Σελίδα 6085 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

ΣΥΝΕΔΡΙΑΣΗ ΡΚΔ'

Παρασκευή 9 Μαίου 1997

Αθήνα, σήμερα στις 9 Μαίου 1997, ημέρα Παρασκευή και ώρα 11.44', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Δημήτριο Κουτσόγιωργα τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία οι αγροτικοί φορείς του Δήμου Βελβεντού Κοζάνης ζητούν τη λήψη μέτρων προστασίας για τις ζημιές που προξένησαν οι τελευταίοι παγετοί στην αγροτική παραγωγή της περιοχής.

2) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία Πρόεδροι Κοινοτήτων Νομού Ημαθίας διαμαρτύρονται για το περιεχόμενο διατάξεων του προγράμματος "ΙΩΑΝΝΗΣ ΚΑΠΟΔΙΣΤΡΙΑΣ".

3) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία αποσπασμένοι υπάλληλοι που υπηρετούν στη Δ/νση Υγείας Πρόνοιας της Νομαρχιακής Αυτοδιοίκησης Εύβοιας ζητούν την επίλυση προβλημάτων που αντιμετωπίζουν στην υπηρεσία τους εξαιτίας της απόσπασής τους.

4) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Αποστράτων Ελληνικής Αστυνομίας - Χωροφυλακής Νομού 'Αρτας Φιλιππιάδας ζητεί την τροποποίηση των Ν. 1106/80 και 1481/84.

5) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Πανελλήνια Ομοσπονδία Αστυνομικών Υπαλλήλων διαμαρτύρεται για τους μετατεθέντες αστυνομικούς υπαλλήλους πριν από την εφαρμογή του Κώδικα Μεταθέσεων - Αποσπάσεων.

6) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Αστυνομικών Υπαλλήλων Αττικής ζητεί την κατοχύρωση των ήδη υπαρχουσών οργανικών θέσεων σ' αυτούς που τις κατέχουν από τον νέο κώδικα μεταθέσεων την μη κατασπατάληση των αστυνομικών δυνάμεων για την αντιμετώπιση ασήμαντων κοινωνικών εκδηλώσεων κ.λπ.

7) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η ετήσια τακτική Γενική Συνέλευση των αντιπροσώπων των Σωματείων - μελών του Εργατικού Κέντρου Ρεθύμνου ζητεί την ικανοποίηση γενικών αιτημάτων των εργαζομένων καθώς και αιτημάτων τοπικού χαρακτήρα των εργαζομένων του Ρεθύμνου.

8) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Κοινότητα, ο Αγροτικός Σύλλογος "Η ΠΡΟΟΔΟΣ", ο Αγροτικός Συνεταιρισμός, ο ΑΣΟΠΓΚΔ Συν/σμου "ΑΡΕΤΗ" Επισκοπής Νομού Ημαθίας ζητούν την καταβολή αποζημίωσης στους πληγέντες από τον παγετό της 10ης και 17ης/4/97, δενδροκαλλιεργητές του αγροκτήματος Επισκοπής.

9) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Απολογιστικό Συνέδριο των αντιπροσώπων των Σωματείων - μελών του Εργατικού Κέντρου Νομού 'Εβρου, που πραγματοποιήθηκε στις 16.3.97 ζητεί την καταδίκη της πολιτικής της μονόπλευρης λιτότητας, ολοκλήρωση της κατασκευής της Εγνατίας Οδού κ.λπ.

10)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Απολογιστικό Συνέδριο των αντιπροσώπων των Σωματείων - μελών του Εργατικού Κέντρου Νομού 'Εβρου που πραγματοποιήθηκε στις 16.3.97 ζητεί τη λήψη μέτρων για την ισότητα των δύο φύλων και τη θέση της γυναίκας στην κοινωνία.

11)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Νέας Λαμψακού του Νομού Εύβοιας ζητεί να μη συνενωθεί με άλλους ΟΤΑ.

12)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι αποσπασμένοι υπάλληλοι, που υπηρετούν στη Δ/νση Υγείας - Πρόνοιας της ΝΑ Εύβοιας ζητούν να ξαναποκτήσουν το δικαίωμά τους να εκλέγουν και να εκλέγονται καθώς και το δικαίωμα είσπραξης του μηνιαίου επιδόματος τροφής.

13)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Πλατανιστού του Νομού Εύβοιας ζητεί να μη συνενωθεί με 

Σελίδα 6086 

άλλους ΟΤΑ.

14)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Αγίου Νικολάου του Νομού Εύβοιας ζητεί τη μη συνένωσή της με άλλους ΟΤΑ.

15)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Αλιβερίου του Νομού Εύβοιας ζητεί χρηματοδότηση της μελέτης κατασκευής χλοοτάπητα στο γήπεδο Αλιβερίου στο Νομό Εύβοιας.

16)Οι Βουλευτές κύριοι ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Λιμενικό Ταμείο Καρύστου ζητεί οικονομική ενίσχυση για την αποκατάσταση των ζημιών που υπέστη η ανατολική προβλήτα στο λιμάνι Καρύστου Εύβοιας.

17)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι κάτοικοι του οικισμού Λυκορέματος Μαρμαρίου Εύβοιας ζητούν την κατασκευή του νέου δρόμου από Κάρυστο έως Μαρμάρι μέσω Λυκορέματος στο Νομό Εύβοιας.

18)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινοπραξία Πλοίων της γραμμής Ραφήνας - Καρύστου - Μαρμαρίου ζητούν την κατασκευή του νέου δρόμου από Κάρυστο έως Μαρμάρι μέσω Λυκορέματος στο Νομό Εύβοιας.

19)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι απολυθείσες του εργοστασίου της Νέας Λαμψάκου ζητούν να συμπεριληφθούν στα ειδικά μέτρα συνταξιοδότησης των απολυμένων της Πειραϊκής - Πατραϊκής.

20)Ο Βουλευτής Αθήνας κ. ΠΑΝΑΓΙΩΤΗΣ ΚΑΜΜΕΝΟΣ κατέθεσε αναφορά με την οποία η Ιερά Μητρόπολη Περιστερίου Αττικής ζητεί να χαρακτηρισθεί ως οικοδομήσιμη οικοπεδική έκταση στην οδό Χαλκίδος 26 στο Περιστέρι.

21)Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δησιεύματα εφημερίδων τα οποία αναφέρονται στην έλλειψη νερού που παρουσιάζεται στην Κοινότητα Βώλακα Δράμας.

22)Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Πανελλήνια Ομοσπονδία Εμπορικού Ναυτικού ζητεί την επίλυση συνταξιοδοτικού προβλήματος των μελών της.

23)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα Αρφαρών Μεσσηνίας ζητεί να μην καταργηθεί το Γραφείο ΕΛΤΑ της περιοχής της.

24)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία το Νομαρχιακό Συμβούλιο Μεσσηνίας ζητεί η Ιόνια Οδός να ακολουθήσει την κατεύθυνση Καλό Νερό - Κυπαρισσία - Φιλιατρά - Γαργαλιάνοι - Πύλος με απόληξη την Καλαμάτα.

25)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Δήμος Μεσσήνης Μεσσηνίας ζητεί να εξαιρεθεί του μέτρου φορολόγησης το Κληροδότημα Νικολάου Αθ.Χιώτη.

26)Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Σύνδεσμος Θεσπρωτών του Νομού Ιωαννίνων ζητεί οικονομική ενίσχυση για τη στέγαση του γραφείου του.

27)Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Εξωραϊστικός Σύλλογος Ν.Πόρων "Η Λάρισα" ζητεί την ένταξη της περιοχής των Ν.Πόρων του Νομού Πιερίας στο σχέδιο πόλεως.

28)Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το 'Ιδρυμα Βρεφονηπιακών Σταθμών Λάρισας ζητεί οικονομική ενίσχυση για την ανέγερση του ΙΒΣ στη Λάρισα.

29)Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Εμπορικός Σύλλογος Λάρισας διαμαρτύρεται για την απόσυρση του νομοσχεδίου που προέβλεπε αποζημίωση από 16 έως 24 μισθώματα ανάλογα με την εμπορικότητα του δρόμου της επαγγελματικής στέγης.

30)Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Σύλλογος Γονέων και Φίλων Παιδιών με ειδικές ανάγκες Νομού Βοιωτίας "ΑΓΙΟΙ ΑΝΑΡΓΥΡΟΙ" ζητεί τη λήψη μέτρων για την εύρυθμη λειτουργία του ειδικού Σχολείου Θηβών Βοιωτίας.

31)Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε δημοσίευμα εφημερίδας το οποίο αναφέρεται στις ελλείψεις που παρουσιάζει ο Νομός Λακωνίας στον τομέα του τουρισμού.

32)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Κατωχωρίου Λάρισας ζητεί οικονομική ενίσχυση για την κατασκευή έργων υποδομής στην περιοχή του.

33)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Ποταμιάς Λάρισας ζητεί οικονομική ενίσχυση για την κατασκευή έργων υποδομής στην περιοχή της.

34)Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το 'Ιδρυμα Βρεφονηπιακών Σταθμών Λάρισας ζητεί οικονομική ενίσχυση προκειμένου να ανεγερθεί ιδιόκτητο κτίριο για τη στέγασή του.

35)Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία Δημόσιοι Υπάλληλοι που απολύθηκαν κατά τη δικτατορία και επανήλθαν βάσει του Ν. 1232/82 ζητούν τη νομοθετική ρύθμιση συνταξιοδοτικού προβλήματός τους.

36)Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου της Ελλάδος ζητεί να οριστικοποιηθεί η δυνατότητα χρήσης των στρατιωτικών αεροδρομίων Καστελλίου και Τυμπακίου Κρήτης για πολιτικούς σκοπούς.

37)Ο Βουλευτής Θεσ/νίκης κ. ΘΕΟΧΑΡΗΣ ΤΣΙΟΚΑΣ κατέθεσε αναφορά με την οποία ο Σύνδεσμος Βιομηχανιών Βορείου Ελλάδος ζητεί οι επιχειρήσεις της βιομηχανικής περιοχής Θεσ/νίκης να έχουν αφορολόγητο αποθεματικό από τα συνολικά αδιανέμητα κέρδη τους ποσοστό 40%.

38)Ο Βουλευτής Θεσ/νίκης κ. ΘΕΟΧΑΡΗΣ ΤΣΙΟΚΑΣ κατέθεσε αναφορά με την οποία η Ομοσπονδία Ωρομισθίων Εκπαιδευτικών Οργανισμού Απασχολήσεως Εργατικού Δυναμικού ζητεί τη μονιμοποίηση όλων των ωρομισθίων εκπαιδευτικών.

39)Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Ιατρικό Προσωπικό του 

Σελίδα 6087 

Κέντρου Υγείας Βελεστίνου Μαγνησίας ζητεί να μη μετατεθούν οι δύο γιατροί που υπηρετούν στο ακτινολογικό εργαστήριο του Κέντρου Υγείας Βελεστίνου.

40)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Εξωραϊστικός και Εκπολιτιστικός Σύλλογος Μικρής Πάου Κοινότητας Αργαλαστής Μαγνησίας ζητεί οικονομική ενίσχυση για την κάλυψη λειτουργικών αναγκών του οικισμού Μικρής Πάου.

41)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Κτηνοτρόφων και ο Αγροτικός Παραγωγικός Συνεταιρισμός Νέας Αγχιάλου Μαγνησίας ζητεί να εφαρμοστεί προληπτικός εμβολιασμός κατά της ευλογιάς των προβάτων στην περιοχή τους.

42)Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η 'Ενωση Γονέων και Κηδεμόνων των μαθητών του Δήμου Αχαρνών διαμαρτύρεται για το χάσιμο των διδακτικών ωρών στα σχολεία του Δήμου Αχαρνών.

43)Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Πανελλήνια 'Ενωση των Νεοελθόντων από το 1957 Ελλήνων Ποντίων Προσφύγων εκ Ρωσσίας ζητεί τη διευθέτηση της "ανταλλάξιμης" περιουσίας των μελών της.

44)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Θεσσαλική Ραδιοφωνία Τηλεόραση ΑΕ διαμαρτύρεται για το ότι το Πήλιο δε συμπεριλαμβάνεται στα όρη ως σημείο εκπομπής.

45)Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Θεσσαλική Ραδιοφωνία Τηλεόραση ΑΕ διαμαρτύρεται για το ότι το Πήλιο δε συμπεριλαμβάνεται στα όρη ως σημείο εκπομπής.

46)ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Θεσσαλική Ραδιοφωνία Τηλεόραση ΑΕ διαμαρτύρεται για το ότι το Πήλιο δε συμπεριλαμβάνεται στα όρη ως σημείο εκπομπής.

47)Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Θεσσαλική Ραδιοφωνία Τηλεόραση ΑΕ διαμαρτύρεται επειδή το Πήλιο δε συμπεριλαμβάνεται στα βουνά για σημείο εκπομπής.

48)Οι Βουλευτές κύριοι ΝΙΚΟΛΑΟΣ ΚΑΤΣΑΡΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Λάρισας υποβάλλει προτάσεις για την ανέγερση διδακτηρίου στο δυτικό τμήμα της συνοικίας Νεράιδας για τη στέγαση του 32ου Δημοτικού Σχολείου και του 6ου Νηπιαγωγείου.

49)Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Κοινότητα Γιαννούλης του Νομού Λάρισας ζητεί τη βελτίωση της αστυνόμευσης της περιοχής της.

50)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Αθλητική 'Ενωση "Φαιστός" Ηρακλείου ζητεί χρηματοδότηση για την κάλυψη των εξόδων των αθλητικών της δραστηριοτήτων.

51)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σκοπευτικός Σύλλογος Κυνηγών του Νομού Αιτωλ/νίας ζητεί τη σύνταξη νέου καταστατικού λειτουργίας των κυνηγετικών συλλόγων της Χώρας.

52)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Ελλήνων Κοινωνιολόγων διαμαρτύρεται για τις μεθοδεύσεις του Τμήματος Προσωπικού Δευτεροβάθμιας Εκπαίδευσης σχετικά με τους διορισμούς των κοινωνιολόγων.

53)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ιστορική Αρχαιολογική Εταιρεία Δυτικής Στερεάς Ελλάδας με έδρα το Αγρίνιο ζητεί τη δημιουργία νέου μουσείου στο Αγρίνιο.

54)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η 'Ενωση Ξενοδοχείων Κέρκυρας ζητεί τη ρύθμιση των ληξιπρόθεσμων οφειλών των ξενοδοχειακών επιχειρήσεων Κέρκυρας.

55)Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η Κοινότητα Καταφυλίου του Νομού Καρδίτσας διαμαρτύρεται για τη μη λειτουργία του Πορθμείου Πράβας Καταφυλλίου στο Νομό Καρδίτσας.

56)Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Κτηνοτρόφων Ν.Αγχιάλου του Νομού Μαγνησίας ζητούν να γίνει προληπτικός εμβολιασμός κατά της ευλογιάς στα αιγοπρόβατα των μελών τους.

57)Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Εξωραϊστικός Εκπολιτιστικός Σύλλογος Αγίας Παρασκευής Βόλου ζητεί τη μεταφορά του πεδίου βολής που βρίσκεται δίπλα στον οικισμό Εργατικών Κατοικιών στην Αγία Παρασκευή Βόλου Μαγνησίας.

58)Οι Βουλευτές κύριοι ΜΙΧΑΗΛ ΚΑΡΧΙΜΑΚΗΣ, ΠΑΝΑΓΙΩΤΗΣ ΣΓΟΥΡΙΔΗΣ και ΝΙΚΟΛΑΟΣ ΚΑΤΣΑΡΟΣ κατέθεσαν αναφορά με την οποία ο Δήμος Αγίου Νικολάου Λασιθίου ενίσταται στην ιδιωτικοποίηση της μαρίνας του.

59)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Σωματείο Οικοδόμων Σητείας "Ο Φειδίας" ζητεί τη δημιουργία γραφείου επόπτου εργασίας στη Σητεία Νομού Λασιθίου.

60)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε δημοσίευμα εφημερίδας σχετικά με το αίτημα υλοποίησης του έργου υδρομάστευσης στον 'Αγιο Νικόλαο Λασιθίου.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2747/6-3-97 Ερώτηση δόθηκε με το υπ' αριθμ. 15260/23-4-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 2747/6.3.97 που κατέθεσαν οι βουλευτές κ.κ. Χ. Κηπουρός και Α. Σαατσόγλου και μας κοινοποίησε με το (β) σχετικό έγγραφό του το ΥΠΕΘΟ, σας πληροφορούμε τα ακόλουθα:

Ο ΕΟΜΜΕΧ διατηρεί τριάντα (30) Ταπητουργικές Σχολές (Εργαστήρια) κυρίως στη Βόρεια Ελλάδα (Ηπειρο-Μακεδονία-Θράκη) σε ευπαθείς παραμεθόριες και άγονες περιοχές με στόχο την παραμονή του γυναικείου πληθυσμού στον τόπο του και τη διατήρηση της Ελληνικής παραδοσιακής Ταπητουργικής τέχνης.

Ως εκ τούτου είναι επόμενο τα λειτουργικά έξοδα των Σχολών να μην καλύπτονται από τα έσοδα της δραστηριότητάς τους.

Η "Ανάπτυξη και ο εκσυγχρονισμός της Ελληνικής παραδοσιακής Ταπητουργικής τέχνης" έχει ενταχθεί στο Επιχειρησιακό Πρόγραμμα Βιομηχανίας στη Δράση 4.2.8/7 και προβλέπεται συγχρηματοδότηση με το ΕΤΠΑ (47%).

Υπήρξε πράγματι μια καθυστέρηση τριών (3) μηνών πληρωμής των απασχολουμένων στα Ταπητουργικά Εργαστήρια του ΕΟΜΜΕΧ γεγονός που οφείλετο στην έλλειψη των προβλεπομένων πιστώσεων του Προγράμματος Δημοσίων 

Σελίδα 6088 

Επενδύσεων.

Το θέμα μετά από συνεννόηση του Υπουργείου μας με το ΥΠΕΘΟ, διευθετήθηκε και εντός των αμέσως προσεχών ημερών καταβάλλεται σημαντικό ποσό έναντι του οφειλομένου, το δε υπόλοιπο θα εξοφληθεί επίσης σε σύντομο χρονικό διάστημα.

Θέμα διακοπής λειτουργίας των Ταπητουργικών Σχολών (Εργαστηρίων) μέχρι σήμερα δεν έχει συζητηθεί στο Δ.Σ. του ΕΟΜΜΕΧ.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

2. Στην με αριθμό 2732/6-3-97 Ερώτηση δόθηκε με το υπ' αριθμ. 340/22-4-97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 2732/6-3-97 που κατέθεσε στη Βουλή η Βουλευτής κ. Ελένη Ανουσάκη και σας πληροφορούμε ότι το Ελληνικό Δημόσιο χορηγεί συντάξεις μόνο στους υπαλλήλους και στους λειτουργούς του, στα θύματα των πολέμων καθώς και σε όσους έπαθαν εξαιτίας της αντιστασιακής τους δράσης κατά των κατακτητών.

Κατόπιν αυτών δεν είναι δυνατή η ικανοποίηση του αιτήματος για χορήγηση σύνταξης από το Δημόσιο σε όλες τις νοικοκυρές γιατί ανεξάρτητα από το γεγονός ότι δεν έχουν σχέση υπαλληλική με το Δημόσιο, οι επιπτώσεις στον Κρατικό Προϋπολογισμό θα είναι υπέρογκες και θα ανατραπεί η δημοσιονομική εξυγίανση που επιχειρείται με πολλές θυσίες του ελληνικού λαού.

Ο Υφυπουργός

ΝΙΚ.ΧΡΙΣΤΟΔΟΥΛΑΚΗΣ"

3. Στην με αριθμό 2823/13-3-97 Ερώτηση δόθηκε με το υπ' αριθμ. 3158/23-4-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2823/13-3-97 που κατέθεσε στη Βουλή ο Βουλευτής κ. Β. Κορκολόπουλος, αναφορικά με την κάλυψη της περιοχής Ν. Φιγαλείας Νομού Ηλείας με ασθενοφόρο, σας γνωρίζουμε τα εξής:

1. 'Ολα τα ασθενοφόρα και των τριών (3) Νοσοκομείων νομού Ηλείας, καθώς και των υποκαταστημάτων του ΙΚΑ Πύργου και Αμαλιάδας έχουν ενταχθεί στο Κέντρο 'Αμεσης Βοήθειας νομού Ηλείας, που ιδρύθηκε με την αριθμ. 4551/86 απόφαση του Νομάρχη σε εφαρμογή των διατάξεων του άρθρου 8 του Ν. 1579/85 με αριθμό κλήσης 166 και λειτουργία καθ' όλο το 24ωρο.

2. Το Ν.Γ.Ν. - Κ.Υ. Κρεστένων διαθέτει ένα (1) ασθενοφόρο το οποίο είναι ενταγμένο στο Κέντρο 'Αμεσης Βοήθειας (166) για οποιοδήποτε δρομολόγιο. Η δε περιοχή της ορεινής Ολυμπίας εξυπηρετείται από όλα συνολικά τα ασθενοφόρα (10) του Κ.Α.Β. Ηλείας και όχι μόνο από αυτό του Νοσοκομείου Κρεστένων, το οποίο από μόνο του και λόγο έλλειψης προσωπικού, λειτουργεί πέντε ημέρες την εβδομάδα και μία βάρδια το 24ωρο.

3. Η ετήσια δαπάνη λειτουργίας ενός ασθενοφόρου αυτοκινήτου ανέρχεται στο ποσό των 2.900.000 δρχ. περίπου και το κόστος αγοράς ανέρχεται στα 12 εκατομ. περίπου.

4. Είναι στον προγραμματισμό του υπουργείου μας, στα πλαίσια του Προγράμματος Δημοσίων Επενδύσεων, η ενίσχυση των Νοσοκομείων και Κέντρων Υγείας με νέα ασθενοφόρα για την περαιτέρω βελτίωση της παροχής άμεσης προνοσοκομειακής βοήθειας.

Ο Υφυπουργός

ΕΜΜ. ΣΚΟΥΛΑΚΗΣ"

4. Στην με αριθμό 2842/14-3-97 Ερώτηση δόθηκε με το υπ' αριθμ. 894/16-4-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της ερώτησης 2842/14-3-97, που κατατέθηκε στη Βουλή από τους Βουλευτές κ.κ. Λεωνίδα Αυδή και Αχιλλέα Κανταρτζή, αναφορικά με υγειονομικά προβλήματα, που δημιουργούνται από εγκατάσταση παλαιού νεκροταφείου στο Δήμο Ερυθρών, σας ενημερώνουμε τα εξής:

'Οπως μας πληροφόρησε η Νομαρχιακή Αυτοδιοίκηση Δυτ. Αττικής με τα σχετικά (γ) έγγραφά της, η αρμόδια Δ/νση Υγείας διενήργησε υγειονομικούς ελέγχους στον χώρο του παλαιού νεκροταφείου του Δήμου Ερυθρών, διαπιστώθηκαν παρεκκλίσεις από τα προβλεπόμενα στις σχετικές διατάξεις και υποδείχθηκε η λήψη των αναγκαίων μέτρων από το Δήμο Ερυθρέων και παράλληλα υποβλήθηκαν οι σχετικές υγειονομικές εκθέσεις αυτοψίας στον Εισαγγελέα Πρωτοδικών Θηβών για την επιβολή κυρώσεων κατά του υπόχρεου Ο.Τ.Α. Το θέμα παρακολουθείται από την αρμόδια υπηρεσία υγιεινής της Νομαρχ. Αυτοδιοίκησης προκειμένου να διασφαλισθεί η Δημ. υγεία και θα επιλυθεί οριστικά με την εκτέλεση έργου διαμόρφωσης του χώρου σε πράσινο, όπως προβλέπεται στον Α.Ν. 582/68, γεγονός που εμπίπτει στην αρμοδιότητα των συνερωτωμένων υπουργείων που παρακαλούνται να απαντήσουν στα θέματα αρμοδιότητάς τους.

Ο Υφυπουργός

ΕΜΜ. ΣΚΟΥΛΑΚΗΣ"

5. Στην με αριθμό 2846/14-3-97 Ερώτηση δόθηκε με το υπ' αριθμ. 668/22-4-97 έγγραφο από τον Υφυπουργό Εθν. Οικονομίας η ακόλουθη απάντηση:

"Σε απάντηση της ερώτησης 2846/14-3-97 του Βουλευτή κ. Σπ. Σπύρου, με θέμα την χρηματοδότηση του Συνεδριακού Κέντρου Κέρκυρας, θα θέλαμε να σας γνωρίσουμε τα εξής:

Το έργο χρηματοδοτήθηκε από το πρόγραμμα INTERREG I, με το ποσό των 1.650 εκ.δρχ. Επειδή με το πέρας του προγρ/τος, και παρά την απορρόφηση του ανωτέρω ποσού, το έργο ήτο ημιτελές, εντάχθηκε στο πρόγραμμα INTERREG II, με συμπληρωματικό προϋπολογισμό 300 εκ. δρχ. τα οποία και απορροφήθησαν.

Κατόπιν αιτήματος της Ιεράς Μητρόπολης Κέρκυρας για πρόσθετη χρηματοδότηση και ύστερα από έλεγχο ειδικής επιτροπής εγκρίθηκε το ποσό των 5400 εκ. δρχ., προκειμένου να ολοκληρωθεί το ενταγμένο στο ΙNTERREG I, φυσικό αντικείμενο.

Ο Υφυπουργός

ΧΡ. ΠΑΧΤΑΣ"

6. Στην με αριθμό 2958/26-3-97 ερώτηση δόθηκε με το υπ' αριθμ. 3862/16-4-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της ερώτησης 2958/26-3-97 που κατέθεσαν στη Βουλή των Ελλήνων οι βουλευτές κ.κ. Ν. Γκατζής και Απ. Τασούλας σας πληροφορούμε ότι, για την εύρρυθμη λειτουργία του Γ.Ν.Ν. Βόλου "ΑΧΙΛΛΟΠΟΥΛΕΙΟ" και έως ότου ρυθμιστεί η κάλυψη των οργανικών θέσεων καθαριστριών σ' αυτό, για την καθαριότητα των χώρων του εν λόγω Νοσοκομείου έχει εγκριθεί η ανάθεση σε ιδιωτικό συνεργείο με το υπ' αρ. Υ4α/411/3-4-97 έγγραφό μας.

Ο Υφυπουργός

ΕΜΜ. ΣΚΟΥΛΑΚΗΣ"

7. Στην με αριθμό 2959/26-3-97 Ερώτηση δόθηκε με το υπ' αριθμ. 3861/16-4-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2959/26.3.97 που κατέθεσε στη Βουλή ο βουλευτής κ. Δραγασάκης Γιάννης, αναφορικά με την υγειονομική κάλυψη των εργαζομένων στο ενεργειακό κέντρο Μεγαλόπολης και των κατοίκων του Λεκανοπεδίου Μεγαλόπολης, σας γνωρίζουμε τα εξής:

Το Υπουργείο Υγείας είναι υπεύθυνο για τη λειτουργία του Κέντρου Υγείας Μεγαλόπολης, το οποίο καλύπτει τις ανάγκες της περιοχής με τα δέκα (10) Περιφερειακά Ιατρεία του και τη στήριξη του Νομ. Γεν. Νοσ. Τρίπολης, του οποίο αποτελεί αποκεντρωμένη οργανική μονάδα.
Σελίδα 6089 

 

2. Η λειτουργία του Ιατρείου της ΔΕΗ Μεγαλόπολης ανήκει στην αρμοδιότητα της ΔΕΗ και του Υπουργείου Ανάπτυξης, προς το οποίο διαβιβάζεται επίσης το ερώτημα για να απαντήσει σχετικά.

Ο Υφυπουργός

ΕΜΜ. ΣΚΟΥΛΑΚΗΣ"

8. Στην με αριθμό 2976/27-3-97 Ερώτηση δόθηκε με το υπ' αριθμ. 310/21-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2976/27.3.97 που κατέθεσε στη Βουλή ο Βουλευτής κ. Μανώλης Κεφαλογιάννης παρακαλούμε να πληροφορήσετε τον κ. Βουλευτή τα εξής:

1. Με το Ν. 2229/94 καθιερώθηκε η υποχρέωση αιτιολόγησης, εκ μέρους των Αναδόχων, των προσφορών τους, σύμφωνα με την επιταγή των Κοινοτικών οδηγιών, εφόσον αυτές κρίνονται υπερβολικά χαμηλές.

Η εφαρμογή των σχετικών διατάξεων για αιτιολόγηση είχε ευεργετικά αποτελέσματα και οδήγησε στον περιορισμό υποβολής τέτοιων προσφορών και στην ομαλοποίησή τους.

Παρόλα αυτά όμως κατά τη διαδικασία των διαγωνισμών στους οποίους υποβαλόταν υπερβολικά χαμηλές προσφορές συνέβη πολλές φορές να παρουσιάζονται ορισμένες δυσχέρειες, σχετικά με τον αντικειμενικό προσδιορισμό των προσφορών αυτών, τον έλεγχο της αιτιολόγησής τους και την απόρριψη αυτών που δεν αιτιολογόταν επαρκώς.

2. Οι δυσχέρειες αυτές οφείλονταν:

α) Στο μεγάλο αριθμό των εργοληπτικών επιχειρήσεων που συμμετέχουν στους διαγωνισμούς, και μάλιστα με προσφερόμενες εκπτώσεις διαφέρουσες μεταξύ τους κατά δεκαδικά ψηφία της μονάδας.

β) Στην κατ' ανάγκη υποκειμενικότητα του ελέγχου των αιτιολογήσεων λόγω έλλειψης εθνικού κοστολογίου, για την κατάρτιση του οποίου ξεκίνησε η σχετική διαδικασία (οι υπάρχουσες εγκεκριμένες ΑΤΕΟ, ΑΤΥΕ, ΑΤΟΕ, ΑΤΛΕ, ΑΤΗΛ-ΜΕ είναι τεχνικά ανεπαρκής και οικονομικά δεν προσεγγίζουν το κόστος του έργου).

γ) Στον πολύ μεγάλο αριθμό των φορέων του Δημοσίου Τομέα (Υπουργεία, Ν.Α., ΟΤΑ, Οργανισμοί, ΝΠΔΔ) που έχουν διαφορετικό, κατά περίπτωση, τρόπο αντιμετώπισης του σχετικού αντικειμένου, στην μη ύπαρξη ενιαίου ελέγχου και διασφάλισης αντικειμενικότητας σε όλες τις περιπτώσεις, καθώς και μη ύπαρξη του κατάλληλου προσωπικού σε πολλούς φορείς (Δήμοι, Κοινότητες, ΝΠΔΔ κ.λπ.) για να προβούν στον έλεγχο των προσφορών.

Οι παραπάνω δυσχέρειες ήταν επόμενο να προκαλέσουν:

Καθυστερήσεις στην ανάθεση κατασκευής των Δημοσίων 'Εργων

Διαμαρτυρίες από την πλευρά των εργοληπτικών επιχειρήσεων

Αρκετές προσφυγές στα δικαστήρια.

3. Για την αντιμετώπιση και βελτίωση των παραπάνω, το ΥΠΕΧΩΔΕ προωθεί Σχέδιο Νόμου με το οποίο προβλέπεται η καθιέρωση "Μαθηματικής Μεθόδου", που θα στηρίζεται σε στοιχεία όλων των προσφορών κάθε συγκεκριμένου διαγωνισμού και με την οποία μέθοδο θα επιτυγχάνεται:

α) Ο κατά τρόπο αντικειμενικός, προσδιορισμός των υπερβολικά χαμηλών προσφορών (μεγάλες εκπτώσεις), για τις οποίες καλούνται, οι αντίστοιχοι διαγωνιζόμενοι να δικαιολογήσουν την προσφορά τους.

β) Η, κατά αντικειμενικό τρόπο, προσέγγιση του κόστους κάθε έργου, με βάση το οποίο θα γίνεται η αιτιολόγηση των υπερβολικά χαμηλών προσφορών που, τυχόν, υποβλήθηκαν.

4. Με την ίδια ρύθμιση, παρέχεται η δυνατότητα να προσδιορίζεται όριο προϋπολογιζόμενης αξίας δημοπρατούμενων έργων, που δεν μπορεί να υπερβαίνει το εκάστοτε οριζόμενο κατώτατο όριο ισχύος των κοινοτικών οδηγιών για τις συμβάσεις δημοσίων 'Εργων (σήμερα 5 εκατ. ECU), στα οποία έργα, θα εφαρμόζεται η παραπάνω μέθοδος, αντικειμενικού προσδιορισμού των υπερβολικά χαμηλών προσφορών και ο αποκλεισμός από τον διαγωνισμό, των αντίστοιχων Εργοληπτικών Επιχειρήσεων, θα γίνεται χωρίς να απαιτείται αιτιολόγηση της προσφοράς τους.

Η τελευταία αυτή ρύθμιση βοηθά στη σύντομη ανάθεση κατασκευής των, μικρού προϋπολογισμού, έργων των προγραμμάτων, που υπηρετούν συνήθως, άμεσες κοινωνικές ανάγκες και οδηγεί στην απεμπλοκή των διαφόρων υπηρεσιών των φορέων του ευρύτερου Δημόσιου Τομέα.

5. Κρίνεται αναγκαίο να τονιστεί ότι πάγιος στόχος του ΥΠΕΧΩΔΕ είναι και παραμένει, η ανάθεση της κατασκευής των έργων να γίνεται στον τελευταίο μειοδότη. Αυτό ασφαλώς θα συμβεί όταν επέλθει σχετική ισορροπία στις προσφερόμενες εκπτώσεις, κάτι που αναμένεται, σύντομα να συμβεί, μετά τις γενόμενες θεσμικές ρυθμίσεις που κάθε άλλο παρά ευνοούν την προσφορά αλόγιστων εκπτώσεων.

6. Σχετικά με τη δημοπράτηση των έργων με το σύστημα της προεπιλογής, πληροφορούμε τον κ. Βουλευτή ότι με το ίδιο σχέδιο Νόμου, που όπως αναφέρθηκε προωθείται, τίθενται περιορισμοί ώστε να πάψει να γίνεται καταχρηστική εφαρμογή τόσο αυτού του συστήματος, όσο κι εκείνου με Μελέτη-Κατασκευή.

7. Από τα πιο πάνω συνάγεται ότι το ΥΠΕΧΩΔΕ έχει λάβει και λαμβάνει όλα τα αναγκαία μέτρα για τη διασφάλιση υγιούς ανταγωνισμού κατά τις δημοπρατήσεις καθώς και της αντικειμενικότητας στις διαδικασίες ανάθεσης των έργων.

Ο Υπουργός

Κ. ΛΑΛΙΩΤΗΣ"

9. Στην με αριθμό 2978/27-3-97, Ερώτηση δόθηκε με το υπ' αριθμ. 308/21-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2978/27.3.97 που κατέθεσε στη Βουλή η Βουλευτής κα Μαρία Δαμανάκη, παρακαλούμε να πληροφορήσετε την κα Βουλευτή ότι οι κυκλοφοριακές ρυθμίσεις στις οποίες προέβη ο Δήμος Γαλατσίου στις οδούς Πανουργιά και Αιγοσθένων, αφορούν Δημοτικές οδούς και ως εκ τούτου η αρμοδιότητα βάσει του Ν. 2218/94 άρθρο 41 ανήκει στο Δήμο Γαλατσίου.

Ο Υπουργός

Κ. ΛΑΛΙΩΤΗΣ"

10. Στην με αριθμό 2997/28-3-97 Ερώτηση δόθηκε με το υπ' αριθμ. 210/14-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2997/28.3.1997 ερώτηση του Βουλευτή κ. Γεώργιου Καρατζαφέρη, σας γνωρίζουμε τα εξής:

Το Υπουργείο Πολιτισμού δεν είναι δυνατόν να παρεμβαίνει κατασταλτικά στον τρόπο με τον οποίο η ελληνική μυθολογία χρησιμοποιείται σε τηλεοπτικές σειρές. Παρατηρήσεις, επισημάνσεις και διαφωνίες ιστορικού και αισθητικού χαρακτήρα μπορούν βεβαίως να διατυπώνονται. Ο συνερωτώμενος Υπουργός Τύπου θα αναφερθεί στο πλαίσιο του ν. 2328/95 και τις αρμοδιότητες του Εθνικού Συμβουλίου Ραδιοτηλεόρασης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

11. Στην με αριθμό 2998/28-3-97 Ερώτηση δόθηκε με το υπ' αριθμ. 1317/22-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2998/28-3-97, που κατατέθηκε στη Βουλή των Ελλήνων από τον Βουλευτή κ. Στ. Μάνο, σας γνωρίζουμε τα εξής:

Στην υπ' αριθμ. 1777/10-1-1997 Ερώτηση του ανωτέρω Βουλευτή, έχουμε ήδη απαντήσει με το υπ' αριθμ. Τ/178/30-1-1997 έγγραφό μας προς τη Βουλή των Ελλήνων. Στην απάντησή μας αυτή ρητά αναφέραμε, ότι σε σύντομο χρονικό 
Σελίδα 6090 

διάστημα θα υποβληθεί προς ψήφιση Σχέδιο Νόμου, το οποίο θα ρυθμίζει και το νομικό καθεστώς λειτουργίας του Καζίνο Πάρνηθας. Επομένως, τα επιμέρους θέματα, για τα οποία ρωτά ο Βουλευτής, δεν είναι δυνατόν να απομονωθούν πριν ολοκληρωθεί το νομοσχέδιο αυτό. Στη ρύθμιση που επεξεργαζόμαστε, αναφέρθηκε άλλωστε πρόσφατα και ο Πρωθυπουργός μετά από συνεργασία με την Υπουργό Ανάπτυξης, σε επίσκεψή του στο Υπουργείο Ανάπτυξης (τομέας Τουρισμού) στις 14 Απριλίου.

2. Η "εκκρεμής συζήτηση του πορίσματος για το Καζίνο στο Φλοίσβο" συνδέεται υπαινικτικά από τον ερωτώντα Βουλευτή με το Καζίνο της Πάρνηθας. Ωστόσο, η κυβερνητική πολιτική δεν ακολουθεί τους υπαινιγμούς του κ. Μάνου, αλλά καθοδηγείται από το μέγιστο όφελος για το δημόσιο συμφέρον και την ανάπτυξη της τουριστικής υποδομής της χώρας, όπως αναφέραμε και στην παλαιότερη σχετική απάντησή μας (Τ/178/30-1-1997). 'Οπως δήλωσε ο Πρωθυπουργός στις 14-4-1997, όταν ερωτήθηκε για τον Φλοίσβο, το θέμα αυτό έχει κλείσει για την κυβέρνηση διότι πιστεύει ότι η νομιμότητα έχει αποκατασταθεί.

Η Υπουργός

ΒΑΣΩ ΠΑΠΑΝΔΡΕΟΥ"

12. Στις με αριθμό 3002./28-3-97, 3094/3-4-97, 3245/10-4-97 Ερωτήσεις δόθηκε με το υπ' αριθμ. 1312/22-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση των ερωτήσεων 3002/28.3.97 του Βουλευτή κ. Γ. Καλού, 3094/3.4.97 του κ. Β. Μιχαλολιάκου και 3245/10.4.97 του Βουλευτή κ. Π. Μελά που αφορούν την χρηματοδότηση κατασκευής καταφυγίων τουριστικών σκαφών σε νησιά του Σαρωνικού, σας γνωρίζουμε ότι:

Ο ΕΟΤ υπέβαλε στην Ε.Ε. τον συνολικό σχεδιασμό για το Μέτρο 1.1. του Επιχειρησιακού προγράμματος ΤΟΥΡΙΣΜΟΣ-ΠΟΛΙΤΙΣΜΟΣ, που αφορά τον θαλάσσιο τουρισμό λαμβάνοντας υπόψη:

α. την ισόρροπη ανάπτυξη όλου του ελληνικού θαλάσσιου χώρου.

β. τον προϋπολογισμό του μέτρου ο οποίος ανέρχεται σε 10 δις δρχ.

Στα πλαίσια του Επιχειρησιακού Προγράμματος "ΤΟΥΡΙΣΜΟΣ" χρηματοδοτείται μια συνολική μελέτη ανάπτυξης του δικτύου τουριστικών λιμένων στη χώρα μας με τεχνικά και οικονομικά στοιχεία. Με βάση τα συμπεράσματα της μελέτης αυτής θα εξετασθούν οι περαιτέρω δυνατότητες ανάπτυξης και συμπλήρωσης του υπό κατασκευή δικτύου.

Για την ολοκλήρωση της κατασκευής της μαρίνας Αίγινας θα μπορούσε να εξεταστεί η δυνατότητα ένταξής της στο ΠΕΠ Αττικής.

Για το λόγο αυτό διαβιβάζουμε τις παραπάνω Ερωτήσεις στο Υπουργείο Εσωτερικών λόγω αρμοδιότητας.

Η Υπουργός

ΒΑΣΩ ΠΑΠΑΝΔΡΕΟΥ"

13. Στην με αριθμό 3005/28-3-97 Ερώτηση δόθηκε με το υπ' αριθμ. 7164/22-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της Ερώτησης 3005/28.3.97, η οποία κατατέθηκε στη Βουλή των Ελλήνων από τους Βουλευτές κ.κ. Γ. Δραγασάκη και Β. Αποστόλου, σας γνωρίζουμε τα εξής:

- Με το νόμο 2299/95 κυρώθηκε το Προσάρτημα της 1.7.1993 και το Πρωτόκολλο της 19.12.1994 μεταξύ της Ελληνικής Δημοκρατίας και της Ρωσικής Ομοσπονδίας, στη Διακρατική Συμφωνία της 07.10.1987 για την προμήθεια φυσικού αερίου στην Ελληνική Δημοκρατία.

Το Πρωτόκολλο της 19.12.1994 προέβλεπε την απ' ευθείας ανάθεση σε Κοινοπραξία, που θα συστήσουν οι Εταιρείες ΠΡΟΜΗΘΕΑΣ GAS A.E., και RAO GAZROM, της κατασκευής "με το κλειδί στο χέρι" πλήρους ατμοηλεκτρικού σταθμού (ΑΗΣ) ηλεκτρικής ενέργειας στην περιοχή Φλώρινας, ισχύος περίπου 300 ΜW, σε αντικατάσταση της υποχρέωσης της ελληνικής πλευράς να αναθέσει στη RAO GAZPROM την κατασκευή θερμικού σταθμού παραγωγής ηλεκτρικού ρεύματος, ισχύος 250-350 ΜW, συνδυασμένου κύκλου, με χρήση φυσικού αερίου στη Βόρεια Ελλάδα υπό τον όρο "Κατασκευή-Ιδιοκτησία-Εκμετάλλευση" (ΒUILD-OWN-OPERATE-BOO).

- 'Οπως έχει ήδη γίνει γνωστό, το τίμημα των 179,5 δις δραχμών υπήρξε αποτέλεσμα σκληρών διαπραγματεύσεων, κατά τις οποίες, ως βάση για τον καθορισμό του τιμήματος του 'Εργου ΑΗΣ Μελίτης - Αχλάδας, ελήφθησαν τα τιμήματα των 'Εργων της Μονάδας V AHΣ Αγίου Δημητρίου και Αποθείωσης Μεγαλόπολης. Τα τιμήματα αυτά είχαν προκύψει μετά από επιτυχείς διεθνείς διαγωνισμούς και ήσαν πανθομολογουμένως άκρως ανταγωνιστικά. Τα τιμήματα αυτά αναλύθηκαν σε περισσότερες από τετρακόσιες ενότητες ηλεκτρομηχανολογικού εξοπλισμού, ανέγερσης και 'Εργων Πολιτικού Μηχανικού και επικαιροποιήθηκαν σε τρέχουσες τιμές μετά από την εφαρμογή συντελεστών ποσοτικής και ποιοτικής τεχνικής διαφοροποίησης του 'Εργου ΑΗΣ Μελίτης - Αχλάδας, σε σχέση με τα προαναφερθέντα 'Εργα.

Η Επιτροπή Διαπραγματεύσεων που συγκροτήθηκε από το Δ.Σ. της ΔΕΗ και στην οποία μετείχαν τέσσερα μέλη του Δ.Σ. (εκ των οποίων οι δύο εκλεγμένοι εκπρόσωποι των εργαζομένων), καθηγητές του Πανεπιστημίου της Πάτρας, εκπρόσωπος της ΓΕΝΟΠ/ΔΕΗ και πέντε ανώτατα υπηρεσιακά στελέχη, δηλαδή, τρεις Βοηθοί Γενικοί Διευθυντές της Επιχείρησης και οι δύο Διευθυντές των καθ' ύλην αρμοδίων για το 'Εργο Υπηρεσιών, κατέληξε ομόφωνα στο συμπέρασμα, ότι το τίμημα των 179,5 δις δρχ. αποτελεί ανταγωνιστικό τίμημα, σύμφωνα με τα όσα καθορίζονται και στο κυρωθέν, από την Ελληνική Βουλή, Πρωτόκολλο της 19.12.1994, μεταξύ της Ελληνικής Δημοκρατίας και της Ρωσικής Ομοσπονδίας.

Επομένως, το τίμημα για το 'Εργο του ΑΗΣ Μελίτης-Αχλάδας κάθε άλλο παρά υπερδιπλάσιο άλλων ομοειδών Μονάδων της ΔΕΗ πρόσφατης κατασκευής είναι, αλλά, τουναντίον, είναι απόλυτα συγκρίσιμο με αυτό των 'Εργων της Μονάδας V ΑΗΣ Αγίου Δημητρίου και Αποθείωσης Μεγαλόπολης, συνεκτιμουμένων και όλων των τεχνικών διαφοροποιήσεων σε σχέση με τα δύο αυτά 'Εργα.

- Το καύσιμο του ΑΗΣ Μελίτης - Αχλάδας θα προέρχεται από τα λιγνιτορυχεία Αχλάδας, Βεύης, Μελίτης και Λόφων. 'Οπως είναι γνωστό, η ΔΕΗ από ετών αγοράζει καύσιμο από τις ιδιωτικές εκμεταλλεύσεις Αχλάδας και Βεύης, για εμπλουτισμό του καυσίμου των ΑΗΣ Αμυνταίου, Πτολεμαϊδας, Καρδιάς και Αγίου Δημητρίου.

Είναι λοιπόν γνωστό το κόστος καυσίμου και γενικά οι όροι προμηθείας του. Το, εν λόγω, γνωστό κόστος αναμένεται ότι θα περιορισθεί σημαντικά, τόσο εξ αιτίας της μικρότερης απόστασης των λιγνιτορυχείων από τον ΑΗΣ Μελίτης - Αχλάδας, σε σχέση με τους άλλους ΑΗΣ, όσο και εξ αιτίας των οικονομιών κλίμακας, που θα έχει ως αποτέλεσμα μια μακροχρόνια συμφωνία.

- Στο Πρωτόκολλο της 19.12.1994 προβλέπεται ρητά, ότι οι προτάσεις της ΠΡΟΜΗΘΕΑΣ GAS A.E. και της RAO GAZPROM για τη συμμετοχή στην Κοινοπραξία, στην οποία ανατίθεται το 'Εργο, και άλλων Εταιρειών, θα συμφωνούνται με τη ΔΕΗ. Η ΔΕΗ συμφώνησε με τη συμμετοχή των Εταιρειών VO TECHNOPROMEXPORT (Ρωσική), ΑΒΒ KRAFT WERKE A.G. και EVT GMBH (Γερμανικές), επειδή ικανοποιούσαν πλήρως τις απαιτήσεις της Επιχείρησης από πλευράς εμπειρίας και επιτυχών συστάσεων για τη μελέτη-κατασκευή του 'Εργου.

Για τους υπεργολάβους ανέγερσης, μελέτης και κατασκευής 'Εργων Πολιτικού Μηχανικού και τους μη εισέτι ορισθέντες υποπρομηθευτές τμημάτων εξοπλισμού, υπάρχει ρητή πρόβλεψη στο σχέδιο της Σύμβασης, παρόμοια με αντίστοιχες Συμβάσεις άλλων μεγάλων 'Εργων της ΔΕΗ, ότι αυτοί θα τελούν υπό την έγκριση της ΔΕΗ, με βάση συγκεκριμένα κριτήρια εμπειρίας και επιτυχών συστάσεων για παρόμοια 'Εργα και εξοπλισμό.

Με βάση τα προαναφερθέντα, στις παραγράφους 2 και 3 ανωτέρω, για το κόστος κεφαλαίου και το κόστος καυσίμου,
Σελίδα 6091 

είναι προφανές ότι δεν μπορεί να τεθεί υπό αμφισβήτηση η σκοπιμότητα της εκτέλεσης του εν λόγω 'Εργου, το οποίο, εκτός των άλλων, θα αξιοποιήσει εγχώριους ενεργειακούς πόρους (πολιτική όλων των Ελληνικών Κυβερνήσεων από το 1974 και μετά), δίνοντας παράλληλα οικονομική ώθηση σε μια από τις λιγότερο οικονομικά αναπτυγμένες ακριτικές περιοχές της Χώρας μας.

Η Υπουργός

ΒΑΣΩ ΠΑΠΑΝΔΡΕΟΥ"

14. Στην με αριθμό 3010/28-3-97 Ερώτηση δόθηκε με το υπ' αριθμ. 7337/22-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της υπ' αριθμ. 3010/28.3.97 ερώτησης, που κατέθεσε στη Βουλή των Ελλήνων ο Βουλευτής κ. Σπ. Σπηλιωτόπουλος σας γνωρίζουμε τα εξής:

1. Στην πρώτη φάση εισαγωγής του Φυσικού Αερίου στη χώρα μας, το έργο έπρεπε να εστιασθεί στην τροφοδότηση των περιοχών που παρουσιάζουν αξιόλογο δυναμικό ενεργειακής κατανάλωσης, προκειμένου το 'Εργο να είναι βιώσιμο, ώστε να μπορέσει να χρηματοδοτηθεί από τους Ευρωπαϊκούς οργανισμούς και Τράπεζες, αλλά και να μην επιβαρύνει με ελλείμματα την Εθνική Οικονομία.

Στο μέλλον βέβαια το 'Εργο θα επεκταθεί σταδιακά και σε άλλες περιοχές της χώρας, χρησιμοποιώντας και τα έσοδα από την λειτουργία του. Στα πλαίσια αυτά, η ΔΕΠΑ θα εξετάσει και την δυνατότητα επέκτασης του συστήματος προς την Πάτρα.

2. Για το ωράριο λειτουργίας των καταστημάτων, σημειώνεται ότι, μετά από σύμφωνη γνώμη των ενδιαφερομένων οργανώσεων εργοδοτών και εργαζομένων εκδόθηκε η με αριθμ. 1162/6.3.97 (ΦΕΚ 200/Β/17.3.97) Κοινή Απόφαση των Υπουργών Εθνικής Οικονομίας, Ανάπτυξης και Εργασίας και Κοινωνικών Ασφαλίσεων, με την οποία καθορίστηκαν τα πλαίσια λειτουργίας των εμπορικών καταστημάτων και των καταστημάτων τροφίμων όλης της χώρας.

Τα Νομαρχιακά Συμβούλια, στα πλαίσια της απόφασης αυτής, θα καθορίσουν με αποφάσεις τους τις ώρες λειτουργίας των εν λόγω καταστημάτων της περιοχής τους, σύμφωνα με την παραγρ. 2 του άρθρου 23 του Νόμου 2244/94.

3. Οι ρυθμίσεις που θεσπίσθηκαν για την επαγγελματική στέγη με τον τελευταίο νόμο 2235/94, ήταν προϊόν ευρύτερου διαλόγου με όλους τους εμπλεκόμενους φορείς.

4. Ειδικά για το θέμα του αθέμιτου ανταγωνισμού, σημειώνεται ότι ισχύει ο νόμος 146/14 σύμφωνα με τον οποίο, οι επιχειρήσεις που υπόκεινται σε οικονομική ζημία από δραστηριότητες άλλων (π.χ. πώληση προϊόντων κάτω του κόστους), μπορούν να προσφεύγουν στα δικαστήρια, μόνα αρμόδια για τέτοια θέματα.

5. Το Υπουργείο Ανάπτυξης στην προσπάθεια ανάκαμψης της οικονομίας, αντιμετωπίζει με συγκεκριμένη στρατηγική και ειδικά μέτρα βιομηχανικής πολιτικής το γενικότερο πρόβλημα αποβιομηχάνισης που παρατηρείται όχι μόνο στην Ελλάδα αλλά και σε άλλες χώρες με υψηλότερο επίπεδο ανάπτυξης. Αυτό οφείλεται στην αναδιάρθρωση της παγκόσμιας παραγωγής και τη μεταφορά δραστηριοτήτων εντάσεως εργασίας σε χώρες χαμηλού εργατικού κόστους.

Συγκεκριμένα με βασικό άξονα το Επιχειρησιακό Πρόγραμμα Βιομηχανίας 1994-1999 το οποίο χρηματοδοτείται από το 2ο Κοινοτικό Πλαίσιο Στήριξης, τα υποπρογράμματα ενίσχυσης των ΜΜΕ (8 Κοινοτικές Πρωτοβουλίες) και τα ΠΕΠ, βρίσκεται σε εξέλιξη μιά τεράστια προσπάθεια για τη δημιουργία μιάς στέρεης υποδομής που θα επιτρέψει τον εκσυγχρονισμό, την ανάπτυξη και την αναδιοργάνωση των επιχειρήσεων σε ολόκληρη τη χώρα με στόχο τη καταπολέμηση της ανεργίας.

Πέρα από τη γενικότερη προσπάθεια το Υπουργείο μας σε συνεργασία με το ΥΠΕΘΟ και το Υπ. Εργασίας για την αντιμετώπιση των οξυτάτων φαινομένων αποβιομηχάνισης και ενέργειας που εμφανίστηκαν σε ορισμένες περιοχές της χώρας, υλοποιεί τα παρακάτω ειδικά μέτρα:

α. Με το άρθρο 10 του Ν. 2324/94 δίδεται η δυνατότητα με την έκδοση ΚΥΑ των Υπουργών Ανάπτυξης (ΒΕΤ) ΥΠΕΘΟ και Εργασίας, να καθορίζονται τα τμήματα των νομών της Επικράτειας που χαρακτηρίζονται ως φθίνουσες βιομηχανικές περιοχές.

Στις επενδύσεις ύψους μέχρι 5 δισ. δρχ. που πραγματοποιούνται στις περιοχές αυτές που υπάγονται στις διατάξεις του Ν. 1892/90, μετά την 1η Μαϊου 1995 παρέχεται με την ίδια απόφαση ποσοστό επιχορήγησης και επιδότησης επιτοκίου μέχρι 45% του κόστους της παραγωγικής επένδυσης κατά περίπτωση.

Η εν λόγω απόφαση σύμφωνα με την εξουσιοδοτική διάταξη του νόμου δεν μπορεί να τροποποιηθεί πριν από την παρέλευση διετίας από την έναρξη ισχύος της.

β. Με την 29773/30.11.95 (ΦΕΚ 1074/Β/29.12.1995) ΚΥΑ καθορίστηκαν οι φθίνουσες βιομηχανικές περιοχές για την εφαρμογή των κινήτρων των άρθρων 1-11 του Ν. 1892/90 όπως ισχύει καθώς και των ποσοστών επιχορήγησης και επιδότησης επιτοκίου που παρέχονται στις επενδύσεις ύψους μέχρι 5 δισ. δρχ. που πραγματοποιούνται εντός των περιοχών αυτών.

Τα τμήματα αυτά είναι τα ακόλουθα.

1. ΑΤΤΙΚΗ Γεωγραφική περιοχή Λαυρίου Κερατέας.

2. ΚΥΚΛΑΔΕΣ Νήσος Σύρος

3. ΒΟΙΩΤΙΑ Θήβα, Θίσβη

4. ΕΥΒΟΙΑ Κοινότητες, Παπάδων, Κατοικίας Αμελάντων,

Αγίας Αννας, Κουρκουλών, Ροβιών, Κεράμειας,

Σκεπαστής, Κεχριών, Δαφνούσας, Στροφιλιάς,

Κηρίνθου, Σπαθαρίου, Μετοχίου Κηρέως, Μαντουδίου, Προκοπίου, Πηλίου, Βλαχιών,

Κερασιάς, Φαράκλας, Δήμου Λίμνης.

5. ΧΑΛΚΙΔΙΚΗ Κοινότητες, Στρατωνίου, Στρατωνίκη, Γομάτι, Βαρνάβα, Στάγειρα, Παλαιοχώρι, Ολυμπιάδα, Νεοχώρι, Μεγάλη Παναγιά, Αρναία.

6. ΑΧΑΪΑ Πάτρα (ακτίνα 20 χιλιόμ.) Αίγιο (ακτίνα 8

χιλιομ.).

7. ΚΟΖΑΝΗ Κοζάνη, (πόλη) και Πτολεμαϊδα.

8. ΗΜΑΘΙΑ Νάουσα

9. ΜΑΓΝΗΣΙΑ Αλμυρός, Βόλος, Ν. Ιωνία, Αγριά, Δημηνιό,

Σέσυλα, Αγ. Γεώργιος, Φαρών.

10. ΠΕΛΛΑ `Εδεσσα

11. ΛΑΡΙΣΑ ΒΙΠΕ-ΕΤΒΑ Λάρισας.

12. ΚΑΣΤΟΡΙΑ Δήμος Καστοριάς.

13. ΜΕΣΣΗΝΙΑ ΒΙΟΠΑ Καλαμάτας.

14. ΔΡΑΜΑ Δήμος Δράμας.

γ. Παράλληλα το Υπουργείο Ανάπτυξης και ειδικότερα η Γενική Γραμματεία Βιομηχανίας, στα πλαίσια του Επιχειρησιακού Προγράμματος Βιομηχανίας (ΕΠΒ) για το διάστημα 1995-1999 και ειδικότερα του μέτρου 4 του Υποπρογράμματος 1 προβλέπει τις παρακάτω ενέργειες-δράσεις στήριξης των φθινουσών βιομηχανικών περιοχών της χώρας:

- Συμπλήρωση των Βιομηχανικών υποδομών για την προσέλκυση επιχειρηματικών δραστηριοτήτων. Βελτίωση της ανταγωνιστικότητας των επιχειρήσεων. Κίνητρα εκγατάστασης νέων επιχειρήσεων για τη διεύρυνση και τον εμπλουτισμό του παραγωγικού συστήματος. Υποστήριξη της ολοκληρωμένης παρέμβασης.

Περιοχές εφαρμογής των παραπάνω δράσεων, όπως προκύπτει από το εγκεκριμμένο Τεχνικό Δελτίο του συγκεκριμένου μέτρου (1.4.) του Ε.Π.Β. είναι οι εξής:

- Οι Νομοί Αχαίας, Βοιωτίας, Δράμας, Εύβοιας, Ημαθίας, Καστοριάς, Κοζάνης, Λάρισας, Μαγνησίας, Πέλλης, Λέσβου, Χίου, Σάμου, Φλώρινας και Κιλκίς.

- Η περιοχή της Θράκης (και οι τρεις Νομοί)

- Η Νήσος Σύρος

- Η περιοχή Βόρειας και Κεντρικής Χαλκιδικής

- Η περιοχή Λαυρίου - Κερατέας

Στα πλαίσια αυτά, μπορούν να ενταχθούν ενέργειες και έργα που εναρμονίζονται με το πνεύμα της Ολοκληρωμένης παρέμβασης και να θεωρούνται επιλέξιμα κάτω από το πρίσμα 

Σελίδα 6092 

των παραπάνω δράσεων.

Ο προϋπολογισμός και οι πηγές χρηματοδότησης του μέτρου είναι:

Για τα έτη 1994-1996 Σύνολο32 δισ. δρχ.

Δημόσια Δαπάνη (Κράτος και Ε.Τ.Π.Α.) 22 δισ. δρχ.

Ιδιωτική Δαπάνη10 δισ. δρχ.

6. Στο Επιχειρησιακό Πρόγραμμα της Βιομηχανίας έχουν περιληφθεί δέσμες δράσεων για τη στήριξη των Μικρομεσαίων Επιχειρήσεων.

Ειδικότερα στο Υποπρόγραμμα 4 που υλοποιεί ο ΕΟΜΜΕΧ από 1.1.1996 και απευθύνεται αποκλειστικά στις Μικρομεσαίες Επιχειρήσεις (0-100 απασχολούμενοι), περιλαμβάνονται:

α. Ενίσχυση χειροτεχνικών επιχειρήσεων.

β. Ενίσχυση υπεργολαβικών επιχειρήσεων.

γ. Ενίσχυση της συνεταιριστικής και κοινοπρακτικής οργάνωσης των επιχειρήσεων.

δ. Ενίσχυση των Επιμελητηρίων και των σωματείων των ΜΜΕ.

ε. Ενίσχυση νέων επιχειρηματιών για τη δημιουργία της δικής τους επιχείρησης.

στ. Επιδότηση επιτοκίου δανείων ΜΜΕ.

Η διάρκεια του προγράμματος είναι μέχρι 31-12-99 και το συνολικό ύψος του 22 δις δρχ.

Την Κοινοτική Πρωτοβουλία για τις ΜΜΕ συνολικού κόστους 156.863.000 ECU, για τα έτη 95-99 που αφορά την λήψη μέτρων για τη βελτίωση του εσωτερικού και εξωτερικού περιβάλλοντος των ΜΜΕ. Για την προώθηση και εφαρμογή των νέων χρηματοπιστωτικών θεσμών με πρωτοβουλία του Υπουργείου μας, αναμορφώθηκε και βελτιώθηκε το νομοθετικό πλαίσιο με τον Ν. 2367/95.

Επίσης προωθείται η ίδρυση ταμείων αντεγγυήσεων σε συνεργασία με τα Επιμελητήρια και Τραπεζικούς Οργανισμούς.

Παράλληλα με στόχο τη διαμόρφωση σαφούς και πάγιας πολιτικής για τις ΜΜΕ, το Υπουργείο μας ίδρυσε με το άρθρο 21 του Ν. 2367/95 Δ/νση ΜΜΕ.

Επίσης με την πράξη 288 της 23 Δεκεμβρίου 1996 (ΦΕΚ 285/Α/ 31.12.96) του Υπουργικού Συμβουλίου, έχει συγκροτηθεί Διυπουργικό όργανο για το συντονισμό των προγραμμάτων για τις ΜΜΕ στο οποίο προεδρεύει η Υπουργός Ανάπτυξης.

Για τη στήριξη της λειτουργίας του Διυπουργικού οργάνου και την παρακολούθηση υλοποίησης των αποφάσεων του έχει συσταθεί Τεχνική Γραμματεία.

Με απόφαση του Διυπουργικού Οργάνου προχωρεί η συνολική προκήρυξη όλων των δράσεων για τις ΜΜΕ συνολικού ύψους 101 δις δρχ. περίπου.

Μάλιστα ήδη δημοσιεύθηκε η συνολική προκήρυξη των μέτρων και δράσεων που αφορούν τις ΜΜΕ, των προγραμμάτων της Πρωτοβουλίας ΜΜΕ ύψους 45 δις δρχ., του Επιχειρησιακού Προγράμματος Βιομηχανίας για τις φθίνουσες περιοχές ύψους 21 δις δρχ., καθώς επίσης και των ΠΕΠ και της Πρωτοβουλίας URBAN (μέτρα για ΜΜΕ).

'Ηδη δε οι ΜΜΕ καλούνται να υποβάλουν προτάσεις μέχρι 15.5.97, ώστε αμέσως εν συνεχεία να προχωρήσει η υλοποίηση των προγραμμάτων με τη συνεργασία των ενδιάμεσων φορέων.

7. Στο Υπουργείο μας έχουν υποβληθεί διάφορες προτάσεις υλοποίησης βιομηχανικών υποδομών και μια πρόταση εξ' αυτών είναι αυτή του Δήμου Πάτρας για την οργάνωση του Βιοτεχνικού Πάρκου Πάτρας με προϋπολογισμό 5 δις δρχ.

Οι προτάσεις αυτές θα εξετασθούν και θα αξιολογηθούν από επιτροπή αξιολόγησης που έχει συσταθεί για το σκοπό αυτό.

Οι προτάσεις που είναι σύμφωνες με την κατεύθυνση και το στόχο του ΕΠΒ και έτοιμες να ξεκινήσουν αμέσως και εκτιμάται ότι θα περατωθούν μέσα στη χρονική προθεσμία του ΕΠΒ, θα προωθηθούν στην Επιτροπή Παρακολούθησης του ΕΠΒ για ένταξη.

Τέλος σημειώνουμε ότι η Επιτροπή Αξιολόγησης τελειώνει το έργο της για τη δράση 1.4.1. (υποδομές στις φθίνουσες βιομηχανικά περιοχές) για την οποία έχει κληθεί να συνεδριάσει στις 10.4.97, θα ασχοληθεί με τις αξιολογήσεις των προτάσεων του μέτρου 1.2. γι ατις βιομηχανικές υποδομές μέσα στις οποίες συμπεριλαμβάνεται και η πρόταση για την οργάνωση του ΒΙΟΠΑ Πατρών.

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 3010/28-3-97 Ερώτηση δόθηκε με το υπ' αριθμ. 212/14-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3010/28.03.1997 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:

1. Ως προς την ανέγερση του νέου Μουσείου Πατρών έχει συνταχθεί κτιριολογικό πρόγραμμα για οικόπεδο που έχει παραχωρηθεί από την ΚΕΔ προς τον σκοπό αυτό στη βόρεια είσοδο της πόλης της Πάτρας. Η αρχιτεκτονική μελέτη του Μουσείου ανατέθηκε σε αρχιτέκτονα που έλαβε το πρώτο βραβείο σε πανελλήνιο αρχιτεκτονικό διαγωνισμό προσχεδίων. Στη συνέχεια ανατέθηκε σε μηχανολόγο η μελέτη των Η.Μ. εγκαταστάσεων. 'Ηδη το 1995 ο προϋπολογισμός του έργου ήταν αρκετά υψηλός, ανερχόταν περίπου στο ποσό των 14 δισ. δραχμών, και για το λόγο αυτό το όλο ζήτημα επανεξετάστηκε και ορίστηκε ομάδα εργασίας για τη σύνταξη προδιαγραφών ανέγερσης του Μουσείου με το σύστημα της μελέτης κατασκευής. Σήμερα διερευνώνται τρόποι συνέχισης και ολοκλήρωσης τουλάχιστον των σχετικών μελετών (αρχιτεκτονικών, στατικών και Η/Μ) ώστε να πραγματοποιηθεί η δημοπράτηση του έργου στο πλαίσιο του προϋπολογισμού του ΥΠ.ΠΟ.

2. Σχετικά με την Ιόνιο οδό, έχει εξετασθεί και εγκριθεί υπό όρους η κατασκευή των ακόλουθων τμημάτων της: ευρεία παράκαμψη Αγρινίου, παράκαμψη Φιλιππιάδας-'Αρτας, παράκαμψη Ιωαννίνων-σύνδεση με εθνική οδό Ιωαννίνων-Ηγουμενίτσας. Οι αρμόδιες Υπηρεσίες του ΥΠ.ΠΟ. εξετάζουν τμήματα της οδού των οποίων τα στοιχεία αποστέλλονται από το Υ.ΠΕ.ΧΩ.Δ.Ε. (παρακολούθηση των εργασιών ανασκαφών από εκπροσώπους των αρμοδίων Εφορειών Αρχαιοτήτων, διενέργεια δοκιμαστικών τομών πριν την έναρξη του έργου κατά την κρίση των Εφορειών και πιθανή διενέργεια ανασκαφικών ερευνών).

3. Στη σύμβαση για τη ζεύξη Ρίου-Αντιρρίου έχει προβλεφθεί η υποχρέωση του Υ.ΠΕ.ΧΩ.Δ.Ε. να εκπονήσει σε συνεργασία με το ΥΠ.ΠΟ. μελέτη για την προστασία, ανάδειξη και αποκατάσταση των κάστρων Ρίου και Αντιρρίου. Την χρηματοδότηση των αρχαιολογικών ανασκαφών στο χερσαίο τμήμα θα αναλάβει ο ανάδοχος του έργου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

16. Στην με αριθμό 3010/28-3-97 ερώτηση δόθηκε με το υπ' αριθμ. 306/21-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 3010/28.3.97 που κατέθεσε στην Βουλή, ο Βουλευτής κ. Σπ. Σπηλιωτόπουλος παρακαλούμε να πληροφορήσετε τον κ. Βουλευτή σε θέματα της αρμοδιότητάς μας τα εξής:

1. Ιόνια Οδός

Για την κατασκευή του άξονα (Ηγουμενίτσα - Ζεύξη Ρίου Αντιρρίου - Πάτρα - Πύργος - Καλαμάτα) έχει ανατεθεί το Μαϊο του 1996 μελέτη με προϋπολογισμό 380 εκατ. δρχ. Πρόκειται για άξονα ενταγμένο στα Διευρωπαϊκά Δίκτυα που στην τελική του φάση θα είναι κλειστός αυτοκινητόδρομος με τετραϊχνη διατομή και μαζί με την ΕΓΝΑΤΙΑ και τον ΠΑΘΕ θα αποτελούν τους βασικότερους οδικούς άξονες της Ελλάδας.

Εντός των ημερών υποβάλλεται η μελέτη σκοπιμότητας, η αναγνωριστική μελέτη (με εναλλακτικές χαράξεις), η Περιβαλλοντική θεώρηση και η γεωλογική μελέτη. Για τα τμήματα αυτής όπως η Ευρεία Παράκαμψη Αγρινίου σας πληροφορούμε ότι ολοκληρώνεται η οριστική μελέτη για μήκος οδού 34 χλμ. και δημοπρατούνται από αυτά τα 13,5 πρώτα χλμ. με 

Σελίδα 6093 

προϋπολογισμό 11, 5 δις δρχ.

2. Ρίο - Αντίρριο

α) Στις 3-1-96 υπεγράφη η Σύμβαση Παραχώρησης μεταξύ Δημοσίου και της Α.Ε. ΓΕΦΥΡΑ και κυρώθηκε από τη Βουλή με το Ν. 2395/23-5-96.

β) Η κατασκευή του έργου προβλέπεται να ολοκληρωθεί σε επτά (7) χρόνια εκ των οποίων τα δύο πρώτα για τις μελέτες και εκτιμάται ότι η ενεργοποίηση της Σύμβασης (υπογραφή δανειακών συμβάσεων), θα γίνει στα μέσα του 1998 και θα απασχολήσει εργατικό δυναμικό περίπου 300 ατόμων, που θα αυξηθεί τα 2.000 περίπου στα 800 άτομα.

3. Ευρεία Παράκαμψη Πατρών

α) Το Εργο της Ευρείας Παράκαμψης Πατρών είναι ένα σύνθετο τεχνικό έργο μήκους 18,5 χλμ. Συνολικού προϋπολογισμού 50 δις περίπου.

β) Υλοποιείται μέσω 6 εργολαβιών, εκ των οποίων (4) εν εξελίξει, (1) υπό ανάθεση και (1) υπό δημοπράτηση.

γ) Το έργο προβλέπεται να περαιωθεί στο τέλος του 1999, οποτε θα δοθεί σε κυκλοφορία ολόκληρος ο οδικός άξοας.

Ο Υπουργός

Κ. ΛΑΛΙΩΤΗΣ"

17. Στην με αριθμό 3015/28-3-97 ερώτηση δόθηκε με το υπ' αριθμ. 918/21-4-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 3015/97, που κατατέθηκε στη Βουλή από τους Βουλευτές κ.κ. Μ. Κωστόπουλο και Απ. Τασούλα, για το θιγόμενο σ' αυτή θέμα, σας πληροφορούμε τα εξής:

Η Διεθνής Βιομηχανία Ενδυμάτων, που εδρεύει στην Καλαμάτα, υπολειτουργεί, λόγω οικονομικών προβλημάτων και αδιεξόδου των διαπραγματεύσεων με τις πιστώτριες τράπεζες.

Οι προσπάθειες που έχουν καταβληθεί μέχρι σήμερα από τις υπηρεσίες του Υπουργείου μας, σε συσκέψεις συμφιλίωσης, για την αποτροπή απολύσεων εργαζομένων από αυτή, απέβησαν άκαρπες.

Με την αριθμ. 34567/6-11-96 απόφασή μας, δεν εγκρίθηκαν οι ομαδικές απολύσεις για τις οποίες είχε κάνει αίτηση προς το Υπουργείο η εν λόγω βιομηχανία.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΟΥ

18. Στην με αριθμό 3025/31-3-97 ερώτηση δόθηκε με το υπ' αριθμ. 214/14-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3025/31-3-1997 ερώτηση του Βουλευτή κ. Βασίλειου Κορκολόπουλου, σας γνωρίζουμε τα εξής:

Η διαμόρφωση της Πλατείας Λυσικράτους έχει προβλεφθεί να ενταχθεί στο πρόγραμμα ενοποίησης των αρχαιολογικών χώρων της Αθήνας και συγκεκριμένα στο έργο ενοποίησης της βόρειας και νότιας κλιτύος της Ακρόπολης, η μελέτη του οποίου έχει ήδη ανατεθεί από το ΥΠ.ΠΟ. Στόχος είναι η αναβίωση της αρχαίας διαδρομής και ο τονισμός του άξονα της οδού Τριπόδων που κατέληγε στο Τέμενος του Διονύσου μέσω της σημερινής οδού Βάκχου. Στο πλαίσιο, λοιπόν, της ενοποίησης αναμένεται ο περιβάλλων χώρος του μνημείου του Λυσικράτους να πάρει την τελική του μορφή.

Η Α' Εφορεία Προϊστορικών και Κλασσικών Αρχαιοτήτων έχει προγραμματίσει άμεσα ήπιες παρεμβάσεις στο χώρο της ανασκαμμένης πλατείας, με μερικές και σταδιακές επιχωματώσεις των βαθύτερων σημείων έτσι ώστε να απαλειφθεί η εικόνα αταξίας που προκαλεί το σύνολο των αρχιτεκτονικών καταλοίπων της πλατείας. Με αυτές τις παρεμβάσεις υπολογίζεται να τονισθεί το πλάτος της αρχαίας οδού και να αναδειχθούν καλύτερα οι θεμελιώσεις των χορηγικών μνημείων. Στην περίπτωση πάντως του χορηγικού μνημείου του Λυσικράτους προβλέπεται επανατοποθέτηση του κιγκλιδώματος του μνημείου που προσωρινά απομακρύνθηκε για ανασκαφικούς λόγους.

Η αρμόδια Εφορεία τέλος, διαθέτει σε εβδομαδιαία βάση προσωπικό για τον καθαρισμό της πλατείας από τη ρύπανση που προκαλούν στο χώρο διερχόμενοι πολίτες ή τα καταστήματα της περιοχής. Για τον πέριξ χώρο η ευθύνη ανήκει, βεβαίως, στο Δήμο Αθηναίων προς τον οποίο έχουν αποσταλεί σχετικά έγγραφα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

19. Στην με αριθμό 3026/31-3-97 ερώτηση δόθηκε με το υπ' αριθμ. 1337/23-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3026/31.3.97 που κατατέθηκε στη Βουλή των Ελλήνων από το Βουλευτή κ. Μ. Καρχιμάκη σας γνωρίζουμε τα εξής:

Στο Επιχειρησιακό Πρόγραμμα (ΕΠΕΑΕΚ) προβλέπεται ένα συνολικό ποσο ύψους 1,7 δις δρχ. για κάλυψη των κτιριακών αναγκών του συνόλου των εκπαιδευτηρίων της Σχολής Τουριστικών Επαγγελμάτων.

Η Σ.Τ.Ε. εξετάζει την κατανομή των πόρων αυτών λαμβάνοντας υπόψη την υπό επεξεργασία μελέτη για την αναβάθμιση των σπουδών

Η Υπουργός

ΒΑΣΩ ΠΑΠΑΝΔΡΕΟΥ"

20. Στην με αριθμό 3029/31-3-97 ερώτηση δόθηκε με το υπ' αριθμ. 487/21-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 3029/31-3-97 που κατατέθηκε στη Βουλή από τους βουλευτές κ.κ. Νίκο Γκατζή, Αχιλλέα Κανταρτζή και Ευάγγελου Μπούτα, αναφορικά με την καταγραφή των ζημιών που προκλήθηκαν σε ορισμένες περιοχές στο Νομό Λάρισας λόγω παγετού στις 22 και 23 Μαρτίου 1997 σας πληροφορούμε τα εξής:

Η Νομαρχιακή Αυτοδιοίκηση Λάρισας μας γνωστοποίησε τα εξής:

α) Από τους παγετούς από 22 έως 25-3-97 στις Κοινότητες Μακρυχωρίου, Παραποτάμου, Ευαγγελισμού, Τεμπών, Δομένικου, Τσαριτσάνης, Μαυροβουνίου, Λουτρού, Ελευθερών, Κοιλάδας, Κρανώνα, Μεσοράχης, Τερψιθέας, Ραχούλας, Μελισσοχωρίου, Αμυγδαλής, Καστρίου, Καλαμακίου, Δήμου Σαρανταπόρου και επαρχία Τυρνάβου Νομού Λαρίσης υπέστησαν ζημιές:

18.600 στρέμματα αμυγδαλιές

1.500 στρέμματα ροδακινιές (Επιτραπέζια)

5.000 στρέμματα ροδακινιές (συμπύρηνα)

200 στρέμματα βερυκοκιές

50 στρέμματα φραουλιές υπό κάλυψη.

β) Η Δ/νση Αγροτικής Ανάπτυξης με το αριθ. 6426/1-4-97 έγγραφό της ενημέρωσε σχετικά τη Δ/νση ΠΣΕΑ του Υπ. Γεωργίας.

γ) Των ως άνω ζημιών επιλήφθηκαν, λόγω αρμοδιότητας, οι ΕΛ.ΓΑ.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

21. Στην με αριθμό 3032/31-3-97 ερώτηση δόθηκε με το υπ' αριθμ. 935/21-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 3032/97, που κατατέθηκε στη Βουλή από τους βουλευτές κ.κ. Μ. Κωστόπουλο και Στρ. Κόρακα, για το θιγόμενο σ' αυτή θέμα, σας πληροφορούμε τα εξής:

'Οπως μας γνώρισε η Επιθεώρηση Εργασίας Περιστερίου της Νομαρχίας Αθηνών, η επιχείρηση "ΡΑΞΤΑ Α.Ε." αναγκάστηκε να θέσει σε διαθεσιμότητα τους εργαζομένους της, λόγω κάμψης των εργασιών για οικονομικούς λόγους.

Ο θεσμός της διαθεσιμότητας των εργαζομένων που προβλέπεται από το ν. 3198/55, αποβλέπει στη θεραπεία της

Σελίδα 6094 

κατάστασης που δημιουργεί ο περιορισμός της οικονομικής δραστηριότητας των επιχειρήσεων. Με το μέτρο αυτό προστατεύονται οι εργαζόμενοι από τον κίνδυνο της απόλυσης κατά τον κρίσιμο χρόνο της έλλειψης εργασιών της επιχείρησης.

Επίσης σας γνωρίζουμε, ότι η εν λόγω επιχείρηση έχει υποβάλει αίτηση, στη Δ/νση Απασχόλησης της Νομαρχίας Αθηνών, για την έγκριση ομαδικών απολύσεων, η οποία όπως παραμένει ανενεργός λόγω των διαπραγματεύσεων μεταξύ εργαζομένων και επιχείρησης.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

22. Στην με αριθμό 3040/31-3-97 ερώτηση δόθηκε με το υπ' αριθμ. 10290/18-4-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθ. 3040/31-3-1997 ερώτηση του βουλευτή κ. Γιάννη Δραγασάκη, αναφορικά με το πιο πάνω θέμα, σας γνωρίζουμε τα ακόλουθα:

1. Σύμφωνα με τις διατάξεις του δευτέρου εδαφίου της περιπ. γ' της παραγ. 1 του άρθρου 109 του νόμου Ν. 2238/94, όπως αυτές προστέθηκαν με την παραγρ. 19 του άρθρου 13 του νόμου Ν. 2459/97, τα εισοδήματα που αποκτούν από την εκμίσθωση οικοδομών και γαιών οι Ιεροί Ναοί, οι Ιερές Μητροπόλεις, οι Ιερές Μονές, η Αποστολική Διακονία, ο Πανάγιος Τάφος, η Ιερά Μονή Σινά και Πάτμου, τα ημεδαπά νομικά πρόσωπα που νομικά έχουν συσταθεί ή συνιστώνται και τα οποία επιδιώκουν αποδεδειγμένα κοινωφελείς σκοπούς, καθώς και τα ημεδαπά κοινωφελή ιδρύματα φορολογούνται από το οικον. έτος 1997 και μετά με συντελεστή φόρου εισοδήματος δέκα τοις εκατό (10%).

Από τις διατάξεις αυτές, οι οποίες ισχύουν από το οικον. έτος 1997 και μετά, προκύπτει ότι, τα εισοδήματα των Ιερών Μονών φορολογούνται με δέκα τοις εκατό (10%) ανεξάρτητα από το είδος των Ιερών Μονών(Κοινοβιακές ή ιδιόρρυθμες).

2. Ο νόμος 2459/97 ψηφίστηκε, αφού προηγουμένως το Υπουργείο Οικονομικών έλαβε υπόψη του τα πορίσματα επιτροπών στις οποίες ανέθεσε το έργο της αξιολόγησης των φορολογικών διατάξεων με τις οποίες παρέχονται απαλλαγές, εκπτώσεις από το συνολικό καθαρό εισόδημα των φορολογουμένων κ.λπ. (Επιτροπή Αξιολόγησης Φορολογικών Απαλλαγών και Επιστημονική Ομάδα του ΚΕΠΕ). Το εν λόγω έργο συνίστατο στην εξέταση του κατά πόσο είναι δικαιλογημένη με βάση τις σημερινές συνθήκες η διατήρηση των διατάξεων τούτων, ανετέθη δε στα πλαίσια των προσπαθειών του Υπουργείου Οικονομικών για φορολογική δικαιοσύνη. Αυτός λοιπόν είναι ο στόχος, δηλαδή η φορολογική δικαιοσύνη, που επιδιώκεται με τις προαναφερόμενες διατάξεις του εν λόγω νομοσχεδίου. Τέλος, σημαιώνεται ότι ορίσθηκε χαμηλότερος συντελεστής φορολογίας για τα εισοδήματα που αποκτούν από την εκμίσθωση οικοδομών και γαιών τα ημεδαπά κοινωφελή ιδρύματα (δέκα τοις εκατό -10%- αντί τριάντα πέντε τοις εκατό -35%-, ακριβώς λόγω αναγνώρισης της κοινωνικής προσφοράς τους.

3. Από το ανωτέρω προκύπτει ότι, τα εισοδήματα της Ιεράς Μονής "Η Κοίμησις της Θεοτόκου" Τήνου από την εκμίσθωση ακινήτων φορολογούνται με δέκα τοις εκατό (10%) και περαιτέρω, σας γνωρίζουμε ότι, δεν αντιμετωπίζεται περίπτωση τροποποίησης, των προαναφερθεισών διατάξεων με σκοπό να εξαιρεθεί η συγκεκριμένη Ιερά Μονή από τη φορολογία Εισοδήματος, καθόσον αυτό θα είχε ως αποτέλεσμα την υποβολή αναλόγου αιτήματος και από άλλες Ιερές Μονές, Ιερές Μητροπόλεις, Ιερούς Ναούς, κοινωφελή Ιδρύματα κ.λπ. με τελικό αποτέλεσμα την κατάργηση των ψηφισθέντων πρόσφατα πιο πάνω διατάξεων.

Ο Υφυπουργός

Γ. ΔΡΥΣ"

23. Στην με αριθμό 3043/1-4-97 ερώτηση δόθηκε με το υπ' αριθμ. 15266/23-4-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 3043/1-4-97 που κατέθεσε ο βουλευτής κ. Μ. Κεφαλογιάννης, σας γνωρίζουμε ότι το αρμόδιο να απαντήσει είναι το ΥΠΕΘΟ, που είναι και συναποδέκτης της σχετικής ερώτησης.

Εφ όσον υποβληθεί σχετική μελέτη θα εξετάσουμε τη δυνατότητα αξιοποίησης των συμπερασμάτων της, σε συνεργασία με το Επιμελητήριο Ηρακλείου και άλλους Κοινωνικούς Φορείς.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

24. Στην με αριθμό 3045/1-4-97 ερώτηση δόθηκε με το υπ' αριθμ. 7621/17-4-97 έγγραφο από τον Υπουργό Ανάπτυξης η ακόλουθη απάντηση:

"Απαντώντας στην ερώτηση 3045/1-4-97 που κατατέθηκε στη Βουλή των Ελλήνων από τον βουλευτή κ. Δ. Κωστόπουλος σας γνωρίζουμε τα εξής:

1. Το άρθρο 21 του Ν. 2190/94, σύμφωνα με το οποίο επιτρέπεται στις Δημόσιες Υπηρεσίες και τα Νομικά Πρόσωπα να απασχολούν προσωπικό, με σύμβαση εργασίας Ιδιωτικού Δικαίου ορισμένου χρόνου διάρκειας μέχρι οκτώ (8) μηνών, για την αντιμετώπιση εποχιακών ή άλλων περιοδικών αναγκών τους σε περιοχές που εκτελούνται έργα ή παρέχονται υπηρεσίες, καθορίζει κριτήρια κατάταξης των υποψηφίων με βάση τα οποία θα πραγματοποιηθεί η πρόσληψή τους.

2. Σε εφαρμογή της υπ' αριθμ. 236/7-7-94 ΠΥΣ, εγκρίθηκε με την υπ' αριθμ. 116/30-12-96 Πράξη Υπουργικού Συμβουλίου, η πρόσληψη εκατό ατόμων (100), Τεχνικών ειδικοτήτων, για την κάλυψη άμεσων και επιτακτικών αναγκών της Δ.Ε.Η. στο Λιγνιτικό Κέντρο Μεγ/λης στο Ν. Αρκαδίας, η οποία θα πραγματοποιηθεί σύμφωνα με τα κριτήρια κατάταξης που προβλέπονται από το παραπάνω άρθρο του Ν. 2190/94, καθώς και των συμπληρώσεων και τροποποιήσεων του με μεταγενέστερους νόμους και της υπ' αριθμ. 51/11-12-96 απόφασης του ΑΣΕΠ. Δηλαδή θα προηγούνται οι μακροχρονίως, άνεργοι, οι λοιποί άνεργοι ή ανεπάγγελτοι μόνιμοι κάτοικοι των Δήμων και Κοινοτήτων στα όρια των οποίων εκτείνεται η εκμετάλλευση του Ορυχείου Μεγ/λης όπου θα εκτελεσθούν οι εργασίες ή θα παρασχεθούν οι υπηρεσίες ως ακολούθως:

α) Οι κάτοικοι του Δήμου ΜΕΓΑΛΟΠΟΛΗΣ

β) Οι κάτοικοι των Κοινοτήτων ΑΝΘΟΧΩΡΙΟΥ, ΘΩΚΝΙΑΣ, ΙΣΩΜΑΤΟΣ, ΚΑΡΥΩΝ, ΚΑΡΥΩΝ (ΚΑΛΥΒΙΑ ΚΑΡΥΩΝ), ΚΑΤΣΙΜΠΑΛΗ, ΚΥΠΑΡΙΣΣΙΩΝ, ΜΑΡΑΘΟΥΣΑΣ, ΜΑΥΡΙΑΣ, ΠΛΑΚΑΣ, ΣΟΥΛΟΥ, ΤΡΙΠΟΤΑΜΟΥ, ΧΩΡΕΜΙΟΥ

γ) Οι κάτοικοι του Οικισμού ΚΑΡΒΟΥΝΑΡΗ

ακολουθούν κατά σειρά οι μακροχρονίως άνεργοι και οι λοιποί άνεργοι ή ανεπάγγελτοι μόνιμοι κάτοικοι των λοιπών Δήμων και Κοινοτήτων επαρχίας Μεγαλόπολης, στη συνέχεια των λοιπών επαρχιών Ν. ΑΡΚΑΔΙΑΣ και τέλος των Δήμων και Κοινοτήτων των λοιπών Νομών περιφέρειας Πελ/πονήσου δηλαδή Ν. ΜΕΣΣΗΝΙΑΣ, Ν. ΛΑΚΩΝΙΑΣ, Ν. ΑΡΓΟΛΙΔΟΣ και Ν. ΚΟΡΙΝΘΙΑΣ.

3. Τέλος οποιαδήποτε τροπολογία των κριτηρίων κατάταξης του άρθου 21 του Ν. 2190/94 εκφεύγει των αρμοδιοτήτων του Υπουργείου Ανάπτυξης.

Η Υπουργός

Β. ΠΑΠΑΝΔΡΕΟΥ"

25. Στην με αριθμό 3046/1-4-97 ερώτηση δόθηκε με το υπ' αριθμ. 17249/21-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στο σχετικό έγγραφό σας με το οποίο μας διαβιβάσατε ερώτηση 3046/1-4-1997 που κατατέθηκε από το Βουλευτή κ. Δ. Κωστόπουλο και αφορά στη στελέχωση του Πολεοδομικού Γραφείου Τρίπολης, σας γνωρίζουμε τα εξής:

Κατά τις ισχύουσες διατάξεις (άρθρο 13 παρ. 25 ν. 2218/94) οι θέσεις που συστήθηκαν με τον Ο.Ε.Υ. κάθε Νομαρχιακής Αυτοδιοίκησης, θα καλυφθούν κατά προτεραιότ-
Σελίδα 6095 

ητα με μετατάξεις από το προσωπικό που υπηρετεί κατά το χρόνο δημοσίευσης του Ο.Ε.Υ. στις δημόσιες υπηρεσίες, οι οποίες περιήλθαν στη Ν.Α.

2. 'Ηδη εξετάζεται η δυνατότητα έγκρισης από την τριμελή εξ Υπουργών Επιτροπή, 1000 περίπου θέσεων για όλες τις Νομαρχιακές Αυτοδιοικήσεις, η πλήρωση των οποίων θα γίνει με τις ισχύουσες διατάξεις (Ν. 2190/94).

3. Πάντως σε κάθε περίπτωση η τοποθέτηση ή η μετακίνηση των υπαλλήλων στις Υπηρεσίες των Ν.Α. γίνονται με απόφαση των Νομαρχών.

Ο Υφυπουργός

Λ. ΠΑΠΑΔΗΜΑΣ"

26. Στην με αριθμό 3050/1-4-97 ερώτηση δόθηκε με το υπ' αριθμ. 1371/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3050/1-4-97 που κατέθεσε ο βουλευτής κ. Ε. Μπασιάκος, σας πληροφορούμε τα εξής:

Από το Υπουργείο ετέθησαν τα θέματα συνολικά στον Επίτροπο, επήλθε κατανόηση εκ μέρους του, για μερικά έδωσε λύση, για τα υπόλοιπα προς πληρέστερη μελέτη συμφωνήθηκε και από τις δύο πλευρές να συναντηθούν εμπειρογνώμονες για διευθέτηση οποιονδήποτε λεπτομερειών.

Ειδικώτερα και παρά τη θεομηνία λόγω μείωσης της συνολικής παραγωγής οι βαμβακοπαραγωγοί θα εισπράξουν συνολικά μεγαλύτερα ποσά λόγω μείωσης της συνυπευθυνότητας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

27. Στην με αριθμό 3052/1-4-97 ερώτηση δόθηκε με το υπ' αριθμ. 1372/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3052/1-4-97 που κατέθεσε η βουλευτής κα Π. Φουντουκίδου, σας πληροφορούμε τα εξής:

Οσες Ομάδες Παραγωγών έχουν υποβάλλει φακέλλους δικαιολογητικών που αφορούν απόσυρση και Δωρεάν διανομή μήλων περιόδου εμπορίας 1996/1997 έχουν ήδη προωθηθεί για πληρωμή στο λογιστήριο της ΓΕΔΙΔΑΓΕΠ.

Υπάρχει όμως η πιθανότητα κάποιες Ομάδες Παραγωγών να μην έχουν υποβάλει φακέλλους για πληρωμή δεδομένου ότι έχουν δικαίωμα να τους υποβάλουν μέχρι ένα μήνα μετά τη λήξη της εμπορικής περιόδου (Μάιος 1997).

Συνεπώς από μέρους της ΓΕΔΙΔΑΓΕΠ δεν υπάρχει καμία καθυστέρηση στην πληρωμή των παραγωγών.

Η τιμή απόσυρσης για τα μήλα εξαρτάται από το μήνα και την ποικιλία και μπορεί να κυμαίνεται από 25 δρχ/κιλό μέχρι και 49 δρχ/κιλό.

Οι τιμές απόσυρσης στην περίπτωση της δωρεάν διανομής προσαυξάνονται με τα έξοδα διαλογής και συσκευασίας καθώς και τα μεταφορικά.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

28. Στην με αριθμό 3053/1-4-97 ερώτηση δόθηκε με το υπ' αριθμ. 6288/3-4-97 έγγραφο από τον Υπουργό Υγείας η ακόλουθη απάντηση:

Σε απάντηση της ερώτησης 3053/1-4-97 σας γνωρίζουμε τα εξής:

1) Για το επίδομα αυξημένης ευθύνης του διμήνου Νοεμβρίου - Δεκεμβρίου, έχουν επιχορηγηθεί όλα τα Ιδρύματα και έχει καταβληθεί σε όλους τους δικαιούχους.

2) Για το ιατρικό προσωπικό των Νοσηλευτικών Ιδρυμάτων, έχουν εξασφαλιστεί οι σχετικές πιστώσεις. Ζητήθηκε από τα Νοσοκομεία ν' αποστείλουν τις οικονομικές απαιτήσεις για το συγκεκριμένο προσωπικό και ήδη αποστέλλονται τα απαιτούμενα κονδύλια για την απρόσκοπτη καταβολή του.

3) Σ' εφαρμογή του άρθρου 18 του ν. 2470/97 "Αναμόρφωση μισθολογίου του Προσωπικού της Δημόσιας Διοίκησης και άλλες συναφείς διατάξεις" έχουν ήδη εκδοθεί οι προβλεπόμενες από το Νόμο αποφάσεις, έχουν κοινοποιηθεί στα Νοσοκομεία και εντός του Απριλίου θα καταβληθούν στους εργαζόμενους οι αποζημιώσεις για υπερωριακή απασχόληση νυκτερινά και εξαιρέσιμα.

Ο Υπουργός

ΚΩΝ/ΝΟΣ ΓΕΙΤΟΝΑΣ"

29. Στην με αριθμό 3054/1-4-97 ερώτηση δόθηκε με το υπ' αριθμ. 216/14-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3054/1-4-97 ερώτηση του βουλευτή κ. Γεώργιου Κατσιμπάρδη, σας γνωρίζουμε τα εξής:

Το επί των οδών Κάδμου και Μπινιάρη αρχοντικό στη Θήβα στο οποίο αναφέρεται η ερώτηση του κ. Βουλευτή δεν έχει μέχρι στιγμής χαρακτηρισθεί ως διατηρητέο νεώτερο μνημείο. Υπό την έννοια αυτή δεν εμπίπτει στις αρμοδιότητες των Υπηρεσιών Νεωτέρων Μνημείων του ΥΠ.ΠΟ. 'Εχει όμως ζητηθεί η διενέργεια αυτοψίας στο κτίριο αυτό για να εξετασθεί η κήρυξη του ως άνω έργου τέχνης ή ιστορικού διατηρητέου μνημείου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

30. Στην με αριθμό 3062/1-4-97 ερώτηση δόθηκε με το υπ' αριθμ. 1371/23-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3062/1-4-97 που κατατέθηκε στη Βουλή των Ελλήνων από το Βουλευτή κ. Θ. Δημοσχάκη, η οποία αναφέρεται στην σκοπιμότητα κατάθεσης εγγυητικής επιστολής από τις επιχειρήσεις ενοικίασης Ι.Χ. αυτοκινήτων, σας γνωρίζουμε τα ακόλουθα:

Η κατάθεση της εγγυητικής επιστολής (άρθρο 10 της ΚΥΑ 514439/94 Υπουργών Τουρισμού και Μεταφορών - Επικοινωνιών, Φ.Ε.Κ. 660/Β/31-8-94), προορίζεται να καλθψει όχι μόνον χρηματικές ποινές που επιβλήθηκαν από τον ΕΟΤ, αλλά και απαιτήσεις τρίτων που προέρχονται αποκλειστικά από τουριστικές συναλλαγές. Διασφαλίζεται παράλληλα η κατά προτεραιότητα ικανοποίηση των απαιτήσεων του Ε.Ο.Τ. Θα πρέπει να σημειωθεί ότι το ισχύον ποσό της εγγύησης έχει καθοριστεί σε 30.000 δρχ. ανά εκμισθούμενο αυτοκίνητο.

Αυτή η πρακτική εφαρμόζεται στην πράξη, από τον ΕΟΤ, χωρίς προβλήματα μέχρι σήμερα.

Η Υπουργός

ΒΑΣΩ ΠΑΠΑΝΔΡΕΟΥ"

31. Στην με αριθμό 3068/2-4-97 Ερώτηση δόθηκε με το υπ' αριθμ. 1387/23-4-97 έγγραφο από τον Υπουργό Γεωργίας η ακόλουθη απάντηση:"Απαντώντας στην ερώτηση 3068/2.4.97 που κατέθεσε ο Βουλευτής κ. Ε. Αποστόλου σας πληροφορούμε τα εξής:

Στόχος του Υπουργείου Γεωργίας είναι η σταδιακή μείωση των δολωματικών αεροψεκασμών που εφαρμόζονται για την καταπολέμηση του δάκου της ελιάς. Χαρακτηριστικά αναφέρουμε ότι ενώ προ τριετίας επί του συνόλου των 7 εκατ. στρεμ. ελαιώνων της χώρας τα 5,5 εκατ. στρέμ. αεροψεκάζονταν και 1,5 εκατ. στρεμ. ψεκάζονταν από εδάφους, σήμερα η σχέση αντεστράφη και 1,5 εκατ στρεμ. αεροψεκάζονται και 5,5 εκατ. στρεμ. ψεκάζονται από εδάφους.

Στις περιοχές του Νομού Ηλείας (επαρχία Ολυμπίας κ.λπ.) όπου υπάρχει θεσμοθετημένη δυνατότης παραγωγής λαδιού προστατευόμενης Γεωγραφικής ένδειξης (Π.Γ.Ε.) με την επωνυμία "ΟΛΥΜΠΙΑ", η καταπολέμηση του δάκου της ελιάς γίνεται με από εδάφους δολωματικούς ψεκασμούς γιατί αυτό είναι απαραίτητη προϋπόθεση για την παραγωγή λαδιού Π.Γ.Ε.

Δολωματικοί ψεκασμοί από το έδαφος και όχι αεροψεκασμοί εφαρμόζονται επίσης σε ελαιοκομικές περιοχές που γειτονεύουν με καλλιέργειες εσπεριοδοειδών προκειμένου να προστατεύσουμε τα ωφέλιμα έντομα που καταπολεμούν βιολογικά 

Σελίδα 6096 

τον Εριώδη αλευρώδη των εσπεριδοειδών. Σε αντίθετη περίπτωση θα είχαμε έξαρση του ως άνω εχθρού των εσπεριδοειδών με απρόβλεπτες συνέπειες για την καλλιέργεια αυτή.

Η μέθοδος καταπολέμησης του δάκου της ελιάς με παγίδες "μαζικής παγίδευσης" δεν έχει ακόμη τελειοποιηθεί και απαιτείται παραπέρα έρευνα προκειμένου να εφαμαρμοστεί στη συνέχεια στην πράξη της καταπολέμησης του δάκου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 3069/2-4-97 ερώτηση δόθηκε με το υπ' αριθμ. 1388/23-4-97 έγγραφο από τον Υπουργό Γεωργίας η ακόλουθη απάντηση:

""Απαντώντας στην ερώτηση 3069/2.4.97 που κατέθεσαν οι Βουλευτές κ.κ. Ε. Αποστόλου, Σπ. Δανέλλης για τα θέματα της αρμοδιότητάς μας, σας πληροφορούμε τα εξής:

Στο Περιφερειακό, Επιχειρησιακό Πρόγραμμα (ΠΕΠ) της Περιφέρειας Κεντρικής Μακεδονίας προβλέπεται μια πιλοτική δράση με τίτλο "Προώθηση γεωργικών προϊόντων, που δεν προορίζονταν για διατροφή των καλύπτει και το μέρος της παραγωγής και το μέρος της μεταποίησης. Θα υλοποιηθεί σε συνεργασία με το Υπουργείο Εθνικής Οικονομίας. Θα ανατεθεί σε εξωτερικό εμπειρογνώμονα η κατάρτιση ενός Επιχειρησιακού Σχεδίου. Στο πλαίσιο του επιχειρησιακού σχεδίου το καθεστώς των ενισχύσεων στην παραγωγή, που θα συγχρηματοδοτείται από το Ευρωπαϊκό Γεωργικό Ταμείο Προσανατολισμού και Εγγυήσεων -Τμ. Προσανατολισμού, θα προσδιορισθεί με Διϋπουργική Απόφαση και με φορέα υλοποίησης το Υπουργείο Γεωργίας. Σχέδιο αυτής της Διϋπουργικής θα κοινοποιηθεί στις Υπηρεσίες Ανταγωνισμού της Ευρωπαϊκής Επιτροπής. Τη διαχείριση των ενισχύσεων στη μεταποίηση, που θα συγχρηματοδοτούνται από το Ευρωπαϊκό Ταμείο Περιφερειακής Ανάπτυξης, θα αναλάβει ο ενδιάμεσος φορέας Μικρομεσαίων Επιχειρήσεων (Μ.Μ.Ε), που συστήνεται από το Υπουργείο Εθνικής Οικονομίας.

Αν στο ανωτέρω αναφερόμενο Επιχειρησιακό Σχέδιο τεκμηριώνεται η σκοπιμότητα για την πιλοτική εφαρμογή και τυχόν "ενεργειακών καλλιεργειών", τότε το καθεστώς ενίσχυσης για τις υπόψη καλλιέργειες, καθώς και τη μεταποίηση των αντίστοιχων προϊόντων, Θα δοκιμασθεί πιλοτικά στην Περιφέρεια της Κεντρικής Μακεδονίας.

Σημειώνεται ότι από όλες τις Περιφέρειες μόνο αυτή η Περιφέρεια θέλησε την εφαρμογή της υπόψη δράσης με το ΠΕΠ, μετά από πρόταση του Υπουργείου Γεωργίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 3071/2-4-97 ερώτηση δόθηκε με το υπ' αριθμ. 1029/18-4-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της Ερώτησης 3071//2.4.97 σας γνωρίζουμε τα εξής:

Ο πλοίαρχος του Φ/Γ πλοίου RO-RO-IMIA κ. Ν. Κουρούσης κρατείται από τις Ρωσικές Αρχές με την κατηγορία της απόπειρας διαφυγής χωρίς μέχρι σήμερα η εταιρεία του να έχει καταβάλει την επιβληθείσα από τις Δικαστικές Αρχές εγγύηση των 50.000 δολλαρίων.

Μετά από τα ανωτέρω η οικογένεια του κ. Ν. Κουρούση προσφέρθηκε να καταβάλει μέρος του ποσού (13.000) δολλάρια πλην όμως σταμάτησε τις ενέργειές της, μετά από νεώτερους ισχυρισμούς της εταιρείας ότι βρίσκεται σε συνεννόηση με την ασφαλιστική εταιρεία του πλοίου R-I CLUB (SCULD) για την καταβολή από μέρους της εγγυήσεως. Η εταιρεία MEDOCEA στην οποία ανήκει το πλοίο μέχρι σήμερα κωλυσιεργεί στην καταβολή της εγγυήσεως.

Κατόπιν νεωτέρων πληροφοριών έχει υποβληθεί νέα αίτηση από τον δικηγόρο της εταιρείας προκειμένου να συζητηθεί εκ νέου το ζήτημα ώστε να αφεθεί ο πλοίαρχος ελεύθερος χωρίς την καταβολή εγγύησης.

34. Στην με αριθμό 3075/2-4-97 ερώτηση δόθηκε με το υπ' αριθμ. 873/23-4-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 3075/2-4-1997 που κατέθεσε στη Βουλή η βουλευτής κ. Μαριέττα Γιαννάκου-Κουτσίκου, σχετικά με την επέκταση του επιδόματος απολύτου αναπηρίας και στους συνταξιούχους του ΙΚΑ που καθίστανται ανάπηροι μετά τη συνταξιοδότησή τους, σας γνωρίζουμε ότι τέτοιο θέμα δεν αντιμετωπίζεται και τούτο γιατί μια τέτοια ρύθμιση θα επέφερε μεγάλη οικονομική επιβάρυνση στο ΙΚΑ και στους άλλους ασφαλιστικούς φορείς.

Ο Υφυπουργός

ΝΙΚΟΛΑΟΣ ΦΑΡΜΑΚΗΣ"

35. Στην με αριθμό 3077/2-4-97 ερώτηση δόθηκε με το υπ' αριθμ. 1389/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3077/2.4.97 που κατέθεσε ο Βουλευτής κ. Θ. Πασσαλίδης, σας πληροφορούμε τα εξής:

Ο ΕΟΚ είναι ο ουσιαστικός φορέας ελέγχου για την εφαρμογή Κοινοτικών Κανονισμών, παράλληλα ελέγχει, συμβουλεύει και παρακολουθεί την πορεία της παραγωγικής διαδικασίας από την εγκατάσταση του φυτωρίου μέχρι την εμπορία-διακίνηση του προϊόντος.

Παράλληλα από το Υπουργείο Γεωργίας έχει ανατεθεί ο έλεγχος, η αναγνώριση και εκκαθάριση των σχετικών δαπανών για την πληρωμή των Κοινοτήτων Ενισχύσεων, σε εκτέλεση Κοινοτικών Κανονισμών.

Οι αρμοδιότητες του Οργανισμού Καπνού, όχι μόνο δεν αφαιρούνται, αλλά όσον αφορά τις πραγματικές λειτουργικές του ενασχολήσεις διευρύνονται και ουσιαστικοποιούνται. Και οι λειτουργικές αυτές ενασχολήσεις του Οργανισμού είναι εκείνες που ξεκινούν από τη σπορά μέχρι όλη τη διαδικασία της ποιοτικής ανάδειξης ενός προϊόντος που αντιμετωπίζει δυσκολίες.

Τέλος η οικονομική ενίσχυση του ΕΟΚ διασφαλίζεται με τροπολογία που συμπεριλαμβάνεται σε σχέδιο Νόμου του Υπουργείου Γεωργίας, που κατατίθεται άμεσα στη Βουλή και προβλέπει την επιχορήγηση του ΕΟΚ από τον Κρατικό Προϋπολογισμό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

36. Στην με αριθμό 3083/97 ερώτηση δόθηκε με το υπ' αριθμ. 6004/21-4-97 έγγραφο από την Υπουργό Αιγαίου η ακόλουθη απάντηση:

"Σε απάντηση στην Ερώτηση 3083/97 του Βουλευτή κ. Α. Καραμάριου, σχετικά με τη ολοκλήρωση των έργων στα αεροδρόμια και ελικοδρόμια των Δωδεκανήσων, σας γνωρίζουμε τα εξής:

1. Σε ό,τι αφορά στην πορεία των έργων στα μικρά αεροδρόμια αρμόδιο να απαντήσει είναι το Υπουργείο Μεταφορών και Επικοινωνιών.

2. Σε ότι, αφορά στην πορεία των έργων στα ελικοδρόμια:

Το Νοέμβριο του 1996, το Υπουργείο Αιγαίου, παρόλη τη μη τυπική εμπλοκή του, ανέλαβε να συντονίσει όλους τους εμπλεκόμενους φορείς (ΥΠΑ και Νομαρχιακές Αυτοδιοικήσεις του Αιγαίου) προκειμένου να εξασφαλιστεί η 24ωρη λειτουργία όλων των υπαρχόντων ελικοδρομίων μέχρι το καλοκαίρι του 1997 και να προχωρήσει η δημοπράτηση νέων. Για το λόγο αυτό, συγκροτήθηκε επιτροπή παρακολούθησης ελικοδρομίων με πρόεδρο το Γ.Γ. του Υπουργείου Αιγαίου και συμμετοχή των 5 Νομαρχών και της ΥΠΑ. Μετά τις επιτόπιες αυτοψίες συμφωνήθηκε ότι η Νομαρχιακή Αυτοδιοίκηση σε συνεργασία με την ΥΠΑ θα ολοκληρώσει τις μελέτες και την κατασκευή των ε/δ. Με την ολοκλήρωση των υποδομών η Τοπική Αυτοδιοίκηση θα αναλάβει τον έλεγχο και η συντήρηση των ελικοδρομίων και για το σκοπό αυτό το ΥΠΑΙ επιδότησε τους ΟΤΑ, στο τέλος του 1996, για τα έξοδα λειτουργίας των ε/δ.

Η πορεία των έργων στα ελικοδρόμια του Αιγαίου είναι η 

Σελίδα 6097 

ακόλουθη:

1. Από τα 7 νέα ελικοδρόμια, τα 6 έχουν δημοπρατηθεί και σε ένα επαναξετάζεται η θέση του.

2. Από τα 20 υπάρχοντα ελικοδρόμια:

- σε 6 έχουν ολοκληρωθεί ή ολοκληρώνονται οι εργασίες αναβάθμισής τους.

- 10 έχουν δημοπρατηθεί

- 1 υπάρχει η πιθανότητα αλλαγής θέσης

- Μόνο τα 3 ε/δ της Τήλου, των Λειψών και της Πάτμου, ενώ έχουν ολοκληρωθεί οι μελέτες για τα έργα βελτίωσης και παρότι έχουν εξασφαλιστεί οι πιστώσεις, δεν δημοπρατούνται, λόγω άρνησης του νομάρχη Δωδεκανήσου να προχωρήσει στη δημοπράτηση.

Αντίθετα όλοι οι άλλοι Νομάρχες του Αιγαίου επέδειξαν πνεύμα συνεργασίας και ευαισθησία, γι' αυτό και τα έργα στα ελικοδρόμια των νησιών προχωράνε κανονικά. Επειδή το θέμα των ελικοδρομίων του Αιγαίου είναι υψίστης σημασίας για τη ζωή των Αιγαιοπελαγιτών, τα έργα στα ελικοδρόμια της Τήλου, των Λειψών και της Πάτμου θα προχωρήσουν και αν η ΝΑ Δωδεκανήσου δεν τα δημοπρατήσει, εντός των ημερών, θα αναλάβει η ΥΠΑ σε συνεργασία με το Υπουργείο Αιγαίου τη δημοπράτησή τους.

Υπενθυμίζουμε ότι το ελικοδρόμιο της Τήλου είχε κατασκευαστεί επί κυβερνήσεως Νέας Δημοκρατίας με φορέα χρηματοδότησης το ΥΠΑΙ και φορέα υλοποίησης τη ΝΑ Δωδεκανήσου. Το Υπουργείο Αιγαίου είχε εγκαίρως και επανειλημμένα (Ιούλιος 1993, Φεβρουάριος 1995) ζητήσει απο την Νομαρχιακή Αυτοδιοίκηση να προχωρήσει στην ολοκλήρωση των εργασιών προκειμένου να παραδοθεί άμεσα στη χρήση όμως η ΝΑ Δωδεκανήσου δεν είχε ανταποκριθεί.

Σήμερα όλα τα ελικοδρόμια, συμπεριλαμβανομένου και αυτού της Τήλου είναι ηλεκτροφωτισμένα και βρίσκονται σε λειτουργία. Η αναβάθμισή τους συνίσταται στην προσαρμογή τους στους νέους διεθνείς κανονισμούς.

Η σχετική αλληλογραφία επισυνάπτεται.

Η Υπουργός

ΕΛΙΣΑΒΕΤ ΠΑΠΑΖΩΗ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

37. Στην με αριθμό 3085/2-4-97 ερώτηση δόθηκε με το υπ' αριθμ. 1390/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3085/2.4.1997 που κατέθεσε ο Βουλευτής κ. Ε. Αποστόλου, σας πληροφορούμε τα εξής:

Το Σχέδιο Νόμου για τη δημιουργία νέων φορέων που αφορούν ελέγχους κοινοτικών ενισχύσεων πολύ σύντομα θα κατατεθεί στη Βουλή.

Στα πλαίσια του εκσυχρονισμού του μηχανογραφικού εξοπλισμού του Υπουργείου Γεωργίας:

α. Ευρίσκεται στο στάδιο της αξιολόγησης κατατεθεισών προσφορών διαγωνισμού προμήθειας μηχανογραφικού εξοπλισμού και λογισμικού εφαρμογών ύψους 800.000.000 δρχ. για τις Κεντρικές Υπηρεσίες. 

β. Ευρίσκεται επίσης στο στάδιο υποβολής προσφορών διαγωνισμού προμήθειας μηχανογραφικού εξοπλισμού ύψους 650.000.000 δρχ. για τον εξοπλισμό των περιφερειακών υπηρεσιών του Υπουργείου Γεωργίας. 

γ. Το υπάρχον σύστημα ανταποκρίνεται ικανοποιητικά, παρά την παλαιότητά του, και ο λόγος αντικατάστασής του είναι η απόφαση εκσυγχρονισμού του μηχανογραφικού εξοπλισμού, ώστε αυτός να είναι πλέον αποτελεσματικός στις ανάγκες του Υπουργείου Γεωργίας.

δ. Στις δυνατότητες του νέου εξοπλισμού έχει προβλεφθεί και η υποστήριξη του Μητρώου Αγροτών τόσο σε HARDWARE όσο και σε λογισμικό εφαρμογών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

38. Στην με αριθμό 3086/2-4-97 ερώτηση δόθηκε με το υπ' αριθμ. 1371/21-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3086 που κατατέθηκε στις 2-4-97 από τη Βουλευτή κ. Στέλλα Αλφιέρη σας γνωρίζουμε τα εξής:

Στη νήσο Αμοργό έχουν χαρακτηρισθεί με σχετικά Π.Δ/γματα, ως παραδοσιακοί οι οικισμοί Αμοργός (ΦΕΚ 594/Δ/78) και Αιγιάλης και Ποταμού (ΦΕΚ 504/Δ/88). Με τα Π.Δ/γματα 17-6-88 (ΦΕΚ 504/Δ) και 11-5-89 (ΦΕΚ 345/Δ) καθορίσθηκαν όροι δόμησης στους παραπάνω οικισμούς για το τμήμα εντός των ορίων τους.

Σε ό,τι αφορά στις επεμβάσεις στο περιβάλλον με διάνοιξη δρόμων, η οποία πραγματοποιείται από τους αρμόδιους ΟΤΑ, σύμφωνα με τον κώδικα Δήμων και Κοινοτήτων, θεωρούμε ότι πρέπει να περιορίζεται στις απολύτως απαραίτητες και εφόσον δεν υπάρχει άλλος τρόπος επικοινωνίας.

Τέλος για πληρέστερη ενημέρωσή σας επί του όλου θέματος επισυνάπτουμε το υπ' αριθ. 677/16-4-97 έγγραφο του αρμόδιου Νομάρχη Κυκλάδων σε απάντηση της παραπάνω ερώτησης που του διαβιβάσαμε.

Ο Υπουργός

ΚΩΣΤΑΣ ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

39. Στην με αριθμό 3086/2-4-97 ερώτηση δόθηκε με το υπ' αριθμ. 1394/23-4-97 έγγραφο από την Υπουργό Ανάπτυξης η ακόλουθη απάντηση: "Σε απάντηση της ερώτησης 3086/2-4-97 που κατέθεσε στη Βουλή των Ελλήνων από τη Βουλευτή κ. Στ. Αλφιέρη, για θέματα συμβατής περιβαλλοντικά ανάπτυξης της Νήσου Αμοργού και διάνοιξης παραλιακής οδού στην Αιγιάλη, και όσον αφορά αρμοδιότητές μας, σας γνωρίζουμε τα εξής:

Πάγια τακτική του ΕΟΤ σε όλες τις περιπτώσεις που κατατέθηκε να γνωμοδοτήσει για θέματα διάνοιξης οδών, είναι να υποστηρίζει λύσεις οι οποίες δεν θα θίγουν άμεσα ή έμμεσα τους τουριστικούς πόρους και ιδιαίτερα τους ευαίσθητους από αυτούς όπως είναι οι ακτές.

Για τις επεμβάσεις στις ακτές, θεωρείται πρωταρχικής σημασίας ο περιορισμός των έργων και ενεργειών στην ευρύτερη παράκτια ζώνη και οπωσδήποτε η προστασία των φυσικών χαρακτηριστικών της περιοχής.

Για την περιβαλλοντικά συμβατή ανάπτυξη της Αμοργού βασισμένη στην ισόρροπη αξιοποίηση των χαρακτηριστικών της (φυσικών, κοινωνικών, οικονομικών) και στην προστασία του περιβάλλοντος είναι απαραίτητο να προηγηθεί ειδικός σχεδιασμός σε χωροταξικό επίπεδο από το αρμόδιο Υπουργείο ΠΕ.ΧΩ.Δ.Ε..

Τα συμπεράσματα που θα προκύψουν, θα καθορίσουν τους άξονες για βιώσιμη ανάπτυξη.

Η Υπουργός

ΒΑΣΩ ΠΑΠΑΝΡΕΟΥ"

40. Στην με αριθμό 3093/3-4-97 ερώτηση δόθηκε με το υπ' αριθμ. 854/23-4-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 3093/3-4-1997 που κατέθεσε στη Βουλή ο βουλευτής κ. Βασ. Μιχαλολιάκος σχετικά με τα μέτρα που πρόκειται να ληφθούν για την ανακούφιση του ναυπηγοεπισκευαστικού κλάδου και την αναστολή λήψης κάθε μέτρου αναγκαστικής είσπραξης των αφαλιστικών εισφορών, σας γνωρίζουμε τα εξής:

α. Για την υλοποίηση των μέτρων που έλαβε η Κυβέρνηση για την αντιμετώπιση των προβλημάτων του ναυπηγοεπισκευαστικού κλάδου αρμόδιο να σας απαντήσει είναι το Υπουργείο Ανάπτυξης προς το οποίο κοινοποιείται το παρόν με αντίγραφο της ερώτησης.

Σελίδα 6098 

 

β. 'Οσον αφορά την αναστολή λήψης κάθε μέτρου, επί εξάμηνο, εκ μέρους των ασφαλιστικών φορέων και ειδικότερα του ΙΚΑ σε βάρος των επιχειρήσεων του κλάδου, σας γνωρίζουμε ότι με τις διατάξεις του άρθρου 18 του ν. 2434/96, δόθηκε η δυνατότητα στις επιχειρήσεις όλης της χώρας που είχαν χρέη προς τους ασφαλιστικούς οργανισμούς να ρυθμίσουν τις οφειλές τους με ιδιαίτερα ευνοϊκές προϋποθέσεις. Με τις παραπάνω ρύθμιση για πρώτη φορά δόθηκε εναλλακτικά η δυνατότητα προς τους οφειλέτες είτε της εφάπαξ εξόφλησης του οφειλομένου ποσού με έκπτωση 60% επί των προσθέτων τελών είτε της καταβολής του οφειλομένου ποσού σε 12 ή 24 δόσεις με αντίστοιχη έκπτωση 40% ή 25% στα πρόσθετα τέλη ή σε 36 ισόποσες μηνιαίες δόσεις χωρίς έκπτωση.

Η υπαγωγή των επιχειρήσεων στις διατάξεις της παραπάνω ρύθμισης, ιδιαίτερα δε των ναυπηγοεπισκευαστικών οι οποίες αντιμετωπίζουν αυξημένα οικονομικά προβλήματα και η τήρηση των όρων του διακανονισμού, θα είχε σαν αποτέλεσμα την αναστολή λήψης των προβλεπομένων από τη νομοθεσία του ΙΚΑ κάθε αναγκαστικού μέτρου για την είσπραξη των εσόδων του.

Κατανοούμε βεβαίως τα προβλήματα που αντιμετωπίζουν οι επιχειρήσεις του κλάδου, πλην όμως δεν υπάρχει κανένα περιθώριο αναστολής εκ μέρους του ΙΚΑ των αναγκαστικών μέτρων για όσες επιχειρήσεις δεν έκαναν χρήση των ευνοϊκών διατάξεων και δεν ρύθμισαν τις οφειλές τους με τον συμφερότερο γι' αυτές τρόπο.

Ο Υφυπουργός

ΝΙΚΟΛΑΟΣ ΦΑΡΜΑΚΗΣ"

41. Στην με αριθμό 3101/3-4-97 ερώτηση δόθηκε με το υπ' αριθμ. 1383/18-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3101 που κατατέθηκε στις 3-4-97 από το Βουλευτή κ. Σπήλιο Σπηλιωτόπουλο σας γνωρίζουμε ότι ο Βουραϊκός ποταμός μαζί με τον ορεινό όγκο του Χελμού:

- καταγράφονται στον κατάλογο CORINE BIOTOPES ως σημαντικοί βιότοποι της χώρας

- περιλαμβάνονται στον εθνικό κατάλογο των σημαντικών τόπων προτεραιότητας της κοινοτικής οδηγίας 92/43 ώστε να αποτελούν τμήματα του κοινοτικού δικτύου προστατευομένων περιοχών ΦΥΣΗ 2000

- αποτελούν σημαντικές περιοχές για τα πουλιά (λίστα 116 περιοχών κοινοτικού ενδιαφέροντος) με βάση την οδηγία 79/409/ΕΟΚ, τμήμα δε της περιοχής του Χελμού (το αισθητικό δάσος) βρίσκεται υπό το ειδικό καθεστώς προστασίας της παραπάνω οδηγίας.

- στις περιοχές απαντούν πολλά σπάνια και απειλούμενα είδη χλωρίδας και πανίδας που προστατεύονται από κοινοτικές οδηγίες και δεθνείς συμβάσεις.

Το ΥΠΕΧΩΔΕ θεωρεί σημαντικές τις παρεμβάσεις των φορέων που έχουν ως στόχο την προστασία της Ελληνικής φύσης και συμβάλλει, στο πλαίσιο των αρμοδιοτήτων του, στην προώθηση προτάσεων και προγραμμάτων που συντείνουν στην επίτευξη του παραπάνv στόχου.

Ο Υπουργός

ΚΩΣΤΑΣ ΛΑΛΙΩΤΗΣ"

42. Στην με αριθμό 3101/3-4-97 ερώτηση δόθηκε με το υπ' αριθμ. 1413/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3101/3.4.97 που κατέθεσε ο Βουλευτής κ. Σπ. Σπηλιωτόπουλος για τα θέματα της αρμοδιότητάς μας, σας πληροφορούμε τα εξής:

Στην ευρύτερη περιοχή του όρους Χελμός, ήδη από το 1977, έχει κηρυχθεί έκταση 17.500 στρ. ως Αισθητικό Δάσος (από 29.9.77 Π.Δ. -ΦΕΚ 404/τ.Δ'/20.10.77- "περί κηρύξεως δασικής περιοχής Καλαβρύτων ως Αισθητικού Δάσους"). Η περιοχή αυτή έχει έτσι τεθεί ήδη κάτω από το ιδιαίτερο καθεστώς προστασίας του Ν.Δ. 996/71. Από κοινού, δε, με τμήμα του φαραγγιού του Βουραϊκού έχει χαρακτηρισθεί επίσης σαν Περιοχή Ειδικής Προστασίας (SPECIAL PRO TECTION AREA) στα πλαίσια της Οδηγίας 79/409/ΕΟΚ "για την προστασία της άγριας ορνιθοπανίδας".

Στις περιοχές που θεσμοθετούνται ως "προστατευόμενες", επιβάλλονται περιορισμοί στη χρήση, την εκμετάλλευση κ.α., με σκοπό να διατηρηθούν οι ιδιαίτερες (κυρίως οικολογικές) αξίες τους και να αφεθεί η φύση, κατά το δυνατό, στη φυσική της εξέλιξη.

Το Υπουργείο Γεωργίας, σε εθνικό αλλά και η Χώρα μας, σε Ευρωπαϊκό και διεθνές επίπεδο, αναλαμβάνει ειδικές υποχρεώσεις, κυρίως για την εξασφάλιση της προστασίας και της διατήρησης των αξιών αυτών και την κατάλληλη οργάνωση, λειτουργία και διαχείριση της εκάστοτε θεσμοθετούμενης ως "προστατευόμενης" περιοχής.

To γεγονός αυτό επιβάλλει την ανάγκη, κατά την εξέταση αιτημάτων για θεσμοθέτηση νέων προστατευόμενων περιοχών, να μελετώνται με ιδιαίτερη προσοχή οι συνθήκες που δικαιολογούν μια τέτοια ενέργεια, και οι οποιεσδήποτε "προοπτικές" από την κήρυξή τους. Ακόμη, να αναλύονται τα τυχόν προβλήματα που μπορεί να δημιουργηθούν, καθώς και η δυνατότητα εξασφάλισης των συνθηκών εκείνων που θα επιτρέψουν την αποτελεσματική προστασία και την ορθολογική οργάνωση και λειτουργία της προστατευόμενης περιοχής, για την εξυπηρέτηση των σκοπών της κήρυξής της.

Οι προτεραιότητες του Υπουργείου Γεωργίας, στη φάση αυτή σ' ότι αφορά το θεσμό των προστατευόμενων περιοχών, επικεντρώνονται: α) στην άρση των υφιστάμενων αδυναμιών και στη βελτίωση των συνθηκών, μέσω ειδικών προγραμμάτων που υλοποιεί, για την αποτελεσματική προστασία και ορθολογική οργάνωση και διαχείριση των ήδη θεσμοθετημένων προστατευόμενων περιοχών (10 Εθνικοί Δρυμοί, 19 Αισθητικά Δάση, και 52 Διατηρητέα Μνημεία της Φύσης) και β) στην αξιολόγηση των προτάσεων που έχουν υποβληθεί στο Υπουργείο Γεωργίας, για κήρυξη και άλλων περιοχών, σε συνδυασμό με τα αποτελέσματα του προγράμματος, "Καταγραφή, Αναγνώριση, Εκτίμηση και Χαρτογράφηση των τύπων οικοτόπων και των ειδών της χλωρίδας και της πανίδας στην Ελλάδα (Οδηγία 92/43/ΕΟΚ)", που κατέγραψε συνολικά 296 περιοχές, με στόχο την κατά προτεραιότητα προώθηση της θεσμοθέτησης ως προστατευόμενων εκείνων των περιοχών που τεκμηριωμένα διαθέτουν τις απαιτούμενες προϋποθέσεις.

Το ανωτέρω πρόγραμμα έχει καταγράψει και τις περιοχές:'Ορος Χελμός και 'Υδατα Στυγός (GR 2320002), Αισθητικό Δάσος Καλαβρύτων (GR 2320004) και Φαράγγι Βουραϊκού (GR 2320003)

Πρέπει να σημειωθεί ότι στην πρώτη από τις περιοχές αυτές ασκούνται δραστηριότητες (όπως το Χιονοδρομικό Κέντρο Καλαβρύτων, Κτηνοτροφικές Εγκαταστάσεις, Κρατική Εκμετάλλευση Δάσους Ελάτης-Μαύρης Πεύκης) που δημιουργούν δυσκολίες ως προς τις δεσμεύσεις που επιβάλλει η σχετική νομοθεσία για τις περιοχές που κηρύσσονται ως Εθνικοί Δρυμοί.

Επειδή, πράγματι, η περιοχή διαθέτει ιδιαίτερης αξίας οικολογικά χαρακτηριστικά που πρέπει να προστατευθούν, διατηρηθούν και αναδειχθούν, το θέμα θα τεθεί στις άμεσες προτεραιότητες για τη θεσμοθέτησή της ως εθνικός δρυμός. Για το σκοπό αυτό απαιτείται η σύνταξη Ειδικής Περιβαλλοντικής Μελέτης, σύφμωνα με το άρθρο 21 παρ.1 του νόμου 1650/86, η οποία τελικά θα τεκμηριώσει ή όχι την ανάγκη θεσμοθέτησης της περιοχής ως εθνικό δρυμό.

Ο Υπουργός

ΣΤΕΦ. ΤΖΟΥΜΑΚΑΣ"

43. Στην με αριθμό 3106/3.4.97 ερώτηση δόθηκε με το υπ' αριθμ. 290/24.4.97 έγγραφο από τον Υφυπουργό Πολιτισμού η ακόλουθη απάντηση:

"Οπως είναι γνωστό, η Επιτροπή Διεκδίκησης Ολυμπιακών Αγώνων Αθήνα 2004 έχει συσταθεί με την υπ' αριθ-

Σελίδα 6099 

μ.Υ339/30.4.96 (ΦΕΚ 293Β') απόφαση του Πρωθυπουργού και ο τρόπος λειτουργίας αυτής προσδιορίζεται από το Νόμο 2435/20.8.96.

Σχετικά με τα χρήματα που πρόκειται να διατεθούν από Κρατικούς πόρους, σας πληροφορούμε ότι το ύψος αυτών προϋπολογίζεται στο ποσό των 4.000.000.000 ποσό το οποίο υπολείπεται κατά πολύ άλλων αντιπάλων πόλεων εάν αναλογισθούμε ότι η Ρώμη π.χ. σύμφωνα με πληροφορίες έχει προϋπολογισμό ύψους 25.000.000.000 δρχ. περίπου.

Σε ότι ειδικότερα αφορά στον έλεγχο του Δημοσίου χρήματος, σας γνωρίζουμε ότι σύμφωνα με το Νόμο 2435/96, αντίγραφο του οποίου σας επισυνάπτουμε για πληρέστερη ενημέρωσή σας.

Ο έλεγχος των δαπανών της Επιτροπής, διενεργείται από Ορκωτούς Λογιστές και από Επιθεωρητές του Υπουργείου Οικονομικών.

Ο Υφυπουργός 

ΑΝΔΡΕΑΣ ΑΘ. ΦΟΥΡΑΣ"

44. Στην με αριθμό 3109/3.4.97 ερώτηση δόθηκε με το υπ' αριθμ. 1414/23.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3109/3.4.97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Για τη θέση Κεφαλόβρυσο και Καλλιθέα Επ. Ελασσόνας Ν.Λάρισας έχει εκπονηθεί τεχνική μελέτη από το Πανεπιστήμιο Θεσ/νίκης και απαιτείται σύνταξη τευχών δημοπράτησης, μελέτη οικονομικής σκοπιμότητας και περιβαλλοντική μελέτη.

Θα καταβληθεί προσπάθεια για ένταξη των σχετικών μελετών σε Πρόγραμμα ανάλογα με τις οικονομικές δυνατότητες, καθώς και την ιεράρχηση των αιτουμένων έργων και μελετών.

Σε ότι αφορά την κατασκευή των μικροφραγμάτων λόγω της τοπικής τους σημασίας αποτελούν αντικείμενο της Νομαρχιακής Αυτοδιοίκησης Λάρισας.

Ο Υπουργός

ΣΤΕΦ. ΤΖΟΥΜΑΚΑΣ"

45. Στην με αριθμό 3113/3.4.97 ερώτηση δόθηκε με το υπ' αριθμ. 1415/23.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3113/3.4.97 που κατέθεσαν οι Βουλευτές κ.κ. Σ. Παναγιώτου, Β. Μπούτας για τα θέματα της αρμοδιότητάς μας, σας πληροφορούμε τα εξής:

To εδαφολογικό εργαστήριο Σερρών ανήκει στη Δ/νση Γεωργίας, οι υπηρεσίες της οποίας έχουν υπαχθεί στην Τοπική Αυτοδιοίκηση. Το εργαστήριο σήμερα δεν λειτουργεί λόγω ελλείψεως εξειδικευμένου προσωπικού, σύμφωνα με πληροφορίες της αρμόδιας υπηρεσίας της Δ/νσης Γεωργίας Σερρών. Το πρόβλημα αυτό θα αντιμετωπισθεί από τη Νομαρχία Σερρών, εφ' όσον λυθεί το πρόβλημα της πρόσληψης του απαραίτητου προσωπικού.

Για την αντιμετώπιση όμως των προβλημάτων της ορθολογικής λίπανσης των καλλιεργειών της περιοχής και του ελέγχου των λιπασμάτων, έχει ιδρυθεί και λειτουργεί Κέντρο Ελέγχου και Πιστοποίησης Πολλαπλασιαστικού Υλικού και Ελέγχου Λιπασμάτων (ΚΕΠΠΥΕΛ), το οποίο υπάγεται απ' ευθείας στο Υπουργείο Γεωργίας (ν.2325/95).

Πέραν αυτού από την αρμόδια υπηρεσία του Υπουργείου Γεωργίας έχει προταθεί στο πρόγραμμα INTERREG II, υποπρόγραμμα Γεωργικής Ανάπτυξης, η ίδρυση εργαστηρίου Εφαρμογών Λιπασμάτων και Αναλύσεων Εδάφους, Νερών και Φυτικών Ιστών, το οποίο αποσκοπεί να εξυπηρετήσει ανάγκες της ευρύτερης περιοχής σε θέματα:α) θρέψης-λίπανσης των καλλιεργειών, β) ορθολογικής εκμετάλλευσης των φυσικών πόρων, σε συνδυασμό με την προστασία του περιβάλλοντος και της επίτευξης του καλύτερου οικονομικού αποτελέσματος, γ) διατήρησης και βελτίωσης της γονιμότητος των εδαφών και δ) ελέγχου της ποιότητας των λιπασμάτων.

Αναμένεται σύντομα να εγκριθεί το ανωτέρω πρόγραμμα από τις αρμόδιες υπηρεσίες του ΥΠΕΘΟ, ώστε να τεθεί το συντομότερο δυνατό σε λειτουργία, εξυπηρετώντας κατά τον καλύτερο τρόπο τους αγρότες της περιοχής σε θέματα που προαναφέρθηκαν, προς όφελος των ιδίων των αγροτών και της Γεωργικής Οικονομίας γενικότερα.

Ο Υπουργός

ΣΤΕΦ. ΤΖΟΥΜΑΚΑΣ"

46. Στην με αριθμό 3114/3-4-97 ερώτηση δόθηκε με το υπ' αριθμ. 1416/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3114/3-4-97 που κατέθεσε ο Βουλευτής κ. Θ. Πασσαλίδης, σας πληροφορούμε τα εξής:

Στους παραγωγούς πρόβειου και αίγειου κρέατος κάθε εμπορική περίοδο καταβάλλονται δύο ενισχύσεις στα πλαίσια της Κοινής Οργάνωσης Αγοράς προβείου και αιγείου κρέατος.

Το ύψος των εν λόγω ενισχύσεων είναι το ίδιο για όλους τους παραγωγούς της Ευρ. 'Ενωσης και διαβαθμίζονται μόνο στη βάση εάν εμπορεύονται ή όχι πρόβειο γάλα ή γαλακτοκομικά προϊόντα από πρόβειο γάλα.

- Η βασική ενίσχυση, χορηγείται στους παραγωγούς κατά το μέρος που είναι αναγκαίο για να αντισταθμιστεί η απώλεια εισοδήματος των παραγωγών κατά τη διάρκεια μιας περιόδου εμπορίας. Προς τούτο ορίζεται κάθε χρόνο, από το Συμβούλιο Υπουργών μια τιμή βάσης που αποτελεί και την τιμή στόχου (πώλησης) για τον παραγωγό. Επίσης υπολογίζεται και η μέση κοινοτική τιμή παραγωγού βάση των τιμών παραγωγού που στέλνονται από τις αντιπροσωπευτικές αγορές των Κρατών - Μελών.

Η διαφορά μεταξύ της τιμής βάσης που για τον υπολογισμό του ύψους της πριμοδότησης μειώνεται με το συντελεστή σταθεροποίησης και της μέσης κοινοτικής τιμής παραγωγού, αντιπροσωπεύει την απώλεια εισοδήματος ενιαία για όλη την Κοινότητα παραγωγών προβείου και αιγείου κρέατος που χορηγείται ως κατά κεφαλή πριμοδότηση επιλέξιμων προβατινών και αιγών.

Οι τιμές όμως παραγωγού που στέλνονται από κάθε Κράτος - Μέλος δεν έχουν την ίδια βαρύτητα για τον υπολογισμό της μέσης κοινοτικής τιμής παραγωγού αλλά υποβαθμίζονται ανάλογα με την παραγωγή πρόβειου κρέατος κάθε Κράτους - Μέλους.

Το 1996 σε σχέση με το 1995, η τιμή παραγωγού πρόβειου κρέατος αυξήθηκε σημαντικά στις χώρες που έχουν και το μεγαλύτερο συντελεστή στάθμισης λόγω κρίσης στην αγορά βοείου κρέατος από τη Σπογγώδη Εγκεφαλοπάθεια των Βοοειδών (νόσο των τρελών αγελάδων).

Δεδομένου δε, ότι η τιμή βάσης και ο συν/στής σταθεροποίησης παραμένουν σταθερά τα τελευταία χρόνια, η αύξηση της μέσης κοινοτικής τιμής παραγωγού, είχε ως αποτέλεσμα τη μείωση του μεγέθους "απώλεια εισοδήματος" και επομένως και του ύψους της βασικής πριμοδότησης επιλέξιμων προβατινών-αιγών.

- Το ύψος της ειδικής ενίσχυσης είναι σταθερό, δεν επηρεάζεται δηλαδή από την τιμή παραγωγού. Χορηγείται στα πλαίσια της δράσης "αγροτικός κόσμος" στους παραγωγούς των ορεινών και μειονεκτικών περιοχών, ώστε να αμβλυνθούν οι συνέπειες από την επιβολή σταθεροποιητικού μηχανισμού (από το 1991).

Σημειώνεται δε ότι χορηγείται στο 82% του συνολικού αριθμού επιλέξιμων προβατινών και αιγών.

- Το αιγοπρόβειο γάλα δεν υπάγεται στην Κοινή Οργάνωση Αγοράς.

Πάγιο αίτημα του Υπουργείου Γεωργίας είναι η αύξηση της τιμής βάσης και της ειδικής ενίσχυσης. Παράλληλα στο πλαίσιο της ενιαίας κοινοτικής αλλά και της διεθνούς αγοράς, όπου οι συνθήκες συνέχεια μεταβάλλονται, προωθεί μέτρα που θα εξασφαλίζουν μόνιμα θετικά αποτελέσματα για τον κλάδο της προβατοτροφίας αιγοτροφίας. Με τα μέτρα αυτά (πρόγραμμα Καν. 2328/91 ΕΟΚ, τομεακό κρέατος – γάλακτος
Σελίδα 6100 

Καν. 866/90 γενετικής βελτίωσης, βελτίωσης βοσκοτόπων κ.λπ.), ενισχύονται όλες οι δραστηριότητες της παραγωγικής διαδικασίας, από την υποδομή μέχρι την παραγωγή - μεταποίηση - εμπορία - τυποποίηση των κτηνοτροφικών προϊόντων. Ιδιαίτερη σημασία δίνεται στη βελτίωση της ποιότητας των προϊόντων και με την κατοχύρωση των Προϊόντων Ονομασίας Προέλευσης (ΠΟΠ) ώστε να γίνουν ανταγωνιστικά τα τυριά μας ιδίως, στην εγχώρια κοινοτική και διεθνή αγορά.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

47. Στην με αριθμό 3123/3--4-97 ερώτηση δόθηκε με το υπ' αριθμ. 518/21-4-97 έγγραφο από τον Υφυπουργό Οικονομικών η ακόλουθη απάντηση:

"Αναφορικά με την ερώτηση 3123/3-4-97 που κατατέθηκε στο Τμήμα Ερωτήσεων της Βουλής από τον Βουλευτή κ. Σ. Σπύρου, σας γνωρίζουμε τα ακόλουθα:

1. Η αντιμετώπιση της φοροδιαφυγής, με οποιοδήποτε τρόπο αυτή εκδηλώνεται, αποτελεί άμεση προτεραιότητα του Υπουργείου Οικονομικών και προς την κατεύθυνση αυτή γίνονται διαρκείς προσπάθειες, με τη λήψη νομοθετικών, διοικητικών και άλλων μέτρων.

Ειδικά το θέμα της ορθής απόδοσης του Φ.Π.Α., αλλά και των λοιπών παρακρατούμενων φόρων, τελών κ.λπ., είναι πρωταρχικής σημασίας και έχουν ληφθεί συγκεκριμένα μέτρα για την καταπολέμηση φαινομένων καταστρατήγησης στον τομέα αυτό.

Στα μέτρα αυτά εντάσσεται και η θέσπιση ρυθμίσεων, με τις οποίες προβλέπεται η επιβολή αυστηρών κυρώσεων, διοικητικών αλλά και ποινικών, στους παραβάτες.

'Ετσι, μεταξύ άλλων, με τις διατάξεις του άρθρου 95 ν. 2238/1994 (όπως αυτές ισχύουν μετά την τροποποίησή τους με το άρθρο 8 ν. 2386/1996), στις οποίες αναφέρεται η κατατεθείσα ερώτηση, προβλέπεται η επιβολή ποινικών κυρώσεων σε περιπτώσεις μη απόδοσης ή εκπρόθεσμης απόδοσης Φ.Π.Α. και λοιπών παρακρατούμενων κ.λπ. φόρων, με την προϋπόθεση ότι το προς απόδοση ποσό υπερβαίνει τις 100.000 δρχ., αν πρόκειται για εκπρόθεσμη απόδοση, αυτή να έγινε μετά την παρέλευση τριάντα ημερών από τη λήξη της νόμιμης προθεσμίας.

Πρέπει όμως να σημειωθεί, ότι η θέσπιση παρόμοιων ρυθμίσεων δεν αποβλέπει σ'αυτήν καθ' αυτήν την επιβολή αυστηρών κυρώσεων, αλλά λειτουργεί κυρίως ανασταλτικά, με την έννοια ότι αποτρέπει τη διάπραξη φοροδιαφυγής και φοροαποφυγής.

2. Σε ό,τι αφορά το θέμα της αδικίας και άνισης μεταχείρισης μερίδας φορολογουμένων που τίθεται στην ερώτηση, ενόψει της δυνατότητας που παρασχέθηκε με τις διατάξεις του άρθ. 21 ν. 2443/1996 για υποβολή αρχικών ή συμπληρωματικών δηλώσεων χωρίς προσαυξήσεις, πρόστιμα και λοιπές κυρώσεις, σημειώνεται ότι δεν υπάρχει τέτοιο θέμα, καθ' όσον η πιο πάνω δυνατότητα αφορούσε μεν φορολογικές υποχρεώσεις που γεννήθηκαν, σε ό,τι αφορά στο Φ.Π.Α. και άλλους παρακρατούμενους φόρους, μέχρι 30/6/96. Πλην όμως παρασχέθηκε σ' όλους γενικά τους φορολογούμενους, χωρίς δηλαδή διακρίσεις, με μόνη αλλά γενική εξαίρεση τις περιπτώσεις αυτές που περιοριστικά αναφέρονται στο νόμο.

Ο Υφυπουργός

ΓΕΩΡΓΙΟΣ ΔΡΥΣ"

48. Στην με αριθμό 3124/3-4-97 ερώτηση δόθηκε με το υπ' αριθμ. 1404/23-4-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 3124/3-4-97 που κατατέθηκε στη Βουλή των Ελλήνων από τον Βουλευτή κ. Σπ. Σπύρου σχετικά με την καθυστέρηση παραλαβής σκάφους στο Λιμεναρχείο Κέρκυρας, σας γνωρίζουμε ότι αρμόδιο να απαντήσει είναι το Υπουργείο Εμπορικής Ναυτιλίας, το οποίο είναι και συναποδέκτης της ερώτησης.

'Οσον αφορά τον τουρισμό στην Κέρκυρα, σας γνωρίζουμε ότι το Υπουργείο Ανάπτυξης προωθεί μία σειρά από μέτρα για τη δημιουργία έργων ειδικής τουριστικής υποδομής και την ανάπτυξη εναλλακτικών μορφών τουρισμού. Στόχος μας είναι η Κέρκυρα, που αποτελεί έναν παραδοσιακό πόλο έλξης τουριστών, να προσελκύσει τουρίστες με νέα ενδιαφέροντα. Προς την κατεύθυνση της τόνωσης του τουρισμού της Κέρκυρας, συνεργαζόμαστε και με το Υπουργείο Εμπορικής Ναυτιλίας, ώστε να αποφευχθεί η δημιουργία οποιασδήποτε αρνητικής επίπτωσης.

Η Υπουργός

ΒΑΣΩ ΠΑΠΑΝΔΡΕΟΥ"

49. Στην με αριθμό 3126/4-4-97 ερώτηση δόθηκε με το υπ' αριθμ. 1418/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3126/4-4-97 που κατέθεσαν οι Βουλευτές κ.κ. Στ. Παναγιώτου, Μ. Μπόσκου, σας πληροφορούμε τα εξής:

Για τις ζημιές που προξενήθηκαν από τον παγετό της 23ης και 24ης Μαρτίου 1997 σε διάφορες περιοχές της Χώρας μεταξύ των οποίων και στο Νομό Ημαθίας ο ΕΛΓΑ επιλήφθηκε αμέσως και από την επομένη των ζημιών διενεργεί τις απαραίτητες επισημάνσεις δια του προϊσταμένου και των αρμοδίων γεωπόνων - εποπτών στη Θεσσαλονίκη, οι οποίοι επισκέπτονται συνεχώς τις πληγείσες περιοχές του Νομού προκειμένου ο ΕΛΓΑ να έχει ολοκληρωμένη εικόνα της έκτασης των ζημιών, των ειδών των καλλιεργειών που ζημιώθηκαν καθώς και των βλαστικών σταδίων κάθε είδους και ποικιλίας κατά την ημερομηνία της ζημιάς. Από τις παραπάνω επισημάνσεις διαπιστώθηκε ότι στις παραπάνω ημερομηνίες παγετού όλες οι ποικιλίες ροδακίνων και νεκταρινιών καθώς και οι πρώϊμες ποικιλίες δαμασκηνών και αχλαδιών βρίσκονταν στο στάδιο της ανθοφορίας. Αντίθετα οι όψιμες ποικιλίες δαμασκήνων και αχλαδιών καθώς και οι καλλιέργειες μηλιάς και κερασιάς βρίσκονταν σε προανθικό στάδιο.

Οι εκτιμήσεις των παραπάνω ζημιών θα αρχίσουν σύντομα σε χρόνο που κρίνεται από τον ΕΛΓΑ ως ο πλέον κατάλληλος διότι τότε οι ζημιές θα έχουν οριστικοποιηθεί και θα διενεργηθούν από πολυμελές κλιμάκιο γεωπόνων εκτιμητών που θα συγκροτηθούν για το σκοπό αυτό.

Μετά την ολοκλήρωση των εκτιμήσεων και την κοινοποίηση των σχετικών πορισμάτων εκτίμησης από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους παραγωγούς το συντομότερο δυνατό και σύμφωνα με τα προβλεπόμενα από τον Κανονισμό Ασφάλισης της Φυτικής Παραγωγής από τον ΕΛ.Γ.Α.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

50. Στην με αριθμό 3127/4-4-97 ερώτηση δόθηκε με το υπ' αριθμ. 1419/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3127/4-4-97 που κατέθεσαν οι Βουλευτές κ.κ. Α. Τασούλας, Μ. Μπόσκου για τα θέματα της αρμοδιότητάς μας, σας πληροφορούμε τα εξής:

Η ρύπανση της τάφρου Φειδοκάστρου, που εμφανίσθηκε στις περιοχές των Κοινοτήτων Ψαθοτοπίου, Αγίας Παρασκευής και Νεοχωρίου δεν οφείλεται, στη χρήση φυτοφαρμάκων αλλά στις αποχετεύσεις εργοστασίων που λειτουργούν στην περιοχή.

Με εντολή του Νομάρχη 'Αρτας, οι αρμόδιες Υπηρεσίες σε επίπεδο του Νομού (Δ/νση Κτηνιατρικής και Δ/νση Υγιεινής), εξέτασαν το συμβάν και πήραν τα ανάλογα μέτρα.

Σήμερα η κατάσταση ελέγχεται και σταδιακά ομαλοποιείται.

Από την τάφρο Φειδοκάστρου, δεν τροφοδοτούνται με νερό μονάδες υδατοκαλλιεργειών και επομένως δεν υπάρχει κίνδυνος προκλήσεως ζημιών σ'αυτές.

Το Κρατικό Κυπρινοτροφείο Ψαθοτοπίου 'Αρτας, έχει σταματήσει έγκαιρα την άντληση νερού από την τάφρο Φειδοκάστρου χωρίς να έχουν προκληθεί ζημιές.

Σελίδα 6101 

 

'Οσον αφορά τη χρήση των Φυτοφαρμάκων γνωρίζουμε ότι μεταξύ των δικαιολογητικών που απαιτούνται για να εγκριθεί ένα γεωργικό φάρμακο είναι και μελέτες για τους πιθανούς κινδύνους και τις τυχόν δυσμενείς επιπτώσεις στο περιβάλλον και το οικοσύστημα. Εάν από τις μελέτες αυτές δεν προκύπτουν κίνδυνοι για το οικοσύστημα και το περιβάλλον ή αν οι κίνδυνοι αυτοί είναι ελάχιστοι και μπορεί να ελεγχθούν τότε χορηγείται έγκριση κυκλοφορίας. Σε αντίθετη περίπτωση δεν χορηγείται έγκριση κυκλοφορίας.

Στις περιπτώσεις που χορηγείται έγκριση κυκλοφορίας καθορίζονται και τα μέτρα και οι προφυλάξεις που πρέπει να λαμβάνονται κατά τη χρήση τους, ώστε να μην υπάρχουν δυσμενείς επιπτώσεις για το οικοσύστημα (π.χ. τοξικό για τα ψάρια, Μη ρυπαίνετε τα νερά ποταμιών κ.λπ.).

Τα μέτρα και τις προφυλάξεις είναι υποχρεωμένος ο κάτοχος της έγκρισης κυκλοφορίας να τα αναγράφει στην ετικέτα κάθε φαρμάκου και οι χρήστες να τα εφαρμόζουν. Σε αντίθετη περίπτωση επιβάλλονται οι προβλεπόμενες κυρώσεις από το ν. 721/77.

Ο Υπουργός

ΣΤΕΦ. ΤΖΟΥΜΑΚΑΣ"

51. Στην με αριθμό 3128/4-4-97 ερώτηση δόθηκε με το υπ' αριθμ. 1420/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3128/4-4-97 που κατέθεσε ο Βουλευτής κ. Γ. Τζιτζικώστας, σας πληροφορούμε τα εξής:

Οι πίνακες με τα πορίσματα των εκτιμήσεων του Δήμου Σοχού (που αναφέρονται σε μήλα, αχλάδια, ροδάκινα κ.λπ.) του Νομού Θεσ/νίκης που ζημιώθηκαν από χαλάζι στις 28.5.96 βρίσκονται στο τελευταίο στάδιο της μηχανογραφικής επεξεργασίας και υπολογίζεται ότι οι αποζημιώσεις θα καταβληθούν στους δικαιούχους παραγωγούς σύντομα.

Θα πρέπει να σημειωθεί ότι σήμερα οι αποζημιώσεις συνήθως καταβάλλονται επτά έως οκτώ μήνες περίπου μετά την ημερομηνία της ζημιάς, δηλαδή ένα χρόνο περίπου νωρίτερα σε σχέση με το παρελθόν.

'Ομως σε ορισμένες περιπτώσεις, όπως στην προκειμένη περίπτωση του Δήμου Σοχού, η μικρή καθυστέρηση που παρατηρήθηκε οφείλεται κυρίως στην αναμονή οριστικοποίησης της τιμής των ζημιωθέντων προϊόντων (μήλα, αχλάδια, ροδάκινα κ.λπ.) στοιχείο το οποίο όπως είναι ευνόητο είναι τελείως απαραίτητο για τον υπολογισμό της αποζημίωσης.

Επίσης θα πρέπει να επισημανθεί ότι η συντόμευση ακόμα περισσότερο του χρόνου της καταβολής των αποζημιώσεων εξακολουθεί να αποτελεί βασικό στόχο και επιδίωξη του ΕΛΓΑ και ελπίζουμε ότι μετά την ολοκλήρωση της αυτοδύναμης μηχανογραφικής ανάπτυξης που έχει δρομολογηθεί από τον ΕΛΓΑ ο χρόνος της καταβολής των αποζημιώσεων θα συντομευθεί ακόμα περισσότερο και θα περιοριστεί στο ελάχιστο δυνατό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

52. Στην με αριθμό 3131/4-4-97 ερώτηση δόθηκε με το υπ' αριθμ. 1421/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3131/4-4-97 που κατέθεσε ο Βουλευτής κ. Ι. Λαμπρόπουλος, σας πληροφορούμε τα εξής:

Η αριθμ. 1967/7-9-93 απόφαση της ΕΤΕ, για τη ρύθμιση των κτηνοτροφικών χρεών δεν εφαρμόσθηκε, γιατί δεν ήταν σύμφωνη με τους όρους και προϋποθέσεις που έθετε η Ευρωπαϊκή Επιτροπή με τ' αριθμ. 23.12.92/VI/40758, SG (93) D/34798/28.7.93 και SG (93) D/13154/2.8.93 έγγραφά της.

Με την αριθμ. 1996/2.8.94 απόφαση της ΕΤΕ, έγινε η ρύθμιση των κτηνοτροφικών χρεών, στην οποία προβλέπετο ότι οι κτηνοτρόφοι απαλλάσσονται από μέρος των τόκων των ληξιπρόθεσμων μέχρι 31.12.91 οφειλών τους και το υπόλοιπο ρυθμίζεται για 10 χρόνια με διετή περίοδο χάριτος.

Η απόφαση αυτή είναι σύμφωνη με τους όρους και προϋποθέσεις της Ευρωπαϊκής 'Ενωσης, αντιμετωπίζει το θέμα των κτηνοτροφικών χρεών κατά ικανοποιητικό τρόπο στα πλαίσια των δυνατοτήτων της Εθνικής Οικονομίας και έτσι προωθείται η οικονομική εξυγίανση του κλάδου της κτηνοτροφίας.

Η παραπάνω απόφαση άρχισε να υλοποιείται από τον Μάϊο του 1994 και βάσει των στοιχείων της ΑΤΕ το 94,5% των κτηνοτρόφων που πληρούσαν τους όρους και τις προϋποθέσεις της απόφασης της ΕΤΕ, συνήψαν συμβάσεις και ανταποκρίθηκαν στις υποχρεώσεις τους.

Επίσης, η ΑΤΕ εφαρμόζοντας τις αποφάσεις 1996/8.2.94 της ΕΤΕ και 3209811/2.3.94 του Υπουργού Γεωργίας, ρύθμισε τις οφειλές των κτηνοτρόφων που προέρχονταν από μεσοπρόθεσμα επενδυτικά δάνεια, καθώς και βεβαιωμένες οφειλές στις Δ.Ο.Υ. υπό την προϋπόθεση ότι η εξεταζόμενη μονάδα λειτουργεί και είναι οικονομικά βιώσιμη εκμετάλλευση.

Σύμφωνα με τις αποφάσεις αυτές η Πολιτεία ανέλαβε να καταβάλει στην ΑΤΕ υπέρ των κτηνοτρόφων το σύνολο ή μέρος των τόκων, ανάλογα κατά περίπτωση, των μεσ/σμων δανείων που τους χορηγήθηκαν λήξης μέχρι 31.12.91.

Το υπόλοιπο των οφειλών τους, που βαρύνει τις εκμεταλλεύσεις, ρυθμίστηκε για να πληρωθεί σε 10 χρόνια με διετή περίοδο χάριτος.

Πέραν της ρύθμισης αυτής, η ΑΤΕ για να διευκολύνει ακόμα περισσότερο τους κτηνοτρόφους στην εξυπηρέτηση των οφειλών τους και στην ομαλή λειτουργία των εκμεταλλεύσεών τους, αποφάσισε σύμφωνα με το δικαίωμα που της παρέχει η 1620/89 ΠΔ/ΤΕ και ρύθμισε για 10 χρόνια και τις ληξ/σμες μέχρι 31.3.94 οφειλές τους.

Επιπλέον, η Τράπεζα, σε εφαρμογή της Υπουργικής απόφασης 321551/30.5.96, έδωσε τη δυνατότητα στους κτηνοτρόφους να εξοφλούν τις δόσεις των δανείων τους μέσα σε ένα χρόνο από τη λήξη τους χωρίς να επιβαρύνονται με τόκους ποινής, προκειμένου αυτοί να διευκολυνθούν ακόμη περισσότερο στην ομαλή εξόφληση των οφειλών τους.

Επίσης το Μάρτιο 1996 εξαγγέλθηκαν από την ΑΤΕ πιστωτικές διευκολύνσεις για το σύνολο των πιστούχων της που είχαν οφειλές λήξης μέχρι 31.12.93, οι οποίες περιλαμβάνουν απαλλαγή του συνόλου των τόκων ποινής για τη χρονική περίοδο από 1.1.94 ως 30.6.96 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους.

Ο βασικός στόχος του προγράμματος ρύθμισης είναι αφ' ενός να δοθεί η δυνατότητα στους πιστούχους να εξοφλήσουν τα συσσωρευμένα χρέη, τα οποία δεν μπορούν να εξυπηρετηθούν ομαλά από τα αποτελέσματα λειτουργίας των μονάδων τους, και αφ' ετέρου να βελτιωθεί η ρευστοποίηση των παλαιών δανείων της Τράπεζας.

Στα πλαίσια αυτά μπορούν να αντιμετωπιστούν και οι οφειλές των κτηνοτρόφων που δεν μπόρεσαν να ενταχθούν στη ρύθμιση που έγινε με την 1996/94 απόφαση ΕΤΕ και την 3209811/2.3.94 Υπουργική απόφαση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

53. Στην με αριθμό 3136/4-4-97 ερώτηση δόθηκε με το υπ' αριθμ. 1422/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 3136/4-4-97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Από τα αναφερόμενα μέτρα, που αφορούν τον πρωτογενή τομέα και είναι τα Μέτρα 1.5, 1.6, 1.9, 1.12, 1.13, μόνο τα Μέτρα 1.5 και 1.12 απαιτούν ενέργειες από πλευράς Υπουργείου Γεωργίας.

Για τα υπόλοιπα από τα ανωτέρω Μέτρα έπρεπε η Περιφέρεια Θεσσαλίας να είχε κάνει τις απαραίτητες ενέργειες, ως διαχειριστής του Περιφερειακού Επιχειρησιακού Προγράμματος (ΠΕΠ) Θεσσαλίας, ώστε να συγκεκριμενοποιη-

Σελίδα 6102 

θούν οι δράσεις για τα Μέτρα αυτά μέσα στο ΠΕΠ στα πλαίσια των Επιτροπών Παρακολούθησης του ΠΕΠ, με τη βοήθεια πιθανόν και διαφόρων σχετικών μελετών που θα έπρεπε να είχαν ανατεθεί. Τα Μέτρα αυτά δεν είναι εφαρμόσιμα χωρίς αυτή τη συγκεκριμενοποίηση των ενεργειών.

Ως γνωστόν, για την αρχική εκπόνηση των ΠΕΠ το Υπουργείο Γεωργίας είχε κάνει προτάσεις προς τις Περιφέρειες για τον Πρωτογενή Τομέα, που θα έπρεπε να τις περιλάβουν στα ΠΕΠ. Οι Περιφέρειες έχουν τη διαχείριση των ΠΕΠ και αυτές αποφάσισαν αν θα τα περιλάβουν ή όχι ή και να περιλάβουν διάφορα Μέτρα και ενέργειες με δική τους πρωτοβουλία.

Τα Μέτρα 1.6, 1.9 και 1.13 εντάχθηκαν στο ΠΕΠ με πρωτοβουλία της Περιφέρειας Θεσσαλίας.

Εξ άλλου, φορέας υλοποίησης των Μέτρων 1.6 και 1.13 δεν είναι το Υπουργείο Γεωργίας, ενώ το Μέτρο 1.9 θα συγκεκριμενοποιηθεί μετά από μελέτη για όλη την Περιφέρεια, που θα αναθέσει η ίδια η Περιφέρεια.

2. Σε ό,τι αφορά τα Μέτρα 1.5 και 1.12, που ο φορέας υλοποίησης είναι το Υπουργείο Γεωργίας, έχουν γίνει οι ακόλουθες ενέργειες:

Μέτρο 1.5: Βελτίωση υποδομής τομέα εκκοκκιστηρίων και εκμηχάνισης βάμβακος.

α) Στις 12.5.1995 είχε σταλεί στις Υπηρεσίες Ανταγωνισμού της Ευρωπαϊκής Επιτροπής, σύμφωνα με το 'Αρθρο 93 παράγραφος 3 της Συνθήκης, σχέδιο διϋπουργικής απόφασης για τις ενισχύσεις αγοράς βαμβακοσυλλεκτικών μηχανών.

β) Στις 25.6.1996 εγκρίθηκε η αριθ. 220/96 σχετική διϋπουργική απόφαση.

Το πρόγραμμα της εκμηχάνησης έχει προχωρήσει. Στις 19.4.97 υπεγράφη η σχετική υπουργική απόφαση που καθορίζει τις λεπτομέρειες και διαδικασίες εφαρμογής της 220/25.6.96 και στις 29.4.97 είναι η τελευταία ημερομηνία υποβολής αιτήσεων εκδήλωσης ενδιαφέροντος από Ο.Π. βάμβακος για την αγορά βαμβακοσυλλεκτικών μηχανών.

Μέτρο 1.12: Αγροτουρισμός α) Στις 21.3.1995 είχε σταλεί στις Υπηρεσίες Ανταγωνισμού για έγκριση, και η έγκριση ήρθε στις 29.6.1995.

β) Στις 23.11.95 εγκρίθηκε η αριθ. 193/95 σχετική διϋπουργική απόφαση.

γ) Στις 7.12.95 απεστάλη στις Περιφέρειες η ανωτέρω διϋπουργική απόφαση με έγγραφο, που περιείχε προτάσεις για το σχεδιασμό εφαρμογής. Ενέπλεκε τις Περιφέρειες στο να σχεδιάσουν η κάθε μία στην περιοχή της την εφαρμογή του Μέτρου λαμβάνοντας υπόψη τους στόχους του ΠΕΠ, άλλα σχετικά προγράμματα, που εφαρμόζονταν ή προγραμματίζονταν να εφαρμοσθούν στην περιοχή κ.λπ..

Περιμέναμε ανταπόκριση για τις προτάσεις μας. Δεν υπήρξαν (εκτός από μία Περιφέρεια).

δ) Στις 1.4.1996 εκδόθηκε εγκύκλιος του Υπ. Γεωργίας με τις λεπτομέρειες εφαρμογής και στάλθηκε στις Περιφέρειες και τις Νομαρχίες.

Από τότε περιμένουμε το σχεδιασμό που θα κάνουν οι Περιφέρειες, ώστε οι Νομαρχιακές Δ/νσεις Αγροτικής Ανάπτυξης να τον εφαρμόσουν. Οι Περιφέρειες για το σχεδιασμό αυτό ανέθεσαν σχετικές μελέτες για το σκοπό αυτό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

54. Στην με αριθμό 3137/4-4-97 ερώτηση δόθηκε με το υπ' αριθμ. 1425/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3137/4.4.97 που κατέθεσε ο Βουλευτής κ. Ν. Κατσαρός, σας πληροφορούμε τα εξής:

Είναι γεγονός ότι σε ορισμένες καλλιέργειες υπήρξαν υπερβάσεις από τα προβλεπόμενα όρια και ποσοστώσεις παραγωγής, που έχουν τεθεί στα πλαίσια των Κοινών Οργανώσεων Αγορών των διαφόρων προϊόντων.

Συνέπεια αυτού είναι η επιβολή ποινών, που προβλέπεται από την Κοινοτική Νομοθεσία και επομένως η μείωση του εισοδήματος του παραγωγού.

Το Υπουργείο Γεωργίας μελετά τρόπους τόσο για τη σχετική ενημέρωση των παραγωγών όσο και για την εφαρμογή ορισμένων μεθόδων κατεύθυνσης και ελέγχου των καλ/γουμένων εκτάσεων πάντα βέβαια μέσα στα πλαίσια των υφισταμένων διατάξεων της Κοινής Αγροτικής Πολιτικής, έτσι ώστε να είναι δυνατή η επίτευξη του καλύτερου δυνατού οικονομικού αποτελέσματος για το εισόδημα του παραγωγού.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

55. Στην με αριθμό 3140/4-4-97 ερώτηση δόθηκε με το υπ' αριθμ. 221/17-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3140/04.04.1997 ερώτηση του Βουλευτή κ. Γεώργιου Γαρουφαλιά, σας γνωρίζουμε τα εξής:

Το Αρχαίο Θέατρο Λάρισας αποτελεί σημαντικότατο μνημείο της πολιτιστικής μας κληρονομιάς. Η καταβολή αποζημίωσης για την απαλλοτρίωση όλων των ιδιοκτησιών που επιδικάστηκε στους δικαιούχους (750.000.000 δραχμές) θα γίνει εμπροθέσμως.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

56. Στην με αριθμό 3143/4-4-97 ερώτηση δόθηκε με το υπ' αριθμ. 15262/23-4-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 3143/4.4.97 που κατέθεσαν οι Βουλευτές κ.κ. Α. Τασούλας, Σ. Παναγιώτου, σας πληροφορούμε τα ακόλουθα:

Ο ΕΟΜΜΕΧ διατηρεί τριάντα (30) Ταπητουργικές Σχολές (Εργαστήρια) κυρίως στη Βόρεια Ελλάδα ('Ηπειρο - Μακεδονία - Θράκη) σε ευπαθείς παραμεθόριες και άγονες περιοχές με στόχο την παραμονή του γυναικείου πληθυσμού στον τόπο του και τη διατήρηση της Ελληνικής παραδοσιακής Ταπητουργικής τέχνης.

Ως εκ τούτου είναι επόμενο τα λειτουργικά έξοδα των Σχολών να μην καλύπτονται από τα έσοδα της δραστηριότητάς τους.

Η "Ανάπτυξη και ο εκσυγχρονισμός της Ελληνικής Παραδοσιακής Ταπητουργικής τέχνης" έχει ενταχθεί στο Επιχειρησιακό Πρόγραμμα Βιομηχανίας στη Δράση 4.2.8/7 και προβλέπεται συγχρηματοδότηση με το ΕΤΠΑ (47%).

Υπήρξε πράγματι μια καθυστέρηση τριών (3) μηνών πληρωμής των απασχολουμένων στα Ταπητουργικά Εργαστήρια του ΕΟΜΜΕΧ γεγονός που οφείλετο στην έλλειψη των προβλεπομένων πιστώσεων του Προγράμματος Δημοσίων Επενδύσεων.

Το θέμα μετά από συνεννόηση του Υπουργείου μας με το ΥΠ.ΕΘ.Ο., διευθετήθηκε και εντός των αμέσως προσεχών ημερών καταβάλλεται σημαντικό ποσό έναντι του οφειλομένου, το δε υπόλοιπο θα εξοφληθεί επίσης σε σύντομο χρονικό διάστημα.

Θέμα διακοπής λειτουργίας των Ταπητουργικών Σχολών (Εργαστηρίων) μέχρι σήμερα δεν έχει συζητηθεί στο Δ.Σ. του ΕΟΜΜΕΧ.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

57. Στην με αριθμό 3144/7-4-97 ερώτηση δόθηκε με το υπ' αριθμ. 472/18-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 3144/7-4-97 που κατατέθηκε στη Βουλή από τον Βουλευτή κ. Γ. Ορφανό, σχετικά με τα μέτρα που έχουν ληφθεί ή πρόκειται να ληφθούν για την αντιμετώπιση των δασικών πυρκαϊών τρέχοντος έτους, σας γνωρίζουμε τα εξής:

Η Γενική Γραμματεία Πολιτικής Προστασίας που, ως γνωστόν, άρχισε να λειτουργεί στο Υπουργείο Εσωτερικών, 

Σελίδα 6103 

Δημόσιας Διοίκησης και Αποκέντρωσης από τον Μάϊο του 1996 είναι αρμόδια για τη μελέτη, το σχεδιασμό, την οργάνωση και το συντονισμό της πολιτικής της Χώρας σε θέματα πρόληψης, ενημέρωσης και αντιμετώπισης των φυσικών, τεχνολογικών ή άλλων καταστροφών και γενικά για τον συντονισμό των ενεργειών του δημοσίου και ιδιωτικού δυναμικού για την εξασφάλιση της απαραίτητης ετοιμότητας της Χώρας στην αντιμετώπιση των καταστροφών αυτών.

Μέσα στα πλαίσια αυτά και τις αρμοδιότητες που της παρέχονται από τις διατάξεις του ν. 2344/95 πραγματοποιήθηκαν, έγκαιρα, σειρά συσκέψεων με σκοπό την καλύτερη δυνατή οργάνωση του αντιπυρικού αγώνα τρέχοντος έτους και τη λήψη ειδικών μέτρων από τους εμπλεκόμενους φορείς για την εύρυθμη, αποτελεσματική και συντονισμένη λειτουργία του μηχανισμού δασοπυρόσβεσης και έχουν εκδοθεί σχετικές εγκύκλιοι οδηγίες.

Ειδικότερα κατά την τρέχουσα αντιπυρική περίοδο θα διατεθούν πρόσθετα αεροσκάφη δασοπυρόσβεσης, πέραν αυτών που είχαν διατεθεί κατά το έτος 1996. Επίσης έχουν ληφθεί σημαντικά μέτρα αύξησης της διαθεσιμότητας των υφιστάμενων αεροσκαφών.

Πέραν αυτού η διάθεση των υπολοίπων πτητικών μέσων (ελικόπτερα) κατά την επερχόμενη αντιπυρική περίοδο θα είναι η αυτή όπως και κατά το 1996.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

58. Στην με αριθμό 3153/7-4-97 ερώτηση δόθηκε με το υπ' αριθμ. 222/17-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3153/07.04.1997 ερώτηση των Βουλευτών κ.κ. Αχιλλέα Κανταρτζή και Νίκου Γκατζή, σας γνωρίζουμε τα εξής:

'Υστερα από καταγγελία του Εκπολιτιστικού συλλόγου Κηρίνθου ότι γίνονται εργασίες στο Νερόμυλο, στον οποίο αναφέρεται η ερώτηση των κ.κ. Βουλευτών, η αρμόδια Εφορεία Νεοτέρων Μνημείων έστειλε άμεσα σήμα διακοπής των εργασιών μέχρι να υποβληθεί μελέτη από την Κοινότητα Κηρίνθου της οποίας είναι ιδιοκτησία, και να διεξαχθεί αυτοψία. Διενεργήθηκε η αυτοψία από μηχανικούς της Εφορείας και διαπιστώθηκε ότι πρόκειται για ένα πολύ ενδιαφέρον συγκρότημα, ένα πέτρινο νερόμυλο του προηγούμενου αιώνα. Το κοινοτικό αυτό κτίριο έχει εκμισθωθεί σε ιδιώτη για να το επισκευάσει και να το εκμεταλλευθεί. Για το λόγο αυτό διαβιβάστηκε άρση σήματος διακοπής εργασιών προκειμένου να γίνουν ορισμένες απολύτως αναγκαίες στερεωτικές εργασίες, ζητήθηκαν από τον επιβλέποντα μηχανικό της ΤΥΔΚ συμπληρωματικά σχέδια και έγιναν προσφορικές συνεννοήσεις για το καλύτερο δυνατό αποτέλεσμα. Συντάχθηκε εισήγηση και ο φάκελος του θέματος διαβιβάστηκε στη Διεύθυνση Λαϊκού Πολιτισμού για παραπομπή του στο Κεντρικό Συμβούλιο Νεωτέρων Μνημείων προκειμένου αυτό να γνωμοδοτήσει σχετικά με τον χαρακτηρισμό ή όχι του Νερόμυλου ως ιστορικού διατηρητέου μνημείου σύμφωνα με τον ν. 1469/50.

Με την ΥΑ ΥΠΠΟ/ΔΙΛΑΠ/1294/15459/1.4.97 ο Νερόμυλος κηρύχθηκε ιστορικό διατηρητέο μνημείο. Μετά τη δημοσίευση της Απόφασης στην Εφημερίδα της Κυβερνήσεως, το Τοπικό Συμβούλιο Μνημείων Στερεάς Ελλάδος θα γνωμοδοτήσει σχετικά με την έγκριση της μελέτης αποκατάστασής του.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

59. Στην με αριθμό 3160/7-4-97 ερώτηση δόθηκε με το υπ' αριθμ. 4971/24-4-97 έγγραφο από τον Υπουργό Μεταφορών η ακόλουθη απάντηση:

"Απαντώντας στο σχετικό έγγραφό σας, με το οποίο μας διαβιβάζετε την ερώτηση 3160/7.4.97 του Βουλευτή κ. Σπ. Δανέλλη και απευθύνεται στον Υπουργό Μεταφορών και Επικοινωνιών, σας πληροφορούμε ότι:

Οι περιβαλλοντικοί όροι για την κατασκευή νέου αεροδρομίου στην Πάρο έχουν εγκριθεί από το Υ.ΠΕ.ΧΩ.Δ.Ε. και το Υπουργείο Μεταφορών και Επικοινωνιών και ολοκληρώνεται η οριστική τεχνική μελέτη του έργου σύμφωνα με τον προγραμματισμό της Υπηρεσίας.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

60. Στην με αριθμό 3160/7-4-97 ερώτηση δόθηκε με το υπ' αριθμ. 1400/22-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 3160 που κατατέθηκε στις 7-4-97 από το Βουλευτή κ. Σπύρο Δανέλλη σας γνωρίζουμε τα εξής:

Για το νέο αεροδρόμιο της Πάρου έχουν ήδη από 17-2-97 εγκριθεί περιβαλλοντικοί όροι με την 81847/96/17-2-97 Κοινή Απόφαση Υπουργών ΠΕ.ΧΩ.Δ.Ε. και Μεταφορών και Επικοινωνιών.

'Οσον αφορά γενικότερα στην έγκριση περιβαλλοντικών όρων οι παρατηρούμενες καθυστερήσεις, εκτός του φόρτου εργασίας, πολύ συχνά οφείλονται στην έλλειψη και καθυστέρηση προσκόμισης των απαιτούμενων στοιχείων όσο και στην μη έγκαιρη ανταπόκριση των συναρμόδιων και ενδιαφερόμενων φορέων κατά τις διαδικασίες δημοσιοποίησης και γνωμοδότησης των σχετικών μελετών.

Ο Υπουργός

Κ. ΛΑΛΙΩΤΗΣ"

61. Στην με αριθμό 3160/97 ερώτηση δόθηκε με το υπ' αριθμ. 6006/21.4.97 έγγραφο από την Υπουργό Αιγαίου η ακόλουθη απάντηση:

"Σε απάντηση στην ερώτηση 3160/97 του Βουλευτή κ. Σπ.Δανέλλη, σχετικά με τη δημιουργία νέου αεροδρομίου στην Πάρο, σας γνωρίζουμε ότι το νέο αεροδρόμιο πρόκειται να κατασκευαστεί στη θέση Μάγγανο και υπολογίζεται να έχει κόστος 5,1 δις. δραχμές.

Η τεχνική μελέτη βρίσκεται στη φάση της οριστικής και της κτηματογράφησης, πρόκειται να παραδοθεί μέχρι το τέλος Μαίου, και έχει προεκτιμώμενο κόστος 100 εκατ. δραχμές. 'Εχει επίσης εγκριθεί η Μελέτη Περιβαλλοντικών Επιπτώσεων και εκδόθηκαν οι περιβαλλοντικοί όροι.

Επιπλέον απεστάλησαν στην Ευρωπαϊκή 'Ενωση έκθεση για το έργο καθώς και όλα τα συμπληρωματικά στοιχεία που ετοιμάστηκαν από την ΥΠΑ σχετικά με την σκοπιμότητα υλοποίησης του.

Σχετικά με τα προβλήματα που προκύπτουν από την έλλειψη προσωπικού στο ΠΕΡΠΑ αρμόδιο να απαντήσει είναι το ΥΠΕΧΩΔΕ. 

Η Υπουργός

ΕΛΙΣΑΒΕΤ ΠΑΠΑΖΩΗ"

62. Στην με αριθμό 3162/7.4.97 ερώτηση δόθηκε με το υπ' αριθμ. 292/22.4.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 3162/7.4.97 σας στέλνουμε τις απόψεις του Ε.Α.Κ.Ν. Αγ. Κοσμά, Ν.Π.Δ.Δ., για ενημέρωσή σας.

Ο Υφυπουργός 

ΑΝΔΡΕΑΣ ΑΘ. ΦΟΥΡΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

63. Στην με αριθμό 3162/7.4.97 ερώτηση δόθηκε με το υπ' αριθμ. 1401/21.4.97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3162 που κατατέθηκε στις 7.4.97 από τους Βουλευτές κ.κ. Μαρία Δαμανάκη και Σπύρο Δανέλλη σας γνωρίζουμε τα εξής:

Σελίδα 6104 

 

Για την περιοχή του Αγ. Κοσμά ισχύει το Π.Δ/γμα χρήσεων γης και περιορισμών δόμησης (ΦΕΚ 1293/Δ/93) σύμφωνα με το οποίο στην έκταση όπου σήμερα βρίσκεται η πίστα του καρτ ορίζεται Ζώνη 1 στην οποία επιτρέπονται οι εξής χρήσεις: αθλητικές εγκαταστάσεις, πολιτιστικές δραστηριότητες, συνεδριακό κέντρο, εγκαταστάσεις αναψυχής και χώροι στάθμευσης αυτοκινήτων (parking).

Ο Οργανισμός Ρυθμιστικού Σχεδίου και Προστασίας Περιβάλλοντος Αθήνας (Ο.Α.) έχει εκπονήσει Μελέτη προστασίας ανάπτυξης και ανάδειξης όπως και καθορισμού χρήσεων γης και όρων δόμησης για την παραλιακή ζώνη από Φαληρικό 'Ορμο μέχρι Λομβάρδα, στην οποία περιλαμβάνεται και η περιοχή του Αγ. Κοσμά.

Η Μελέτη αυτή εκγρίθηκε από την Εκτελεστική Επιτροπή του Ο.Α. και στάλθηκε στους φορείς για γνωμοδότηση βάσει της πάγιας διαδικασίας θεσμοθέτησης πολεοδομικών Π.Δ./των. Μετά την αποστολή των σχετικών απόψεων βρίσκεται στο στάδιο της τελικής εισήγησης όπου θα διαμορφωθούν οι οριστικές προτάσεις και θα επανεισαχθεί για γνωμοδότηση στην Ε/Ε του Ο.Α., ώστε να προωθηθεί σε τελική μορφή για θεσμοθέτηση. Σύμφωνα με τη μελέτη στην υπ' όψη έκταση προτείνεται "Ζώνη 2γ" στην οποία επιτρέπονται διαμορφώσεις πρασίνου, ελεύθερων χώρων, χώροι στάθμευσης αυτοκινήτων, υπαίθριες και στεγασμένες αθλητικές εγκαταστάσεις, εγκαταστάσεις υποστήριξης τους, όπως γραφεία διοίκησης, αίθουσες συναθροίσεων και διδασκαλίας κ.λπ.

Τέλος σας ενημερώνουμε ότι για την περιοχή έχει επιβληθεί αναστολή έκδοσης οικοδομικών αδειών (ΦΕΚ 524/Δ/22.5.96).

Η λέσχη Φίλων Καρτ Αλίμου υπέβαλε αίτηση για άρση της αναστολής προκειμένου να εκδοθεί άδεια για ανέγερση κτιρίου υποστήριξης της πίστας καρτ, την οποία απέρριψε η Εκτελεστική Επιτροπή του Ο.Α. μετ ην 4η Συν./2.4.97 Απόφασή της.

Ο Υπουργός

Κ.ΛΑΛΙΩΤΗΣ"

64. Στην με αριθμό 3162/7.4.97 ερώτηση δόθηκε με το υπ' αριθμ. 223/21.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.3162/7.4.97 ερώτηση των Βουλευτών κ.κ. Μαρίας Δαμανάκη και Σπύρου Δανέλλη, σας γνωρίζουμε τα εξής:

Η αρμόδια Εφορεία Προϊστορικών και Κλασικών Αρχαιοτήτων λαμβάνοντας υπόψη τη γειτνίαση της περιοχής Ε.Α.Κ.Ν. με τα σημαντικότατα λείψανα του προϊστορικού οικισμού του Αγίου Κοσμά επί της ομόνυμης χερσονήσου, διενήργησε έρευνα στην περιοχή της υπό κατασκευήν πίστας καθώς και δοκιμαστικές ανασκαφικές τομές, κατά τις οποίες όμως δεν αποκαλύφθηκαν αρχαία. Στη συνέχεια παρέπεμψε την υπόθεση στο Τοπικό Συμβούλιο Μνημείων Στερεάς Ελλάδας το οποίο με ομόφωνη γνωμοδότησή του (συνεδρ. 6/18.6.96) ενέκρινε την κατασκευή της πίστας αγώνων καρτ και ισογείου κτιρίου χωρίς ισόγειο.

Η θέση των έργων αυτών δεν βρίσκεται επί της χερσονήσου του Αγίου Κοσμά, η οποία έχει χαρακτηρισθεί ως αρχαιολογικός χώρος (ΦΕΚ 265/1.10.1957 ΥΑ 25666/30.5.1997). Η προστασία βέβαια του περιβάλλοντος από παντός είδους ρύπανση δεν εμπίπτει στις αρμοδιότητες της Αρχαιολογικής Υπηρεσίας.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

65. Στην με αριθμό 3163/7.4.97 ερώτηση δόθηκε με το υπ' αριθμ. 338/21.4.97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ανωτέρω ερώτηση, που κατέθεσε στη Βουλή ο Βουλευτής κ. Μάνος Φραγκιαδουλάκης και σχετικά με την αναπροσαρμογή των χορηγιών των τέως προέδρων κοινοτήτων που συνενώθηκαν σε δήμους, σας πληροφορούμε ότι το αίτημα αυτό τελεί υπόψη του Υπουργείου Οικονομικών και θα εξετασθεί η δυνατότητα αντιμετώπισής του στα πλαίσια της ακολουθούμενης πολιτικής στο τομέα των συντάξεων σε συνδυασμό και με τις επικείμενες αλλαγές στο θεσμικό πλαίσιο που διέπει την τοπική αυτοδιοίκηση.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

66. Στην με αριθμό 3164/7.4.97 ερώτηση δόθηκε με το υπ' αριθμ. 224/17.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.3164/7.4.97 ερώτηση των Βουλευτών κ.κ. Λεωνίδα Αυδή και Ορέστη Κολοζώφ, σας γνωρίζουμε τα εξής:

Η περιοχή του Ολυμπιείου είναι ενταγμένη στο σχεδιασμό της ενοποίησης των Αρχαιολογικών χώρων της Αθήνας. Στόχος του ΥΠ.ΠΟ. είναι να αποτραπεί ο κίνδυνος επέκτασης και ανέγερσης νέων κτισμάτων και εγκαταστάσεων σε συνεργασία και με το Υ.ΠΕ.ΧΩ.ΔΕ. και με τη Γ.Γ.Α.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

67. Στην με αριθμό 3165/8.4.97 ερώτηση δόθηκε με το υπ' αριθμ. 611/23.11.97 έγγραφο από τον Υπουργό Oικονομικών η ακόλουθη απάντηση:

"Απαντώντας στο από 8.4.97 έγγραφό σας, με το οποίο μας διαβιβάστηκε η αριθμ.3165/8.4.97 ερώτηση του Βουλευτή Αθ. Γιαννόπουλου, σχετικά με την κατάργηση ή μη των Δ.Ο.Υ. Μακρακώμης και Στυλίδας Ν. Φθιώτιδας, σας γνωρίζουμε τα εξής:

α) Το Υπουργείο Οικονομικών, στο πλαίσιο της σχετικής υποχρέωσής του από τις οικείες νομοθετικές διατάξεις (άρθρου 6 του Ν.2026/1992 και του Ν.2343/1995) και τις μεγάλες και επείγουσες υπηρεσιακές ανάγκες, για την κατάρτιση νέου Οργανισμού των Υπηρεσιών του, μελετά και προχωρεί στην αναδιοργάνωση όλων των Υπηρεσιών του, καθώς και στον διοικητικό και τεχνολογικό εκσυγχρονισμό της λειτουργίας αυτών, με την κατάρτιση νέων οργανισμών και κανονισμών λειτουργίας τους, την εγκατάσταση σύγχρονων ολοκληρωμένων πληροφοριακών συστημάτων, την απλούστευση και κατάργηση γραφειοκρατικών τύπων και διαδικασιών, τη μηχανοργάνωση και τον εξοπλισμό γενικά αυτών με ολα τα απαραίτητα μέσα, για την αποδοτικότερη και αποτελεσματικότερη άσκηση του έργου τους και την παροχή καλύτερων υπηρεσιών προς τους πολίτες, αλλά και τη δημιουργία δυνατότητας εξυπηρέτησής τους με πολλούς τρόπους και από διάφορα σημεία της χώρας.

β) Στο πλαίσιο αυτό της προσαρμογής και εκσυγχρονισμού των Υπηρεσιών του Υπουργείου Οικονομικών και των σχετικών διατάξεων, που διέπουν τη λειτουργία και το αντικείμενο εργασιών τους, για την αντιμετώπιση των σημερινών αναγκών, όπως αυτές διαμορφώνονται από τις σύγχρονες οικονομικές ελληνικές και διεθνείς εξελίξεις, λαμβάνεται υπόψη η εμπειρία και η τεχνογνωσία των άλλων κρατών, καθώς και οι επικρατούσες στην Ελλάδα συνθήκες και όλα τα απαραίτητα σχετικά στοιχεία (υπηρεσιακές ανάγκες και δυνατότητες, οι ιδιαίτερες οικονομικές συνθήκες, οι χιλιομετρικές εδαφικές ή άλλες δυσκολίες εξυπηρέτησης των πολιτών κ.λπ.). Παράλληλα όμως, μελετώνται και εξετάζονται αρμοδίως νέοι τρόποι συναλλαγής και εξυπηρέτησης των πολιτών, που δεν απαιτούν απαραίτητα τη μετάβαση αυτών στην αρμόδια Δ.Ο.Υ. ή τη σύσταση Δ.Ο.Υ. σε κάθε τόπο που παρουσιάζει οικονομική δραστηριότητα.

γ) Το θέμα της κατάργησης ή μη των Δ.Ο.Υ. Μακρακώμης και Στυλίδας Ν. Φθιώτιδας καθώς και της οργάνωσης, στελέχωσης και λειτουργίας όλων των Δ.Ο.Υ. γενικά ή της συγχώνευσης, διάσπασης, αναβάθμισης ή υποβάθμισης ορισμένων εξ αυτών, θα αντιμετωπισθεί με το νέο Οργανισμό των Περιφερειακών Υπηρεσιών του Υπουργείου Οικονομικών, που επεξεργάζεται και καταρτίζεται από ειδική ομάδα εργασίας, που συγκροτήθηκε προς τούτο στο Υπουργείο Οικονομικών και η οποία δεν έχει ολοκληρώσει ακόμη το έργο της.

Σελίδα 6105 

 

Οι τελικές αποφάσεις για το θέμα αυτό, θα ληφθούν μετά την κατάρτιση και υποβολή από την Ομάδα Εργασίας ολοκληρωμένου σχεδίου του Οργανισμού των Περιφερειακών Υπηρεσιών του Υπουργείου Οικονομικών.

Ο Υπουργός

Γ. ΠΑΠΑΝΤΩΝΙΟΥ"

68. Στην με αριθμό 3172/8.4.97 ερώτηση δόθηκε με το υπ' αριθμ. 389/22.4.97 έγγραφο από τον Υφυπουργό Εθν. Οικονομίας η ακόλουθη απάντηση:

"Σχετικά με την ερώτηση με αρ. Πρωτ. 3172, που κατατέθηκε στη Βουλή στις 8.4.97 από το Βουλευτή Θεσπρωτίας κ. Ηλία Βεζδρεβάνη και που αναφέρεται και στο πρόβλημα των Αλβανών λαθρομεταναστών στην περιοχή, σας γνωρίζουμε ότι: 1) με το Νόμο 1975/1991, που ίσχυσε από τον Ιούνιο 1992, καθορίζονται οι προϋποθέσεις για έλευση και παραμονή των αλλοδαπών "οικονομικών" προσφύγων (άρθρο 21) και επιβάλλονται αυστηρά πρόστιμα στους εργοδότες που απασχολούν παράνομα αλλοδαπούς, 2) Με το Νόμο 2334/20.8.96 του Υπουργείου Εργασίας για την απασχόληση και την επαγγελματική κατάρτιση καθιερώνεται "η κάρτα απασχόλησης".

Πιο συγκεκριμένα επ' αυτού, αλλά και στο τιθέμενο ερώτημα για τα μέτρα αντιμετώπισης των προβλημάτων των οικοδομών του Νομού Θεσπρωτίας, θα απαντήσει - λόγω αρμοδιότητας- το συνερωτώμενο Υπουργείο Εργασίας και Κοινωνικών Ασφαλίσεων.

Ο Υφυπουργός

ΧΡΗΣΤΟΣ ΠΑΧΤΑΣ"

69. Στην με αριθμό 3184/8.4.97 ερώτηση δόθηκε με το υπ' αριθμ. 293/22.4.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 3184/8.4.97 σας πληροφορούμε ότι ο Αθλητισμός των ατόμων με ειδικές ανάγκες (ΑΜΕΑ) είναι ένας τομέας τον οποίο αντιμετωπίζουμε με ιδιαίτερη ευαισθησία και αισθανόμαστε υπερήφανοι για την πολιτική ισοτιμίας αυτού με τον αγωνιστικό αθλητισμό που έχουμε ακολουθήσει και βέβαια έμπρακτα έχουμε αποδείξει, αφού τόσο μετη ψήφιση του Νόμου 2433/96, την πρόσφατη Υπουργική απόφαση αλλά και μιά σειρά θεσμικών παρεμβάσεων αναβαθμίσαμε τον Αθλητισμό των Α.Μ.Ε.Α.

Σε σχέση με τα οικονομικά δεδομένα, σας πληροφορούμε ότι έχουμε στηρίξει και στηρίζουμε ανεπιφύλακτα τα Σωματεία ατόμων με ειδικές ανάγκες και αυτό εύκολα προκύπτει αν αναλογισθούμε ότι καλύπτονται εξ ολοκλήρου οι δαπάνες των αγώνων τους στο εσωτερικό και το εξωτερικό πέρα από τις άλλες ενισχύσεις.

Για το έτος 1996 στα Σωματεία διατέθηκαν τα παρακάτω ποσά:

α) Για μισθούς 80 προπονητών περίπου 100.000.000 δρχ.

β) Εκτακτη επιχορήγηση 80.000.000 δρχ.

γ) Για την παραολυμπιάδα της ATLANTA 40.000.000 δρχ.

δ) Για ηθικές και υλικές αμοιβές των 

12 διακριθέντων αθλητών στην παραολυμπιάδα 350.000.000 δρχ.

ε) Για ηθικές και υλικές αμοιβές των προπονητών

των 12 αθλητών 100.000.000 δρχ.

στ) Για το Πανελλήνιο Πρωτάθλημα 25.000.000 δρχ.

Γενικό Σύνολο περίπου 700.000.000 δρχ.

Σε ότι ειδικότερα αφορά στο Σωματείο special Olympics πέρα από την άψογη συνεργασία που έχουμε με τον κ. Ποταμιάνο και την κα Δεσποτοπούλου, προγραμματοποiήσαμε πρόσφατα και εκδήλωση προς τιμή τους σε αίθουσα του Ο.Α.Κ.Α., ενώ από οικονομικής πλευράς για το έτος 1996 καλύψαμε την αμοιβή 20 προπονητών του Σωματείου με 25.000.000 δρχ. και επιχορηγήσαμε με ποσό 4.800.000 δρχ. τη συμμετοχή του στους Ευρωπαϊκούς αγώνες.

Για το έτος 1997 -και μέχρι σήμερα- το παραπάνω Σωματείο επιχορηγήθηκε με ποσό 10.000.000 δρχ. για τη συμμετοχή του στους Παγκόσμιους Χειμερινούς αγώνες.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

70. Στην με αριθμό 3185/8.4.97 ερώτηση δόθηκε με το υπ' αριθμ. 346/22.4.97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 3185/8.4.97 που κατέθεσε στη Βουλή ο Βουλευτής κ. Γεώργιος Καρατζαφέρης και σας πληροφορούμε ότι όλοι οι ανάπηροι πολέμου που έπαθαν αναπηρία 15% και άνω καθώς και οι οικογένειες των θυμάτων πολέμου λαμβάνουν πολεμικής σύνταξης από το Δημόσιο.

Επειδή το κείμενο της ερωτήσης είναι αόριστο με γενικές αναφορές σε ίση μεταχείριση και κοινωνική δικαιοσύνη, σε διοικητική και οικονομική στασιμότητα δέκα αναπήρων υπαξιωματικών που πολέμησαν στα αλβανικά βουνά και προκειμένου να απαντήσουμε με συγκεκριμένα στοιχεία, παρακαλούμε να επανέλθετε με στοιχεία, που να προσδιορίζουν την ομάδα των δέκα αυτών υπαξιωματικών.

Ο Υφυπουργός

Ν. Χριστοδουλάκης"

71. Στην με αριθμό 3188/8.4.97 ερώτηση δόθηκε με το υπ' αριθμ. 225/17.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.3188/8.4.97 ερώτηση των Βουλευτών κ.κ. Βαγγέλη Μπούτα, Αχιλλέα Κανταρτζή και Νίκου Γκατζή, σας γνωρίζουμε τα εξής:

To Αρχαίο Θέατρο Λάρισας αποτελεί σημαντικότατο μνημείο της πολιτιστικής μας κληρονομιάς. Η καταβολή του ποσού από την απαλλοτρίωση όλων των ιδιοκτησιών που επιδικάστηκε στους δικαιούχους (750.000.000 δραχμές) θα γίνει εμπροθέσμως.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

72. Στην με αριθμό 3190/8.4.97 ερώτηση δόθηκε με το υπ' αριθμ. 1421/21.4.97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3190 που κατατέθηκε στις 8.4.97 από το Βουλευτή κ. Βαρσάμη Γιοβανούδα σας γνωρίζουμε τα εξής:

Βάσει των διατάξεων της υφιστάμενης νομοθεσίας (ΚΥΑ 69728/824/96 κ.λπ.) το ΥΠΕΧΩΔΕ είναι αρμόδιο για τον εθνικό σχεδιασμό της διαχείρισης των απορριμάτων, ενώ για τον περιφερειακό σχεδιασμό αρμοδιότητα έχουν οι Νομαρχίες και οι Ο.Τ.Α.

Η κατασκευή και λειτουργία Χώρων Υγειονομικής Ταφής Απορριμάτων (ΧΥΤΑ) ανήκει στην ΑΙΙ κατηγορία έργων και δραστηριοτήτων της ΚΥΑ 69269/5387/90 και ως εκ τούτου απαιτείται προέγκριση χωροθέτησης και έγκριση περιβαλλοντικών όρων μετά από κατάθεση Μελέτης Περιβαλλοντικών Επιπτώσεων (ΜΠΕ).

Στις υπηρεσίες μας υποβλήθηκαν μελέτες προέγκρισης χωροθέτησης τριών(3) ΧΥΤΑ στο νομό Χαλκιδικής, στις περιοχές Πολύγυρου, Πλανών και Κασσάνδρειας αντίστοιχα και ήδη έχουν εκδοθεί οι σχετικές αποφάσεις προέγκρισης χωροθέτησης για τους ΧΥΤΑ Κασσάνδρειας και Πολυγύρου.

Αναμένεται η υποβολή Μελετών Περιβαλλοντικών Επιπτώσεων (ΜΠΕ) από την κατασκευή και λειτουργία των 2 εγκεκριμένων ΧΥΤΑ για την έκδοση των αποφάσεων έγκρισης των περιβαλλοντικών όρων.

Τέλος σας ενημερώνουμε ότι εξετάζεται η δυνατότητα ένταξης στο Επιχειρησιακό Πρόγραμμα "Περιβάλλον" (ΕΠΠΕΡ) πρότασης προγράμματος διαχείρισης απορριμμάτων της Νομαρχιακής Αυτοδιοίκησης Χαλκιδικής. 

Ο Υπουργός

Κ. ΛΑΛΙΩΤΗΣ"

 

Σελίδα 6106 

73. Στην με αριθμό 3191/8.4.97 ερώτηση δόθηκε με το υπ' αριθμ. 226/21.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.3191/8.4.97 ερώτηση του Βουλευτή κ. Βαρσάμη Γιοβανούδα, σας γνωρίζουμε τα εξής:

Η Ιερά Σταυροπηγιακή Μονή της Αγίας Αναστασίας είναι κηρυγμένο ιστορικό διατηρητέο μνημείο με την ΥΑ ΒΙ/Φ35/528/14/7.1.81 ΦΕΚ Β'65/30.1.81). Το υπάρχον οικοδομικό συγκρότημα της Μονής αποτελείται από κτιριακούς πυρήνες που οικοδομήθηκαν από τον 16ο αιώνα μέχρι σήμερα, με μεγαλύτερο μέρος το οικοδομικό τμήμα του 19ου αιώνα. Τα τελευταία δέκα χρόνια με δαπάνες του ΥΠ.ΠΟ., μέσω της αρμόδιας 9ης Εφορίας Βυζαντινών Αρχαιοτήτων, έχουν πραγματοποιηθεί εκτεταμένες εργασίες, οικοδομικής-αναστηλωτικής έρευνας, ανασκαφικής έρευνας καθώς και αναστηλωτικών επεμβάσεων, και ο κίνδυνος κατάρρευσης του μνημείου έχει εξαλειφθεί.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

74. Στην με αριθμό 3191/8.4.97 ερώτηση δόθηκε με το υπ' αριθμ. 1422/18.4.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 3191 που κατατέθηκε στις 8.4.97 από το Βουλευτή κ. Βαρσάμη Γιοβανούδα σας πληροφορούμε ότι το ΥΠΕΧΩΔΕ δια της Δ/νσης Ειδικών Εργων Αναβάθμισης Περιοχών και μέσα πλαίσια των αρμοδιοτήτων του θα εξετάσει τη δυνατότητα ένταξης έργων στην Ιερά Στυαροπηγική Μονή Αγίας Αναστασίας, στο πρόγραμμα εκτέλεσης έργων αποκατάστης και συντήρησης των Ιερών Μονών της Χώρας.

Ο Υπουργός

Κ.ΛΑΛΙΩΤΗΣ"

75. Στην με αριθμό 3193/8.4.97 ερώτηση δόθηκε με το υπ' αριθμ. 1424/22.4.97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3193 που κατατέθηκε στις 8.4.97 από τους Βουλευτές κ.κ. Στυλιανό Παπαθεμελή, Κυριάκο Σπυριούνη και Χρήστο Κηπουρό σας γνωρίζουμε ότι η χορήγηση-αφαίρεση-ανάκληση άδειας λειτουργίας καθώς και ο έλεγχος και το κλείσιμο των άνευ αδείας λειτουργούντων καταστημάτων είναι αρμοδιότητα των υπηρεσιών του Α και Β βαθμού Τοπικής Αυτοδιοίκησης. 

Συνημμένα επισυνάπτουμε το υπ' αριθ. Γ.Ν. 1993/7.4.97 έγγραφο του Νομάρχη Θεσσαλονίκης.

Ο Υπουργός

Κ.ΛΑΛΙΩΤΗΣ"

Σημ: Το σχετικό έγγραφο ευρίσκεται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

76. Στην με αριθμό 3194/8.4.97 ερώτηση δόθηκε με το υπ' αριθμ. 227/21.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.3194/8.4.1997 ερώτηση του Βουλευτή κ. Ευάγγελου Μπασιάκου, σας γνωρίζουμε τα εξής:

To Υπουργείο Πολιτισμού θα συνδράμει ενεργά κάθε πρωτοβουλία που θα εκδηλωθεί από τους φορείς της Τοπικής Αυτοδιοίκησης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

77. Στην με αριθμό 3197/9.4.97 ερώτηση δόθηκε με το υπ' αριθμ. 228/17.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3197/9.4.1997 ερώτηση του Βουλευτή κ. Κυριάκου Σπυριούνη, σας γνωρίζουμε τα εξής:

Η ανάγκη διατήρησης της ιστορικότητας της Θεσσαλονίκης και η διαφύλαξη της συλλογικής μνήμης είναι θέματα στα οποία αναφέρομαι σχεδόν καθημερινά με αφορμή το σύνολο σχεδόν των ζητημάτων που χειρίζεται το ΥΠ.ΠΟ. και αναλαμβάνει τις σχετικές πρωτοβουλίες. Το κτιριακό συγκρότημα του Παπάφειου Ορφανοτροφείου στη Θεσσαλονίκη έχει κηρυχθεί ως ιστορικό διατηρητέο μνημείο με την ΥΑ ΥΠΠΟ/ΔΙΛΑΠ/Γ/1011/17099/15.7.87 (ΦΕΚ Β' 458/87). Στην αρμόδια Εφορεία Νεωτέρων Μνημείων δεν έχει μέχρι στιγμής κατατεθεί για έγκριση μελέτη που να αφορά στην αποκατάστασή του. Το ΥΠ.ΠΟ. είναι έτοιμο για να συνεργαστεί με την Διοίκηση του Παπάφειου και την Τοπική Αυτοδιοίκηση, στο μέτρο της αρμοδιότητάς του.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι έχω την τιμή να ανακοινώσω στο Σώμα το Δελτίο επικαίρων ερωτήσεων της Δευτέρας 12ης Μαΐου 1997, ώρα 18.00'.

Α. Επίκαιρες Ερωτήσεις Πρώτου Κύκλου.

1. Η με αριθμό 1117/6-5-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Βασιλείου Κεδίκογλου προς τους Υπουργούς Εθνικής Οικονομίας και Οικονομικών, Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων εξυγίανσης του Ασφαλιστικού Συστήματος κ.λπ.

2. Η με αριθμό 1122/6-5-97 επίκαιρη ερώτηση του Βουλευτή της Νέας Δημοκρατίας κ.Αθανασίου Γιαννόπουλου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη δημιουργία Μονάδας Εντατικής Θεραπείας στο Νοσοκομείο Λαμίας.

3. Η με αριθμό 1127/7-5-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Νικολάου Γκατζή προς τον Υπουργό Δημόσιας Τάξης, σχετικά με τη λήψη των αναγκαίων μέτρων επίλυσης αιτημάτων των αστυνομικών υπαλλήλων.

4. Η με αριθμό 1125/7-5-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς τον Υπουργό Γεωργίας, σχετικά με τις συνθήκες λειτουργίας και υγιεινής των σφαγείων στη Χώρα μας κ.λπ.

5. Η με αριθμό 1124/7-5-97 επίκαιρη ερώτηση της Βουλευτού του Δημοκρατικού Κοινωνικού Κινήματος κ.Βασιλικής Καραγιάννη-Αράπη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να τιμήσει τους μαθητές που διακρίθηκαν στην Ολυμπιάδα Μαθηματικών στη Βομβάη κ.λπ.

Β. Επίκαιρες Ερωτήσεις Δευτέρου Κύκλου.

1. Η με αριθμό 1103/5-5-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Ιωάννη Μαγκριώτη προς τον Υφυπουργό (αρμόδιο για θέματα Αθλητισμού), σχετικά με την πορεία υλοποίησης των έργων αθλητικής υποδομής στη Θεσσαλονίκη, την αποκέντρωση στο χώρο του Αθλητισμού κ.λπ.

2. Η με αριθμό 1107/5-5-97 επίκαιρη ερώτηση του Βουλευτή της Νέας Δημοκρατίας κ.Σταύρου Παπαδόπουλου προς τον Υπουργό Γεωργίας, σχετικά με τη λήψη των αναγκαίων μέτρων διάθεσης των καπνών εσοδείας 1996, την υλοποίηση των συμβολαίων καπνεμπόρων και παραγωγών κ.λπ.

3. Η με αριθμό 1128/7-5-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Σταύρου Παναγιώτου προς τον Υπουργό Γεωργίας, σχετικά με τη λήψη των αναγκαίων μέτρων εξόφλησης των βαμβακοπαραγωγών του Νομού Δράμας για τις ποσότητες βαμβακιού που παρέδωσαν στην εταιρεία "ALFAGRAIN-ΕΚΚΟΚΚΙΣΤΗΡΙΑ ΔΡΑΜΑΣ ΑΒΕΕ".

4. Η με αριθμό 1126/7-5-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Μουσταφά Μουσταφά προς τον Υπουργό Γεωργίας, σχετικά με τη λήψη των αναγκαίων μέτρων διάθεση των καπνών, την υλοποίηση 

Σελίδα 6107 

των συμβολαίων καπνεμπόρων και παραγωγών κ.λπ.

5. Η με αριθμό 1123/7-5-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Καρατάσου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τα μέτρα ενίσχυσης του χειμερινού τουρισμού και του αγροτοτουρισμού στο Νομό Ευρυτανίας κ.λπ.

Σελίδα 6108 

 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συναδελφοι εισερχόμαστε στην

ΕΙΔΙΚΗ ΗΜΕΡΗΣΙΑ ΔΙΑΤΑΞΗ

Συζήτηση στην πρόταση κατηγορίας που κατέθεσαν Bουλευτές της Νέας Δημοκρατίας σύμφωνα με το άρθρο 86 παράγραφοι 1 και 2 του Συντάγματος, το άρθρο 154 του Κανονισμού της Βουλής και τα άρθρα 9 και 10 του Ν.Δ. 802/1971 "Περί ευθύνης των μελών της Κυβέρνησης και των Υφυπουργών" και λήψη απόφασης σύμφωνα με το άρθρο 155 του Κανονισμού της Βουλής για τη διεξαγωγή ή όχι προανάκρισης κατά: 1) του πρώην Υπουργού Τουρισμού κ. Διονυσίου Λιβανού, 2) της Βασιλικής Παπανδρέου, Υπουργού Ανάπτυξης, καθώς και κατά παντός συμμετόχου, για την υπόθεση της χορήγησης στην "Κοινοπραξία Καζίνο Αθηνών" αδείας εγκατάστασης και λειτουργίας Καζίνο, συνεδριακού κέντρου, ξενοδοχείου και τουριστικού λιμένα στην περιοχή Φλοίσβου Παλαιού Φαλήρου Αθηνών.

Σύμφωνα με το άρθρο 155 παράγραφος 3 του Κανονισμού της Βουλής, η συζήτηση περιορίζεται μόνο στη λήψη απόφασης για τη διεξαγωγή ή μη προανάκρισης.

Η συζήτηση διεξάγεται με ανάλογη εφαρμογή του άρθρου 137 παράγραφος 2 του Κανονισμού της Βουλής, το οποίο αναφέρεται στη γενίκευση της συζήτησης των επερωτήσεων.

Γενικευμένη συζήτηση κατά τον Κανονισμό της Βουλής ολοκληρώνεται υποχρεωτικά σε δύο το πολύ συνεδριάσεις. 

'Υστερα από ομόφωνη απόφαση της Διάσκεψης των Προέδρων και κατά αναλογία με την πρακτική που ακολούθησε σε παρόμοιες περιπτώσεις η Βουλή κατά το παρελθόν, καταλήξαμε η συζήτηση να διεξαχθεί οργανωμένη και να περατωθεί σε μία συνεδρίαση.

Την ομόφωνη αυτή πρόταση της Διάσκεψης των Προέδρων θέτω υπόψιν του Σώματος για έγκριση.

Εγκρίνεται η πρόταση αυτή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

Προτείνω να λάβουν τον λόγο ένας εισηγητής από κάθε Κόμμα με χρόνο ομιλίας είκοσι με εικοσιπέντε λεπτά της ώρας κατά ανώτατο όριο και τρεις ομιλητές από την πλευρά του Πανελλήνιου Σοσιαλιστικού Κινήματος και από την πλευρά της Νέας Δημοκρατίας. Το χρόνο των ομιλητών αυτών προτείνω σε δέκα λεπτά για τον πρώτο εξ αυτών και σε πέντε λεπτά για τους υπολοίπους.

Οι εισηγητές και οι ομιλητές αυτοί δεν θα έχουν δικαίωμα δευτερολογίας.

Οι πρόεδροι των Κοινοβουλευτικών Ομάδων του ΠΑ.ΣΟ.Κ. και της Νέας Δημοκρατίας θα έχουν δικαίωμα να μετάσχουν στη συζήτηση για τριάντα λεπτά της ώρας και οι πρόεδροι των Κοινοβουλευτικών Ομάδων του Κομμουνιστικού Κόμματος, του Συνασπισμού και του Δημοκρατικού Κοινωνικού Κινήματος έχουν δικαίωμα να μετάσχουν για είκοσι λεπτά. Οι αναπληρωτές τους μπορούν να μιλήσουν για είκοσι λεπτά. Αν όμως έχει προηγηθεί η ομιλία του προέδρου της Κοινοβουλευτικής Ομάδας ο αναπληρωτής θα μετάσχει στη συζήτηση σύμφωνα με τους ορισμούς του άρθρου 167 παράγραφος 2 του Κανονισμού της Βουλής, δηλαδή για δέκα λεπτά.

Οι Υπουργοί έχουν δικαίωμα να μετάσχουν στη συζήτηση κατά τις διατάξεις του άρθρου 97 παράγραφος 1 έως 3, δηλαδή με χρόνο τριάντα λεπτών της ώρας.

Οι συνάδελφοι που έχουν προταθεί από τα Κόμματα για να μιλήσουν είναι οι κύριοι Λεωνίδας Τζανής, Ιωάννης Καλαμακίδης, Αθανάσιος Αλευράς και Γεώργιος Ανωμερίτης από το ΠΑ.ΣΟ.Κ., Απόστολος Ανδρεουλάκος, Αντώνης Φούσας, Θεόδωρος Κασσίμης, Επαμεινώνδας Ζαφειρόπουλος και Χρήστος Μαρκογιαννάκης από τη Νέα Δημοκρατία, Αχιλλέας Κανταρτζής από το Κομμουνιστικό Κόμμα, Φώτης Κουβέλης από το Συνασπισμό και ο κ. Αναστάσιος Ιντζές από το Δημοκρατικό Κοινωνικό Κίνημα.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, εγώ έχω ορισθεί Κοινοβουλευτικός Εκπρόσωπος.

ΠΡΟΕΔΡΟΣ (Απόστολος Κακλαμάνης): Μάλιστα, θα είστε Κοινοβουλευτικός Εκπρόσωπος.

Υπενθυμίζω, κύριοι συνάδελφοι, ότι οι καθ' ων στρέφεται η κατηγορία, μπορούν να εμφανισθούν ενώπιον της Βουλής και να εκθέσουν τις απόψεις τους ή να υποβάλουν σχετικό υπόμνημα το οποίο θα καταχωρισθεί στα Πρακτικά.

Τέλος προτείνω, κύριοι συνάδελφοι, ενόψη του ότι πολλοί συνάδελφοι εκ Βορείου Ελλάδος, αλλά και στελέχη των Κομμάτων και Υπουργείων έχουν να μεταβούν στη Θεσσαλονίκη για μια εκδήλωση, η οποία γίνεται κατά τις 8 η ώρα το απόγευμα -και παρακαλέσαμε την "Ολυμπιακή" να διευκολύνει, ως προς το χρόνο πραγματοποίησης της ανάλογης πτήσης- προτείνω, λοιπόν, ως απώτερο χρόνο πέρατος της συνεδριάσεως την 6.30' απογευματινή. 'Εχουμε δηλαδή επτά ώρες παρά ένα τέταρτο για να καλύψουμε το θέμα μας. Και όταν θα φθάσουμε σε ψηφοφορία, θα έχει ετοιμαστεί πρώτα ο κατάλογος των εκ Βορείου Ελλάδος, για να μην καθυστερήσουν, αυτών δηλαδή που έχουν κλείσει θέση στην "Ολυμπιακή" με τη συγκεκριμένη πτήση. Οι υπόλοιποι, εφόσον δεν θα αναχωρήσουν αμέσως, θα παραμείνουν μαζί με τους άλλους συναδέλφους να ψηφίσουν.

Ερωτάται, λοιπόν, το Σώμα: Δέχεσθε, κύριοι συνάδελφοι, την πρόταση αυτή, όπως τη διετύπωσα;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Ομοφώνως, λοιπόν, η Βουλή απεδέχθη την πρόταση αυτή, όπως τη διετύπωσα για τους ομιλητές, τους χρόνους ομιλίας και τον χρόνο περαίωσης της συζήτησης και έναρξης της ψηφοφορίας.

Ο εισηγητής της Νέας Δημοκρατίας κ. Απόστολος Ανδρεουλάκος έχει το λόγο, για είκοσι και το πολύ για είκοσι πέντε λεπτά.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, είπαμε για είκοσι πέντε λεπτά.

ΠΡΟΕΔΡΟΣ (Απόστολος Κακλαμάνης): Μα, κι εγώ σας είπα, το πολύ είκοσι πέντε λεπτά. Θα μιλήσετε είκοσι πέντε λεπτά.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κυρίες και κύριοι Βουλευτές, η Νέα Δημοκρατία, συνεπής προς την όλη στάση της απέναντι στον αμαρτωλό διαγωνισμό για το Καζίνο του Φλοίσβου, φέρει σήμερον ενώπιον του Κοινοβουλίου την υπό συζήτηση πρόταση κατηγορίας κατά των δύο Υπουργών.

'Ερχομαι στον κ. Λιβανό. Η όλη συμπεριφορά του υπήρξε ύποπτη και διαβλητή, αφού ματαίωσε έναν άκρως πετυχημένο διεθνή διαγωνισμό, εκθέτοντας διεθνώς το κύρος και την αξιοπιστία του κράτους, εισηγήθηκε στη Βουλή τον ατυχή ν. 2206, ο οποίος επέτρεπε και σε αεριτζήδες να συμμετάσχουν στο νέο διαγωνισμό και να παίξουν τα βρώμικα παιχνίδια τους.

Επί τροχάδην θα αναφερθώ στις σημαντικότερες πτυχές του διαγωνισμού. Με την παράνομη και αντισυνταγματική 1363/5.8.94 απόφαση των Υπουργών Τουρισμού και ΠΕ.ΧΩ.Δ.Ε., ολοκληρώνεται εσπευσμένα ο κύκλος των κυβερνητικών ενεργειών και επιλέγεται με ακατανόητα κριτήρια και αδιαφανείς σκοπιμότητες η παραλία του Φαληρικού Δέλτα, η οποία αποτελεί κυριολεκτικά ζωτικό χώρο του λεκανοπεδίου για την εγκατάσταση του Καζίνο της Αττικής.

Με την απόφαση αυτή διευκολύνεται έτι περαιτέρω η συμμετοχή αεριτζήδων στο διαγωνισμό για τη ναυαρχίδα των καζίνο, αφού οι αεριτζήδες μπορούν να συμμετάσχουν, χωρίς να χρειάζεται να εξεύρουν ιδιωτική έκταση. Τους παρέχονται δημόσιες εκτάσεις σχεδόν δωρεάν.

Η απόφαση αυτή των δύο Υπουργών δεν υπήρξε μόνο αμαρτωλή, αλλά απέβη και μοιραία ως η απαρχή του όλου προβλήματος.

Είναι προφανές, ότι ο κ. Λαλιώτης δεν υπέγραψε προθύμως. Και είναι ολοφάνερο, ότι ευθύς ως υπέγραψε, ήταν αποφασισμένος να μη συνδράμει στη νομοθετική κύρωσή της. Τούτο γνωρίζων ο κ. Λιβανός δεν ετόλμησε επί ολόκληρο δεκάμηνο να αποπειραθεί νομοθετική κύρωση. Το ετόλμησε τέσσερις μήνες μετά την παραχώρηση της άδειας και απέτυχε και έτσι οδηγήθηκε εκών άκων σε παραίτηση τον Ιούνιο του 1995.

Ας αποκαλύψει εδώ στην Εθνική Αντιπροσωπεία ο κ. Λαλιώτης ποια ήταν η υπερτέρα εκείνη δύναμη η οποία 

Σελίδα 6109 

τον υποχρέωσε να υπογράψει την κοινή υπουργική απόφαση. Την 9.9.94 υπέβαλαν προσφορές η "Κοινοπραξία Καζίνο Αθηνών", η οποία του λοιπού χάριν συντομίας θα αναφέρεται ως ΚΚΑ, και η "London Club" οι οποίες έγιναν δεκτές στο πρώτο στάδιο επιλογής.

Η ΚΚΑ πάσχει ακυρότητα από συστάσεώς της αφού το κοινοπρακτικό της 8ης Σεπτεμβρίου '94 υπογράψει για λογαριασμό της "Mirage Resorts". Η Ρόζμαρυ Μάρρα ιδιοκτήτρια της άλλης κοινοπρακτούσης εταιρείας, της "Ιnterglobe", εν αγνοία και παρά τη θέληση της "Mirage". 'Ετσι η Κοινοπραξία ήταν ανυπόστατη και ουσιαστικά η "Interglobe" εισήλθε στο διαγωνισμό χωρίς operator και συνεπώς παράνομα.

Την επομένη 9.9.94, η δήθεν Κοινοπραξία καταθέτει στην Επιτροπή την προσφορά της και την εγγυητική επιστολή για συμμετοχή στο πρώτο στάδιο ποσού διακοσίων εκατομμυρίων δραχμών με εντολέα όμως την "ΠΡΟΟΔΕΥΤΙΚΗ ΑΓΕ", μία από τις τέσσερις γνωστές τεχνικές εταιρείες.

Η Κοινοπραξία που προτίθεται να επενδύσει ενενήντα δισεκατομμύρια κύριοι συνάδελφοι, δεν έχει την τραπεζική πίστη για μια εγγυητική επιστολή διακοσίων εκατομμυρίων δραχμών!!

Για το Β' στάδιο επιλέγονται οι Κ.Κ.Α. και η "London Club". Η ανακοίνωση της επιλογής της Κ.Κ.Α. για το Β' στάδιο γίνεται στις 6.10.94. 'Εκτοτε η Κ.Κ.Α. υφίσταται αλλεπάλληλες οβιδιακές μεταμορφώσεις τόσο κατά τη μετοχική της σύνθεση όσο και κατά τη μετοχική σύνδεση της "Inter globe". 'Ετσι με την τελευταία μεταβολή της 13.12.94 στην Κ.Κ.Α. μετέχουν η "Interclobe" με 1% ενώ στην αρχική Κοινοπραξία μετείχε με το 100%, η "SUN INTERNATIONAL INVESTMENTS L.T.D." με 10% οι τέσσερις τεχνικές εταιρείες συνολικά με 80% και η νεοϊδρυθείσα στη Λιβερία "MARRECON ENTER PRISES S.A." με 9%. Σημειωτέον, ότι η κυρία μέτοχος και διαχειρίστρια της τελευταίας είναι η Ρόζμαρυ Μάρρα μέχρι πρότινος κυρία μέτοχος και διευθύνουσα σύμβουλος της "Interclobe", την οποία και είχε εν τω μεταξύ μοσχοπωλήσει στις 25.10.94 στις τέσσερις τεχνικές εταιρείες.

Οι δύο Κοινοπραξίες, υποχρεούνται να καταθέσουν μέχρι και την 14.10.94 εγγυητική επιστολή για τη συμμετοχή τους στο Β'στάδιο επιλογής. Στις 14.10.94, η Κ.Κ.Α. υποβάλλει εγγράφως αίτημα παρατάσεως της προθεσμίας μέχρι και 26.10.94. Αξίζει να σημειωθεί, ότι εκκρεμούντος του αιτήματος αυτού, την 26.10.94, επομένη της αγοράς του πακέτου των μετοχών της "Interglobe" από τις τέσσερις τεχνικές εταιρείες, η Κ.Κ.Α. καταθέτει τις εγγυητικές επιστολές ύψους έντεκα δισεκατομμυρίων δραχμών για τη συμμετοχή της στο Β' στάδιο, οι οποίες εκδίδονται με δαπάνη των τεσσάρων τεχνικών εταιρειών.

Ο Υπουργός Τουρισμού με την 2116/12.12.94 απόφασή του υπερακοντίζει το αίτημα της Κ.Κ.Α. και ενοποιεί τις διαδικασίες και τις προθεσμίες των διαδικασιών του διαγωνισμού σε μια ενιαία προθεσμία εκατόν σαράντα πέντε ημερών, που άρχισε στις 9.9.94 και έληγε στις 13.12.94 ημέρα τελικής αξιολογήσεως και κατατάξεως των προσφορών και έκρινε αναγκαίο να παραταθεί για επτά ημέρες, ήτοι να λήξει στις 20.12.94.

Με την πολιτικά, ηθικά και νομικά διάτρητη αυτή απόφασή του ο κ. Λιβανός ενοποίησε τα δύο σαφώς διακεκριμένα απ' αλλήλων στάδια σε ένα ενιαίο, παραβιάζοντας κατάφωρα το ν. 2206 και την προκήρυξη. Με τη σκανδαλώδη αυτή υπουργική απόφαση εκαλύπτετο τόσο το εκπρόθεσμο της εγγυητικής, όσο και κυρίως εκαλύπτονταν οι παρανομίες της Κ.Κ.Α. που συνάπτονταν με τις αλλεπάλληλες αλλαγές στη σύνθεσή της, αλλά και με την ίδια την υπόστασή της.

Κοντολογής, με την ενοποίηση αυτή θα μπορούσε το πρώτον να εμφανιστεί υποψήφιος επενδυτής, να υποβάλει προσφορά και να λάβει μέρος στην τελική αξιολόγηση και κατάταξη ακόμα και την προτεραία της οριστικής αξιολογήσεως και κατατάξεως!!

Στις 20.12.94 συνέρχεται η Επιτροπή και προβαίνει στην τελική αξιολόγηση των υποψηφίων επενδυτών. Η Κ.Κ.Α. συγκέντρωσε συνολική βαθμολογία 207,5 βαθμών έναντι 205 βαθμών, που συγκέντρωσε η "London Club" και κρίθηκε έτσι ως η πλέον κατάλληλη για να της παραχωρηθεί η επίμαχη άδεια Καζίνο.

Η βαθμολογία υπήρξε ιδιαιτέρως μικρή για αμφότερες τις προσφορές σε όλα τα κριτήρια. Απελπιστικά χαμηλή ήταν η βαθμολόγηση αμφοτέρων των προσφορών και ιδιαίτερα της πλειοδότριας στο σημαντικό κριτήριο "πληρότητα και σαφήνεια της επενδυτικής πρότασης και παροχή προσθέτων εγγυήσεων."

Η πλειοδότρια έλαβε στο σημαντικό αυτό κριτήριο μόλις το 10%.

ΜΙΛΤΙΑΔΗΣ ΕΒΕΡΤ : Πιο αργά, κύριε συνάδελφε.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν έχω χρόνο, κύριε Πρόεδρε, τι να κάνουμε; 

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι, να κάνετε ησυχία. 

ΑΠΟΣΤΟΛΟΣ ΑΝΔΡΕΟΥΛΑΚΟΣ: Η μειοδότρια έλαβε το 30% της άριστης βαθμολογίας. 

'Ολα τα μέλη της Επιτροπής συνδυάζουν την έλλειψη σαφήνειας της επενδυτικής πρότασης και προσθέτων εγγυήσεων με τις πολλές αλλαγές στη σύνθεση της πλειοδότριας κοινοπραξίας.

Στο τέλος του πρακτικού της Επιτροπής, καταχωρείται η γενική παρατήρηση, ότι δεν είναι εφικτό να διερευνηθούν όλα όσα αναφέρονται στο δείνα άρθρο του ν. 2206 και στο τάδε άρθρο της προκήρυξης για τους ξένους επενδυτές. Είναι τα προαναφερόμενα.

Από το πρακτικό της Επιτροπής, προκύπτει ότι κατά το Β' στάδιο ούτε έγινε, ούτε ήταν εφικτός έλεγχος του ήθους και της εντιμότητας οικονομικής φερεγγυότητας της Κοινοπραξίας και των προσόντων και της εμπειρίας της στη διαχείριση και λειτουργία επιχειρήσεων καζίνο ή άλλων τουριστικών επιχειρήσεων, καθώς και της επαρκούς χρηματοδότησης από αδιάβλητη πηγή.

Επίσης, η Επιτροπή έκανε την τελική αξιολόγησή της χωρίς να της έχει δοθεί η γνώμη της Επιτροπής λιμένων περί της παραχωρήσεως ή μη της χρήσεως και εκμεταλλεύσεως του τουριστικού λιμένα Φλοίσβου Παλαιού Φαλήρου.

Παράβαση καθήκοντος, άρθρο 259 Ποινικού Κώδικος:

Από το σύνολο του αποδεικτικού υλικού προκύπτουν κάτι παραπάνω από αποχρώσες ενδείξεις για τη διάπραξη από τον κ. Λιβανό του αδικήματος της παραβάσεως καθήκοντος, διότι όντας Υπουργός Τουρισμού με πρόθεση, παραβίασε κατ' εξακολούθηση τα καθήκοντα της υπηρεσίας του με σκοπό να προσπορίσει σε άλλον παράνομο όφελος με τις παράνομες ενέργειες και παραλείψεις του, ήτοι:

Πρώτον, της έκδοσης της 1363 αποφάσεώς του, χωρίς νομοθετική εξουσιοδότηση, αντίθετης με το Σύνταγμα και με το ν. 2160.

Δεύτερον, της παρανόμου ενοποιήσεως διαδικασιών και προθεσμιών των διαδικασιών του διαγωνισμού.

Τρίτον, της μη ασκήσεως του ελέγχου νομιμότητας επί των αποφάσεων της Επιτροπής του διαγωνισμού.

Τέταρτον, της παραλείψεως να εισηγηθεί στο Υπουργικό Συμβούλιο να κηρυχθεί άγονος ο διαγωνισμός.

Πέμπτον, της παράνομης έκδοσης της υπ' αριθμ. 37/13.1.95 αποφάσεώς του με την οποία παρεχώρησε παράνομα την άδεια καζίνο και τη χρήση και εκμετάλλευση του τουριστικού λιμένα του Φλοίσβου, δοθέντος ότι δεν είχε εισέτι κυρωθεί με νόμο η προμνησθείσα κοινή υπουργική απόφαση, την οποία η 37/1995 απόφαση του Υπουργού Τουρισμού έθετε ως βάση για την ανέγερση του Καζίνο και των λοιπών συνοδευτικών κτιρίων και εγκαταστάσεων.

ΜΙΛΤΙΑΔΗΣ ΕΒΕΡΤ: Πιο αργά. Δεν καταλαβαίνουμε τι λέτε.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν έχω χρόνο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, είναι ασφυκτικός ο χρόνος.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Είναι ασφυκτικός, κύριε Πρόεδρε, ο χρόνος. 

ΠΡΟΕΔΡΟΣ(Απόστολος Κακλαμάνης): Σας παρακαλώ. Να συνεννοούμεθα. Εικοσιπέντε λεπτά για να εισηγηθεί κανείς 

Σελίδα 6110 

ένα θέμα, νομίζω ότι είναι υπέρ αρκετά.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν είναι.

ΠΡΟΕΔΡΟΣ (Απόστολος Κακλαμάνης): Αν είναι ασφυκτικός, τον κάνουμε εμείς αν θέλουμε να πούμε πιο πολλά. Σας παρακαλώ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν είναι έτσι. Δεν είναι σωστό αυτό που κάνετε. 

ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν είχε τεθεί υπόψιν της Επιτροπής διαγωνισμού γνωμοδότηση της Επιτροπής του άρθρου 30 του ν. 2160/1993 προτού αυτή αποφασίσει ...

ΠΡΟΕΔΡΟΣ(Απόστολος Κακλαμάνης): Κύριε Ανδρεουλάκο, σας παρακαλώ. Ο Κανονισμός ορίζει στην περίπτωση γενικευμένης επερώτησης, δέκα λεπτά για τον κάθε ομιλητή. Επειδή ο κύριος συνάδελφος στη συζήτηση για την Εξεταστική Επιτροπή, είπε ότι δεν του ήρκησε ο χρόνος των είκοσι λεπτών, αποφασίσαμε ειδικώς για την περίπτωση εικοσιπέντε λεπτά. Αντί δέκα λεπτά, εικοσιπέντε λεπτά. Γιατί λοιπόν, δημιουργούμε πάντοτε εντυπώσεις και πάντοτε εις βάρος του Προεδρείου; Δεν είναι σωστό αυτό που κάνετε. Ο Κανονισμός λέει αυτό. Εγώ παρά τον Κανονισμό, εισηγήθηκα στη Διάσκεψη των Προέδρων εικοσιπέντε λεπτά. Σας παρακαλώ.

Ο Κανονισμός λέει αυτό και δώσαμε άλλα πέντε λεπτά. Τί να κάνουμε;

Συνεχίστε, κύριε Ανδρεουλάκο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: ... προτού αυτή αποφασίσει για την επιλογή του πλειοδότη και τις οποίες διέπραξε ή στις οποίες υπέπεσε ο Υπουργός προς το σκοπό να προσπορίσει στην Κοινοπραξία παράνομο όφελος, ήτοι προς τον σκοπό να τη διευκολύνει παράνομα να μετάσχει και να προχωρήσει σε όλες τις φάσεις του διαγωνισμού, να αναδειχθεί πλειοδότρια και τέλος να τύχει παράνομα από τον Υπουργό Τουρισμού, της προλεχθείσης παραχωρήσεως.

Να σημειωθεί, ότι η απόρριψη το Νοέμβριο του 1996 της προτάσεως κατηγορίας για το αδίκημα αυτό, δεν καθιστά απαράδεκτη την τωρινή πρόταση, γιατί εδράζεται επί άλλων πραγματικών περιστατικών και επί πληθώρας νεωτέρων στοιχείων που προέκυψαν από την έρευνα της Εξεταστικής Επιτροπής.

Απιστία άρθρο 390 Ποινικού Κώδικα:

Από το σύνολο του αποδεικτικού υλικού προέκυψαν κάτι παραπάνω από αποχρώσες ενδείξεις, ότι ο κ. Λιβανός κατά την έκδοση της 37/13.1.1995 αποφάσεως του, εν γνώσει ζημίωσε την περιουσία του Ελληνικού Δημοσίου ως σύνολο, της οποίας, κατά το ν. 2206/1994, είχε τη διαχείριση, διότι διέλαβε εν γνώσει ζημιογόνους όρους για το Δημόσιο και αντιστοίχως χαριστικούς για την κάτοχο της άδειας Κοινοπραξία.

Ενδεικτικώς και μόνο -τα περισσότερα στην πρόταση- αναφέρω:

Στο άρθρο 3.2.4β ορίζεται, ότι ο κάτοχος της άδειας υποχρεούται να καταβάλει στο Ελληνικό Δημόσιο για τη συμμετοχή του Δημοσίου στα μικτά κέρδη των παιχνιδιών, όπως αυτά ορίζονται από το προεδρικό διάταγμα 1123/80, με ποσοστό 30%.

Ο ν. 2206 όμως, μιλάει για συμμετοχή του Δημοσίου στα μικτά κέρδη των παιχνιδιών, προφανώς με την έννοια που έχουν τα κέρδη αυτά στις ειδικές επιχειρήσεις καζίνο και συνεπώς, δεν μπορεί, για τον προσδιορισμό της ειδικής αυτής έννοιας, να γίνει παραπομπή, χωρίς ρητή νομοθετική πρόβλεψη στο Γενικό Λογιστικό Σχέδιο το οποίο αφ'ενός είναι εντελώς γενικό και αφορά σε όλες τις οικονομικές μονάδες και αφ'ετέρου, είναι προαιρετικό και όχι υποχρεωτικό.

Με τον τρόπο αυτόν υπολογισμού των μικτών κερδών των παιχνιδιών, το ποσοστό συμμετοχής του Δημοσίου δεν είναι 30%, αλλά μόλις 10%.

Στο σημείο αυτό πρέπει να επισημανθεί, ότι η παραπομπή για προσδιορισμό των μικτών κερδών των παιχνιδιών στο προεδρικό διάταγμα 1123, γίνεται μόνο στην απόφαση για την παραχώρηση της αδείας καζίνο στον Φλοίσβο και σε καμία άλλη από τις χορηγηθείσες από τον ίδιο Υπουργό Τουρισμού άδειες καζίνο.

Στο άρθρο 2 στοιχείο Β, που αφορά στο χρονοδιάγραμμα εκτέλεσης των έργων και έναρξης λειτουργίας της επιχείρησης καζίνο και συνοδευτικών αυτής εγκαταστάσεων, οι προθεσμίες έχουν αφετηρία τη λήψη των οικοδομικών αδειών και όχι την υπογραφή της σύμβασης, όπως άλλωστε αναφέρεται στην προσφορά της Κοινοπραξίας. 'Ετσι, ο κάτοχος της άδειας, θα σπεύσει να λάβει την οικοδομική άδεια του Καζίνο για να έχει τα μυθώδη κέρδη και ουδέποτε θα υποβάλει τις σχετικές αιτήσεις και φακέλους για τα λοιπά έργα και εγκαταστάσεις που αφορούν μόνο το Δημόσιο.

Τρίτον, στο άρθρο 2 παράγραφος 4, αναφέρεται ότι ο κάτοχος της άδειας υποχρεούται να παραχωρήσει δωρεάν στο Δημόσιο κτιριακούς χώρους έως επτακόσια τετραγωνικά μέτρα για την εγκατάσταση της διοίκησης του λιμένα, ενώ η ίδια Κοινοπραξία στην προσφορά της αναφέρει, ότι θα ανεγείρει κτίρια διοίκησης χιλίων διακοσίων τετραγωνικών μέτρων. Παθητική δωροδοκία άρθρο 235 του Ποινικού Κώδικα. 

Από το σύνολο του αποδεικτικού υλικού γεννώνται υπόνοιες διαπράξεως της παθητικής δωροδοκίας από τον κ.Λιβανό. Οι υπόνοιες συνοπτικά και μόνο προσδιορίζονται ως εξής: 

Την 15η Δεκεμβρίου 1994, πέντε ημέρες μόλις προ της συνεδριάσεως της Επιτροπής του διαγωνισμού για την επιλογή του πλειοδότη και της αυθημερόν εσπευσμένης ανακοινώσεως του Υπουργού Τουρισμού, ότι η άδεια του Καζίνο στον Φλοίσβο θα δοθεί στην πλειοδότρια Κοινοπραξία, η κα 'Ελλη Στάη, αγοράζει ένα διαμέρισμα τριακοσίων τριάντα ενός τετραγωνικών μέτρων σε πολυκατοικία κειμένη στη διασταύρωση Ησιόδου και Μελεάγρου 16, δίπλα στο Προεδρικό Μέγαρο ως και μια αποθήκη και μια θέση γκαράζ.

Το δηλούμενο και ίσο με την αντικειμενική αξία τίμημα ήταν ενενήντα εκατομμύρια τετρακόσιες σαράντα τέσσερις χιλιάδες πεντακόσιες τριάντα δραχμές. Και κατά δήλωση των συμβαλλομένων, κατέβαλε η αγοράστρια τοις μετρητοίς στην πωλήτρια προηγουμένως και εκτός της παρουσίας της συμβολαιογράφου. Το συμβόλαιο παρά τα ειωθότα υπεγράφη όχι στο γραφείο της συμβολαιογράφου αλλά στο γραφείο του Σπύρου Σαγιά, δικηγόρου και ειδικού συμβούλου του Υπουργού Τουρισμού κατά το χρονικό διάστημα διεξαγωγής του διαγωνισμού. Ο κ.Σαγιάς υπήρξε παλαιότερα δικηγόρος της πωλήτριας εταιρείας. Περιέργως ένα τόσο σοβαρό συμβόλαιο δηλουμένης αξίας συνολικά άνω των εκατό εκατομμυρίων δραχμών, δεν μεταγράφεται αμέσως ως συνηθίζεται αλλά μετά από επτάμισι ολόκληρους μήνες. 

Από όλα τα παραπάνω συνάγεται αβιάστως, ότι γύρω από τη σημαντική αυτή αγορά, η αγοράστρια και το νομικό της περιβάλλον όρθωσαν με ιδιαίτερη προσοχή και φροντίδα αδιαπέραστο τείχος μυστικότητας.

Προφανώς είχαν τους πολύ σημαντικούς λόγους τους οποίους η κα Στάη δεν μπήκε στον κόπο να εξηγήσει με το να καταδεχθεί να καταθέσει στην Επιτροπή μας.

Το αγορασθέν ακίνητο βρίσκεται ως γνωστόν σε μια από τις ακριβότερες αν όχι την ακριβότερη περιοχή της Αττικής. Η πλειοψηφία της Επιτροπής δεν επέτρεψε να διερευνηθεί η αληθής αγοραία αξία του ακινήτου, ούτε το εύρος και το ύψος των επισκευών που έγιναν από την αγοράστρια αμέσως μετά την αγορά.

Κίνηση τραπεζικών λογαριασμών και σχέση αυτών με αγορές ακινήτων Μελεάγρου και Μυκόνου: 

Κατά το δωδεκάμηνο Οκτώβριος 1994-Οκτώβριος 1995, παρατηρείται ιδιαίτερα αυξομειωτική μαζική κίνηση στο λογαριασμό της κα Στάη τον τηρούμενο στη Ιονική Τράπεζα.

Στις 21/10/94 κατατίθενται εβδομήντα τέσσερα εκατομμύρια δραχμές. 

Στις 2/12/94 αναλαμβάνονται συνολικά τριάντα εννέα εκατομμύρια οκτακόσια τριάντα τέσσερις χιλιάδες διακόσιες είκοσι δύο δραχμές. 

Προηγουμένως, στις 10/11/94 από τον ίδιο λογαριασμό, είχε αναλάβει σε δύο δόσεις δέκα εκατομμύρια δραχμές συνολικά. 

Και αν ακόμη όλες οι παραπάνω αναλήψεις, συνολικού ύψους σαράντα εννέα εκατομμυρίων οκτακοσίων τριάντα 

Σελίδα 6111 

τεσσάρων χιλιάδων διακοσίων είκοσι δύο δραχμών σχετίζονται με την αγορά της Μελεάγρου, δηλουμένης αντικειμενικής αξίας άνω των εκατό εκατομμυρίων δραχμών, υπάρχει μια διαφορά άνω των πενήντα εκατομμυρίων δραχμών, η οποία δεν φαίνεται να αναλαμβάνεται από κανένα λογαριασμό της αγοράστριας για να καταβληθεί στην πωλήτρια εταιρεία. Αδιαφάνεια!

Η εντεύθεν υπόνοια ενισχύεται, διότι και η μαζική κατάθεση των εβδομήντα τεσσάρων εκατομμυρίων δραχμών χρήζει ερεύνης, για να διακριβωθεί το αδιάβλητο ή μη της προέλευσης σε συσχετισμό με την ερευνώμενη παραχώρηση της αδείας καζίνο στο Φλοίσβο. Περαιτέρω η κα 'Ελλη Στάη, συνεχίζοντας τις μεγάλες περιουσιακές επενδύσεις, αγοράζει την 5.4.95 ένα Μερσεντές δηλούμενης αξίας δώδεκα εκατομμύρια οκτακόσιες χιλιάδες δραχμές και το Νοέμβριο του '95 από κοινού με τον κ. Λιβανό αγοράζει στη Μύκονο δύο ακίνητα συνολικής έκτασης οκτώμισι στρεμμάτων, αντί συνολικού δηλωθέντος τιμήματος πλέον ΦΠΑ και λοιπών εξόδων δραχμών είκοσι οκτώ εκατομμύρια διακόσιες πενήντα οκτώ χιλιάδες δραχμές.

Εν κατακλείδι και πέραν των θεμάτων που αναφέρθηκαν, υφίστανται ορισμένα θέματα κρισίμου σημασίας, που χρήζουν διερευνήσεως από την προτεινόμενη προς σύσταση Προανακριτική Επιτροπή. Συγκεκριμένα, δεν διερευνήθηκε και επιβάλλεται να διερευνηθεί η κίνηση των τραπεζικών λογαριασμών του ιδίου του κ. Λιβανού, ιδία κατά το επίμαχο δωδεκάμηνο, καίτοι ο ίδιος συγκατένευσε στη διερεύνηση αυτή, καθώς επίσης δεν διερευνήθηκε και επιβάλλεται να διερευνηθεί η κίνηση τυχόν τραπεζικών λογαριασμών των δύο ενηλίκων υιών του. Επίσης, δεν εκλήθη και επιβάλλεται να κληθεί να εξετασθεί ενώπιον της Επιτροπής ο πωλητής του διαμερίσματος, προκειμένου να απαντήσει σε εύλογα ερωτήματα.

Κεφάλαιον, Βάσω Παπανδρέου.

'Ερχομαι τώρα στο κεφάλαιο της ανάκλησης της επίμαχης υπουργικής αποφάσεως και στις εντεύθεν ποινικές ευθύνες της κας Παπανδρέου.

Πρώτον, κατά τη συνεδρίαση της κυβερνητικής επιτροπής στις 2.11.95 αποφασίστηκε να μη γίνει καζίνο στην πόλη της Αθήνας και να γίνει προσπάθεια διάσωσης του διαγωνισμού για την πρώτη άδεια καζίνο.

Δεύτερον, τον Ιανουάριο του 1996, που σχηματίζεται η Κυβέρνηση του κ. Σημίτη και αναλαμβάνει το νεοσυσταθέν Υπερυπουργείο Ανάπτυξης η κα Παπανδρέου, η ασάφεια των κυβερνητικών προθέσεων περί του καζίνο του Φλοίσβου συνεχίζεται.

Τρίτον, στις 28.2.96 ο κ. Βγόντζας υποβάλλει σημείωμα για την κα Παπανδρέου περί του προσφόρου νομικά τρόπου άρσεως της εκκρεμότητας. Η άποψή του στο θέμα της ανάκλησης της άδειας είναι ότι το Δημόσιο μπορεί για λόγους δημοσίου συμφέροντος να προβεί σε ανάκληση, αφού όμως προηγηθεί τροποποίηση του άρθρου 1 του ν. 2206/94 και ότι η ανάκληση χωρίς να τηρηθούν οι υπ' αυτού υποδεικνυόμενες προϋποθέσεις, θα επιβαρύνει το Δημόσιο με την καταβολή διαφυγόντων κερδών.

Τέταρτον, στη συνέχεια η κυρία Υπουργός ζητεί ιδιωτική γνωμοδότηση από τους κυρίους Ρίκο και Κορνηλάκη, καθηγητή: Στην από 21.3.96 γνωμοδότησή τους επισημαίνεται: 

α) Ο κίνδυνος να υποχρεωθεί το Δημόσιο σε πλήρη αποζημίωση της Κοινοπραξίας, εάν ανακληθεί η άδεια με το λόγο, ότι παραχωρήθηκε, χωρίς να συντρέχουν οι κατά νόμο προϋποθέσεις, δηλαδή για λόγους περιβαλλοντικούς και πολεοδομικούς.

β) Υποδεικνύονται λόγοι ανακλήσεως συνεπεία δολίας συμπεριφοράς της κατόχου -και υπήρξε δόλια συμπεριφορά της κατόχου- συμπεριφοράς προγενέστερης της έκδοσης της αδείας και κατά τη διαδικασία του διαγωνισμού, οπότε η ανάκληση θα συνετελείτο αζημίως για το Δημόσιο.

γ) Τέλος, υποδεικνύεται στην Υπουργό να επιδιωχθεί η διαπίστωση και μάλιστα με τους νόμιμους τύπους και την προβλεπόμενη διαδικασία συμπεριφοράς της κατόχου της άδειας, που μπορεί να χαρακτηρισθεί ως "κατά παρέκκλιση της αδείας λειτουργίας της επιχείρησης", με συνέπεια να γεννάται δικαίωμα της διοίκησης να κηρύξει έκπτωτη την Κοινοπραξία και να ανακαλέσει αζημίως για το Δημόσιο την άδεια.

Πέμπτον, ακολούθως η κυρία Υπουργός προσέφυγε αυθημερόν στο ΝΣΚ, το οποίο εν Ολομελεία και ομόφωνα φθέγγεται, ότι η 37/95 απόφαση του Υπουργού Τουρισμού είναι παράνομη και ανακλητέα για εφτά συγκεκριμένους λόγους, τους οποίους και διεξοδικά παραθέτει. Περαιτέρω, στο ερώτημα περί της δυνατότητας διεκδικήσεως από την Κοινοπραξία διαφυγόντων κερδών, γνωμοδοτεί ότι στην περίπτωση ανακλήσεως από τη διοίκηση για τους αναφερόμενους υπό στοιχεία 4-6 λόγους δεν θα μπορούν να προβληθούν αξιώσεις για διαφυγόντα κέρδη. 'Ομως περιέργως κανένα από τους λόγους αυτούς δεν επικαλείται η κυρία Υπουργός στην ανακλητική της απόφαση.

'Εκτον, στη συνεδρίαση της 4.4.96 η Κυβερνητική Επιτροπή δέχεται την εισήγηση της κας Παπανδρέου να ανακληθεί η άδεια προφανώς για τους αναφερόμενους στη γνωμοδότηση Ρίκου-Κορνηλάκη υποκειμενικούς λόγους, που στοιχειοθετούν αποκλειστικώς υπαίτια συμπεριφορά της Κοινοπραξίας, όντας πεπεισμένη, ότι δεν υφίσταται κίνδυνος καταβολής αποζημιώσεως εκ μέρους του Δημοσίου. Το σκεπτικό της αποφάσεως της Κυβερνητικής Επιτροπής αποτυπώνεται στην από 4.4.96 ανακοίνωση του Κυβερνητικού Εκπροσώπου κ. Ρέππα, ο οποίος δηλώνει ότι η κυβερνητική επιτροπή υιοθέτησε την εισήγηση της κας Παπανδρέου για ανάκληση της αδείας, διότι ναι μεν το Δημόσιο έχει αναλάβει συμβατικές υποχρεώσεις, παράλληλα όμως η Κοινοπραξία έχει περιπέσει σε παρατυπίες των όρων της συμφωνίας, γεγονός που αναμένεται να επιτρέψει την ανάκληση της άδειας, χωρίς δυσμενείς οικονομικές επιπτώσεις για το Κράτος. Καίτοι η Εξεταστική Επιτροπή ζήτησε τα Πρακτικά της 4.4.96, η Κυβέρνηση αρνήθηκε να τα αποστείλει. Προφανώς για να προστατεύσει την κα Παπανδρέου.

'Εβδομον, περιέργως η κυρία Υπουργός δεν σπεύδει να υλοποιήσει την απόφαση της Κυβερνητικής Επιτροπής. Αδρανεί επί σαράντα ολόκληρες ημέρες. Δραστηριοποιείται τελικώς την 15.5.96 και ζητεί χωρίς να τηρήσει τη νόμιμη διαδικασία, απλή μόνο γνώμη της Επιτροπής Καζίνο, για να ανακαλέσει την άδεια.

Η Επιτροπή αποφαίνεται ομόφωνα ότι για τις υποκειμενικές παραβάσεις λειτουργίας της επιχείρησης κατόχου της αδείας, δεν επιτρέπεται να αποφανθεί, διότι δεν έχει τηρηθεί σχετικώς η οριζόμενη προπαρασκευαστική διαδικασία.

Για τις περιπτώσεις αντικειμενικής παρανομίας, μόνο τρία μέλη της επιτροπής εθεώρησαν ότι οι ισχύουσες διατάξεις δεν αποκλείουν να διατυπωθεί συμβουλευτική γνώμη επί των αντικειμενικών παρατυπιών και εντοπίζουν τους εξής λόγους ανακλήσεως:

Πρώτον η 37/1995 απόφαση είναι μη νόμιμη, καθόσον συνεπάγεται επιδείνωση του φυσικού περιβάλλοντος.

Δεύτερον, η 1363/1994 Κοινή Υπουργική Απόφαση είναι μη νόμιμη, διότι δεν έχει κυρωθεί με νόμο.

Τρίτον, η αυτή απόφαση αντιβαίνει στο άρθρο 24 του Συντάγματος.

Τέταρτον, η 37/1995 απόφαση του Υπουργού παραχωρεί τη χρήση και εκμετάλλευση τουριστικού λιμένα, χωρίς να έχει υποβληθεί στην Επιτροπή Καζίνων η γνώμη της Επιτροπής του άρθρου 30 του ν. 2160/1993.

Πέμπτον, η διάταξη του άρθρου 1 παρ. 4 του ν. 2206/1994 είναι αντίθετη με το άρθρο 24 του Συντάγματος.

'Εκτον, η τροποποίηση της χρήσης γης για τη δημιουργία Καζίνο δεν έγινε με συνολική και τεκμηριωμένη μελέτη και

'Εβδομον, η Κοινοπραξία δεν υπέβαλε πριν από την έκδοση της 37/95 Υπουργικής Απόφασης μελέτη περιβαλλοντικών επιπτώσεων παραβιάζοντας ουσιώδη τύπο.

Την 21.5.96 η Υπουργός Ανάπτυξης εκδίδει την ανακλητική της απόφαση, στο κείμενο της οποίας επαναλαμβάνονται αυτούσιοι οι προαναφερθέντες επτά αντικειμενικοί λόγοι των τριών μελών της Επιτροπής Καζίνων με τη μόνη διαφορά, ότι 

Σελίδα 6112 

ο έβδομος λόγος της μη υποβολής από την Κοινοπραξία μελέτης περιβαλλοντικών επιπτώσεων αποδίδεται σε υπαιτιότητα της Κοινοπραξίας. 'Oμως στις 17.6.96 η ανακλητική απόφαση αναδημοσιεύεται με τη διαφορά ότι από τον έβδομο λόγο απαλείφεται η λέξη υπαιτιότητα, με συνέπεια ο λόγος αυτός, όπως διεμορφώθη, δεν διασφαλίζει το Δημόσιο από τον κίνδυνο καταβολής διαφυγόντων κερδών, όπως βεβαίως δεν το διασφαλίζουν και οι προαναφερθέντες έξι αντικειμενικοί λόγοι ανακλήσεως.

Επίσης, κατά την αναδημοσίευση αναδιατυπώνεται και ο τέταρτος λόγος επί το αναληθές. Δηλαδή, η αληθής αρχική διατύπωση ότι η 37/95 απόφαση εκδόθηκε κατά παράβαση ουσιώδους τύπου, αφού δεν είχε υποβληθεί στην Επιτροπή Καζίνων, πριν από την έκδοσή της από 20.12.94 πράξεως της, γνώμη της Επιτροπής του άρθρου 30 του ν. 2160/93 στην αναδημοσίευση γίνεται "... εκδόθηκε κατά παράβαση ουσιώδους τύπου, αφού δεν είχε υποβληθεί πριν από την έκδοση της αδείας, γνώμη της Επιτροπής Λιμένων κατ' άρθρο 30 του ν. 2160/93", πράγμα που δεν είναι αληθές.

Πρέπει να επισημανθεί ότι με την -σε αναληθή βάση- αναδημοσίευση του τετάρτου λόγου ανακλήσεως η κυρία Υπουργός "επέτυχε να μην διαλάβει στην ανακλητική της απόφαση κανέναν από τους τρεις λόγους της προμνησθείσης ομοφώνου γνωμοδοτήσεως του Νομικού Συμβουλίου του Κράτους, η επίκληση των οποίων θα διεσφάλιζε το Δημόσιο από τον κίνδυνο καταβολής δεκάδων δισεκατομμυρίων για διαφυγόντα κέρδη της Κοινοπραξίας.

Τέλος, πρέπει να σημειωθεί, ότι κατά το χειρισμό της ανακλητικής της πρωτοβουλίας ουδόλως έλαβε υπόψη τις νομικές απόψεις Ρίκου, Κορνηλάκη και Αντώνη Βγόντζα, τις οποίες ως και του Νομικού Συμβουλίου του Κράτους, αν ελάμβανε σοβαρώς υπόψη όπως όφειλε, θα διεσφάλιζε απολύτως το Δημόσιο.

'Αρα, γεννώνται σοβαρές υπόνοιες ότι η κυρία Υπουργός Ανάπτυξης διέπραξε το αδίκημα της απιστίας, διότι εν γνώσει της ανακαλέσασα την 37/1995 απόφαση του Υπουργού Τουρισμού, κατά τον τρόπο που το έκανε και προφανώς για να εξυπηρετήσει επιχειρηματικά συμφέροντα με ότι αυτό συνεπάγεται, εζημίωσε την περιουσία του Δημοσίου της οποίας στη συγκεκριμένη περίπτωση είχε από το νόμο την επιμέλεια και διαχείριση.

Αναθεώρηση Σύμβασης Λειτουργίας Καζίνο Λουτρακίου:

Πρώτον, ο ν. 2206/1994 προβλέπει τη χορήγηση δώδεκα αδειών καζίνο εκ των οποίων δυο στο νόμο Αττικής και μια στο Λουτράκι. Η κατώτερη χρηματική προσφορά για τα καζίνο αυτά προβλέπονταν να είναι 5,5 δισεκατομμύρια για το Μον Παρνές, 10 δισεκατομμυρία για το άλλο Καζίνο Αττικής και μόλις 1 δισεκατομμύριο για το Λουτράκι.

Η συμμετοχή του Ελληνικού Δημοσίου στα μικτά κέρδη από τα παιχνίδια προβλέπονταν να είναι τουλάχιστον 30% για τα καζίνο της Αττικής και 20% για το Λουτράκι, ενώ το ετήσιο ειδικό τέλος καθορίστηκε σε 1,2 δισεκατομμύρια για τα Καζίνο της Αττικής και μόλις 50 εκατομμύρια για το Λουτράκι.

Είναι φανερό λοιπόν ότι ο νομοθέτης προέβλεψε συλλειτουργία των καζίνο και γι' αυτό προέβλεψε διαφορετικές επιβαρύνσεις για τους υποψήφιους κατόχους αδειών ευθέως ανάλογες των προσδοκώμενων κερδών τους. 

Η μη ιδιωτικοποίηση όμως του Μον Παρνές και η ανάκληση της αδείας του Φλοίσβου, μη συνοδευόμενη από άμεση επαναπροκήρυξη και χορήγηση της αδείας έφεραν το Καζίνο του Λουτρακίου σε εξαιρετικά πλεονεκτική θέση. Με την απλή καταβολή ποσού 1,05 δισεκατομμυρίων 20% συμμετοχή του Δημοσίου στα μικτά κέρδη από τα παιχνίδια και μόλις 50 εκατομμύρια ετήσιο τέλος κατάφερε να εκμεταλλεύεται κατά μονοπωλιακό τρόπο την τεράστια αγορά της Αττικής, ενώ το Δημόσιο θα έπρεπε να είχε εισπράξει κατ' ελάχιστο 15,5 δισεκατομμύρια για την τεράστια αυτή αγορά. Αψευδής απόδειξη: τα κέρδη του ήταν και παραμένουν πολλαπλάσια αυτών που και ο ίδιος ο κάτοχος αδείας είχε προβλέψει.

Παρά τα ανωτέρω, η Υπουργός Ανάπτυξης με το από 8.11.1996 ιδιωτικό συμφωνητικό, το οποίο, υπέγραψε με τους κατόχους της άδειας λειτουργίας Καζίνου Λουτρακίου, δέχθηκε να αναθεωρηθεί η σχετική σύμβαση κατά τρόπο άκρως χαριστικό για τους κατόχους της άδειας και αντίστοιχα άκρως επαχθή και ζημιογόνο για την περιουσία του Ελληνικού Δημοσίου, ως ακολούθως: Πρώτον, το ποσοστό του 20% επί των μικτών κερδών από τα τυχερά παίγνια και μέχρις ύψους κερδών δέκα οκτώ δισεκατομμυρίων ετησίως και το ποσοστό 22% για τα μικτά κέρδη πέραν των δέκα οκτώ δισεκατομμυρίων δραχμών σε ετήσια βάση γίνεται μόλις 33% ανεξάρτητα από το ύψος των μικτών κερδών.

Δεύτερον, το ετήσιο τέλος από πενήντα εκατομμύρια δραχμές γίνεται μόλις διακόσια πενήντα εκατομμύρια δραχμές.

Στο σημείο αυτό πρέπει να τονιστεί, ότι ενώ σύμφωνα με τους όρους της απόφασης παραχώρησης αδείας και τους όρους της αναθεωρηθείσης συμβάσεως, έπρεπε η τελική μορφή του Καζίνο στο ξενοδοχειακό συγκρότημα να έχει ολοκληρωθεί μέχρι 15.2.1997, μόνο η πρώτη αίθουσα έχει ολοκληρωθεί και αντί η Υπουργός να ενεργήσει τα δέοντα για να κηρύξει την κοινοπραξία έκπτωτη και να ανακαλέσει την άδεια, διότι παρέβη τις υποχρεώσεις της, προέβη με την προαναφερθείσα αναθεώρηση στη χαριστική για την κάτοχο της άδειας επιχείρηση αναθεώρηση του χρονοδιαγράμματος.

Στην παραπάνω αναθεώρηση της αρχικής συμβάσεως προέβη η κυρία Υπουργός Ανάπτυξης χωρίς να πάρει τη σύμφωνη γνώμη, ως όφειλε, της Επιτροπής Καζίνο και χωρίς προφανώς να στηριχθεί σε μελέτες οικονομοτεχνικές που να κατοχυρώνουν τα συμφέροντα του Δημοσίου. Είναι πρόδηλο, εν όψει του μονοπωλιακού χαρακτήρα που απέκτησε για τους παραπάνω λόγους το Καζίνο Λουτρακίου και των ταπεινών επενδύσεων στις οποίες αρχήθεν υποχρεούτο η κάτοχος της αδείας και τις οποίες άλλωστε υπαιτίως παρεβίασε από πλευράς χρονοδιαγράμματος εκτελέσεως, ότι οι ρυθμίσεις που δέχθηκε με την παραπάνω αναθεώρηση της συμβάσεως ζημιώνουν κατάφορα την περιουσία του Ελληνικού Δημοσίου κατά πολλά δισεκατομμύρια δραχμές και ότι υπάρχουν σοβαρές υπόνοιες, ότι η Υπουργός Ανάπτυξης εν γνώσει της ζημίωσε την περιουσία του Ελληνικού Δημοσίου της οποίας είχε την επιμέλεια και διαχείριση από το νόμο, κατά την υπογραφή της παραπάνω συμβάσεως αναθεωρήσεως. Διότι εάν προσέφευγε, ως όφειλε, στη Δικαιοσύνη επικαλούμενη απρόοπτη μεταβολή των συνθηκών, θα επετύγχανε πολύ καλύτερους όρους αναθεωρήσεως για το Δημόσιο.

Συνεπώς, υπάρχουν σοβαρές υπόνοιες ότι διέπραξε το αδίκημα της απιστίας. 'Αρα, επιβάλλεται να ασκηθεί ποινική διώξη δια της συστάσεως Προανακριτικής Επιτροπής για περαιτέρω διερεύνηση των παραπάνω αδικημάτων και για τους δύο Υπουργούς. 

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κ. Λεωνίδας Τζανής, Εισηγητής του ΠΑΣΟΚ, έχει το λόγο για είκοσι με εικοσιπέντε λεπτά κατά ανώτατο όριο. Από ό,τι είδα εσείς δεν έχετε γράψει κείμενο και άρα μπορείτε να υπολογίσετε το χρόνο σας.

ΛΕΩΝΙΔΑΣ ΤΖΑΝΗΣ: Θα προσπαθήσω να είμαι μέσα στο χρόνο μου.

Κυρίες και κύριοι συνάδελφοι, κατά τη συνεδρίαση της Βουλής στις 14.4.97, οπότε και πραγματοποιήθηκε συζήτηση επί του πορίσματος της εξεταστικής επιτροπής, είχαμε την ευκαιρία να επεκτείνουμε τον προβληματισμό μας στο σοβαρότερο -και πιστεύω ότι συμφωνούμε όλοι με αυτό το χαρακτηρισμό- πρόβλημα που σήμερα αντιμετωπίζει η Δημοκρατία και το κοινοβουλευτικό μας σύστημα, δηλαδή, στο πρόβλημα της δυσπιστίας των πολιτών προς την πολιτική και προς τους αντιπροσώπους τους.

Πολλοί χρησιμοποιούν τον όρο αναξιοπιστία της πολιτικής. Ωστόσο η πολιτική είναι εντελώς αθώα για την εικόνα που όσοι ασχολούνται με αυτή δημιουργούν σε βάρος της. 

Κατά τη διάρκεια αυτής της συζήτησης είχαμε τονίσει ότι πολλοί από μας περιμέναμε από τον νέο Αρχηγό της Αξιωματικής Αντιπολίτευσης και Πρόεδρο της Νέας Δημοκρ-

Σελίδα 6113 

ατίας να αποδείξει αυτά που εννοεί, ότι εννοεί αυτά που επαγγέλλεται, ότι όραμά του και όραμα της δικής μας γενιάς είναι το αύριο. Ωστόσο, με θλίψη είδαμε να γυρίζουμε στο χθες, σ' ένα χθες που θέλει ο Ελληνικός Λαός να ξεχάσει. Θέλει να το ξεχάσει γιατί τον δίχασε, γιατί έβαλε τις βάσες για τη σημερινή αμφισβήτηση της πολιτικής, γιατί ποδοσφαιροποίησε την πολιτική αντιπαράθεση και δημιούργησε την Ελλάδα των μεν και των δε, των "έντιμων" και των "απατεώνων". Λυπάμαι ειλικρινά, γιατί τέτοιο ξεκίνημα δεν το περίμενα.

'Υστερα από αυτήν τη συζήτηση στη Βουλή θα περίμενε κανείς ότι οι σαράντα έξι συνάδελφοι της Νέας Δημοκρατίας, που στις 23.10.96 πρότειναν τη σύσταση Προανακρικής Επιτροπής, θα είχαν πειστεί για την ανυπαρξία στοιχείων ικανής αποδεικτικής σημασίας, ώστε να μην επιμείνουν στην αρχική τους πρόταση. Αντί γι' αυτό, όμως, κατατέθηκε η νέα πρόταση σαράντα δύο συναδέλφων της Νέας Δημοκρατίας που προτείνουν τη σύσταση Προανακριτικής Επιτροπής για τη διερεύνηση διάπραξης "αδικημάτων", στα οποία σε λίγο θα αναφερθώ.

Επιβάλλεται μία εξ αρχής διευκρίνιση, χωρίς αυτό να σημαίνει ότι από την Πλευρά του ΠΑ.ΣΟ.Κ., ή από την πλευρά του ομιλούντος θεμελιώνεται σχετική ένσταση: Η πρόταση κατηγορίας, την οποία σήμερα συζητούμε, στηρίζεται στα ίδια ακριβώς πραγματικά περιστατικά, με εξαίρεση το αντικείμενο του Λουτρακίου, στα οποία στηριζόταν και η από 23.10.96 πρόταση που απορρίφθηκε από τη Βουλή. 

Είναι προφανές ότι η υποβολή της νέας πρότασης έρχεται σε ευθεία αντίθεση προς το άρθρο 156 παράγραφος 6 του Κανονισμού της Βουλής, που ορίζει ότι εάν η Βουλή αποφασίσει να μη γίνει προανάκριση, δεν μπορεί να υποβληθεί νέα πρόταση κατηγορίας, στηριζόμενη στα ίδια πραγματικά περιστατικά. Τονίζω τις λέξεις "πραγματικά περιστατικά" και παρακαλώ να προσέξετε ότι ο Κανονισμός της Βουλής δε χρησιμοποιεί τις φράσεις "ίδια αποδεικτικά στοιχεία". Θα πρέπει, δηλαδή, η νέα πρόταση για σύσταση Προανακριτικής Επιτροπής, για να εκφύγει από την ισχύ του ιδιότυπου αυτού δεδικασμένου, να στηρίζεται σε ένα σύνολο γεγονότων διαφορετικών κατά την ουσία και το περιεχόμενό τους από εκείνα που διαλαμβάνονται στην αρχική- απορριφθείσα πρόταση. Διευκρινίζω και πάλι ότι η μνεία της σχετικής διάταξης του άρθρου 155 παράγραφος 6, δε γίνεται για τη θεμελίωση σχετικής ενστάσεως, αλλά απλά και μόνο για λόγους τάξης και σεβασμού προς τον Κανονισμό της Βουλής και προς την ίδια τη νομιμότητα.

Το σύνολο, λοιπόν, των πραγματικών περιστατικών στα οποία στηρίχθηκε η από 23.10.96 απορριφθείσα πρόταση των συναδέλφων της Νέας Δημοκρατίας αποτελούν τη βάση της συζητούμενης σήμερα πρότασής τους.

Ας ασχοληθούμε, όμως, με την ουσία και με το περιεχόμενο της πρότασης των συναδέλφων της Νέας Δημοκρατίας: Η πρόταση αυτή αφορά δύο πολιτικά πρόσωπα: Τον κ. Διονύση Λιβανό, Υπουργό Τουρισμού κατά το διάστημα από 11.10.93 έως τον Ιούνιο του 1995 και την κα Βάσω Παπανδρέου, Υπουργό Ανάπτυξης και Τουρισμού από το Φεβρουάριο του 1996 έως σήμερα.

Στον κ. Λιβανό αποδίδονται πράξεις και παραλείψεις -ο κ. Ανδρεουλάκος αναφέρθηκε λεπτομερώς σ'αυτές- που έχουν να κάνουν με την έκδοση της υπ' αριθ. 37/95 απόφασής του, για τη χορήγηση άδειας για το Καζίνο του Φλοίσβου. Κατά την άποψη των συναδέλφων της Νέας Δημοκρατίας, οι σπουδαιότερες από αυτές τις παραβάσεις συνοψίζονται στα εξής:

Πρώτον, ο κ. Λιβανός προέβη στην έκδοση της απόφασής του, ενώ δεν είχε ακόμη κυρωθεί με νόμο η κοινή υπουργική απόφαση 1363/94, η οποία είχε εκδοθεί χωρίς νομοθετική εξουσιοδότηση.

Δεύτερον, εξέδωσε την απόφασή του αυτή, αν και δεν είχε τεθεί υπόψη της Επιτροπής Καζίνων η γνωμοδότηση της επιτροπής του άρθρου 30, του ν.2160/93, αναφορικά με την παραχώρηση της χρήσης και εκμετάλλευση του τουριστικού λιμένα του Φλοίσβου.

Τρίτον, ενοποίησε παράνομα με απόφασή του τις διαδικασίες και τις προθεσμίες για το διαγωνισμό σε μία ενιαία προθεσμία εκατόν σαράντα πέντε (145) ημερών.

Τέταρτον, δεν εισηγήθηκε στο Υπουργικό Συμβούλιο να κηρυχθεί άγονος ο διαγωνισμός και να προκηρυχθεί νέος, πράγμα που όφειλε να πράξει μέσα από ένα σκεπτικό που ο κ. Ανδρεουλάκος ανέπτυξε.

Πέμπτον, παρέλειψε να ασκήσει τον έλεγχο νομιμότητας των αποφάσεων της Επιτροπής των Καζίνων.

Σας διαβάζω τα σημαντικότερα στοιχεία απ'αυτά που περιλαμβάνονται στην πρόταση κατηγορίας των Βουλευτών της Νέας Δημοκρατίας.'Ολες οι παραπάνω πράξεις, θεωρούνται κατά τους συναδέλφους της Νέας Δημοκρατίας ότι πληρούν την υποκειμενική και αντικειμενική υπόσταση του αδικήματος της παράβασης καθήκοντος, σύμφωνα με το οποίο -απλά σας θυμίζω τη διατύπωση της σχετικής διάταξης- "υπάλληλος που με πρόθεση παραβαίνει τα καθήκοντα της υπηρεσίας του με σκοπό να προσπορίσει" -και τονίζω τη λέξη "με σκοπό", για τους γνωρίζοντες- "στον εαυτό του ή σε άλλο παράνομο όφελος ή να βλάψει το Κράτος ή κάποιον άλλον, τιμωρείται" κ.λπ.

Επίσης, στον κ. Λιβανό αποδίδονται πράξεις που κατά την εκτίμηση των συναδέλφων στοιχειοθετούν το αδίκημα του άρθρου 390 του Ποινικού Κώδικα, δηλαδή, της απιστίας και που αφορούν διάφορους όρους της απόφασης 37/95. Αναφέρθηκε ο κ. Ανδρεουλάκος και σ'αυτούς. Αποδίδεται, τέλος, σε αυτόν και η παθητική δωροδοκία με το σκεπτικό ότι με τις παραπάνω πράξεις του έλαβε ως δώρο άγνωστο χρηματικό ποσό επί ζημία του Ελληνικού Δημοσίου. 

Αγαπητοί συνάδελφοι, η κατ'επανάληψη ενασχόληση της Βουλής με το θέμα των πιθανών ευθυνών του κ. Λιβανού -σας θυμίζω ότι με αυτό το αντικείμενο ασχολήθηκε η Βουλή κατά τη συζήτηση της πρότασής μας για σύσταση της Εξεταστικής Επιτροπής αλλά και κατά τη συζήτηση του πορίσματος της Εξεταστικής Επιτροπής- δεν επιτρέπει την επανάληψη πολλών πραγμάτων από τα οποία τα περισσότερα είναι γνωστά σε σας.

Εγώ σας θυμίζω ότι η Εξεταστική Επιτροπή εξαντλώντας κάθε όριο αποδεικτικής δυνατότητάς της, εξέτασε ως μάρτυρες όλα σχεδόν τα πρόσωπα που προτάθηκαν από τα διάφορα μέλη της Επιτροπής. Κάλεσε δημοσιογράφους που ισχυρίζονταν ότι είχαν στην κατοχή τους συγκλονιστικά στοιχεία. Αναζήτησε και έλαβε έγγραφα που μπορούσαν να βοηθήσουν το έργο της. Ζήτησε και πραγματοποίησε το άνοιγμα τραπεζικών λογαριασμών.

Εδώ θέλω να απαντήσω στον κ. Ανδρεουλάκο ότι το μη άνοιγμα των τραπεζικών λογαριασμών του κ. Λιβανού δεν έγινε, γιατί δε ζητήθηκε από κανέναν.'Οταν κάποια πράγματα έχουν να κάνουν με τη λειτουργία της Εξεταστικής Επιτροπής, θα παρακαλέσω να σεβόμαστε την ευαισθησία όλων των μελών της Επιτροπής, ώστε να μην διαστρεβλώνονται. Ουδείς ποτέ ζήτησε το άνοιγμα των λογαριασμών του κ. Λιβανού, ακόμα και όταν ο ίδιος προσφέρθηκε γι'αυτό.

Τέλος, η Επιτροπή εξάντλησε κάθε όριο δυνατότητάς της για ανεύρεση πιθανών αποδεικτικών στοιχείων.

Το σύνολο των στοιχείων που τέθηκαν υπόψη της Επιτροπής, δεν οδήγησαν στη διαπίστωση της ύπαρξης της βασικής και απαραίτητης προϋπόθεσης για τον καταλογισμό ποινικών ευθυνών. Και αυτό είναι ο δόλος, ο δόλος που απαιτείται και από τη διάταξη του άρθρου 259 και από τη διάταξη του άρθρου 390 του Ποινικού Κώδικα.

Σας θυμίζω, επίσης, ότι η ίδια η Κυβέρνηση του ΠΑ.ΣΟ.Κ. σύμφωνα με τις δικές σας παραδοχές, σύμφωνα με την αρχική σας πρόταση που καταθέσατε τον Οκτώβριο του 1996, αποκατέστησε τη νομιμότητα. Εσείς οι ίδιοι έχετε πει σε εκείνη την πρόταση κατηγορίας ότι η κα Βάσω Παπανδρέου στηρίχθηκε στη γνωμοδότηση της Ολομέλειας του Νομικού Συμβουλίου του Κράτους και αποκατέστησε τη νομιμότητα.

Απαντήστε επιτέλους σε ένα ερώτημα που εύλογα προβάλλει σε αυτήν την Αίθουσα: Ποιος είναι ο αδικών εν 

Σελίδα 6114 

προκειμένω; Είναι αυτός που εκδίδει την απόφαση και που διαπράττει σύμφωνα με τους ισχυρισμούς σας το αδίκημα της απιστίας; Πάλι το ίδιο αδίκημα διαπράττεται και από αυτόν που ανακαλεί την παράνομη απόφαση, που σύμφωνα με τους ισχυρισμούς σας πληροί την υποκειμενική και αντικειμενική υπόσταση του αδικήματος της απιστίας;

Νομίζω, αγαπητοί συνάδελφοι, ότι κάποια πράγματα βγαίνουν από τα όρια της σοβαρότητας και δε μας τιμούν. Δε θα αναφερθώ εν πολλοίς στο θέμα των ευθυνών του κ. Λιβανού. Εμείς οι ίδιοι τις έχουμε παραδεχθεί. Τις ίδιες τις ευθύνες του κ. Λιβανού τις δέχεται και η εισήγηση του κ. Γεραρή που καταλογίζει -και αναφέρομαι στην εισήγηση του κ. Γεραρή στο Συμβούλιο της Επικρατείας- συγκεκριμένες διοικητικής φύσεως πλημμέλειες στην απόφαση του κ. Λιβανού.

Από εκεί και πέρα, όμως, μέχρι να φθάσουμε στον καταλογισμό ποινικών ευθυνών, υπάρχει πολύ μεγάλη απόσταση. Και η ευκολία με την οποία η Βουλή το 1989 καταλόγιζε ποινικές ευθύνες σε πολιτικά πρόσωπα δεν πρέπει να επαναλαμβάνεται, ευκαιρίας δοθείσης.

Εμείς αγαπητοί συνάδελφοι, εξαντλήσαμε κάθε όριο αποδεικτικής προσπάθειας. Δεν διστάσαμε μπροστά σε τίποτα, αλλά δεν μπορούμε στο όνομα οποιασδήποτε άλλης λογικής να υπερακοντίζουμε τη βαρύτητα των αποδεικτικών στοιχείων που σαν Εξεταστική Επιτροπή συλλέξαμε. Γι' αυτό και καταλήξαμε εκεί, γιατί μας οδήγησε η συνείδησή μας στον καταλογισμό σοβαρών πολιτικών ευθυνών στον κ. Λιβανό. Αυτό διαλαμβάνεται και στο πόρισμά μας. Εάν τώρα υπάρχει μία διαφορετική εκτίμηση γύρω από την έννοια της πολιτικής και ποινικής ευθύνης, αυτό μπορεί να αποτελέσει αντικείμενο συζήτησης, αλλά με επιχειρήματα και όχι με εξάντληση προσπάθειας καταλογισμού ποινικών ευθυνών σε καθαρά διοικητικής φύσεως διαδικασίες.

Πρέπει, όμως, να ασχοληθώ και με τις κατηγορίες που απευθύνατε στην κα Βάσω Παπανδρέου. Θα προσπαθήσω να είμαι όσο πιο απλός γίνεται στις εκφράσεις και στα επιχειρήματά μου, ώστε να γίνω κατανοητός και στους μη νομικούς. Θα πρέπει, όμως, εξ αρχής να γίνει μία επισήμανση. Και μέσα απ' αυτήν καταδεικνύεται η επικράτηση για μία ακόμη φορά, της λογικής της πολιτικής σκοπιμότητας, η αναβίωση της λογικής της πολιτικής δίωξης, από την οποία δυστυχώς η πολιτική ζωή -όχι η Νέα Δημοκρατία, γιατί αυτή τελικά πληρώνει αυτό το σύμπτωμα- δε λέει να απομακρυνθεί. Και είναι τραγικό αυτό, γιατί, ενώ η κοινωνία απορρίπτει την πολιτική, οι ίδιοι οι πολιτικοί έρχονται για να ενισχύσουν αυτήν την απόρριψη.

Αποτελεί παγκόσμια πρωτοτυπία και μνημείο αντιφατικού κατηγορητηρίου να κατηγορείται για απιστία ο Υπουργός που σύμφωνα με την άποψη των κατηγόρων του -εσείς το έχετε πει αυτό- αποκατέστησε τη νομιμότητα ανακαλώντας την μη νόμιμη -πάλι εσείς δώσατε αυτό το χαρακτηρισμό στο αρχικό κατηγορητήριό σας, κύριοι συνάδελφοι της Νέας Δημοκρατίας- απόφαση του προκατόχου Υπουργού, ο οποίος και αυτός κατηγορείται για απιστία που διέπραξε με την έκδοση της απόφασής του.

Κάνω μία παρατήρηση και ειλικρινά το πιστεύω: Αν ζούσε σήμερα ο Χωραφάς δε θα ήταν ιδιαίτερα ευτυχής από τέτοια νομικά κατασκευάσματα.

Ας γίνω, όμως, περισσότερο σαφής: Γιατί κατηγορείται η κα Παπανδρέου με βάση τη συζητούμενη πρόταση κατηγορίας; Κατηγορείται, πρώτον, ότι κατά την ανάκληση της απόφασης Λιβανού -διαβάζω επί λέξει το κατηγορητήριο σας- δεν περιέλαβε λόγους υπαίτιας συμπεριφοράς της Κοινοπραξίας, αν και υπήρχαν τέτοιοι, με κίνδυνο το Ελληνικό Δημόσιο να εμπλακεί σε δικαστικούς αγώνες και να υποχρεωθεί να καταβάλει αποζημίωση για θετικές ζημιές και για διαφυγόντα κέρδη στη Κοινοπραξία "Καζίνο Αθηνών".

Δεύτερον, με το από 8.11.96 ιδιωτικό συμφωνητικό μεταξύ της κας Παπανδρέου και της Κοινοπραξίας του Καζίνο Λουτρακίου, αύξησε η κα Παπανδρέου από 20%, που ήταν μέχρι τα δεκαοκτώ δισεκατομμύρια, και από 22% που ήταν το ποσοστό κέρδους άνω των δεκαοκτώ δισεκατομμυρίων, σε 33% το ποσοστό συμμετοχής του Δημοσίου επί των μικτών κερδών και από πενήντα εκατομμύρια σε διακόσια πενήντα εκατομμύρια δραχμές το ειδικό ετήσιο τέλος, ποσοστό και ποσό που κρίνονται χαμηλά σε σχέση με αυτά. Προσέξτε ποιο είναι το στοιχείο στο οποίο στηρίζετε την κατηγορία σας: Λέτε ότι τα ποσά και ποσοστά που πέτυχε η κα Παπανδρέου ναι μεν αποτελούν όφελος, αλλά είναι λιγότερα απ' αυτά που θα μπορούσε να πετύχει αν το Δημόσιο πήγαινε και τα διεκδικούσε δια της δικαστικής οδού.

Για όνομα του Θεού, κύριοι συνάδελφοι!! Πώς προεξοφλούμε την κρίση των δικαστηρίων; Πώς ξέρουμε ότι η Δικαιοσύνη θα έδινε αύξηση μεγαλύτερη απ'αυτήν που πέτυχε η κα Παπανδρέου; 

Αυτές είναι οι δύο κατηγορίες εν πολλοίς, αγαπητοί συνάδελφοι, που αποδίδονται στην κα Παπανδρέου. Και επισημαίνω ότι δεν ευθυγραμμίζονται απόλυτα με το περιεχόμενο του πορίσματος των συναδέλφων της Νέας Δημοκρατίας που ήταν μέλη της Εξεταστικής Επιτροπής. Δηλαδή, άλλες ήταν οι παραβάσεις που αποδώσατε, κύριοι συνάδελφοι της Νέας Δημοκρατίας, στην κα Παπανδρέου -αναφέρομαι στα μέλη της Εξεταστικής Επιτροπής- και άλλα διαλαμβάνονται στη σημερινή σας πρόταση.

Η εξήγηση είναι πάρα πολύ απλή. Πολλά από εκείνα που της αποδίδατε τα είδατε να διαψεύδονται με τρόπο συντριπτικό από την επακολουθήσασα εισήγηση του κ. Γεραρή προς το Συβούλιο Επικρατείας. Αυτός είναι ο λόγος που τελικά αγνοήσατε το περιεχόμενο του πορίσματός σας και βάλατε άλλα πράγματα μέσα στο περιεχόμενο του κατηγορητηρίου σας. Η διαφορά, λοιπόν, αυτή οφείλεται στο ότι προσπαθήσατε να ποινικοποιήσετε την αποκατάσταση της νομιμότητας με το πόρισμά σας. Και όταν ο κ. Γεραρής με την τεκμηριωμένη εισήγησή του και εν πάση περιπτώσει και με την ισχύ της άποψης του φυσικού δικαστή κατέρριψε τα επιχειρήματά σας, προσφύγατε σε άλλα επιχειρήματα. Ανακαλύψατε και το Λουτράκι που εσείς οι ίδιοι δε ζητήσατε να διερευνηθεί στην Εξεταστική Επιτροπή. Σας καλώ να μου πείτε, πότε ένας από εσάς ζήτησε να γίνει έρευνα γύρω από το ιδιωτικό συμφωνητικό που αφορά το Καζίνο του Λουτρακίου και αν εγώ σας αρνήθηκα κάτι τέτοιο.

Αιφνιδιαστικά, λοιπόν, και χωρίς να έχει αποτελέσει αντικείμενο διερεύνησης της Εξεταστικής Επιτροπής το Καζίνο του Λουτρακίου, περιλάβατε στην πρόταση κατηγορίας ποινικό αδίκημα που αφορά το Καζίνο του Λουτρακίου.

Ας κάνουμε τώρα μια ιστορική αναφορά για να δούμε τα πράγματα καθαρά: (Ο κ. Ανδρεουλάκος εξ αιτίας μιας κεκτημένης κατηγορητικής ταχύτητας απέφυγε να την κάνει ή ίσως δεν πρόλαβε να την κάνει). Η κα Παπανδρέου αναλαμβάνει το Υπουργείο Τουρισμού το Φεβρουάριο του 1996. Τότε, κληρονομεί -θέλω να το προσέξετε αυτό- ένα ανοικτό θέμα. Το θέμα του Καζίνου, η κα Παπανδρέου, το κληρονόμησε. Το θέμα αυτό ήταν ανοικτό διότι από μόνο του ήταν μια εκκρεμότητα, ένα πρόβλημα. Στο θέμα του Καζίνο του Φλοίσβου για το οποίο ναι μεν είχε εκδοθεί απόφαση για παραχώρηση της άδειας για Καζίνο, δεν είχε όμως επακολουθήσει και η διοικητική σύμβαση που αυτή παράγει έννομες συνέπειες και δημιουργεί συμβατικές δεσμεύσεις για το Δημόσιο. Είναι γνωστοί οι λόγοι για τους οποίους δεν είχε επακολουθήσει η υπογραφή αυτής της διοικητικής σύμβασης. 'Ηταν οι αντιδράσεις των κατοίκων της περιοχής του Φλοίσβου και οι σοβαρές διοικητικές πλημμέλειες που είχαν διαπιστωθεί και καταλογίζονταν ήδη στην απόφαση του κ. Λιβανού. Γι'αυτό το λόγο άλλωστε και ο επόμενος, μετά το Λιβανό, Υπουργός Τουρισμού κ. Σηφουνάκης, δεν προχώρησε στην ολοκλήρωση της σχετικής διαδικασίας και στην υπογραφή της διοικητικής σύμβασης.

Η κα Παπανδρέου, λοιπόν, ύστερα από τον αποκλεισμό της περίπτωσης της κατασκευής του Καζίνου στην περιοχή του Φλοίσβου -αυτός ο αποκλεισμός έγινε με απόφαση της Κυβερνητικής Επιτροπής στις 4.4.1996- είχε μπροστά της δύο επιλογές. Και είναι ανακριβές βέβαια αυτό που είπε ο κ. Ανδρεουλάκος ότι δεν τους δόθηκε απάντηση σχετικά με τα

Σελίδα 6115 

Πρακτικά της Κυβερνητικής Επιτροπής. Απλώς η απάντηση στηρίχθηκε στο απόρρητο που εσείς οι ίδιοι, της Νέας Δημοκρατίας, θεσπίσατε. Kαι βέβαια, κάνατε πολύ καλά. Ας μείνουν και κάποια πράγματα έξω από τα πρωτοσέλιδα των εφημερίδων.

'Υστερα, λοιπόν, απ'αυτήν την πολιτική απόφαση της Κυβερνητικής Επιτροπής η κα Παπανδρέου, είπα, ότι είχε μπροστά της δύο επιλογές: Η μία ήταν να αναζητήσει άλλο χώρο για τη δημιουργία του Καζίνο. Η δεύτερη επιλογή θα ήταν να ανακαλέσει τη μη νόμιμη -αυτό πια δεν αμφισβητείται από κανέναν- απόφαση του κ. Λιβανού.

Η τρίτη δυνατότητα που ισχυρίζεσθε, κύριοι συνάδελφοι της Νέας Δημοκρατίας, μέσα στο πόρισμά σας, ότι είχε η κα Παπανδρέου, ήταν να επαναπροκηρύξει το διαγωνισμό για το Καζίνο του Φλοίσβου. Επιτρέψτε μου να πω ότι αυτό ούτε για αστείο δεν πρέπει να λέγεται. Πώς να επαναπροκηρύξεις ένα διαγωνισμό, το κύρος του οποίου εκκρεμεί στο Συμβούλιο της Επικρατείας; Ενώ εκκρεμεί η διοικητική διαδικασία με αίτηση ακυρώσεως που ακόμα δεν έχει εκδικαστεί και δεν έχει εκδοθεί απόφαση από το Συμβούλιο της Επικρατείας, είναι δυνατή η επαναπροκήρυξη διαγωνισμού;

Ας έρθουμε λοιπόν στη διερεύνηση της τυχόν πρώτης δυνατότητας της κας Παπανδρέου. Να πω κατ'αρχήν, ότι η κα Παπανδρέου προκειμένου να καταλήξει στην ανακλητική της απόφαση, ετήρησε μεγάλη επιμέλεια. Δεν ξέρω πόσοι από εσάς που έχετε διατελέσει Υπουργοί, θα τηρούσατε αυτήν την επιμέλεια ή θα κάνατε όσα έκανε η κα Παπανδρέου, πριν ανακαλέσει τη συγκεκριμένη απόφαση.

Δεν έχω ασκήσει διοίκηση και δεν ξέρω, αλλά δεν έχω δει και πολλούς να το κάνουν. Παρά το γεγονός ότι δεν ήταν μόνο δική της απόφαση, ήταν κυβερνητική απόφαση, και αν θέλετε η πολιτική κάλυψη υπήρχε εκ των πραγμάτων, η ίδια έκανε τις εξής ενέργειες: Πρώτον, απευθύνθηκε σε πολλούς νομικούς και συγκεκριμένα πρώτα απ' όλα στους κυρίους Ρίκο και Κορνηλάκη, τους ανέφερε και ο κ. Ανδρεουλάκος. Θα πω και εγώ, κύριε Ανδρεουλάκο, τι είπαν οι κύριοι Ρίκος και Κορνηλάκης, γιατί κάποια άλλα πράγματα αναφέρατε λίγο πριν. Είπαν: πρώτον, ότι είναι προτιμότερο να ανακληθεί άμεσα η άδεια και ότι η εκδοθείσα απόφαση είναι μονομερής διοικητική πράξη και επομένως ελλείψει διοικητικής συμβάσεως, δεν υπάρχει κίνδυνος να υποχρεωθεί το Δημόσιο σε αποζημίωση -και αυτό το τονίζω-γιατί πολλές φορές ακούγεται από την πλευρά των συναδέλφων της Νέας Δημοκρατίας γιατί είναι βασικό και απαραίτητο στοιχείο της κατηγορίας, ο κίνδυνος ζημίας για το Δημόσιο.

Είπαν επίσης ότι αν μεταβαλλόταν ο τόπος λειτουργίας του Καζίνο του Φλοίσβου στην Ανάβυσσο, όπως ζητούσε η Κοινοπραξία, αυτό θα οδηγούσε σε προσβολή αυτής της απόφασης, λόγω δραστικής μεταβολής των όρων του διαγωνισμού. 'Ετσι η δεύτερη του διαγωνισμού εταιρεία θα ζητούσε και θα πετύχαινε την ακύρωση της νέας άδειας. Το Νομικό Συμβούλιο του Κράτους τα είπε αυτά και αυτό αμφισβητήθηκε. Τριάντα άνθρωποι που συγκροτούν το Νομικό Συμβούλιο του Κράτους αμφισβητήθηκαν κατά καιρούς γύρω από τις προθέσεις και την αντικειμενικότητά τους.

Είπαν ακόμα ο κ. Ρίκος και ο κ. Κορνηλάκης ότι στην περίπτωση αυτή που θα γινόταν, δηλαδή, η μεταβολή του τόπου, το Δημόσιο θα εξετίθετο σε σοβαρό κίνδυνο αποζημίωσης του δεύτερου πλειοδότη.

Και καταλήγει το ίδιο πόρισμα πως μια τέτοια λύση λειτουργίας του Καζίνο σε άλλη θέση, δε θα πρέπει να προκριθεί.

Η κα Παπανδρέου δεν αρκέστηκε σ' αυτό, ζήτησε τη γνώμη της επιτροπής των Καζίνων, που διαπιστώνει και αυτή σειρά παρανομιών στην υπό ανάκληση απόφαση του κ. Λιβανού.

Και τέλος απευθύνεται στην Ολομέλεια του Νομικού Συμβουλίου του Κράτους, που ομόφωνα με τριάντα μέλη, αποφαίνεται τα εξής: Πρώτον, η απόφαση Λιβανού ήταν μονομερής διοικητική πράξη και όχι σύμβαση. Αυτό το τονίζω, αγαπητοί συνάδελφοι, διότι ο χαρακτηρισμός ως μονομερούς διοικητικής πράξεως της απόφασης του κ. Λιβανού, εξαλείφει τις πιθανότητες να προβεί το Δημόσιο σε καταβολή αποζημίωσης για διαφυγόντα κέρδη. Ο βασικός κίνδυνος για το Δημόσιο ήταν αυτός και εκεί η Νέα Δημοκρατία δίνει ιδιαίτερη βαρύτητα. Δεύτερον, η απόφαση 37/95 του κ. Λιβανού, είναι για πολλούς λόγους παράνομη. Τρίτον, δεν υπάρχει περίπτωση καταβολής από το Δημόσιο αποζημίωσης για διαφυγόντα κέρδη. Αυτό αναγράφεται στη σελίδα 25 της γνωμοδότησης της Ολομέλειας του Νομικού Συμβουλίου του Κράτους. Τέταρτον, αν επιλεγόταν η λύση της ίδρυσης σε άλλο χώρο του Καζίνο του Φλοίσβου, δηλαδή, στην Ανάβυσσο, τότε η δεύτερη του διαγωνισμού Κοινοπραξία, θα προσέβαλε και θα ακύρωνε αυτήν την απόφαση. Αυτά αναφέρονται στις σελίδες 30 και 31 της γνωμοδότησης της Ολομέλειας του Νομικού Συμβουλίου του Κράτους.

Ποιοι λοιπόν λόγοι έπρεπε να τεθούν στην ανακλητική απόφαση της κας Παπανδρέου;

Κύριοι συνάδελφοι, όσοι από σας έχετε ασκήσει διοίκηση, γνωρίζετε ότι οι λόγοι που τίθενται σε μία διοικητική πράξη, δεν τίθενται κατά παραγγελία. Τίθενται οι λόγοι που υπάρχουν. Το αιτιολογικό μίας διοικητικής πράξης πρέπει να απηχεί την πραγματικότητα και όχι κατασκευασμένους λόγους. Σ' αυτούς, λοιπόν, τους λόγους στηρίχθηκε η ανακλητική απόφαση και σχεδόν όλοι αυτοί αποδείχθηκαν νόμιμοι και βάσιμοι, για να έρθουμε τώρα και στην μετέπειτα εξέλιξη των πραγμάτων, σύμφωνα με την εισήγηση του κ. Γεραρή επί της σχετικής αιτήσεως ακυρώσεως των τεχνικών εταιρειών-μελών της Κοινοπραξίας, στο περιεχόμενο της οποίας σε λίγο θα αναφερθώ. Αποδείχθηκε επίσης ότι αυτοί οι λόγοι και αυτή η απόφαση με το συγκεκριμένο περιεχόμενο, δεν έθεταν σε κίνδυνο τα συμφέροντα του Δημοσίου και αυτό επισημαίνεται από την εισήγηση του κ. Γεραρή. Σας διαβάζω μάλιστα τη σχετική αναφορά στη σελίδα 7: "Η διαφορά που προκαλείται από την ανάκληση είναι διαφορά από ανάκληση μονομερούς διοικητικής πράξεως". Επομένως, μειώνεται, εξαλείφεται, εκλείπει, θα έλεγα, ο κίνδυνος αποζημίωσης από πλευράς του Δημοσίου.

Από την ίδια εισήγηση του κ. Γεραρή, πρέπει να επισημάνω και τα εξής σημεία: Πρώτον, η αίτηση ακυρώσεως των τεχνικών εταιρειών-μελών της κοινοπραξίας, στηρίζεται σε επτά λόγους, καθένας από τους οποίους πλήττει το αιτιολογικό της ανακλητικής απόφασης. Σύμφωνα με την εισήγηση του κ. Γεραρή, όλοι οι προβαλλόμενοι λόγοι απο την πλευρά των εταιρειών που είναι μέλη της Κοινοπραξίας, κρίνονται αβάσιμοι. Δεύτερον, η άδεια παραχώρησης ήταν επιδεκτική ανακλήσεως, λέει ο κ. Γεραρής. Και τρίτον, η μη συμμόρφωση της κας Παπανδρέου προς την απόφαση της Κυβερνητικής Επιτροπής της 4ης Απριλίου 1996, θα δημιουργούσε κυβερνητική ευθύνη της Υπουργού.

Αυτά (τα) λέει ο εισηγητής του Συμβουλίου Επικρατείας.

Τέταρτον, ότι η Οικονομική Επιτροπή στις 2.11.95 είχε αποκλείσει την περίπτωση δημιουργίας Καζίνο στο Φλοίσβο. Και στις 2.11.95, κύριοι συνάδελφοι, η κα Παπανδρέου δεν ήταν Υπουργός.

Πέμπτον, ότι ορθώς αποδίδονται στην ανακαλούμενη απόφαση νομικές πλημμέλειες, (σελίδα 26).

'Εκτον, ότι η τροποποίηση της πράξεως κατακυρώσεως, δια της μεταβολής του τόπου των εγκαταστάσεων, ακόμα και με τη συγκατάθεση της Κοινοπραξίας, δε θα συνιστούσε νόμιμη εναλλακτική λύση, γιατί αυτό αποτελεί ουσιώδη μεταβολή των όρων του διαγωνισμού, λέει και ο κ. Γεραρής εκτός από το Νομικό Συμβούλιο του Κράτους.

'Εβδομον, ότι ορθώς η κα Βάσω Παπανδρέου ζήτησε τη συμβουλευτική γνώμη της Επιτροπής των Καζίνο, πριν ανακαλέσει την απόφαση Λιβανού, (γιατί και αυτό θεωρήθηκε υποβολιμαίο και ύποπτο...).

'Υστερα από όλα αυτά, κύριοι συνάδελφοι, αισθάνομαι την ανάγκη να απευθύνω σε όλους σας το ερώτημα: 'Οταν ένας Υπουργός που κληρονομεί ένα διοικητικής φύσεως πρόβλημα και πρέπει να το λύσει, γιατί εάν το πρόβλημα παρατεινόταν, το κόστος για το Δημόσιο θα ήταν πολλαπλάσιο και πολύ μεγάλο σήμερα -και ρωτά όλους αυτούς τους επί του θέματος 

Σελίδα 6116 

αρμόδιους φορείς και ιδιαίτερα το Νομικό Συμβούλιο του Κράτους και δεν κάνει τίποτα άλλο από το να υλοποιεί τις υποδείξεις τους -σας θυμίζω ότι εσείς οι ίδιοι έχετε πει στην αρχική σας πρόταση κατηγορίας ότι βάση της ανακλητικής απόφασης της κας Παπανδρέου υπήρξε η γνωμοδότηση της Ολομέλειας του Νομικού Συμβουλίου του Κράτους, πράγμα που σήμερα θεωρείτε ότι δεν έγινε κι'αυτό αποτελεί στοιχείο κατηγορίας για την κα Παπανδρέου- υπάρχει έστω και ένας ανάμεσα σας που στα αλήθεια, με σοβαρότητα, υποστηρίζει ότι αυτός ο Υπουργός διέπραξε αδίκημα; Υπάρχει έστω και ένας που θεωρεί ότι η εκ των υστέρων, με την εισήγηση Γεραρή, επικύρωση της πράξης ανάκλησης της κας Παπανδρέου δεν εκμηδενίζει και το πλέον κακόπιστο επιχείρημα; Υπάρχει έστω και ένας που πιστεύει ότι η τυχόν μη συμμόρφωση της κας Παπανδρέου προς την υποχρέωσή της να ανακαλέσει την απόφαση Λιβανού δε θα την είχε φέρει σήμερα στις πύλες του Ειδικού Δικαστηρίου; Είμαι απόλυτα βέβαιος, ότι εάν απευθυνθούμε στη συνείδησή σας, δεν υπάρχει κανένας.

Σε ό,τι αφορά τέλος την κατηγορία για την αναθεώρηση της σύμβασης του Καζίνο Λουτρακίου, ομολογώ ότι ανησυχώ από την επιχειρούμενη εγκαινίαση ενός νέου είδους αδικήματος, το οποίο θα στοιχειοθετείται σε κάθε περίπτωση που Υπουργός κατά την άσκηση των καθηκόντων του υπερασπίζεται μεν τα συμφέροντα του Δημοσίου, επιτυγχάνει όφελος υπέρ του Δημοσίου, αλλά όχι εκείνο που κατ' ελευθέραν εκτίμησιν θα μπορούσε να επιτύχει. Και το κυριότερο, όχι εκείνο που σύμφωνα με την προεξοφλούμενη κρίση της Δικαιοσύνης θα μπορούσε να επιτύχει.

Ως προς αυτήν την άποψη των συναδέλφων της Νέας Δημοκρατίας, επιβάλλεται να γίνουν ορισμένες σύντομες επισημάνσεις:

Πρώτον, η κα Παπανδρέου με την αναθεώρηση της σύμβασης του Καζίνο Λουτρακίου πέτυχε το μεγαλύτερο ποσοστό συμμετοχής του Δημοσίου επί των κερδών του (33%) σε σχέση με όλα τα ποσοστά συμμετοχής του Δημοσίου επί των κερδών που υπάρχουν στα Καζίνο της Χώρας.

Δεύτερον, την αναθεώρηση αυτήν την επέβαλε αν και κατά τη σύμβαση και το νόμο ο αντισυμβαλλόμενος δεν ήταν υποχρεωμένος να τη δεχθεί.

Τρίτον, πώς προεξοφλείτε, κύριοι συνάδελφοι, ότι με προσφυγή στη Δικαιοσύνη θα επιτυγχανόταν μεγαλύτερο ποσοστό οφέλους; 'Εχετε ίσως προφητικές ικανότητες; Ποια θα ήταν η νομική και πραγματική βάση της σχετικής αγωγής, να το ακούσουμε; Θα ισχυριζόταν το Δημόσιο ότι υπήρξε, όπως επιχειρείτε να πείτε, απρόοπτη μεταβολή των συνθηκών; Γνωρίζετε πολλές περιπτώσεις στην νομολογία που να δικαιώνουν αγωγές στηριζόμενες στο άρθρο 388 του Αστικού Κώδικα; Και σε τι συνίσταται επί του προκειμένου η απρόοπτη μεταβολή των συνθηκών; Στο ότι δε λειτούργησε το Καζίνο του Φλοίσβου στις 8 Νοεμβρίου του 1996, πράγμα που κατά τη συνήθη πορεία των πραγμάτων λέτε ότι θα γινόταν αν δεν ανεκαλείτο η απόφαση; Σας θυμίζω ότι η κα Παπανδρέου έγινε Υπουργός το Φεβρουάριο του 1996 και ως τότε δεν είχε επακολουθήσει η υπογραφή της σύμβασης. 'Αρα, αν συνεχιζόταν εκείνη η κατάσταση δεν μπορούσε να παραγάγει έννομες συνέπειες η απόφαση του κ. Λιβανού. Προϋπόθεση ήταν η υπογραφή της σύμβασης και το ξέρετε πολύ καλά.

Σας θυμίζω, επίσης, την από 2.11.95 πολιτική απόφαση της οικονομικής επιτροπής για μη κατασκευή του Καζίνου του Φλοίσβου, πράγμα που δεν ήταν απόφαση της κας Παπανδρέου. Επαναλαμβάνω ότι ήταν πολιτική απόφαση της οικονομικής επιτροπής.

Είναι δυνατόν, κύριοι συνάδελφοι, να κατηγορείται ένας Υπουργός ότι ναι μεν πέτυχε όφελος για το Δημόσιο αλλά όχι αυτό που θα μπορούσε να πετύχει; Τότε αυτοδικαίως, η επίτευξη οποιουδήποτε ποσοστού κέρδους για το Δημόσιο, πριν δηλαδή, από την αναθεώρηση της αρχικής συμφωνίας, είναι ποινικό αδίκημα. Εφόσον η αναθεώρηση οδηγεί σε όφελος μεγαλύτερο από εκείνο που πέτυχε η αρχική σύμβαση, θα φθάσουμε στο οξύμωρο φαινόμενο η αρχική σύμβαση να θεωρείται, όταν η αναθεώρηση οδηγεί σε μεγαλύτερο ποσοστό κέρδους, ως ποινικό αδίκημα.

Αγαπητοί συνάδελφοι, όπως γίνεται αντιληπτό καλείσθε σήμερα να καθιερώσετε με την ψήφο σας δύο νέα αδικήματα: Το ένα από αυτά αποκαλείται "αποκατάσταση της νομιμότητας" -σύμφωνα με εσάς- το δεύτερο από αυτά είναι "η επίτευξη οφέλους για το Δημόσιο μικροτέρου του κατ' ελευθέραν εκτίμησιν δυναμένου να επιτευχθεί".

Είμαι στα αλήθεια περίεργος για το πόσοι θα ευρεθούν για να δεχθούν την καθιέρωση τέτοιων αδικημάτων. Ξέρετε, τα Κόμματα αλλάζουν στην εξουσία και οι ρόλοι αλλάζουν. Είμαι στα αλήθεια περίεργος, αλλά αισιοδοξώ ότι δεν θα υπάρξουν πολλοί. Αισιοδοξώ, ότι η Βουλή θα δώσει σήμερα ένα μήνυμα υπευθυνότητας και σοβαρότητας. Αν αυτό γίνει το πολίτευμα θα έχει βγει κερδισμένο και ενισχυμένο. Αν όχι, η ζημιά που θα προκληθεί δε θα αφορά πρόσωπα, θα αφορά θεσμούς, στους οποίους ο λαός προσβλέπει με εμπιστοσύνη για την αντιμετώπιση των προβλημάτων του. Θα αφορά το κύρος της Βουλής που θα έχει στείλει ένα αρνητικό μήνυμα ποινικοποίησης της πολιτικής ζωής. Θα αφορά όλους μας και τον καθ'ένα ξεχωριστά.

Επιτέλους ας ξεπεράσουμε αυτά που έβλαψαν τον Τόπο και τον καταδίκασαν σε οπισθοδρόμηση. Ας μη ξεχνάμε ότι πρωτομπαίνοντας σ'αυτό το χώρο ορκιστήκαμε να εκπληρώνουμε ευσυνείδητα τα καθήκοντά μας. Είναι καιρός να επιβεβαιώσουμε αυτόν τον όρκο! Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο κ. Αχιλλέας Κανταρτζής έχει το λόγο.

Σεις, κύριε Κανταρτζή, ελπίζω ως τρίτος στη συζήτηση να είστε φειδωλός!

ΑΧΙΛΛΕΥΣ ΚΑΝΤΑΡΤΖΗΣ: Κυρίες και κύριοι συνάδελφοι, πολλές φορές βέβαια έχει γίνει συζήτηση σε τούτη την Αίθουσα για την υπόθεση του Φλοίσβου και ήδη πολλά από τα ζητήματα που αναδεικνύονται έχουν ειπωθεί, δε θα μπορούσε, όμως, κανείς να τοποθετηθεί στην πρόταση κατηγορίας χωρίς να αναφερθεί σε στοιχεία και γεγονότα που έχουν αναφερθεί σε προηγούμενες συζητήσεις.

Το ιστορικό βέβαια της υπόθεσης είναι γνωστό: Με την 37/95 απόφαση του τότε Υπουργού Τουρισμού κ. Λιβανού παραχωρήθηκε στην Κοινοπραξία με την επωνυμία "Κοινοπραξία Καζίνο Αθηνών" ύστερα από διεθνή πλειοδοτικό διαγωνισμό η άδεια ίδρυσης, λειτουργίας και εκμετάλλευσης επιχείρησης Καζίνο με τις συνοδευτικές εγκαταστάσεις στο Νομό Αττικής εκτός Δήμου Αθηναίων και συγκεκριμένα στην περιοχή Φλοίσβου, καθώς επίσης και η χρήση και εκμετάλλευση του τουριστικού λιμένα Φλοίσβου Αττικής συμπεριλαμβανομένης και της χερσαίας ζώνης.

Η απόφαση αυτή του τότε Υπουργού Τουρισμού ανακλήθηκε με την 588/21.5.96 απόφαση της Υπουργού Ανάπτυξης. Η πιο πάνω απόφαση του Υπουργού Τουρισμού, δηλαδή, η 37/95 είναι παράνομη. Και είναι παράνομη για τους παρακάτω λόγους κατά τη γνώμη μας:

Πρώτον, γιατί μετά την αποπεράτωση του πρώτου σταδίου του διαγωνισμού σημειώθηκαν αλλαγές στη σύνθεση των μελών της Κοινοπραξίας, απεχώρησαν μέλη της και στη θέσης του εισήλθαν άλλα. Πιο συγκεκριμένα στο δεύτερο δεκαπενθήμερο του Οκτώβρη του 1994 η εταιρεία "ΙΝΤΕΡΚΛΟΜΠ" η οποία συμμετείχε στην Κοινοπραξία μεγαλύτερου του 51% μεταβίβασε τις μετοχές της στις ανώνυμες κατασκευαστικές εταιρείες "ΑΤΤΙΚΑΤ", "ΠΡΟΟΔΕΥΤΙΚΗ", "ΑΛΤΕ" και "ΑΕΤΕ ΤΕΧΝΟΔΟΜΗ Αδελφοί ΤΡΑΥΛΟΥ".

Δεν έχουμε βέβαια το χρόνο για να αναφερθούμε αναλυτικά στη διαδικασία όλων των αλλεπάλληλων μεταβολών στη σύνθεση της πλειοδότριας κοινοπραξίας που έγιναν μετά το πέρας του πρώτου σταδίου που προβλέπεται από το νόμο. Θα σημειώσουμε, όμως, ότι μόνο και μόνο αυτές οι αλλαγές θα έπρεπε να έχουν δημιουργήσει σοβαρότατα ερωτηματικά και στην επιτροπή και στον τότε Υπουργό Τουρισμού.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

 

Σελίδα 6117 

Το γεγονός αυτό είχε σαν αποτέλεσμα να μη μπορέσει η επιτροπή διαγωνισμού να διαπιστώσει έγκαιρα και κατά το πρώτο στάδιο, όπως επιβάλλει ο νόμος, το ήθος, την εντιμότητα, την επάρκεια χρηματοδότησης από αδιάβλητη πηγή των εταίρων που συμμετείχαν στην πλειοδότρια κοινοπραξία.

Ο επιβεβλημένος από το νόμο έλεγχος αυτών των στοιχείων δεν στάθηκε δυνατόν να γίνει ούτε και στο δεύτερο σταδιο, όπως αυτό αβίαστα προκύπτει από το από 20.12.94 πρακτικό της επιτροπής διαγωνισμού που σημειώνεται σαν γενική παρατήρηση ότι δεν έγινε επαρκής διερεύνηση του ήθους, της εντιμότητας, της επάρκειας χρηματοδότησης από αδιάβλητη πηγή της πλειοδότριας κοινοπραξίας.

Σύμφωνα με τις διατάξεις του άρθρου 57 του ν. 2224/94 η παραχώρηση της χρήσης και εκμετάλλευσης τουριστικών λιμένων διενεργείται μετά από προηγούμενη γνώμη της επιτροπής του άρθρου 30 του ν. 2160/93.

Η γνωμοδότηση, όμως, της επιτροπής του άρθρου 30 που ήταν αρνητική, εκδόθηκε μετά την απόφαση της επιτροπής διαγωνισμού που ανέδειξε την πλειοδότρια κοινοπραξία. Ενώ η γνωμοδότηση της επιτροπής του άρθρου 30 έχει ημερομηνία 10.1.1995, η απόφαση της επιτροπής των καζίνο, που αξιολόγησε και βαθμολόγησε και ανέδειξε τον πλειοδότη του διαγωνισμού, συντάχθηκε στις 20.12.1994. Κατά αυτόν τον τρόπο η γνωμοδότηση της επιτροπής του άρθρου 30 τέθηκε υπόψη μόνο του Υπουργού Τουρισμού, ο οποίος παρά την αρνητική γνωμοδότηση της παραπάνω επιτροπής, έσπευσε στις 13.1.1995 να εκδόσει την 37/1995 απόφαση, ενώ σύμφωνα και με το γράμμα, αλλά και με το πνεύμα των διατάξεων του άρθρου 57 του ν. 2224/1994, η γνώμη της επιτροπής αυτής πρέπει να προηγείται της επιτροπής διαγωνισμού, η οποία πρέπει να την παίρνει υπόψη της και να τη συνεκτιμά με τα άλλα στοιχεία κατά την αξιολόγηση και βαθμολόγηση των υποψηφίων.

Αυτό, άλλωστε, αποσαφηνίζεται και στην αιτιολογική έκθεση του άρθρου 57, στην οποία ρητά αναφέρεται ότι: "Η γνώμη της επιτροπής του άρθρου 30 παρέχεται πλέον όχι στον Υπουργό Τουρισμού, αλλά στην επιτροπή του άρθρου 1 παράγραφος 7 του ν. 2206/1994.

Τρίτον η απόφαση 37/1995 του Υπουργού Τουρισμού θέτει ως βάση για την ανέγερση, από την πλειοδότρια, κοινοπραξία των εγκαταστάσεων καζίνο, ξενοδοχείο, συνεδριακό κέντρο, κτίρια μαρίνας κ.λπ., στη χερσαία και πέραν αυτής ζώνη του τουριστικού λιμένα Φλοίσβου, την 1363/94 κοινή υπουργική απόφαση των Υπουργών Τουρισμού και ΠΕ.ΧΩ.Δ.Ε..

Η απόφαση, όμως, αυτή με την οποία τροποποιούνται και οι όροι και οι περιορισμοί δόμησης που είχε καθορίσει για τη χερσαία ζώνη ο ν. 2160/93, καθώς επίσης και οι όροι και οι περιορισμοί δόμησης που ισχύουν με βάση τις σχετικές διατάξεις για την πέρα της χερσαίας ζώνη, είναι ανίσχυρη, γιατί εκδόθηκε χωρίς νομοθετική εξουσιοδότηση και ποτέ δεν κυρώθηκε από το νόμο όπως προβλεπόταν και από το τελευταίο εδάφιό της.

Στο σημείο αυτό πρέπει να πάρουμε υπόψη μας ότι ακόμα και αν κυρωνόταν εκ των υστέρων η κοινή υπουργική απόφαση, σαν κανονιστική πράξη που είναι, δε θα είχε αναδρομική ισχύ, παρά μόνο ισχύ για το μέλλον.

Η κοινή υπουργική απόφαση είναι παράνομη και για έναν ακόμα λόγο. Γιατί έρχεται σε αντίθεση με το άρθρο 24 του Συντάγματος, αν ληφθεί υπόψη ότι με το ν. 1515/85, με το ρυθμιστικό σχέδιο και πρόγραμμα προστασίας περιβάλλοντος της ευρύτερης περιοχής της Αθήνας, προβλέπεται η δημιουργία υπερτοπικού πόλου αναψυχής, αθλητισμού και πολιτιστικών λειτουργιών. Στα δε σχετικά διαγράμματα του νόμου αυτού ολόκληρη η χερσαία ζώνη του Φαληρικού όρμου, πέραν της λεωφόρου Ποσειδώνος, απεικονίζεται ως χώρος πρασίνου και ελεύθερος αρχαιολογικός χώρος.

Επομένως, σύμφωνα με όσα αναλυτικά αναφέραμε, η 37/95 απόφαση του Υπουργού Τουρισμού είναι παράνομη και κατά το μέρος που στηρίζεται στην κοινή υπουργική απόφαση.

Τέταρτον, η 37/95 απόφαση του Υπουργού Τουρισμού είναι παράνομη και για έναν ακόμη λόγο που επισημαίνεται στην ομόφωνη γνωμοδότηση του Νομικού Συμβουλίου του Κράτους. Αναφέρομαι στην 194/96: Η Επιτροπή Καζίνο είναι αρμόδια να διενεργεί διαγωνισμούς αφ' ενός μεν για τη χορήγηση αδειών καζίνο και αφ'ετέρου για την παραχώρηση της χρήσης και εκμετάλλευσης τουριστικών λιμένων, συμπεριλαμβανομένης και της χερσαίας ζώνης αυτών. Στην περίπτωση, όμως, του Φλοίσβου, σύμφωνα με τις παραπάνω προκηρύξεις και ιδίως με τη δεύτερη από αυτές, ο διαγωνισμός αφορούσε, εκτός από τη χορήγηση και εκμετάλλευση μαρίνας και την παραχώρηση εβδομήντα πέντε περίπου στρεμμάτων, ιδιοκτησίας και διαχείρισης του ΕΟΤ, στις οποίες, όμως, κατά την προσφορά της πλειοδότριας κοινοπραξίας, πρόκειται να ανεγερθούν όλα τα κτίρια του καζίνο. Η διαδικασία του διαγωνισμού και συνεπώς και η υπουργική απόφαση, είναι παράνομη όσον αφορά την παραχώρηση των εκτάσεων αυτών, οι οποίες μπορούσαν να παραχωρηθούν μόνο από τα αρμόδια όργανα του ΕΟΤ και με τη διαδικασία που προβλέπεται από τη νομοθεσία περί ΕΟΤ.

Η διαδικασία που οδήγησε στην υπουργική απόφαση ήταν ενιαία στην 37/95. Η βαθμολόγηση των προσφορών και η ανάδειξη του πλειοδότη έγινε αδιακρίτως, με βάση ολόκληρη την επενδυτική πρόταση των υποψηφίων και χωρίς την παραχώρηση των εκτάσεων αυτών δεν μπορεί να πραγματοποιηθεί η επενδυτική πρόταση.

Αν και η παρανομία αυτή αναφέρεται αμέσως μόνο στο σκέλος της παραχώρησης αυτών των εκτάσεων, συμπαρασύρει και ολόκληρη την τελική διοικητική πράξη, η οποία είναι φανερό ότι δεν θα εκδιδόταν χωρίς την παραχώρηση και των εκτάσεων αυτών.

'Ολες αυτές οι παρανομίες διαπιστώνονται και στην 194/1996

γνωμοδότηση του Νομικού Συμβουλίου του Κράτους και αποτέλεσαν την αιτιολογική βάση της ανακλητικής απόφασης της Υπουργού Ανάπτυξης, πέρα από το ρόλο που μπορεί να έπαιξαν και άλλα πράγματα.

Το ερώτημα που προκύπτει μετά από όλα αυτά, είναι: Τις παρανομίες αυτές, που επιβεβαιώθηκαν και από τα στοιχεία που συγκεντρώθηκαν από την Εξεταστική Επιτροπή, τις γνώριζε ο Υπουργός Τουρισμού; Η απάντησή μας είναι, ναι, τις παρανομίες αυτές τις γνώριζε ο κ.Λιβανός, όταν εξέδιδε την παράνομη απόφασή του.

Και αυτό επιβεβαιώνεται από μία σειρά στοιχεία και συγκεκριμένα: Πρώτον, στο από 20-12-94 πρακτικό της συνεδρίασης της Επιτροπής Διαγωνισμού, κατά την οποία τα μέλη της αξιολόγησαν και βαθμολόγησαν τις προσφορές, εκφράζονταν από όλα τα μέλη της προβληματισμοί και σημειωνόταν σαν γενική παρατήρηση ότι δεν έγινε διερεύνηση του ήθους, της εντιμότητας και της επάρκειας χρηματοδότησης από αδιάβλητη πηγή των μελών της κοινοπραξίας.

Στο ίδιο, επίσης, πρακτικό υπήρχε και η διαπίστωση μελών της Επιτροπής ότι η προσφορά της πλειοδότριας στερούνταν πρόσθετες εγγυήσεις για την πραγματοποίηση της συνολικής επένδυσης. Δεν υπάρχει αμφιβολία ότι ο Υπουργός έλαβε γνώση αυτού του πρακτικού, όπως αυτό προκύπτει και από την ίδια την απόφασή του, που αναφέρεται εισαγωγικά.

Δεύτερον, ο Υπουργός Τουρισμού γνώριζε, επίσης, ότι η απόφαση της Επιτροπής του άρθρου 30, έπρεπε να προηγηθεί της γνώμης της Επιτροπής του Διαγωνισμού για το καζίνο, όπως προβλεπόταν από το άρθρο 57 του ν. 2224/1994, αφού η ρύθμιση αυτή έγινε μετά από δική του τροπολογία.

Τρίτον, ο Υπουργός Τουρισμού γνώριζε επιπλέον ότι η 1363/1994 κοινή υπουργική απόφαση περιείχε παρεκκλίσεις από τις ισχύουσες πολεοδομικές διατάξεις, όπως αυτό συνάγεται από το κείμενο της 37/1995 απόφασής του, που ρητά αναφέρει κατά λέξη: "δεδομένου ότι η χορήγηση της παρούσας άδειας δε συνεπάγεται οποιαδήποτε δυνατότητα παρέκκλισης από τις ισχύουσες πολεοδομικές διατάξεις, πέραν των αναγραφομένων στην ως άνω κοινή υπουργική απόφαση". Γνώριζε ακόμη ο Υπουργός Τουρισμού ότι η κοινή υπουργική απόφαση ήταν ανίσχυρη, αφού δεν κυρώθηκε, εκδόθηκε χωρίς νομοθετική εξουσιοδότηση και ούτε είχε 

Σελίδα 6118 

κυρωθεί με νόμο.

Από όλα τα παραπάνω, συνάγεται ότι ο τότε Υπουργός Τουρισμού κ.Διονύσιος Λιβανός, έχοντας επίγνωση όλων αυτών των παρανομιών και παρά το γεγονός ότι είχε την υποχρέωση, ασκώντας τον έλεγχο νομιμότητας, είτε να θεωρήσει την απόφαση της Επιτροπής παράνομη είτε να προτείνει στο Υπουργικό Συμβούλιο να κηρυχθεί άγονος ο διαγωνισμός, εν τούτοις προχώρησε στην παραχώρηση της άδειας με την 37/1995 απόφασή του.

Ο τότε Υπουργός Τουρισμού, παρέχοντας την άδεια αυτή, παρέβη με πρόθεση τα καθήκοντα της υπηρεσίας του, με σκοπό να προσπορίσει σε άλλον -και συγκεκριμένα στην πλειοδότρια κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ"- παράνομο όφελος. Ποιο είναι το όφελος; Το όφελος αυτό συνίσταται στην με παράνομο τρόπο απόκτηση της δυνατότητας να εκμεταλλευθεί η Κοινοπραξία αυτή το Καζίνο και τη Μαρίνα Φλοίσβου.

Το συμπέρασμά μας, ότι ο πρώην Υπουργός Τουρισμού κ.Λιβανός ενήργησε με πρόθεση, ενισχύεται ακόμη περισσότερο, αν πάρουμε υπόψη μας τα εξής: Πρώτον, ότι η εγγύηση συμμετοχής στο δεύτερο στάδιο καταβλήθηκε εκπρόθεσμα από την πλειοδότρια Κοινοπραξία. Το γεγονός βέβαια αυτό επιχειρήθηκε να καλυφθεί εκ των υστέρων με παράταση της προθεσμίας καταβολής των εγγυήσεων, ώστε να καλυφθεί η πλειοδότρια Κοινοπραξία.

Δεύτερον, την ενιαιοποίηση των προθεσμιών της διαδικασίας του διαγωνισμού, ώστε να καλυφθούν όλες οι μεταβολές στη σύνθεση της πλειοδότριας Κοινοπραξίας -και όχι μόνο- κατά παράβαση των διατάξεων του νόμου 2206/1994.

Τρίτον, την ερμηνεία που δόθηκε από τον Υπουργό Τουρισμού σε μια σειρά κενά και ασάφειες του νόμου για επιμέρους ρυθμίσεις, ερμηνεία που ευνοεί τα συμφέροντα της πλειοδότριας Κοινοπραξίας.

Στο σημείο αυτό, πρέπει να ανοίξουμε μια μικρή παρένθεση και να επισημάνουμε το εξής, το πώς ψηφίζονται οι διάφοροι νόμοι, με ηθελημένα ή αθέλητα κενά και ασάφειες, που δίνουν το έδαφος στον καθένα να τους ερμηνεύει κατά το δοκούν.

Κατ'επανάληψη το έχουμε επισημάνει και μέσα σ'αυτήν την Αίθουσα, όταν η συζήτηση των νομοσχεδίων γίνεται μέσα σε ασφυκτικά χρονικά όρια ότι είναι φυσικό και επόμενο να παρουσιάζονται τέτοια φαινόμενα.

Ο νόμος για τα καζίνο περιέχει μια σειρά από ασάφειες -και αυτό κατά τη γνώμη μας, όχι τυχαία- και έστρωσε το δρόμο για την ερμηνεία τους κατά το δοκούν.

Κάνουμε αυτήν την παρατήρηση χωρίς να θέλουμε να απαλλάξουμε τον πρώην Υπουργό Τουρισμού, ο οποίος όφειλε και σε τέτοια ερμηνευτικά προβλήματα να προασπίσει τα συμφέροντα του Δημοσίου.

Το Κομμουνιστικό Κόμμα Ελλάδας κρίνει ότι είναι επιβεβλημένη η σύσταση Προανακριτικής Επιτροπής, για να διερευνήσει τις περαιτέρω ποινικές ευθύνες του Υπουργού Τουρισμού, αφού υπάρχουν σοβαρές ενδείξεις για την τέλεση από μέρους του του αδικήματος της παράβασης καθήκοντος που προβλέπεται από το άρθρο 259 του Ποινικού Κώδικα. 

Από τα στοιχεία που παρατίθενται στην πρόταση κατηγορίας στοιχειοθετούνται ενδείξεις για την τέλεση του αδικήματος της απιστίας, που προβλέπεται από το άρθρο 390 από τον πρώην Υπουργό Τουρισμού, θα ψηφίσουμε την πρόταση κατηγορίας και ως προς το σκέλος αυτό, ώστε να προχωρήσει η πλήρης διαλεύκανσή της δεδομένου ότι το ζήτημα αυτό ουσιαστικά αναδείχθηκε στο τέλος των εργασιών της Επιτροπής και δεν έχει διερευνηθεί μέχρι σήμερα. Ιδιαίτερη έρευνα, κατά τη γνώμη μας, χρειάζεται το καίριο πρόβλημα του τρόπου υπολογισμού των μικτών κερδών του καζίνο από τα οποία εξαρτώνται και τα έσοδα του Δημοσίου, ώστε να εξακριβωθεί εάν πράγματι υπήρχε ζημιά του Δημοσίου προς όφελος της πλειοδότριας Κοινοπραξίας στην οποία δόθηκε η άδεια λειτουργίας του καζίνο με την 37/95 απόφαση του Υπουργού Τουρισμού, γιατί μιλάμε για σύσταση Προανακριτικής Επιτροπής και όχι βέβαια για παραπομπή. Κρίνουμε ότι δεν υπάρχουν στοιχεία για τις άλλες πράξεις κατηγορίας κατά του κ. Λιβανού και της Υπουργού Ανάπτυξης.

Η στάση του κυβερνητικού Κόμματος που, ενώ διαπιστώνει παραβάσεις του νόμου, στο τέλος τους βγάζει όλους λάδι, δε μας ξενίζει. Είχε ήδη προαναγγελθεί από την τοποθέτησή του για τη σύσταση της Εξεταστικής Επιτροπής τότε που ζητούσε τη σύσταση Επιτροπής για τη διερεύνηση της υπόθεσης παρ'όλο που, όπως έλεγαν χαρακτηριστικά στην πρόταση οι υπογράφοντες τότε Βουλευτές, δεν προκύπτουν ποινικές ευθύνες. Η θέση της κυβερνητικής πλειοψηφίας για την ύπαρξη απλά και μόνο πολιτικών ευθυνών είναι η Σολομώντεια λύση για να ικανοποιηθούν όλες οι πλευρές. 'Ετσι έχει δίκιο και ο ένας και ο άλλος και στο τέλος να μην έχει κανένας παράπονο. Η διαπίστωση όμως αυτή απλά και μόνο των πολιτικών ευθυνών, όσον αφορά τον Υπουργό Τουρισμού, που διαπιστώνεται από την κυβερνητική πλειοψηφία, είναι κενή περιεχομένου, αφού δε συνοδεύεται με τα ανάλογα μέτρα αλλαγής πολιτικής έστω και στον τομέα του τουρισμού. Αντίθετα ενισχύεται η πολιτική των παροχών στο μεγάλο κεφάλαιο μέσα από τις διαβόητες ιδιωτικοποιήσεις, στήνεται το μεγάλο φαγοπότι, γίνεται το ξεπούλημα του εθνικού μας πλούτου και μάλιστα σε τιμή ευκαιρίας. Αυτή ακριβώς η πολιτική που είναι η σοσιαλδημοκρατική έκφραση του νεοφιλελευθερισμού είναι που εκτρέφει τα σκάνδαλα και η συνέχισή της αποτελεί το μεγαλύτερο σκάνδαλο, όπως επανειλημμένα έχει καταγγείλει το Κ.Κ.Ε. και αυτό, κατά τη γνώμη μας, είναι το πλέον βασικό της όλης υπόθεσης.

ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε πάρα πολύ, κύριε Κανταρτζή, που ήσασταν συνεπής στο χρόνο σας.

Ο κ. Κουβέλης, έχει το λόγο.

ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, πολλά απ'αυτά που σήμερα θα υποστηρίξω ακούστηκαν και στις προηγούμενες συζητήσεις, όταν αναφερθήκαμε στα πορίσματα της Εξεταστικής Επιτροπής.

'Εχουμε την άποψη ότι παραβιάστηκε από τον κ. Διονύση Λιβανό, το άρθρο 2 παράγραφος 2 του ν. 2206/94. Στο δεύτερο στάδιο του διαγωνισμού σημειώθηκαν αλλαγές στη σύνθεση της πλειοδότριας κοινοπραξίας "Κοινοπραξία Καζίνο Αθηνών", κατά το δεύτερο δεκαπενθήμερο του μηνός Οκτωβρίου του έτους 1994, καθ'όσον η εταιρεία "Interglobe", της οποίας η συμμετοχή στην Κοινοπραξία ξεπερνούσε το 51%, πώλησε τις μετοχές της σε άλλες ανώνυμες κατασκευαστικές εταιρείες.

'Ετσι η Επιτροπή Καζίνο δεν μπόρεσε να διαπιστώσει κατά το πρώτο στάδιο, το ήθος, την εντιμότητα, την εμπειρία της υποψήφιας Κοινοπραξίας, αλλά και των νέων μελών, τα οποία διαμόρφωναν πια τη σύνθεση αυτής της Κοινοπραξίας και όπως ο νόμος ορίζει.

Το γεγονός αυτό, όπως αποδείχθηκε -και αποδείχθηκε και κανένας δεν μπορεί να το αμφισβητήσει- ήταν γνωστό στον τέως Υπουργό Τουρισμού Διονύσιο Λιβανό, αφού, εκτός των άλλων, υπήρχε η σαφής επισήμανση του Προέδρου της Επιτροπής Καζίνο, του κ. Ευάγγελου Ρίκου, Αντιπρόεδρου του Αρείου Πάγου, ο οποίος και μειοψήφισε στην Επιτροπή, με την παρατήρηση ότι "υπάρχουν ανεξακρίβωτα στοιχεία προσωπικής καταστάσεως βασικού μέλους της Κοινοπραξίας και οι αναφερόμενες επιπλέον εξασφαλίσεις δε συνιστούν αληθείς εγγυήσεις". Αυτά έλεγε ο μειοψηφίσας κ. Ρίκος.

Είχε υποχρέωση ο τέως Υπουργός Τουρισμού Διονύσιος Λιβανός, ασκώντας έλεγχο νομιμότητας, σύμφωνα με το ν. 2206/94, να διαπιστώσει την παρανομία που είχε συντελεσθεί εκ μέρους της Κοινοπραξίας "Καζίνο Αθηνών", η οποία συνίσταται στις αλλαγές των μελών της και κατά συνέπεια στο ανέλεγκτο αυτής, ως προς το ήθος, την εντιμότητα, την επάρκεια, την εμπειρία, κατά το πρώτο στάδιο του διαγωνισμού. Εν συνεχεία, όφειλε να αρνηθεί την χορήγηση της άδειας.

Αυτή η συμπεριφορά του κ. Διονυσίου Λιβανού ελέγχεται περαιτέρω και από το γεγονός ότι ενοποίησε τις προθεσμίες του άρθρου 6 και ειδικότερα των παραγράφων β, γ, δ, ε και ζ, της προκήρυξης με αριθμό 920 του 1994 και τούτο χωρίς 

Σελίδα 6119 

να υπάρχει, ούτε συγκεκριμένο αίτημα των Kοινοπραξιών, ούτε συναίνεση της Eπιτροπή Καζίνο, κάτι που θα έπρεπε ευθύς εξ αρχής να το διαπιστώσει και το διαπίστωσε.

Αυτό είχε ως περαιτέρω αποτέλεσμα, κύριοι συνάδελφοι, την ενοποίηση των δύο σταδίων κρίσεως των Kοινοπραξιών, προκειμένου να παρασταθεί ότι η Kοινοπραξία "Καζίνο Αθηνών" κρίθηκε μόνο κατά το δεύτερο στάδιο. Υπήρξε χαμηλή βαθμολογία και η χαμηλή αυτή βαθμολογία που συγκέντρωσε η Κοινοπραξία ήταν ένα πρόσθετο, αλλά εξαιρετικά σημαντικό στοιχείο, κατά τη γνώμη μου, για να κηρυχθεί άγονος αυτός ο διαγωνισμός.

Παρά ταύτα, παραβαίνοντας ο τέως Υπουργός Τουρισμού Διονύσιος Λιβανός τα καθήκοντά του και όπως αυτά ορίζονται, με σαφήνεια πιστεύω, στο ν. 2206/1994, παραχώρησε στην Κοινοπραξία Καζίνο Αθηνών άδεια ίδρυσης λειτουργίας Καζίνου στο Φλοίσβο Αττικής, με σκοπό να ωφελήσει αυτήν την Κοινοπραξία.

Το είπαμε και την άλλη φορά -το επαναλαμβάνουμε και σήμερα- ότι επιβεβαιώθηκαν τα διαλαμβανόμενα στο πόρισμα της προκαταρκτικής ποινικής εξέτασης που ενήργησε ο Αντεισαγγελέας Εφετών Νικόλαος Σίγουρας, αναφορικά με την παραχώρηση της χρήσης του τουριστικού λιμένα της μαρίνας του Φλοίσβου.

Ο κ. Διονύσιος Λιβανός αγνόησε την από 10 Ιανουαρίου του έτους 1995 γνωμάτευση της Επιτροπής του άρθρου 30 του ν. 2160/93, σύμφωνα με την οποία δεν έπρεπε -και για τους λόγους που αναφέρονται σ' αυτήν τη γνωμάτευση και δεν τους επαναλαμβάνω- να παραχωρηθεί η χρήση του λιμένα της μαρίνας του Φλοίσβου.

Ηθελημένα αγνόησε τη γνωμάτευση και η ηθελημένη αγνόηση της γνωμάτευσης αυτής, προκειμένου να ωφεληθεί η Κοινοπραξία "Καζίνο Αθηνών" προκύπτει και από το πρόσθετο, αλλά και αποδειχθέν γεγονός ότι ο Πρόεδρος της Επιτροπής που προανέφερα, ο κ. Ευάγγελος Ρουχωτάς, με έγγραφό του, με ημερομηνία 19 Ιανουαρίου του 1995, γνωστοποίησε στον τότε Υπουργό -και σημείωνε- τα εξής : "Παρεκάμφθην πλήρως, σε ό,τι αφορά την μαρίνα Φλοίσβου".

Επιπροσθέτως αυτός είχε υποβάλει προηγουμένως στον τότε Υπουργό Τουρισμού και την παραίτησή του.

Η έντονη αυτή αντίθεση της αρμόδιας επιτροπής και του προεδρεύοντος, για την παραχώρηση του λιμένα Φλοίσβου, πρέπει να συνεκτιμηθεί και με το γεγονός, ότι η γνωμάτευση της Επιτροπής του άρθρου 30 του ν. 2160/93, δεν ετέθη υπόψη της επιτροπής διαγωνισμού, η οποία αν την εγνώριζε, θα τη στάθμιζε σημαντικά, πριν εκδόσει την αποφασή της.

Επιπλέον η παραχώρηση της χρήσης και εκμετάλλευσης του λιμένα Φλοίσβου και με τον τρόπο που έγινε ήταν σε ευθεία αντίθεση, κύριοι συνάδελφοι, με το ν. 2160/93 και την πολεοδομική νομοθεσία. 'Ηταν αντίθετη και με τις διατάξεις του Συντάγματος για την προστασία του περιβάλλοντος.

Τα στοιχεία αυτά δεν τα έλαβε υπόψη του. Αντίθετα ηθελημένα και με πρόθεση τα αγνόησε ο τέως Υπουργός Τουρισμού Διονύσιος Λιβανός προκειμένου να ωφελήσει την Κοινοπραξία "Καζίνο Αθηνών".

Κυρίες και κύριοι συνάδελφοι, ο κ. Διονύσιος Λιβανός, τόσο με την προκήρυξη, όσο και με την απόφασή του, με αριθμό 37/95, δεν έταξε προθεσμία εντός της οποίας η πλειοδότρια Κοινοπραξία, θα είχε υποχρέωση να υποβάλει αίτηση, μαζί με τα αναγκαία δικαιολογητικά, στην αρμόδια πολεοδομική αρχή, για την έκδοση των αδειών εκτέλεσης των έργων. Δηλαδή προσδιόρισε την προθεσμία εκτέλεσης των οικοδομικών εργασιών, με ασαφές χρονικό σημείο και όριο και έτσι δινόταν η δυνατότητα στην πλειοδότρια Κοινοπραξία να επιλέξει αυτή, κατά τα δικά της συμφέροντα και τους δικούς της υπολογισμούς, την προτεραιότητα εκτέλεσης του οικοδομικού έργου του καζίνο, το οποίο θα της απέφερε κέρδη, και όχι των άλλων εγκαταστάσεων.

Κύριοι συνάδελφοι, ο τέως Υπουργός Τουρισμού με την 37/95 απόφασή του και ειδικότερα με τις παραγράφους 3 και 2 4β' καθόρισε τη συμμετοχή του Ελληνικού Δημοσίου στα μικτά κέρδη των παιχνιδιών, σύμφωνα μ' εκείνα που ορίζει το προεδρικό διάταγμα 1123/80 κατ' εξαίρεση των όσων καθορίστηκαν για άλλα καζίνο. Δηλαδή άλλη πολιτική ακολούθησε για το συγκεκριμένο καζίνο, τελείως διαφορετική από εκείνα που ίσχυσε για άλλα καζίνο.

Η ειδική αυτή ρύθμιση για την Κοινοπραξία "Καζίνο Αθηνών" θα είχε ως αποτέλεσμα τον επί έλαττον προσδιορισμό των μικτών κερδών, με αποτέλεσμα τη ζημία του Ελληνικού Δημοσίου, αφού πλέον, κύριοι συνάδελφοι, το Ελληνικό Δημόσιο θα περιόριζε τα κέρδη του. Το γνώριζε ο κ. Λιβανός, είχε προειδοποιηθεί γι' αυτό. Ο νομικός σύμβουλος κ. Ηλίας Παπαδόπουλος του επεσήμανε την ανάγκη να απαλειφθεί η ρύθμιση αυτή, πλην όμως ο κ. Λιβανός αγνόησε και αυτήν την επισήμανση.

'Εχει τη γνώμη ο Συνασπισμός, κύριοι συνάδελφοι, ότι με τον τρόπο που ενήργησε και στις δύο περιπτώσεις ο κ. Διονύσιος Λιβανός ζημίωνε την περιουσία του Ελληνικού Δημοσίου, που εν προκειμένω είχε τη διαχείρισή της, αλλά και την υποχρέωση επιμέλειάς της. 

Μετά από όλα αυτά, έχουμε τη γνώμη ότι υπάρχουν δυνατά στοιχεία, τα οποία μας πείθουν ότι ο κ. Λιβανός ελέγχεται για παράβαση καθήκοντος και απιστία. Υπάρχουν και τα αντικειμενικά στοιχεία, αλλά και από τα πραγματικά περιστατικά, στα οποία αναφέρθηκα, έχω τη γνώμη πως αν κάποιος θέλει να λειτουργήσει αντικειμενικά και αμερόληπτα, θα συμφωνήσει ότι όχι μόνο ανιχνεύουμε, αλλά σχεδόν έχουμε χειροπιαστό το δόλο, την πρόθεση του κ. Λιβανού.

Κυρίες και κύριοι συνάδελφοι, εμείς δεν κατηγορούμε τον κ. Λιβανό για δωροδοκία. Ξέρετε γιατί; Διότι το αποδεικτικό υλικό, που προέκυψε στην Εξεταστική Επιτροπή, δε βοηθά προς την κατεύθυνση αυτή. Το αναφέρω αυτό, γιατί θέλω να πείσω ιδιαίτερα τους συναδέλφους του ΠΑΣΟΚ ότι καμία πολιτική σκοπιμότητα δε διατρέχει τη σκέψη μας και τις επιλογές μας, όταν μιλάμε γι' αυτά τα ζητήματα, τα οποία αναμφισβήτητα είναι εξαιρετικά ευαίσθητα και μας πληγώνουν όλους, διότι αφορούν σε έναν, ο οποίος είναι μέρος της πολιτικής ζωής του Τόπου.

Αλλά, κύριοι συνάδελφοι δεν υπάρχει σκοπιμότητα από τη μεριά σας, όταν η κα Παπανδρέου λίγες μέρες πριν επισήμανε εδώ στη Βουλή ότι υπήρχαν "σκαστές παρανομίες" εκ μέρους του κ. Λιβανού;

Πού πήγαν, κύριοι συνάδελφοι, αυτές οι "σκαστές παρανομίες" που οι περισσότεροι τις συνομολογούσατε με τη σιωπή σας και άλλοι τις αναγνωρίζατε φωναχτά; Εξαφανίστηκαν αυτές οι παρανομίες; Δεν είναι οι παρανομίες που αναφέρονται με πολύ σαφή τρόπο στην απόφαση της Ολομέλειας του Νομικού Συμβουλίου του Κράτους και μάλιστα την ομόφωνη απόφαση; Εκτός και αν με κάποιον μαγικό τρόπο αυτά τα οποία τα γνωρίζατε και εσείς και εμείς και όλοι μας, ως παρανομίες, σήμερα έχουν εξαφανιστεί.

Κατά συνέπεια ο λόγος για να είναι αποτελεσματικός, οφείλει να είναι ειλικρινής. Δε δικαιούστε να αποδώσετε στον οποιονδήποτε σκοπιμότητα πολτικής συμπεριφοράς όταν αναφέρεστε στο ζήτημα αυτό, διότι η σκοπιμότητα από εσάς προβάλλεται και εσάς ελέγχει, κύριοι συνάδελφοι.

Κυρίες και κύριοι συνάδελφοι, εμείς περιορίζουμε την ψήφο μας στην πρόταση κατηγορίας των συναδέλφων της Νέας Δημοκρατίας στον κ. Λιβανό, όχι γιατί δεν υπάρχουν πολιτικές ευθύνες γενικότερα για τη χορήγηση αδειών καζίνο στην Ελλάδα, όχι γιατί δεν υπάρχουν αδιαφάνειες οι οποίες πρέπει επιτέλους να σταματήσουν να υπάρχουν, αλλά διότι προκαλούν, διότι εγείρουν βάσιμες υπόνοιες ότι κάτι συμβαίνει.

Κύριοι συνάδελφοι, ο τζίρος των καζίνο το πρώτο τρίμηνο του 1997 ξεπερνά τα 100 δισεκατομμύρια δραχμές. Πρόκειται για έναν πακτωλό χρημάτων. Θέλετε να αφήσουμε ανέλεγκτα αυτά τα ποσά; 

Πολιτικές είναι οι ευθύνες της κας Παπανδρέου και επικαλείται το ιδιωτικό συμφωνητικό ότι αύξησε τα κέρδη του Ελληνικού Δημοσίου. Αναφέρομαι στο ιδιωτικό συμφωνητικό από 8.11.96 και θα ήθελα να σας παρακαλέσω να σκεφθείτε ότι την ώρα που πράγματι αυξάνονται τα έσοδα του Ελληνικού Δημοσίου από το Καζίνο του Λουτρακίου, με αυτό το ιδιωτικό 

Σελίδα 6120 

συμφωνητικό, σε αυτό το ίδιο το ιδιωτικό συμφωνητικό υπάρχει η ρήτρα ότι αυτές οι συμφωνίες ισχύουν για όσο χρόνο λειτουργεί στο Νομό Αττικής ένα μόνο καζίνο. Και αυτό να μη λειτουργεί επί του οδικού άξονα Αθηνών-Κορίνθου.

Στο ίδιο ιδιωτικό συμφωνητικό αναφέρεται ότι αν λειτουργήσει δεύτερο καζίνο στην Αττική ή λειτουργήσει καζίνο επί του οδικού άξονα Αθηνών-Κορίνθου διαλύεται το παρόν ιδιωτικό συμφωνητικό και παύει αυτοδικαίως η υποχρέωση αμφοτέρων των συμβαλλομένων, δηλαδή της Κοινοπραξίας με την επωνυμία "Ανώνυμη Τουριστική Εταιρεία Καζίνο Λουτρακίου Α.Τ.Ε.Κ.Λ.".

Δεν προκαλούνται σκέψεις, για χειρισμούς; Δεν προκαλούνται και δεν εγείρονται δικαιολογημένα απόψεις για πολιτικές ευθύνες αναφορικά με το χειρισμό της υπόθεσης καζίνο; Και επιτέλους ο λόγος πρέπει να ελέγχεται κάθε φορά.

'Εχω μπροστά μου, κύριοι συνάδελφοι του ΠΑΣΟΚ, τις δικές σας αποφάσεις, τα δικά σας κείμενα. 'Εχω μπροστά μου το κείμενο με τον τίτλο "Τουρισμός στην Ελλάδα -Θέσεις προοπτικές του Αυγούστου 1993". Εσείς εγκαλούσατε την Νέα Δημοκρατία -και ορθώς το κάνατε- και λέγατε ότι τα καζίνο αποτελούν συμπληρωματικό στοιχείο της ψυχαγωγίας που καθιστά ανταγωνιστικότερο το τουριστικό προϊόν των περιοχών στις οποίες θα λειτουργούν. Το περιεχόμενο, η μέθοδος και οι διαδικασίες αυτού του νόμου -και αναφερόσασταν στο νόμο της προηγούμενης κυβέρνησης- αντί να εξυπηρετούν την οικονομία και τον τουρισμό παραχωρούν κατά τρόπο σκανδαλώδη εθνικούς πόρους σε συγκεκριμένα ιδιωτικά συμφέροντα.

Επιπλέον, σημειώνετε εσείς, κύριοι συνάδελφοι του ΠΑΣΟΚ, με τα δικά σας κείμενα -με αυτά τα κείμενα πήγατε στις εκλογές- ότι στην ιστορική διαδρομή της λειτουργίας των τριών καζίνο απεδείχθη ότι η λειτουργία των καζίνο από ιδιωτικά συμφέροντα όχι μόνο δεν εξασφαλίζει τον απαραίτητο κοινωνικό έλεγχο και την προστασία των πελατών αλλά αντίθετα τείνει να εκμαυλίζει και να εκφαυλίζει συνειδήσεις και να προσελκύει το οργανωμένο έγκλημα.

'Ετσι λέγατε για τα ιδιωτικά συμφέροντα και την παρουσία τους στον χώρο των καζίνο. Τώρα τι λέτε, κύριοι συνάδελφοι του ΠΑΣΟΚ; 'Αλλαξαν τα πράγματα; Και αυτή η αναντιστοιχία λόγων και πράξεων δε σας ελέγχει, δε σας παρακολουθεί;

Και σημειώνατε περαιτέρω, κύριοι συνάδελφοι του ΠΑΣΟΚ: "Είναι επομένως προσφορότερη η λύση της ίδρυσης εξειδικευμένης "Α.Ε. Καζίνο" που θα ανήκει σε ποσοστό 100% στο Δημόσιο και τον ΕΟΤ, τα έσοδα της οποίας θα χρησιμοποιούνται για αναπτυξιακούς σκοπούς και εν μέρει για την ενίσχυση των οργανισμών Τοπικής Αυτοδιοίκησης της περιοχής".

Ζητούσατε -και ελέγχατε τους άλλους που είχαν αντίθετη άποψη- δημόσια ανώνυμη εταιρεία καζίνο με 100% των μετοχών στα χέρια του Ελληνικού Δημοσίου ή του ΕΟΤ.

Κύριοι συνάδελφοι, υπάρχει πλήρης αναντιστοιχία λόγων και πράξεων. Συνεχίζετε στη λογική των ιδιωτικών καζίνο και επιχειρηματολογούν κάποιοι υπέρ αυτών των καζίνο. Νομίζω ότι κάποια στιγμή ο καθένας προσδιορίζεται και με εκείνα που υπεστήριξε και με εκείνα που πράττει. Και εκείνο που προσδιορίζει τη σημερινή θέση του κυβερνώντος Κόμματος είναι η αναντιστοιχία λόγων και πράξεων.

Κυρίες και κύριοι συνάδελφοι, δε θέλω να βραδύνω περισσότερο. Νομίζω ότι είναι υποχρέωσή μας, τουλάχιστον σε ό,τι αφορά το Διονύσιο Λιβανό,να γίνει αποδεκτή η πρόταση κατηγορίας. Είναι μία πράξη οφειλόμενη απέναντι στον Ελληνικό Λαό, ο οποίος δυσπιστεί, ο οποίος διαμαρτύρεται για αδιαφάνειες και δεν μπορώ, κύριοι συνάδελφοι, παρά να σημειώσω και λόγω της συνάφειας του ζητήματος, ότι το Υπουργικό Συμβούλιο χθες αποφάσισε να μη συγκροτήσει ανεξάρτητη διοικητική αρχή για τον έλεγχο των συμβάσεων, ανακαλύπτοντας τώρα ότι η υπάρχουσα νομοθεσία είναι υπερεπαρκής.

Με τη στάση αυτή της Κυβέρνησης και με τη μη συγκρότηση ανεξάρτητης διοικητικής αρχής για τον έλεγχο των διαφόρων συμβάσεων, νομίζω ότι ενισχύονται οι δραστηριότητες των διαπλεκομένων συμφερόντων. Και πιστεύω ακόμη ότι, το γεγονός ότι η Κυβέρνηση δε θέλει τη συγκρότηση αυτής της ανεξάρτητης διοικητικής αρχής της δημιουργεί τεράστια ευθύνη και μένει εκτεθειμένη απέναντι στην κοινή γνώμη.

Κύριοι συνάδελφοι, η διαφάνεια στη διαχείριση του δημοσίου χρήματος, η θωράκιση του δημοσίου χρήματος είναι υποχρέωσή μας. Και στο πλαίσιο αυτής της υποχρέωσης πρέπει να κινηθούμε και να ελέγχουμε όλους εκείνους οι οποίοι ζημιώνουν το δημόσιο συμφέρον, προσβάλλουν τον Ελληνικό Λαό και καλύπτονται πίσω από αδιαφάνειες.

Θέλω να πιστεύω ότι είναι ελάχιστοι εκείνοι που επικροτούν αυτές τις αδιαφάνειες και αυτούς τους χειρισμούς. Εάν οι περισσότεροι είναι οι άλλοι, νομίζω ότι με την ψήφο τους πρέπει να απευθυνθούν στον Ελληνικό Λαό και να πουν ότι αυτό το Σώμα, αυτή η Βουλή των Ελλήνων είναι αποφασισμένη να μην αφήνει κανέναν στο απυρόβλητο. Ο καθένας πρέπει να ελέγχεται. Και πρωτίστως πρέπει να ελέγχονται εκείνοι οι οποίοι διαμορφώνουν την πολιτική ζωή, δηλαδή οι 'Ελληνες πολιτικοί, κυρίες και κύριοι συνάδελφοι. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ.Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, είναι η τρίτη φορά που συζητείται το θέμα της έρευνας του Καζίνο του Φλοίσβου και είναι η τρίτη φορά που είμαι εγώ ομιλητής.

Δε θα εισέλθω στην ουσία του θέματος. Θα κάνω ορισμένες υπομνήσεις και θα αρκεστώ σ'αυτές. Η μία είναι ότι όταν το πρώτο την 1.11.1996 συζητήθηκαν ταυτόχρονα οι δύο προτάσεις, η μία του ΠΑΣΟΚ για σύσταση Εξεταστικής Επιτροπής και η άλλη της Νέας Δημοκρατίας για τη σύσταση Προανακριτικής Επιτροπής, εμείς του ΔΗΚΚΙ είχαμε πάρει θέση υπέρ του να συσταθεί Προανακριτική Επιτροπή για δύο λόγους.

Πρώτον, διότι είχε προηγηθεί δικαστική έρευνα προκαταρκτική που επεσήμαινε ορισμένες ευθύνες από παραλείψεις Υπουργού και συνεπώς παρήλκε η ανάγκη από μια πολιτική επιτροπή, όπως είναι η Εξεταστική των Πραγμάτων Επιτροπή να εξετάση το ίδιο θέμα. 

Είχε πει τότε ο Πρόεδρος του ΔΗΚΚΙ ότι δε ζητάμε να γίνει η Εξεταστική των Πραγμάτων Επιτροπή που είναι πολιτική επιτροπή και δεν είναι δικαστική γιατί έτσι δε δίνεται η ευκαιρία στον υποψήφιο κατηγορούμενο συνάδελφο των συναδέλφων του ΠΑΣΟΚ τον κ. Λιβανό να απολογηθεί ενώπιον μιας δικαστικής αρχής.

Και ζητούσαμε να γίνει Προανακριτική Επιτροπή για να δοθεί η ευκαιρία και στο Εθνικό Κοινοβούλιο να διερευνήσει δικαστικά το ζήτημα και να δοθεί στον κ. Λιβανό η δυνατότητα να ανατρέψει τις εναντίον του κατηγορίες. Το ΠΑΣΟΚ επέμενε στην άποψή του, συστάθηκε Εξεταστική των Πραγμάτων Επιτροπή από τις 7.11.96 και περάτωσε τις εργασίες της στις 12.3.97 και είμαστε στο ίδιο σημείο όταν το πρώτο μας απασχόλησε το ζήτημα αυτό. Δηλαδή, η ανάγκη έρευνας του Καζίνο του Φλοίσβου.

Συνεζητήθη το πόρισμα, πάλι στα ίδια μείναμε και απ' όλη αυτήν τη διαδικασία το μόνο που προσετέθη είναι ότι διαπιστώθηκαν βάσιμες ενδείξεις κατ' άλλους ότι στο θέμα αυτό εμπλέκεται και η Υπουργός Ανάπτυξης κα Βασιλική Παπανδρέου.

Επομένως, όσοι αισθάνονται πολιτικά τουλάχιστον, όχι ηθικά, αλληλέγγυοι και στην κυρία Υπουργό Ανάπτυξης και στον τέως Υπουργό κ. Λιβανό πρέπει να δώσουν στους συναδέλφους τους τη δυνατότητα να αποσείσουν οποιαδήποτε κατηγορία τους έχει ήδη αποδοθεί ηθικά και πλανάται για να βγουν λευκοί στην Κοινωνία. Διότι εάν απορριφθεί η πρόταση σύστασης της Προανακριτικής Επιτροπής δε θα πείσει 100% κανέναν πολίτη ότι δεν υπάρχει μια χαριστική πράξη και υπάρχει μια πράξη που θα κουκουλώσει την κατηγορία αυτή η οποία μπορεί να είναι αβάσιμη, αλλά πάντως άπαξ και διατυπώθηκε πρέπει να δώσετε την ευκαιρία στους συναδέλφους σας να την αποσείσουν.

Και εμείς είχαμε πει στην πρώτη συζήτηση το επαναλαμβάνουμε και τώρα, το είχε τονίσει ο Πρόεδρός μας το επαναλαμβάνω και εγώ, ότι αν μετά τις εργασίες της 

Σελίδα 6121 

Προανακριτικής Επιτροπής δεν προκύψουν όχι απλώς βάσιμες ενδείξεις, αλλά αποδείξεις, θα είμαστε ενάντια στην παραπομπή των συναδέλφων μας στο Ειδικό Δικαστήριο. Αυτή είναι η άποψη του Δημοκρατικού Κοινωνικού Κινήματος. 

Δε θα υπεισέλθω στο ιστορικό το οποίο έχω αναπτύξει, δε θα αναφερθώ στους λόγους για τους οποίους ζητάμε την παραπομπή και ποιες παραβάσεις έγιναν συγκεκριμένες και βάση ποίων διατάξεων νόμων ζητάμε την παραπομπή. Αυτά έχουν διατυπωθεί και εδώ από το Σώμα της Βουλής και στο πόρισμα που καταθέσαμε στο οποίο εμμένουμε.

Και κάνουμε έκκληση οι συνάδελφοι ιδίως του ΠΑΣΟΚ, εάν όντως ενδιαφέρονται για την εξυγίανση του πολιτικού κλίματος που επικρατεί στη Χώρα μας από το 1989, ένα κλίμα ποινικοποίησης του πολιτικού κόσμου και της πολιτικής και επειδή μέχρι τώρα οι απόπειρες παραπομπών στην πορεία από τη Βουλή κουκουλώνονται ή δίνουν την εντύπωση στο Λαό ότι κουκουλώνονται, μάλιστα με αμοιβαίους συνυπολογισμούς, είναι μια κορυφαία στιγμή της παρούσας Βουλής να συστήσει Προανακριτική Επιτροπή και εάν -που θέλω να το πιστεύω και το επιθυμώ- οι συνάδελφοι αποδείξουν ότι δεν έχουν καμία ευθύνη, θα κερδίσουν και οι πολιτικοί και το πολιτικό μας σύστημα και η παρούσα Βουλή και προπαντός οι συνάδελφοι του ΠΑΣΟΚ. Διότι, εάν αυτοί αντιδράσουν, γιατί απ'αυτούς εξαρτάται, τότε αφήνονται τουλάχιστον σκιές και η σκιά καμία φορά είναι χειρότερη από μια βεβαιωμένη, με απόφαση δικαστική, κάποιας παρανομίας.

Μ'αυτές τις σκέψεις εμείς δηλώνουμε ότι θα ψηφίσουμε υπέρ της σύστασης Προανακριτικής Επιτροπής. Πιστεύω ότι θα προλάβουμε πριν λήξει η παρούσα σύνοδος να μην έχουμε τεχνητές παραγραφές και εάν μεν είναι αθώοι, να τους αποδώσουμε λευκούς, πάνλευκους στην κοινωνία, εάν όμως όχι, πάλι να αποδώσουμε ευθύνες. Και αυτή είναι η αποστολή μιας οργανωμένης κοινωνίας πολιτών, διότι ναι μεν η πολιτική ζωή είναι βεβαρυμένη, ναι μεν όλοι θέλουμε να ζούμε με αρχές δικαίου, αλλά οι πολιτικοί έχουν διπλή υποχρέωση να είναι άνθρωποι που ζουν με τις επιταγές του νόμου, ούτως ώστε να είναι υποδείγματα, διότι εγώ πιστεύω ακραδάντως ότι ο πολιτικός, είναι ο δάσκαλος της κοινωνίας. 'Ο,τι είδους πολιτικούς έχουμε, τέτοιες κοινωνίες δημιουργούμε. Δεν είναι ο πολιτικός, όπως λένε πολλοί -μπορεί και να είναι- αντίγραφο της κοινωνίας. Ο πολιτικός μπορεί να διαμορφώσει κοινωνία και εδώ, είναι η διαλεκτική σχέση μεταξύ ηγέτη και κοινωνίας και αντίστροφα η επίδραση της κοινωνίας στον πολιτικό. Αλλά επειδή πάντα υπάρχει ένα αδιέξοδο λογικό, η κότα έκανε το αυγό ή το αυγό την κότα, εγώ πιστεύω ότι οι ηγεσίες έχουν μεγαλύτερη δυνατότητα επηρεασμού, άρα θετικής διαμόρφωσης, παρά οι κοινωνίες.

Μ'αυτές τις σκέψεις, κάνω έκκληση και πάλι στη Βουλή, στα μέλη της Εθνικής Αντιπροσωπείας, να ψηφίσουν υπέρ της σύστασης Προανακριτικής Επιτροπής για το καλό και των κατηγορουμένων συνάδελφων και για την παρούσα Βουλή και για το πολιτικό σύστημα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εσύ ήσουν υπέρ της λάσπης...

ΑΝΑΣΤΑΣΙΟΣ ΙΝΤΖΕΣ: Θα αποδειχθεί.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα τα ακούσετε.

ΠΡΟΕΔΡΕΥΩΝ(Παναγιώτης Σγουρίδης): Σας παρακαλώ, μην κάνετε διάλογο. Ο διάλογος στη Βουλή γίνεται δια του Βήματος, όχι παρασκηνιακά.

Ο κ. Φούσας έχει το λόγο.

ΑΝΤΩΝΙΟΣ ΦΟΥΣΑΣ: Κυρίες και κύριοι συνάδελφοι, στον ελάχιστο χρόνο που έχω στη διάθεσή μου για ένα τόσο πολύ μεγάλο θέμα, θα έχω την τιμή να θέσω υπό την κρίση σας ορισμένες σκέψεις μου. Είναι ανάγκη πρώτα να ασχοληθώ με τρία θέματα, τα οποία έθεσε ο κ.Τζανής. 

Θέμα πρώτον, εάν υπάρχει θέμα παραγραφής ή όχι. Και ασφαλώς δεν υπάρχει, εξάλλου δεν το θέτει και ο ίδιος ευθέως. Εξάλλου δεν υπάρχει, διότι σύμφωνα με τη διάταξη του άρθρου 157 παράγραφος 5, όταν πρόκειται για νέα αδικήματα και για νέα πραγματικά περιστατικά, δεν τίθεται τέτοιο θέμα.

Θέμα δεύτερον. Ο κ.Τζανής είπε πως ελέγξαμε την υπόθεση, αλλά δε βρίσκουμε δόλο και επομένως δεν υπάρχει δόλος.

Κυρίες και κύριοι συνάδελφοι, είναι ανάγκη να παρατηρήσω ότι πράγματι αυτό το οποίο είπε ο κ.Τζανής πως για την έλλειψη δόλου και μόνο, δεν είναι ικανά τα στοιχεία για την άσκηση ποινικής δίωξης και εκ του λόγου αυτού, να υπάρξει Προανακριτική Επιτροπή, είναι μέγα νομικό και πολιτικό λάθος. Το θέμα του δόλου είναι ένα μεγάλο ζήτημα, το οποίο θα αναζητηθεί από την Προανακριτική Επιτροπή και βεβαίως, αν χρειαστεί από το δικαστήριο. Στη φάση αυτή, όπως όλοι οι νομικοί γνωρίζουμε, χρειάζονται μόνο απλές υπόνοιες, δεν είναι θέμα δόλου. Είναι θέμα άλλων στοιχείων.

'Αρα, λοιπόν, και αυτό το οποίο είπε ο κ. Τζανής, είναι αρκετό για να υποστηρίξω ότι και εσείς συνηγορείτε μάλλον, αλλά δε θέλετε να το πείτε, υπέρ της συστάσεως της Προανακριτικής Επιτροπής, για να ερευνηθεί και το θέμα του δόλου.

Θα αναφερθώ τώρα σε ένα τρίτο θέμα. Είπε ο κ. Τζανής με έμφαση ότι υπάρχει αντίφαση μεταξύ εκείνων που υποστηρίζουν ότι παρανόμησε ο κ. Λιβανός και μεταξύ εκείνων που υποστηρίζουν ότι παρανόμησε και η κα Παπανδρέου. 'Ισως δε διάβασε την πρότασή μας.

Η πρότασή μας στηρίζεται σε τελείως διαφορετικά πράγματα και διαφορετική βάση. Στηρίζεται στο ότι, ναι μεν ο κ. Λιβανός δίδοντας την άδεια παρανόμησε για όσους λόγους εξετέθησαν, αλλά παρανόμησε και η κα Παπανδρέου -και σημειώστε το- διότι ανακάλεσε την άδεια, χωρίς να καταλογίσει υπαιτιότητα στην Κοινοπραξία, αυτό δηλαδή που ζητούσαν όλοι οι νομικοί και ιδίως ο κ. Βγόντζας. Αυτός είναι ο λόγος για τον οποίο εμείς κατηγορούμε και την κα Παπανδρέου.

Θέλω ακόμη να παρατηρήσω ότι λέτε, κυρίες και κύριοι συνάδελφοι του ΠΑΣΟΚ, πως εμείς έχουμε αντίφαση. Εσείς δεν έχετε τη μεγαλύτερη αντίφαση, όταν θεωρείτε ότι είναι μεν παράνομη η πράξη και καλώς ανεκλήθη, αλλά δεν έχει ευθύνη εκείνος ο οποίος ενήργησε παρανόμως;

Επιτέλους, επιλέξτε τι θέλετε. Είναι παράνομη η πράξη του κ. Λιβανού και επομένως θέλετε σύσταση Προανακριτικής Επιτροπής για εκείνον, ή δεν είναι παράνομη, οπότε έχει ευθύνη η κα Παπανδρέου, δια τους λόγους που εμείς ειδικότερα πιστεύουμε πως είναι παράνομη και η άδεια του κ. Λιβανού και έχει ευθύνη, αλλά είναι παράνομη, εσφαλμένη, υπαίτια και η ανάκληση της άδειας από την κα Παπανδρέου, αφού δεν την ανακάλεσε με υπαιτιότητα της Κοινοπραξίας;

Θέλω να αναφερθώ και σε ένα άλλο θέμα, ένα θέμα πρωτάκουστο. 'Οπως είδατε, δύο ημέρες πριν από τη συζήτηση αυτής της υπόθεσης στη Βουλή, είδαμε την κα Παπανδρέου στην τηλεόραση. Το έχετε ξαναδεί άλλη φορά αυτό, κυρίες και κύριοι συνάδελφοι; 'Εχετε δει άλλη φορά, ένας ο οποίος είναι ενόψει κρίσεως για κατηγορία από Εισαγγελέα να εμφανίζεται στην τηλεόραση και να αναπτύσσει τα υπερασπιστικά του επιχειρήματα; 'Εχει ο απλός πολίτης τη δύναμη και την εξουσία να εμφανιστεί στην τηλεόραση ή αυτό αποτελεί κατάχρηση μιας δύναμης και μιας κρατικής και υπουργικής εξουσίας;

ΦΟΙΒΟΣ ΙΩΑΝΝΙΔΗΣ: Υπό απαγόρευση είναι;

ΑΝΤΩΝΙΟΣ ΦΟΥΣΑΣ: Είμαι υποχρεωμένος να το καταγγείλω από τη θέση αυτή, διότι πέραν του γεγονότος ότι αυτή η συμπεριφορά είναι απαράδεκτη, πέραν του ότι είναι κατάχρηση εξουσίας, πέραν του ότι αποτελεί κακό παράδειγμα για τον πολίτη, επιπλέον και η ίδια, με την εμφάνισή της αυτή, θα έλεγα πως ευθέως ομολόγησε σε αυτήν την τηλεοπτική συνέντευξη ότι πρέπει να γίνει Προανακριτική Επιτροπή και όχι ότι δεν πρέπει να γίνει -όπως είπε-Προανακριτική Επιτροπή, διότι δεν υπάρχουν αποχρώσες ενδείξεις.

Παρατηρώ, λοιπόν, στην κα Παπανδρέου και σε όλους σας, πως στη φάση αυτή δε χρειάζονται αποχρώσες ενδείξεις, αλλά χρειάζονται απλές ενδείξεις, σύμφωνα με τη διάταξη του άρθρου 43 του Κώδικα Ποινικής Δικονομίας, άλλως χρειάζονται απλές υπόνοιες.

Σελίδα 6122 

 

Είπε και κάτι ακόμη η κα Παπανδρέου σε αυτή της τη συνέντευξη και ήταν πολύ αποκαλυπτική. Είπε ότι δεν μπόρεσε η Εξεταστική Επιτροπή να ερευνήσει όσο έπρεπε την υπόθεση αυτή. Αυτή είναι και η απάντησή της. Αυτό λέμε και εμείς. Να γίνει Προανακριτική Επιτροπή για να ελεγχθεί περαιτέρω και εις βάθος η υπόθεση, και όχι να κουκουλωθεί.

'Οταν, κυρίες και κύριοι συνάδελφοι, η κα Παπανδρέου με το σχετικό της έγγραφο με ημερομηνία 4.2.97 λέει ότι πράγματι πρέπει να ερευνηθεί περαιτέρω η υπόθεση αυτή και καταλογίζει πιθανές ποινικές ευθύνες στον κ. Λιβανό, όταν επίσης ο κ. Λιβανός λέει ευθέως σε άλλο έγγραφό του ότι έχει συντελεστεί έγκλημα από πλευράς της κας Παπανδρέου -γραπτώς και ο κ. Λιβανός- όταν ο κ. Λαλιώτης σε σχετική του δήλωση λέει, φωτογραφίζοντας την κα Παπανδρέου, "όποιος γελάει τελευταίος, εκείνος γελάει καλύτερα", όταν σας εξήγησα προηγουμένως πως δεν χρειάζονται στην φάση αυτή παρά απλές ενδείξεις, απλές υπόνοιες, όταν έχουμε τόσα άλλα έγγραφα και μαρτυρίες που συνηγορούν υπέρ του ότι υπάρχουν υπόνοιες, άλλως και απλές ενδείξεις, για να συσταθεί η Προανακριτική Επιτροπή, όταν υπάρχουν τόσα άλλα "όταν", διερωτώμαι πώς θα έλθετε σήμερα, κυρίες και κύριοι συνάδελφοι, πώς θα πείτε στον Ελληνικό Λαό, ότι δεν πρέπει αυτή η υπόθεση να ερευνηθεί περαιτέρω, αλλά και κλείσει οριστικά και να κουκουλωθεί.

'Οταν ο ένας Υπουργός κατηγορεί τον άλλον για ποινικές ευθύνες, όταν ο άλλος Υπουργός κατηγορεί τον άλλον για εγκλήματα κ.λπ. πώς θα πείτε στον Ελληνικό Λαό, όχι τώρα να παραπεμφθεί στο δικαστήριο, όχι τώρα να καταδικασθεί κανένας -δεν είμαστε στη φάση αυτή- αλλά μόνο να ασκηθεί ποινική δίωξη, μόνο να συγκροτηθεί Προανακριτική Επιτροπή, μόνο να ερευνηθεί περαιτέρω η υπόθεση;

Θα ήθελα ακόμη να παρατηρήσω ότι πράγματι υπάρχει πρόβλημα ευθύνης του κ. Λιβανού. Νομίζω πως το θέμα αυτό αντιμετωπίσθηκε με πληρότητα και από τον Εισηγητή μας, κ. Ανδρεουλάκο, αλλά και από τους άλλους Εισηγητές των άλλων Κομμάτων. Νομίζω πως δεν πρέπει να ασχοληθώ περισσότερο με το θέμα αυτό, εξάλλου δεν έχω και χρόνο.

Θα ασχοληθώ, όμως, με την εξής σκέψη μου: 'Οταν πράγματι η Ολομέλεια του Νομικού Συμβουλίου του Κράτους αποφαίνεται ότι είναι σκαστή η παρανομία αυτή, όταν αποφαίνονται περί αυτών τόσα άλλα αρμόδια όργανα, όταν η κα Παπανδρέου ανακαλεί την άδεια γιατί είναι σαφώς παράνομη επαναλαμβάνω, διερωτώμαι πώς μπορείτε να μην ασκήσετε ποινική δίωξη έστω προς το παρόν λέω, τον κ. Λιβανό σε προανακριτική επιτροπή και έρευνα περαιτέρω της υπόθεσης;

Νομίζω ότι θα σας δώσω τα σχετικά έγγραφα για τα Πρακτικά της Βουλής και δεν πρέπει περισσότερο να ασχοληθώ με τον κ. Λιβανό.

Θέλω να ασχοληθώ, όμως, με την κα Παπανδρέου ειδικότερα και να παρατηρήσω ότι η κα Παπανδρέου ασφαλώς έχει ευθύνη για τους εξής συγκεκριμένους λόγους:

Πρώτον, γιατί αγνόησε παντελώς το έγγραφο του κ. Βγόντζα.

Κυρίες και κύριοι συνάδελφοι, ποιος είναι ο κ. Βγόντζας; Δεν ήταν ο νομικός σύμβουλος του Πρωθυπουργού, του αείμνηστου Ανδρέα Παπανδρέου; Δεν είναι εκείνος ο οποίος λέει στην κα Παπανδρέου "προσέξτε, αν δεν ανακαλέσετε την άδεια με υπαιτιότητα της Κοινοπραξίας, κινδυνεύετε, κυρία Υπουργέ, να πληρώσετε πολλές αποζημιώσεις";

Δεύτερον, δεν είπε τα ίδια η γνωμοδότηση του κ. Ρίκου και του κ. Κορνηλάκη -Αντιπρόεδρος του Αρείου Πάγου ο ένας, καθηγητής του Πανεπιστημίου ο δεύτερος- ότι "αν ανακαλέσετε, όπως λέτε, την άδεια, αν δεν καταλογίσετε υπαιτιότητα στην Κοινοπραξία, υπάρχει κίνδυνος για αποζημίωση εκ μέρους του Ελληνικού Δημοσίου";

Τέλος, η ολομέλεια του Νομικού Συμβουλίου του Κράτους δε σας είπε ως έβδομο λόγο ότι "για να ανακαλέσετε την άδεια αυτή, πρέπει να πείτε ότι έχει υπαιτιότητα η Κοινοπραξία";

Γιατί, κυρία Υπουργέ, δε βάλατε αυτόν το βασικό όρο, ότι "έχει υπαιτιότητα η Κοινοπραξία, γι'αυτό την ανακαλώ"; Τότε δε θα είχε υποχρέωση αποζημίωσης το Ελληνικό Δημόσιο.

Και δεν κάνατε μόνον αυτό. 'Οταν επαναλάβατε, παρακαλώ πολύ, τη δημοσίευση της ανακλητικής απόφασης, διαγράψατε -σημειώσατε, κύριοι συνάδελφοι του ΠΑ.ΣΟ.Κ.- διαγράψατε, επαναλαμβάνω, παντελώς από την απόφαση τη φράση "υπαιτιότητα της Κοινοπραξίας".

Λέτε αυτά έτσι έγιναν; Λάθος έγινε; Δεν πρέπει να ελεγχθεί αυτό το θέμα;

Και δεν είναι μόνον αυτό. Δεν υλοποιεί την απόφαση, σας παρακαλώ πάρα πολύ, την από 4.4.1996 της Κυβερνητικής Επιτροπής, η οποία πράγματι αναφέρει ότι, αν ανακληθεί η άδεια, θα ανακληθεί μόνον με υπαιτιότητα της Κοινοπραξίας. Κάτι που δεν έκανε η κυρία Υπουργός.

Επίσης, είναι γνωστό ότι ο κ. Ρέππας, στη γνωστή του δήλωση μόλις βγήκε από την Κυβερνητική Επιτροπή, την 4-4-1996 εδήλωσε πως θα ανακληθεί μόνο με υπαιτιότητα της Κοινοπραξίας, για να μην έχει υποχρέωση αποζημίωσης το Ελληνικό Δημόσιο.

Σας ερωτώ, κυρίες και κύριοι συνάδελφοι: Από τα έγγραφα που διαβάσατε διαπιστώσατε πως η κα Παπανδρέου επιχείρησε, προσπάθησε η Υπουργός Ανάπτυξης να καταλογίσει ευθύνες εγγράφως στην Κοινοπραξία, ώστε να μην εκκρεμούν σήμερα δύο αγωγές κατά του Ελληνικού Δημοσίου, μία στο εξωτερικό, πολλά δισεκατομμύρια και μία στα ελληνικά δικαστήρια, με μέγα κίνδυνο, εύχομαι όχι, για το Ελληνικό Δημόσιο.

'Ομως, δεν έχει, κυρία Υπουργέ, ευθύνη η Νέα Δημοκρατία για την κατηγορία σας όπως είπατε, απαραδέκτως, προχθές στη συνέντευξή σας, έχετε ευθύνη εσείς που δεν ακούσατε όλους τους νομικούς, που δεν ακούσατε τον Νομικό Σύμβουλο του Πρωθυπουργού, που δεν ακούσατε το Νομικό Συμβούλιο του Κράτους. 'Εχετε εσείς μόνη την ευθύνη, πέρα της ευθύνης Λιβανού. Και δε λέω πως είσθε ένοχη, λέω ότι πρέπει να ασκηθεί ποινική δίωξη, και όχι ότι πρέπει να παραπεμφθείτε στη φάση αυτή. Λέω και λέμε όλοι μας και λέει η Νέα Δημοκρατία, ότι πρέπει να συσταθεί Προανακριτική Επιτροπή για να ερευνηθεί περαιτέρω η υπόθεση.

Εμείς, ως Νέα Δημοκρατία, ενεργήσαμε κατά συνείδηση. Γιατί μας ενδιαφέρει, πάνω απ'όλα, η διαφάνεια, η εντιμότητα, η αξιοπιστία του πολιτικού κόσμου.

Εκτιμώ, εάν τελικώς αποφασίσετε αυτή η υπόθεση να μη διερευνηθεί σε βάθος και περαιτέρω, ότι έχετε τεράστια πολιτική ευθύνη, άλλως, φοβάστε να ερευνηθεί περαιτέρω η υπόθεση.

Εμείς, όχι μόνο δε φοβόμαστε, αλλά πιστεύουμε ότι υπάρχουν τεράστιες ευθύνες. Είναι θέμα εντιμότητας, είναι περισσότερο -και το υπογραμμίζω-θέμα ηθικής, να αποφασίσουμε η υπόθεση αυτή να ερευνηθεί περαιτέρω, γιατί αλλιώς θα μας κατηγορήσει ο Ελληνικός Λαός ότι τα κουκουλώνουμε. Αλλά δεν κουκουλώνουμε εμείς, κουκουλώνετε εσείς του ΠΑ.ΣΟ.Κ. αυτήν τη σοβαρή υπόθεση, που ασφαλώς, δημιούργησε τεράστιο πρόβλημα στον Ελληνικό Λαό.

Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ(Παναγιώτης Σγουρίδης): Ο κ. Καλαμακίδης έχει το λόγο.

ΙΩΑΝΝΗΣ ΚΑΛΑΜΑΚΙΔΗΣ: Κυρίες και κύριοι συνάδελφοι, συζητάμε την πρόταση κατηγορίας Βουλευτών, μελών της Κοινοβουλευτικής Ομάδας της Νέας Δημοκρατίας, παρά το γεγονός ότι παρόμοια πρόταση, στηριζόμενη πάνω στα αυτά πραγματικά περιστατικά, απερρίφθη από το Σώμα.

Για να δώσω μια απάντηση στον προ ολίγου κατελθόντα του Βήματος, το άρθρο 155 του Κανονισμού της Βουλής που έχει σχέση με το θέμα αυτό, απαιτεί άλλα πραγματικά περιστατικά, νέα πραγματικά περιστατικά, ανεξάρτητα αν προστίθενται νέα πρόσωπα.

Πρέπει να υπενθυμίσω, κυρίες και κύριοι συνάδελφοι, ότι κατόπιν προτάσεως μελών της Κοινοβουλευτικής Ομάδας του ΠΑ.ΣΟ.Κ., συνεστήθη η Εξεταστική των Πραγμάτων Επιτροπή, προκειμένου να διερευνήσει όλες τις πτυχές αδείας λειτουργίας του Καζίνο στο Φλοίσβο της Αττικής.

Πραγματοποίησε τριάντα τρεις συνεδριάσεις, εξήτασε είκοσι 

Σελίδα 6123 

εννέα μάρτυρες και πληθώρα εγγράφων, λογαριασμούς τραπεζών, φορολογικές δηλώσεις, τίτλους κυριότητας ακινήτων και πολλά άλλα έγγραφα, τα οποία προέκυψαν από τη διαδικασία.

Πρέπει δε να σημειώσω, ότι κανένα μα κανένα απολύτως αίτημα που υποβλήθηκε από οποιοδήποτε μέλος της Επιτροπής, δεν έμεινε ανεκπλήρωτο. 'Ολα τα αιτήματα έγιναν δεκτά. Καλέσαμε όλους τους μάρτυρες που ήθελαν όλα τα μέλη της επιτροπής και ερευνήσαμε όλα τα στοιχεία τα οποία είχαν σχέση με την υπόθεση αυτή.

Από το αποδεικτικό υλικό που προέκυψε απ' αυτήν τη διαδικασία, όχι μόνο δεν προέκυψαν στοιχεία που να θεμελιώνουν κάποιο ποινικό αδίκημα -τουλάχιστον τα στοιχεία που ανέφερε η προκαταρκτική ποινική εξέταση, την οποία μας έστειλε ο εισαγγελέας του Αρείου Πάγου- απεναντίας και τα στοιχεία τα οποία υπήρχαν αποδυναμώθηκαν σε τέτοιο βαθμό, που δε μας έδιδαν το δικαίωμα να βρούμε στοιχεία, προκειμένου να θεμελιώσουμε κάποιο αδίκημα.

'Αλλωστε, κυρίες και κύριοι συνάδελφοι, έγκριτοι και ανώτατοι εισαγγελικοί λειτουργοί, οι οποίοι επελήφθησαν της υποθέσεως αυτής, μετά από δημοσιεύματα στον ημερήσιο τύπο ή από ανώνυμες αναφορές και επιστολές, μετά από μια διεξοδική, εξονυχιστική έρευνα των στοιχείων που αναφέρονται σ' αυτές τις καταγγελίες, έθεσαν την υπόθεση στο αρχείο, με το σκεπτικό ότι, όχι μόνο δεν υπήρχαν τα στοιχεία τα οποία κατηγγέλοντο μέσω αυτών των μέσων, αλλά απεναντίας όλα όσα υποστηρίζονται εκρίθησαν κατ' ουσίαν αβάσιμα. Και μάλιστα προχώρησαν και στην εξής διαπίστωση: 'Οχι μόνο δεν ευρέθησαν στοιχεία, αλλά ούτε πιθανολογούνται αθέμιτες συναλλαγές και παρεμβάσεις πολιτικών ή μη προσώπων για μεροληπτικές και χαριστικές ενέργειες. Μετά ταύτα, κυρίες και κύριοι συνάδελφοι, φρονώ ότι η περαιτέρω διερεύνηση της υποθέσεως, δεν πρόκειται να προσθέσει νέα στοιχεία πλέον αυτών που αναζήτησε, ερεύνησε, εξέτασε και αξιολόγησε μετά μεγάλης προσοχής η Εξεταστική Επιτροπή.

Επομένως η σύσταση Προανακριτικής Επιτροπής δε θα ήταν πράξη ευθύνης, δεδομένου μάλιστα ότι το πόρισμα που έστειλε ο εισαγγελέας του Αρείου Πάγου δεν περιέχει κανένα στοιχείο που θα μπορούσε να δώσει αφορμή άσκησης ποινικής διώξεως.

Η πολιτική ευθύνη που αποδόθηκε στον τότε Υπουργό Τουρισμού κ. Λιβανό, δεν επεκτείνεται μέχρι τα όρια πρόθεσης για τη διάπραξη κάποιου ποινικού αδικήματος.

Ως προς τη νομιμότητα ανάκλησης της υπ'αριθμ. 37/95 απόφασης του τότε Υπουργού Τουρισμού κ. Λιβανού παρατηρούμε τα εξής: Με την ανάκληση της αποφάσεως αυτής από την Υπουργό Ανάπτυξης κα Βάσω Παπανδρέου, αποκαταστάθηκε η νομιμότητα και κατοχυρώθηκε το συμφέρον του Δημοσίου. 'Ηταν μια πράξη γενναία, επαινετή, γιατί επρόκειτο για ανάκληση απόφασης μη νόμιμης και συνεπώς ανίσχυρης και θα έπρεπε να ανακληθεί.

Η ολομέλεια του Νομικού Συμβουλίου του Κράτους με την 194/96 γνωμοδότηση διατύπωσε ομόφωνα τη γνώμη, πρώτον, ότι δεν έχει καταρτισθεί σύμβαση μεταξύ Δημοσίου και της κοινοπραξίας, συνεπώς σαν μονομερής διοικητική πράξη ήταν ανακλητέα. Δεύτερο ότι η υπουργική απόφαση 37/95 είναι μη νόμιμη. Τρίτο, ότι σε περίπτωση ανάκλησης δε θεμελιώνονται αξιώσεις της κοινοπραξίας για διαφυγόντα κέρδη.

Τέταρτον, ότι η κοινή υπουργική απόφαση 1393/94, που στηρίζεται η ανακληθείσα απόφαση, δεν είχε κυρωθεί από τη Βουλή.

Πέμπτον, γιατί κατά το στάδιο β' του Κανονισμού έγιναν αλλαγές στη σύνθεση της κοινοπραξίας, ήτοι αποχώρηση μελών και είσοδος άλλων εταιρειών κατά παράβαση των οριζομένων στο ν.2206/94, ώστε να μην είναι δυνατή η έρευνα για το ήθος, την εντιμότητα, την ικανότητα και εμπειρία των υποψηφίων, καθώς και το αδιάβλητο της χρηματοδότησης.

'Εκτον, γιατί δεν τέθηκε υπόψη της επιτροπής καζίνων η γνωμοδότηση της επιτροπής του άρθρου 30 του ν.2160/93.

'Εβδομον, γιατί δεν υποβλήθηκε πριν από την έκδοση της απόφασης, μελέτη περιβαλλοντικών επιπτώσεων.

Με βάση όλα αυτά η ανάκληση αυτής της υπουργικής απόφασης ήταν επιβεβλημένη ως πολλαπλώς πάσχουσας, ουσιαστικώς και νομικώς.

Είναι γνωστό ότι η κοινοπραξία και τα μέλη αυτής υπέβαλαν ενώπιον του Συμβουλίου της Επικρατείας αίτηση ακυρώσεως της απόφασης που ανακάλεσε την 37/95 απόφαση του Υπουργού Τουρισμού. Ο εισηγητής του Συμβουλίου της Επικρατείας ο κ.Γεραρής, που είναι ένας εκ των διακεκριμένων νομικών εισηγείται την απόρριψη της αιτήσεως και μάλιστα εισηγείται την απόρριψη όλων των λόγων της αιτήσεως ακυρώσεως.

Και κατά την άποψη του εισηγητή του Συμβουλίου της Επικρατείας, η σύμβαση καταρτίζεται αυτοτελώς. Αυτό τουλάχιστον αποδέχονται οι πάντες οι ασχολούμενοι με το Διοικητικό Δίκαιο. Και καταρτίζεται αυτοτελώς μετά την έκδοση και τη δημοσίευση στην Εφημερίδα της Κυβερνήσεως, της πράξεως κατακυρώσεως. Τέτοια σύμβαση, όμως, κυρίες και κύριοι συνάδελφοι, δεν είχε και δεν έχει καταρτισθεί.

Επίσης, ο εισηγητής κρίνει και αποφαίνεται επί όλων των λόγων της αιτήσεως ακυρώσεως και συγκεκριμενοποιεί ορισμένες απόψεις του. Λέει ότι δια της αιτήσεως ακυρώσεως αβασίμως προβάλλεται ο ισχυρισμός, ότι η άδεια παραχωρήσεως δεν ήταν επιδεκτική ανακλήσεως. 'Οτι είναι αβάσιμος ο λόγος ακυρώσεως, που διαβλέπει αναρμοδιότητα του Υπουργού Τουρισμού να ανακαλέσει την άδεια παραχωρήσεως για λόγους ενεχομένους σε παραβάσεις πολεοδομικής νομοθεσίας.

'Οτι η αρχή της νομιμότητας επιβάλλει στη Διοίκηση να ανακαλέσει κάθε παράνομη πράξη.'Οτι αβασίμως ισχυρίζονται ότι η Διοίκηση αντί ανακλήσεως μπορούσε να λάβει ηπιότερα μέσα, όπως η μεταβολή του τόπου των εγκαταστάσεων. Και τέλος, ότι απαραδέκτως προβάλλεται ότι η ανάκληση αντίκειται στα άρθρα 85 και 86 της Συνθήκης Ευρωπαϊκών Κοινοτήτων. Δηλαδή, όλοι οι λόγοι της αιτήσεως ακυρώσεως, κρίνονται απαράδεκτοι και αβάσιμοι.

Η εισήγηση αυτή δεν αφήνει περιθώρια άλλων σκέψεων και είναι απορίας άξιο με ποια λογική ανθρώπινη ή νομική και με ποια επιχειρήματα πείθοντα, η Νέα Δημοκρατία ζητά την ποινική δίωξη της κας Βάσως Παπανδρέου, για την οποία μόνον έπαινοι προσήκουν, αφού απεκατέστησε τη νομιμότητα, για την οποία άλλωστε εκόπτετο και ζητούσε διακαώς και η Νέα Δημοκρατία. Η αντιφατικότητα των απόψεων της Νέας Δημοκρατίας, της αποστερεί το δικαίωμα να ζητά μέσα από αντιφάσεις τη βασιμότητα των ενεργειών της, εκτός και αν έχει επιλέξει αυτόν τον τρόπο σαν μέσο αντιπολίτευσης, μη έχοντας στο οπλοστάσιο της άλλα επιχειρήματα και άλλα μέσα.

Μελετώντας την πρόταση κατηγορίας, ειλικρινά δεν κατόρθωσα να κατανοήσω τι ακριβώς θέλει η Νέα Δημοκρατία. Θέλει τη νομιμότητα ή όχι; Είναι ένα ερώτημα που θα πρέπει να απαντήσει ευθαρσώς και ευθέως.

Η πρόταση κατηγορίας, απ' ό,τι ακούστηκε, στηρίζεται σε μία άποψη ενός δικηγόρου, του κ. Βγότζα. Δεν αμφισβητώ τη νομική του κατάρτιση, όμως, πώς να το κάνουμε, δεν είναι το Νομικό Συμβούλιο του Κράτους. Είναι ένας δικηγόρος, όπως είναι πάρα πολλοί δικηγόροι, οι οποίοι ασχολούνται με παρόμοια θέματα.

Η εγκυρότητα των απόψεων του Νομικού Συμβουλίου του Κράτους, οπωσδήποτε υπερέχει και αυτό είναι αυτονόητο. 

(Στο σημείο αυτό, ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή)

Κύριε Πρόεδρε, δύο λεπτά μόνο να μου δώσετε για να ολοκληρώσω και θα παραλείψω πάρα πολλά.

'Αλλωστε στην πρόταση, η Νέα Δημοκρατία αντιπαραθέτει και έχω σημειώσει αρκετούς λόγους -δεν μπορώ, όμως, να σας τους αναπτύξω- που συνηγορούν υπέρ των απόψεων της κυρίας Υπουργού. Και παρά τη συνηγορία αυτή και την αποδοχή των απόψεων της κυρίας Υπουργού, όλως παραδόξως και αντιφατικώς, δέχεται η πρόταση ότι η Υπουργός έπραξε το αδίκημα της απιστίας ζημιώσασα το Δημόσιο. Ποια στοιχεία προέκυψαν για να στοιχειοθετηθεί αυτό το αδίκημα;

Σελίδα 6124 

'Οταν μάλιστα για το αδίκημα της απιστίας δεν αρκεί ο ενδεχόμενος δόλος. Χρειάζεται δόλος άμεσος, υπερχειλής, έντονος.

Τέλος, επειδή θα πρέπει να τελειώσω γιατί δε με παίρνει και η ώρα, πρέπει να τονίσω, κυρίες και κύριοι συνάδελφοι, ότι έχουμε υποχρέωση να αναβαθμίσουμε το Κοινοβούλιο και να το προστατεύσουμε από εκφυλιστικά φαινόμενα, για την άδικη επίθεση που υφίσταται. Διαφορετικά, θα συμβεί αυτό που είπε ο Χρύσιππος, ο στωϊκός φιλόσοφος, όταν ρωτήθηκε γιατί δεν πολιτεύεται και απάντησε: "Γιατί αν πονηρά πολιτευθώ, δε θα αρέσω στους Θεούς. Εάν χρηστά, δε θα αρέσω στους πολίτες".

Δε θα πρέπει να ξεχνάμε ότι εχθρός της αλήθειας είναι η αληθοφάνεια, ότι το ψεύδος απέχει από την αλήθεια, όσο οι οφθαλμοί των ώτων. Δεν πρέπει να αγνοούμε ότι ο κατηγορούμενος, έστω και αν αθωωθεί, υφίσταται τα δεινά της διαδικασίας και του διασυρμού. Σ'αυτό το σημείο, κυρίες και κύριοι συνάδελφοι, θα ήθελα να υπενθυμίσω τι είπε ο Δαμασκηνός: "Κτήμα του παντός διέρχεται τους διαδρόμους των επικρίσεων, η τιμή ενός ανθρώπου, ενόχου ή αθώου, μέχρις ου φθάσει η στιγμή της επισφραγίσεως της καταπτώσεως, ο ένοχος αποβάλλει το μανδύα της ηθικής αξίας. Ο αθώος περισυλλέγει τα ράκη του μανδύα, όπως και πάσα την γυμνότητα του".

Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ο κ. Κασσίμης έχει το λόγο.

ΘΕΟΔΩΡΟΣ ΚΑΣΣΙΜΗΣ: Θα προσπαθήσω στο λίγο χρόνο που έχω, να μην επαναλάβω πράγματα τα οποία ειπώθηκαν, αλλά να κάνω μία γρήγορη εξιστόρηση του θέματος του Καζίνο του Φλοίσβου και των γεγονότων μέχρι σήμερα.

Κατ' αρχής είμαι ίσως από τους ελάχιστους που έχουν παρακολουθήσει το θέμα από την ψήφιση του νόμου περί καζίνο και στη συνέχεια. Και θέλουμε να ξεκαθαρίσουμε κάτι. Η Νέα Δημοκρατία επανειλημμένως από τον Αύγουστο του 1994 προειδοποιούσε την Κυβέρνηση, ότι με τον τρόπο και τις διαδικασίες που ακολουθούσε ο τότε Υπουργός Τουρισμού, με την έγκριση της αρμοδίας κυβερνητικής επιτροπής, στην οποία μετείχε σε τρεις συνεδριάσεις και ο σημερινός Πρωθυπουργός κ. Σημίτης, οδηγούμεθα σε παρατυπίες ή παρανομίες, οι οποίες εκαλύπτοντο εκ των υστέρων με νόμιμες μεν αποφάσεις, αλλά όχι με ηθικά αποδεκτές ενέργειες. 

Και υπενθυμίζω ότι το Φεβρουάριο του 1995 σ' αυτήν εδώ την Αίθουσα, παρουσίασα τα στοιχεία τα οποία θεώρησε μη ικανοποιητικά η πλειοψηφία του ΠΑ.ΣΟ.Κ. και τα οποία ήλθαν στην Επιτροπή από την πλευρά του ΠΑ.ΣΟ.Κ. Και στην Επιτροπή διάβαζαν τα Πρακτικά με τις αιτιάσεις του Βουλευτού Κασσίμη, (τον Φεβρούαριο του 1995,) για να στοιχειοθετήσουν τα αδικήματα κατά του κ. Λιβανού, γιατί αυτή ήταν η τάση της σημερινής ηγεσίας του Υπουργείου Ανάπτυξης. Της σημερινής ηγεσίας του Υπουργείου Ανάπτυξης, η οποία βρήκε πέρυσι να παίξει εκ του ασφαλούς πάνω σε έναν νεκρό, τον Ανδρέα Παπανδρέου, και σε έναν πολιτικά νεκρό, τον Διονύσιο Λιβανό. Και δεν έγινε στο Φλοίσβο το καζίνο, όχι επειδή ανεκλήθη η απόφαση. Στο Φλοίσβο το καζίνο δε γίνεται, επειδή η Νέα Δημοκρατία αντέδρασε και επειδή, με εντολή του τότε Προέδρου του Κόμματος -παρέστην εγώ στο δημοτικό συμβούλιο του Παλαιού Φαλήρου με τον κ. Λιβανό απέναντι και ενώ το δημοτικό συμβούλιο του Παλαιού Φαλήρου, οδηγείτο σε αποδοχή της απόφασης να γίνει εκεί το καζίνο- στις δύο η ώρα τη νύχτα ανατρέψαμε την απόφαση. Και τότε η κα Βάσω Παπανδρέου δεν υπήρχε να δει τις παρανομίες. Γι'αυτό δεν έγινε το Καζίνο του Φλοίσβου και γι'αυτό μετά η Κυβέρνηση δεν προχώρησε στην κύρωση της κοινής υπουργικής απόφασης. 'Αλλωστε η ίδια η Κυβέρνηση του ΠΑ.ΣΟ.Κ. είχε αποφανθεί ότι δε θα γίνει στο Φλοίσβο. 'Αρα είχε τελειώσει το θέμα του Φλοίσβου. Γιατί ακούω κάτι για επιτροπές κατ'οίκων κ.λπ., που φτιάχνουν τη μικρή ηρωίδα. Προχθές το βράδυ στον "Αντέννα" η Υπουργός Ανάπτυξης ως μικρή ηρωίς, ενεφανίσθη ότι τα συμφέροντα τη χτυπούν και τη λασπολογούν.

Θέλω να πω κάτι, κύριε συνάδελφε. Δεν πιστεύω ότι υπήρξε χρηματισμός πολιτικού προσώπου, ούτε του κ. Λιβανού ούτε της κας Παπανδρέου. Αυτή η ευκολία με την οποία δημιουργούμε την εικόνα, ότι οι πολιτικοί τα παίρνουν, δε με βρίσκει σύμφωνο. Εγώ δεν είχα καμία ένδειξη, αλλά και οι δύο παρανόμησαν. Ο Διονύσιος Λιβανός ακύρωσε έναν διαγωνισμό, ο οποίος έδινε ενενήντα τέσσερα δισεκατομμύρια στο Ελληνικό Δημόσιο και επενδύσεις διακοσίων εκατομμυρίων, σε μία πρεμούρα αμάν και πώς να δοθεί μία άδεια καζίνο πριν υπάρξει ακόμη κοινοπραξία. Και επειδή με το νόμο, ο οποίος δε δημιουργούσε εμπιστοσύνη στη διεθνή επενδυτική κοινότητα, έκανε συντμήσεις ημερομηνιών, ανακάτευε τα πράγματα, έδινε εξουσιοδοτήσεις. Και όλα αυτά, όχι για να πάρει κάποιος την άδεια, αλλά για να δοθεί η άδεια. Είχε υποσχεθεί στον αείμνηστο Παπανδρέου "θα τα βγάλω πέρα εγώ". Και φθάνει να την δώσει, παρ' ότι η επιτροπή έλεγε πως ήταν ασύμφορη αυτή η άδεια. Υπήρξε εκπρόσωπος του Οικονομικού Επιμελητηρίου, που έλεγε να μη δοθεί αυτή η άδεια. Και είχε δικαίωμα να πάει στο Υπουργικό Συμβούλιο να πει "άκυρος ο διαγωνισμός", όπως υπάρχει στα Πρακτικά της Βουλής. Και παρ' όλα αυτά η οίηση της εξουσίας "εγώ είμαι το αφεντικό της Χώρας", τη δίνει. Και αφού τη δίνει, ερχόμαστε εδώ στη Βουλή, η Νέα Δημοκρατία, και λέει "ξεμπερδέψτε γρήγορα, είναι στον αέρα η άδεια".

Στα Πρακτικά υπάρχουν. Και σας λέγαμε ότι κάθε εβδομάδα που περνάει, εάν δε λύσετε τις εκκρεμότητες, θα δημιουργούνται τυχόν δικαιώματα αποζημιώσεως από το Ελληνικό Δημόσιο. Και φυσικά μας λοιδωρήσατε και οι συνάδελφοι της Πλειοψηφίας και ένα μεγάλο μέρος του Τύπου. Και φθάσαμε κάποια στιγμή να αλλάξει η ηγεσία του ΠΑ.ΣΟ.Κ. στην Κυβέρνηση. 'Εχουμε νέα Υπουργό Ανάπτυξης, η οποία ξαφνικά αποφαίνεται -αυτά σε χρόνο μηδέν- ότι δεν πρέπει να γίνει αυτό το Καζίνο. Δικαίωμά της. Με ποιο τρόπο, όμως, διασφαλίζει ότι δε θα ζημιωθούν η αξιοπιστία της Χώρας και η τσέπη του Ελληνικού Λαού;

Οι διαδικασίες ήταν ταχύτατες. Αν δεν κάνω λάθος, στις 22 Μαρτίου ανατίθεται σε μία νεαρά εισηγήτρια του Νομικού Συμβουλίου του Κράτους η υπόθεση για να γνωμοδοτήσει. Η ίδια στην Επιτροπή ομολογεί ότι ο προϊστάμενός της ο κ. Παπαδόπουλος είναι αυτός που βοήθησε. Πού να τα ξέρει η κακομοίρα. Εμείς της είπαμε ότι εδώ λέτε πράγματα που δε στέκουν. Υπάρχουν αυτές οι αποφάσεις. Δεν τις λάβατε υπόψη σας; Μας απήντησε ότι αυτοί δεν κάνουν έρευνα, αλλά ότι γνωμοδότησαν με βάση τα έγγραφα τα οποία τους δόθηκαν από το Υπουργείο Ανάπτυξης. Από αυτά είχαν αποκρυβεί ορισμένα έγγραφα. Και φυσικά πήραμε μία γνωμοδότηση πάνω σε ελλιπή στοιχεία. Αλλά και αυτή η γνωμοδότηση ήταν εντός τριών ημερών. Η κοπέλα αυτή πρέπει να είναι διάνοια νομικής ικανότητας. Μέσα σε τρεις μέρες είχε μελετήσει τα πάντα, είχε ετοιμάσει την εισήγηση που πήγε σε δύο ημέρες στα μέλη και την επομένη ενεκρίθη ομόφωνα.

Αλλά σας είπα ότι αυτή η εισήγηση δε δικαιολογεί τίποτα. Γνωμοδότησαν επί των στοιχείων που είχαν. Επί εκείνων που απεκρύβησαν δε γνωμοδότησαν. Παρόλα αυτά λέει κάπου αυτή η εισήγηση: "Μόνο, λοιπόν, εάν γίνει δεκτό ότι για την θέση αυτών των εμποδίων ή για τη μη άρση τους υπάρχει παρανομία των οργάνων του Δημοσίου, θα μπορούν να θεμελιωθούν αξιώσεις κατά του τελευταίου". Δηλαδή, εάν δεν προχωρά η ιστορία λόγω παρανομιών του Δημοσίου, λέει το Νομικό Συμβούλιο που χρησιμοποίησε η κυρία Υπουργός για να ανακαλέσει την άδεια με τον τρόπο που την ανακάλεσε, τότε μόνο μπορούν να υπάρξουν αξιώσεις κατά του Δημοσίου.

Δεν μπαίνω σε λεπτομέρειες και σ' εκείνη την περίφημη ανωνυμογραφία προς τον εισαγγελέα, που την παραμονή είχε δημοσιευθεί στην εφημερίδα που την είπε και στην Επιτροπή. Την προτελευταία ημέρα της Επιτροπής, η κυρία Υπουργός έλαβε μία ανώνυμη επιστολή, που της υποδείκνυε στοιχεία. Και μας είπε, σταματήστε, τα μαζεύω και σας τα στέλνω. Και τι μας έστειλε. Τα στοιχεία που είχε καταθέσει ο κ. Λιβανός σε μένα στην αίτηση καταθέσεως εγγράφων το Μάρτιο του 

Σελίδα 6125 

1995. Αυτά τα είχε η Επιτροπή Καζίνο.

Δε συζητώ την ηθική διάσταση του τρόπου λειτουργίας. Εμπλέκεται δε από την αρχή της ιστορίας ο Υπουργός ΠΕ.ΧΩ.Δ.Ε. Εγώ μακάρι να είχα να βαράω άλλον ένα. Μα, δεν υπήρξε εκεί παρανομία, γιατί αυτή η κοινή υπουργική απόφαση προϋπέθετε να κυρωθεί από τη Βουλή. Δεύτερον, τροποποιούσε το ν.2160, ο οποίος δεν είχε κριθεί αντισυνταγματικός, όπως πάρα πολλοί λένε.

Να πάω τώρα σε δύο πολύ απλά πράγματα. Ακούσαμε από τον εισηγητή της Πλειοψηφίας ό,τι δεν μπορεί να παρανομούν και ο ένας και ο άλλος. Μπορεί, κύριοι συνάδελφοι. Ο ένας έβλαψε το Ελληνικό Δημόσιο, γιατί κακώς έδωσε μία άδεια, η οποία σύμφωνα με την Επιτροπή εγκυμονούσε κινδύνους για το Ελληνικό Δημόσιο, δεν ήταν συμφέρουσα για το Ελληνικό Δημόσιο. Και από την άλλη μεριά, κακώς η κυρία Υπουργός έκανε την ανάκληση με τέτοιο τρόπο που δημιουργεί δικαιώματα αποζημιώσεως στην Κοινοπραξία αφενός και αφετέρου έκανε τη διεθνή επενδυτική κοινότητα να μιλά για αναξιοπιστία της Ελληνικής Πολιτείας και την Ευρωπαϊκή Επιτροπή να ξαναελέγξει το θέμα.

Γιατί μιλάει για αναξιοπιστία, διότι όλες οι ευθύνες αποδίδονται στην Πολιτεία από την ορθή επανάληψη. Βγάζει μία πρώτη απόφαση και δέκα ημέρες μετά κάνει ορθή επανάληψη και η ορθή επανάληψη ξέρετε τι απαλείφει, τι διαφοροποιεί; Μία φράση, την εξής: Από δική της υπαιτιότητα. Για την Κοινοπραξία. Δηλαδή, αφήνει ότι λόγοι ανακλήσεως είναι όλοι από υπαιτιότητα του Ελληνικού Δημοσίου.

Και έχει και άλλα πράγματα. 'Εχει και ανακρίβειες μέσα, τις οποίες είπαμε στην Επιτροπή. Γι' αυτό είπαμε κάντε μία ορθή επανάληψη, για να μη λέει ότι δεν υπήρχε γνώμη της Επιτροπής Καζίνο, αφού υπήρχε προηγουμένως. Μην πάμε στο δικαστήριο. 'Οχι στο Συμβούλιο της Επικρατείας, αλλά στα αστικά δικαστήρια, εκεί που ζητάνε τα λεφτά, και πληρώσει ο Ελληνικός Λαός.

Θα μπορούσε να είχε ανακληθεί αυτή η άδεια. Πώς; Να εκπέσει η Κοινοπραξία. Με ποιον τρόπο; Θα τον βρει η Κυβέρνηση. Δεν είναι δυνατόν με τόση ευκολία με τη οίηση της εξουσίας, τραβάμε μία απόφαση, επειδή εμείς είμαστε ο Υπερυπουργός και αδιαφορούμε για τις όποιες συνέπειες, για τη Χώρα, για την οικονομία, για τον 'Ελληνα πολίτη, ο οποίος πληρώνει.

Λυπούμαι, κύριοι συνάδελφοι, δεν είμαι υπέρ των πολιτικών διώξεων των πολιτικών, αλλά πιστεύω ότι έχουμε υποχρέωση να συστήσουμε επιτροπή, η οποία θα εξετάσει τις πραγματικές ευθύνες και στις δύο περιπτώσεις. Μονάχα τότε θα πιστέψει ο Ελληνικός Λαός -που δεν είναι θέμα πλειοψηφιών ή ισχυρής δύναμης στο Κόμμα την κάθε φορά- αλλά οι ενέργειες και αν είναι λάθος, μπορούν να διορθωθούν και να καλυφθούν πολιτικά χωρίς να πληρώνει ο Ελληνικός Λαός.

Μία κουβέντα ακόμα, κύριε Πρόεδρε, και τελειώνω. Ποιος μπορεί να μου εγγυηθεί ότι αν σε δύο ή τρία χρόνια, τα τριακόσια εξήντα δις που ζητάνε δοθούν πενήντα δισ, ποιος θα τα πληρώσει, κύριοι συνάδελφοι; Ο κ. Λιβανός και η κα Παπανδρέου ή ο απλός 'Ελληνας πολίτης θα πληρώσει τους ερασιτεχνισμούς ή τις ανευθυνότητες αυτής της Κυβερνήσεως, είτε λέγεται Σημίτη είτε λέγεται Παπανδρέου είτε λέγεται, οτιδήποτε άλλο. Ευχαριστώ.

(Χειροκροτήματα από την Πλευρά της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, υπάρχει μία αίτηση ολιγοήμερης άδειας απουσίας στο εξωτερικό του Προέδρου του Συνασπισμού κ. Νίκου Κωνσταντόπουλου.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Αλευράς έχει το λόγο.

ΑΘΑΝΑΣΙΟΣ ΑΛΕΥΡΑΣ: Κύριε Πρόεδρε, δε χωράει καμία αμφιβολία, ότι όσοι από τους συναδέλφους παρακολούθησαν με προσοχή τις αγορεύσεις των συναδέλφων της Νέας Δημοκρατίας, θα κατάλαβαν "το δράμα" το οποίο βιώσαμε και εμείς ως μέλη της Εξεταστικής Επιτροπής με τις αντιφατικές τοποθετήσεις, τις αλληλοσυγκρουόμενες θέσεις και τις διασταυρούμενες αντιθέσεις.

Είμαι από εκείνους που κατά το παρελθόν σ' αυτήν εδώ την Αίθουσα έχω μιλήσει για την ανάγκη να υπάρχει αυστηρή κρίση στις πράξεις και στις παραλείψεις των πολιτικών. Και είμαι από εκείνους που πιστεύουν ότι δεν μπορεί να υπάρχει διάκριση στην ποινική ευθύνη ενός πολιτικού και ενός πολίτη. Η αυστηρότητα, όμως, για να είναι δικαιολογημένη απαιτεί διαφάνεια και η διαφάνεια πρέπει να υπάρχει και στην αξιολόγηση και στα κριτήρια.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Λυπούμαι που θα το πω, αλλά η πρόταση της Νέας Δημοκρατίας που συζητάμε σήμερα, είναι μία πρόταση που στερείται παντελώς της διαφάνειας. Ανέφερε ένας συνάδελφος από την πλευρά της Μειοψηφίας, ότι είναι ένα θέμα ηθικής η πρόταση της Νέας Δημοκρατίας. Δυστυχώς, μόνο θέμα ηθικής δεν είναι. Είναι ένας αδίστακτος κυνικός πολιτικός υπολογισμός. Είναι η προσπάθεια να αναζητηθεί μέσα από μία μυστική ψηφοφορία ένα αποτέλεσμα το οποίο θα νομιμοποιήσει μία πολιτική επιλογή.

Εδώ υπάρχει όχι μία δικαστική διερεύνηση, αλλά ένας πολιτικός στόχος. Ο πολιτικός αντίπαλος γίνεται το μέσον και το ερημωμένο πεδίο του πολιτικού ανταγωνισμού. Και όλα αυτά είναι και θα μείνουν ανομιμοποίητα στη συνείδηση των πολιτών.

Η προκαταρκτική εξέταση, τα αποδεικτικά στοιχεία, οι μαρτυρικές καταθέσεις, όλα ισοπεδώθηκαν στην πρόταση της Νέας Δημοκρατίας. Η σειρά των μαρτύρων, τα νομικά υπομνήματα, οι καταθέσεις αξιόλογων επιστημόνων, όλα εξαφανίζονται και δεν αναφέρονται πουθενά μέσα στο πόρισμα. Και η κα Παπανδρέου οδηγείται στο να είναι κατηγορούμενη. Γιατί άραγε; Κατηγορείται, όπως αναφέρεται στο πόρισμα, ούτε για ενδείξεις ούτε για αποχρώσες ενδείξεις ούτε για αποδείξεις, αλλά για υπόνοιες. Επισημαίνω τη χρήση αυτής της μη νομικής έννοιας, τουλάχιστον δεν υπάρχει σαν έννοια νομικής αξιολόγησης του αποδεικτικού υλικού στον Κώδικα Ποινικής Δικονομίας.

Κατηγορείται, λοιπόν, η κα Παπανδρέου μονάχα για υπόνοιες. Στην ουσία κατηγορείται για τα υπονοούμενα τα οποία θέλουν να προσάψουν οι πολιτικοί της αντίπαλοι. Κατηγορείται γιατί ανακάλεσε μία πράξη, που όλα τα Κόμματα, όλοι οι συνάδελφοι και όλοι οι νομικοί έχουν κρίνει ως παράνομη. Κατηγορείται γιατί ανακάλεσε μία παράνομη διοικητική πράξη. Η παράνομη διοικητική πράξη πάσχει από ακυρότητα. Η ακυρότητά της είναι απόλυτη, δεν είναι σχετική. ' Ομως, οι συνάδελφοι της Νέας Δημοκρατίας για να τεκμηριώσουν την πρότασή τους, δίνουν ιδιαίτερη έμφαση στην αιτιολογία. Αλλά και αν ακόμα η κα Παπανδρέου χρησιμοποίησε μία εσφαλμένη αιτιολογία για να οδηγηθεί στην πράξη της ανάκλησης, αυτό δεν έχει καμία μα καμία επίπτωση στην ακυρότητα, η οποία είναι εξ' υπαρχής και απόλυτη, της αρχικής διοικητικής πράξης. Γιατί, λοιπόν, επικαλούνται ότι τη μία φορά, στην αιτιολογία της ανακλητικής διοικητικής πράξης, η κα Παπανδρέου αναφέρεται στην υπαιτιότητα και την άλλη φορά δεν αναφέρεται; Και εάν ακόμη το Δημόσιο συνομολογεί ή ομολογεί ή ανακαλεί μία διοικητική πράξη, λέγοντας ότι εξ' υπαιτιότητας του αντισυμβαλλομένου αυτή ανακαλείται, αυτός ο ισχυρισμός του Δημοσίου έχει οιαδήποτε επίδραση στη δικαστική διερεύνηση του κύρους της διοικητικής πράξης; Θα κρίνει το δικαστήριο από το εάν το Δημόσιο λέει ότι ο αντισυμβαλλόμενός του παρενόμησε υπαιτίως; Ασφαλώς και όχι.

Επομένως, γιατί στέκεσθε, κύριοι συνάδελφοι, στο θέμα αυτό; Και δε θα ήταν άραγε κατηγορούμενη η κα Παπανδρέου και δε θα ήταν υπόλογη απέναντι στις αρχές της χρηστής διοίκησης, εάν δεν είχε φροντίσει εγκαίρως να ανακαλέσει αυτήν την παράνομη διοικητική πράξη και να αποκαταστήσει τη νομιμότητα, βοηθώντας στην ουσία το Ελληνικό Δημόσιο να αποφύγει μία περιπέτεια, η οποία θα μπορούσε να του στοιχίσει οικονομικά πάρα πολύ σημαντικά πράγματα;

Σελίδα 6126 

Σ' όλη αυτήν την ιστορία, κύριοι συνάδελφοι, οι κυβερνήσεις του ΠΑ.ΣΟ.Κ. ενήργησαν με τη μεγαλύτερη δυνατή επιμέλεια και ευαισθησία. Από την πρώτη ώρα που παραλάβαμε την υπόθεση των καζίνο, είναι φανερό ότι είχαμε να γιατρέψουμε στην κυριολεξία και να θεραπεύσουμε μια σειρά ουσιαστικών αδυναμιών, πολιτικών παραλείψεων και πλημμελειών από τις κυβερνήσεις της Νέας Δημοκρατίας.

Από το διαγωνισμό του κ. Μάνου, από τις προβλέψεις του ν.2160 για το διαγωνισμό του Φλοίσβου, από το γεγονός ότι με βάση τον νόμο του κ. Μάνου οι περιβαλλοντικές προβλέψεις για την περιοχή του Φλοίσβου ήταν χειρότερες από αυτές που ακολούθησε στη συνέχεια το ΠΑ.ΣΟ.Κ., από το γεγονός ότι με βάση το διαγωνισμό του κ. Μάνου η επιτροπή η οποία έκανε τον διαγωνισμό ήταν μια επιτροπή διορισμένων υπαλλήλων του Ελληνικού Δημοσίου από τον Υπουργό Τουρισμού, όλα αυτά άλλαξαν και όλα αυτά αποκρύπτονται στο πόρισμα της Νέας Δημοκρατίας, ακριβώς γιατί ο σκοπός και ο στόχος είναι να πληγεί ο πολιτικός αντίπαλος.

Κυρίες και κύριοι συνάδελφοι, είναι βέβαιο ότι έχουμε μπροστά μας μία υπόθεση, η οποία είναι εντελώς ανομιμοποίητη στη συνείδηση του Ελληνικού Λαού. Μπορεί σήμερα ο στόχος να φαίνεται ότι είναι η κα Παπανδρέου για τους πολιτικούς της αντιπάλους, δυστυχώς όμως, είναι βέβαιο ότι το θύμα θα είναι η πολιτική της νομιμότητας. Είναι βέβαιο ότι πολύ δύσκολα θα βρεθεί πολιτικός άνδρας ή γυναίκα, που θα έχει στο μέλλον την ίδια αντιμετώπιση από τους πολιτικούς του ή πολιτικούς της αντιπάλους. Και είναι πολύ δύσκολο αυτό, γιατί αν η κα Παπανδρέου, η οποία ενήργησε με τις γνώμες των νομικών και του Νομικού Συμβουλίου του Κράτους, σήμερα κατηγορείται γιατί ακολούθησε αυτές τις γνώμες, γιατί συμμορφώθηκε με τις υποδείξεις του Νομικού Συμβουλίου, είναι βέβαιο στο μέλλον ότι σε άλλες περιπτώσεις, ούτε αυτές ακόμη οι εγγυήσεις δε θα φαίνονται αρκετές για να λειτουργήσει και να λάβει μία απόφαση η Διοίκηση. Και βέβαια, αν η κα Παπανδρέου ήταν ακόμη και καθηγήτρια της Νομικής, πολύ αμφιβάλλω αν σε μία τέτοια υπόθεση θα μπορούσε -και με διαφορετική γνώμη αν είχε ακόμα-να ακολουθήσει διαφορετικό δρόμο.

Στη πολιτική, κυρίες και κύριοι συνάδελφοι, δεν επιτρέπονται όλα. Και αυτό, δυστυχώς, είναι ένα πολύ δυσάρεστο μήνυμα, που βγαίνει από τη σημερινή διαδικασία. Είναι το μήνυμα ότι επιτρέπονται όλα, ο αδίστακτος, ο κυνικός πολιτικός ανταγωνισμός.

Δυστυχώς, όμως, μ'αυτές τις μεθοδεύσεις η πολιτική κατεβαίνει σκαλί-σκαλί τη σκάλα της αναξιοπιστίας και αυτό είναι ένα τίμημα, το οποίο φοβάμαι ότι θα το πληρώσουμε όλοι και είναι ένα τίμημα, το οποίο μπορούμε να αποφύγουμε να το πληρώσουμε, αν σήμερα μιλήσει η συνείδηση των συναδέλφων και όχι η συνείδηση των κομματικών υπολογισμών! Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.).

ΠΡΟΕΔΡΕΥΩΝ (Παναγιώτης Ν.Κρητικός): Ο Κοινοβουλευτικός Εκπρόσωπος της Νέας Δημοκρατίας κ.Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, εγώ πρέπει να μιλήσω τώρα;

ΠΡΟΕΔΡΕΥΩΝ (Παναγιώτης Ν.Κρητικός): Είναι η σειρά σας.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Μα εγώ είμαι Κοινοβουλευτικός Εκπρόσωπος. Δεν υπάρχει άλλος ένας ομιλητής από την Πλευρά του ΠΑ.ΣΟ.Κ.;

ΠΡΟΕΔΡΕΥΩΝ (Παναγιώτης Ν.Κρητικός):'Οχι, Κοινοβουλευτικούς Εκπροσώπους καλώ τώρα και είσθε ο πρώτος.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Δεν πρέπει να μιλήσει τώρα.

ΠΡΟΕΔΡΕΥΩΝ (Παναγιώτης Ν.Κρητικός): Μα, είναι η σειρά του.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, να μιλήσει ο Κοινοβουλευτικός Εκπρόσωπος του ΠΑ.ΣΟ.Κ.

ΠΡΟΕΔΡΕΥΩΝ (Παναγιώτης Ν.Κρητικός): 'Οχι, υπάρχει λόγος και αντίλογος,κύριε Ζαφειρόπουλε, το γνωρίζετε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Μου επιτρέπετε, κύριε Πρόεδρε;

ΠΡΟΕΔΡΕΥΩΝ (Παναγιώτης Ν.Κρητικός): 'Οχι, δε σας επιτρέπω, δεν έχετε το λόγο και ως εκ περισσού τον παίρνετε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ο Κοινοβουλευτικός Εκπρόσωπος πλέον μπαίνει στην τάξη των πλειοψηφιών της Βουλής και έπρεπε...

ΠΡΟΕΔΡΕΥΩΝ (Παναγιώτης Ν.Κρητικός): 'Οχι, δεν είναι έτσι.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κατά την άποψή μας.

ΠΡΟΕΔΡΕΥΩΝ (Παναγιώτης Ν.Κρητικός): Δεν είναι έτσι. Είναι λόγος και αντίλογος κατά τη συζήτηση περί γενικευμένης επερώτησης και έχει το λόγο ο κ.Μαρκογιαννάκης, ο οποίος είναι και ο Κοινοβουλευτικός Εκπρόσωπος της παρατάξεως στην οποία ανήκουν οι Βουλευτές οι οποίοι απευθύνουν την κατηγορία. Την ξεχάσατε τη δικονομία;

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Τη θυμάμαι πολύ καλά τη δικονομία...

ΠΡΟΕΔΡΕΥΩΝ (Παναγιώτης Ν.Κρητικός): Γι'αυτό το λέω.Το ξέρω.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ...αλλά εκτός από τη δικονομική τάξη και η δεοντολογική αυτό απαιτεί.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ. Αυτό επιβάλλει και η δεοντολογία και η δικονομική τάξη.

Ο κ.Μαρκογιαννάκης έχει το λόγο και ας μη χάνουμε χρόνο σε ζητήματα που δεν έχουν θέση.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κυρίες και κύριοι συνάδελφοι, ακούγοντας κυρίως τους ομιλητές του ΠΑ.ΣΟ.Κ. μου δημιουργήθηκε η εντύπωση, ότι πολλοί από μας μάλλον δεν ξέρουμε γιατί μιλάμε σήμερα εδώ, γιατί άκουσα να μιλάνε για αποχρώσες ενδείξεις, άκουσα να γίνεται συζήτηση για αποδείξεις, είδα προσπάθεια να λέμε ότι, ναι μεν υπάρχουν παρανομίες, αλλά δεν αποδεικνύεται δόλος και γενικά μου εδόθη η εντύπωση ότι βρισκόμαστε μέσα σε ένα δικαστικό συμβούλιο, που κρίνουμε την υπόθεση στην ουσία της και ξεχνάμε ότι αυτήν τη στιγμή συζητάμε για το αν θα συσταθεί Προανακριτική Επιτροπή ή όχι, που σημαίνει ότι θα πρέπει να επικεντρωθεί όλη η συζήτηση στο αν υπάρχουν έστω υπόνοιες,σοβαρές υπόνοιες για διάπραξη κάποιων αδικημάτων ποινικών, κάποιων αξιοποίνων πράξεων. Και πρέπει να το τονίσω αυτό, γιατί άλλες είναι οι προϋποθέσεις για τη σύσταση Προανακριτικής Επιτροπής, άλλες είναι οι προϋποθέσεις για την παραπομπή και άλλες είναι οι προϋποθέσεις για την καταδίκη.

Τρία διαφορετικά στάδια και εμείς αυτήν τη στιγμή βρισκόμαστε στο πρώτο, σε εκείνο που αναζητούμε και προσπαθούμε να διαγνώσουμε αν υπάρχουν υπόνοιες ικανές για να μας επιβάλουν την παραπέρα έρευνα της υποθέσεως, έστω και αν υπάρχει το οδυνηρό της άσκησης της ποινικής διώξεως, διότι η σύσταση της Προανακριτικής Επιτροπής είναι ακριβώς η άσκηση της ποινικής διώξεως.

Και εμείς υποστηρίζουμε ότι ως έχουν τα πράγματα αυτήν τη στιγμή, αυτά τα οποία προέκυψαν από την Εξεταστική Επιτροπή, τρεις μήνες περίπου που έκανε τη δουλειά της, εκείνα που γενικά γνωρίζουμε όλοι, δημιουργούν αυτές τις υπόνοιες τις σοβαρές, οι οποίες επιβάλλουν σε όλους μας να επιχειρήσουμε μία παραπέρα έρευνα, προκειμένου να ξανασυζητήσουμε το θέμα στη συνέχεια και εφόσον αυτές οι υπόνοιες διασκεδαστούν ή εν πάση περιπτώσει εφόσον αυτές οι υπόνοιες δε γίνουν αποχρώσες ενδείξεις, τότε να έρθουμε και να πούμε ότι δεν πρέπει να προχωρήσουμε παραπέρα στο δικαστήριο.

Τα λέω αυτά, κύριοι συνάδελφοι, διότι ειλικρινώς μου δόθηκε η εντύπωση ότι έχει παρεξηγηθεί ο ρόλος της σημερινής συζήτησης, ιδιαίτερα από τους ομιλητές της κυβερνητικής πλευράς του ΠΑ.ΣΟ.Κ.

Τα κύρια επιχειρήματα τα οποία άκουσα είναι δύο. Το ένα έλεγε ότι: "Ξέρετε, ας μην προχωρούμε, ας μην τα σκαλίζουμε περισσότερο, διότι αυτή η περίφημη αξιοπιστία του πολιτικού κόσμου πλήττεται καίρια με τις σκανδαλολογίες, με τις ανακριτικές επιτροπές, με τα Ειδικά Δικαστήρια, με την τροφή 

Σελίδα 6127 

η οποία δίδεται στον Τύπο και έτσι δημιουργείται μία εικόνα, ότι οι κυβερνητικοί παράγοντες και γενικότερα οι πολιτικοί, έχουν φθάσει στο σημείο να παρανομούν, να χρηματίζονται και γενικά να συμπεριφέρονται κατά τρόπο ο οποίος δημιουργεί προβλήματα".

Το άλλο δε επιχείρημα, απλοϊκό και περίεργο, ήταν περίπου το εξής: "Ξέρετε, παρανομίες έγιναν. Εντάξει, έκανε ο κ. Λιβανός αρκετές παρανομίες, αλλά δεν είχε δόλο, δεν είχε δολία προαίρεση -όπως λέμε οι νομικοί- δεν είχε σκοπό να βλάψει κανέναν και δεν είχε σκοπό να ωφελήσει κανένα". Και τα λένε αυτά νομικοί, όταν γνωρίζουν πολύ καλά ότι αυτή ακριβώς η διερεύνηση της ύπαρξης του δόλου ή μη, είναι αρμοδιότητα άλλων οργάνων.

Κύριοι συνάδελφοι, έγινε μία Εξεταστική Επιτροπή. Κατετέθησαν τα πορίσματα και έγινε πριν από ένα μήνα περίπου η συζήτηση πάνω σε αυτό το πόρισμα και τις απόψεις, οι οποίες είναι καταχωρημένες. Είναι ανούσιο να επαναλαμβάνουμε τα ίδια πράγματα, αλλά καλό είναι να υπενθυμίσουμε κάποια ατράνταχτα στοιχεία, τα οποία προέκυψαν, τα οποία υπάρχουν και που νομίζω ότι εάν θελήσουμε να σταματήσουμε εδώ την έρευνα, τότε είναι που αυτή η περίφημη αξιοπιστία του πολιτικού κόσμου θα πληγεί περισσότερο, θα πληγεί ανεπανόρθωτα. Διότι εμείς πιστεύουμε ότι είναι προτιμότερο να βρεθούν πολλοί να μας κατηγορήσουν ότι σκανδαλολογούμε, να βρεθούν αρκετοί οι οποίοι να πουν ότι έχουμε πρόθεση καταδίωξης των πολιτικών μας αντιπάλων, παρά να βρεθούν έστω και λιγότεροι, αλλά να βρεθούν κάποιοι, οι οποίοι να πουν ότι έχουμε την τάση του κουκουλώματος. Αυτό δεν το αποδεχόμαστε σε καμία περίπτωση.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οπως το 1989;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Γιατί θυμάστε μόνο το 1989, κύριε Υπουργέ και δε θυμάστε το 1993 με το 1994, δηλαδή;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ούτε εσείς ούτε ο κ. Τσοβόλας διδαχθήκατε από το 1989.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Το 1994, το 1995, δεν τα θυμάστε;

Κύριοι συνάδελφοι, διαβάζοντας την πρόταση την οποία είχε κάνει η ομάδα των συναδέλφων του ΠΑ.ΣΟ.Κ. όταν ζήτησε την σύσταση της Εξεταστικής Επιτροπής, είδα να αναγράφεται μέσα, ότι ήρθε στη συνέχεια η Υπουργός Ανάπτυξης, ήρθε η Κυβέρνηση και αποκατέστησε τη νομιμότητα.

Η ίδια φράση περίπου αναγράφεται και στην άποψη και στο πόρισμα το οποίο κατατέθηκε, μετά την Εξεταστική Επιτροπή, από την πλειοψηφία. Και ερωτώ: Αφού υπάρχει αποκατάσταση της νομιμότητας, δεν υπήρχαν παρανομίες; Η αποκατάσταση της νομιμότητας προϋποθέτει την ύπαρξη παρανομίας.

Και ερωτάται από εδώ και πέρα: Ποια είναι η παρανομία του κ. Λιβανού; Την εκθέσατε στην Εθνική Αντιπροσωπεία; Οι συνάδελφοι του ΠΑ.ΣΟ.Κ., οι ομιλητές, είπαν τουλάχιστον ποιες είναι οι παρανομίες του κ. Λιβανού; Εμείς τις επισημαίνουμε στο πόρισμα της Εξεταστικής Επιτροπής.

Αυτό το μνημείο συρρίκνωσης των αποδείξεων, το οποίο ονομάζεται πόρισμα της Εξεταστικής Επιτροπής, δεν αναφέρει το παραμικρό, αλλά απλά μόνο λέτε ότι "αποκαταστήσαμε τη νομιμότητα". Και εμείς επισημαίνουμε ποιες είναι οι παρανομίες τις οποίες έκανε ο κ. Λιβανός. Είναι καταχωρημένες στο πόρισμα, εξετέθησαν από τον Εισηγητή μας, αλλά ελέχθησαν και από τους Εισηγητές των άλλων Κομμάτων.

Εγώ θέλω να ρωτήσω πώς μπορούμε να καταπιούμε, έτσι απλά το λέω, όλες αυτές τις περίεργες ενέργειες του κ. Λιβανού, συντμήσεις προθεσμιών, παρατάσεις επιλεκτικές άλλων προθεσμιών, αγνόηση εισηγήσεων, παραιτήσεις συμβούλων, επισημάνσεις για παρανομίες, την απόφαση της Επιτροπής Καζίνων, όπου επισημαίνεται ότι η βαθμολογία είναι πάρα πολύ χαμηλή, επισημαίνεται ότι χρειάζεται παραπέρα έρευνα.

Γενικά όλα αυτά, τα οποία είναι καταχωρημένα στο πόρισμα και στην εισήγηση του κυρίου συναδέλφου, του κ. Ανδρεουλάκου, πώς μπορούμε να τα αγνοήσουμε με μια απλή φράση, κύριοι συνάδελφοι, ότι δεν υπήρχε δόλος; Θα πούμε, δηλαδή, έτσι ότι διαγράφουμε όλα αυτά με μία φράση, ότι δεν υπήρχε δόλος του κ. Λιβανού, δεν υπήρχε πρόθεση να βλάψει οποιονδήποτε ή να ωφελήσει οποιονδήποτε;

Και τότε γιατί τα έκανε; Τότε γιατί αγνόησε τις επισημάνσεις; Γιατί αγνόησε τις εισηγήσεις; Γιατί αγνόησε τις παραιτήσεις; Γιατί όλα αυτά, κύριοι συνάδελφοι; Γιατί ο κ. Λιβανός, παρά το ότι του επεσημαίνετο ότι όλα αυτά τα οποία κάνει είναι παρανομίες και ότι θα διακινδυνεύσει, παρά ταύτα προχώρησε; 'Ετσι, για να πει ότι έδωσε μια άδεια για το Καζίνο;

Εν πάση περιπτώσει, ας υποθέσουμε ότι αυτήν τη στιγμή δεν είναι διακριβωμένο ποιος ήταν ο σκοπός, ο στόχος, ο δόλος του κ. Λιβανού. Γιατί δεν θα το ερευνήσουμε από δω και πέρα; Γιατί δε θα συνεχίσουμε την έρευνα, για να αποδείξουμε με κάθε λεπτομέρεια ποιος ήταν ο σκοπός του, ποια είναι η πρόθεσή του, παρά πρέπει να το σταματήσουμε εδώ, να κουκουλώσουμε την υπόθεση;

Και πώς συνδυάζεται αυτή η ύποπτη περίοδος με την περίφημη αγορά τόσων ακινήτων, τόσο από τον ίδιο, όσο και από την κα Στάη, που κατά τη διάρκεια των συζητήσεων στην Εξεταστική Επιτροπή και των προσπαθειών που έγιναν, δεν μπόρεσε σε καμιά περίπτωση να καλυφθεί, κύριοι συνάδελφοι, από καμία πηγή, από κάποια αποταμίευση, από πουθενά όλο αυτό το τεράστιο ποσό και γενικά δεν υπήρχαν εκταμιεύσεις που να δικαιολογούν τέτοιες αγορές;

'Ολα αυτά τα αγνοούμε και λέμε έτσι, ότι δεν υπάρχει τίποτε; Και ο Ελληνικός Λαός που μας ακούει; 'Οταν αυτήν τη στιγμή ο Ελληνικός Λαός σφίγγει κάθε μέρα τη ζώνη του όλο και περισσότερο, όταν η φορολογική λαίλαπα, όταν η επιδρομή που έχει γίνει στο βαλάντιο του 'Ελληνα πολίτη είναι τέτοια, που οι πάντες δυσανασχετούν και όταν υπάρχουν υπόνοιες και υποψίες και λέγεται ότι τα λεγόμενα διαπλεκόμενα κυριολεκτικά τώρα βρίσκονται στην καλύτερη στιγμή τους, ερχόμαστε από πάνω εμείς, για να πούμε ότι σταματάμε την έρευνα, ότι κουκουλώνουμε, ότι δεν έγινε τίποτα;

Αυτήν την αξιοπιστία θέλουμε να προστατεύσουμε; 'Ετσι θέλουμε να προστατεύσουμε τον πολιτικό κόσμο; Ποιος δίνει τροφή από δω και πέρα, ποιος δίνει το δικαίωμα στον κάθε κακόβουλο, αν θέλετε, από δω και πέρα να συνεχίσει αυτά, τα οποία λέγονται και γράφονται σε βάρος του πολιτικού κόσμου της Χώρας;

Δεν υπάρχει καμία αμφιβολία, αξιότιμοι κύριοι συνάδελφοι, ότι ο κ. Λιβανός παρανόμησε. Και παρανόμησε δολίως ή τουλάχιστον συνειδητά έκανε ζημιά στο Δημόσιο, συνειδητά ενδεχομένως θέλησε να ωφελήσει κάποιους τρίτους.

Επειδή, λοιπόν, υπάρχουν όχι απλά υπόνοιες όσον αφορά τον κ. Λιβανό, αλλά θα έλεγα στο στάδιο αυτό και αποχρώσες ενδείξεις, θα είναι πολύ κρίμα αλήθεια να πει η Ελληνική Βουλή, η Εθνική Αντιπροσωπεία, "το σταματάμε εδώ και δε συνεχίζουμε". Τότε είναι που θα πληγούμε ακόμα περισσότερο, τότε που ίσως θα έχουν δίκιο κάποιοι να γράψουν ακόμη περισσότερα σε βάρος μας.

'Ερχομαι τώρα στην κα Παπανδρέου. Ειλικρινά, δεν είμαι εγώ από εκείνους, που τους αρέσουν να κατηγορούν συναδέλφους, να οδηγούμε κάποιους ανθρώπους σε κάποια περιπέτεια, διότι συνάδελφοι είμαστε όλοι εδώ και η όποια πολιτική σκοπιμότητα δεν δικαιολογεί τέτοιες ενέργειες, όταν θα έχουμε σαν σκοπό όχι τη διερεύνηση της αλήθειας, αλλά να πλήξουμε κάποιον πολιτικό αντίπαλο.

Αλλά, κύριοι συνάδελφοι, εάν θέλουμε να είμαστε αξιόπιστοι θα πρέπει να επιζητούμε οι ίδιοι την έρευνα. 'Οταν και αβασίμως μας καταλογίζουν κάποια πράγματα, θα πρέπει οι ίδιοι να ζητούμε την έρευνα για να αποκαλυφθεί η αλήθεια, να αποκαλυφθεί ότι δεν έχει συμβεί το παραμικρό.

Και εδώ καταλογίζεται στην Υπουργό Ανάπτυξης ότι ανακάλεσε την 37/95 απόφαση, την οποία είχε υπογράψει ο κ. Λιβανός και η αιτιολογία, την οποία επεκαλέσθη, ήταν τέτοια που δίνει τη δυνατότητα σε εκείνους, οι οποίοι είχαν πάρει την άδεια να διεκδικήσουν -δεν ξέρω αν έχουν πιθανότητες μεγάλες ή όχι- νομιμοφανώς έστω και να μπει σε περιπέτειες

Σελίδα 6128 

το Ελληνικό Δημόσιο και ενδεχομένως να χρειαστεί να πληρώσει.

Εάν, όμως, η ανακλητική αυτή απόφαση είναι εκείνη, η οποία έπρεπε να είναι, εάν περιείχε τους λόγους που έπρεπε να περιέχει, εάν περιείχε λόγους υπαίτιας συμπεριφοράς της κοινοπραξίας, τότε δεν θα είχε κανείς το δικαίωμα, ούτε να κατηγορήσει την κυρία Υπουργό, πολύ δε περισσότερο να υποθέσει ότι μπορεί να διεκδικηθεί βάσιμα, από τον οποιοδήποτε, το οποιοδήποτε ποσό από το Ελληνικό Δημόσιο.

Και επικαλείται η Πλευρά του ΠΑ.ΣΟ.Κ. την εισήγηση του κ. Γεραρή. Κύριοι συνάδελφοι, θα επαναλάβω και τώρα, ότι η εισήγηση είναι μία απλή εισήγηση, δεν είναι η απόφαση και ως εκ τούτου μην στηρίζεστε μόνο σε μία εισήγηση...

ΛΕΩΝΙΔΑΣ ΤΖΑΝΗΣ: Είναι πάνω από τον Βγόντζα όμως.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε συνάδελφε, δεν είναι μόνο ο Βγόντζας. Είναι και ο Ρίκος, είναι και ο Κορνηλάκης, οι οποίοι άλλα εισηγήθηκαν στην κυρία Υπουργό και άλλους λόγους επεκαλέσθη η κυρία Υπουργός. Και εγώ δεν μπορώ να καταλάβω την ορθή επανάληψη, η οποία επακολούθησε στην ανακλητική απόφαση όπου αφαιρέθηκαν λέξεις, οι οποίες δημιουργούσαν ενδεχομένως πρόβλημα στην κοινοπραξία.

'Οσον αφορά το θέμα Λουτρακίου: Κύριοι συνάδελφοι, το θέμα είναι πελώριο. Είναι μέγα θέμα ηθικής τάξεως, το οποίο πρέπει να ερευνηθεί. Γιατί; 'Οταν χορηγήθηκε η άδεια στην κοινοπραξία, η οποία σήμερα εκμεταλλεύεται το καζίνο Λουτρακίου, προϋπόθεση ήταν, ότι θα λειτουργούσαν ακόμα δύο καζίνο στην περιοχή Αττικής, του Φλοίσβου και της Πάρνηθας, το οποίο μάλιστα θα κατέβαινε κάτω. Γι' αυτό το λόγο και το ποσό, το οποίο κατέβαλε η κοινοπραξία, η οποία πήρε τελικά το καζίνο ήταν περίπου ένα δισεκατομμύριο δραχμές, τουναντίον δε για τα άλλα δύο καζίνο ήταν έξι και δέκα δισεκατομμύρια αντίστοιχα.

Ξαφνικά, όμως, ματαιώνεται το καζίνο του Φλοίσβου. Δεν προχωρεί τίποτα για το καζίνο της Πάρνηθας και όλη αυτή η πελατεία, όλος αυτός ο πακτωλός, ο οποίος εκπορεύεται από την Αττικής όλος διοχετεύεται πλέον στο καζίνο του Λουτρακίου.

Μακρά από εμένα οι σκέψεις ότι μπορεί όλα αυτά να έχουν γίνει με σκοπό και στόχο ακριβώς αυτό το αποτέλεσμα. Θα μπορούσαν και κάποιοι κακόβουλοι να το σκεφτούν αυτό το πράγμα και γι' αυτό ακριβώς θα πρέπει να προχωρήσουμε στην έρευνα. 

Αυτήν τη στιγμή, παρουσιάζεται το εξής φαινόμενο: Μία κοινοπραξία να εκμεταλλεύεται το καζίνο Λουτρακίου, που έχει καταβάλει κάποια ψίχουλα και σε δέκα μήνες το 1996 κέρδισε, κύριοι συνάδελφοι, είκοσι πέντε δισεκατομμύρια δραχμές. Ποια σύμβαση αποικιακού τύπου δεκάτου ογδόου αιώνος θα μπορούσε να αποδώσει τέτοια μυθώδη κέρδη;

Και ήρθε η κυρία Υπουργός και επαίρεται ότι εγώ, ξέρετε -λέει- πήγα και επαναδιαπραγματεύτηκα. Να μας πει, λοιπόν, πώς διαπραγματεύτηκε η κυρία Υπουργός. Να ακούσουμε τι είδους παζάρι έγινε, πώς έγινε η επαναδιαπραγμάτευση, ποία επιτροπή συνεστήθη, προκειμένου να υπάρχει μία μελέτη σοβαρή και σωστή και να γίνει σωστή εισήγηση προς την κυρία Υπουργό, προκειμένου να γίνει επαναδιαπραγμάτευση σωστή και προκειμένου να έχουμε μία νέα σύμβαση, η οποία να μην συνεχίζει να είναι τόσο σκανδαλώδης και τόσο αποικιακού τύπου, όπως προανέφερα.

Επειδή, τα είκοσι πέντε δισεκατομμύρια των δέκα μηνών θα γίνουν είκοσι τρία δισεκατομμύρια ή είκοσι δύο δισεκατομμύρια από την επαναδιαπραγμάτευση που έκανε η κυρία Υπουργός, ελύθη το πρόβλημα και παύει να αποτελεί σκάνδαλο αυτή η ιστορία; Γιατί αυτό ακριβώς έγινε.

ΛΕΩΝΙΔΑΣ ΤΖΑΝΗΣ: Δέκα τρία τοις εκατό πάνω το ανέβασε.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Τα είκοσι πέντε δισεκατομμύρια κέρδη, τα οποία απεκόμισε το Καζίνο Λουτρακίου γίνονται εικοσιδύο, συνεπεία αυτής της καινούριας ρύθμισης.

Και το ερώτημα και η έρευνα η οποία πρέπει να γίνει είναι πώς προχώρησε η επαναδιαπραγμάτευση, ποιοι εισηγήθηκαν στην κυρία Υπουργό; Η ίδια μόνη της έκανε τη διαπραγμάτευση; Δίνεις πέντε, θέλω δέκα, μου δίνεις κάτι, κόβω κάτι, και φθάσαμε στο αποτέλεσμα που θέλουμε; 'Εγιναν όλες αυτές οι ενέργειες που αποτελούν εγγύηση για μια σωστή συμπεριφορά του Ελληνικού Δημοσίου; Γιατί συνεχίζει η ίδια ληστρική εκμετάλλευση του Νομού Αττικής από την κοινοπραξία, η οποία εκμεταλλεύεται αυτή τη στιγμή το Καζίνο Λουτρακίου.

ΛΕΩΝΙΔΑΣ ΤΖΑΝΗΣ: Πάντως, τον Οκτώβριο του 1996, δεν θα λειτουργούσε το Καζίνο του Φλοίσβου, κύριε συνάδελφε.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, παρακαλώ.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Παρακαλώ πάρα πολύ.

Και τι θα γίνει στο μέλλον από τη στιγμή μάλιστα που ματαιώθηκε, όπως ακούγεται οριστικά, η ίδρυση άλλου καζίνο στην περιοχή Αττικής; Θα συνεχιστεί η ίδια κατάσταση ή μήπως είναι αλήθεια εκείνο το οποίο ακούγεται, αιωρείται και λέγεται, ότι κάποιοι, υψηλά ιστάμενοι των διαπλεκομένων, ήδη αρχίζουν "και σκάνε μύτη", για να το πω έτσι απλά για το Καζίνο της Πάρνηθος, το οποίο πλέον μονοπωλιακά θα εκμεταλλεύεται από εδώ και πέρα την Αττική;

Κάτι ελέχθη από τον ίδιο τον Πρωθυπουργό, κάτι ελέχθη από την ίδια την κυρία Υπουργό στην τελευταία τοποθέτησή της στη Βουλή.

Τι θα γίνει τέλος πάντων με τα καζίνο; Ποια είναι η πολιτική της Κυβέρνησης;

Από εδώ και πέρα, βέβαια, τίθεται το μέγα θέμα, για ποιο λόγο έγινε η εναλλαγή του νομοθετικού πλαισίου, το οποίο είχε ψηφιστεί επί της Κυβερνήσεως της Νέας Δημοκρατίας, του ν. 2160, και φθάσαμε στο ν. 2206, όπου ως αποτέλεσμα είχαμε, από τη μία μεριά, κύριοι συνάδελφοι, να χαθούν δεκάδες δισεκατομμύρια, τα οποία θα πήγαιναν στο Ελληνικό Δημόσιο;

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή)

Κύριε Πρόεδρε, όλοι είχαν από δύο-τρία λεπτά. Εγώ θέλω ένα λεπτό μόνο.

ΠΡΟΕΔΡΕΥΩΝ (Παναγιώτης Ν. Κρητικός): Σύμφωνοι. 

ΧΡΗΣΤΟΣ ΜΑΡΚΟΓΙΑΝΝΑΚΗΣ: Και από την άλλη μεριά απετέλεσε αυτός ο νόμος, τη βάση, το εφαλτήριο, προκειμένου ο κ. Λιβανός και ο κάθε Λιβανός να έχει τη δυνατότητα να διαπράξει τις παρανομίες τις οποίες διέπραξε.

Κύριοι συνάδελφοι, άκουσα τον Εισηγητή της Πλειοψηφίας να μέμφεται τον Πρόεδρο της Νέας Δημοκρατίας, το νέο Πρόεδρο, το νέο άνθρωπο, ότι ενώ επαγγέλεται ένα νέο ήθος, ένα νέο αύριο, μετέρχεται πολιτική παρελθόντος.

Δεν ήξερα ότι θα έπρεπε ένας νέος άνθρωπος, ένας νέος πολιτικός, ένας Πρόεδρος ενός Κόμματος να στηρίξει την πολιτική του σταδιοδρομία στην αδιαφάνεια και στο "κουκούλωμα". Αν έτσι νομίζετε εσείς το νέο ήθος, εμείς διαφωνούμε μαζί σας.

Κύριοι συνάδελφοι, αν θέλουμε να έχουμε τη συνείδησή μας ήσυχη, αν θέλουμε να κοιτάζουμε κατάματα τον Ελληνικό Λαό και να μη ντρεπόμαστε, θα πρέπει αυτή η υπόθεση να ερευνηθεί πάρα πέρα. Και για να ερευνηθεί πάρα πέρα, θα πρέπει ασφαλώς να συσταθεί η Προακακριτική Eπιτροπή για τα αδικήματα τα οποία απευθύνουμε. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του ΠΑ.ΣΟ.Κ. κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κυρίες και κύριοι συνάδελφοι, καλό είναι νομίζω να προσγειωθούμε λίγο, ανατρέχοντας και στην ιστορία της υποθέσεως των καζίνων, στον πληθυντικό αριθμό, κύριε Υπουργέ της Δικαιοσύνης, για να μη κατηγορηθώ ότι είμαι αγράμματος.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ο κ. Μαρκογιαννάκης τα είπε έτσι, τα είπε και αλλιώς.

ΦΟΙΒΟΣ ΙΩΑΝΝΙΔΗΣ: Εν τη ρήμη του λόγου γίνονται και λάθη.

Κύριοι συνάδελφοι, το προπατορικό, αν θέλετε, αμάρτημα είναι ο χειρισμός της υποθέσεως των καζίνων επί Νέας Δημοκρατίας. 'Οχι, ότι θέλω να αποδώσω κακές προθέσεις και 

Σελίδα 6129 

ιδιοτέλειες, αλλά σίγουρα έχουμε να κάνουμε με κακούς χειρισμούς. Γι'αυτό, όποιοι κάνουν κακούς χειρισμούς έχουν και τις αντίστοιχες πολιτικές ευθύνες.

'Ερχεται στη συνέχεια η Κυβέρνηση του ΠΑ.ΣΟ.Κ. Η Κυβέρνηση του ΠΑ.ΣΟ.Κ. δυστυχώς δεν απέφυγε τα λάθη. Ο συγκεκριμένος Υπουργός Τουρισμού, ο κ. Λιβανός, υπέπεσε σε σωρεία σφαλμάτων. 'Εκανε λανθασμένους χειρισμούς. Εμείς δεν το αμφισβητούμε αυτό. Αλλά κρατώ και κάτι που είπε ο κ. Κασσίμης αναφερόμενος στην ιστορία των καζίνο. Είπε, επί λέξει -και έχει σημασία για σας, αγαπητοί συνάδελφοι της Νεας Δημοκρατίας- ο κ. Κασσίμης, ότι "δεν πιστεύω ότι υπήρξε χρηματισμός κανενός Υπουργού, αλλά ο κ. Λιβανός στην επιθυμία του να προχωρήσει την υπόθεση των καζίνο το ταχύτερο δυνατόν για να φανεί αρεστός στον τότε Πρωθυπουργό -αυτά είπε ο κ. Κασσίμης- δεν πρόσεξε τους χειρισμούς που έκανε". Είναι έτσι τα πράγματα; Εγώ πιστεύω ότι είναι έτσι ή περίπου έτσι.

Ο κ. Λιβανός πράγματι, είχε μία επιθυμία να επισπεύσει, ώστε να υπάρξουν και τα περίφημα έσοδα στον κρατικό προϋπολογισμό. Το ίδιο είχε πάθει και η Νέα Δημοκρατία. Τώρα, θα μου πείτε ωφέλησε αυτή η υπόθεση των καζίνο τη Χώρα και απέδωσε τα προσδοκώμενα τόσο απο τη Νέα Δημοκρατία, όσο και από το ΠΑ.ΣΟ.Κ.; 'Οχι. Υπήρχαμε και στο ΠΑ.ΣΟ.Κ. απο τότε πολλοί που δεν συμφωνούσαμε με αυτήν την άποψη. 'Ισως να υπήρχαν και στη Νέα Δημοκρατία. Οι χειρισμοί που έγιναν και τα αποτελέσματα, αποδεικνύουν ότι δεν σώζεται ο προϋπολογισμός ή η όποια τρύπα, ούτε μπορεί να γίνει πραγματική και ουσιαστική ανάπτυξη με τα καζίνο.

'Οπως και αν έχει το πράγμα, ο κ. Λιβανός υπέπεσε σε μία σειρά παραβάσεων των νόμων. Παρανομιών τις λέτε; Παρανομιών. Ποιος σας είπε ότι για κάθε παράνομη πράξη Υπουργού, υπάρχουν ποινικές ευθύνες; Λίγες είναι οι πράξεις των Υπουργών που ακυρώνονται καθημερινώς σχεδόν από τα δικαστήρια, είτε ως αντισυνταγματικές είτε υπουργικές αποφάσεις ως αντίθετες προς το νόμο, κ.λπ.

Σε κάθε περίπτωση που υπάρχει παράβαση των νόμων, υπάρχει ποινική ευθύνη; Μα, ακόμα ούτε υπό το καθεστώς που ελπίζω, ότι πολύ σύντομα δεν θα υπάρχει πια, του Ν.Δ.802/71 υπεστηρίχθη ποτέ, ότι σε κάθε περίπτωση παραβίασης νόμων, διαταγμάτων και Συντάγματος, υπάρχει και ποινική ευθύνη; Επομένως, μπορεί να έχουμε παρανομίες και να μην έχουμε ποινικές ευθύνες.

Σε ό,τι αφορά τώρα τον όλο χειρισμό της υποθέσεως των καζίνο, επειδή και ο κ. Κουβέλης κατηγόρησε πάρα πολύ έντονα το ΠΑ.ΣΟ.Κ. για ασυνέπεια σε σχέση με αυτά που είχε διακηρύξει προ των εκλογών του '73, σε σχέση με τα όσα έπραξε ως Κυβέρνηση, θέλω να πω, ότι σ' αυτό έχει δίκιο ο κ. Κουβέλης. Οι θέσεις του ΠΑ.ΣΟ.Κ. ήταν διαφορετικές στο θέμα των καζίνο και τελικά η πολιτική που ακολούθησε ο κ. Λιβανός, ήταν αντίθετη. Και το πληρώνουμε αν θέλετε. Αλλά εμείς πολιτικά κριθήκαμε. Πολιτικά μας κρίνει όλους ο Ελληνικός Λαός.

Βεβαίως αυτό το είπε και η Υπουργός Τουρισμού, η κα Βάσω Παπανδρέου. Το έχει πει πολλές φορές, ότι δυστυχώς δεν ακολουθήθηκε η πολιτική που είχε εξαγγείλει το ΠΑ.ΣΟ.Κ. προ των εκλογών και ακολουθήθηκε η πολιτική της ανάπτυξης των ιδιωτικών καζίνο, με την ελπίδα ότι αυτό θα βοηθούσε την οικονομική ανάπτυξη.

Κύριοι συνάδελφοι, εγώ δεν είμαι σίγουρος ότι μια Χώρα δεν πρέπει να διαθέτει καθόλου καζίνο, διότι, υπό όλα τα καθεστώτα, όσες χώρες θέλησαν να αναπτύξουν τουρισμό, υιοθέτησαν και τη λειτουργία καζίνο, σε ευαίσθητες μάλιστα περιοχές. Δεν ξέρω αν είναι καλύτερο, παραδείγματος χάριν ,α υπάρχει και στην Βόρεια Ελλάδα ένα καζίνο, αντί να πηγαίνουν όλοι οι 'Ελληνες να παίζουν στα Σκόπια, διότι μη μου πείτε ότι δεν είναι γνωστό και δεν προκύπτει πασίδηλα και από τα αποτελέσματα της λειτουργίας των καζίνο σήμερα, το ιδιαίτερο μεράκι που έχουν οι συμπατριώτες μας και η επίδοση που έχουν στο τζόγο νόμιμο ή όχι. Από αρχαιοτάτων χρόνων, ο 'Ομηρος ακόμα λέει, ότι ο 'Εκτορας εφόνευσε τον συμπαίκτη του αμφ' αστραγάλοις χολωθείς. Παίζανε τότε αστραγάλους - κότσια. Δεν υπήρχαν τα ζάρια. 

Λοιπόν, τι να κάνουμε, αυτό είναι μία πραγματικότητα.

Δεν ξέρω πόσα λάθη έγιναν στη διαδικασία επί Νέας Δημοκρατίας κι αν είναι περισσότερα ή λιγότερα, απ' ό,τι έγιναν στην αντίστοιχη διαδικασία των παραχωρήσεων αδειών καζίνο, από την Κυβέρνηση του ΠΑ.ΣΟ.Κ.

'Ομως εκείνο που εκπλήττει πραγματικά, είναι, ότι η Νέα Δημοκρατία δεν περιορίζεται στο να ζητήσει ευθύνες από τον κ. Λιβανό, έστω και ποινικές. Εμείς πιστεύουμε, ότι ούτε γι' αυτόν υπάρχουν ποινικές ευθύνες. Αλλά η Νέα Δημοκρατία δεν περιορίζεται στο να αποδώσει ποινικές ευθύνες στον κ. Λιβανό. Για μια ακόμα φορά στην ιστορία της επιδιώκει, ανεξαρτήτως της αδικίας που πράττει, να αποκομίσει κομματικά οφέλη. Διότι ο στόχος αυτής της προτάσεως, για να είμαστε ειλικρινείς, δεν είναι ο κ. Λιβανός. Είναι να πληγεί η Κυβέρνηση η σημερινή και για να πληγεί προς αυτήν την κατεύθυνση ζητείται η παραπομπή της Υπουργού Ανάπτυξης κας Παπανδρέου. Και τα πράγματα μιλούν από μόνα τους σε ό,τι αφορά αυτήν την περίπτωση.

Κύριοι συνάδελφοι, θα σας θυμίσω πώς ξεκίνησε η διαδικασία. Φέρατε μία πρόταση για σύσταση Προανακριτικής Επιτροπής. Θυμάστε τι περιελάμβανε η πρότασή σας αυτή; Υπήρχε καμιά αναφορά για την Υπουργό Ανάπτυξης; Καμία. Και για ποια αδικήματα ζητούσατε για τον κ. Λιβανό και μόνο, τη σύσταση της Προανακριτικής Επιτροπής; Τη ζητούσατε μόνο για την παράβαση ουσιαστικά του νομοθετικού διατάγματος 802/71, που ανακηρύσσει σε ιδιώνυμο αδίκημα την παράβαση νόμων, π.δ. κ.λπ. από Υπουργό.

Εκ των υστέρων και όταν σκεφθήκατε ότι θα μπορούσατε να πλήξετε πολύ ισχυρότερα την Κυβέρνηση, συμπεριλάβατε και την κα Παπανδρέου στην πρώτη σας κατηγορία, με το σκεπτικό, ότι υπάρχουν υπόνοιες, διότι υποτίθεται δεν περιλαμβάνονται στην ανακλητική απόφαση της Υπουργού όλα εκείνα τα στοιχεία, τα οποία παραθέτει η ομόφωνη γνωμοδότηση του Νομικού Συμβουλίου του Κράτους και κάποια άλλα στοιχεία, τα οποία υπέδειξαν, ενδεχομένως, άλλοι νομικοί συμπαραστάτες.

Κύριοι συνάδελφοι, είπε και ο συνάδελφος του ΠΑ.ΣΟ.Κ. κ. Αλευράς προηγουμένως, ότι αυτό δεν έχει καμία σημασία, αν έχουμε μία διοικητική πράξη, η οποία πάσχει εξ υπαρχής. Ούτως ή άλλως έχει κριθεί αυτό, από μία έγκυρη εισήγηση του αρμόδιου εισηγητή στο Συμβούλιο της Επικρατείας. Αυτή θα είναι η κατάληξη της υποθέσεως στο Συμβούλιο της Επικρατείας, διότι γνωστό είναι στο Διοικητικό Δίκαιο πώς αντιμετωπίζονται αυτά τα θέματα και επομένως δεν μπορεί να πείσετε ότι, ανησυχείτε πραγματικά ή έχετε σοβαρές υπόνοιες ότι η κα Βάσω Παπανδρέου εχειρίσθη την υπόθεση κατά τρόπο που ήθελε να βλάψει το Δημόσιο ή την περιουσία του Δημοσίου, για να ζητείτε την παραπομπή της για απιστία.

Εγώ δεν θα επικαλεσθώ το βεβαρυμένο παρελθόν σας σε ό,τι αφορά τη δίωξη των πολιτικών σας αντιπάλων, αλλά δεν μπορείτε να μας πείσετε και για το άδολο των προθέσεών σας.

Κύριοι συνάδελφοι, υπάρχει ένα θέμα για την πρόταση κατά του κ. Λιβανού, που το παρακάμψατε τελείως. Εμείς σας είχαμε προειδοποιήσει και τότε. Τα πραγματικά περιστατικά, για τα οποία ζητείτε την παραπομπή του, είναι ουσιαστικά τα ίδια. Αν είχα χρόνο, θα σας διάβαζα τι λέγατε στην πρώτη πρότασή σας και τι λέτε στη σημερινή και θα βλέπατε ότι τα πραγματικά περιστατικά είναι τα ίδια και συνεπώς, καλώς εχόντων των πραγμάτων, δεν θα μπορούσε να επανέλθει μία τέτοια πρόταση, σύμφωνα με το άρθρο 153 του Κανονισμού της Βουλής.

Εμείς όμως δεν σταματάμε σ' αυτό. Γιατί, όπως καλόπιστα σας είπαμε να συσταθεί Εξεταστική Επιτροπή και αν προκύψουν αδιαμφισβήτητα στοιχεία, να προχωρήσουμε περαιτέρω, δεν βάζουμε αυτό το θέμα τώρα ως δικονομικό εμπόδιο στην πρότασή σας, γιατί εμείς μετά από τις έρευνες της Εξεταστικής Επιτροπής, σύμφωνα με το πόρισμα, που εισηγείται η Πλειοψηφία της Εξεταστικής Επιτροπής, αποδεχόμαστε ότι ούτε για τον κ. Λιβανό υπάρχουν ποινικές ευθύνες.

Σελίδα 6130 

 

Και νομίζω, ότι δεν βλάπτει να σκεφθούμε και λίγο πώς είναι καταστρωμένες αυτές οι διατάξεις περί ευθύνης Υπουργών στο Σύνταγμα και ποια είναι η υφή του θεσμού της ποινικής ευθύνης των Υπουργών, γιατί δεν άκουσα περί αυτού τίποτε σήμερα. Ο θεσμός είναι νομικοπολιτικός. Την ιστορία του ίσως την ξέρουμε όλοι, αλλά θα πρέπει να κατανοήσουμε και ένα άλλο πράγμα. 'Οταν ο συνταγματικός νομοθέτης αναθέτει στη Βουλή και μόνο σ' αυτήν την άσκηση διώξεως, την απαγγελία κατηγορίας, το κάνει διότι θέλει, πέραν όλων των άλλων, η Βουλή, ως πολιτικό Σώμα και όχι ως δικαστήριο -διότι δικαστήριο δεν είναι και δεν επιτρέπεται να γίνεται η Βουλή- να κρίνει ακόμα και εκεί που υπάρχουν, ενδεχομένως, αδιαμφισβήτητες αποδείξεις ποινικών ευθυνών, ότι για λόγους ευρύτερης, αν θέλετε, εθνικής σκοπιμότητος -σαν και αυτή της οποίας έγινε επίκληση για την αναστολή των διώξεων και στις δύο περιπτώσεις που ανεστάλησαν οι σχετικές διώξεις- η Βουλή μπορεί να αποφασίσει να μη προχωρήσει περαιτέρω. Αυτή είναι η αληθής φύση του θεσμού της ποινικής ευθύνης των Υπουργών. Και είναι κάκιστη συνεισφορά στην ορθή λειτουργία του κοινοβουλευτικού βίου οι αντίθετοι ισχυρισμοί και τα όσα ακούστηκαν, ότι με την παραμικρή υπόνοια που μπορεί να έχει ο καθένας στο μυαλό του, πρέπει να προχωρούμε στην σύσταση Προανακριτικής Επιτροπής, αφού, όπως είναι καταστρωμένες αυτές οι διατάξεις στο Σύνταγμα, προϋποτίθεται η άσκηση κατηγορίας. Αλλά η άσκηση κατηγορίας, φίλε, κύριε Μαρκογιαννάκη, που διατελέσατε και εισαγγελεύς, οφείλετε να γνωρίζετε ότι θίγει βαρύτατα τιμές και υπολήψεις. Και αν εκ των υστέρων και αφού ταλαιπωρηθούν, όχι μόνο οι διωκόμενοι, αλλά όλοι οι άνθρωποι που έχουν συναίσθηση δικαίου επί μήνες, υπάρχει μια απόφαση, η οποία δεν παραπέμπει, σε τίποτε δεν ωφελεί. Απλώς η διαδικασία αυτή θα βοηθούσε στον διασυρμό, για μια ακόμα φορά, του πολιτικού βίου. Και δεν θα ωφελούσε σε τίποτε, δοθέντος ότι είναι βέβαιο, ότι για μεν την κα Βάσω Παπανδρέου, όχι στοιχεία ενοχής δεν μπορεί να βρεθούν, αλλά ούτε οι ελάχιστες υπόνοιες δεν μπορεί να υπάρξουν αφού ενήργησε ως όφειλε να ενεργήσει προκειμένου να προστατεύσει τα συμφέροντα του Δημοσίου.

Να μην αναλύσω τώρα το αδίκημα της απιστίας και υπό ποιες προϋποθέσεις θα μπορούσε να στοιχειοθετηθεί αδίκημα απιστίας. Απλά και μόνο η ανάγνωση και της δικής σας προτάσεως, η αδυναμία που υπάρχει στο σκεπτικό για την παραπομπή της κας Παπανδρέου, όχι στην επίκληση των πραγματικών περιστατικών, αλλά στο συμπέρασμα, γιατί τα περιστατικά που επικαλείσθε, βεβαίως δεν υπάρχουν και μόνο, επαναλαμβάνω, η αδυναμία που έχει η διατύπωση -δεν έχω τον καιρό να την διαβάσω και αυτή- θα απεδείκνυε ή για μένα αποδεικνύει, ότι δεν πιστεύετε ότι έπρεπε να παραπεμφθεί η κα Βάσω Παπανδρέου. Αλλά το κάνετε, κύριοι συνάδελφοι, γιατί νομίζετε ότι έτσι θα πλήξετε την Κυβέρνηση του ΠΑ.ΣΟ.Κ. 'Ομως προσέξτε. Αυτό που είχε πει ο Μοντεσκιέ εξακολουθεί να ισχύει πάντοτε."Η αδικία που γίνεται σε βάρος ενός πλήττει όλους". Και δεν μπορεί να συνεχιστεί αυτό το βιολί στην Ελλάδα, κάθε φορά που θέλουμε να πλήξει ο ένας τον άλλο να εισηγούμαστε διώξεις και παραπομπές, διότι εν τέλει δυναμιτίζουμε εμείς οι ίδιοι το πολίτευμα το οποίο οφείλουμε να σεβόμαστε.

Κυρίες και κύριοι συνάδελφοι, τόσο το Κ.Κ.Ε., όσο και ο κ. Κασσίμης της Νέας Δημοκρατίας, κατηγορηματικά είπαν, ότι είναι αντίθετοι και στην παραπομπή του κου Λιβανού για δωροληψία. Επίσης, ο εκπρόσωπος του Συνασπισμού ζητησε τη μη παραπομπή της Υπουργού Τουρισμού. Το ίδιο και το Κ.Κ.Ε. Το ΔΗ.Κ.ΚΙ. ήταν λίγο ήξεις-αφίξεις και με γενικές θεωρήσεις, χωρίς θεμελίωση των απόψεών του. Και παραμένει η Νέα Δημοκρατία να ζητάει την ψήφιση της προτάσεως κατηγορίας στο σύνολό της, δηλαδή, και κατά της κας Παπανδρέου και κατά του κ. Λιβανού, για δωροληψία, παρά τα όσα είπε ο κ. Κασσίμης.

Εμείς πιστεύουμε, ότι αυτό είναι ένα λάθος της Νέας Δημοκρατίας, λάθος που δεν θα ωφελήσει ούτε τη Νέα Δημοκρατία. Είναι δικαίωμά σας να κάνετε λάθη, αλλά τα λάθη πληρώνονται.

'Οπως και νάχει το πράγμα, το ΠΑ.ΣΟ.Κ, παρ'όλο που εγώ θα πω πριν το τι λέει το ΠΑ.ΣΟ.Κ., θα πω ότι είναι λάθος όλων μας να μιλάμε ως Κόμματα μέσα σ'αυτήν την Αίθουσα, σ'αυτού του είδους τις διαδικασίες. Το Σύνταγμα, δεν αναθέτει στα Κόμματα κανένα ρόλο σ'αυτού του είδους τις διαδικασίες. Μιλάει για τη Βουλή, για τους Βουλευτές. Και εδώ τα Κόμματα λένε "κάνω πρόταση, την υπογράφουμε όλοι και παραπέμπουμε όλοι. Αυτό είναι παραβίαση του Συντάγματος αλλά και της ουσίας αν θέλετε του δημοκρατικού πολιτεύματος.

Αναγκάζομαι και εγώ, ως Κοινοβουλευτικός Εκπρόσωπος του ΠΑ.ΣΟ.Κ., να λέω ποια είναι η άποψη του ΠΑ.ΣΟ.Κ, αφού εσείς όλοι λέτε ποια είναι η άποψη του Κόμματός σας και όχι ποια είναι η προσωπική σας άποψη μετά από έρευνα. Και ερωτώ πόσοι είστε εδώ μέσα; Εάν επρόκειτο να έχουμε μεταβληθεί σε δικαστήριο, για να κρίνουμε, οφείλουμε και οι τριακόσιοι να είμαστε καθ'όλη τη διάρκεια της συζήτησης εδώ. Πώς θα ψηφίσουν οι συνάδελφοι που δεν είναι παρόντες, την παραπομπή οιουδήποτε πολιτικού; Επειδή το λέει το Κόμμα τους;

Δεν είναι παραπομπή; Eίναι διαδικασία, κύριε Μαρκογιαννάκη, που είναι χειρότερη της παραπομπής. Διότι, όταν διασύρεται ο άλλος επί μήνες και δεν διασύρεται μόνο αυτός, αλλά ολόκληρο ενδεχομένως το Κόμμα του ή και ολόκληρη η πολιτική ζωή της Χώρας.

Αν θέλαμε να κρίνουμε σύμφωνα με το Σύνταγμα, θα έπρεπε όλοι οι Βουλευτές υποχρεωτικώς να είναι παρόντες και να σχηματίσουν ιδίαν προσωπική γνώμη για τις κατηγορίες και όχι να λέμε ότι το Κόμμα μας υποστηρίζει την κατηγορία ή δεν δέχεται την κατηγορία.

Αγαπητοί συνάδελφοι, νομίζω, ότι με αυτήν την πρόταση που θα απορριφθεί, όπως ελπίζω πανηγυρικά, θα τελειώσει και αυτή η ιστορία των διώξεων ή διωγμών κατά των πολιτικών. 'Οχι διότι οι πολιτικοί πρέπει να έχουν προνόμια που κανείς δεν τα αποδέχεται. Αλλά δεν είναι και τυχαίο ότι όλες οι χώρες του πολιτισμένου κόσμου και όλα τα κοινοβουλευτικά πολιτεύματα, προβλέπουν ειδικές διαδικασίες για τη δίωξη των Υπουργών. Δύο μόνο χώρες, η Γερμανία με το Σύνταγμα της Βαϊμάρης και η Ιταλία πρόσφατα, εξ αιτίας όμως της ειδικής κρίσεως που διήρχετο η Χώρα εκείνη σε θέματα ηθικής τάξεως, έχουν διαφορετική διαδικασία και επιτρέπουν την άσκηση διώξεως κατά των πολιτικών, κατά τον ίδιο τρόπο που αυτό αναφέρεται και στους πολίτες. Υπάρχουν ειδικοί λόγοι που πρέπει να μας κάνουν πάρα πολύ προσεκτικούς, όταν θα αποφασίζουμε να απευθύνουμε κατηγορίες τέτοιας μορφής οι οποίες μάλιστα δεν εδραιώνονται με απόλυτα αδιάσειστα στοιχεία, αλλά με εκείνο το γνωστό και έωλο που είπα και στην προηγούμενη συνεδρίαση, εκείνο το περίφημο επιχείρημα "ράβδος εν γωνία, άρα βρέχει". Αφού λέει, ωφελήθηκε το Καζίνο του Λουτρακίου από τη μη λειτουργία του μη δυναμένου να λειτουργήσει διότι ήταν παράνομη η άδεια, Καζίνο του Φλοίσβου, άρα το έκανε η κα Παπανδρέου αυτό για να ωφελήσει κάποια ιδιωτικά συμφέροντα και να βλάψει το Δημόσιο.

Και η αποθέωση: Γίνεται η αναθεώρηση της συμβάσεως του Λουτρακίου που την επιτυγχάνει η κα Παπανδρέου χωρίς να υποχρεούται η αντισυμβαλλόμενη εταιρεία. Και όταν το 20% γίνεται 33%, προσέξτε τι γράφετε στην πρότασή σας: "Το 20%, έγινε "μόλις" 33%". Τα πενήντα εκατομμύρια έγιναν διακόσια πενήντα. Και αντί να πείτε ότι πενταπλασίασε το τίμημα, λέτε ότι τα πενήντα εκατομμύρια έγιναν "μόλις" διακόσια πενήντα εκατομμύρια. Αλλά με αυτά, κύριοι συνάδελφοι, δεν μας πείθετε και είμαι βέβαιος ότι το Σώμα εν τέλει, θα καταλήξει σε απορριπτική απόφαση για την πρότασή σας. Ευχαριστώ.

( Χειροκροτήματα από την Πτέρυγα του ΠΑ.ΣΟ.Κ. )

ΠΡΟΕΔΡΕΥΩΝ(Παναγιώτης Ν.Κρητικός): Κύριοι Βουλευτές, ανακοινώνω στο Σώμα ότι η Διαρκής Επιτροπή Παραγωγής και Εμπορίου, καταθέτει την έκθεσή της στο σχέδιο νόμου του Υπουργείου Ανάπτυξης "'Ιδρυση και λειτουργία βιομηχανικών και βιοτεχνικών δραστηριοτήτων και άλλες διατάξεις".

Σελίδα 6131 

 

Επίσης, έχω την χαρά να ανακοινώσω στο Σώμα, ότι από τα Δυτικά Θεωρεία, παρακολουθούν τη συνεδρίασή μας, είκοσι επτά μαθητές με έντεκα συνοδούς-δασκάλους από το 9ο Δημοτικό Σχολείο Ρεθύμνης και τριάντα εννέα μαθητές με τρεις συνοδούς από το Γυμνάσιο Τραγέας Νάξου, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλοσωρίζουμε στο Κοινοβούλιο.

( Χειροκροτήματα )

Ο Πρόεδρος του Συνασπισμού της Αριστεράς και της Προόδου κ. Νίκος Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριες και κύριοι συνάδελφοι, η συζήτηση γίνεται σε συνθήκες και σε κλίμα περιορισμένης, θα έλεγα έντασης και μικρού ενδιαφέροντος. Εγώ δεν θα ασχοληθώ με την αναλυτική αναφορά σκέψεων ή απόψεων που έχουν σχέση με το νομικό μέρος των προτάσεων κατηγορίας. 'Ολη αυτή, η επί νομικού πεδίου συζήτηση, έχει επιβαρύνει την ίδια τη Βουλή, αλλά έχει κουράσει πάρα πολύ και την ελληνική κοινωνία. Και δεν θα ασχοληθώ. Πιστεύω, ότι για τις υποθέσεις των καζίνο, πριν φθάνουμε στη Βουλή να συζητούμε για συγκρότηση Εξεταστικών ή Προανακριτικών Επιτροπών, πολλοί θα έπρεπε να έχουν παραιτηθεί προ πολλού. Διότι, αν υπάρχουν πολιτικές ευθύνες και όχι ποινικές, ε, τότε οι πολιτικές ευθύνες έχουν περιεχόμενο όταν συνοδεύονται από κυρώσεις, όταν συνοδεύονται από ανάληψη των συνεπειών και από λογοδοσία στην κοινοβουλευτική αντιπροσωπεία και στην ελληνική κοινωνία.

Θα αναφερθώ όμως, για ποιο πράγμα ακριβώς μιλάμε. Και αφορμή μου έδωσε η παρουσία των μικρών μαθητών στα θεωρεία. Μιλάμε για την υπόθεση των καζίνο, ο εστί μεθερμηνευόμενο, μιλάμε για τα ακόλουθα ποσά: Κατά το διάστημα Ιανουαρίου - Μαρτίου 1997, όπως αναφέρει ο Πανελλήνιος Σύλλογος Ελεγκτών Καζίνο, ο μηνιαίος τζίρος των καζίνο έφθασε στα εκατό δισεκατομμύρια δραχμές. Η εκτίμηση είναι ότι, εντός του 1997, ο τζίρος θα ξεπεράσει τα τετρακόσια πενήντα δισεκατομμύρια δραχμές, παρουσιάζοντας αύξηση κατά 50% σε σύγκριση με το 1996.

Μιλάμε για μία πολιτική που γενικεύει τον τζόγο, για μία πολιτική που μεγιστοποιεί την αθέμιτη κερδοσκοπία, μιλάμε για μία πολιτική η οποία, μπορεί και προωθεί γρήγορες ρυθμίσεις προκειμένου να συσσωρευτούν τόσα χρήματα, όταν σε άλλουν κρίσιμους τομείς, παιδείας, υγείας, κοινωνικής πολιτικής, ασφάλισης, παρατηρείται δυσκολία, δυσχέρεια και πολύ μεγάλη, επιτρέψτε μου να πω, αναποτελεσματικότητα στην προώθηση μέτρων χάριν του κοινωνικού συνόλου.

Η αναφορά του Κοινοβουλευτικού Εκπροσώπου του ΠΑ.ΣΟ.Κ., που άκουσα προηγουμένως, μου έδωσε τον ερεθισμό να κάνω χρήση αυτού του πίνακα.

Μιλάμε για πενταπλάσιες αυξήσεις των ποσοστών των κερδών των καζίνο. Ξέρετε πόσος είναι ο μηνιαίος μέσος όρος μεικτών κερδών του καζίνο στο Λουτράκι; Τρία δισεκατομμύρια εκατόν εβδομήντα οκτώ εκατομμύρια, όπως προκύπτει από τον σχετικό πίνακα του Πανελληνίου Συλλόγου Ελεγκτών Καζίνο με τίτλο "οικονομικά αποτελέσματα ιδιωτικών καζίνο και Καζίνο Πάρνηθας". Ξέρετε πόσος είναι ο μηνιαίος μέσος όρος μεικτών κερδών στο Καζίνο της Χαλκιδικής; Διακόσια πενήντα εκατομμύρια. Τριακόσια δέκα εννέα εκατομμύρια στην Ξάνθη. Πεντακόσια τρία εκατομμύρια στο Ρίο. Τρία δισεκατομμύρια τριακόσια εκατομμύρια στη Θεσσαλονίκη. Σύνολο, έντεκα δισεκατομμύρια τριακόσια τριάντα εκατομμύρια μηνιαίος μέσος όρος μεικτών κερδών των καζίνο που λειτουργούν.

Αυτά είναι τα οικονομικά μεγέθη που σκανδαλίζουν την κοινωνία. Και όταν προκύπτουν τέτοια οικονομικά μεγέθη, η σκανδαλιζόμενη κοινωνία ζητάει διαφάνεια και έλεγχο για τον τρόπο με τον οποίο αυτά αξιοποιούνται και κατανέμονται, για τον τρόπο με τον οποίο αυτά αποθησαυρίζονται από τους επιτήδειους ολίγους, για τον τρόπο με τον οποίο αυτά τα μεικτά κέρδη χρησιμοποιούνται για να εξασφαλιστούν τα έργα που έχουν αναλάβει οι κοινοπρακτικές εταιρείες, έργα που όλα ετεροχρονίζονται. 'Ολα αυτά τα χρήματα προέρχονται από παίξιμο Ελλήνων πολιτών. Κανένας αλλοδαπός υψηλού οικονομικού επιπέδου δεν εμφανίζεται να παίζει. Αυτό σημαίνει, ότι χρήματα ελληνικά βγαίνουν έξω.

Δεν είναι συναλλαγματοφόρες οι διαδικασίες, αλλά απεναντίας έχουν το αντίστροφο αποτέλεσμα.

Τα αναφέρω αυτά γιατί μιλάμε σήμερα γι'αυτήν την υπόθεση με διαδικασίες οι οποίες είναι τρύπιες και μπάζουν από παντού. Και αυτή είναι η ευθύνη των όποιων κυβερνήσεων και της όποιας Βουλής.

Το κρίσιμο ερώτημα είναι:'Οταν εδώ οργιάζει ο χορός των συμφερόντων, όταν πίσω απ'αυτές τις συγκεκριμένες δραστηριότητες συναλλάσσονται και διαπλέκονται πολυώνυμα και ποικιλώνυμα συμφέροντα, σε βάρος της κοινωνίας μας και του πραγματικού δημοσίου συμφέροντος, το Κράτος, η Πολιτεία, οι κυβερνήσεις, η Βουλή, πώς κατοχυρώνει και ποιες ρυθμίσεις προωθεί χάριν του κοινωνικού συμφέροντος;

Μιλάτε για τροποποιήσεις των αρχικών συμβάσεων με ιδιωτικά ή όχι συμφωνητικά. Και άκουγα την προηγούμενη φορά την κυρία Υπουργό να επικαλείται γνωμοδοτήσεις διαφόρων καθηγητών για να δικαιολογήσει ότι μπορούσε να κάνει την τροποποίηση, βάζοντας τον τίτλο "Ιδιωτικό Συμφωνητικό", χωρίς δηλαδή, συμβολαιογραφικό έγγραφο. Αυτό είναι το πρόβλημά σας;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το δικό σας ποιο είναι;

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Το δικό μου πρόβλημα, κύριε Υπουργέ της Δικαιοσύνης, είναι να υποδείξετε, με τη νομική και κοινωνική πείρα την ευαισθησία και τη νομική κατάρτιση που έχετε, ότι αυτές οι πρακτικές μπορεί να βολεύονται ή μπορούν να εξοικονομούν κάποιες διαδικασίες αλλά δεν είναι παραδεκτές πρακτικές χρηστής διαχείρισης και διοίκησης. Και να συστήσετε σε όποιους Υπουργούς θεωρούν καμάρι τους να υπογράφουν ιδιωτικά συμφωνητικά για τέτοιες συμβάσεις -να τους συστήσετε κατ'ιδίαν- ότι δεν πρέπει να έχουν αυτήν τη ροπή προς τα ιδιωτικά συμφωνητικά. 

Ποιο είναι λοιπόν το δικό μας πρόβλημα, το πρόβλημα του Συνασπισμού.'Εχει η Κυβέρνηση στα χέρια της από το Κέντρο Προγραμματισμού και Οικονομικών Ερευνών μελέτη με τίτλο "τα οικονομικά των κρατικών παιγνίων στην Ελλάδα" από το Δεκέμβριο του 1996. Ξέρετε τι λέει η έκθεση του ΚΕΠΕ;

"Σε πολλές κοινωνικές ομάδες έχουν προκύψει αρνητικές οικονομίες κλίμακος, εφ'όσον οι πτωχεύσεις και οι χρεωκοπίες από εκποίηση περιουσιακών στοιχείων συμβαίνουν καθημερινώς στο χώρο των ιδιωτικών καζίνο.

Αυτό βέβαια έχει και κοινωνικές επιπτώσεις, όπως διαφθορά στα ήθη και ειδικά στους νέους, αύξηση του αριθμού διαζυγίων, αύξηση της εγκληματικότητας, αλλαγή νοοτροπίας, άνθηση της τοκογλυφίας κ.λπ.".

Και προσθέτει εν συνεχεία έκθεση του ΚΕΠΕ:

"Από τα παραπάνω αναφερθέντα, καταλήγουμε στο συμπέρασμα, ότι θα ήταν πολύ χρήσιμο να γίνει μελέτη αξιολόγησης του κόστους και του οφέλους που προκύπτουν από τη δραστηριότητα των καζίνο.

Η έρευνα αυτή είναι καλό να προχωρήσει σε εθνικό και τοπικό επίπεδο, ώστε τα συμπεράσματά της να οδηγήσουν ακόμη και σε νέα χάραξη πολιτικής όσον αφορά το μέλλον των καζίνο στην Ελλάδα."

Αυτές τις επίσημες, πολιτικές, επιστημονικά τεκμηριωμένες και κοινωνικά ευαίσθητες παρατηρήσεις και εισηγήσεις του ΚΕΠΕ, η Κυβέρνησή σας τις υιοθετεί, τις συμμερίζεται, τις υλοποιεί; Προχώρησε το Υπουργείο Ανάπτυξης σ'αυτήν την αναλυτική μελέτη οφέλους και κόστους, για να δει αν πρέπει να αναθεωρήσει την πολιτική καζίνο;'Η προχώρησε στη διεύρυνση της πολιτικής των καζίνο, με αποτέλεσμα αυτήν την ώρα ακόμη και ο κύριος Πρωθυπουργός, όταν προσφάτως επεσκέφθη τον Ε.Ο.Τ., να υποσχεθεί την επαναπροκήρυξη της λειτουργίας καζίνο στην Κρήτη; Επανεξετάσατε την πολιτική σας με βάση αυτές τις επισημάνσεις;'Η απεναντίας, προχωρήσατε σε μέτρα διευκόλυνσης της λειτουργίας και της κερδοσκοπίας των ιδιωτικών καζίνο;

Σελίδα 6132 

 

Αυτό είναι λοιπόν, ένα από τα δικά μας προβλήματα:'Οτι, ενώ έχετε την κοινωνία που βοά, τις πληγές που ανοίγουν και χάσκουν, τις επίσημες πολιτικές επισημάνσεις, τις τεκμηριωμένες επιστημονικές εισηγήσεις, να σταματήσετε αυτήν την πολιτική, να την αναθεωρήσετε και να την αλλάξετε, εσείς κωφεύετε. Απεναντίας τη διευρύνετε, υπόσχεσθε καζίνο όπου υπάρχει κρίση και διευκολύνετε με τροποποιήσεις τη λειτουργία και την κερδοσκοπία αυτών των μηχανισμών.

Και επειδή μου αρέσει να είναι τεκμηριωμένες οι επισημάνσεις μου θα ήθελα να αναφερθώ σε εκείνο το οποίο προέκυψε με αφορμή ερώτηση Βουλευτού του Συνασπισμού για τα Καζίνο της Ξάνθης.

Τι έγινε με το Kαζίνο της Ξάνθης; Το ξέρει η Εθνική Αντιπροσωπεία, ότι το Kαζίνο της Ξάνθης επιδοτήθηκε με επτακόσια πενήντα εκατομμύρια, παρά την αντίθετη εισήγηση σας; Το ξέρετε, ότι την ώρα που επιδοτήθηκε το Καζίνο της Ξάνθης με επτακόσια πενήντα εκατομμύρια περικόπηκαν αυτά τα κονδύλια από άλλα προγράμματα της περιοχής;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν είναι έτσι.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Δεν αληθεύει. Είναι για το ποσό πάνω από τη σύμβαση.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Καλά, δεν είναι έτσι. Για να δούμε, λοιπόν, πώς είναι. 

Η κοινοπραξία της Ξάνθης έδωσε τριακόσια πενήντα εκατομμύρια, για να πάρει την άδεια και μόνο το 1996 πραγματοποίησε έσοδα της τάξεως των τριών δισεκατομμυρίων διακοσίων εκατομμυρίων δραχμών. Το 1996, λοιπόν, κέρδη τρία δισεκατομμύρια διακόσια εκατομμύρια δραχμές και το κόστος αδείας ήταν τριακόσια πενήντα εκατομμύρια.

Ο τότε Γενικός Γραμματέας του Ε.Ο.Τ., διαφωνεί υπεύθυνα σύμφωνα με έγγραφα, που μας δόθηκαν όταν τα ζητήσαμε, ασκώντας κοινοβουλευτικό έλεγχο, με την επιδότηση του Καζίνο της Ξάνθης στις 13.6.96. Διαφωνεί, διότι προσεφέρθησαν και αξιολογήθησαν ως αντιστάθμισμα, ενώ θα έπρεπε να κοστολογηθούν και να αφαιρεθούν από την ενισχυόμενη επένδυση, όπως λέει ο ΕΟΤ, ώστε οι επενδύσεις που αφορούν το καζίνο και δεύτερον, το ξενοδοχείο πολυτελείας πολλαπλών χρήσεων να μην ενισχυθούν περαιτέρω.

Στη συνέχεια μεσολαβεί ένα προσωπικό έγγραφο του προέδρου της Επιτροπής Kαζίνο, στις 29.8.96 που λέει ότι τα ποσά των προτεινομένων επενδύσεων δεν αποκλείονται των επιδοτήσεων, επειδή θεωρούνται, ότι υπολογίσθηκαν στο διαγωνισμό, κατά την αξιολόγηση των προσφορών σαν αντιστάθμισμα υπέρ του δημοσίου. Και με αυτή τη νομική εκδοχή αίρονται οι προηγούμενες αρνητικές για την επιδότηση αποφάσεις και η επένδυση εντάσσεται στις ενισχύσεις "που στοχεύουν στην επίτευξη ή επίσπευση παραγωγικών επενδύσεων". 

ΛΕΩΝΙΔΑΣ ΤΖΑΝΗΣ: Μα, δεν μιλάτε επί της προτάσεως κατηγορίας.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Δεν υλοποιήθηκε, κύριε Κωνσταντόπουλε, γιατί παρενέβην εγώ.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Πρόεδρε, δεν συζητούμε επί της πολιτικής των καζίνο, γενικά εκτός αν ο Φλοίσβος είναι στην Ξάνθη.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Να προχωρήσω, λοιπόν, στη συνέχεια. 

ΠΡΟΕΔΡΕΥΩΝ (Παναγιώτης Ν. Κρητικός): Εσείς γνωρίζετε από δικονομία και γνωρίζετε ποια είναι και η ουσία.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Επιτρέψτε μου, λοιπόν, να αναφερθώ στην τεκμηρίωση του ισχυρισμού μου, ότι με αυτούς τους χειρισμούς διευκολύνθηκαν εν συνεχεία όλες αυτές οι διαδικασίες, που είναι και αδιαφανείς και αθέμιτες, διότι αυτές οι χρηματοδοτήσεις, έτσι όπως έγιναν...

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Δεν έγιναν.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Καλώς, κυρία Παπανδρέου.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Πρόεδρε, κάνατε το περίγραμμά σας, την εισαγωγή σας, να έλθετε και στο "διά ταύτα".

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Καλώς, να προχωρήσουμε, λοιπόν, στην υπόθεση των καζίνο Φλοίσβου, Λαγονησίου, Λουτρακίου.

Υπάρχει μία ανάγκη η Κυβέρνηση, οι όποιες κυβερνήσεις, να δώσουν εξηγήσεις: Η αρχική έγκριση για το Φλοίσβο, η εν συνεχεία απόφαση για το Λαγονήσι, η ανακοίνωση της απόφασης από τον κ. Παπαντωνίου, η απάντηση της κας Παπανδρέου στο ερώτημα του κ. Δεσύλλα τότε και η δέσμευση του Κοινοβουλευτικού Εκπροσώπου ότι η εγκατάσταση του καζίνο θα γίνει στο Λαγονήσι με τους αυτούς δεσμευτικούς όρους. Θα πρέπει να δοθούν εξηγήσεις γιατί και πώς, από πλευράς πολιτικής υπευθυνότητας, μπορούν να παίρνονται και να διαγράφονται αυτές οι αποφάσεις, τι και ποιον δεσμεύουν κάθε φορά;

Εμείς, τοποθετηθήκαμε και τότε που έγινε συζήτηση και την προηγούμενη φορά και σήμερα επί της ουσίας. Γίνεται, όμως, η επίκληση κάποιων επιχειρημάτων και υπάρχει θέμα ουσίας πολύ σοβαρό, για το εάν μπορεί πράγματι με νομοτυπικά επιχειρήματα να υιοθετούνται τέτοιες πρακτικές.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Δεν θα αναφερθώ σε νομικά επιχειρήματα. Θα τα αναλύσει κατ' ιδίαν στην κα Παπανδρέου ο κύριος Υπουργός Δικαιοσύνης. Θα ήθελα, όμως, να αναφερθώ σε κάτι ουσιαστικό. Η τροποποίηση αυτή γίνεται για να αυξηθούν τα κέρδη από 20% σε 33%, από πενήντα εκατομμύρια σε διακόσια πενήντα εκατομμύρια, υπό μία κυριαρχική αίρεση, την οποία για λογαριασμό του Δημοσίου την αναλαμβάνει η Υπουργός Ανάπτυξης με ιδιωτικό συμφωνητικό.

Κύριοι συνάδελφοι, αυτό πολιτικά δεν πρέπει να επικροτηθεί. Και ξέρετε γιατί; Διότι η κυριαρχική αίρεση περιλαμβάνει το δεσμευτικό όρο ότι όλα αυτά ισχύουν, εάν και εφόσον στην περιοχή αυτή δεν λειτουργήσει κανένα άλλο καζίνο.

ΑΝΤΩΝΙΟΣ ΦΟΥΣΑΣ: Στο Λουτράκι.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αυτό το ιδιωτικό συμφωνητικό υπογράφεται στις 28.11.1996, όταν έχει ξεσπάσει η αντιδικία και ο πολιτικός θόρυβος, όταν η κα Παπανδρέου καταγγέλει τις προηγούμενες αποφάσεις ως παράνομες, όταν οι προηγούμενες αποφάσεις έχουν ανακληθεί. Περί αυτού, καμιά ενημέρωση της Βουλής, των αρμοδίων επιτροπών. Και του Υπουργικού Συμβουλίου. Γνωρίζουν οι Υπουργοί αν υπήρξε ενημέρωση.

Θα έλεγα και κάτι ακόμα πιο ουσιαστικό. Καμιά ενημέρωση της Επιτροπής Καζίνο. Γιατί το επισημαίνω και ο κύριος Υπουργός Δικαιοσύνης με την πείρα που έχει θα το τεκμηριώσει; Διότι αυτή η εξουσιαστική αίρεση και ο δεσμευτικός όρος, ουσιαστικά διαμορφώνει πλαίσιο ομοδικίας του ελληνικού Δημοσίου με την κοινοπραξία του Λουτρακίου. Διαρκούσης της αντιδικίας με την άλλη κοινοπραξία. 

ΛΕΩΝΙΔΑΣ ΤΖΑΝΗΣ: Δεν ήταν αντίδικοι.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αφήστε, κύριε συνάδελφε.

Η αντίδικη κοινοπραξία, με τα αντίπαλα συμφέροντα, έχει, επομένως, έννομο συμφέρον να επιδιώξει πάση θυσία τη μη λειτουργία άλλου καζίνο. Η κυρία Υπουργός δεσμευόμενη εδώ έχει πραγματικά έννομο συμφέρον να δικαιώσει την απόφαση της ανάκλησης, για να μην εμπλακεί το ελληνικό Δημόσιο στις αντιδικίες με την πρώτη κοινοπραξία και να επικαλεσθεί ότι ωφελήθηκε το Δημόσιο. Αυτές είναι οι διολισθήσεις που δεν είναι παραδεκτές και δικαιολογημένα δημιουργούν ερωτηματικά. Κρίνετε, κατά κρίση δικαίου ανδρός, εσείς, κύριοι της κυβερνητικής Πλειοψηφίας, και επιτρέψτε σε μας να έχουμε την κρίση του αφελούς πολίτη. Εάν έτσι νομίζετε...

Αυτό το ιδιωτικό συμφωνητικό, έτσι όπως έγινε και με το 

Σελίδα 6133 

περιεχόμενο που έχει, διαμορφώνει συνθήκες και δεσμεύσεις από τις οποίες η Κυβέρνηση είναι, φαντάζομαι, ευαισθητοποιημένη τόσο πολύ ώστε να απεμπλακεί. Η Κυβέρνηση πρέπει να απεμπλακεί από όλες αυτές τις πολύμορφες αντιδικίες, ομοδικίες και αντιπαλότητες ή συνοδοιπορίες που έχουν διαμορφωθεί γύρω από αυτή την υπόθεση των καζίνο.

Θα ήθελα να τελειώσω με ορισμένες επισημάνσεις. Από το 1986 μέχρι το 1987 η πολιτική ζωή του Τόπου ταλαιπωρείται, ανακυκλώνοντας κατάλοιπα από τις χωματερές των σκανδάλων, αναρροφώντας αναθυμιάσεις από τα σκάνδαλα. Αυτή η δεκαετία δε συνοδεύεται από έργα έμπνευσης και στήριξης της ελληνικής κοινωνίας. Μία ολόκληρη δεκαετία σημαδεύεται από οδυνηρές καταστάσεις ταπείνωσης και διασυρμού του δημόσιου βίου της Χώρας. Η αθέατη πλευρά της πολιτικής, ούτε φωτίζεται ούτε ελέγχεται ούτε μικραίνει. Συσκοτίζεται, διευρύνεται, γιγαντώνεται, γίνεται πιο δύσοσμη και πιο δυσώδης. Αυτή είναι η πραγματικότητα. Επί δέκα ολόκληρα χρόνια εισβάλουν στην πολιτική ζωή του Κράτους σκάνδαλα της Τράπεζας Κρήτης, σκάνδαλα για τις υποκλοπές, σκάνδαλα για την ΑΓΕΤ, σκάνδαλα ξανά για τις υποκλοπές, σκάνδαλα για τις αγορές οπλικών συστημάτων, σκάνδαλα για τον Ο.Τ.Ε, σκάνδαλα για το καζίνο.

Ποιο είναι το τελικό συμπέρασμα και το αποτέλεσμα; Δεν υπάρχουν θεσμοί ικανοί σε τούτο τον Τόπο να προλάβουν. Δεν υπάρχουν θεσμοί ικανοί σε τούτο τον Τόπο να ελέγξουν. Δεν υπάρχουνθεσμοί ικανοί να κατοχυρώσουν τη διαφάνεια και την αυτοεξυγίανση του δημόσιου βίου της Χώρας.

Απεναντίας δημιουργείται η εντύπωση ότι υπάρχουν και λειτουργούν θεσμοί συσκότισης, συγκάλυψης, συμψηφισμών και όλα παίζονται πλέον ως παίγνιο στο πεδίο πολιτικής αντιπαλότητας. Την ώρα που αλληλοκατηγορούμαστε ως πολιτικές δυνάμεις ότι ο ένας ποινικοποιεί την πολιτική ζωή σε βάρος του άλλου, την ίδια ώρα, επίμονα και σταθερά βγαίνει στους δρόμους το πολιτικό παρασκήνιο και παρελαύνει σημαιοστολισμένο και καγχάζει. Πράγμα που έγινε και πριν από δεκαπέντε ημέρες με όσα είδαν το φως της δημοσιότητας με τον πόλεμο των αποκαλύψεων μεταξύ εκδοτών.

Υπάρχει, λοιπόν, αυτήν τη στιγμή και με την ευκαιρία αυτής της συζήτησης, αλλά και των άλλων θεμάτων που ανέκυψαν, μείζον θέμα διαφάνειας, μείζον θέμα αποτελεσματικού δημοκρατικού και πολιτικού ελέγχου εκείνων των περιοχών και δραστηριοτήτων στις οποίες έχει εγκατασταθεί η νοσηρότητα του δημοσίου βίου της Χώρας. Γιατί η διαφθορά και η πολιτική νοσηρότητα είναι μέσα στους θεσμούς και από μέσα διαυρώνουν και διαφθείρουν τα πάντα. Και είναι ανάγκη επιβεβλημένη να προχωρήσουμε σε δραστικούς θεσμούς ελέγχου, για έναν επιπρόσθετο λόγο. Γιατί έχουν αναφανεί νέες εξουσίες με νέους μηχανισμούς, γιατί το χρηματιστηριακό κεφάλαιο, η ανέλεγκτη αγορά, ο ανταγωνισμός, τα Μέσα Μαζικής Ενημέρωσης και τα μεγάλα συμφέροντα γύρω από τα έργα και τις προμήθειες του Δημοσίου, είναι και πιο γιγαντωμένα και πιο ανεξέλεγκτα.

Θα έλεγα, λοιπόν, τούτη την ώρα θα περίμενε κανείς χθες και με αφορμή αυτήν τη συζήτηση, πως το Υπουργικό Συμβούλιο θα αποφάσιζε μέτρα θεσμών και διαφάνειας. Θα αποφάσιζε την υιοθέτηση των προτάσεων που έχουν γίνει τρεις φορές για νέες ανεξάρτητες διοικητικές αρχές, που θα ελέγχουν τις μεγάλες συμβάσεις του Δημοσίου. Θα έπρεπε να αποφάσιζε αυτό που ήδη μπορεί να κάνει η Βουλή, να φέρνει αυτές τις μεγάλες συμβάσεις και υποθέσεις στην Επιτροπή Θεσμών και Διαφάνειας και στην Επιτροπή για τις ΔΕΚΟ, πριν από την υπογραφή μας.

Απεναντίας χθες ακούστηκε η άποψη ότι καλώς έχουν τα πάντα, βαδίζουμε κατά τα ειωθότα, κατά τη συνήθη πορεία των πραγμάτων, δε χρειάζεται πρόσθετη θεσμική θωράκιση της διαφάνειας και του ελέγχου, την ίδια ώρα που ο Υπουργός Μεταφορών δύο φορές κατά το καλοκαίρι του 1996 είχε επιχειρήσει να φέρει στο Υπουργικό Συμβούλιο πρόταση για σύσταση ανεξάρτητης διοικητικής αρχής, απειλώντας τότε ότι αν δεν υιοθετηθεί η πρότασή του θα παραιτηθεί.

Σ' αυτήν, λοιπόν, την άποψη της Κυβέρνησης, ότι όλα έχουν καλώς και δε χρειάζεται τίποτα πρόσθετο, εμείς από την πλευρά του Συνασπισμού λέμε ότι υπάρχει μείζον θέμα διαφάνειας και χρηστής διαχείρισης του δημοσίου, χρήματος, ότι χρειάζονται πρόσθετες θεσμικές και πολιτικές ρυθμίσεις, ανεξάρτητη διοικητική αρχή. Γιατί κλασικό δείγμα του πού μπορεί να οδηγηθούν τα πράγματα, αποτελεί η περιπέτεια αυτής της αντικοινωνικής, αντιαναπτυξιακής και αντιδημοκρατικής πολιτικής των καζίνο, που εφαρμόζεται διαβρώνοντας την κοινωνία και διασύροντας την πολιτική. Επιτρέψτε μου να καταθέσω τον πίνακα.

(Στο σημείο αυτό ο Βουλευτής κ. Χρήστος Πάχτας καταθέτει τον προαναφερθέντα πίνακα και έγγραφα τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου)

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του Κ.Κ.Ε., κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κυρίες και κύριοι Βουλευτές, είναι η τρίτη φορά που συζητούμε, το είπαν και οι προηγούμενοι ομιλητές, την υπόθεση του καζίνο του Φλοίσβου. Ο Εισηγητής του Κόμματός μας ανέπτυξε διεξοδικά τη νομική πλευρά του ζητήματος και έτσι μου δίνεται η δυνατότητα να ασχοληθώ περισσότερο με ορισμένες άλλες πλευρές, που κατά τη γνώμη μου, θα πρέπει να μας απασχολήσουν.

Θα ήθελα να σας υπενθυμίσω ότι κατά τη συζήτηση που είχε γίνει την πρώτη φορά σ'αυτήν την Αίθουσα, το Νοέμβριο του 1996, επισημάναμε την ανάγκη η Βουλή να διαλευκάνει όσο το δυνατόν πιο γρήγορα και πιο πειστικά αυτήν την υπόθεση. Γιατί πέρα από την ανάγκη διερεύνησης της αλήθειας, υπάρχει σήμερα περισσότερο από κάθε άλλη φορά η ανάγκη αποκατάστασης της αξιοπιστίας του πολιτικού κόσμου, δεδομένου ότι υπάρχει πεποίθηση σ' ένα μεγάλο μέρος του Λαού μας, πως οι Βουλευτές τέτοια ζητήματα τα κουκουλώνουν και ποτέ δεν πρόκειται να αναζητήσουν ευθύνες όταν πρόκειται για τους ίδιους ή για τους Υπουργούς.

Πρέπει να πω πως ο τρόπος που χειρίστηκε το όλο ζήτημα η πλειοψηφία του ΠΑ.ΣΟ.Κ -και σε αυτήν την περίπτωση- ενίσχυσε τέτοιες σκέψεις. Η όλη συζήτηση στην Εξεταστική Επιτροπή, η επιμονή της να μη ζητήσει Προανακριτική Επιτροπή και τελικά η κατάληξη της πλειοψηφίας της Επιτροπής ότι δεν υπάρχουν παρά μόνο πολιτικές ευθύνες στην υπόθεση που εξετάζουμε, για άλλη μία φορά απογοήτευσε και ενίσχυσε στο Λαό μας την πεποίθηση ότι τα πάντα εδώ κουκουλώνονται.

Στην περίπτωση που εξετάζουμε, είναι φανερό ότι όντως υπάρχουν προβλήματα. 'Ολοι οι ομιλητές που πέρασαν από αυτό το Βήμα σήμερα και όσοι πέρασαν τις προηγούμενες φορές που συζητήσαμε, δεν έκαναν τίποτε άλλο από το να υπογραμμίζουν ότι υπάρχουν προβλήματα.

Στην περίπτωση, αγαπητοί συνάδελφοι, που συζητάμε, είμαστε πεισμένοι ότι είναι φανερό ότι στην πρόταση του Λιβανού υπάρχουν ζητήματα, υπάρχουν παρανομίες, παραδεκτές από όλους. Προέκυψε από τη συζήτηση στην Εξεταστική Επιτροπή σημαντικό υλικό από το οποίο αναδεικνύονται τα συγκεκριμένα στοιχεία, που δείχνουν μία σειρά από παραλείψεις και παρανομίες, που μας πείθουν για την αναγκαιότητα συγκρότησης Προανακριτικής Επιτροπής, για τη διερεύνηση ποινικών ευθυνών του Υπουργού Τουρισμού για την τέλεση απ'αυτόν του αδικήματος παράβασης καθήκοντος, όπως είχαμε και στις άλλες συζητήσεις υπογραμμίσει. Ταυτόχρονα, δημιουργήθηκαν σοβαρά ερωτηματικά από αυτές τις συζητήσεις, και για το αν τελέσθηκε το αδίκημα της απιστίας. 'Οπως θα θυμάστε, κύριοι συνάδελφοι, από την πρώτη κιόλας συζήτηση που έγινε το Νοέμβριο του 1996 στην Ολομέλεια της Βουλής, το Κομμουνιστικό Κόμμα της Ελλάδας ανέδειξε τις ευθύνες που υπάρχουν και την αναγκαιότητα συγκρότησης προανακριτικής επιτροπής.

Σήμερα, μετά τη συζήτηση που ακολούθησε, είμαστε πεισμένοι πως η αρχική μας τοποθέτηση ήταν επαρκώς επιχειρηματολογουμένη και σωστά είχαμε τοποθετηθεί υπέρ της σύστασης Προανακριτικής Επιτροπής. 'Οσον αφορά όμως τις άλλες κατηγορίες κατά του κ. Λιβανού και της κυρίας 

Σελίδα 6134 

Υπουργού Ανάπτυξης, κρίνουμε ότι δεν υπάρχουν στοιχεία. Και κοιτάξτε: Μας έκαναν εντύπωση και οι ομιλίες του Εισηγητού, αλλά ιδιαίτερα του Κοινοβουλευτικού Εκπροσώπου της πλειοψηφίας. Μας έκαναν εντύπωση, γιατί ενώ παραδέχονται ότι υπάρχουν αυτές οι παρανομίες, τελικά τις στρογγυλεύουν και καταλήγουν στο συμπέρασμα ότι εν πάση περιπτώσει, δεν έγινε και τίποτε σπουδαίο. Μάλιστα, ο κύριος Κοινοβουλευτικός Εκπρόσωπος του ΠΑ.ΣΟ.Κ. προσπαθώντας να δικαιολογήσει αυτά τα πράγματα, τι είπε; 'Οτι ο κ. Λιβανός είχε δεσμευθεί προς τον Πρωθυπουργό, είχε υποσχεθεί στην προσπάθειά του ν'ανταποκριθεί ο άνθρωπος στα καθήκοντά του. Και κίνησε ορισμένες διαδικασίες, όπου κάτι του ξέφυγε από το χέρι.

Ουσιαστικά δεν αντιλήφθηκε ο Κοινοβουλευτικός Εκπρόσωπος του ΠΑ.ΣΟ.Κ. ότι μας έδινε με χρώματα έντονα την νοοτροπία που υπάρχει μέσα σ'αυτήν την Κυβέρνηση, ότι πέρα από νόμους, πέρα από κανονισμούς, πέρα από θεσμούς επιτρέπεται στον κάθε Υπουργό να προχωρήσει. Και είναι μία από τις κυριότερες αιτίες που συχνά πυκνά βρισκόμαστε μπροστά σε τέτοια προβλήματα τον τελευταίο καιρό.

'Οχι, κύριοι συνάδελφοι. Οι κανόνες είναι για να τους ακολουθούμε. Οι νόμοι είναι για να τους τηρούμε. Δεν μπορούμε να δικαιολογήσουμε τέτοιου είδους παραβιάσεις. Και αυτές οι παραβιάσεις, όπως ειπώθηκε, είναι "σκαστές" και πρέπει να βρουν κάποιο αντίκρυσμα, όχι μόνο σε πολιτικό επίπεδο -αυτό έτσι και αλλιώς θα γίνει- αλλά και σε επίπεδο έρευνας στην Προανακριτική Επιτροπή. Πρέπει να συγκροτηθεί Προανακριτική Επιτροπή.

Πέρα, λοιπον, απο κάθε αμφιβολία, είμαστε πεισμένοι ότι έγιναν πολλές παράνομες πράξεις και ότι υπήρξαν πολλές παραλείψεις. Ο Εισηγητής μας τις ανέδειξε αναλυτικά. Υπάρχει το ερώτημα που έβαλε ο Εισηγητής μας κατά πόσο αυτές τις παρανομίες και τις παραλείψεις, σε τελευταία ανάλυση, τις γνώριζε ο κύριος Υπουργός. Η δική μας απάντηση είναι, πως όταν ο κύριος Υπουργός Τουρισμού εξέδιδε την 37/95 απόφασή του για παραχώρηση αδειας Καζίνο στο Φλοίσβο, γνώριζε αυτές τις παρανομίες. Δεν του ξέφυγαν. 

Αυτό προκύπτει απο τα παρακάτω που συνοπτικά θα πω: Στο Πρακτικό της συνεδρίασης της επιτροπής διαγωνισμού, στις 20.12.1994 εκφράζεται από όλα τα μέλη της επιτροπής προβληματισμός και σημειώνεται σαν γενική παρατήρηση ότι δεν έγινε διερεύνηση του ήθους, της εντιμότητας και της επάρκειας χρηματοδότησης από αδιάβλητες πηγές των μελών της κοινοπραξίας. Αυτό το πρακτικό το γνώριζε ο κύριος Υπουργός Τουρισμού. Αυτό προκύπτει από την ίδια την απόφαση την 37, όπου αναφέρεται πως έλαβε υπόψη του τα ανωτέρω πρακτικά. Ο κύριος Υπουργός γνώριζε πως η απόφαση της επιτροπής του άρθρου 30, έπρεπε να προηγηθεί της γνώμης της επιτροπής διαγωνισμού για το καζίνο. 'Ηταν γνωστό σ' αυτόν και μπορούσε να παρέμβει.

Η κοινή υπουργική απόφαση 1364/94, περιείχε παρεκκλίσεις από τις ισχύουσες πολεοδομικές διατάξεις, τις οποίες γνώριζε ο κύριος Υπουργός Τουρισμού, όπως προκύπτει και από την ίδια την απόφαση 37, για χορήγηση άδειας και λειτουργίας του καζίνο. Επίσης, γνώριζε πως η κοινή υπουργική απόφαση ήταν ανίσχυρη, αφού εκδόθηκε χωρίς νομοθετική εξουσιοδότηση και δεν είχε κυρωθεί με νόμο.

Από όλα αυτά προκύπτει πως ο τότε Υπουργός Τουρισμού, είχε την υποχρέωση είτε να κηρύξει παράνομη την απόφαση της επιτροπής είτε είχε τη δυνατότητα να προτείνει στο Υπουργικό Συμβούλιο να κηρυχθεί άγονος ο διαγωνισμός. Αντ' αυτού, προχωρησε στην παραχώρηση άδειας με την απόφαση 37/95 παραβαίνοντας με πρόθεση τα καθήκοντα της υπηρεσίας του, με σκοπό να προσπορίσει σε άλλον και μάλιστα στην πλειοδότρια κοινοπραξία "ΚΑΖΙΝΟ ΑΘΗΝΩΝ" παράνομο όφελος.

Κυρίες και κύριοι συνάδελφοι, οι όποιες παρανομίες έγιναν στην υπόθεση που εξετάζουμε, έγιναν στο έδαφος της αντίληψης που σήμερα είναι κυρίαρχη τόσο στην Κυβέρνηση όσο και στη Νέα Δημοκρατία, της ιδιωτικοποίησης δηλαδή στον τουριστικό τομέα. 'Εγιναν στο όνομα της τόνωσης του τουρισμού και στο όνομα της είσπραξης από το Δημόσιο μεγάλων χρηματικών ποσών. Παρά τους όρκους που ακούγονται εδώ μέσα, εμείς εξακολουθούμε να είμαστε πεισμένοι ότι αυτός είναι ο δρόμος που η Κυβέρνηση εξακολουθει να ακολουθεί. Εμείς έχουμε διαφορετική αντίληψη γι' αυτό το ζήτημα. 'Οχι μόνο είμαστε αντίθετοι με την πολιτική πολλαπλασιασμού των Καζίνο στη Χώρα μας λόγω και των γνωστών κοινωνικών προβλημάτων που δημιουργούνται, όπως αυτά λειτουργούν σήμερα, αλλά επιμένουμε πως τα καζίνο πρέπει να λειτουργούν στα πλαίσια του δημόσιου τομέα.

Στις 10 Νοέμβρη 1992 είχαμε καταθέσει πρόταση νόμου όπου προβλεπόταν πως την ευθύνη για τα λειτουργούντα τότε καζίνο θα έπρεπε να έχει ένας δημόσιος τομέας. Αυτή η πρότασή μας απορρίφθηκε από τη Νέα Δημοκρατία, ενώ το ΠΑ.ΣΟ.Κ. που ακολούθησε στην Κυβέρνηση διατήρησε ουσιαστικά ανέφικτο το θεσμικό πλαίσιο που είχε δημιουργήσει για τη λειτουργία των καζίνο η Νέα Δημοκρατία. 'Ολοι γνωρίζουμε πως τέτοιες δραστηριότητες όταν περάσουν στον ιδιωτικό τομέα γίνεται μεγάλη προσπάθεια από τα κυκλώματα που λειτουργούν σ' αυτόν το χώρο να ελέγξουν αυτές οι επιχειρήσεις για να εξασφαλίσουν τα τεράστια κέρδη που πραγματοποιούν πέραν από τις παράνομες δραστηριότητες που συχνά αποκαλύπτονται κατά καιρούς στο χώρο αυτό όπως ξέπλυμα παράνομου χρήματος και μια σειρά από άλλες παρανομίες.

Με την ευκαιρία θα θέλαμε να υπογραμμίσουμε πως η προβολή με κάθε τρόπο και η θεοποίηση του τζόγου έχει καταντήσει μάστιγα για την ελληνική κοινωνία.

Ο προηγούμενος ομιλητής έδωσε την αριθμητική διάσταση του προβλήματος και αν πάει κανένας πέρα από τα καζίνο και στις άλλες δραστηριότητες του τζόγου στη Χώρα θα μείνει κατάπληκτος για το πώς προχωράει η υπόθεση χρόνο με το χρόνο. Αν πάρουμε υπόψη και αυτές τις αρνητικές εμπειρίες που έχουμε τα τελευταία χρόνια από αυτές τις λειτουργίες θα πρέπει να προχωρήσουμε στη δραστική μείωση αυτών των δραστηριοτήτων.

Κυρίες και κύριοι Βουλευτές, ξέροντας όλα αυτά το Κράτος θα έπρεπε να είναι πολύ πιο προσεκτικό στις διαδικασίες ανάθεσης των καζίνο σε ιδιώτες επιμένοντας στη διαφάνεια και στην εφαρμογή όλων όσα προβλέπουν οι νόμιμες διαδικασίες, κάτι που δεν έγινε στην περίπτωση που εξετάζουμε. 'Οταν εμφανίζεται οποιαδήποτε αμφιβολία η Κυβέρνηση και η Βουλή για το πώς έγιναν αυτοί οι χειρισμοί για κάποια ζητήματα τότε θα πρέπει και η Κυβέρνηση και η Βουλή να τα εξετάζουν σε βάθος και να επιδιώκουν την πλήρη διαλεύκανσή τους. Δεν μπορεί να πλανώνται πάνω σε πρόσωπα σύννεφα ότι κλείνουμε τα μάτια και δεν προχωρούμε στη διαλεύκανση τέτοιων υποθέσεων.

Κυρίες και κύριοι συνάδελφοι, είμαι πεισμένος και από τις προηγούμενες εμπειρίες που είχαμε, ότι εφόσον υπάρχουν τέτοιου είδους υποψίες θα πρέπει να διευκρινίζονται με όλες τις διαδικασίες που προσφέρονται σ'αυτό το Κοινοβούλιο. Νομίζω στην περίπτωσή μας ότι είναι αυτή που θα πρέπει να εφαρμοσθεί και να προχωρήσουμε στη συγκρότηση μιας Προανακριτικής Επιτροπής για να διαλευκανθεί αυτή η υπόθεση.

Εμείς πάντως δεν κατεχόμαστε από αντιπολιτευτικό μένος και το είδατε καλά από την τοποθέτηση που κάναμε εδώ πέρα. 'Ομως μου κάνει εντύπωση το πώς η πλειοψηφία σε όλη τη συζήτηση δεν αναφέρθηκε ουσιαστικά στα ζητήματα που έχει το κατηγορητήριο και περιορίστηκε μόνο στο δεύτερο ζήτημα στην υπεράσπιση της Υπουργού Ανάπτυξης.

Καταλαβαίνουμε την ουσία του ζητήματος. Εάν θέλανε να είναι πειστικοί όχι μόνον εδώ στο Κοινοβούλιο αλλά και στον Ελληνικό Λαό θα έπρεπε εφόσον αναγνωρίσουμε ότι υπάρχουν ζητήματα, να αναδείξουν την πραγματική διάστασή τους και να μη διστάσουν να προχωρήσουν σ'αυτό που ζητάμε, στην πλήρη διαλεύκανση μην αφήνοντας κανένα σημείο χωρίς να φωτιστεί.

Κυρίες και κύριοι συνάδελφοι, εύχομαι ειλικρινά αυτή η Βουλή σήμερα να πάρει τη σωστή απόφαση, δηλαδή να ανοίξει τη 

Σελίδα 6135 

διαδικασία προάνακρισης για τα αδικήματα που έχουν υπόσταση και να απορρίψει αιτιάσεις που ειλικρινά εμείς, από τα πραγματικά στοιχεία που αναδείχτηκαν από τη συζήτηση, δε βρίσκουμε λόγο να συνεχιστούν.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κυρία Υπουργέ, είναι η σειρά του κ. Τσοβόλα, ο οποίος αυτήν τη στιγμή δεν είναι στην Αίθουσα.

ΒΑΣΩ ΠΑΠΑΝΔΡΕΟΥ (Υπ. Ανάπτυξης):Ως κατηγορούμενη, θα μιλήσω στο τέλος.

ΠΡΟΕΔΡΕΥΩΝ (Νικόλαος Κατσαρός):Τότε, είσθε δύο που θα μιλήσετε, ο κύριος Υπουργός Δικαιοσύνης και εσείς. 

ΒΑΣΩ ΠΑΠΑΝΔΡΕΟΥ (Υπ. Ανάπτυξης):Ο κ. Τσοβόλας δε θα μιλήσει;

ΠΡΟΕΔΡΕΥΩΝ (Νικόλαος Κατσαρός):Τον κ. Τσοβόλα δε μπορώ να τον φέρω αυτήν τη στιγμή για να μιλήσει. Είναι απών. Ούτε μπορεί να διακόψει η Βουλή.

Κυρία Υπουργέ, πόσο χρόνο θέλετε να σας δώσω; Σας φτάνουν 40 λεπτά;

ΒΑΣΩ ΠΑΠΑΝΔΡΕΟΥ (Υπ. Ανάπτυξης):Πολύ λιγότερα.

ΠΡΟΕΔΡΕΥΩΝ (Νικόλαος Κατσαρός):Σας δίνω 30 λεπτά τότε.

ΒΑΣΩ ΠΑΠΑΝΔΡΕΟΥ (Υπ. Ανάπτυξης):Ούτε 20 λεπτά δε θα πάρω, κύριε Πρόεδρε.

Κυρίες και κύριοι συνάδελφοι, μετά την ομόφωνη αναγνώριση απ'όλες τις Πτέρυγες της Βουλής, ότι η ανάκληση της άδειας ήταν επιβεβλημένη ενέργεια που οδήγησε στην αποκατάσταση της νομιμότητας, ποτέ δε θα μπορούσε να φανταστεί κανείς τη συνέχεια που επιχειρεί να δώσει στην υπόθεση η Νέα Δημοκρατία. Τη βλέπουμε σήμερα. Βλέπουμε την ηγεσία της Νέας Δημοκρατίας να ολοκληρώνει το ρόλο που ανέλαβε να παίξει τους τελευταίους μήνες.

Με τη σημερινή συζήτηση επί της πρότασης σύστασης Προανακριτικής Επιτροπής για την ανάκληση της άδειας του Καζίνο στο Φλοίσβο, η Αξιωματική Αντιπολίτευση ολοκληρώνει το ρόλο του συνηγόρου της αμαρτωλής κοινοπραξίας, ένα ρόλο που δυστυχώς η ίδια επέλεξε. 

Θα ήθελα πραγματικά, να μην αναγκάζομαι να κάνω τέτοιους χαρακτηρισμούς ενώπιον της Εθνικής Αντιπροσωπείας. Θα ήθελα πραγματικά, η Νέα Δημοκρατία να τηρούσε μια στάση σκληρή, σκληρής αλλά εποικοδομητικής αντιπολίτευσης, με στόχο τη βελτίωση της διακυβέρνησης της Χώρας. 'Ομως, αν αυτός είναι ο στόχος, τότε πρέπει να υπάρχουν και οι βάσεις για την επίτευξή του. Και οι βάσεις αυτές δεν είναι τίποτε άλλο παρά την πίστη στα αυτονόητα. 

Δυστυχώς, κυρίες και κύριοι συνάδελφοι της Νέας Δημοκρατίας, η ηγεσία σας, σας ταλαιπωρεί. Η ηγεσία σας ταλαιπωρεί ακόμα και τα αυτονόητα. Θέλει να κατηγορήσει Υπουργό, κρίνοντας τη νομιμότητα μιας ανακλητικής απόφασης την ώρα που το θέμα αυτό βρίσκεται στο Συμβούλιο Επικρατείας και όπως γνωρίζετε, η σχετική εισήγηση δικαιώνει πλήρως την κυβερνητική απόφαση. 

Η ηγεσία της Νέας Δημοκρατίας ζητεί την παραπομπή Υπουργού σε Προανακριτική Επιτροπή με τον ισχυρισμό ότι λόγω της απόφασης ενδεχομένως να κληθεί το Δημόσιο να πληρώσει αποζημιώσεις στη λεγόμενη Κοινοπραξία. Τι σημαίνει αυτό το "ενδεχομένως", το οποίο δεν προκύπτει νομικά από πουθενά; Τι σημαίνει αυτό το "ενδεχομένως", που έρχεται σε αντίθεση με την ομόφωνη γνωμοδότηση του Νομικού Συμβουλίου του Κράτους και με την εισήγηση στο Συμβούλιο Επικρατείας; Μήπως, μέσω του αιτήματος της παραπομπής η ηγεσία της Νέας Δημοκρατίας, επιζητεί ακριβώς τη δημιουργία αρνητικού κλίματος για τα συμφέροντα του Δημοσίου;

Κυρίες και κύριοι συνάδελφοι έχουμε κατ' επανάληψη δηλώσει ότι η έρευνα για τα αρχικά στάδια του σχετικού διαγωνισμού δεν έχει ακόμη ολοκληρωθεί. 'Εχουμε επίσης δηλώσει ότι το Δημόσιο επιφυλάσσεται να ασκήσει κάθε νόμιμο δικαίωμά του και να ζητήσει όλες τις νόμιμες αποζημιώσεις από την κοινοπραξία τόσο για την εξαπάτηση του Ελληνικού Δημοσίου όσο και για τη δυσφήμιση της ελληνικής οικονομίας που επιχείρησαν τόσο στο εσωτερικό όσο και στο εξωτερικό.

Θα περίμενε κανείς ότι η Αξιωματική Αντιπολίτευση θα ερχόταν αρωγός σ' αυτήν την προσπάθεια, θα περίμενε κανείς ότι η Νέα Δημοκρατία θα είχε το πολιτικό θάρρος να αναγνωρίσει τον αγώνα που δώσαμε και να συμβάλει με τις δικές της δυνάμεις. Δυστυχώς η στάση της Νέας Δημοκρατίας δε συμβάλει στην εξυπηρέτηση των συμφερόντων του Δημοσίου αλλά στην εξυπηρέτηση των συμφερόντων τρίτων και θέλω να εκφράσω πραγματικά τη λύπη μου γι αυτό.

Η στάση της ηγεσίας της Νέας Δημοκρατίας συμβάλει και σε κάτι άλλο, στην εμπέδωση της πεποίθησης στους πολίτες της Χώρας μας ότι η Αξιωματική Αντιπολίτευση δεν μπορεί να απεμπλακεί από το σύνδρομο της δίωξης των πολιτικών της αντιπάλων. Αλήθεια, κύριε Καραμανλή, έχετε ίσως αντιληφθεί ότι η μόνη σας πολιτική πράξη από την εκλογή σας στη θέση του Προέδρου της Νέας Δημοκρατίας αφορά την ακούσια ή εκούσια προσπάθεια να προκληθεί ζημιά στα συμφέροντα του Δημοσίου; 'Εχετε αντιληφθεί ότι η μοναδική σας πολιτική πράξη αφορά την προσπάθεια να διωχθεί ένας πολιτικός αντίπαλος; Αλήθεια δεν έχετε διδαχθεί τίποτε από τα λάθη που διέπραξε η παράταξή σας στο παρελθόν; Δεν έχετε αντιληφθεί ότι με τέτοιες μεθόδους δεν προκαλείτε παρά την αγανάκτηση στους πολίτες που έκπληκτοι ακούν το Κόμμα της Αξιωματικής Αντιπολίτευσης να μην αναγνωρίζει το Νομικό Συμβούλιο του Κράτους και την εισήγηση του εισηγητή στο Συμβούλιο της Επικρατείας;

Μιλάτε για αξιοπιστία της πολιτικής και των πολιτικών και είστε ο πρώτος που την υπονομεύετε. Ποια θέλετε να είναι η αντίδραση των πολιτών στα απίθανα σενάριά σας; Τι να υποθέσει ο πολίτης όταν η ανάκληση της άδειας επαινείται και ο άνθρωπος που είχε την τιμή να κάνει την ανάκληση εγκαλείται; 

'Ομως η Νέα Δημοκρατία μας εγκαλεί και για δήθεν διακριτική μεταχείριση του καζίνο του Λουτρακίου το οποίο υποτίθεται ότι απέκτησε δεσπόζουσα θέση λόγω της μη δημιουργίας του καζίνο του Φλοίσβου. Ρώτησα και στην προηγούμενη συνεδρίαση και απάντηση δεν πήρα. Η αποκατάσταση της νομιμότητας πρέπει να μη συντελείται όταν λόγω της αποκατάστασης της νομιμότητας πιθανόν να ωφεληθεί κάποιος τρίτος; Αλήθεια, κυρίες και κύριοι συνάδελφοι της Νέας Δημοκρατίας, σεις δε θα γκρεμίζατε ένα παράνομο, ένα αυθαίρετο στην παραλία για να μην ανέβει η αξία του οικοπέδου στον απέναντι δρόμο; Αλλά και αυτό ακόμη δε συνέβη.

Η Κυβέρνησή μας παρά τις δικές σας αντιρρήσεις -και θυμίζω ότι τα στελέχη σας με αρμοδιότητα τον τουρισμό προεξοφλούσαν τότε δημοσίως ότι δε θα καταφέρναμε τίποτα, γιατί νομικά δεν είχαμε κανένα δικαίωμα επαναδιαπραγμάτευσης- κατάφερε μετά από σκληρές διαπραγματεύσεις να αλλάξει τη σύμβαση με το καζίνο του Λουτρακίου προς όφελος του Δημοσίου. Δεν επαιρόμαστε γι αυτό. Πράξαμε το καθήκον μας. Και δε θα αναφερόμουν σε αυτό εάν η Νέα Δημοκρατία δεν επιχειρούσε ακόμη και αυτή τη μεγάλη επιτυχία να τη μετατρέψει σε πεδίο δίωξης των πολιτικών της αντιπάλων.

Δε θέλω να επικαλεσθώ ποσοστά αλλά σας θυμίζω ότι με βάση τη σύμβαση που είχε υπογραφεί, το καζίνο του Λουτρακίου απέδιδε το 20% των μεικτών κερδών. Μετά την επαναδιαπραγμάτευση αποδίδει το 33%.

Υποστηρίζετε ότι με τη ματαίωση της δημιουργίας του Καζίνο του Φλοίσβου το Δημόσιο χάνει τεράστια έσοδα. Δε θέλω εδώ να επισημάνω ότι αντιμετωπίζεται ένα ζήτημα το οποίο έχει δημιουργήσει μεγάλη κοινωνική κατακραυγή και αναστάτωση με αποκλειστικά εισπρακτικά κριτήρια. Δε σας ενδιαφέρει η τήρηση του Συντάγματος; Δε σας ενδιαφέρει η αποκατάσταση της νομιμότητας; Δε σας ενδιαφέρει η καθολική αντίδραση των τοπικών κοινωνιών; Σας ενδιαφέρει μόνο η είσπραξη; Αλλά και εδώ πέφτετε έξω.

Θα καταθέσω ένα έγγραφο του Εθνικού Συμβουλίου Λογιστικής, σύμφωνα με το οποίο το πραγματικό ποσοστό επί των μικτών κερδών που θα απέδιδε το Καζίνο του Φλοίσβου στο Δημόσιο, θα ήταν μόλις 12%. Τι σημαίνει αυτό; Σημαίνει ότι στα εκατό δισεκατομμύρια μεικτών κερδών ο Φλοίσβος θα 

Σελίδα 6136 

σελ. 6136

Σελίδα 6137 

σελ. 6137

Σελίδα 6138 

σελ. 6138


Σελίδα 6139 

 

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Μα, κύριοι της Νέας Δημοκρατίας, χάρη στη δική μας επαναδιαπραγμάτευση μόνο του σήμερα το Λουτράκι αποδίδει τριάντα τρία δισεκατομμύρια δραχμές στο Δημόσιο.

Κυρίες και κύριοι της Νέας Δημοκρατίας, μετά από όσα μόλις προανέφερα γίνεται νομίζω σαφές ότι καλούμαι να αντιμετωπίσω μία επαίσχυντη προσπάθεια πολιτικής δίωξης.

Δε θα απολογηθώ όπως επιζητεί η ηγεσία της Νέας Δημοκρατίας. Δε θα επικαλεστώ ότι εκτέλεσα ομόφωνες κυβερνητικές αποφάσεις. Θεωρώ τιμή μου και αυτονόητη υποχρέωσή μου ότι συνέβαλα στην αποκατάσταση της νομιμότητας. Νιώθω περήφανη για το γεγονός ότι προκειμένου να προστατεύσω τα συμφέροντα του Δημοσίου δέχθηκα σκληρότατες και ανήθικες επιθέσεις. Αισθάνομαι, όμως, ότι ο 'Ελληνας πολίτης που μας κρίνει όλους καθημερινά έχει βγάλει τα συμπεράσματά του και για τις δικές μας ενέργειες και για τις μεθοδεύσεις της ηγεσίας της Νέας Δημοκρατίας.

Κυρίες και κύριοι συνάδελφοι, η Κυβέρνησή μας είναι υποχρεωμένη να έρχεται καθημερινά αντιμέτωπη με μικρά, αλλά κυρίως με μεγάλα συμφέροντα. Είμαστε αποφασισμένοι να εκτελέσουμε τη λαϊκή εντολή του Σεπτεμβρίου και να συγκρουστούμε με όποιο κόστος. 'Εχουμε τη βεβαιότητα ότι σε αυτήν την καθημερινή μάχη έχουμε στο πλάι μας ολόκληρο τον Ελληνικό Λαό.

Σας ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Νικόλαος Κατσαρός): Ο Υπουργός Δικαιοσύνης κ. Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κυρίες και κύριοι συνάδελφοι, θα δώσω μία απάντηση πρώτα στον Αρχηγό του Συνασπισμού της Αριστεράς και της Προόδου, το φίλο μου τον κ. Κωνσταντόπουλο, σχετικά με εκείνη την αιτίαση εναντίον της Κυβερνήσεώς μας ότι στο χθεσινό Υπουργικό Συμβούλιο δε συγκροτήσαμε άλλη μία αρχή, προκειμένου αυτή η αρχή να ελέγχει την κατάσταση των δημοσίων έργων και γενικά όλων εκείνων των συμβάσεων του Δημοσίου είτε μικρού είτε μεγάλου ποσού -ας πούμε μεγάλου ποσού- και ακόμη, αφορμή λαμβάνων ο κ. Κωνσταντόπουλος με τα συζητούμενα σήμερα εδώ, ότι δεν πήραμε τέτοια μέτρα για κάποιες άλλες διαδικασίες που κινούνται με ιδιωτικά συμφωνητικά κ.λπ.

Θα ήθελα να γνωρίσω στην Εθνική μας Αντιπροσωπεία ότι πράγματι υπήρξε μία πρόταση του κ. Καστανίδη με αυτήν τη σκέψη. Τη συζητήσαμε και, με εισήγηση δική μου είπαμε, γιατί υπάρχουν κάτι προηγούμενα, να ακολουθήσουμε μια άλλη διαδικασία, η οποία είναι η εξής:

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Είπατε ότι υπάρχει κάποιο προηγούμενο, κύριε Υπουργέ. Καλό ή κακό προηγούμενο;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ.Δικαιοσύνης): Κοιτάξτε, αιτιάσεις, αφορμές, συζητήσεις, σκάνδαλα επί σκανδάλων, αναγράφονται καθημερινά στον Τύπο. Οποιαδήποτε εφημερίδα και αν ανοίξουμε, που αφορά κάποια φάση του δημοσίου βίου, θα δούμε, κύριε Κωνσταντόπουλε, πάρα πολλά.

Εν πάση περιπτώσει, μας ήρθε μία ντιρεκτίβα από την Ε.Ο.Κ., σχετικά με τα δημόσια έργα, τις κρατικές προμήθειες και τις υπηρεσίες προς τα έργα και τις κρατικές προμήθειες, τις υπηρεσίες προς το Δημόσιο και προς την εθνική οικονομία ακόμη της Χώρας. Η οδηγία αυτή έχει αριθμό 89/665/ΕΟΚ και αποκαλείται και δικονομική οδηγία και επιβάλλει στα κράτη-μέλη της Ευρωπαϊκής 'Ενωσης να παρέχουν ομοιόμορφη και αποτελεσματική δικαστική προστασία κατά τη διαδικασία, που καταλήγει στη σύναψη συμβάσεων, δημόσιων έργων, προμηθειών και υπηρεσιών.

Τέθηκε, βεβαίως, σαν προθεσμία συμμόρφωσης των κρατών-μελών προς τις διατάξεις της οδηγίας αυτής, η 21η Δεκεμβρίου 1991. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Το 1991;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μάλιστα, κυβέρνηση ήταν η Νέα Δημοκρατία, αμιγής.

Η Ελληνική Δημοκρατία, η Χώρα μας, με το προεδρικό διάταγμα 23/15.1.1993, επίσης επί κυβερνήσεως της Νέας Δημοκρατίας, ΦΕΚ 8Α, μετέφερε στην ελληνική έννομη τάξη το δεύτερο μέρος της οδηγίας, το οποίο αναφέρεται στην υποχρέωση των κρατών-μελών για την παροχή στατιστικών στοιχείων και πληροφοριών στην Ευρωπαϊκή 'Ενωση, σχετικά με τη σύναψη των δημοσίων συμβάσεων, με την αντίληψη ότι η προβλεπόμενη από την ισχύουσα νομοθεσία δικαστική προστασία είναι επαρκής.

Η Ευρωπαϊκή Επιτροπή, θεωρώντας αντιθέτως ότι η κείμενη εθνική νομοθεσία δεν ανταποκρίνεται πλήρως προς τις υποχρεώσεις, που απορρέουν από την πιο πάνω δικονομική οδηγία, κατέθεσε κατά της Ελληνικής Δημοκρατίας προσφυγή παραβάσεως, η οποία έγινε δεκτή με την από 19.9.1996 πλέον απόφαση του Δικαστηρίου των Ευρωπαϊκών Κοινοτήτων, υπόθεση ΣΕ/236/95. Η καταδικαστική αυτή απόφαση αφορά τον τομέα των κρατικών προμηθειών και ήδη είναι εκκρεμής και δεύτερη προσφυγή παραβάσεως για τον τομέα των δημοσίων έργων.

Με το παρόν σχέδιο νόμου, λέω εγώ ως Υπουργός της Δικαιοσύνης, που έχει συνταχθεί από ειδική νομοπαρασκευαστική επιτροπή, σκοπείται η προσαρμογή της ελληνικής νομοθεσίας προς τις διατάξεις της οδηγίας 89/665/ΕΟΚ, στους τομείς της προσωρινής δικαστικής προστασίας, της ακύρωσης ή της αναγνώρισης της ακυρότητας της αποζημίωσης και της εκτέλεσης δικαστικών αποφάσεων. Η προτεινόμενη ρύθμιση περιορίζεται στο αναγκαίο μέτρο, που επιβάλλουν κοινωνικές υποχρεώσεις κ.λπ.

Στη χθεσινή συζήτηση, κύριε Κωνσταντόπουλε, στο Υπουργικό Συμβούλιο, απεφασίσθη η συνένωση όλων των διατάξεων εκείνων, που αφορούν τα δημόσια έργα, την προμήθεια γενικά των εφοδίων πάσης αρχής και εξουσίας εν τω κράτει. Αυτή τη διάταξη οπωσδήποτε θα την επεξεργαστεί το Υπουργείο Δικαιοσύνης μαζί με το Υπουργείο Ανάπτυξης και το ΠΕ.ΧΩ.Δ.Ε. -και αφορά βεβαίως και τα δημόσια έργα, αφορά και τις προμήθειες- ώστε να καταστεί σαφής η νομοθεσία υπερασπίσεως των συμφερόντων του Δημοσίου γι' αυτά τα θέματα, με συμμετοχή όσον αφορά και τον έλεγχο και την παρακολούθηση και την εκτέλεση του Ελεγκτικού Συνεδρίου του Κράτους, ώστε να υπάρχει η Κυβέρνηση, η Πατρίδα, ο Λαός, το Κράτος, η Εθνική Αντιπροσωπεία, οι πάντες και να είναι συμμέτοχοι σε μία διαδικασία, όσον αφορά τη διατύπωση, που θα περάσει μέσα από την Επιτροπή Θεσμών και Διαφάνειας, ώστε να καταστεί οπωσδήποτε επαρκής η νομοθεσία αυτή για την υπεράσπιση των συμφερόντων του Δημοσίου.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Μου επιτρέπετε μία διακοπή;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ δε θα είχα αντίρρηση, αν ο κύριος Πρόεδρος κρατήσει την ώρα.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Θα ήθελα να πω, σε σχέση με αυτά που λέτε, κάτι το πολύ σημαντικό.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Από το 1991 η Ελλάδα έχει υποχρέωση να προσαρμοστεί με βάση την οδηγία της ΕΟΚ, προκειμένου να θεσπίσει ρυθμίσεις διαφάνειας και ελέγχου στον τομέα των δημοσίων έργων και των προμηθειών και δεν το πράττει μέχρι και το 1996. Το 1993 μόνο περιλαμβάνει το διαδικαστικό μέρος της παροχής στατιστικών στοιχείων. Μέχρι σήμερα έχουν προκύψει ζητήματα υπογραφής προμηθειών και συμβάσεων τρισεκατομμυρίων, μέχρι σήμερα δεν έχει γίνει προσαρμογή ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αρκετά, κύριε Κωνσταντόπουλε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αν επιτρέπετε, έχουμε παραπεμφθεί ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αρκετά. Η απόφαση του Δικαστηρίου των Ευρωπαϊκών Κοινοτήτων 

Σελίδα 6140 

εξεδόθη τέλος του 1995.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Ναι, κύριε Υπουργέ. 'Εχουμε καταδικαστεί. 

ΠΡΟΕΔΡΕΥΩΝ (Νικόλαος Κατσαρός): Παρακαλώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Η Κυβέρνηση η δική μας δεν ευθύνεται. 'Εχει συντάξει σχέδιο νόμου, το οποίο αύριο κατατίθεται.

ΠΡΟΕΔΡΕΥΩΝ (Νικόλαος Κατσαρός): Κύριε Κωνσταντόπουλε, τελειώσατε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αν επιτρέπετε να πω μόνο...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τελειώσαμε.

ΠΡΟΕΔΡΕΥΩΝ (Νικόλαος Κατσαρός): Δεν επιτρέπει ο κύριος Υπουργός.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): 'Εχουμε καταδικαστεί ως Χώρα....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τελειώσαμε. Παρακαλώ το είπα. Μην ανοίγουμε τώρα διάλογο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): ...υπάρχει δεύτερη προσφυγή και επιμένουμε να υπογράφουμε συμβάσεις χωρίς να ολοκληρώνουμε την οδηγία. Αυτό είναι...

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώσατε.

Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Νομίζω ότι αυτά ήταν ικανά να δώσουν μια πληροφόρηση στο τι πρόκειται να συμβεί. Στο τι συνέβη είπαμε, δε φταίμε εμείς. Ούτε εγώ θέλω οπωσδήποτε να απευθύνω είτε μομφή είτε αιτιάσεις εναντίον του Κόμματος της Νέας Δημοκρατίας γι' αυτά τα θέματα. 'Ετσι έκρινε, αυτή ήταν η πολιτική της, δε θέλω να υποβάλω σε κάποια διαδικασία, ή σε σκέψεις ορισμένα θέματα. Ο καθένας έχει τις δικές του θέσεις. Εγώ δε δίνω καμία απολύτως μομφή γιατί δεν έγιναν αυτά που η Κοινότητα ήθελε.

'Εχουμε και κάποια ραθυμία εδώ που μας βολοδέρνει ή μας δέρνει, κάποια άνεση, θα έλεγε κανείς, στο τι θα κάνουμε παραπέρα κ.λπ. Πάντως κλείνει το θέμα και φρονώ ότι πρέπει να τελειώσω πάνω σ' αυτό το κεφάλαιο για να μιλησουμε τώρα επί του ζητήματος που έχει συγκληθεί εδώ η Εθνική Αντιπροσωπεία για να αποφασίσει.

Κύριοι συνάδελφοι, είχαμε μια εμπειρία το 1989. Από αυτό το Βήμα, ούτε μία ούτε δύο ούτε τρεις φορές, συγκρουόμενος και με τον τότε Πρόεδρο της Βουλής, το φίλο μου τον Θανάση τον Τσαλδάρη, είχα μιλήσει γι' αυτά τα θέματα των ποινικών διώξεων που έτσι κατά συρροή μας είχαν αποδώσει την εποχή εκείνη. Και είχα διαδηλώσει -και δε γινόμουν πιστευτός και δε γίνομαι και σήμερα ακόμη πιστευτός, δεν έγινα πιστευτός- άλλο πολιτική ευθύνη και άλλο ποινική ευθύνη. Δεν είναι το ίδιο πράγμα.

Επιζητείτε εδώ με την πρόταση κατηγορίας εναντίον του κ. Λιβανού και της κας Βάσως Παπανδρέου, την άσκηση ποινικής δίωξης για τη συγκρότηση Προανακριτικής Επιτροπής της Βουλής με το να βγάλει ένα πόρισμα και να το στείλει στο Ειδικό Δικαστήριο, εάν βέβαια ψηφίσει η Βουλή είτε τη συγκρότηση είτε την παραπομπή.

Κύριοι συνάδελφοι, τόσο σταθερά εβάδισα σ' αυτά τα βήματα που έθεσα, τα επιστημονικά, ώστε, όταν εγκαλούμενος ήταν ο κ. Μητσοτάκης για την "ΑΓΕΤ-ΗΡΑΚΛΗΣ", ψήφισα τη σύσταση της Προανακριτικής Επιτροπής της Βουλής βεβαιούμενος πανταχόθεν ότι υπήρχαν στοιχεία. 'Οταν όμως ήρθε το θέμα εδώ ενώπιον της Εθνικής Αντιπροσωπείας για την παραπομπή πλέον στο Ειδικό Δικαστήριο, εγώ δεν ψήφισα. Εκεί καθόμουνα, άλλοι δώδεκα ήταν γύρω μου και το είδαν. Και είπα ότι δεν ψηφίζω γιατί δεν υπάρχουν στοιχεία, πέρα από το γεγονός ότι δε με ακούσατε, γιατί ζητήσαμε και τη σύσταση της Προανακριτικής Επιτροπής.

Και τότε είχα αντιρρήσεις. Είχα αντιρρήσεις, γιατί τα θέματα του δημοσίου βίου, Υπουργών, Υφυπουργών κ.λπ., δεν λύονται με τα Ειδικά ή τα Ποινικά Δικαστήρια. Λύονται από τον Λαό, λύονται μέσα στην Εθνική Αντιπροσωπεία. Και τότε δίνουμε και εμείς προς τον έξω κόσμο το εχέγγυο ότι υπερασπιζόμεθα και την αξιοπιστία μας και την πολιτική μας ιδιότητα.

Επαναλαμβάνω και σήμερα, άλλο ποινική ευθύνη και άλλο πολιτική ευθύνη. Πολιτική ευθύνη κάποια εποχή -το είπα δημοσίως και ευθαρσώς- είχαμε. Και είχαμε πολλές πολιτικές ευθύνες. Και ανέλυσα ακριβώς ποιες ήταν αυτές οι πολιτικές ευθύνες.

Αλλά δεν μπορούσε κανείς να υποστηρίξει τότε, ούτε καθ'υπόθεση, ούτε με υπόνοιες, ότι ο Ανδρέας Παπανδρέου δολίως και εκ προθέσεως παρέβη τη νομοθεσία και εζημίωσε το Ελληνικό Κράτος.

Και λυπάμαι σήμερα, αν εκείνο το πάθημα δεν έγινε μάθημα και στον Αρχηγό του ΔΗ.Κ.Κ.Ι., που μετά καταπλήξεως άκουσα σήμερα τη θέση τους: "Ναι, να συσταθεί η Προανακριτική Επιτροπή, δεν είναι τίποτα, να εξετάσουμε".

Δεν είναι τίποτα, κύριοι συνάδελφοι, η λάσπη; Δεν είναι τίποτα η λοιδορία, η χλεύη; Το όνειδος αυτό της συκοφαντίας και της δολιότητας; Δεν είναι τίποτα η σπίλωση της τιμής ενός πολιτικού προσώπου, χωρίς καν ενδείξεις; 

Λέει: "Ξέρετε, η δικονομία" -τα άκουγα και τότε, τα άκουσα και τώρα από τον τέως εισαγγελέα το φίλο μου τον κ.Μαρκογιαννάκη- "ενδείξεις χρειάζεται". 'Αλλος λέει "αποχρώσες ενδείξεις". 

Μα, για όνομα του Θεού! Προκειμένου ένας πολιτικός να παραπεμφθεί σ'ένα Ποινικό Δικαστήριο, θα αρκεστούμε τι λέει η λαϊκή αγορά, η παρασυρμένη από κάποιους δημαγωγούς; Για όνομα του Θεού! 

Η ποινική ευθύνη, θέλει δόλο. Η απιστία, κύριοι συνάδελφοι, εσείς που υπογράψατε την κατηγορία προς άσκηση διώξεως από τη Βουλή, θέλει δόλο, δόλο ευθύ, dolus directus, όπως λένε στα Λατινικά ή στα Νομικά. Ούτε ενδεχόμενο δόλο. Θέλει ότι δολίως, εκ προθέσεως, ο δράστης ζημίωσε το Ελληνικό Δημόσιο, ή δολίως εκ προθέσεως ενήργησε να ζημιωθεί το Ελληνικό Δημόσιο. Δηλαδή η πρόθεση είναι, ότι υπάρχει ζημία, αφ'ετέρου δε αυτή η ζημία να επέλθει. Αυτά θέλει ο νόμος.

Δεν κάνω υπεράσπιση του κ.Λιβανού και το είπα και δημοσίως, ότι, αν δεν εμπλέκατε και εμάς, την Κυβέρνησή μας, δια της εμπλοκής της κας Βάσως Παπανδρέου εδώ, δεν επρόκειτο να ασχοληθούμε και προσωπικώς δεν θα είχα ασχοληθεί.

Αλλά βάλλεται η Υπουργός Ανάπτυξης, η οποία, αν θέλετε, πρέπει να το θυμίσω, ότι τιμάται στην περιφέρεια τη δική μας με πολύ μεγάλο ποσοστό. Ξεπέρασε και εμάς τους παραδοσιακούς της δεύτερης περιφέρειας και με μεγάλη δράση. Πολύ μπροστά ήταν. Δεκαπέντε χιλιάδες ψήφους μπροστά από τον Γιαννόπουλο, δέκα χιλιάδες μπροστά από τον Κακλαμάνη. 

Ξέρετε, κύριοι συνάδελφοι της Νέας Δημοκρατίας, ότι την έχετε κάνει ηρωίδα και θα την έχουμε πάλι μπροστά, δεν ξέρω με πόσες χιλιάδες ψήφους παραπάνω; 

Κύριοι συνάδελφοι, προηγήθηκε η διαδικασία της εξεταστικής των πραγμάτων επιτροπής. Τι απέδωσε; Ουδέν. Και ξέρετε, δεν μιλάω για τους συναδέλφους και φίλους της Νέας Δημοκρατίας. Μιλάω για τους Βουλευτές του ΠΑ.ΣΟ.Κ., τους Βουλευτές του ΔΗ.Κ.ΚΙ., τους Βουλευτές του Συνασπισμού, τους Βουλευτές του Κομμουνιστικού Κόμματος. Και ορθή είναι η θέση των συναδέλφων Βουλευτών αυτών των Κομμάτων, πλην βεβαίως του ΔΗ.Κ.ΚΙ., που φαντάζομαι θα έχει μετανοιώσει ο φίλος μου ο Δημήτρης ο Τσοβόλας, για ό,τι πρότεινε ο Τάσος ο Ιντζές -φίλος μου και εκείνος- ενώπιον της Εθνικής Αντιπροσωπείας.

"Δεν είναι τίποτα", λέει ο Τάσος ο Ιντζές: "Να ανοιγεί, να καθαρίσει το θέμα". Μα, το θέμα είναι καθαρό. Εμπλέκεται. Και αυτήν την εμπλοκή, δεν θα την βγάλετε πέρα.

Κοιτάξτε, δεν το λέω -και με συγχωρείτε γι' αυτό, ξέρετε πως άλλους από σας τιμώ, άλλους αγαπώ λιγότερο ή περισσότερο- κύριοι συνάδελφοι της Νέας Δημοκρατίας- για να σας πείσω. Δεν πρόκειται να πειστείτε. Δεν πρόκειται να 

Σελίδα 6141 

πειστείτε, όταν υποστηρίζετε τέτοια θέματα. Η εισήγηση του αξιοτίμου συμβούλου της Επικρατείας απέρριψε όλα τα σημεία εκείνα της κατηγορίας της δικής σας, γιατί κάπου αντιγράψατε και σεις ορισμένα θέματα από κάποια κατηγορία που εκτοξεύθηκε από ένα ανώνυμο γράμμα κ.λπ. Δεν πρόκειται να πειστείτε. "Ου με πείσεις καν με πείσεις", είναι για σας. Το λέω, όμως, περισσότερο για μας όλους και το λέω και για τον Ελληνικό Λαό. Αν θέλετε, το λέω και για την ιστορία να καταγραφούν αυτές οι φράσεις εδώ στα Πρακτικά της Βουλής, να το βρουν και οι μετέπειτα από μας. Να πουν ότι κάποια εποχή αυτά τα πράγματα λέχθηκαν. Γιατί δεν πρόκειται να λείψουν και στο Εθνικό μας Κοινοβούλιο εκείνοι οι οποίοι για πολιτικούς λόγους, για πολιτικές αντεκδικήσεις ή για πολιτική, αν θέλετε, σκοπιμότητα, μπορεί να επιχειρήσουν να πλήξουν κάποιον αντίπαλο. Εγώ δεν κατέχομαι από τέτοιες σκοπιμότητες ή από κόμπλεξ. Ευθέως, παλικαρίσια, γενναία, εψήφισα φανερά.

Και θα σας πω και κάτι. Είναι αρχή μου και το έχω διακηρύξει ότι ο Βουλευτής πρέπει να ψηφίζει φανερά. Γιατί οι Βουλευτές πρέπει να είναι μπροστάρηδες και άντρες, να λένε τη γνώμη τους ευθέως. Φέραμε τροποποίηση της νομοθεσίας, ώστε και οι δικαστές να λένε και εκείνοι τη γνώμη τους, αν καταδίκασαν ή όχι. Πλέον δεν υπάρχουν δικαστικές αποφάσεις που να καλύπτονται οι διάφοροι δικαστές υπό την ανωνυμία "ξέρετε εγώ δεν ήμουν καταδικαστικός, αλλά ψήφισαν οι άλλοι". Κάτι τέτοια ακούγαμε πολλές φορές και θεσπίσθηκε διάταξη, ώστε όποιος μειοψηφεί σε κάθε απόφαση να υπάρχει το όνομά του. Κατά πλειοψηφία λένε, αλλά μπαίνει η μειοψηφία στα Πρακτικά και λέει ποιος ψήφισε το ένοχος και ποιος ψήφισε το αθώος. Πώς είναι δυνατόν εμείς τώρα να μην ακολουθήσουμε αυτό το παράδειγμα.

Ως Υπουργός της Δικαιοσύνης, θα εισηγηθώ τροποποίηση του Συντάγματος. Και έχω ήδη οπωσδήποτε την αιτιολογία έτοιμη. Δεν πήρα μέρος σε ορισμένες συνεδριάσεις τότε, γιατί έλειπα σ' εκείνη την επιτροπή τη συντακτική, που ησχολείτο με το Σύνταγμα.

Κύριοι συνάδελφοι: Το ξέρουμε όλοι και όσοι ασκήσαμε καθήκοντα Υπουργού και όσοι δεν ασκήσαμε καθήκοντα Υπουργού. Οι περισσότεροι Υπουργοί είμαστε νομικοί και πολλοί δικηγόροι. Ο Υπουργός της Δικαιοσύνης είναι νομικός, ο Γιαννόπουλος είναι νομικός. 'Οταν, όμως, πρόκειται είτε να "δέσω" το Ελληνικό Δημόσιο, είτε να υπηρετήσω το Ελληνικό Δημόσιο, είτε να αποκρούσω αιτιάσεις, ο οποιοσδήποτε Υπουργός, που καταφεύγω; Στο νομικό μου σύμβουλο. Ποιος είναι ο νομικός σύμβουλος του Υπουργείου; Ορισμένος είναι από το Κράτος, από την Πολιτεία από την Πατρίδα, είναι ο Πάρεδρος του Νομικού Συμβουλίου του Κράτους. 'Οταν ένας Υπουργός έχει μεγαλύτερο σοβαρότερο θέμα να αντιμετωπίσει, που απευθύνεται; Στο Νομικό Συμβούλιο του Κράτους. Ορθώς, λοιπόν, έπραξε η κα Παπανδρέου, η οποία, μη νομικός, απευθύνθηκε στο Νομικό Συμβούλιο του Κράτος. Το Νομικό Συμβούλιο του Κράτους με τριάντα δύο μέλη ομοφώνως απορρίπτει τα πάντα. Καμιά ευθύνη για το Δημόσιο. Μπορεί την απόφαση του Φλοίσβου να την ανακαλέσεις. Το τι είπε ο κ. Βγόντζας, το τι είπε ο κ. Ρίκος και κάποιος άλλος, εμένα με αφήνουν αδιάφορο. Και γνωρίζουν ότι συνεργάστηκαν και μαζί μου οι του Νομικού Συμβουλίου του Κράτους σε υποθέσεις του Υπουργείου μου παλαιά και ότι επέμενα. Τη δική τους την άποψη να την έχω και γραπτή. Καίτοι, χωρίς να εκφραστώ ήξεραν να μου λένε: "Κύριε Γιαννόπουλε, εσείς τα ξέρετε καλύτερα από μας, έχετε μεγαλύτερη πείρα, μεγαλύτερος είστε, ό,τι έχετε υπόψη σας να το γράψουμε". Τους είπα: "Οχι, να γράψετε το δικό σας". Και σε δυο περιπτώσεις είχα αντίθετη άποψη και όμως δέχομαι τη δική σας, γιατί εσείς είστε οι δικηγόροι του Κράτους, και εγώ θα ακολουθήσω την άποψή σας."

Τι να κάνει μία Υπουργός που δεν έχει ιδέα από νομικά; Σανσκριτικά φαίνονται στους περισσότερους, όταν εμείς οι δικηγόροι μερικές φορές δεν μπορούμε να διακρίνουμε τι γράφει μία απόφαση.

Και έχω το φίλο μου τον Φούσα, να μου λέει, "ξέρεις δεν λέγει αυτά ο κ. Γεραρής", ο διακεκριμένος αυτός νομικός του Συμβουλίου της Επικρατείας και πρώτος στην επετηρίδα για τις μεθαυριανές κρίσεις και μην πείτε, ότι δεν θα τον κάνουμε Αντιπρόεδρο. Πρώτος είναι. Εγώ δεν παραβιάζω αρχαιότητες ευκόλως. Να έχουμε εδώ το νου μας, παραδείγματος χάρη ...

ΑΝΤΩΝΙΟΣ ΦΟΥΣΑΣ: Να το διαβάσετε όλο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να το διαβάσω, κύριε Φούσα, αφού επιμένετε.

"Στην προκειμένη περίπτωση όπως συνάγεται, από όσα έχουν εκτεθεί παραπάνω, δεν μπορεί να προχωρήσει η κατασκευή του καζίνο της μαρίνας εφ'ενός για την παραχώρηση ενός σημαντικού τμήματος εκτάσεως του Φλοίσβου. Εβδομήντα πέντε (75) στρέμματα περίπου, δεν έχουν παραχωρηθεί νομίμως και αφ'ετέρου δεν έχει κυρωθεί νομοθετικά η χρήση γης και η άρτιοι περί ορίου δόμησης. Μόνο, λοιπόν, αν γίνει δεκτό "-και εδώ βάζει μια υπόθεση , όχι ένα γεγονός, μια υπόθεση "μόνο αν βγει ο ήλιος από τη Δύση, θα γίνει το άλλο", δηλαδή μια αίρεση μη πραγματοποιήσιμη, που τη λέγανε- ότι για τη θέση των εμποδίων αυτών ή για τη μη άρση τους υπάρχει παρανομία, μόνο αν υπάρχει παρανομία των οργάνων του Δημοσίου, θα μπορούν να θεμελιωθούν αξιώσεις κατά του τελευταίου.

Για την άρση των εμποδίων αυτών, δεν υπάρχει υποχρέωση του Δημοσίου απορρέουσα από το νόμο και συνεπώς, δεν στοιχειοθετείται παράνομη παράλειψη αυτού.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Στο τέλος, λοιπόν, η ομόφωνη απόφαση τριάντα τριών (33) διακεκριμένων νομικών του Νομικού Συμβουλίου του Κράτους συμπερασματικά -και αυτό θα πάρετε, κύριοι συνάδελφοι, θα πάρετε και την αιτιολογία, αν σας βοηθά -εγώ πετώ την αιτιολογία, απόφαση βγαίνει "έχει τη γνώμη: Πρώτον, ότι η 3795 απόφαση του Υπουργού Τουρισμού μπορεί να ανακληθεί για τους λόγους που αναφέρονται αναλυτικά παραπάνω υπό στοιχεία 3-7" -έχετε 7, κύριε Φούσα, που εσείς επικαλείσθε- "δεύτερον, ότι σε περίπτωση ανάκλησης της απόφασης αυτής για τους προαναφερόμενους λόγους δεν θεμελιώνονται αξιώσεις της πλειοδότριας κοινοπραξίας για διαφυγόντα κέρδη. Και τρίτον, "ότι δεν είναι επιτρεπτή η μεταφορά του καζίνο και των λοιπών συνοδευτικών αυτού εγκαταστάσεων σε άλλη θέση, σε περίπτωση δε τέτοιας μεταφοράς, ο δεύτερος πλειοδότης του διαγωνισμού θα έχει τη δυνατότητα να προσβάλει και ασφαλώς θα πετύχει την ακύρωση της απόφασης και θα εγκρίνει τη μεταφορά".

Αντιλαμβάνεστε λοιπόν, τι λέγει; Δεν έχει καμιά ευθύνη η κα Βάσω Παπανδρέου.

ΑΝΤΩΝΙΟΣ ΦΟΥΣΑΣ: Μόνο εξ υπαιτιότητος της κοινοπραξίας ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εσείς λοιπόν να μείνετε με αυτό. Εγώ σου βάζω μηδέν και στα νομικά και πήγαινε να δικαιολογηθείς. Αν ήσουν σε κανένα δικαστήριο και είχες κάποιους ανοήτους επάνω, μπορούσες να τους πείσεις.

Κύριοι συνάδελφοι, δεν θέλω να μπω σε ιδιαίτερα ζητήματα ή προβλήματα.'Ετσι χονδρικά σας τα είπα. Πλην του δόλου, του dolus direc tus, που λένε στα νομικά, τι πρέπει να υπάρχει εδώ;

Λέει η κατηγορία, γιατί τα έκανε η Βάσω Παπανδρέου; Προφανώς, λέει, για να εξυπηρετήσει επιχειρηματικά συμφέροντα. Δύο προϋποθέσεις χρειάζονται. Πρώτα η πρόθεση και δεύτερον, να υπάρχει θέμα. Πού λέτε για συμφέροντα επιχειρηματικά; Πού το αποδεικνύετε; Πού το αναπτύσσετε; Το καταπίνετε και κοπανάτε μία φράση εκεί και το πάμε στα διαπλεκόμενα και το πάμε και αλλού και απλώνεται και δεν συμμαζεύεται, αλλά δεν το αποδεικνύετε. Δεν το λέτε. Και άμα δεν το λέτε, δεν φταίμε εμείς αν κατ'αυτόν τον τρόπο απαντάμε σε σας.

Το άρθρο 390 του Ποινικού Κώδικα είναι σαφές: "'Οστις δολίως ή με πρόθεση ζημιώνει την περιουσία άλλου, της οποίας περιουσίας βάσει του νόμου ή δικαιοπραξίας έχει την επιμέλεια ή διαχείριση, ολική ή μερική κ.λπ. τιμωρείται". 'Οποιος

Σελίδα 6142 

εκ δόλου, λέγει. Ούτε εξ αμελείας ούτε, ενδεχομένως με τον ενδεχόμενο δόλο, αλλά ευθέως. Δηλαδή να επιδιώκω να ζημιώσω, για να πάρει κάποιος οπωσδήποτε το όφελος. Το Κράτος, θέλω εγώ να ζημιώσω το Κράτος. Αυτή είναι η απιστία του άρθρου 390.

Και επειδή πέρασε ο φίλος μου κ. Μαρκογιαννάκης και από την Εισαγγελία και μιλάει κατά σειράν για ενδείξεις, ενδείξεις και ενδείξεις... Μα, δεν είναι έτσι το θέμα. Τα άκουγα και στο Ειδικό Δικαστήριο, τα άκουγε και ο φίλος μου ο Κωνσταντόπουλος, εκ της οποίας διαγωγής του την εποχή εκείνη είχε μία έντονη κριτική δική μου. Και ας μου επιτραπεί να πω και έξω από ορισμένα όρια επιβαλλόμενα, υπερέβην τα ακραία όρια της εποχής εκείνης, των επιθέσεων ή της άμυνας, γιατί είχα αγανακτήσει και εγώ κάποια εποχή. Και βλέπετε ότι ήρθε ένα ολόκληρο δικαστήριο από δικαστές του Αρείου Πάγου. Και μέσα σ' αυτό το δικαστήριο Βενιζελογενείς ήταν μόνο δύο. Και με πλειοψηφία 10 με 3, 9 με 4, 8 με 5, αθώος ο Ανδρέας Παπανδρέου.

ΑΘΑΝΑΣΙΟΣ ΧΕΙΜΑΡΑΣ: 'Εξι με επτά. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είσαστε δικηγόρος; Γι' αυτό τα λέτε.

Ακούτε για το "έξι με επτά". Το κακούργημα το κάνανε πλημμεληματάκι και την ηθική αυτουργία που είναι βαριά μορφή συμμετοχής στο έγκλημα, το κάνανε απλή συνέργεια, δηλαδή, ο τσιλιαδόρος στη γωνιά παρακολουθεί το διαρρήκτη, που θα διαρρήξει αποθήκη, που δεν ξέρω τι θα αρπάξει από εκεί πέρα. Αυτή ήταν η απλή συνέργεια, που κατά την ταρίφα των δικαστηρίων είναι δέκα μήνες φυλακή και διότι υπάρχει λευκό ποινικό μητρώο, ακόμη και αναστολή. Κάτι τέτοιο επεδίωκε ο κ. Κόκκινος την εποχή εκείνη. Δεν το πέτυχε. Και πήρε μόνο έξι με τον εαυτό του. Ξέρω όλα τα καθέκαστα. Τους βρίσκω όλους τώρα και μου λένε, ότι η θέση σας μας, επηρέασε". Τον αντιπρόεδρο του Αρείου Πάγου, τον εκ δεξιών του κυρίου Κόκκινου τον συνήντησα προχθές στο "Βυζαντινό". Μας πήγε ο Κατσιφάρας να μας κεράσει καφέ. Και λέγει, "γιατί πας με τον Κατσιφάρα"; Του λέγω "ο Κατσιφάρας είναι σόι. Εμείς είμαστε το ΠΑΣΟΚ, ο Κατσιφάρας, ο καθηγητής Λαμπρινόπουλος, ο Γεράσιμος Παπαχρίσου οδηγός του Προέδρου που πήγαμε παρέα κ.λ.π.". Τα ίδια μου είπε.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού)

Θα τελειώσω, κύριε Πρόεδρε, στα τριάντα λεπτά.

'Οταν ανέβηκε πάνω στην έδρα ο κ. Κόκκινος, να διαβάσει την απόφαση, ξανακατέβηκε, μήπως πείσει κάποιον, ο οποίος είχε την τύχη να χάσει τους γονείς του πάνω στον εμφύλιο πόλεμο από την αντίπαλη δραστηριότητα και ο οποίος του απήντησε. "'Ακουσε Πρόεδρε, δεν μπορώ να πω εγώ το ένοχος, στηριζόμενος σε μία κατάθεση ενός λωποδύτη τον οποίο έβγαλες έξω από το δικαστήριο". Θυμάστε τι είπε για τον Κοσκωτά ο κ. Κόκκινος; "'Αντε πάρτε τον να πάει από εκεί που ήρθε". Τον είχαν φέρει εδώ για μάρτυρα κατηγορίας. Γι' αυτό εγώ στο νόμο περί ευθύνης Υπουργών έβαλα και τους συμμέτοχους μαζί με τους Υπουργούς. 'Οχι να τους κρατάνε έξω για να τους χρησιμοποιούν ως μάρτυρες κατηγορίας.

'Ετσι, λοιπόν, έχουμε ένα παρελθόν, έχουμε μία εμπειρία, έχουμε τον Ελληνικό Λαό ο οποίος δικαίως με κάτι τέτοια αναγκάζεται να λέει ότι οι πολιτικοί είναι όλοι κλέφτες. Ακούτε τα πρωϊνά σε βάρος μας τι γίνεται; Και βέβαια, ως Υπουργός Δικαιοσύνης, ετοιμάζω κάτι, να ξέρει ο καθένας ποιος είναι ο τηλεφωνών και να λέει ότι είναι π.χ. ο Γιαννόπουλος που το λέει αυτό, ή δεν είναι ο Γιαννόπουλος και είναι ο Αποστολόπουλος.

'Εχουμε υποχρέωση κατηγορηματική του Ελληνικού Λαού να υπερασπιστούμε τι; Την αξιοπρέπεια, το κύρος του πολιτικού. Είμαστε έξω και δεν μπορούμε να περπατήσουμε πολλές φορές και δεν ξέρετε τι ακούγεται κάθε πρωί. Αλλά πώς να μην πιστεύει ο Ελληνικός Λαός, ότι όλοι τα πιάνουμε, όλοι κλέβουμε, όλοι το Δημόσιο το γδέρνουμε, όταν, χωρίς λόγο, έρχεται μία ολόκληρη Παράταξη, ένα ολόκληρο Κόμμα με ιστορία και κατηγορεί και επιμένετε στην κατηγορία, κύριοι συνάδελφοι της Νέας Δημοκρατίας. Δεν σας έφθασε η Εξεταστική των Πραγμάτων Επιτροπή. Τι έβγαλε; Τίποτα. Και ξέρετε τι είχα πει εγώ τότε για τον κ. Μητσοτάκη; "Μη μου τα λέτε αυτά. Δεν βγαίνει τίποτα. Για Ειδικό Δικαστήριο εγώ δεν ψηφίζω". Τι περιμένατε δηλαδή; Εάν επρόκειτο να έχουμε μία ψήφο, τίποτα δεν θα έβγαινε. Αλλά να υπάρξει κατηγορία, να υπάρξει σπίλωση, να υπάρξει το όνειδος, να υπάρξει η λοιδωρία και η χλεύη. Ε, αυτό δεν θα το επιτρέψει κανείς. Και προπαντός μην περιμένετε ότι θα βρείτε και καμία ψήφο από το ΠΑ.ΣΟ.Κ. σε βάρος της κας Παπανδρέου. 'Εχουν συνείδηση οι Βουλευτές του ΠΑ.ΣΟ.Κ. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης):Ο κ. Χρήστος Μαρκογιαννάκης ζήτησε το λόγο επί του Κανονισμού.

Ορίστε, κύριε Μαρκογιαννάκη.

ΧΡΗΣΤΟΣ ΜΑΡΚΟΓΙΑΝΝΑΚΗΣ:Κύριε Πρόεδρε, επιθυμώ να δευτερολογήσω, διότι ναι μεν μας είπατε, ότι υπάρχει απόφαση της Διάσκεψης των Προέδρων, η οποία και ετέθη στο Σώμα το πρωί, πλην όμως η σειρά των ομιλητών, όπως εξελίχθηκε η συζήτηση, ήταν τέτοια, που απέβη σε βάρος της Νέας Δημοκρατίας. Διότι κατά σύμπτωση απουσίασαν κάποια στιγμή συνάδελφοι Κοινοβουλευτικοί Εκπρόσωποι, ομίλησα εγώ, έκτοτε είχαμε πέντε - έξι ομιλητές, χωρίς η Νέα Δημοκρατία να έχει τη δυνατότητα να αρθρώσει έναν πολιτικό λόγο πέντε λεπτών έστω. Και με δεδομένο ότι η συζήτηση γίνεται με τη διαδικασία της γενικευμένης επερώτησης, θα παρακαλούσα πάρα πολύ να μου δώσετε έστω πέντε λεπτά για να πω κάποια πράγματα, ιδία δε να τοποθετηθώ επ' εκείνων που είπε η κυρία Υπουργός, η οποία αντί για να δώσει κάποιες εξηγήσεις, εν πάση περιπτώσει, ήλθε, εξαπέλυσε κάποιους μύδρους εναντίον της Νέας Δημοκρατίας, χωρίς να τοποθετηθεί έστω και επ' ελάχιστον πάνω σ'αυτά τα οποία κατηγορείται.

Παρακαλώ, λοιπόν, να έχω το λόγο για δευτερολογία. 

ΠΡΟΕΔΡΟΣ (Απόστολος Κακλαμάνης):Κύριε Μαρκογιαννάκη, όπως και οι συνάδελφοι που σας άκουσαν, θα διαπίστωσαν, δεν επεκαλέσθητε καμία διάταξη του Κανονισμού, η οποία παραβιάζεται. Αντιλαμβάνομαι...

ΧΡΗΣΤΟΣ ΜΑΡΚΟΓΙΑΝΝΑΚΗΣ:Κύριε Πρόεδρε, το άρθρο 171 ...

ΠΡΟΕΔΡΟΣ (Απόστολος Κακλαμάνης):Κύριε Μαρκογιαννάκη, αφήστε να σας απαντήσω. Σας άκουσα με προσοχή.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Ο εγκαλούμενος μιλάει τελευταίος.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:Ούτε αυτό το τηρήσατε στο παρελθόν.

(Κωδωνοκρουσίες)

ΠΡΟΕΔΡΟΣ (Απόστολος Κακλαμάνης):Είναι γεγονός, ότι η συζήτηση δεν εξελίχθηκε όπως και εγώ ο ίδιος την φανταζόμουνα. Είχα πει άλλωστε, ότι θα ολοκληρώσουμε το αργότερο μέχρι τις 18.30' τη συζήτηση αυτή. Διότι υπολογίζοντας τους χρόνους και τους ομιλητές, που θα ασκούσαν το δικαίωμά τους, υπελόγισα διάρκεια τουλάχιστον επτά ωρών. 'Ομως, είτε μίλησαν λιγότερο ή λιγότεροι από τους ομιλητές. Εν πάση περιπτώσει, αυτήν τη στιγμή ολοκληρώνεται η συζήτησή μας.

Βέβαια η κα Παπανδρέου -και αυτό ήταν δικαίωμά της- δεν μίλησε τελευταία. Θα μπορούσε να κλείσει τη συζήτηση. Μίλησε τελευταίος ο Υπουργός Δικαιοσύνης. Αλλά τουλάχιστον στο χρόνο που είμαι στην 'Εδρα και όσα άκουσα και από το γραφείο μου, δεν έμεινε και τόσο πολύ στο θέμα, ώστε να έχετε κάποιο πρόβλημα.

Δεν νομίζω ότι πρέπει να αναιρέσουμε αυτήν την απόφαση που πήραμε και να αρχίσει ένας νέος κύκλος ομιλητών και δεν ξέρω αν οι Κοινοβουλευτικοί Εκπρόσωποι των άλλων Κομμάτων...

ΧΡΗΣΤΟΣ ΜΑΡΚΟΓΙΑΝΝΑΚΗΣ:Κύριε Πρόεδρε, έχουμε χρόνο προκειμένου να γίνει η ψηφοφορία, περίπου μιάμιση-δύο ώρες.

ΠΡΟΕΔΡΟΣ (Απόστολος Κακλαμάνης):Αυτό είναι αλήθεια. Αλλά εσείς νομίζω, ειδικώς σεις, κύριε Μαρκογιαννάκη, με μια άλλη ιδιότητα την οποία είχατε, πιστεύω ότι διακρίνεσθε από

Σελίδα 6143 

και την ειδικότερη ευαισθησία για μια τέτοια διαδικασία. 

ΧΡΗΣΤΟΣ ΜΑΡΚΟΓΙΑΝΝΑΚΗΣ:Κύριε Πρόεδρε, η Βουλή δεν πήρε την απόφαση το πρωί, να έχουμε μια συγκεκριμένη διαδικασία; Μπορείτε να εισηγηθείτε αυτήν τη στιγμή να δοθούν από πέντε λεπτά σε κάθε Κοινοβουλευτικό Εκπρόσωπο.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης):Κύριε Μαρκογιαννάκη, ειλικρινά θα ήθελα να μην είσθε ούτε σεις ούτε κανείς άλλος δυσαρεστημένος απ' αυτήν τη διαδικασία. Αλλά ευτυχώς ή δυστυχώς έτσι εξελίχθηκε η διαδικασία. 'Ετσι είχαμε υπολογίσει, αυτό κάναμε.

Τώρα να ανατρέψουμε κάτι, που αποτελεί παράδοση, όχι μόνο ...

ΕΥΑΓΓΕΛΟΣ ΜΕΪΜΑΡΑΚΗΣ:Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης):Κύριε Μεϊμαράκη, σας παρακαλώ, ξέρει ο κ. Μαρκογιαννάκης.

Τώρα να ανατρέψουμε κάτι, που αποτελεί παράδοση, όχι μόνο στο Κοινοβούλιο αλλά σε κάθε ανάλογη περίπτωση σε οποιαδήποτε αίθουσα, σε οποιαδήποτε συζήτηση.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, με συγχωρείτε. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Για την ιστορία και μόνο θέλω να πω το εξής: 'Οταν ήταν η δική μου περίπτωση, ούτε αυτό δεν τηρήσατε. Είχα ζητήσει να μιλήσω τελευταίος και δεν με αφήσατε. Μην επικαλείστε, λοιπόν, ευαισθησία, που δεν την είχατε.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, μου κάνει εντύπωση πάντως η επιλεκτική μνήμη, ιδιαίτερα όταν πρόκειται να πείτε κάτι όχι ευχάριστο για εμένα. Δεν πειράζει. Εγώ θα σας πω το εξής: Θέλω να σας θυμίσω, κύριε Πρόεδρε, ότι αυτό συνέβη όταν συνεζητείτο η σύσταση της Εξεταστικής Επιτροπής και όχι της Προανακριτικής.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και τη μία και την άλλη.

ΠΡΟΕΔΡΟΣ (Απόστολος Κακλαμάνης): Και για να σας θυμίσω ακόμη καλύτερα, το πρόβλημα τότε δεν ήταν αν θα μιλήσετε τελευταίος, αλλά στην ώρα που θέλατε να μιλήσετε.'Ηταν η ώρα που θεωρούσατε, ότι υπάρχει καλύτερη τηλεοπτική κάλυψη.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καθόλου, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλώς, κύριε Πρόεδρε, εντάξει.

Εν πάση περιπτώσει, δεν είμαι αλάθητος. Εγώ δεν διεξεδίκησα το αλάθητο. Νομίζω, όμως, ότι αυτήν τη στιγμή, αφού πήραμε αυτήν την απόφαση, αφού φθάσαμε έως εδώ, αν και έχουμε χρόνο, δεν μπορούμε να ανατρέψουμε πλέον μία ολόκληρη διαδικασία.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ορίστε, κύριε Μεϊμαράκη.

ΕΥΑΓΓΕΛΟΣ ΜΕΪΜΑΡΑΚΗΣ: Συγγνώμη, κύριε Πρόεδρε, αλλά εάν είναι η ψηφοφορία να αρχίσει στις 18.00' ή 18.30', όπως έχει συμφωνήσει η Βουλή...

(Θόρυβος στην Αίθουσα)

Με συγχωρείτε ένα λεπτό, κύριοι συνάδελφοι. Να μας πει το Προεδρείο. Το Προεδρείο δεν μας είπε αν θα αρχίσουμε τώρα. Ακριβώς αυτό λέω.

Εάν, λοιπόν, είναι να διακόψουμε μέχρι τις 18.00' - 18.30' για να ξεκινήσει η ψηφοφορία εκείνη την ώρα, γιατί να μη δοθεί ο λόγος στον κύριο συνάδελφο, ο οποίος τον εζήτησε; Εάν, όμως, κύριε Πρόεδρε, είναι να ξεκινήσετε την ψηφοφορία τώρα, αυτό σημαίνει, ότι δεν είμαστε σύμφωνοι με την απόφαση, την οποία λάβαμε το πρωί.

ΠΡΟΕΔΡΟΣ (Απόστολος Κακλαμάνης): Πάντως για μία φορά ακόμη διαπιστώνεται -και ασφαλώς υπάρχουν κάποιοι τρίτοι, που παρακολουθούν και διαπιστώνουν- ότι σ' αυτήν την Αίθουσα τα θέλουμε όλα δικά μας. Και όταν δεν είναι όλα δικά μας, υπάρχει ένας, τον οποίο μπορούμε άνετα να κατηγορούμε όλοι. Ο Πρόεδρος του Σώματος.

ΕΥΑΓΓΕΛΟΣ ΜΕΪΜΑΡΑΚΗΣ: 'Οχι, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Βεβαιότατα. Δικαίως κάποιος ξένος προς τις διαδικασίες της Αιθούσης, θα πει "μα, είναι δυνατόν να διακόπτουν για τις 18.00' και να μην αφήνουν να μιλήσει κάποιος ο οποίος θέλει να μιλήσει για πέντε λεπτά;" 'Ετσι δεν είναι, κύριε Μεϊμαράκη;

ΕΥΑΓΓΕΛΟΣ ΜΕΪΜΑΡΑΚΗΣ: 'Αρα, θα διακόψουμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Σας παρακαλώ.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ορίστε, κύριε Ιωαννίδη, έχετε το λόγο. 

ΦΟΙΒΟΣ ΙΩΑΝΝΙΔΗΣ: Εγώ το μόνο που θα ήθελα να πω, γιατί αποδέχομαι όσα λέτε, είναι, ότι δεν είναι δυνατόν να έχει τον τελευταίο λόγο η κατηγορία. Αυτό αποκλείεται.

ΠΡΟΕΔΡΟΣ (Απόστολος Κακλαμάνης): Υπάρχουν καινά δαιμόνια τώρα.

Κύριοι συνάδελφοι, εγώ, παρ' όλα αυτά, κατ' αρχήν θα ρωτήσω εάν θέλει κανείς, εξ όσων δικαιούνται το λόγο, να μιλήσει. Ουδείς. 

ΕΥΑΓΓΕΛΟΣ ΜΕΪΜΑΡΑΚΗΣ: 'Αλλο θέμα έθεσα εγώ. 'Εθεσα το θέμα αν θα γίνει η ψηφοφορία τώρα. 

ΠΡΟΕΔΡΟΣ (Απόστολος Κακλαμάνης): Ερωτώ το Σώμα, εάν δέχεται αυτό που απεφασίσθη το πρωί -να μην υπάρξουν δευτερολογίες- να αναιρεθεί. Παρακαλώ, όσοι θέλουν την απόφασή μας την πρωινή να την αναθεώρησουμε, να εγερθούν.

ΕΥΑΓΓΕΛΟΣ ΜΕΙΜΑΡΑΚΗΣ: Κύριε Πρόεδρε, σας παρακαλώ. Η πρωινή απόφαση ήταν για τις 18.00'...

ΠΡΟΕΔΡΟΣ (Απόστολος Κακλαμάνης): Σας παρακαλώ. Δεν έχετε το λόγο. 

Ελήφθη ομοφώνως μία απόφαση. Η απόφαση που ελήφθη ήταν, ότι δεν θα υπάρξουν δευτερολογίες. 

(Θόρυβος στην Αίθουσα)

Σας παρακαλώ, μη μιλάτε όλοι μαζί. Δεν είναι σωστό και δεν προσφέρει τίποτα αυτό που κάνετε. Ιδιαίτερα παρακαλώ τον κ. Τζωάννο. Σας παρακαλώ και πάλι. Αφήστε να περάσει κάποιος χρόνος σ' αυτήν την Αίθουσα και σταματήστε να κάνετε μονίμως συστάσεις στο Προεδρείο. Σας παρακαλώ.

ΙΩΑΝΝΗΣ ΤΖΩΑΝΝΟΣ: Πού την είδατε τη σύσταση;

ΠΡΟΕΔΡΟΣ (Απόστολος Κακλαμάνης): Σας παρακαλώ. Σας βλέπω απέναντί μου και σας ακούω. Επιτέλους, επτά μήνες είστε σ'αυτήν την Αίθουσα.

ΙΩΑΝΝΗΣ ΤΖΩΑΝΝΟΣ: Τι είπα;

ΠΡΟΕΔΡΟΣ(Απόστολος Κακλαμάνης):Υπάρχουν άλλοι που είναι σαράντα χρόνια. Αφήστε να μου κάνουν συστάσεις εκείνοι. Θα προσέξω περισσότερο αυτές τις συστάσεις.

ΙΩΑΝΝΗΣ ΤΖΩΑΝΝΟΣ:Δεν έκανα σύσταση. Ρώτησα ποια είναι η απόφαση.

ΠΡΟΕΔΡΟΣ(Απόστολος Κακλαμάνης):Ερωτώ λοιπόν το Σώμα, εάν την απόφαση την οποία πήραμε το πρωί, να μην υπάρξουν δευτερολογίες, θέλει να την τροποποιήσουμε, προκειμένου ο συνάδελφος κ. Χρήστος Μαρκογιαννάκης, Κοινοβουλευτικός Εκπρόσωπος της Νέας Δημοκρατίας, να δευτερολογήσει και εν συνεχεία να δευτερολογήσουν και όποιοι άλλοι Κοινοβουλευτικοί Εκπρόσωποι το επιθυμούν.

(Θόρυβος στην Αίθουσα)

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ(Απόστολος Κακλαμάνης):'Οχι, κύριε Μπρατάκο, δεν έχετε το λόγο. Δεν μπορεί να παίρνει όποιος θέλει το μικρόφωνο και να μιλάει. 'Εχετε εκπροσώπους.

ΑΓΓΕΛΟΣ ΜΠΡΑΤΑΚΟΣ: Είμαι Βουλευτής, κύριε Πρόεδρε. Δεν μιλώ, ζητώ το λόγο.

ΠΡΟΕΔΡΟΣ(Απόστολος Κακλαμάνης):Μα δεν δικαιούσθε το λόγο.

ΑΓΓΕΛΟΣ ΜΠΡΑΤΑΚΟΣ: 'Αλλο να μου πείτε, ότι δεν δικαιούμαι να μιλήσω.

ΠΡΟΕΔΡΟΣ(Απόστολος Κακλαμάνης): 'Οσοι συμφωνείτε, 

Σελίδα 6144 

να τροποποιηθεί η απόφαση, παρακαλώ να εγερθείτε.

(Εγείρονται οι Βουλευτές της Νέας Δημοκρατίας)

ΑΓΓΕΛΟΣ ΜΠΡΑΤΑΚΟΣ: Θα πάρουμε λάθος απόφαση, κύριε Πρόεδρε.

ΠΡΟΕΔΡΟΣ(Απόστολος Κακλαμάνης):Κύριε Μπρατάκο, ο κ. Τσαλδάρης, ο κ. Μητσοτάκης, υποθέτω ότι ξέρουν καλύτερα τις διαδικασίες από εμάς.

Παρακαλώ, όσοι συνάδελφοι δεν συμφωνούν να τροποποιηθεί η απόφαση, να εγερθούν.

(Εγείρονται οι Βουλευτές όλων των άλλων Κομμάτων)

Είναι προφανές, ότι το Σώμα εμμένει στην αρχική του απόφαση.

Κυρίες και κύριοι συνάδελφοι, σ' αυτό το σημείο κηρύσσεται περαιωμένη η συζήτηση επί της προτάσεως ...

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, ζητώ το λόγο.

ΠΡΟΕΔΡΟΣ(Απόστολος Κακλαμάνης):Ναι, κύριε Πρόεδρε. Βέβαια είπα, ότι κηρύσσεται περαιωμένη η συζήτηση.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, είχα σηκώσει το χέρι μου πολύ πριν.

ΠΡΟΕΔΡΟΣ(Απόστολος Κακλαμάνης)Καλώς.

Ορίστε, κύριε Πρόεδρε, έχετε το λόγο.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, απεφασίσθη από τη Βουλή, ότι θα ισχύσει η πρωινή συμφωνία. Αυτό είναι γεγονός. Η πρωινή συμφωνία προέβλεπε ψηφοφορία μεταξύ 18.00'-18.30'. Παρακαλώ, λοιπόν, να τηρηθεί πλήρως η συμφωνία αυτή, να διακόψουμε και να αρχίσουμε στις 18.00' την ψηφοφορία.

(Θόρυβος στην Αίθουσα)

ΙΩΑΝΝΗΣ ΤΣΑΚΛΙΔΗΣ: Στη Βουλή δεν είναι μόνο Αθηναίοι.

(Κωδωνοκρουσίες)

ΠΡΟΕΔΡΟΣ(Απόστολος Κακλαμάνης) Σας παρακαλώ, κύριε Τσακλίδη. Δεν μπορεί ο καθένας να μιλάει όποτε θέλει σ' αυτήν την Αίθουσα. Καταλάβετέ το επιτέλους!

Κυρίες και κύριοι συνάδελφοι, κηρύσσεται περαιωμένη η συζήτηση επί της προτάσεως των Βουλευτών της Νέας Δημοκρατίας για διεξαγωγή ή μη προανάκρισης για το θέμα της χορήγησης αδείας στο Καζίνο της περιοχής Φλοίσβου Αθηνών.

Η ψηφοφορία που θα επακολουθήσει θα αρχίσει στις 18.00' ακριβώς, εκτός εάν οι Κοινοβουλευτικοί Εκπρόσωποι όλοι των Κομμάτων μου γνωστοποιήσουν, ότι οι Βουλευτές τους, που το πρωί άκουσαν, ότι η διαδικασία θα κρατήσει μέχρι τις 18.30' είναι παρόντες. Είναι ενδεχόμενο για λόγους σοβαρούς κάποιος συνάδελφος να μην είναι αυτήν τη στιγμή εδώ για να ψηφίσει.

Η ψηφοφορία λοιπόν θα γίνει στις 18.00'.

Πληροφορώ τους συναδέλφους που θα ταξιδέψουν στη Βόρειο Ελλάδα, ότι υπάρχει συνεννόηση της αρμόδιας υπηρεσίας με την Ολυμπιακή, ώστε η σχετική πτήση να αναμείνει τους συναδέλφους μετά την ψηφοφορία για να ταξιδέψουν.

Διακόπτεται η συνεδρίαση για τις 18.00' .

(ΔΙΑΚΟΠΗ)

(Μ Ε Τ Α Τ Η Δ Ι Α Κ Ο Π Η)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.

Επειδή πρέπει να εξυπηρετηθούν συνάδελφοι, οι οποίοι φεύγουν με πτήσεις για τις περιφέρειές τους πολύ σύντομα, σας παρακαλώ να κάνετε ησυχία, να διευκολυνθούν, να ψηφίσουν πρώτα οι συνάδελφοι αυτοί και να ολοκληρώσουμε τη διαδικασία.

Η ψηφοφορία επί της προτάσεως των Βουλευτών της Νέας Δημοκρατίας θα είναι μυστική, όπως ορίζει το άρθρο 73 του Κανονισμού, σε συνδυασμό με το άρθρο 155. Στην ψηφοφορία δεν μετέχει η Υπουργός Ανάπτυξης κα Βάσω Παπανδρέου, σε εφαρμογή της παραγράφου 5 του άρθρου 155.

Θα διεξαχθεί η ψηφοφορία με ψηφοδέλτια, τα οποία σας έχουν διανεμηθεί και τα οποία θα τοποθετήσετε μέσα σε φακέλους, οι οποίοι επίσης σας έχουν διανεμηθεί.

Στο ψηφοδέλτιο αναγράφεται πρώτο το όνομα του κ. Διονυσίου Λιβανού και δεύτερο το όνομα της κας Βάσως Παπανδρέου. Παραπλεύρως των ονομάτων ενός εκάστου, σημειώνονται οι λέξεις "Ναι", "'Οχι", "Παρών". Η ψήφος εκφράζεται με σταυρό δίπλα σε μια από τις τρεις λέξεις "Ναι", "'Οχι", "Παρών".

Καλούνται επί του καταλόγου οι συνάδελφοι Αθανάσιος Αλευράς από το ΠΑ.ΣΟ.Κ. και Νικόλαος Νικολόπουλος από τη Νέα Δημοκρατία.

Καλούνται επί της ψηφοδόχου η κα Ελένη Ανουσάκη από το ΠΑ.ΣΟ.Κ. και ο κ. Παναγιώτης Καμμένος από τη Νέα Δημοκρατία.

Πρόεδρος της εφορευτικής επιτροπής είναι ο Γ' Αντιπρόεδρος της Βουλής κ. Λουκάς Αποστολίδης.

Παρακαλώ να αρχίσει η ανάγνωση του καταλόγου...

ΟΡΕΣΤΗΣ ΚΟΛΟΖΩΦ: Κύριε Πρόεδρε, ήθελα να κάνω μία διευκρίνιση.

ΠΡΟΕΔΡΟΣ (Απόστολος Κακλαμάνης): 'Εχει αρχίσει, όμως, η ψηφοφορία. Ορίστε, κατ' οικονομία.

ΟΡΕΣΤΗΣ ΚΟΛΟΖΩΦ: Δεν με προσέξατε. Μόλις εξηγήσατε, ζήτησα το λόγο.

Υπάρχουν για τον κ.Διονύση Λιβανό τρεις κατηγορίες. Εδώ, όπως είναι διατυπωμένο το ψηφοδέλτιο, εκφράζονται και οι τρεις συνοπτικά. Εμείς τοποθετηθήκαμε προηγουμένως, ότι ζητάμε προανάκριση για τις δύο και όχι για την τρίτη. Δεν είναι δυνατόν, όπως είναι διατυπωμένο το ψηφοδέλτιο, να εκφραστεί αυτή η άποψη του Κόμματός μας. Θα ήθελα μία διευκρίνιση, αν μπορούν να διατυπωθούν ξεχωριστά οι κατηγορίες. Διαφορετικά θα πρέπει να δούμε τι θα κάνουμε. Και πριν την έναρξη της ψηφοφορίας θα ήθελα να κάνω δήλωση.

ΠΡΟΕΔΡΟΣ (Απόστολος Κακλαμάνης): Κύριε Κολοζώφ, το ψηφοδέλτιο αυτό έχει διατυπωθεί, όπως έχει γίνει με όλα τα ψηφοδέλτια των αντιστοίχων διαδικασιών, που έχουν γίνει μέχρι τώρα.

ΟΡΕΣΤΗΣ ΚΟΛΟΖΩΦ: Υπάρχουν τρεις πράξεις.

ΠΡΟΕΔΡΟΣ (Απόστολος Κακλαμάνης): Ναι. Και σε εκείνες τις περιπτώσεις υπήρχαν πλείονες της μιας...

(Θόρυβος στην Αίθουσα-Κωδωνοκρουσίες)

Κύριοι συνάδελφοι, κάνετε λίγο ησυχία, σας παρακαλώ. Είναι ένα θέμα, το οποίο ενδιαφέρει όλους.

Και εκεί υπήρχαν πλείονες της μίας πράξεις σε πολλές περιπτώσεις. Καθένας προφανώς σταθμίζει εάν κρίνει, ότι πρέπει να γίνει Προανακριτική Επιτροπή. 'Αλλωστε η Προανακριτική Επιτροπή δεν είναι απαραίτητο να περιοριστεί σ' αυτές τις πράξεις ή σ' αυτά τα πρόσωπα.

ΟΡΕΣΤΗΣ ΚΟΛΟΖΩΦ: Ψηφίζαμε ξεχωριστά τις κατηγορίες πάντοτε, κύριε Πρόεδρε. Πρώτη φορά γίνεται αυτό.

ΠΡΟΕΔΡΟΣ (Απόστολος Κακλαμάνης): Κύριε Κολοζώφ, αυτό συμβαίνει, αφού υποβληθεί το πόρισμα της Προανακριτικής Επιτροπής. Τότε αποφασίζεται εάν, ποιοι και για ποιες πράξεις θα παραπεμφθούν ή όχι. Για τη σύσταση της Προανακριτικής Επιτροπής δεν διακρίνει ο Κανονισμός. Αποφασίζουμε αν είμεθα υπέρ ή κατά της συστάσεως Προανακριτικής Επιτροπής. Και επειδή το θέμα αφορά πρόσωπα, η ψηφοφορία κατά το άρθρο 155, είναι μυστική. Αν η Προανακριτική Επιτροπή συσταθεί και αν υποβάλει το πόρισμά της και αν το πόρισμά της θα προβλέπει για συγκεκριμένα πρόσωπα, ορισμένες πράξεις, για τις οποίες πρέπει να παραπεμφούν στο Ειδικό Δικαστήριο, τότε το ψηφοδέλτιο θα καθορίζει και την πράξη ή τις πράξεις, που αποδίδονται σε καθέναν από εκείνους, για τους οποίους προτείνεται η παραπομπή.

ΟΡΕΣΤΗΣ ΚΟΛΟΖΩΦ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κολοζώφ.

(Θόρυβος στην Αίθουσα-Κωδωνοκρουσίες)

Παρακαλώ, κύριοι!

ΟΡΕΣΤΗΣ ΚΟΛΟΖΩΦ: Κύριε Πρόεδρε, παίρνω υπόψη μου αυτά που είπατε. Θα ήθελα να κάνω μία δήλωση. (Θόρυβος στην Αίθουσα-Κωδωνοκρουσίες)

ΠΡΟΕΔΡΟΣ (Απόστολος Κακλαμάνης): Δεν σας ακούω, κύριε Κολοζώφ. Σας παρακαλώ θερμά, κύριοι συνάδελφοι!

ΟΡΕΣΤΗΣ ΚΟΛΟΖΩΦ: Παίρνω υπόψη μου τα όσα είπατε. Θα ήθελα να κάνω μία δήλωση, για να είναι καταχωρισμένη 

Σελίδα 6145 

στα Πρακτικά και να γίνει γνωστό, ότι το Κομμουνιστικό Κόμμα της Ελλάδας ψηφίζει "ΝΑΙ" για τις δύο πρώτες κατηγορίες για τον κ. Λιβανό...

ΠΡΟΕΔΡΟΣ (Απόστολος Κακλαμάνης): Κύριε Κολοζώφ, ξέρετε ότι αυτό δεν επιτρέπεται.

ΟΡΕΣΤΗΣ ΚΟΛΟΖΩΦ: Ενώ αντίθετα...

ΠΡΟΕΔΡΟΣ (Απόστολος Κακλαμάνης): Δεν επιτρέπεται. Κύριε Κολοζώφ, σας παρακαλώ.

ΟΡΕΣΤΗΣ ΚΟΛΟΖΩΦ: Μα, κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Μπορείτε εκτός της Αιθούσης να κάνετε οποιαδήποτε δήλωση. Δεν είναι σωστό, εφ' όσον σας έδωσα για το διαδικαστικό την εξήγηση αυτή. Από εκεί και πέρα εκτός Αιθούσης μπορεί ο οποιοσδήποτε από εμάς να δηλώσει ο,τιδήποτε. Και εσείς σέβεστε πάντοτε αυτές τις διαδικασίες. Σας παρακαλώ πολύ.

Παρακαλώ να αρχίσει η ανάγνωση του καταλόγου.

(ΨΗΦΟΦΟΡΙΑ)

(Κατά τη διάρκεια της ψηφοφορίας την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Παναγιώτης Ν. Κρητικός):Υπάρχει κανείς εκ των κυρίων συναδέλφων που δεν άκουσε το όνομά του; Κανείς.

Εκ των απόντων Βουλευτών ο κ. Ιωάννης Ζαφειρόπουλος Βουλευτής Ηλείας έστειλε επιστολή, ο οποίος νοσηλευόμενος στον "ΕΥΑΓΓΕΛΙΣΜΟ" δηλώνει, ότι καταψηφίζει την πρόταση του Κόμματος της Νέας Δημοκρατίας για τη σύσταση Προανακριτικής Επιτροπής κατά της Υπουργού Ανάπτυξης κας Βάσως Παπανδρέου και του τέως Υπουργού Τουρισμού κ. Διονυσίου Λιβανού.

Κηρύσσεται περαιωμένη η ψηφοφορία και παρακαλούνται οι κύριοι ψηφολέκτες να προβούν στην καταμέτρηση και διαλογή των ψηφοδελτίων για την εξαγωγή του αποτελέσματος.

(ΚΑΤΑΜΕΤΡΗΣΗ)

(Κατά τη διάρκεια της καταμέτρησης την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ)

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης μυστικής ψηφοφορίας.

Εψήφισαν εν συνόλω 281 Βουλευτές. 

Στην κάλπη ευρέθησαν 281 ψηφοδέλτια. 'Εγκυρα 280. 'Ακυρα 1.

Σε ό,τι αφορά τον πρώην Υπουργό κ.Διονύσιο Λιβανό:

Υπέρ της πρότασης για σύσταση Προανακριτικής Επιτροπής εψήφισαν 114 Βουλευτές.

Κατά της πρότασης εψήφισαν 150 Βουλευτές.

Λευκό εψήφισαν 11 Βουλευτές.

Παρών εψήφισαν 5 Βουλευτές.

Σε ό,τι αφορά την Υπουργό Ανάπτυξης κα Βάσω Παπανδρέου:

Υπέρ της πρότασης για σύσταση Προανακριτικής Επιτροπής εψήφισαν 121 Βουλευτές.

Κατά της πρότασης εψήφισαν 146 Βουλευτές.

Λευκό εψήφισαν 6 Βουλευτές.

Παρών εψήφισαν 7 Βουλευτές.

Επομένως η πρόταση των Βουλευτών της Νέας Δημοκρατίας για τη διεξαγωγή προανάκρισης κατά του κ. Διονυσίου Λιβανού, πρώην Υπουργού Τουρισμού και κατά της κας Βάσως Παπανδρέου, Υπουργού Ανάπτυξης, καθώς και κατά παντός συμμετόχου για την υπόθεση του καζίνο του Φλοίσβου δεν γίνεται δεκτή και η Βουλή αποφασίζει τη μη διεξαγωγή προανακρίσεως γι' αυτό το θέμα.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 19.45' λύεται η συνεδρίαση για τη Δευτέρα 12 Μαϊου 1997 και ώρα 18.00', με αντικείμενο εργασιών του Σώματος Κοινοβουλευτικό 'Ελεγχο, Επίκαιρες Ερωτήσεις και στη συνέχεια συζήτηση Επερωτήσεως σύμφωνα με την ημερήσια διάταξη, που θα διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 6146 
