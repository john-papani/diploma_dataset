Π Ρ Α Κ Τ Ι Κ Α    Β Ο Υ Λ Η Σ
 
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΙΖ'
Πέμπτη 30 Οκτωβρίου 1997
 
Αθήνα, σήμερα στις 30 Οκτωβρίου 1997, ημέρα Πέμπτη και ώρα 10.20' συνήλθε στην Αίθουα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 29.10.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΙΣΤ' συνεδριάσεώς του, της 29ης Οκτωβρίου 1997, σε ό,τι αφορά την ψήφιση στο σύνολο του σχεδίου νόμου "Χρηματιστηριακή Αγορά Παραγώγων και άλλες διατάξεις".
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Αθανάσιο Δαβάκη, Βουλευτή Λακωνίας, τα ακόλουθα):
Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" διαμαρτύρεται για την καθιέρωση και στην ακριτική Σαμοθράκη τεκμαρτού φόρου εισοδήματος σε ανύπαρκτα αγροτικά εισοδήματα.
2) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία οι Κάτοικοι των χωριών του τέως Δήμου Αλαγονίας δηλώνουν την αντίθεσή τους προς το σχέδιο "Ι.Καποδίστριας".
3) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Πανελλήνιος Σύλλογος Νεφροπαθών ζητεί τα τέκνα των νεφροπαθών ασθενών να υπηρετούν 12μηνη θητεία στις ένοπλες δυνάμεις.
4) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Μυκονίων ζητεί την άμεση πρόσληψη προσωπικού για τη στελέχωση της ειδικής υπηρεσίας - Δημοτικής Αστυνομίας - του Δήμου Μυκονίων.
5) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Σωματείο Εργαζομένων ΕΚΑΒ Θεσσαλίας ζητεί την καταβολή του επιδόματος εκτός έδρας στα μέλη του.
6) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία Γονείς Ελλήνων φοιτητών Καμερίνου Ιταλίας ζητούν τη μετεγγραφή των τέκνων τους στα ελληνικά πανεπιστήμια.
7) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι Ομοσπονδίες Νομών Λάρισας, Μαγνησίας, Τρικάλων και Καρδίτσας ζητούν την κατάργηση του 35% σε Ο.Ε. - Ε.Ε. - Ε.Π.Ε. και Συνεταιρισμούς.
8) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία Επιμελητές - Εισπράξεων ΤΕΒΕ Βόλου Μαγνησίας ζητούν τη νομοθετική ρύθμιση της εργασιακής τους σχέσης.
9) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε δημοσίευμα εφημερίδας στο οποίο ζητείται η επαναφορά του επιδόματος ακτινοβολίας για τους τεχνολόγους - ακτινολόγους.
10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η ρύθμιση των δανείων των χοιροτρόφων.
11) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Γραβιάς Φωκίδας ζητεί τη λήψη μέτρων για τη συνέχιση λειτουργίας της βιομηχανίας ΧΥΤΑΛ.
12) Ο Βουλευτής Αχαίας κ. ΔΗΜΗΤΡΙΟΣ ΚΟΥΤΣΟΓΙΩΡΓΑΣ κατέθεσε αναφορά με την οποία ζητεί να επισπευθούν οι διαδικασίες απαλλοτρίωσης εκτάσεων, προκειμένου να αποκαλυφθεί το αρχαίο θέατρο του Κλείτορα στο Νομό Αχαίας.
13) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Ναυτικός 'Ομιλος Χίου ζητεί οικονομική ενίσχυση των αθλητικών του δραστηριοτήτων.
14) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο επισημαίνεται η αδιαφορία για την αποκατάσταση των ζημιών που προκλήθηκαν από το σεισμό του 1993 στο Δημοτικό Μέγαρο της Πάτρας.
15) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ο Εμπορικός και Εισαγωγικός Σύλλογος Πατρών καταγγέλλει την ασκούμενη πολιτική του κλάδου.
16) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας με το οποίο εκφράζονται διαμαρτυρίες για τη μη ολοκλήρωση του έργου της μετακίνησης των στύλων της ΔΕΗ στον κόμβο Κουρτέση Πάτρας Αχαίας.
17) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα τα οποία αντιμετώπισαν οι μαθητές Αιγιαλείας κατά τη μεταφορά τους λόγω των οικονομικών διαφορών της Ν.Α. Αχαίας και του ΚΤΕΛ Αιγίου.
18) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην κατάχρηση του θεσμού του Πανεπιστημιακού Ασύλου στο Πανεπιστήμιο Πατρών από Αλβανούς οπλοφόρους.
19) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινότητα Δαφνών του Νομού Αχαίας αντιτίθεται στο πρόγραμμα συνένωσης των ΟΤΑ.
20) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην παράνομη εναπόθεση σκουπιδιών σε ακάλυπτο χώρο πίσω το Περιφερειακό Πανεπιστημιακό Νοσοκομείο Πατρών.
21) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο κ. Γ.Τζερεμές, ταξίαρχος κάτοικος Τρικάλων, διαμαρτύρεται για τη δίωξή του από την Πολεμική Αεροπορία.
22) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία οι Ομοσπονδίες ΕΒΕ Νομών Λάρισας, Μαγνησίας, Τρικάλων και Καρδίτσας ζητούν να καταργηθεί το 35% σε Ο.Ε., Ε.Ε., Ε.Π.Ε. και Συνεταιρισμούς.
23) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία οι Κοινότητες Ευαγγελισμού, Δομένικου, Συκέας, Παλαιοκάστρου και Μαγούλας Λάρισας ζητούν να δημιουργηθεί στην περιοχή τους Δήμος "ΧΥΡΕΤΕΙΩΝ - ΜΑΛΛΟΙΑΣ" με έδρα την Κοινότητα Ευαγγελισμού Λάρισας.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 15/2.7.97 ερώτηση δόθηκε με το υπ' αριθμ. 801/16.9.97 έγγραφο από τον Υπουργό Eθνικής Παιδείας και Θρησκευμάτων η ακόλουθη απάντηση:
"Σε απάντηση της υπ' αριθ. 15/2.7.1997 ερώτησης, που κατέθεσε στη Βουλή ο Βουλευτής κ. Α. Ανδρεουλάκος, σας γνωρίζουμε τα εξής:
1. To Πανεπιστήμιο έχει στην αποκλειστική του ιδιοκτησία νομή και κατοχή έκταση 20.000 τ.μ. (Ο.Τ. 58 στην Καλλιθέα). Η ιδιοκτησία αυτή προστατεύεται από το Σύνταγμα, τις διατάξεις περί κληροδοτημάτων και το άρθρο 2 "περί πανεπιστημιακού ασύλου" του ν.1268/82. Επομένως ο χώρος του Πανεπιστημίου επιτρέπεται να χρησιμοποιείται μόνον από την Πανεπιστημιακή Κοινότητα και σε καμία περίπτωση δεν μπορεί να καταστεί κοινόχρηστος. Επισημαίνεται ότι η έκταση αυτή αγοράσθηκε από τον Π.Χαροκόπο το 1906 με σκοπό την ανέγερση και λειτουργία εκπαιδευτικού ιδρύματος, όπερ και έγινε με τη Χαροκόπειο Ανωτάτη Σχολή Οικιακής Οικονομίας (Χ.Α.Σ.Ο.Ο.). Το Χαροκόπειο Πανεπιστήμιο που ιδρύθηκε με το ν. 1894/90, όπως αυτός συμπληρώθηκε με το ν. 1966/91, αποτελεί μετεξέλιξη και αναβάθμιση της πρώην Χ.Α.Σ.Ο.Ο.. Με βάση τους ανωτέρω νόμους μεταβιβάσθηκε και όλη η κινητή και ακίνητη περιουσία της Χ.Α.Σ.Ο.Ο. στο νέο Πανεπιστήμιο. Συνεπώς ο χώρος αυτός του Πανεπιστημίου, ο οποίος είναι περιστοιχισμένος τουλάχιστον από το 1915, όπως προκύπτει από ιστορικές φωτογραφίες, σε καμία περίπτωση δεν μπορεί να χαρακτηρισθεί ως "πάρκο". Ο όρος "πάρκο", όπως μας πληροφόρησε το Χαροκόπειο Πανεπιστήμιο, είναι πρόσφατο εφεύρημα μεμονωμένων ατόμων, ώστε να στοιχειοθετηθούν επιχερήματα δήμευσης της ιδιοκτησίας του Χαροκοπείου Πανεπιστημίου.
2. Προ τεσσάρων ετών υποβλήθηκε από το Δήμο Καλλιθέας πρόταση στο Κεντρικό Συμβούλιο Χωροταξίας, Οικισμού και Περιβάλλοντος (ΚΣΧΟΠ) του ΥΠΕΧΩΔΕ για την τροποποίηση του πολεοδομικού σχεδίου και των όρων δόμησης του Ο.Τ. 58, όπου και η ανωτέρω έκταση του Πανεπιστημίου. Το ΚΣΧΟΠ, ομόφωνα και μετά από παρέμβαση του Πανεπιστημίου τροποποίησε τους όρους δόμησης ως εξής: κάλυψη 13,5% έναντι 70% της περιοχής, συντελεστής δόμησης 0,4 έναντι 2,4 της περιοχής και μέγιστο ύψος 11 μ. έναντι 21 μ. της περιοχής.
3. Με βάση τους ανωτέρω νέους δραστικά μειωμένους όρους δόμησης το Πανεπιστήμιο μπορεί να ανοικοδομήσει ένα και μόνο κτίριο, το οποίο θα έχει κάλυψη 689 τ.μ. και ύψος 11 μ. 'Ετσι τελικώς θα απομείνει ως ακάλυπτος χώρος, έκταση 17.300 τ.μ. Αυτό το κτίριο προβλέπεται από το 1981 στη διαθήκη της Ευανθίας Χαροκόπου Πετρούτση και ο χώρος όπου θα ανεγερθεί έχει οριοθετηθεί από το ΥΠΕΧΩΔΕ και είναι εντελώς χέρσος, όπως αποδεικνύεται από σειρά αεροφωτογραφιών της Γεωγραφικής Υπηρεσίας Στρατού που υπάρχουν από το 1936 και εντεύθεν.
4. Το κτιριολογικό πρόγραμμα του νέου κτιρίου έχει εγκριθεί από το Υπουργείο Παιδείας και η εκτέλεση του όλου έργου και η προμήθεια του αναγκαίου εξοπλισμού έχουν ενταχθεί στο Β' Κ.Π.Σ. από το 1995. Το ίδιο έτος δημοπρατήθηκε το έργο και αναδείχθηκε ανάδοχος εκτέλεσης αυτού, ο οποίος έχει παραδώσει τη μελέτη του κτιρίου και έχει πληρωθεί αυτήν από τις πιστώσεις που έχουν εγγραφεί σχετικώς στο ΠΕΠ Αττικής.
5. Ο καθορισμός των όρων δόμησης και οι διαδικασίες έκδοσης της οικοδομικής αδείας για την ανέγερση του νέου κτιρίου, προβλέπονται από Προεδρικό Διάταγμα, του οποίου η δημοσίευση βρίσκεται στο τελικό στάδιο. Σημειώνεται ότι το σχέδιο του Προεδρικού Διατάγματος εγκρίθηκε θετικά από το αρμόδιο τμήμα του Συμβουλίου της Επικρατείας που το επεξεργάστηκε.
6. Επισημαίνεται ότι το Πανεπιστήμιο:
α) 'Εχει ιδιαίτερη ευαισθησία για τον άνθρωπο και το περιβάλλον, λαμβανομένου υπόψη ότι διαθέτει δύο Τμήματα: To Τμήμα Οικιακής Οικονομίας με κατεύθυνση Ανθρωποοικολογίας και το Τμήμα Διαιτολογίας - Διατροφής.
β) Με πρωτοβουλία του χαρακτηρίστηκε το παλαιότερο κτίριο (του έτους 1915) ως διατηρητέο.
γ) Ανακαίνισε τα κτιριά του το 1993 και τα κατέστησε υποδειγματικά Πανεπιστημιακά κτίρια.
δ) 'Εχει αναβαθμίσει τον περιβάλλοντα χώρο συντηρώντας αυτόν και ενισχύοντας το πράσινο.
Από τα ανωτέρω γίνεται απόλυτα σαφές ότι τα αναφερόμενα στην Ερώτηση δεν είναι ακριβής.
Ο Υπουργός
ΓΕΡΑΣΙΜΟΣ ΑΡΣΕΝΗΣ"
2. Στην με αριθμό 86/2.7.97 ερώτηση δόθηκε με το υπ' αριθμ. 800/9.9.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σχετικά με την έρωτηση με αρ. Πρωτ. 86 που κατατέθηκε στη Βουλή στις 2.7.1997 από τον Βουλευτή 'Εβρου κ. Θεοφάνη Δημοσχάκη και που αφορά το αίτημα για την επιδότηση με 20% κάθε θέσης εργασίας που δημιουργείται εις τον ιδιωτικό τομέα στη Θράκη, έχουμε να παρατηρήσουμε τα εξής:
1. Από 1/7/97 και 1/10/1997 (ΦΕΚ 300Β/15.4.97) επιδοτούνται οι βιομηχανικές, βιοτεχνικές, μεταλλευτικές, κτηνοτροφικές επιχειρήσεις Βιομηχανικού τύπου, καθώς και οι ξενοδοχειακές και ναυτιλιακές επιχειρήσεις με ποσοστό 15% και 12% αντίστοιχα επί του συνολικού κόστους μισθοδοσίας του προσωπικού τους, εφόσον είναι εγκατεστημένες στους Νομούς Ξάνθης, Ροδόπης και 'Εβρου (ΘΡΑΚΗ).
2. Κατά τα λοιπά ισχύουν οι 31730/1.9.88, 30845/9.5.89, 32256/14.2.91, 48699/Β/763/4.6.93 και 33419/27.3.95 κοινές αποφάσεις των Υπουργών Εθνικής Οικονομίας, Οικονομικών και Εργασίας.
3. Δεδομένου του αυστηρού πλαισίου οικονομικής πολιτικής και των περιορισμών που θέτει το σταθεροποιητικό πρόγραμμα, δεν προβλέπεται προς το παρόν πολιτική αυξήσεων των επιδοτήσεων.
Ο Υπουργός
Γ. ΠΑΠΑΝΤΩΝΙΟΥ"
3. Στην με αριθμό 141/2.7.97 ερώτηση δόθηκε με το υπ' αριθμ. 14891/2.9.97 έγγραφο από τον Υπουργό Yγείας και Πρόνοιας η ακόλουθη απάντηση:
"Απαντώντας στην αριθ.141/2.7.97 ερώτηση, που κατέθεσε στη Βουλή των Ελλήνων ο Βουλευτής κ. Θεόδωρος Πασσαλίδης, αναφορικά με μισθολογικά θέματα προσωπικού του Ε.Ο.Π., σας γνωρίζουμε τα ακόλουθα:
Mε την ΔΥΙΓ/οικ.15130/22.7.97 απόφαση Υπουργού, εγκρίθηκε η εφαρμογή του ν.2470/97 "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις" στους υπαλλήλους του Ε.Ο.Π. από 1.1.1997.
Ο τρόπος καταβολής των αναδρομικών θα καθοριστεί με νεώτερη απόφαση.
Ο Υπουργός
Κ. ΓΕΙΤΟΝΑΣ"
4. Στην με αριθμό 197/4.7.97 ερώτηση δόθηκε με το υπ' αριθμ. 1396/18.9.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 197/4.7.97 ερώτηση, που κατατέθηκε στη Βουλή από τον Βουλευτή κ. Ι. Αράπη, για τα θιγόμενα σ'αυτή θέματα, σας πληροφορούμε τα εξής:
Από τη Δ/νση Απασχόλησης της Νομαρχιακής Αυτοδιοίκησης Ηλείας διενεργήθηκαν έλεγχοι στα κατά τόπους εκτελούμενα έργα του ΟΤΕ και της ΔΕΥΑΠ και αφού διαπιστώθηκε απασχόληση αλλοδαπών που δεν ήταν εφοδιασμένοι με άδεια εργασίας, υποβλήθηκαν οι αριθμ.1,3 και 13/97 μηνύσεις κατά των υπευθύνων εργολάβων.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
5. Στην με αριθμό 212/7.7.97 ερώτηση δόθηκε με το υπ' αριθμ. 1398/18.9.97 έγγραφο από τον Υπουργό Eργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση με αριθμ. 212/7.7.97 που κατατέθηκε στη Βουλή από τον Βουλευτή κ. Π.Ψωμιάδη, για τα θιγόμενα σ'αυτή θέματα, σας πληροφορούμε τα εξής:
Κάθε εξαγγελόμενο δανειοδοτικόκ πρόγραμμα έχει τους δικούς του όρους χορήγησης και ως προς τα ποσά και ως προς τα επιτόκια. Τα ποσά των δανείων και το ύψος των επιτοκίων καθορίζονται με νόμους και Υπουργικές Αποφάσεις.
Τα χορηγηθέντα δάνεια με τον ν.1641/86 ήταν μικτά προγράμματα μέσω Κτηματικής Τράπεζας και το μέρος του ποσού του δανείου το χορηγούμενο από τον Οργανισμό Εργατικής Κατοικίας (ΟΕΚ) ήταν άτοκο κατά συνέπεια η μείωση του επιτοκίου για το έντοκο μέρος αφορά την Κτηματική Τράπεζα, αφού το χορηγούσε από δικά της κεφάλαια. 
Για τα δάνεια μέσω προγράμματος Ειδικού Στεγαστικού Ανακυκλούμενου Κεφαλαίου (ΕΣΑΚ) είχε καθορισθεί το επιτόκιο στο ύψος του 10% βάσει του ν.1849/89.
Στα προηγούμενα δανειοδοτικά προγράμματα ο ΟΕΚ δεν μπορεί να μειώσει το επιτόκιο. Τα νέα του όμως προγράμματα είναι πιο ευέλικτα με αυξημένα ποσά δανείων και χαμηλά επιτόκια.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
6. Στην με αριθμό 261/8.7.97 ερώτηση δόθηκε με το υπ' αριθμ. 1399/18.9.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην αριθμ.261/97 ερώτηση, που κατατέθηκε στη Βουλή από τους Βουλευτές κυρίους Ανδρ. Λουλέ και Σπ. Δανέλλη, για τα θιγόμενα σ'αυτή θέματα, σας πληροφορούμε ότι έχουμε ενημερώσει την Εθνική Αντιπροσωπεία με το έγγραφο αριθμ.859/10.4.97, φωτ/φο του οποίου σας στέλνουμε για ενημέρωσή σας.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
7. Στην με αριθμό 265/9.7.97 ερώτηση δόθηκε με το υπ' αριθμ. 960/9.9.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της ερώτησης 265/9.7.97 του Βολευτή κ. Μ. Κεφαλογιάννη, σχετικά με τον διευθύνοντα σύμβουλο της Εθνικής Χρηματιστηριακής ΑΧΕ, σας γνωρίζουμε ότι όπως μας ενημέρωσε η Επιτροπή Κεφαλαιαγοράς, η οποία έχει από το νόμο την αρμοδιότητα να εποπτεύει τα μέλη του Χρηματιστηρίου, μέλος Δ.Σ. εταιρείας της οποίας οι μετοχές είναι εισηγμένες στο Χρηματιστήριο Αξιών Αθηνών δεν μπορεί να είναι μέτοχος ανώνυμης χρηαμτιστηριακής εταιρείας, ενώ με το υφιστάμενο νομικό καθεστώς μπορεί να συμμετέχει στη διοίκηση ανώνυμης χρηματιστηριακής εταιρείας.
Ο Υπουργός
Γ. ΠΑΠΑΝΤΩΝΙΟΥ"
8. Στην με αριθμό 275/9.7.97 ερώτηση δόθηκε με το υπ' αριθμ. 44/26.8.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 275/9.7.97 που κατέθεσε ο Βουλευτής ο κ. Γ. Καλαντζής, σας πληροφορούμε ότι η έγκριση και ισχύς του Καν. 1626/94 "Για τη θέσπιση ορισμένων τεχνικών μέτρων διατήρησης των αλιευτικών πόρων στη Μεσόγειο" σε συνδυασμό με την Εθνική νομοθεσία που αφορούν το εργαλείο Γρι-γρι νύχτας καθιστούν τα απαγορευτικά μέτρα επαρκή για την προστασία των ιχυοαποθεμάτων και δεν υπάρχει ανάγκη λήψης πρόσθετων μέτρων.
Επί πλέον δεν προβλέπεται από τη νομοθεσία της χώρας μας η προσωρινή παύση αλιευτικού εργαλείου με επιδότηση της απώλειας του εισοδήματος των αλιέων για το διάστημα αυτό.
Σχετική είναι και η έκθεση της υπηρεσίας για το πρόβλημα γαύρου Καβάλας που είχε θέσει με επιστολή της (συνημμένη) και η Νομαρχιακή Σύμβουλος Β. Δημοπούλου. Σύμφωνα με την έκθεση δεν υπάρχει πλέον πρόβλημα.
Ο Υπουργός
ΣΤ. ΤΖΟΥΜΑΚΑΣ"
9. Στην με αριθμό 298/10.7.97 ερώτηση δόθηκε με το υπ' αριθμ. 68/17.9.97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης, 298/10.7.1997 που κατέθεσε ο Βουλευτής κ. Ν.Τσιαρτσιώνης, σας γνωρίζουμε τα εξής:
Το πρόβλημα των Αλβανών λαθρομεταναστών και της συνακόλουθης εγκληαμτικτόητας αντιμετωπίζεται από το Υπουργείο μας με ιδιαίτερη υπευθυνότητα και τους απαιτούμενους λεπτούς χειρισμούς, σε συνεργασία με τα Υπουργεία Εθνικής'Αμυνας, Εμπορικής Ναυτιλίας και Εξωτερικών.
Για το σκοπό αυτό έχει ενισχυθεί σημαντικά η επιχειρησιακή ικανότητα των Υπηρεσιών που αστυνομεύουν τις παραμεθόριες περιοχές, με πληρέστερη στελέχωση, η οποία γίνεται κατά προτεραιότητα μέσα από την ελλειμματική δύναμη του Σώματος και ενίσχυση με σύγχρονα μέσα.
Επίσης έχουν δραστηριποιηθεί έντονα και τα κατά μήκος της Ελληνοαλβανικής μεθορίου λειτουργούντα 42 Μεταβατικά Αποσπάσματα αππό τα οποία τα 10 στο νομό Καστοριάς. Το έργο των Υπηρεσιών αυτών ενισχύεται με τη χρήση σύγχρονων μεθόδων δράσης, μέσων εφοδίων (οχήματα, συστήματα νυκτερινής κατόπτευσης, εναέρια μέσα, αστυνομικοί σκύλοι, κ.λ.π.)
Για αποτελεσματικότερη αντιμετώπισης της παράνομης εισόδου προχωρούμε και στη σύσταση ειδικών Υπηρεσιών Συνοριακής Φύλαξης, με σχέδιο νόμου το οποίο θα κατατεθεί σύντομα στη Βουλή για ψήφιση.
Επίσης, με ειδικά συνεργεία διενεργούνται έλεγχοι και στο εσωτερικό της χώρας για σύλληψη και επαναπροώθηση στην Αλβανία εκείνων που εισέρχονται παράνομα.
Ιδιαίτερη έμφαση δίδεται και στον τομέα εξάρθρωσης των κυκλωμάτων διακίνησης των ατόμων αυτών και της διάθεσης πλαστών ταξιδιωτικών εγγράφων και Προξενικών Θεωρήσεων.
Στα πλαίσια αυτά εντάσσεται και η συν'ταντηση αντιπροσωπειών της χώρας μας και της Αλβανίας, με επικεφαλής αντίστοιχα τον υποφαινόμενο και τον Υπουργό Εσωτερικών της γείτονος, που πραγματοποιήσαμε στα Τίρανα την 5.8.97, για το διμερή συντονισμό της όλης προσπάθειας, προκειμένου η Διμερής Συμφωνία Αστυνομικής Συνεργασίας που έχει υπογραφεί μεταξύ των δύο χωρών γίνει πιο στενή, πρακτική και αποτελεσματική.
Ο Υπουργός
ΓΕΩΡΓΙΟΣ ΡΩΜΑΙΟΣ"
10. Στην με αριθμό 327/11-7-97 ερώτηση δόθηκε με το υπ'αριθμ. 44720/8-8-97 έγγραφο από τoν Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 327/11-7-97 των κυρίων Ορέστη Κολοζώφ και Μπάμπη Αγγουράκη και κατόπιν αλληλογραφίας μας με το Κέντρο Αποθεραπείας και Αποκατάστασης Νοτιοανατολικής Αττικής (ΚΑΑΝΑΑ), σας γνωρίζουμε τα ακόλουθα:
Τα παραγωγικά εργαστήρια που λειτουργούν στο ΚΑΑΝΑΑ με συγχρηματοδότηση του Ευρωπαϊκού Κοινωνικού Ταμείου στα πλαίσια της Κοινοτικής Πρωτοβουλίας "ΑΠΑΣΧΟΛΗΣΗ" άξονας HORIZON (1995-1997) αποτελούν δραστηριότητα πολυπαραγωγικής επιχείρησης μη κερδοσκοπικού χαρακτήρα, με την Επωνυμία "ΠΕΚΑΝ-ASTRON" (Πολυπαραγωγική Επιχείρηση ΚΑΑ, ΝΑΑ) που συστάθηκε στα πλαίσια του ίδιου προγράμματος.
Στα εργαστήρια αυτά, 20 περίπου άτομα με κινητικές δυσκολίες μαθαίνουν το επάγγελμα του αγιογράφου, του κεραμίστα, του γραφίστα και του τεχνίτη CETERING, μέσα από 12μηνη εργασία, κατά τη διάρκεια της οποίας αμείβονται ως μισθωτοί, αποκτούν επαγγελματική κατάρτιση, αλλά και πρακτική εμπειρία. Μετά το πέρας της 12μηνης εκπαίδευσης είναι σε θέση να αναζητήσουν μία πλήρη απασχόληση είτε στον δημόσιο, είτε στον ιδιωτικό τομέα.
Για την πληρέστερη και πιο άρτια ένταξή τους στις παραγωγικές ομάδες του πληθυσμού στηρίζονται και προετοιμάζονται από Ειδικούς Επιστήμονες κατά τη διάρκεια της φοίτησής τους. Κάθε χρόνο 20 νέοι μαθητές διαδέχονται τους προηγούμενους στα εργαστήρια της μη κερδοσκοπικής επιχείρησης που λειτουργεί με δυνατότητα αυτόνομης λειτουργίας τουλάχιστον για τα τρία πρώτα χρόνια.
'Ηδη 6 μήνες μετά την έναρξη λειτουργίας υπάρχει στο ΚΑΑΝΑΑ μεγάλη παραγωγή προϊόντων που θα διατεθούν στην αγορά και μέσω των εκθέσεων στην Αθήνα και στη Θεσσαλονίκη με την ενεργό συμμετοχή του ΕΟΜΜΕΧ. Με αυτόν τον τρόπο πιστεύεται πως θα υπάρξουν και οι πρώτες παραγγελίες προϊόντων προς την Πολυπαραγωγική Επιχείρηση και τα εργαστήριά της.
Ταυτόχρονα, το ΚΑΑΝΑΑ βρίσκεται σε συνεχή συνεργασία με το Υπουργείο Εργασίας υποβάλλοντας προτάσεις για τη στήριξη, αλλά και τη συνέχιση της εκπαιδευτικής και παραγωγικής δραστηριότητας, όπως και τη δημιουργία νέων εργαστηρίων που θα συγχρηματοδοτηθούν από την Ευρωπαϊκή 'Ενωση.
Επίσης, ανεξάρτητα από τις Κοινοτικές Επιχορηγήσεις, το ΚΑΑΝΑ θα προσπαθήσει μετά την ολοκλήρωση της Εκπαίδευσης που παρέχει, να αξιοποιήσει τις θέσεις εργασίας για Α.Μ.Ε.Α. από τον Ο.Α.Ε.Δ.
Μέσα σε αυτά τα πλαίσια θα ενθαρρυνθεί ιδιαίτερα η ανάπτυξη της ελεύθερης επιχειρηματικής δραστηριότητας των Α.Μ.Ε.Α., είτε σε ατομική, είτε σε συνεταιριστική μορφή.
Σκοπός δεν αποτελεί η τοποθέτηση μεμονωμένων Α.Μ.Ε.Α. σε
συγκεκριμένες θέσεις εργασίας, αλλά η παραγωγή και εκπαίδευση ολοκληρωμένων επαγγελματιών, που θα έχουν όλα τα απαιτούμενα προσόντα να ενταχθούν με ισότιμους όρους στο κοινωνικό και επαγγελματικό γίγνεσθαι.
Ο Υφυπουργός
Θ. ΚΟΤΣΩΝΗΣ"
11. Στην με αριθμό 408/16-7-97 ερώτηση δόθηκε με το υπ'αριθμ. 14/17-9-97 έγγραφο από τoν Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 408/16-7-1997 που κατέθεσε ο Βουλευτής κ. Γ.Τζιτζικώστας, σας γνωρίζουμε τα εξής:
Τα φαινόμενα ναρκωτικών, κλοπών, λαθρεμπορίας, βίας και λοιπής εγκληματικότητας στις αναφερόμενες σ'αυτήν περιοχές, αντιμετωπίζονται με υπευθυνότητα και τους απαιτούμενους λεπτούς χειρισμούς, από τις αρμόδιες Υπηρεσίες της Ελληνικής Αστυνομίας σε συνεργασία με τις Υπηρεσίες των Υπουργείων Εθνικής 'Αμυνας, Εμπορικής Ναυτιλίας και Οικονομικών.
Τα μέτρα για το σκοπό αυτό είναι έντονα, ιδιαίτερα μετά την κατάσταση που επικρατεί στη γειτονική Αλβανία. Εκτός από τη διαρκή επαγρύπνηση των μεταβατικών αποσπασμάτων, που λειτουργούν στην παραμεθόρια περιοχή, έχει ενισχυθεί σημαντικά η επιχειρησιακή ικανότητα της Αστυνομικής Διεύθυνσης Κερκύρας και των άλλων Υπηρεσιών της Ελληνικής Αστυνομίας που αστυνομεύουν τις περιοχές αυτές, με πληρέστερη στελέχωσή τους, η οποία γίνεται κατά προτεραιότητα μέσα από την ελλειμματική δύναμη του Σώματος, καθώς και με ενίσχυσή τους με σύγχρονα μέσα και εφόδια (οχήματα συστήματος νυκτερινής κατόπτευσης, αστυνομικοί σκύλοι κλπ). Μετά τα τελευταία μάλιστα γεγονότα στην Αλβανία διετέθηκαν στην περιοχή και ελικόπτερα του Σώματος.
Επίσης στο εσωτερικό της χώρας συγκροτούνται ειδικά συνεργεία ελέγχου σε κομβικά σημεία και άλλους χώρους, τα οποία διενεργούν συνεχείς περιπολίες και ελέγχους και καταβάλλουν προσπάθειες για την εξάρθρωση των κυκλωμάτων διακίνησης και αποσχόλησης των λαθρομεταναστών.
Παράλληλα, για το διμερή συντονισμό της προσπάθειας αυτής με την Αλβανία και προκειμένου η Διμερής Συμφωνία Αστυνομικής Συνεργασίας που έχει υπογραφεί με τη χώρα αυτή γίνει πιο στενή, αποτελεσματική και πρακτική, πραγματοποιήθηκε την 5-8-1997 στα Τίρανα συνάντηση αντιπροσωπειών των δύο χωρών, με επικεφαλής, αντίστοιχα, τον υποφαινόμενο και τον Υπουργό Εσωτερικών της γείτονος.
Κατά τη συνάντηση αυτή, εντός των άλλων αποφασίσθηκε να επιλύσει η Αλβανική πλευρά το συντομότερο δυνατό το πρόβλημα των κλεμμένων μηχανοκίνητων σκαφών από τα ελληνικά παράλια, να γνωστοποιήσει τον κατάλογο των Αλβανών κρατουμένων που δραπέτευσαν από τις φυλακές, να συσταθούν ευέλικτες Ομάδες Εργασίας κοινού ενδιαφέροντος και να τοποθετηθούν Γενικοί Συντονιστές από τις δύο πλευρές, που θα έχουν ως αποστολή την ανταλλαγή απόρρητων πληροφοριών, το συντονισμό στο επιχειρησιακό πεδίο ενάντια σε όλες τις μορφές εγλήματος, την υλοποίηση κοινών επιχειρήσεων με πρακτικό και αποτελεσματικό τρόπο, κλπ.
Ο Υπουργός
ΓΕΩΡΓΙΟΣ ΡΩΜΑΙΟΣ"
12. Στην με αριθμό 432/17-7-97 ερώτηση δόθηκε με το υπ'αριθμ. 866/10-9-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 432/17-7-97 που κατέθεσαν οι Βουλευτές κύριοι Απ. Τασούλας, Αχ. Κανταρτζής και Μήτσος Κωστόπουλους, σχετικά με τους διορισμούς των εκπ/κών στην Δ/θμια Εκπ/ση σας γνωρίζουμε τα ακόλουθα:
Ο αριθμός των εκπ/κών που διορίστηκαν φέτος στη Δ/θμια Εκπ/ση ανέρχεται σε 3.665 εκπαιδευτικούς και είναι ο μεγαλύτερος της τελευταίας δεκαετίας. 'Οσον αφορά στο θεσμό των προσωρινών αναπληρωτών σας πληροφορούμε ότι, οι προσωρινοί αναπληρωτές και ωρομίσθιοι καλύπτουν σοβαρές έκτακτες και επείγουσες εκπαιδευτικές ανάγκες, που δημιουργούνται κατά τη διάρκεια του διδακτικού έτους, λόγω θεμάτων υπηρεσιακής ή προσωπικής κατάστασης των υπηρετούντων ως μονίμων εκπαιδευτικών (άδειες παντός είδους - αποσπάσεις - παραιτήσεις κλπ).
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
13. Στην με αριθμό 448/17-7-97 ερώτηση δόθηκε με το υπ'αριθμ. 867/16-9-97 έγγραφο από τoν Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 448/17-7-97 που κατέθεσε ο Βουλευτής κ. Σπηλ. Σπηλιοτόπουλος, σχετικά με την οικονομική ενίσχυση για την επισκευή του σεισμόπληκτου Ιερού Ναού Αγίου Βασιλείου Κάτω Πτέρης (Σέλισσα) Ν. Αχαϊας, σας πληροφορούμε ότι σύμφωνα με τις διατάξεις της ισχύουσας νομοθεσίας δεν παρέχεται η δυνατότητα εγγραφής πιστώσεων στον προϋπολογισμό του ΥΠΕΠΘ για αντιμετώπιση των δαπανών αυτών.
Ο Υπουργός
ΓΕΡΑΣΙΜΟΣ Δ. ΑΡΣΕΝΗΣ"
14. Στην με αριθμό 451/17-7-97 ερώτηση δόθηκε με το υπ'αριθμ. 868/16-9-97 έγγραφο από τoν Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 451/17-7-97 που κατέθεσε ο Βουλευτής κ. Σπηλ. Σπηλιοτόπουλος, σχετικά με την οικονομική ενίσχυση για την ανέγερση του νέου Ιερού Ναού Αγίου Νικολάου Κοινότητας Ροδιάς Ν. Αχαϊας, σας πληροφορούμε ότι σύμφωνα με τις διατάξεις της ισχύουσας νομοθεσίας δεν παρέχεται η δυνατότητα εγγραφής πιστώσεων στον προϋπολογισμό του ΥΠΕΠΘ για αντιμετώπιση των δαπανών αυτών.
Ο Υπουργός
ΓΕΡΑΣΙΜΟΣ Δ. ΑΡΣΕΝΗΣ"
15. Στην με αριθμό 504/22-7-97 ερώτηση δόθηκε με το υπ'αριθμ. 70/17-9-97 έγγραφο από τoν Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 504/22-7-1997 που κατέθεσε ο Βουλευτής κ. Α. Ανδρεουλάκος, σας γνωρίζουμε τα εξής:
Το πρόβλημα των Αλβανών λαθρομεταναστών και της συνακόλουθης εγκληματικότητας αντιμετωπίζεται από το Υπουργείο μας με ιδιαίτερη υπευθυνότητα και τους απαιτούμενους λεπτούς χειρισμούς, σε συνεργασία με τα συναρμόδια Υπουργεία.
Για το σκοπό αυτό έχει ενισχυθεί σημαντικά η επιχειρησιακή ικανότητα των Υπηρεσιών που αστυνομεύουν τις παραμεθόριες περιοχές, με πληρέστερη στελέχωση, η οποία γίνεται κατά προτεραιότητα μέσα από την ελλειμματική δύναμη του Σώματος και ενίσχυση με σύγχρονα μέσα.
Επίσης έχουν δραστηριοποιηθεί έντονα και κατά μήκος της Ελληνοαλβανικής μεθορίου λειτουργούντα 42 Μεταβατικά Αποσπάσματα. Το έργο των Υπηρεσιών αυτών ενισχύεται με τη χρήση σύγχρονων μεθόδων δράσης, μέσων και εφοδίων (οχήματα, συστήματος νυκτερινής κατόπτευσης, εναέρια μέσα, αστυνομικοί σκύλοι κλπ).
Για αποτελεματικότερη αντιμετώπιση της παράνομης εισόδου προχωρούμε και στη σύσταση ειδικών Υπηρεσιών Συνοριακής Φύλαξης, με σχέδιο νόμου το οποίο θα κατατεθεί σύντομα στη Βουλή για ψήφιση.
Παράλληλα, για τη σύλληψη και παραμπομπή στη Δικαιοσύνη εκείνων που διαπράττουν αδικήματα και γενικά για την πρόληψη και καταστολή της εγκληματικότητας, κατόπιν οδηγιών μας, έχουν ενταχθεί οι έλεγχοι στο εσωτερικό της χώρας με ειδικές περιπολίες και ειδικά συνεργεία. Τα αποτελέσματα της δραστηριότητας αυτής είναι ικανοποιητικά.
Ιδιαίτερη έμφαση δίδεται και στον τομέα εξάρθρωσης των κυκλωμάτων διακίνησης και απασχόλησης των ατόμων καθώς και της διάθεσης πλαστών ταξιδιωτικών εγγράφων και Προξενικών Θεωρήσεων.
Στα πλαίσια αυτά εντάσσεται και η συνάντηση αντιπροσωπειών της χώρας μας και της Αλβανίας, με επικεφαλής, αντίστοιχα, τον υποφαινόμενο και τον Υπουργό Εσωτερικών της γείτονος, που πραγματοποιήθηκε στα Τίρανα την 5-8-1997, για τον διμερή συντονισμό της όλης προσπάθειας, προκειμένου η Διμερής Συμφωνία Αστυνομικής Συνεργασίας που έχει υπογραφεί μεταξύ των δύο χωρών γίνει πιο στενή, πρακτική και αποτελεσματική.
Ο Υπουργός
ΓΕΩΡΓΙΟΣ ΡΩΜΑΙΟΣ"
16. Στην με αριθμό 505/22-7-97 ερώτηση δόθηκε με το υπ' αριθμ. 2/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 505/22-7-97 που κατέθεσαν οι Βουλευτές κύριοι Μ. Κωστόπουλος και Α. Τασούλας, σας γνωρίζουμε ότι από το Υπουργείο μας δόθηκε εντολή στις Υπηρεσίες της Ελληνικής Αστυνομίας που αστυνομεύουν την Πάτρα να εφαρμόσουν αυστηρά τις σχετικές με την εργατική νομοθεσία διατάξεις και να παρέχουν κάθε αναγκαία συνδρομή για το σκοπό αυτό στην Επιθεώρηση Εργασίας στην οποία έχει ανατεθεί με το ν.δ. 2954 της 10/14 Αυγούστου 1954, κατά κύριο λόγο, η αρμοδιότητα εφαρμογής της νομοθεσίας αυτής.
Ο Υπουργός
ΓΕΩΡΓΙΟΣ ΡΩΜΑΙΟΣ"
17. Στην με αριθμό 526/23-7-97 ερώτηση δόθηκε με το υπ' αριθμ. 4/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 526/23-7-97 που κατέθεσε ο Βουλευτής κ. Π. Τατούλης, σας γνωρίζουμε τα εξής:
Η παράσταση της Αστυνομίας και η λήψη μέτρων τάξης, τροχαίας και ασφάλειας κατά τις αθλητικές εκδηλώσεις αποτελεί υποχρέωσή της που απορρέει από τον Οργανισμό και τους Κανονισμούς που διέπουν τη λειτουργία της.
Στα πλαίσια αυτά σχεδιάσθηκαν με απόλυτη επιτυχία μέτρα από την Ελληνική Αστυνομία και κατά το αναφερόμενο Παγκόσμιο Πρωτάθλημα που έγινε φέτος στην Αθήνα, χωρίς βέβαια να παραμεληθεί η αστυνόμευση στη λοιπή χώρα.
Για τα οδοιπορικά, την εκτός έδρας και πέραν του πενθημέρου αποζημίωση του αστυνομικού προσωπικού που διατέθηκε στα μέτρα ισχύουν οι διατάξεις των ν. 2129/1993, 2346/1995 και της 8008/1/320ε/20-6-1996 απόφασης του Υπουργού Δημόσιας Τάξης.
Ευχέρεια καταβολής άλλης αποζημίωσης δεν παρέχεται. Επιδιώχθηκε όμως από το Υπουργείο μας και εξασφαλίσθηκε ένα ικανοποιητικό ποσό, από τα κονδύλια που διαχειρίζεται η Κεντρική Οργανωτική Επιτροπή του Πρωταθλήματος, το οποίο και θα κατανεμηθεί ως αποζημίωση σε όσους διατέθηκαν στα αναφερόμενα μέτρα.
Το θέμα της ίδρυσης Αρχηγείου Ελληνικής Αστυνομίας αντιμετωπίζεται θετικά και θα γίνει μετά από σχετική μελέτη.
Τέλος, σας πληροφορούμε ότι στα πλαίσια της πολιτικής μας και της ευρύτερης κυβερνητικής πολιτικής πραγματοποιείται σταδιακά συστηματική και πολυεπίπεδη εκσυγχρονιστική προσπάθεια του Σώματος (αναδιοργάνωση Υπηρεσιών, αναβάθμιση εκπαίδευσης - επιμόρφωσης, εφοδιασμός με σύγχρονα υλικοτεχνικά μέσα και εφόδια, εξοικονόμιση προσωπικού, αποδέσμευση από ξένα έργα, ενίσχυση συνεργασίας με άλλες Αρχές, κλπ.) για καλύτερη πρόληψη και καταστολή της εγκληματικότητας και βελτίωση παροχής υπηρεσιών στους πολίτες. 
Ο Υπουργός
ΓΕΩΡΓΙΟΣ ΡΩΜΑΙΟΣ"
18. Στην με αριθμό 533/23-7-97 ερώτηση δόθηκε με το υπ' αριθμ. 1453/18-9-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην με αριθμ. 533/23-7-97 ερώτηση, που κατατέθηκε στη Βουλή από το Βουλευτή κ. Γ. Σαλαγκούδη, για τα θιγόμενα σ'αυτή θέματα, σας πληροφορούμε ότι ουδεμία Δημόσια Επιχείρηση ή Οργανισμός που αναφέρονται ονομαστικά στο ν. 2414/96 εποπτεύονται από το Υπουργείο μας.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
19. Στην με αριθμό 533/97 ερώτηση δόθηκε με το υπ' αριθμ. 14/15/9/97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σε απάντηση της ερώτησης 533/97 του Βουλευτή κ. Γ. Σαλαγκούδη, σας γνωστοποιούμε ότι ο ν. 2414/96, όσον αφορά την ΕΡΤ-ΑΕ (επιχείρηση του δημόσιου τομέα που υπάγεται στην εποπτεία του Υπουργείου Τύπου και ΜΜΕ), εφαρμόζεται. 'Ηδη δε, σύμφωνα και με τις διατάξεις του εν λόγω νόμου, έχει τοποθετηθεί το νέο Δ.Σ. και ο πρόεδρος Δ.Σ. - Διευθύνων Σύμβουλος της Εταιερείας.
Ο Υπουργός
ΔΗΜΗΤΡΙΟΣ ΡΕΠΠΑΣ"
20. Στην με αριθμό 549/24-7-97 ερώτηση δόθηκε με το υπ' αριθμ. 4835/16-9-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην αριθμ. 549/24-7-97 ερώτηση που κατέθεσε στη Βουλή των Ελλήνων ο Βουλευτής κ. Π. Κουναλάκης, σας γνωρίζουμε τα ακόλουθα, σε ό,τι αφορά θέματα της αρμοδιότητάς μας:
Με τις αριθμ. Φ9/οικ.1012/93 (ΦΕΚ 425/τεύχ. Β'/93) και 12200/85 (ΦΕΚ 105/τεύχ.Β'/85) Υπουργικές Αποφάσεις καθορίστηκε ο αρμόδιος φορέας, οι προϋποθέσεις χορήγησης άδειας εργασίας αποκλειστικών αδελφών νοσοκόμων καθώς και η υποχρέωση των Νοσηλευτικών Ιδρυμάτων και των Ιδιωτικών Κλινικών να καταρτίζουν ονομαστικό πίνακα αποκλειστικών νοσοκόμων κατά ιεραρχική τάξη, με βάση τα προσόντα, προϋπηρεσία, οικονομική και οικογενειακή κατάσταση αυτών.
Προσφάτως το Υπουργείο μας με το αρ. Υ7/3873/19-8-97 έγγραφό του προς όλα τα Νοσηλευτικά Ιδρύματα της χώρας συνέστησε την πιστή εφαρμογή των ως άνω αποφάσεων.
Τέλος από τις διατάξεις του άρθρου 18 παρ. 7 προβλέπεται, στα πλαίσια του καθορισμού του ενιαίου εσωτερικού κανονισμού των Νοσοκομείων και η ρύθμιση των όρων και προϋποθέσεων για τη δυνατότητα προσφοράς υπηρεσιών σε νοσηλευόμενους από αποκλειστικούς νοσοκόμους-μες, τα προσόντα τους και η διαδικασία επιλογής τους από τους ενδιαφερόμενους.
Οι προσφέροντες τις υπρηεσίες αυτές δεν συνδέονται με οποιαδήποτε εργασιακή σχέση με το νοσοκομείο και η δαπάνη για την απασχόλησή τους βαρύνει αποκλειστικά τους ασθενείς και τους συγγενείς τους.
Το Υπουργείο Εργασίας και Κοινωνικών Ασφαλίσεων το οποίο είναι συναποδέκτης της ερώτησης και προς το οποίο κοινοποιείται το παρόν, παρακαλείται να ενημερώσει τη Βουλή και τον ερωτώντα Βουλευτή για θέματα της αρμοδιότητός του.
Ο Υφυπουργός
ΕΜΜ. ΣΚΟΥΛΑΚΗΣ"
21. Στην με αριθμό 551/24-7-97 ερώτηση δόθηκε με το υπ' αριθμ. 13/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 551/24-7-97 που κατέθεσε η Βουλευτής κ. Σ. Αλφιέρη, σας γνωρίζουμε τα εξής:
Η αποστολή της Ελληνικής Αστυνομίας έχει σαφώς καθορισθεί με τον Οργανισμό και τους Κανονισμούς που διέπουν τη λειτουργία της.
Στα πλαίσια αυτά παρέχει κάθε συνδρομή στις Υπηρεσίες των άλλων Υπουργείων (Υγείας - Πρόνοιας, Εργασίας, Δικαιοσύνης), στις οποίες έχει ανατεθεί από την Πολιτεία το κύριο βάρος της πρόληψης της εγκληματικότητας, μέσα από τη διάγνωση και εξάλειψη των γενεσιουργών αιτίων του εγκλήματος, του σωφρονισμού και της κοινωνικής επανένταξης των παραβατών.
Για το λόγο αυτό και κατά την ίδρυση και οργάνωση των Υπηρειών της Ελληνικής Αστυνομίας δεν προβλέφθηκαν αυτοτελείς Υπηρεσίες με τέτοιες αμιγείς αρμοδιότητες. Το σύνολο όμως του αστυνομικού προσωπικού εκπαιδεύεται από την πρώτη στιγμή της κατάταξής του, προς απόκτηση των απαραίτητων γνώσεων κοινωνιολογίας, εγκληματολογίας και ψυχολογίας, για να είναι σε θέση να κατανοεί τους θεσμούς, τη διαδικασία συγκρότησης και μεταβολής της ανθρώπινης κοινωνίας, τις μορφές κοινωνικής συμπεριφοράς, τα προβλήματα που αντιμετωπίζει ο άνθρωπος, το έγκλημα ως πραγματικό φαινόμενο και τις αξίες του, με τελικό σκοπό την αντικειμενική και ορθή ερμηνεία της συμπεριφοράς ατόμων και ομάδων και παροχή βοήθειας στους πολίτεςς και αναγκαία συνδρομή στις ανωτέρω Υπηρεσίες.
Ο Υπουργός
ΓΕΩΡΓΙΟΣ ΡΩΜΑΙΟΣ"
22. Στην με αριθμό 564/25-7-97 ερώτηση δόθηκε με το υπ' αριθμ. 25774/8-9-97 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ' αριθμ. 564/25.7.97 ερώτηση του Βουλευτή κ. Μ. Καρχιμάκη σας γνωρίζουμε τα εξής:
Στο Κ. Υγείας Τζερμιάδων υπηρετούν 1 Δ/ντής Παθολογίας και 1 Επιμελητής Α' οδοντιατρικής. Η υπηρεσία μας έχει εγκρίνει την προκήρυξη 1 θέσης Επιμελητή Α' ή Β' Γενικής Ιατρικής ή Παθολογίας.
Στο Κ.Υ. υπηρετεί 1 αγροτικός ιατρός, ενώ η υπηρεσία μας έχει προκηρύξει 1 ακόμη θέση προς κάλυψη.
Ο Υπουργός
Κ. ΓΕΙΤΟΝΑΣ"
23. Στην με αριθμό 578/25-7-97 ερώτηση δόθηκε με το υπ' αριθμ. 288/8-9-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην υπ'αριθμ. πρωτ. 578/25-7-97 ερώτηση της Βουλευτού κας Σ. Αλφιέρη σας γνωρίζουμε τα εξής:
'Οσον αφορά στην υπογραφείσα σύμβαση:
1. Η 3ετούς διάρκεια σύμβαση υπογράφηκε στις 15/7/1997 μεταξύ του Ο.ΚΑ.ΝΑ. και της Αστικής Εταιρείας μη κερδοσκοπικού χαρακτήρα με την επωνυμία Συμβουλευτικός Σταθμός Καταπολέμησης Ναρκωτικών του Νομού Πειραιώς "Οδυσσέας". Η προαναφερόμενη εταιρεία συστήθηκε στις 3/6/1997 με 12 συμβαλλόμενους μεταξύ των οποίων η Νομαρχική Αυτοδιοίκηση και ο Δήμος Πειραιά, άλλοι δήμοι της περιοχής, το Εργατικό Κέντρο Πειραιά, ο Ιατρικός Σύλλογος Πειραιά, ο Δικηγορικός Σύλλογος Πειραιά και ο Φαρμακευτικός Σύλλογος Πειραιά. 'Εδρα της Εταιρείας, η πόλη του Πειραιά Γρ. Λαμπράκη 111.
2. Βάσει της σύμβασης τη χρηματοδότηση της Εταιρείας αναλαμβάνουν από κοινού, και συμμετέχοντες σε ποσοστό 50% κάθε συμβαλλόμενος, ο Ο.ΚΑ.ΝΑ. και οι τοπικοί φορείς της Νομαρχίας Πειραιά που συνέστησαν την Εταιρεία, σύμφωνα με το καταστατικό σύστασης.
3. Η σύμβαση προβλέπει τη σύσταση ειδικής συντονιστικής Επιτροπής, η οποία θα διατυπώνει το γενικό προγραμματισμό, θα έχει την εποπτεία του παραγόμενου έργου και θα υποβάλλει έκθεση αξιολόγησης στο τέλος κάθε χρόνου. Στην Επιτροπή αυτή συμμετέχουν δύο (2) εκπρόσωποι του Ο.ΚΑ.ΝΑ. και δύο (2) εκπρόσωποι του "Οδυσσέα".
'Οσον αφορά στο επιστημονικό έργο και τη στελέχωση του "Οδυσσέα":
1. Οι δραστηριότητες του "Οδυσσέα" θα αφορούν σε δράσεις πρωτογενούς πρόληψης της χρήσης των ναρκωτικών. Η πρωτογενής πρόληψη αφορά, εξ ορισμού, παρέμβαση στην κοινότητα (σε επίπεδο γειτονιάς, σχολείου, δήμου, κοινότητας ή σε οποιαδήποτε άλλη κοινωνική ή επαγγελματική ομάδα). Η πρωτογενής πρόληψη δεν απευθύνεται σε άτομα εξαρτημένα ή απεξαρτημένα, ούτε σε κρατούμενους για παραβάσεις της νομοθεσίας περί ναρκωτικών. Ανάλογα με την περίπτωση, στις προαναφερόμενες ομάδες απευθύνονται τα προγράμματα δευτερογενούς πρόληψης ή τα υπάρχοντα θεραπευτικά προγράμματα.
2. Το έργο του "Οδυσσέα" υποστηρίζεται επιστημονικά από το προσωπικό του Κέντρου Θεραπείας Εξαρτημένων Ατόμων (ΚΕ.Θ.Ε.Α.), το οποίο είναι Νομικό Πρόσωπο Ιδιωτικού Δικαίου εποπτευόμενο από το Υπουργείο Υγείας και Πρόνοιας. Από πλευράς "Οδυσσέα" υπεύθυνος είναι ο Δικηγόρος κ. Γ. Μπάλιας.
3. Μετά την έγκριση από τον Ο.ΚΑ.ΝΑ. του επιστημονικού προγράμματος θα ακολουθήσει η επιλογή του απαιτούμενου επιστημονικού δυναμικού για την υλοποίησή του.
Ο Υφυπουργός
ΕΜΜ. ΣΚΟΥΛΑΚΗΣ"
24. Στην με αριθμό 580/97 ερώτηση δόθηκε με το υπ' αριθμ. 15/15-9-97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Απαντώντας στην ερώτηση αρ. 580/97 της Βουλευτού κ. Στ. Αλφιέρη, σας πληροφορούμε:
'Οπως μας γνωστοποίησε η ΕΡΤ- ΑΕ, για την τηλεοπτική κάλυψη της περιοχής των Αντικυθήρων με το πρόγραμμα της ΕΤ-2 έχει προγραμματισθεί η εγκατάσταση σ' αυτή του απαραίτητου αναμεταδότη, ο οποίος έχει συμπεριληφθεί στην προσεχή προμήθεια της Εταιρείας. Δεδομένου δε ότι τ' αναγκαία έργα υποδομής υπάρχουν - λειτουργεί ήδη αναμεταδότης για το πρόγραμμα της ΕΤ-1, η σχετική εγκατάσταση θα γίνει αμέσως μετά την παραλαβή του εν λόγω αναμεταδότη.
Ο Υπουργός
ΔΗΜΗΤΡΙΟΣ ΡΕΠΠΑΣ"
25. Στην με αριθμό 597/28-7-97 ερώτηση δόθηκε με το υπ' αριθμ. 342/16-9-97 έγγραφο από τον Υπουργό Πολιτισμού η ακόλουθη απάντηση:
"Απαντώντας στην αριθμ. 597/28.07.97 ερώτηση του Βουλευτή κ. Μιχάλη Καρχιμάκη, σας γνωρίζουμε τα εξής:
Η στερέωση και η συνολική ανάδειξη του Σπηλαίου του Δικταίου 'Αντρου γίνεται με τη συνδρομή του Ταμείου Αρχαιολογικών Πόρων. Συγκεκριμένα, η μελέτη "Συνολική ανάδειξη του Σπηλαίου Δικταίου 'Αντρου" ανατέθηκε με τη διαδικασία του ν. 716/77 (συν. κόστος 41.000.000 δρχ.) ενώ για τη σύνταξη της προμελέτης συνεργάστηκαν όλες οι αρμόδιες Υπηρεσίες του ΥΠ.ΠΟ και ενημερώθηκε εκπρόσωπος της Κοινότητας Ψυχρού Λασιθίου. Μετά την ολοκλήρωση της μελέτης (Ιούνιος 1996) η εκτέλεση κατασκευής του έργου περιλαμβάνει δύο φάσεις: στερέωση βράχων εισόδου (έχει ολοκληρωθεί, προϋπ. 120.000.000 δρχ.) και συνολική ανάδειξη Σπηλαίου (προβλέπεται να ολοκληρωθεί αρχές 1998, προϋπ. 240.000.000 δρχ.). Μετά την υπογραφή της σχετικής σύμβασης (Μάϊος '97) το έργο βρίσκεται σε εξέλιξη και προβλέπεται να ολοκληρωθεί αρχές του 1998.
Ως προς κάποιες επιφυλάξεις που διατυπώνονται, σημειώνεται ότι έχει κατασκευαστεί μικρό αναψυκτήριο συνολικής επιφάνειας 25 τ.μ. και οι υπόλοιποι χώροι (εκδοτήριο, χώροι υγιεινής, πρώτων βοηθειών κλπ.) έχουν διαμορφωθεί με μεγάλη προσοχή. 'Εχει γίνει επίσης μελέτη για ιπποστάσια για την παραμονή των ζώων που χρησιμοποιούνται για τη μεταφορά των επισκεπτών με ειδικές προδιαγραφές (κινητό χώρισμα, διατιθέμενος χώρος ανά ζώο κλπ.) λαμβανομένου υπόψη ότι η είσοδος του Σπηλαίου απέχει 450 μέτρα από το σημείο στάθμευσης των αυτοκινήτων και σε υψομετρική διαφορά 100 μέτρων.
Η χωροθέτηση των κτιρίων σε συνδυασμό και με τη μορφή τους έγινε έτσι ώστε να φαίνονται όσον είναι δυνατόν λιγότερο από το χώρο στάθμευσης των αυτοκινήτων καθώς και από το χωριό Ψυχρό.
Γι' αυτό επελέγει η λύση των πολλών μικρών κτιρίων γραμμικής μορφής στην εσωτερική διάταξη των χώρων, ώστε αφενός μεν να τοποθετηθούν σε αποστάσεις ακολουθώντας το πρανές αφετέρου δε θα θαφθούν στο έδαφος.
Οι όψεις των κτιρίων αποτελούνται από λιθοδομές με σφικτά "πλεγμένους" λίθους χωρίς να φαίνεται το κονίαμα στην όψη, κουφώματα ξύλιμα με πρέκια από πελεκητή ξυλεία, ενώ μπροστά από τα κτίσματα και όπου χρειάζεται υπάρχει πέργκολα από καλαμωτή σε ξύλινα δοκάρια, που στηρίζονται σε πέτρινες κολώνες. Ο περιβάλλων χώρος διατηρείται κατά το δυνατόν στη φυσική του κατάσταση, οι δε επεμβάσεις είναι ελάχιστες και θα λέγαμε "φυσικές".
Ο Αρχαιολογικός χώρος Ψυχρού που είναι καθαρό δάσος πρίνου, είναι δημόσια δασική έκταση και υπό την έννοια αυτή δεν μπορεί να γίνει λόγος για χρησικτησία.
Το δεύτερο δεκαήμερο του Σεπτεμβρίου έχει προγραμματιστεί αυτοψία από κλιμάκιο της Εφορείας Παλαιοανθρωπολογίας - Σπηλαιολογίας στο Σπήλαιο Δικταίου 'Αντρου.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
26. Στην με αριθμό 605/28-7-97 ερώτηση δόθηκε με το υπ' αριθμ. 1472/18-9-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην αριθμ. 605/28-7-97 ερώτηση, που κατατέθηκε στη Βουλή από τους Βουλευτές κυρίους Στρ. Κόρακα και Στ. Παναγιώτου, για τα θιγόμενα σ' αυτή θέματα, σας πληροφορούμε τα εξής:
1. Για το αίτημα της στελέχωσης της Επιθεώρησης Εργασίας, αρμόδιο είναι το Υπουργείο Εσωτερικών, Δημόσιας Διοίκησης και Αποκέντρωσης, προς το οποίος διαβιβάζουμε φωτ/φο της ερώτησης.
2. Η Επιθεώρηση Εργασίας Κω κατέβαλε προσπάθεια για επάνοδο των (14) εργαζομένων στο Ξενοδοχείο MAGIC LIFE, στα πλαίσια εργατικής διαφοράς που έγινε στις 13-5-97, πλην όμως απέβη άκαρπη, διότι η Επιχ/ση ισχυρίσθηκε ότι υπήρξε άρνηση προσφοράς υπηρεσίας εκ μέρους των εργαζομένων και αποχώρησή τους από την εργασία. Η υπόθεση εκκρεμεί στα Πολιτικά Δικαστήρια ύστερα από προσφυγή των εργαζομένων.
Το Ξενοδοχείο "CLUB MEDITERANEE" πράγματι απασχολεί άτομα με μειωμένη απασχόληση, πλην όμως έχει ακολουθήσει τη νόμιμη διαδικασία που προβλέπεται από τις διατάξεις του ν. 1892/90 άρθρ. 38 (ιδιωτικό συμφωνητικό μεταξύ εργοδότου και εργαζομένου, θεώρηση κατάστασης προσωπικού).
'Οσον αφορά την παράνομη απασχόληση αλλοδαπών η ανωτέρων Υπηρεσία, στα πλαίσια του δυνατού, πραγματοποιεί περιοδικά ελέγχους σε συνεργασία και με το Κέντρο Αλλοδαπών ώστε να περιορισθεί το φαινόμενο αυτό.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
27. Στην με αριθμό 606/28-7-97 ερώτηση δόθηκε με το υπ' αριθμ. 1473/18-9-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην αριθμ. 606/28-7-97 ερώτησης, που κατατέθηκε στη Βουλή από τους Βουλευτές κυρίους Σπ. Παναγιώτου και Δημ. Κωστόπουλο, σας πληροφορούμε τα εξής:
Για την οφειλή δεδουλευμένων μισθών - ημερομισθίων στους εργαζομένους της Εταιρείας ΑΤΤΙΚ ΑΕ υποβλήθηκαν από την Επιθεώρηση Εργασίας Δυτικού Τομέα Θεσ/νίκης οι αριθμ. 53/22Δ/947/96 και 39/22Δ/687/97 μηνύσεις κατά των υπευθύνων της ανωτέρω εταιρείας.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
28. Στην με αριθμό 619/97 ερώτηση δόθηκε με το υπ' αριθμ. 16/15-9-97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Απαντώντας στην ερώτηση αρ. 619/1997 του Βουλευτή κ. Ηλία Βεζδρεβάνη, σας πληροφορούμε:
'Ολα τα ζητήματα που αναφέρονται στην προστασία της πνευματικής ιδιοκτησίας ρυθμίζονται από το Ν. 2121/93 και το άρθρο 6 παρ. 6 του Ν. 1866/89 όπως αντικαταστάθηκε με την παρ. 24 του άρθρου 1 του Ν. 2328/95.
Επιπλέον σημειώνεται ότι οι χρήστες έργων, που εμπίπτουν στην πνευματική ιδιοκτησία, προστατεύονται, έναντι των οργανισμών συλλογικής διαχείρισης και προστασίας πνευματικών ή συγγενικών δικαιωμάτων, και από τις διατάξεις "περί ανταγωνισμού" (άρθρο 2 του Ν. 703/77 και άρθρο 86 Συνθ. ΕΟΚ).
'Οσον αφορά ειδικότερα την πρόταση να συμπεριληφθεί η καταβολή των πνευματικών δικαιωμάτων στην τιμή των υλικών φορέων ήχου ή εικόνας ή ήχου και εικόνας, αρμόδιος να απαντήσει είναι ο Υπουργός Πολιτισμού που είναι συναποδέκτης.
Ο Υπουργός
ΔΗΜΗΤΡΙΟΣ ΡΕΠΠΑΣ"
29. Στην με αριθμό 621/29-7-97 ερώτηση δόθηκε με το υπ' αριθμ. 111/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 621/29-7-1997, που κατέθεσε ο Βουλευτής κ. Η. Βεζδρεβάνης, σας γνωρίζουμε τα εξής:
Το Αρχηγείο Πυροσβεστικού Σώματος υλοποιεί το πρόγραμμα πυροπροστασίας όλης της χώρας για ίδρυση νέων Υπηρεσιών, κατά σειρά προτεραιότητας που υπαγορεύει η ουσιαστική αξιολόγηση των συγκεκριμένων προβλημάτων κάθε περιοχής, σε σχέση με τη συχνότητα, το μέγεθος και την ένταση που παρουσιάζονται αυτά.
Το πρόγραμμα όμως αυτό, κατ' ανάγκη κινείται στα πλαίσια των δυνατοτήτων που παρέχουν οι σχετικές κάθε χρόνο διατιθέμενες πιστώσεις του κρατικού προϋπολογισμού.
Για το έτος 1997 οι σχετικές πιστώσεις στον εκτελούμενο προϋπολογισμό είναι μειωμένες. Το γεγονός αυτό καθώς και το υψηλό κόστος που απαιτείται για την ίδρυση επαγγελματικού Πυροσβεστικού Σταθμού καθιστούν αδύνατη την ίδρυσή του στο Δήμο Φιλιατών.
Για την πληρέστερη πυροπροστασία του θα πρέπει να εξετασθεί η δυνατότητα ίδρυσης και λειτουργίας εθελοντικού Πυροσβεστικού Κλιμακίου στο Δήμο Φιλιατών. Οι Πυροσβεστικές μας Υπηρεσίες είναι πρόθυμες να συνδράμουν κάθε προσπάθεια του Δήμου για εκπαίδευση Εθελοντών Πυροσβεστών.
Ο Υπουργός
ΓΕΩΡΓΙΟΣ ΡΩΜΑΙΟΣ"
30. Στην με αριθμό 623/29-7-97 ερώτηση δόθηκε με το υπ' αριθμ. 112/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 623/29-7-1997, που κατέθεσε ο Βουλευτής κ. Η. Βεζδρεβάνης, σας γνωρίζουμε τα εξής:
Η επίλυση των προβλημάτων που απασχολούν τις Υπηρεσίες και το προσωπικό του Πυροσβεστικού Σώματος και η αναβάθμιση της επιχειρησιακής τους ικανότητας αποτελεί πρωταρχικό στόχο και καθημερινή επιδίωξή μας.
Στα πλαίσια αυτά και λόγω του υφιστάμενου μεγάλου αριθμού κενών οργανικών θέσεων (1200 κενές θέσεις σε σύνολο 7007 οργανικών θέσεων) έγινε με την 39327 Φ. 102.2/27-12-1996 Απόφαση του Υπουργού Δημόσιας Τάξης ορθολογική ανακατανομή της υπηρετούσας δύναμης, όπως προβλέπεται από το άρθρο 10 του Π.Δ. 5/1995 "Κανονισμός Μεταθέσεων προσωπικού Πυροσβεστικού Σώματος", προκειμένου όλες οι Υπηρεσίες να έχουν το ίδιο ποσοστό μείωσης με αυτό της συνολικής ελλειμματικής δύναμης.
Με την ανακατανομή αυτή η δύναμη της αναφερόμενης Υπηρεσίας ορίσθηκε στους 53 πυροσβεστικούς υπαλλήλους. Το προσωπικό που υπηρετεί σήμερα στην Π.Υ. Ηγουμενίτσας είναι 43 άτομα. Η δύναμη αυτή καλύπτει ικανοποιητικά τις επιχειρησιακές ανάγκες της Υπηρεσίας αυτής.
Η απόσπαση πέντε και όχι δέκα πυροσβεστικών υπαλλήλων, όπως αναφέρεται, στην περιφερειακή Δ/νση Πυροσβεστικών Υπηρεσιών Αττικής, κατά το χρονικό διάστημα από 16-1-1997 μέχρι 16-4-1997, έγινε για την κάλυψη αυξημένων λειτουργικών αναγκών της Υπηρεσίας αυτής.
Ο Υπουργός
ΓΕΩΡΓΙΟΣ ΡΩΜΑΙΟΣ"
31. Στην με αριθμό 624/29-7-97 ερώτηση δόθηκε με το υπ' αριθμ. 4/17-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 624/29-7-1997, που κατέθεσε ο Βουλευτής κ. Η. Βεζδρεβάνης, σε ό,τι μας αφορά, σας γνωρίζουμε τα εξής:
Το λαθρεμπόριο τσιγάρων και άλλων καταναλωτικών αγαθών από την Αλβανία, αντιμετωπίζεται ικανοποιητικά από τις Αστυνομικές Υπηρεσίες, που αστυνομεύουν τις παραμεθόριες περιοχές της χώρας με συνεχείς περιπολίες, ελέγχους και κατοπτεύσεις, ημέρα και νύκτα, σε συνεργασία με τις λοιπές συναρμόδιες αρχές (Τελωνειακές, Αστυκτηνιατρικές, Εθνικής 'Αμυνας).
Στα πλαίσια αυτά κατά το 1996 από την Αστυνομική Διεύθυνση Ιωαννίνων κατασχέθηκαν 202 ζώα και 55.000 πακέτα τσιγάρων και συνελήφθησαν τρεις 'Ελληνες και δύο αλλοδαποί. Από την Αστυνομική Διεύθυνση Θεσπρωτίας κατασχέθηκαν 148 ζώα, 18 κούτες τσιγάρων και 800 κιλά γάλακτος και συνελήφθησαν δύο 'Ελληνες και 4 αλλοδαποί. Από την Αστυνομική Διεύθυνση Καστοριάς κατασχέθηκαν 395 ζώα, 7.137 κούτες τσιγάρων και 2 οχήματα και συνελήφθησαν οκτώ 'Ελληνες και δώδεκα αλλοδαποί. Τέλος, από την Αστυνομική Διεύθυνση Φλώρινας κατασχέθηκαν 10 ζώα και συνελήφθησαν επτά αλλοδαποί.
Σημαντική στον τομέα αυτό είναι η προσφορά και των 42 Μεταβατικών Αποσπασμάτων που λειτουργούν κατά μήκος των συνόρων.
Παράλληλα έλεγχοι, αστυνομικοί και αστυκτηνιατρικοί, για την πάταξη του λαθρεμπορίου και την προστασία της υγείας των πολιτών από ακατάλληλα και επικίνδυνα κρέατα, τρόφιμα και ποτά, κατόπιν οδηγιών μας, διενεργούνται σε όλη τη χώρα.
Ο Υπουργός
ΓΕΩΡΓΙΟΣ ΡΩΜΑΙΟΣ"
32. Στην με αριθμό 625/29-7-97 ερώτηση δόθηκε με το υπ' αριθμ. 4/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 625/29-7-97 που κατέθεσε ο Βουλευτής κ. Η. Βεζδρεβάνης, σας γνωρίζουμε τα εξής:
Το θέμα της καλής υγιεινής κατάστασης του αστυνομικού προσωπικού παρακολουθείται με ιδιαίτερη ευαισθησία από τις αρμόδιες Υγειονομικές Υπηρεσίες του Σώματος, οι οποίες λαμβάνουν κάθε αναγκαίο μέτρο, ώστε να παρέχεται σε αυτό η απαραίτητη ενημέρωση επί θεμάτων υγείας και φαρμακευτική, νοσοκομειακή και εξωνοσοκομειακή περίθαλψη.
Στα πλαίσια αυτά ενημερώθηκε το προσωπικό για τον τρόπο μετάδοσης των λοιμωδών νόσων και ιδιαίτερα της ηπατίτιδας Β' και τα μέτρα προφύλαξης και έχει ζητηθεί επανειλημμένα από το Υπουργείο Υγείας και Πρόνοιας η ένταξή του σε ομάδες υψηλού κινδύνου, για να χορηγηθεί το εμβόλιο δωρεάν. Για το θέμα αυτό είναι σε εξέλιξη συνεννόηση με το ανωτέρω Υπουργείο.
'Ηδη από τον προϋπολογισμό του Υπουργείου μας εξασφαλίσθηκαν οι απαραίτητες πιστώσεις και κινήθηκε η διαδικασία για τον εμβολιασμό κατά της Η.Β.V. λοίμωξης (ηπατίτιδας Β') 2.000 αστυνομικών, οι οποίοι αντιμετωπίζουν αυξημένο κίνδυνο μόλυνσης, μεταξύ των οποίων και 100 αστυνομικών της Αστυνομικής Διεύθυνσης Θεσπρωτίας.
Στόχος μας είναι η προοδευτική επέκταση του εμβολιασμού και στους υπόλοιπους αστυνομικούς, ανάλογα με την αποστολή που εκτελούν και η εφαρμογή ενός μακρόπνοου προγράμματος εμβολιασμού του προσωπικού, ο οποίος θα διενεργείται στους εισερχόμενους για εκπαίδευση στις Αστυνομικές Σχολές.
Επίσης καταβάλλονται συνεχείς προσπάθειες και για τη διασφάλιση άνετων και υγιεινών συνθηκών εργασίας, χορηγούνται στις Υπηρεσίες για την προφύλαξη του προσωπικού πλαστικά γάντια, λαμβάνονται για την καθαριότητα των χώρων εργασίας και διαμονής στα αστυνομικά καταστήματα τα απαιτούμενα μέτρα και ικανοποιείται κάθε αίτημα των Υπηρεσιών για έγκριση πιστώσεων προς απολύμανση.
Ο Υπουργός
ΓΕΩΡΓΙΟΣ ΡΩΜΑΙΟΣ"
33. Στην με αριθμό 627/29-7-97 ερώτηση δόθηκε με το υπ' αριθμ. 427/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 627/29-7-97 που κατέθεσε ο Βουλευτής κ. Θ. Κατσανέβας, σας γνωρίζουμε τα εξής:
Για τη βελτίωση της αστυνόμευσης στην περιοχή του Δήμου Δάφνης και καλύτερη παροχή υπηρεσιών στους κατοίκους, εξετάζεται από το Υπουργείο μας, σε συνδυασμό με διορθωτικές και βελτιωτικές παρεμβάσεις που μελετώνται για το θεσμό των πολυδυνάμων Αστυνομικών Τμημάτων στην περιοχή της Γενικής Αστυνομικής Διεύθυνσης Αττικής, η αναγκαιότητα ίδρυσης και λειτουργίας Αστυνομικού Τμήματος.
Ο Υπουργός
ΓΕΩΡΓΙΟΣ ΡΩΜΑΙΟΣ"
34. Στην με αριθμό 637/29-7-97 ερώτηση δόθηκε με το υπ' αριθμ. 34/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 637/29-7-97 που κατέθεσε ο Βουλευτής κ. Κων/νος Ευμοιρίδης, σας γνωρίζουμε τα εξής:
Οι μεταθέσεις στο Πυροσβεστικό Σώμα σήμερα γίνονται σύμφωνα με τις διατάξεις του Π.Δ. 5/1995 "Κανονισμός κατάταξης και μεταθέσεων του Πυροσβεστικού προσωπικού", με τον οποίο καθιερώθηκαν δίκαια και αξιοκρατικά κριτήρια (χρόνος υπηρεσίας σε κάθε Υπηρεσία - μόρια που συγκεντρώνει ο υπάλληλος).
Βάσει των διατάξεων του κανονισμού αυτού μετατέθηκε την 16-8-95 και ο Αρχιπυροσβέστης ΑΛΕΞΙΟΥ Παναγιώτης από την Π.Υ. Δράμας. Συνεπώς τα περί μεταθέσεως με πολιτικά κριτήρια δεν ανταποκρίνονται στην πραγματικότητα.
Το αίτημά του για μετάθεση στη Π.Υ. Καβάλας μελετήθηκε μαζί με τα αιτήματα όλων των υπαλλήλων που ζήτησαν μετάθεση στην πόλη αυτή, από το αρμόδιο Συμβούλιο μεταθέσεων, το οποίο αφού εξέτασε τους προβληθέντες λόγους, τις πόλεις συμφερόντων και τα μόρια που συγκέντρωνε ο καθένας, δεν ενέκρινε την μετάθεση του ανωτέρω, γιατί δεν συμπλήρωνε τις προϋποθέσεις που απαιτούντο σ' αυτή.
Ο Υπουργός
ΓΕΩΡΓΙΟΣ ΡΩΜΑΙΟΣ"
35. Στην με αριθμό 639/29-7-97 ερώτηση δόθηκε με το υπ' αριθμ. 68/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 639/29-7-97 που κατέθεσε ο Βουλευτής κ. Ν. Τσιαρτσιώνης, σε ό,τι μας αφορά, σας γνωρίζουμε τα εξής:
Οι αρμόδιες Υπηρεσίες της Ελληνικής Αστυνομίας σε όλη τη χώρα κατόπιν οδηγιών μας ασκούν έντονη αστυνόμευση για την προστασία των καταναλωτών από αισχροκερδείς σε βάρος τους πράξεις ασυνειδήτων επαγγελματιών, οι οποίοι και παραπέμπονται στη δικαιοσύνη.
Στα πλαίσια αυτά ενήργησε το Αστυνομικό Τμήμα Ακροπόλεως και υπέβαλε στον κ. Εισαγγελέα Πλημμελειοδικών Αθηνών, την έγγραφη καταγγελία του Αυστραλού τουρίστα GORDON ROBERTS για την αναφερόμενη στην ερώτηση πράξη.
Κατά το τρέχον έτος βεβαιώθηκαν σε όλη τη χώρα 397 παραβάσεις για μη τήρηση από καταστήματα ομαδικής εστίασης και αναψυχής δελτίων παραπόνων για χρήση των πελατών, όπως προβλέπεται από την 3 Αγορανομική Διάταξη.
Οσον αφορά την ενίσχυση των Υπηρεσιών της νησιωτικής χώρας, κατά τη θερινή τουριστική περίοδο, για την αντιμετώπιση των αυξημένων αναγκών αστυνόμευσης, σας πληροφορούμε ότι διατάχθηκε και μετακινήθηκαν σε αυτές, κατά το χρονικό διάστημα 1-6-97 έως 30-9-97, 20 Αξιωματικοί, 67 Ανθυπαστυνόμοι και Αρχιφύλακες και 455 Αστυφύλακες, από τους οποίους οι 54 είναι γυναίκες.
Ο Υπουργός
ΓΕΩΡΓΙΟΣ ΡΩΜΑΙΟΣ"
36. Στην με αριθμό 640/29-7-97 ερώτηση δόθηκε με το υπ' αριθμ. 34/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 640/29-7-97 που κατέθεσε ο Βουλευτής κ. Ν. Τσιαρτσιώνης, σε ό,τι μας αφορά, σας γνωρίζουμε τα εξής:
Το Υπουργείο Δημόσιας Τάξης διαχειρίζεται με ιδιαίτερη ευαισθησία, υπευθυνότητα και σοβαρότητα τα θέματα που αφορούν την εθνική μας ασφάλεια και βρίσκεται σε διαρκή επαγρύπνιση για πρόληψη και καταστολή κάθε πράξης που στρέφεται εναντίον των εθνικών μας συμφερόντων και αντιμετώπιση οποιουδήποτε τα επιβουλεύεται.
Για το σκοπό αυτό έχουν δραστηριοποιηθεί οι Υπηρεσίες μας σε όλη τη χώρα και σε στενή συνεργασία με τα άλλα Υπουργεία και λοιπούς συναρμόδιους φορείς, λαμβάνεται κάθε μέτρο για την αντιμετώπιση των ναρκωτικών, της παράνομης εισόδου λαθρομεταναστών και την αποτροπή εισόδου στη χώρα ατόμων που επιβουλεύονται την ακεραιότητά της και την ασφάλεια του ελληνικού χώρου, καθώς και της επιχειρούμενης με διάφορους τρόπους έντασης και κάθε άλλης προκλητικής ενέργειας που άπτεται της εθνικής μας ασφάλειας και κυριαρχίας.
Στα πλαίσια αυτά ερευνώνται και όλα τα καταγγελόμενα με την Ερώτηση (σχέδιο "εκφυλισμός", εμπρησμοί - δολιοφθορές, επιχείρηση διάβρωσης της νεολαίας).
Ο Υπουργός
ΓΕΩΡΓΙΟΣ ΡΩΜΑΙΟΣ"
37. Στην με αριθμό 649/29-7-97 ερώτηση δόθηκε με το υπ' αριθμ. 17/17-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 649/29-7-97 που κατέθεσε ο Βουλευτής κ. Ε. Μπασιάκος, σας γνωρίζουμε τα εξής:
Ο σχεδιασμός και η επιτυχής εκτέλεση των μέτρων τάξης, τροχαίας και ασφάλειας που έλαβε η Αστυνομία στην Αθήνα κατά τη διεξαγωγή του 6ου Πρωταθλήματος Στίβου, έγινε μετά από εμπεριστατωμένη μελέτη και προγραμματισμό και χωρίς να παραμεληθεί η αστυνόμευση στη λοιπή χώρα.
Κατόπιν οδηγιών μας όλες οι Υπηρεσίες δραστηριοποίησαν το προσωπικό και συνέχισαν με έντονο ρυθμό το προληπτικό και κατασταλτικό έργο τους για την καταπολέμηση της λαθρομετανάστευσης, των ναρκωτικών και γενικά της εγκληματικότητας, καθώς και για την άνετη και ασφαλή κυκλοφορία πεζών και οχημάτων και εξυπηρέτηση των πολιτών.
Ο Υπουργός
ΓΕΩΡΓΙΟΣ ΡΩΜΑΙΟΣ"
38. Στην με αριθμό 675/30-7-97 ερώτηση δόθηκε με το υπ' αριθμ. 349/1-9-97 έγγραφο από τον Υπουργό Πολιτισμού η ακόλουθη απάντηση:
"Απαντώντας στην αριθμ. 657/30.7.97 ερώτηση του Βουλευτή κ. Ηλία Βεζδρεβάνη, σας γνωρίζουμε τα εξής:
Στο πλαίσιο του προγράμματος δράσης του Υπουργείου Πολιτισμού για το 1997 η αρμόδια Εφορεία Προϊστορικών και Κλασσικών Αρχαιοτήτων πραγματοποιεί ανασκαφικές έρευνες σωστικού χαρακτήρα σε οικόπεδα ιδιωτών ή κατά την εκτέλεση μεγάλων δημοσίων έργων (Εγνατία, αρδευτικά έργα κάμπου Παραμυθιάς κ.λπ.) σε συνεργασία και με τη Νομαρχιακή και Τοπική Αυτοδιοίκηση του Νομού. Η Χερσόνησος και ο Πύργος της Λυγιάς σε μικρή απόσταση από το υπό τουριστική αξιοποίηση Δρέπανο - Μακρυγιάλι, η πρωτεύουσα της Θεσπρωτίας κοντά στο φράγμα του Καλαμά, η Δόλιανη, η Ραβενή, η αρχαία Ελέα κοντά στην Παραμυθιά και το Δυμόκαστρο στην παραλία Καραβοστάσι της Πέρδικας αποτελούν τους κύριους αρχαιολογικούς χώρους παρέμβασης της αρμόδιας Εφορείας. Το πρόγραμμα δράσης περιλαμβάνει μελέτες και έργα στερέωσης και αναστήλωσης μνημείων, όπως αποκατάσταση - ανάδειξη Φρουρίου Παραμυθιάς (προϋπ. 40.000.000 δρχ.) αποκατάσταση Κόκκινης Εκκλησιάς και Βυζαντινών Λουτρών Παραμυθιάς (προϋπ. 14.000.000 δρχ.) και αποκατάσταση Ι. Ν. Αγίου Δημητρίου Ζερβοχωρίου (προϋπ. 4.000.000 δρχ.). Προωθείται ακόμη η αποκατάσταση και διαμόρφωση του Πύργου Ραγίου και η ανάδειξη - διαμόρφωση του αρχαιολογικού χώρου Γιτάνης Θεσπρωτίας, από το Πρόγραμμα INTEREG ΙΙ που χρηματοδοτείται και από την Ε.Ε.
Ο Υπουργός
EΥΑΓΓΕΛΟΣ ΒΕΝΙΖΕΛΟΣ"
39. Στην με αριθμό 666/30-7-97 ερώτηση δόθηκε με το υπ'αριθμ. 49/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 666/30-7-97 που κατέθεσε ο Βουλευτής κ. Σ. Σπηλιωτόπουλος, σε ό,τι μας αφορά, σας γνωρίζουμε τα εξής:
Οι αρμόδιες Υπηρεσίες της Αστυνομικής Διεύθυνσης Αχαϊας ασκούν θετικό προληπτικό και κατασταλτικό αστυνομικό έργο στην αναφερόμενη περιοχή.
Κατόπιν εντολής μας πραγματοποιούνται συνεχείς περιπολίες και αστυνομικές εξορμήσεις για την τήρηση της τάξης, τροχαίας και ασφάλειας και σύλληψη και επαναπροώθηση στη χώρα τους των λαθρομετανατών.
Επίσης διενεργούνται έντονες αναζητήσεις για εξιχνίαση των διαπραχθέντων αδικημάτων και παραπομπή των υπαιτίων στη Δικαιοσύνη. Στα πλαίσια αυτά εξιχνιάσθηκαν κατά το τρέχον έτος 195 κλοπές - διαρρήξεις, 1 ληστεία και 1 ανθρωποκτονία.
Ο Υπουργός
ΓΕΩΡΓΙΟΣ ΡΩΜΑΙΟΣ"
40. Στην με αριθμό 678/30-7-97 ερώτηση δόθηκε με το υπ' αριθμ. 71/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 678/30-7-97 που κατέθεσε η Βουλευτής κ. Σ. Αλφιέρη, σας γνωρίζουμε τα ακόλουθα:
Ο σεβασμός της ανθρώπινης αξιοπρέπειας και η προστασία των συνταγματικά κατοχυρωμένων ατομικών δικαιωμάτων και ελευθεριών αποτελεί σήμερα βασικό γνώμονα των ενεργειών του προσωπικού μας.
Το θέμα της εισόδου - εξόδου, παραμονής, εργασίας και απέλασης αλλοδαπών στη χώρα μας ρυθμίζεται από τις διατάξεις του ν. 1975/1991 ο οποίος είναι προσαρμοσμένος με τα ισχύοντα στις άλλες χώρες της Ε.Ε. και διασφαλίζει τα εθνικά μας συμφέροντα.
Τις διατάξεις αυτές εφαρμόζουν, όπως έχουν υποχρέωση, με ευαισθησία και ανθρωπιά όλοι οι αστυνομικοί. Βασικό στοιχείο της εκπαίδευσης από την ημέρα της κατάταξής τους στις Σχολές της Αστυνομίας καθώς και της μετεκπαίδευσής τους αποτελούν τα θέματα προστασίας ανθρωπίνων δικαιωμάτων και καταπολέμησης του ρατσισμού και ξενοφοβίας.
Ο Υπουργός
ΓΕΩΡΓΙΟΣ ΡΩΜΑΙΟΣ"
41. Στην με αριθμό 684/30-7-97 ερώτηση δόθηκε με το υπ' αριθμ. 25772/5-9-97 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ' αριθμ. 684/30-7-97 ερώτηση των Βουλευτών κυρίων Στρ. Κόρακα και Απ. Τασούλα, σας γνωρίζουμε τα εξής:
Στο Κ. Υγείας Νάξου υπηρετούν 9 γιατροί του κλάδου Ε.Σ.Υ., διαφόρων ειδικοτήτων. Η υπηρεσία μας έχει προχωρήσει στην προκήρυξη 1 Δ/ντή Κυτταρολογίας, 1 Επιμελ. Α' ή Β' Ακτινοδιαγνωστικής και 1 Επιμελ. Α' ή Β' Μαιευτ. - Γυναικολογίας.
Στα Φ.Ε.Κ. 9/96 και 5/97 δημοσιεύθηκαν οι οριστικοί πίνακες διοριζομένων στο Κ. Υγείας Νάξου, 1 θέση Τ.Ε. Νοσηλευτικής και 2 θέσεις Δ.Ε. πληρωμάτων ασθενοφόρων. Το νοσ/μείο Σύρου τηρώντας την προβλεπόμενη διαδικασία έχει προχωρήσει στις προσλήψεις των διορισθέντων.
Με το υπ' αριθμ. ΔΥ13β/οικ.15662/15-5-97 έγγραφό μας έχουμε ζητήσει από το Α.Σ.Ε.Π. την άμεση προκήρυξη για το Κ.Υ. Νάξου 1 θέση Δ.Ε. πληρωμάτων ασθενοφόρων.
Με το υπ' αριθμ. ΔΥ13β/20810/3-7-97 έγγραφό μας και ύστερα από την υπ' αριθμ. 132/27-6-97 απόφαση της Επιτροπής του άρθρου 2 παρ. 2 της 236/94 Π.Υ.Σ. εγκρίθηκε η κατανομή προσωπικού Ιδιωτικού Δικαίου Αορίστου Χρόνου.
Για το Κ.Υ. Νάξου έχουν εγκριθεί 2 θέσεις Τ.Ε. Νοσηλευτικής και 1 θέση Δ.Ε. Χειρ.-Εμφανιστών.
Ο Υπουργός
Κ. ΓΕΙΤΟΝΑΣ"
42. Στην με αριθμό 704/31-7-97 ερώτηση δόθηκε με το υπ' αριθμ. 8/12-9-97 έγγραφο από τον Υπουργό Δημ. Τάξης η ακόλουθη απάντηση:
"Σε απάντηση της ερώτησης 704/31-7-97 που κατέθεσε ο Βουλευτής κ. Δ. Σαρρής, σας γνωρίζουμε τα εξής:
Για τους αστυνομικούς συνοδούς ασφαλείας των Βουλευτών η αποζημίωση για εκτέλεση εκτός έδρας υπηρεσίας καθορίστηκε μετά την ισχύ του ν. 2346/1995 με την 8008/1/320ε/20-6-96 απόφαση του Υπουργού Δημόσιας Τάξης σε τέσσερις ημέρες το μήνα.
Επειδή το έλλειμμα του προϋπολογισμού εξόδων της Ελληνικής Αστυνομίας για πληρωμή οδοιπορικών κατά το τρέχον έτος έχει περάσει τα 7 δισεκατομμύρια δραχμές δεν υφίσταται σήμερα δυνατότητα για αποζημίωση περισσότερων ημερών εκτέλεσης υπηρεσίας εκτός έδρας.
Για την επίλυση του θέματος βρισκόμαστε σε συνεχή επαφή με το Υπουργείο Οικονομικών. Ηδη μελετάται σχετικό σχέδιο κοινής Υπουργικής Απόφασης που μας έστειλε το Υπουργείο αυτό και θα του γνωστοποιηθούν σύντομα οι προτάσεις μας για συμπλήρωση στο σχέδιο των αναγκαίων στοιχείων.
Ο Υπουργός
ΓΕΩΡΓΙΟΣ ΡΩΜΑΙΟΣ"
43. Στην με αριθμό 719/5-8-97 ερώτηση δόθηκε με το υπ' αριθμ. 16264/8-9-97 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην ερ. 719/5-8-97 που κατέθεσε στη Βουλή των Ελλήνων, η Βουλευτής κα 'Ελσα Παπαδημητρίου, αναφορικά με προβλήματα στελέχωσης προσωπικού στο Βρεφ/κό Σταθμό ΠΙΚΠΑ Ναυπλίου και στον Β' ΚΠΣ Ναυπλίου, σας γνωρίζουμε τα ακόλουθα:
'Οσον αφορά το Βρεφ/κό Σταθμό ΠΙΚΠΑ του Ναυπλίου, όπως μας γνώρισε το ΠΙΚΠΑ, δεν είναι ακριβή τα αναφερόμενα στην ερώτηση, ότι η από 7-10-96 επιστολή του δωρητή κου Μίμη Μανουσάκη προς το ΠΙΚΠΑ, έμεινε αναπάντητη (σχετ. το αριθμ.ΑΠ 3431/4-12-96 έγγραφο).
Επίσης εκκρεμεί στο Υπουργικό Συμβούλιο αίτημα για την έγκριση πλήρωσης θέσεων τακτικού προσωπικού σε ΝΠΔΔ του τομέα Πρόνοιας του Υπουργείου μας και στην οποία έχουν συμπεριληφθεί (30) συνολικά θέσεις διαφόρων ειδικοτήτων για το ΠΙΚΠΑ. Στα πλαίσια αυτά, εφόσον δοθεί η σχετική έγκριση, δύο (2) απ' αυτές έχουν προγραμματισθεί να καλυφθούν από Βρεφονηπιοκόμους (ΤΕ κατηγ.) για τις ανάγκες του εν λόγω Σταθμού.
Τέλος όσον αφορά τον Β' Κρατικό Παιδικό Σταθμό Ναυπλίου της Περ.Δ/νσης Ν. Αργολίδας η υπηρεσία μας με το ΔΥΙΓ/οικ.9769/18-4-96 έγγραφο προς το ΑΣΕΠ είχε ζητήσει την προκήρυξη (132) συνολικά θέσεων, εκ των οποίων (4) θέσεις κατένημε στην Περ. Δ/νση Ν. Αργολίδας. Οι εν λόγω θέσεις προκηρύχθηκαν στην Εφημερίδα της Κυβέρνησης, τεύχος προκηρύξεων ΑΣΕΠ αριθμ. φύλλου 40/25-8-97.
Ο Υπουργός
Κ. ΓΕΙΤΟΝΑΣ"
44. Στην με αριθμό 722/31-7-97 ερώτηση δόθηκε με το υπ' αριθμ. 5/17-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 722/31-7-1997, που κατέθεσε ο Βουλευτής κ. Π. Ψωμιάδης, σας γνωρίζουμε τα εξής:
Με το ν. 2448/1996 περί ενιαίου μισθολογίου με τον οποίο βελτιώθηκε η οικονομική θέση των υπηρετούντων στην Ελληνική Αστυνομία δεν προβλέπονται προσαυξήσεις για υπερωριακή εργασία. Επίσης δεν παρέχεται από τις ισχύουσες διατάξεις ευχέρεια καταβολής άλλης αποζημίωσης στο προσωπικό για προσφορά υπηρεσίας κατά τη διεξαγωγή του 6ου Παγκόσμιου Πρωταθλήματος Στίβου.
Παρά ταύτα, το Υπουργείο μας εξασφάλισε ένα ικανοποιητικό ποσό από τα κονδύλια που διαχειρίστηκε η Κεντρική Οργανωτική Επιτροπή του 6ου Παγκόσμιου Πρωταθλήματος, προκειμένου τούτο να δοθεί ως αποζημίωση στο αστυνομικό προσωπικό που διατέθηκε σε μέτρα κατά το πρωτάθλημα αυτό. Στο προσωπικό αυτό ασφαλώς θα συμπεριληφθούν και οι γιατροί που απασχολήθηκαν για το σκοπό αυτό από την Υπηρεσία.
Ο Υπουργός
ΓΕΩΡΓΙΟΣ ΡΩΜΑΙΟΣ"
45. Στην με αριθμό 727/31-7-97 ερώτηση δόθηκε με το υπ' αριθμ. 25771/16-9-97 έγγραφο από τον Υπουργό Υγείας και Πρόνοιας η ακόλουθη απάντηση:
Απαντώντας στην αριθμ. 727/31-7-97 ερώτηση του Βουλευτή κ. Ευάγγ. Μπασιάκου, που αφορά στη λειτουργία του Γ.Ν.Ν. Λιβαδειάς, σας γνωρίζουμε τα παρακάτω:
Η Υπηρεσία μας έχει προχωρήσει, για το Γ.Ν.Ν. Λιβαδειάς, στην έγκριση για προκήρυξη 13 θέσεων γιατρών ΕΣΥ (επαναπροκηρύξεις). Μετά την 3/96 Π.Υ.Σ. έχουμε προκηρύξει 1 θέση Επιμελητή Α' ή Β' Χειρουργικής για το Κ.Υ. Αλιάτρου, 1 θέση Επιμελητή Α' Παθολογίας - Επισκέπτη Κ.Υ. και 1 θέση Επιμελητή Α' ή Β' Χειρουργικής - Επισκέπτη Κ.Υ.. Επίσης η Υπηρεσία μας σε εφαρμογή του άρθρου 23 παρ. 1 και 3 προωθεί άμεσα τη διαδικασία για την πρόσληψη γιατρών με σύμβαση εργασίας Ορισμένου Χρόνου για όσα Νοσοκομεία της χώρας επιβάλλεται άμεση προώθηση της στελέχωσής τους, στα οποία συμπεριλαμβάνεται και το Γ.Ν.Ν. Λιβαδειάς.
Παράλληλα από το ΑΣΕΠ έχουν προκηρυχθεί για το Νοσοκομείο Λιβαδειάς 2 θέσεις ΤΕ Νοσηλευτριών και 5 θέσεις ΔΕ Αδελφών Νοσοκόμων και αναμένουν την έκδοση των αποτελεσμάτων. Επί πλέον έχουμε ζητήσει από το ΑΣΕΠ την προκήρυξη 12 ακόμη θέσεων Νοσηλευτικού - Παραϊατρικού και Τεχνικού Προσωπικού.
Ο Υπουργός
ΚΩΣΤΑΣ ΓΕΙΤΟΝΑΣ"
46. Στην με αριθμό 734/31-7-97 ερώτηση δόθηκε με το υπ' αριθμ. 5265/10-9-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Επί των θεμάτων που εκτίθενται στην ερώτηση 734/31-7-97 του Βουλευτού Μεσσηνίας, κ. Λευτέρη Παπανικολάου, σας γνωρίζουμε τα ακόλουθα:
1) Είναι γεγονός ότι οι διαδικασίες και εργασίες έχουν καθυστερήσει με αποτέλεσμα την αναζήτηση υπηρεσιών πολύ μακριά από την κατοικία τόσο για περιπτώσεις της Μεσσηνίας όσο και των όμορων νομών.
2) 'Εχει καταρτισθεί σχέδιο Π.Δ. το οποίο μετατρέπει το υφιστάμενο ίδρυμα σε Κέντρο Αποθεραπείας και Αποκατάστασης στα πλαίσια του Ν. 2072/1992, ώστε το υπό εξέλιξη ίδρυμα να εξυπηρετήσει ποικιλία αναγκών συνδυάζοντας ανοιχτές υπηρεσίες με δυνατότητα φιλοξενίας. Το Σχέδιο Π.Δ/τος έχει τύχει της γνωμοδοτήσεως του Συμβουλίου της Επικρατείας και εκκρεμεί η ολοκλήρωσή του.
3) Στα πλαίσια των οικονομικών δυνατοτήτων, καταβάλλονται προσπάθειες κάλυψης των κενών οργανικών θέσεων ενώ εκκρεμούν οι απαραίτητες κανονιστικές ρυθμίσεις για τη μετατροπή του Ιδρύματος σε Κέντρο Αποθεραπείας και Αποκατάστασης.
Ο Υφυπουργός
ΘΕΟΔΩΡΟΣ ΚΟΤΣΩΝΗΣ"
47. Στην με αριθμό 739/1-8-97 ερώτηση δόθηκε με το υπ' αριθμ. 227/8-9-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση αριθ. 739/1-8-97 που κατατέθηκε στη Βουλή από τον Βουλευτή κ. Ηλία Βεζδρεβάνη σχετικά με αποκατάσταση σεισμοπλήκτων Κοινότητας Κρυόβρυσης, σας πληροφορούμε τα εξής, ύστερα από το αριθ. Δ2/4182/13-8-97 έγγραφο του Τμήματος Κοιν. Πρόνοιας Νομ. Αυτ/σης Θεσπρωτίας.
Με αιτία τον σεισμό του 1979, που έπληξε περιοχές του Ν. Θεσπρωτίας μεταξύ των οποίων και την Κοινότητα Κρυόβρυσης, το 1987 με την αριθ. Γ5β/2889/21-12-87 απόφαση της τότε κ. Υφυπουργού Υγείας-Πρόνοιας, μετά από πρόταση της Νομαρχίας Θεσπρωτίας, εγκρίθηκε στεγαστικό πρόγραμμα Λαϊκής Κατοικίας στη θέση "Γκανί" Κοινότητας Γραικοχωρίου.
Δικαιούχοι οικοπέδων βάσει του εγκεκριμένου στεγαστικού προγράμματος ήταν άστεγες και οικονομικά αδύνατες οικογένειες από τις τότε Κοινότητες Κρυόβρυσης, Αγίας Μαρίνας και οικισμού Δριμίτσας Δήμου Ηγουμενίτσας.
Στα πλαίσια αυτού του προγράμματος, αναγνωρίσθηκαν δικαιούχοι οικοπέδων ογδόντα εννέα (89) οικογένειες, μεταξύ των οποίων σαράντα (40) από την Κοινότητα Κρυόβρυσης, στους οποίους ήδη δόθηκαν τίτλοι κυριότητας.
Στεγαστικό δικαίωμα στα πλαίσια αυτού του προγράμματος δεν έχει κριθεί για ένα αριθμό είκοσι (20) περίπου οικογενειών της Κοινότητας Κρυόβρυσης, που ναι μεν ήταν σεισμόπληκτες το 1979, αλλά έλαβαν στεγαστικό δάνειο από την Υ.Α.Σ.Β.Ε. μετά τους σεισμούς και ανήγειραν κατοικίες σε ιδιόκτητες εκτάσεις ή οικόπεδα στην ευρύτερη περιοχή του Δήμου Ηγουμενίτσας. Οι οικογένειες αυτές έχουν αποκτήσει κατοικίες πολύ πριν την έγκριση του εφαρμοζόμενου στεγαστικού προγράμματος και εξακολουθούν να αιτούνται οικόπεδα στα θέση "Γκανί" προκειμένου να βρεθούν ενιαία με τους ήδη δικαιούχους στη νέα θέση.
Γεγονός είναι ότι το θέμα τους εξετάζεται από τις αρμόδιες Υπηρεσίες της Νομαρχιακής Αυτοδιοίκησης και του Υπουργείου μας όσον αφορά την αναγκαιότητα αναγνώρισης στεγαστικού τους δικαιώματος και τον τρόπο αποκάταστασής τους, καθώς ο αριθμός των οικοπέδων που είναι προς διάθεση υπολείπεται του αριθμού των αναφερομένων οικογενειών, στην θέση "Γκανί" που εγκρίθηκε το στεγαστικό πρόγραμμα.
Ο Υφυπουργός
ΘΕΟΔΩΡΟΣ ΚΟΤΣΩΝΗΣ"
48. Στην με αριθμό 741/1-8-97 ερώτηση δόθηκε με το υπ' αριθμ. 428/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 741/1-8-97 που κατέθεσε ο Βουλευτής κ. Η. Βεζδρεβάνης, σας γνωρίζουμε ότι η ίδρυση και προαγωγή περιφερειακών Αστυνομικών Υπηρεσιών της Ελληνικής Αστυνομίας απασχολεί το Υπουργείο Δημόσιας Τάξης, πλην όμως αντιμετωπίζονται σοβαρές δυσχέρειες στην υλοποίηση ενός τέτοιου σχεδιασμού, κυρίως λόγω έλλειψης αστυνομικού προσωπικού και της περιστολής των δημοσιονομικών δυνατοτήτων.
Στα πλαίσια αυτά μελετάται μεγάλος αριθμός αιτημάτων, μεταξύ των οποίων και το αίτημα σας για την ίδρυση Τμήματος Τουριστικής Αστυνομίας στην Ηγουμενίτσα.
Οριστικές αποφάσεις θα ληφθούν μελλοντικά, μετά την ολοκλήρωση των μεταβολών που σχεδιάζει το Υπουργείο Εσωτερικών, Δημόσιας Διοίκησης και Αποκέντρωσης, αναφορικά με τη διοικητική διαίρεση της χώρας (συγχώνευση Κοινοτήτων κλπ), βάσει πάντοτε, αντικειμενικών κριτηρίων και λοιπών προϋποθέσεων που πρέπει να συντρέχουν σε κάθε περίπτωση.
Ο Υπουργός
ΓΕΩΡΓΙΟΣ ΡΩΜΑΙΟΣ"
49. Στην με αριθμό 743/1-8-97 ερώτηση δόθηκε με το υπ' αριθμ. 915/10-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 743/1-8-97 που κατέθεσε ο Βουλευτής κ. Ηλίας Βεζδρεβάνης, σας γνωρίζουμε τα ακόλουθα:
1. 'Υστερα από την αποκέντρωση του Προγράμματος Δημοσίων Επενδύσεων, η ευθύνη για την σύνταξη του προγράμματος σχολικής στέγης ανάγεται στην αποκλειστική αρμοδιότητα της οικείας Νομαρχιακής Αυτοδιοίκησης.
Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας.
Το ΥΠ.Ε.Π.Θ. ενισχύει το Νομαρχιακό Πρόγραμμα Σχολικής Στέγης με επιχορηγήσεις από το Π.Δ.Ε. και το Δάνειο του ΤΚΑΣΕ.
Η επιχορήγηση του ΥΠ.Ε.Π.Θ. για τη Νομαρχιακή Αυτοδιοίκηση Θεσπρωτίας για τα έτη 1996-1997, από το Εθνικό Π.Δ.Ε. και το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά:
Π.Δ.Ε. - ΤΚΑΣΕ 1996
Π.Δ.Ε. (ΣΑΕ 047 - ΣΑΕ 041/4)
Για κατασκευές - οικόπεδα 60.000.000 δρχ.
Για επισκευές - συντηρήσεις 90.000.000 δρχ.
ΤΚΑΣΕ
Για κατασκευές - επισκευές - συντηρήσεις 30.000.000 δρχ.
Π.Δ.Ε. - ΤΚΑΣΕ 1997
Π.Δ.Ε. (ΣΑΕ 047-ΣΑΕ 041/9)
Για κατασκευές - οικόπεδα 80.000.000 δρχ.
Για επισκευές συντηρήσεις 50.000.000 δρχ.
ΤΚΑΣΕ
Για επισκευές - συντηρήσεις 20.000.000 δρχ.
Το ΥΠ.Ε.Π.Θ. προκειμένου να καλύψει τις στεγαστικές ανάγκες των σχολείων σε όλη τη χώρα ώστε να λειτουργούν μόνο σε πρωινή βάρδια, συνέταξε το 1995 ένα πενταετές πρόγραμμα που αφορούσε στη βελτίωση της υλικοτεχνικής υποδομής της Α/βάθμιας και Β/βάθμιας εκπαίδευσης.
Το κόστος αυτού του Προγράμματος ανέρχεται στο ποσό των 359.276.000.000 δρχ., χρηματοδοτείται δε από το Δάνειο ΤΚΑΣΕ σε ποσοστό 40% και σε ποσοστό 60% από τις πιστώσεις του Προγράμματος Δημοσίων Επενδύσεων.
Στα πλαίσια αυτού του Δανείου οι επιχορηγήσεις των Νομαρχιακών Αυτοδιοικήσεων από το ΥΠ.Ε.Π.Θ. ανήρχοντο στο ποσό των 20.000.000.000 δρχ. για το 1996 και για το 1997 ανέρχονται στο ποσό των 22.000.000.000 δρχ.
Από το Δάνειο του ΤΚΑΣΕ 1192/95 έχει εκταμιευθεί η 1η Δόση ποσού 15.589.463.600 δρχ.
2. Οι σημερινές ανάγκες σε αίθουσες διδασκαλίας του Νομού Θεσπρωτίας, σύμφωνα με τα στοιχεία του ΥΠ.Ε.Π.Θ., είναι πολύ περιορισμένες, συγκρινόμενες μάλιστα με τις ανάγκες άλλων Νομών, μπορούν να θεωρηθούν αμελητέες.
Αυτό άλλωστε επιβεβαιώνεται και από σχετικό έγγραφο της Νομαρχιακής Αυτοδιοίκησης Θεσπρωτίας, σύμφωνα με το οποίο στο σύνολό τους τα σχολεία Β/θμιας Εκπαίδευσης του Νομού να στεγάζονται σε καινούργια ιδιόκτητα κτίρια αλλά και να μη λειτουργήσουν απογευματινά τμήματα εδώ και πάρα πολλά χρόνια.
Οι παρεμβάσεις που γίνονται ή που έγιναν το τελευταίο χρονικό διάστημα στην κατασκευή Σχολικών κτιρίων είναι:
1. Πολυκλαδικό λύκειο Ηγουμενίτσας (στάδιο εκπόνησης μελέτης και επίκειται η δημοπράτηση κατασκευής του έργου).
2. Ανέγερση Γυμνασίου Ηγουμενίτσας
3. Ανέγερση κτιρίου Λυκείου στην Παραμυθιά
4. Προσθήκη αιθουσών στο Γυμνάσιο Λύκειο Φιλιατών
5. Ορθολογική αναδιαρρύθμιση Γυμνασίου-Λυκείου Παραμυθιάς
6. Εκσυχρονισμός ΤΕΛ Παραμυθιάς
7. Προσθήκη 16 προκατασκευασμένων αιθουσών ΤΕΛ Ηγουμενίτσας
8. Κατασκευή Γυμνασίου Γαρδικίου Σουλίου
9. Γυμνάσιο Περδίκας
10. Γυμνάσιο Πλαταριάς
11. Γυμνάσιο Νέας Σελευκείας
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
50. Στην με αριθμό 768/4-8-97 ερώτηση δόθηκε με το υπ' αριθμ. 9/12-9-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 768/4-8-97 που κατέθεσε ο Βουλευτής κ. Γ. Γιαννακόπουλος, σας γνωρίζουμε τα εξής:
Για τους αστυνομικούς συνοδούς ασφαλείας των Βουλευτών η αποζημίωση για εκτέλεση εκτός έδρας υπηρεσίας καθορίσθηκε μετά την ισχύ του ν. 2346/1995 με την 8008/1/320ε/20-6-1996 απόφαση του Υπουργού Δημόσιας Τάξης σε τέσσερις ημέρες το μήνα.
Επειδή το έλλειμα του προϋπολογισμού εξόδων της Ελληνικής Αστυνομίας για πληρωμή οδοιπορικών κατά το τρέχον έτος έχει περάσει τα 7 δισεκατομμύρια δραχμές δεν υφίσταται σήμερα δυνατότητα για αποζημίωση περισσότερων ημερών εκτέλεσης υπηρεσίας εκτός έδρας.
Για την επίλυση του θέματος βρισκόμαστε σε συνεχή επαφή με το Υπουργείο Οικονομικών. 'Ηδη μελετάται σχετικό σχέδιο κοινής Υπουργικής Απόφασης που μας έστειλε το Υπουργείο αυτό και θα του γνωστοποιηθούν σύντομα οι προτάσεις μας για συμπλήρωση στο σχέδιο των αναγκαίων στοιχείων.
Ο Υπουργός
ΓΕΩΡΓΙΟΣ ΡΩΜΑΙΟΣ"
ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 31 Οκτωβρίου 1997:
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου.
1. Η με αριθμό 190/29-10-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Χρήστου Κηπουρού προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να εντάξει στο 3ο Πακέτο του Κοινοτικού Πλαισίου Στήριξης τις μελέτες των αυτοκινητοδρόμων Δυτικού 'Αξονα και της ηλεκτροσιδηροδρομικής γραμμής Εγνατίας Μπουργκάς.
2. Η με αριθμό 203/29-10-97 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Εθνικής Παιδείας και Θρησκευμάτων, σχετικά με τα προβλήματα του εκπαιδευτικού συστήματος, την προώθηση μέτρων διεύρυνσης της παιδείας κλπ.
3. Η με αριθμό 195/29-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τα προβλήματα που δημιουργήθηκαν σε συνοικίες της Πάτρας από τις πλημμύρες, τη λήψη μέτρων για την καταγραφή των ζημιών κλπ.
4. Η με αριθμό 191/29-10-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Σπυρίδωνος Δανέλλη προς τον Υπουργό Υγείας και Πρόνοιας, σχετικά με τη λειτουργία των Μονάδων Τεχνητού Νεφρού στα Νοσοκομεία Ηρακλείου Κρήτης, τις σχεδιαζόμενες λύσεις κλπ.
5. Η με αριθμό 188/29-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Αράπη προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τη λήψη μέτρων για την καλύτερη λειτουργία της επιχείρησης ΛΑΡΚΟ.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου.
1. Η με αριθμό 200/29-10-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Δημόσιας Τάξης, Υγείας και Πρόνοιας, σχετικά με τις προθέσεις της Κυβέρνησης για επίλυση του προβλήματος της εκμετάλλευσης ανήλικων παιδιών.
2. Η με αριθμό 199/29-10-97 επίκαιρη ερώτηση του Βουλευτή της Νέας Δημοκρατίας κ. Σάββα Τσιτουρίδη προς τον Υπουργό Γεωργίας, σχετικά με τις προθέσεις της Κυβέρνησης να αποκαταστήσει τη βλάβη που υπέστη το δημόσιο από τη διαγραφή χρεών των αγροτών.
3. Η με αριθμό 196/29-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τον τρόπο αντιμετώπισης της συνδικαλιστικής δραστηριότητας των μαθητών από την Κυβέρνηση.
4. Η με αριθμό 192/29-10-97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Πολιτισμού, σχετικά με τη λήψη μέτρων για την επίλυση των οικονομικών προβλημάτων του Θεσσαλικού Θεάτρου.
5. Η με αριθμό 205/29-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Εξωτερικών, Δημόσιας Τάξης, σχετικά με τη λήψη μέτρων για την αντιμετώπιση των προβλημάτων των Κούρδων πολιτικών προσφύγων.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 158/22.10.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λήψη μέτρων επίλυσης ασφαλιστικών προβλημάτων των εργαζομένων στη Δημόσια Επιχείρηση Ηλεκτρισμού (Δ.Ε.Η.), η οποία έχει ως εξής.
Δεν βλέπω κάποιον αρμόδιο Υπουργό. Θα τη διαβάσω και αν δεν έρθει μέχρι το τέλος της ανάγνωσης, θα διαγραφεί φυσικά.
Η επίκαιρη ερώτηση, λοιπόν, του κυρίου συναδέλφου έχει ως εξής:
"Οι εργαζόμενοι στη Δ.Ε.Η. έχουν προγραμματίσει σειρά κινητοποιήσεων (σαρανταοκτάωρη απεργία στις 22 και 23 Οκτώβρη, συγκεντρώσεις κλπ.) για την αντιμετώπιση οξυμένων προβλημάτων τους και ιδιαίτερα για την επίλυση των προβλημάτων του ασφαλιστικού τους φορέα, που αναμένεται να μεγιστοποιηθούν με την απελευθέρωση της ηλεκτρικής ενέργειας και την εφαρμογή της 96/92 οδηγίας της Ευρωπαϊκής 'Ενωσης.
Η μελέτη της εταιρείας "Ν.Ε.R.A.", που έχει προσληφθεί σαν σύμβουλος στη Δ.Ε.Η., αναφέρεται στο σχετικό πρόβλημα, προτείνοντας "...τη σύσταση ενός ξεχωριστού κεφαλαίου, που θα λάμβανε υπόψη την κλίμακα συνεισφορών του παρελθόντος και των μελλοντικών υποχρεώσεων", ενώ η ΓΕΝΟΠ/ΔΕΗ και η Ομοσπονδία των Συνταξιούχων της Δ.Ε.Η. διεκδικούν τη "διάσωση του ασφαλιστικού τους συστήματος", "την αναγνώριση της αναλογιστικής μελέτης από την Κυβέρνηση" και "την εγγραφή του αποθεματικού στα λογιστικά βιβλία της επιχείρησης".
Ερωτώνται οι αρμόδιοι Υπουργοί:
Πώς προτίθενται να αντιμετωπίσουν το ασφαλιστικό πρόβλημα των εργαζομένων της Δ.Ε.Η.;".
Μη υπαρχόντων των ερωτωμένων Υπουργών να απαντήσουν, η ερώτηση διαγράφεται. Προφανώς αποτελεί και αντικείμενο του κοινωνικού διαλόγου και κατά συνέπεια μπορείτε να την επαναφέρετε.
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, θα την επαναφέρω...
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο. Εγώ σας έκανα τη χάρη να τη διαβάσω.
ΔΗΜΗΤΡΙΟΣ ΠΙΠΕΡΓΙΑΣ: Οι εργαζόμενοι είναι σε απεργίες.
ΠΡΟΕΔΡΕΥΩΝ (Παναγιώτης Ν. Κρητικός): Κωλύεται ο ερωτώμενος Υπουργός και δεν έχει έρθει.
ΔΗΜΗΤΡΙΟΣ ΠΙΠΕΡΓΙΑΣ: Οι εργαζόμενοι είναι σε απεργίες. Ταλαιπωρούνται οι καταναλωτές και λογικά πρέπει να αναπτυχθεί και ο διάλογος στο Ελληνικό Κοινοβούλιο για την αντιμετώπιση αυτού του προβλήματος.
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο. Μπορείτε να την επανακαταθέσετε εφόσον είναι επίκαιρη.
Δεύτερη είναι η με αριθμό 149/21.10.97 επίκαιρη ερώτηση του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Περιβάλλοντος- Χωροταξίας και Δημοσίων 'Εργων, σχετικά με τη λήψη μέτρων επίλυσης του προβλήματος της ύδρευσης της Μάνης του Νομού Λακωνίας, η οποία έχει ως εξής:
"Το νότιο άκρο του Νομού Λακωνίας, η ιστορική χερσόνησος της Μάνης, στερείται ακόμη και σήμερα, στην καμπή της τρίτης χιλιετίας, του στοιχειώδους αγαθού για κάθε πολιτισμένο άνθρωπο: του νερού.
Η έλλειψη νερού συντρόφευε ανέκαθεν τη Μάνη και το λαό της διαμορφώνοντας ανάλογα τα ιδιαίτερα χαρακτηριστικά του τόπου και των ανθρώπων.
Σήμερα, όμως, σε μία εποχή που η αναβάθμιση της ποιότητας της ζωής αποτελεί βασική επιδίωξη και εξαγγελία όλων των κυβερνήσεων, για την εσχατιά αυτή της πατρίδας μας συνεχίζει να είναι "σύνθημα" και γράμμα κενό, όταν το νερό, ιδιαίτερα κατά τους θερινούς μήνες με τις αυξημένες λόγω του τουρισμού ανάγκες, δεν επαρκεί ούτε για την προσωπική χρήση των κατοίκων, οι οποίοι το μεταφέρουν καθημερινώς με βυτία από άλλες περιοχές.
Στο σημείο αυτό πρέπει ιδιαίτερα να προσεχθεί η κατάσταση στην οποία βρίσκεται η τοπική κοινωνία της Μάνης, όπου τα συναισθήματα της πικρίας και της αγανάκτησης διαδέχονται δικαίως εκείνο της πλήρους εγκατάλειψης από τους εκπροσώπους της πολιτείας με απρόβλεπτες προεκτάσεις.
Είναι γνωστό ότι προ είκοσι πέντε ετών περίπου άρχισε η κατασκευή έργου για την ύδρευση της Μάνης με τη μεταφορά νερού από τα νερά της πηγής της Αγίας Μαρίνας της Κοινότητας 'Αρνας. Σήμερα υδρεύεται από το νερό της πηγής αυτής ένα μέρος μόνο της περιοχής μέχρι το Δήμο Δυρού χωρίς φυσικά να λείπουν τα προβλήματα. Ιδιαίτερα, το τελευταίο καλοκαίρι με τις συνεχείς διακοπές νερού, εκεί όπου υπάρχει στοιχειώδες δίκτυο και την παντελή έλλειψη στο μεγαλύτερο μέρος της Μάνης, το πρόβλημα έχει φθάσει στην πιο ακραία του φάση μαζί με την οργή και την αγανάκτηση των κατοίκων.
Ερωτάται ο κύριος Υπουργός ΠΕ.ΧΩ.Δ.Ε.:
Σε ποιες ενέργειες πρόκειται να προβεί προκειμένου να επιλυθεί επιτέλους το χρονίζον πρόβλημα, που ονομάζεται ύδρευση Μάνης, κατά τρόπο οριστικό και διαρκή."
Ο Υπουργός Περιβάλλοντος, Χωροταξίας και Δημοσίων 'Εργων κ. Κώστας Λαλιώτης έχει το λόγο. Και προσέξτε το ιδιαίτερα, κύριε Υπουργέ. Οι Mανιάτες διψασμένοι έκαναν τους σκληρότερους αγώνες.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, αν και Κρητικός ως προς το όνομα, Mανιάτης στην καταγωγή ή Λάκωνας...
ΠΡΟΕΔΡΕΥΩΝ (Παναγιώτης Ν. Κρητικός): Και η άλλη περιοχή του Χάρακα, είναι και εκείνη χωρίς νερό. Θα έλθω εγώ με δική μου ερώτηση σε άλλη ευκαιρία.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Περιμένω δική σας ερώτηση.
Αυτά που περιγράφει ο συνάδελφος κ. Δαβάκης στην επίκαιρη ερώτησή του είναι μία πραγματικότητα. Βεβαίως υπάρχει ένας κύκλος υποσχέσεων και προσπαθειών των τελευταίων τριών δεκαετιών χωρίς όμως να έχει δοθεί οριστική επίλυση σε ένα εκρηκτικό πρόβλημα που έχει τον τίτλο "ύδρευση της Μάνης".
Είναι αλήθεια ότι η Μάνη είναι μία περιοχή με ιστορία και με φυσικό κάλος. Θεωρώ ότι η Μάνη είναι μία παρθένα περιοχή, που μπορεί να αναδειχθεί σε οικολογικό και πολιτισμικό απόθεμα της Ελλάδας. Ακριβώς γι' αυτόν το λόγο θα πρέπει να διασφαλιστούν οι όροι και οι προϋποθέσεις για τη βιώσιμη ανάπτυξή της, μία ανάπτυξη που θα σέβεται τον άνθρωπο, τον πολιτισμό και τη φύση. 'Ομως βιώσιμη ανάπτυξη δεν μπορεί να υπάρχει αν δεν έχει διασφαλιστεί το αγαθό που λέγεται νερό.
Είναι αλήθεια ότι σ' αυτό το αίτημα υπάρχει ομοφωνία και συναίνεση όλων των πολιτών, όλων των κοινωνικών και επιστημονικών φορέων της Μάνης, όλων των κοινωνικών και επιστημονικών φορέων των ανθρώπων που ζουν στην Αττική, αλλά έχουν την καταγωγή τους από τη Μάνη και βεβαίως, όλων των Βουλευτών. Γι' αυτόν το λόγο εδώ και αρκετό καιρό με πρωτοβουλία που έχει εκδηλωθεί και από τον κ. Παρασκευά Φουντά και παλαιότερα από τον κ. Δαβάκη και τον κ. Σταθόπουλο και τον κ. Σκανδαλάκη, αλλά και από τον Αντιπρόεδρο της Βουλής τον κ. Κρητικό και πάντα σε συνεργασία με τον κ. Αποστολάκο, αλλά και την κ. Κανελλοπούλου, έχουμε διαμορφώσει ένα πρόγραμμα για τη Μάνη με έργα και παρεμβάσεις, που η απόλυτη ιεράρχηση αυτών των έργων και παρεμβάσεων έχουν σχέση με την ύδρευση της Μάνης. Την έχουμε χωρίσει σε τρεις περιοχές, μετά από μελέτες που έχει κάνει το ΙΓΜΕ και μετά από κοινές συσκέψεις με το ΙΓΜΕ και τις τοπικές αρχές της Μάνης.
Οι ενότητες αυτές περιλαμβάνουν την ανατολική, κεντρική και νότια Μάνη. Μέσα από μια προγραμματική συμφωνία με τη νομαρχιακή αυτοδιοίκηση προβλέπουμε συγκεκριμένη χρηματοδότηση, έτσι ώστε να λυθεί αυτό το χρόνιο πρόβλημα, γιατί όπως είπα πιστεύουμε ότι πρέπει να τιμήσουμε και τη Μάνη που έχει δώσει το παρόν σε όλους τους ιστορικούς αγώνες αλλά και τους Μανιάτες, για να έχουν ορίζοντα ζωής οι άνθρωποι που κατοικούν στη Μάνη αλλά και όσοι κατάγονται από εκεί.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δαβάκης έχει το λόγο.
ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, δεν μπορώ παρά να εκφράσω την ικανοποίησή μου σχετικά με την αρχική διαπίστωση του κυρίου Υπουργού, ότι για ολόκληρες δεκαετίες ο λαός της Μάνης και ευρύτερα όλη η περιφέρεια ευρίσκετο υπό το βάρος πολλών υποσχέσεων, αλλά ανυπάρκτων ή ελαχίστων πράξεων σχετικά με το πρόβλημα που λέγεται ύδρευση. Επίσης πρέπει να εκφράσω την ικανοποίησή μου, διότι και ο κύριος Υπουργός διαπιστώνει, ότι η Μάνη είναι ένα οικολογικό, πολιτισμικό και ιστορικό οικοσύστημα, το οποίο πρέπει να τύχει ιδιαίτερης προσοχής και φροντίδας εκ μέρους της πολιτείας.
Παράλληλα όμως πρέπει να εκφράσω τον προβληματισμό μου και την αγωνία μου, διότι η απάντηση του κυρίου Υπουργού διέπεται από μία γενικότητα. Το πρόβλημα της ύδρευσης της Μάνης έχει τεράστιες προεκτάσεις με βραχυπρόθεσμες και μακροπρόθεσμες συνέπειες. Νομίζω, ότι τουλάχιστον εκ μέρους του κυρίου Υπουργού ΠΕΧΩΔΕ θα μπορούσε να γίνει μια πιο εμπεριστατωμένη και τεχνοκρατική προσέγγιση.
Τα ερωτήματα τα οποία τίθενται είναι συγκεκριμένα. Πρέπει να αλλαχθεί ο πλαστικός σωλήνας από την Κοινότητα Δρυάλου και μέσα, προς το Γερολιμένα, διότι έχει σπάσει και παρουσιάζει τεράστιες κακοτεχνίες. Ακόμη πρέπει να σταματήσει η συνεχής κλοπή του νερού, η οποία γίνεται από την περιοχή της 'Αρνας, απ' όπου έρχεται το νερό, μέχρι το Δήμο Δυρού. Επίσης, πρέπει να γίνει με βάση συγκεκριμένα πορίσματα ειδικών μια δεύτερη γεώτρηση κοντά στην Κοινότητα Σκαμνακίου, ούτως ώστε να εμπλουτιστεί η αρχική άντληση νερού από την Αγία Μαρίνα, για να μπορέσουμε να πούμε ότι σιγά σιγά λύεται το πρόβλημα της ύδρευσης της Μάνης.
Δεν μπορείτε να φανταστείτε, κύριε Υπουργέ, πόσο σοβαρή είναι η θέση καθενός που πολιτεύεται στην περιοχή και ιδιαίτερα εμού που είμαι Μανιάτης, όταν έρχεται σε επαφή με τους κατοίκους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
'Ενα λεπτό, κύριε Πρόεδρε. 'Αλλωστε και σεις γνωρίζετε το πρόβλημα γιατί είσθε από το Χάρακα.
ΠΡΟΕΔΡΕΥΩΝ (Παναγιώτης Ν. Κρητικός): Ενιαία βλέπω το πρόβλημα και όχι μόνο για τη Λακωνία. Υπάρχει και η Σαλαμίνα.
Ορίστε, δυο σταγόνες χρόνου ακόμα!
ΑΘΑΝΑΣΙΟΣ ΔΑΒΑΚΗΣ: Αντιλαμβάνεσθε λοιπόν πόσο ιδιόρρυθμη και δύσκολη είναι η παρουσία ενός πολιτευομένου στην περιοχή, όταν έχει να αντικρύσει κάποιους ανθρώπους που βρίσκονται σε οικτρή κατάσταση.
ΠΡΟΕΔΡΕΥΩΝ (Παναγιώτης Ν. Κρητικός): Τελειώνετε σας παρακαλώ, γιατί κινδυνεύουμε να παρεξηγηθούμε και για εύνοια.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Να την επεκτείνετε και στους Κορινθίους.
ΠΡΟΕΔΡΕΥΩΝ (Παναγιώτης Ν. Κρητικός): Βλέπετε;
ΑΘΑΝΑΣΙΟΣ ΔΑΒΑΚΗΣ: Και δεν αναφέρομαι μόνο στην ανάγκη υπάρξεως ύδατος για τουριστικούς λόγους. Για την κάλυψη των αμέσων ιδιωτικών αναγκών των κατοίκων γίνεται μεταφορά νερού αμφιβόλου ποιότητος με βυτία. Αντιλαμβάνεσθε ότι τα πράγματα είναι πολύ δύσκολα.
Κύριε Υπουργέ, θέλω συγκεκριμένες απαντήσεις, διότι το πρόβλημα είναι τεράστιο.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, είναι αλήθεια ότι το αγαθό του νερού για ορισμένες κοινότητες της Μάνης δεν υπάρχει. 'Αρα η διασφάλιση της ύπαρξης νερού δεν έχει να κάνει μόνο με την ανάπτυξη ή με το ευ ζειν των κατοίκων, αλλά με το ζειν των κατοίκων.
'Εχει δίκιο ο κ. Δαβάκης. Γι' αυτό είπα και πριν ότι όλοι οι συνάδελφοι Βουλευτές έχουν θέσει αυτό το πρόβλημα, είτε κατάγονται από τη Λακωνία είτε εκλέγονται στη Λακωνία. Το έχουν επισημάνει και άλλοι Βουλευτές που δεν έχουν καμία σχέση με τη Μάνη, αλλά αντιμετωπίζουν με ευθύνη και ευαισθησία αυτό το πρόβλημα. Σ' αυτούς τους Βουλευτές είμαι και εγώ, διότι ξέρω τη Μάνη. 'Οντως το πρόβλημα είναι σοβαρό. 
Δεν υπεκφεύγω και δεν απαντώ με γενικότητες. Αναφέρομαι σε ένα συγκεκριμένο πρωτόκολλο συνεργασίας, σε μία προγραμματική σύμβαση που έχει συνάψει το Υπουργείο μας -έχει υπογραφεί από μένα- με τη Νομαρχιακή Αυτοδιοίκηση Λακωνίας. Προβλέπει έργα και παρεμβάσεις για τη Μάνη προϋπολογισμού ενός δισεκατομμυρίου (1.000.000.000) δραχμών. Τα έργα αυτά έχουν ως αιχμή τη διασφάλιση της ύδρευσης μιας σειράς κοινοτήτων.
Είπαμε ότι σε συνεργασία με τη νομαρχιακή αυτοδιοίκηση και με το ΙΓΜΕ έχουμε χωρίσει σε τρεις ενότητες τη Μάνη, στην ανατολική, τη δυτική και τη νότια και εκεί περιλαμβάνονται όλα τα προβλήματα της ύδρευσης και οι λύσεις που δίνονται.
Στην Προγραμματική Συμφωνία υπάρχει μία ξεχωριστή ενότητα που περιγράφονται τα προβλήματα καθώς και οι λύσεις και οι συγκεκριμένες χρηματοδοτήσεις για έργα που πρέπει να γίνουν από χωριό σε χωριό ή σε ενότητες οικισμών.
Δεν υπεκφεύγω, περιέχονται μέσα στην προγραμματική σύμβαση, στο πρωτόκολλο συνεργασίας. Το έχω υπογράψει και το υπογράφει και ο νομάρχης.
ΑΘΑΝΑΣΙΟΣ ΔΑΒΑΚΗΣ: Καλό θα ήταν να το είχαμε υπόψη μας, γιατί δεν το γνωρίζουμε.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Αυτήν την προγραμματική συμφωνία και το πρωτόκολλο συνεργασίας δεν το έκανα μόνος μου ως Υπουργός, αλλά σε συνεργασία και με τον κ. Αποστολάκο και με την κ. Κανελλοπούλου, με όλους τους φορείς και με το ΙΓΜΕ.
ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 165/22.10.97 επίκαιρη ερώτηση του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων, σχετικά με τα προβλήματα που δημιουργούνται από τις μεταθέσεις των δασκάλων που υπηρετούν σε μειονοτικά σχολεία.
Η επίκαιρη ερώτηση σε περίληψη έχει ως εξής:
"Ο δάσκαλος Χιντ Ρασήμ, με απόφαση του Γενικού Γραμματέα της Περιφέρειας Ανατολικής Μακεδονίας-Θράκης, μετακινείται από το 1ο εικοσιτετραθέσιο μειονοτικό σχολείο Ξάνθης, όπου υπηρετεί με σχέση εργασίας ιδιωτικού δικαίου, στο τετραθέσιο μειονοτικό σχολείο Κύμης του Νομού Ροδόπης "προς το συμφέρον της υπηρεσίας".
Επειδή και πέρυσι ο ίδιος δάσκαλος πάλι "προς το συμφέρον της υπηρεσίας", είχε μετακινηθεί στο μειονοτικό σχολείο Χλόης Ροδόπης και επειδή η πρακτική αυτή καταντάει πια κωμικοτραγική και εξευτελιστική:
Ερωτάται ο κύριος Υπουργός:
- Αν συμφωνεί με αυτές τις "μετακινήσεις";
- Αν θα συνεχισθεί και για πόσα έτη αυτή η τακτική;"
Ο Υφυπουργός Εθνικής Παιδείας και Θρησκευμάτων έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι προφανές ότι με την επίκαιρη αυτή ερώτηση δεν επιδιώκεται μία εγκυκλοπαιδική διερεύνηση των σκέψεων και προθέσεων της πολιτικής ηγεσίας του Υπουργείου Παιδείας για μία συγκεκριμένη πειθαρχική, θα έλεγα παράβαση, ή πειθαρχικές παραβάσεις του δασκάλου Χιντ Ρασήμ.
Είναι γεγονός ότι μάλλον επιδιώκεται μία πολιτικοποίηση αυτής της περίπτωσης, γιατί τα αρμόδια αποκεντρωμένα όργανα ασκούν τον πειθαρχικό έλεγχο σύμφωνα με τις διατάξεις που ισχύουν και φυσικά ο εκάστοτε ελεγχόμενος δημόσιος λειτουργός, εκπαιδευτικός ή υπάλληλος μπορεί να κάνει χρήση τόσο του διοικητικού όσο και του δικαστικού οπλοστασίου που του παρέχει η πολιτεία για να προστατευθεί.
Θα ήθελα ενδεικτικά να αναφέρω ποιες είναι αυτές οι συγκεκριμένες ενέργειες, πράξεις, αλλά και λεγόμενα του δασκάλου αυτού που οδήγησαν τα αρμόδια όργανα και το Συντονιστικό Γραφείο Μειονοτικών Σχολείων πρωτοβάθμιας και δευτεροβάθμιας εκπαίδευσης με βάση "το συμφέρον της υπηρεσίας" να προβούν σε αυτήν τη μετακίνηση. Στην επίκαιρη ερώτηση αναφέρεται μόνο η φράση "προς το συμφέρον της υπηρεσίας", αλλά δεν αναφέρεται κανένα από τα περιστατικά που οδήγησαν τους αρμόδιους υπαλλήλους να κάνουν χρήση της διοικητικής ευχέρειας και να μετακινήσουν τον υπάλληλο.
Ακούστε λοιπόν. Αυτός ο συγκεκριμένος δάσκαλος, ο οποίος είναι απόφοιτος τουρκικού διδασκαλίου, υπηρετεί με σύμβαση ιδιωτιού δικαίου στο 1ο εικοσιτετράωρο μειονοτικό δημοτικό σχολείο Ξάνθης. Τι έκανε; Πρώτα απ'όλα διαταράσσει κατ'επανάληψη και συστηματικά την επιβαλλόμενη αρμονική σχέση μεταξύ του διδακτικού προσωπικού.
Στους συναδέλφους του λέει ότι πρέπει να απευθύνουν το χαιρετισμό τους πρώτα στα τουρκικά και μετά στα ελληνικά. Παρουσία του διδακτικού προσωπικού, αλλά και του συντονιστή των μειονοτικών σχολείων Θράκης, ισχυρίστηκε ότι εδώ το σχολείο δεν είναι μειονοτικό, είναι αμιγές τουρκικό.
Βεβαίως του έγινε η υπόδειξη ότι δεν υπάρχουν τουρκικά σχολεία στην Ελλάδα, αλλά υπάρχουν μειονοτικά, μουσουλμανικά και άλλα σχολεία. Επέδειξε μία αυθάδεια και μία αντιϋπαλληλική συμπεριφορά, λέγοντας ότι αυτός δεν αναγνωρίζει καμία ιεραρχία και δεν έχει καμία υποχρέωση να υπακούει στις οδηγίες ούτε του διευθυντή ούτε του υποδιευθυντή του σχολείου.
Προέτρεψε τους μουσουλμάνους συναδέλφους του μέσα στο γραφείο του σχολείου και παρουσία και των άλλων χριστιανών δασκάλων να ομιλούν μόνο στα τουρκικά και όχι στα ελληνικά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Προκαλούσε μέσα στο σχολείο τους μουσουλμάνους συναδέλφους του αποφοίτους της Ειδικής Παιδαγωγικής Ακαδημίας Θεσσαλονίκης -διότι αυτός είναι απόφοιτος του τουρκικού διδασκαλίου- πώς; Τους προκαλούσε και τους έλεγε: "εσείς είστε ακατάλληλοι και ανίκανοι, ενώ εμείς είμαστε αυτοί που μπορούμε να προσφέρουμε σωστή εκπαίδευση".
Τέλος, έβγαζε όλα τα βιβλία, τα οποία παράγονται στην Ελλάδα και είναι στην τουρκική γλώσσα, ως ακατάλληλα, διότι αυτά λέει που πρέπει να είναι τα σωστά βιβλία είναι τα βιβλία τα οποία εκτυπώνονται στην Τουρκία. Εκείνα τα βιβλία μόνο είναι τα ενδεδειγμένα, διότι εμπεριέχουν γενικότερα και την τουρκική κουλτούρα που πρέπει να γνωρίζουν τα μουσουλμανόπαιδα.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τελειώνετε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τα υπόλοιπα θα τα πω στη δευτερολογία μου.
ΗΛΙΑΣ ΒΕΖΔΡΕΒΑΝΗΣ: Αφήστε να ολοκληρώσει ο κύριος Υπουργός.
ΠΡΟΕΔΡΕΥΩΝ (Παναγιώτης Ν. Κρητικός): Θα ολοκληρώσει στη δευτερολογία του. 
Ο κ. Μουσταφά έχει το λόγο.
ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, είχα κάνει την ίδια ερώτηση και πέρυσι, κάπως πιο αργά. Φέτος την κάνω στην αρχή της σχολικής περιόδου. Εύχομαι να μην την κάνω -αν έχουμε ζωή- και τις άλλες χρονιές. Στην ερώτηση υπάρχει αυτό, για πόσα χρόνια θα συνεχιστεί αυτή η μετακίνηση του δασκάλου.
Είστε Υπουργός Παιδείας και δεν μπορεί να νίπτετε τας χείρας σας για τη συμπεριφορά και το κλίμα που έχουν δημιουργήσει τα αρμόδια πειθαρχικά όργανα και το συντονιστικό γραφείο μειονοτικής εκπαίδευσης στην Καβάλα, ούτε τα όσα λέει το συντονιστικό γραφείο πρέπει να εκλαμβάνονται από μέρους σας σαν η όλη αλήθεια και η όλη πραγματικότητα.
Συγκεκριμένα, οι κατηγορίες για τις οποίες είχε κατηγορηθεί πέρυσι ο δάσκαλος αυτός με αυτήν τη μετακίνηση ήταν γιατί φέρθηκε κατά τρόπο αναξιοπρεπή, γιατί δήλωσε ότι το σχολείο είναι τούρκικο αντί μειονοτικό, γιατί θέλησε να βλάψει ή να θέσει σε κίνδυνο τα συμφέροντα της πολιτείας, γιατί παρέβη το καθήκον του κλπ.
Με αυτές τις γενικόλογες κατηγορίες έχει αρχίσει να εφαρμόζεται -δεν ξέρω ειλικρινά αν θα εφαρμόζεται και του χρόνου- η κατάσταση του να μετακινείται από δω και από κει. Στην περιοχή μου ακόμα και οι καρακάξες γελάνε λέγοντας: "Μπράβο ωραία βολή ήταν. Από τη Χλόη τον πήραν τον εξηντάχρονο δάσκαλο και τον έβαλαν στην Κύμη, που είναι δίπλα στα βουλγάρικα σύνορα". Αν είναι τόσο επικίνδυνος και βλάπτει τόσο πολύ τα συμφέροντα της πολιτείας, ας αναλάβει ο κύριος συντονιστής με τη δική σας έγκριση, να τον απολύσει. Δεν έχουν απολυθεί λίγοι. Αλλά να μετακινείται τη μια χρονιά εκεί, την άλλη εκεί και την άλλη δεν ξέρω κατά πού, σε καμιά σχολή στον 'Εβρο, δεν είναι τακτική αντιμετώπισης, ούτε των πειθαρχικών προβλημάτων ούτε των προβλημάτων εκπαίδευσης στο χώρο της μειονότητας.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα έπρεπε ο αγαπητός συνάδελφος να διερωτηθεί μήπως η πολιτεία επιμένει επιεικώς να συμπεριφέρεται και να αντιμετωπίζει μ' αυτόν τον τρόπο συγκεκριμένο δημόσιο λειτουργό. Διότι εμείς επιμένουμε στην επιεική αυτή αντιμετώπιση, ενώ θα έπρεπε, όπως ο ίδιος πρότεινε, να καταφύγουμε πού; Στην κατάλυση της σύμβασης ιδιωτικού δικαίου και να τον απολύσουμε. Να σταματήσουμε, να διακόψουμε τη σύμβαση. Διότι δεν πρόκειται περί απολύσεως με την έννοια του Δημοσιοϋπαλληλικού Κώδικα. Αλλά εγώ θα ρωτούσα ή θα αντερωτούσα τον αγαπητό συνάδελφο: Γιατί παρόμοια συμπεριφορά εκ μέρους της πολιτείας με τα αρμόδια όργανά της δεν εφαρμόζεται και σε άλλους παρόμοιους δασκάλους;
Γιατί είναι ο μοναδικός αυτός. Διότι, αγαπητέ συνάδελφε, αυτός είναι εξ συστήματος υπότροπος. Και πέρυσι και πρόπερσι και φέτος και του χρόνου θα κάνει τα ίδια πράγματα. Αλλά εγώ ρωτώ τώρα τον 'Ελληνα μουσουλμάνο Βουλευτή, εσείς εγκρίνετε αυτές έστω, όπως είπατε, τις αόριστες πράξεις και τα λόγια του; Αν τα εγκρίνετε, αλλάζει το θέμα. Διότι αν θα πρέπει να διερευνηθεί το συγκεκριμένο, η βασιμότητα η νομική και ουσιαστική όλων αυτών των ισχυρισμών του συντονιστή των μειονοτικών σχολείων, σας είπα ότι ο συγκεκριμένος δημόσιος λειτουργός, ο συγκεκριμένος μουσουλμάνος δάσκαλος, μπορεί να προσφύγει και διοικητικά και δικαστικά και να βρει το δίκιο του. Και το Υπουργείο Παιδείας θα ασχοληθεί όταν η συγκεκριμένη αναφορά του θεραπείας ή ο,τιδήποτε άλλο φτάσει στα χέρια του Υπουργείου. Αυτός, χωρίς να εξαντλεί τα όποια μέσα του παρέχουν η διοίκηση και η δικαιοσύνη, προσφεύγει στην εύκολη λύση της πολιτικοποίησης της περίπτωσής του και της συζήτησης μέσα στη Βουλή προσωπικών τέτοιων περιπτώσεων. Αυτή είναι η ένσταση του Υπουργείου Παιδείας.
Θα ήθελα από την πλευρά σας να τον συνετίσετε και να του πείτε, ότι κάποια στιγμή ίσως εξαντληθούν και τα όρια αντοχής και ανοχής του ελληνικού δημοσίου.
ΠΡΟΕΔΡΕΥΩΝ (Παναγιώτης Ν. Κρητικός): Επειδή ο κ. Βρεττός έχει τη μεθεπομένη επίκαιρη ερώτηση και είναι εισηγητής στην Επιτροπή, αν δεν έχετε αντίρρηση, κύριε Καρατάσο, που προηγείστε και με την άδεια του Σώματος, να συζητηθεί πρώτα η ερώτηση του κ. Βρεττού.
Συμφωνείτε, κύριε Καρατάσο;
ΓΕΩΡΓΙΟΣ ΚΑΡΑΤΑΣΟΣ: Μάλιστα, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Συμφωνείτε, κύριοι Βουλευτές;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, θα προηγηθεί η επίκαιρη ερώτηση του κ. Βρεττού.
Πρώτη επίκαιρη ερώτηση δευτερου κύκλου είναι η με αριθμό 145/21.10.1997 του Βουλευτή του Πανελληνίου Σοσιαλιστικού Κινήματος κ. Κωνσταντίνου Βρεττού προς τον Υπουργό Τύπου και Μέσων Μαζικής Ενημέρωσης, σχετικά με τις προθέσεις της Κυβέρνησης να συνεχίσει την έρευνα για την αντιμετώπιση του προβλήματος της διαμόρφωσης μιας περισσότερο αντικειμενικής εικόνας της χώρας μας στο διεθνές περιβάλλον.
Η επίκαιρη ερώτηση του κ. Βρεττού σε περίληψη έχει ως εξής:
"Το Υπουργείο Τύπου και Πληροφοριών, διενήργησε για πρώτη φορά ερευνητικό πρόγραμμα πολιτικής εικόνας της Ελλάδας στο εξωτερικό, με στόχο τη διερεύνηση της συμπεριφοράς, της τάσης και της στάσης που έχει η κοινή γνώμη για την Ελλάδα.
Διαμορφωτές γνώμης και αποφάσεων στις Ηνωμένες Πολιτείες της Αμερικής, τη Γερμανία, τη Μεγάλη Βρετανία και την Αγγλία, χωρών με σημαντική επιρροή στο διεθνές περιβάλλον, συγκλίνουν σε μία εξαιρετικά ομοιογενή αρνητική εικόνα για την εξωτερική μας πολιτική, τη θέση μας στην Ευρώπη, την οικονομία, τα εσωτερικά και τις επικοινωνιακές δυνατότητες της χώρας μας. Οι ίδιοι διαμορφωτές γνώμης μεταξύ των άλλων θεωρούν: 
- 'Οτι υπάρχει ανεπάρκεια επικοινωνιακής πολιτικής, ιδιαίτερα σε περιόδους κρίσεων όπου η διαχείριση της όλης εικόνας είναι τελείως ανεξέλεγκτη, ενώ διάχυτη είναι η πεποίθηση της έλλειψης ενός μηχανισμού προώθησης και προβολής του κυβερνητικού έργου στο εξωτερικό. Χαρακτηριστική είναι η αναφορά Γάλλων, ότι μερικές φορές αναγκάζονται λόγω αδυναμίας επικοινωνίας να παίρνουν "θέσεις" επί ευαίσθητων θεμάτων με βάση πληροφορίες από άλλες πηγές, συμπεριλαμβανομένης και της Τουρκίας.
- 'Οτι υψηλή ευθύνη για την παραγωγή και αναπαραγωγή στοιχείων αρνητικής πολιτικής και κοινωνικής ψυχολογίας φέρουν τα ελληνικά μέσα ενημέρωσης, τα οποία αποτελούν και την πρώτη πηγή εκθέσεων των Πρεσβειών προς τις χώρες τους.
Ερωτάται ο κύριος Υπουργός Τύπου και Πληροφοριών:
Ποια συνέχεια θα δοθεί στην έρευνα που εκπονήθηκε, ώστε να αντιμετωπισθεί με πρακτικούς τρόπους και το συντομότερο δυνατό το μείζον θέμα της διαμόρφωσης μιας περισσότερο αντικειμενικής εικόνας της Χώρας μας στο διεθνές περιβάλλον;"
Ο Υπουργός Τύπου και Μέσων Μαζικής Ενημέρωσης κ. Ρέππας έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, είναι πολύ ενδιαφέρον το θέμα το οποίο θέτει με την επίκαιρή ερώτησή του ο κ. Βρεττός, ένα θέμα με το οποίο δεν ασχολείται συχνά η ελληνική Βουλή ενώ θα έπρεπε.
Το Υπουργείο Τύπου και Μέσων Μαζικής Επικοινωνίας έχει χαράξει συγκεκριμένη πολιτική, για την ενημέρωση της διεθνούς κοινής γνώμης σχετικά με τα εθνικά μας θέματα. Επιδιώκουμε να προβάλλουμε διεθνώς το σύγχρονο, παραγωγικό και ποιοτικό πρόσωπο της Ελλάδας. Η Ελλάδα είναι μια χώρα σημαντική στον κόσμο. Ιδιαίτερα σε αυτήν την περιοχή πρωταγωνιστεί στις εξελίξεις ως παράγοντας για την ασφάλεια και τη σταθερότητα, έχει σύγχρονους κοινοβουλευτικούς θεσμούς, αξιοζήλευτες κοινωνικές κατακτήσεις, σημαντικές οικονομικές επιδόσεις και ένα ιδιαίτερο ηθικό, πνευματικό και πολιτισμικό φορτίο.
Αδικείται η Ελλάδα συχνότατα γιατί η εικόνα η οποία έχει δημιουργηθεί στο εξωτερικό δεν ανταποκρίνεται στα πραγματικά δεδομένα επειδή ακριβώς οι επιτήδειοι διαχειριστές των στοιχείων της πραγματικότητας, που είναι τα μέσα ενημέρωσης, δεν είναι οι ουδέτεροι αγωγοί, αλλά οι επιτήδειοι όπως είπα διαχειριστές οι οποίοι στρεβλώνουν αυτήν την πραγματικότητα και παρουσιάζουν μια θαμπή εικόνα συχνότατα.
Με την έλευσή μου στο Υπουργείο Τύπου και Μέσων Ενημέρωσης διαπίστωσα ευθύς εξ αρχής ότι ήταν αναγκαία η δημιουργία ενός μηχανισμού, του οποίου η κύρια αποστολή θα ήταν η συγκρότηση, με τη συγκέντρωση και συλλογή όλων των απαραίτητων στοιχείων, μιας μακροπρόθεσμης στρατηγικής πολιτικής για τη διεθνή προβολή της Ελλάδας και της σύγχρονης πραγματικότητας της ελληνικής κοινωνίας.
Προχωρήσαμε, λοιπόν, από το καλοκαίρι του 1996 στην ίδρυση της Γενικής Γραμματείας Ενημέρωσης. Η Γενική Γραμματεία Ενημέρωσης έχει αυτόν ακριβώς το σκοπό. Στο πλαίσιο της Γενικής Γραμματείας Ενημέρωσης λειτουργεί ήδη επιστημονικό συμβούλιο στο οποίο συμμετέχουν έγκυροι επιστήμονες, προσωπικότητες αναγνωρισμένες από ινστιτούτα, ερευνητικά ιδρύματα και πανεπιστημιακά τμήματα που ασχολούνται με αυτά τα θέματα, ειδικοί της διαφήμισης, της επικοινωνίας, άνθρωποι οι οποίοι γνωρίζουν, γιατί αυτό είναι το αντικείμενό τους, τα συγκεκριμένα θέματα. Τα ονόματά τους έχουν γνωστοποιηθεί και δημοσίως είναι και στη διάθεσή σας.
Στο πλαίσιο αυτό προχωρούμε στην έκδοση συντομότατα έντυπου και οπτικοακουστικού υλικού με το οποίο θα προμηθεύσουμε διεθνείς βιβλιοθήκες, ερευνητικά κέντρα σε όλο τον κόσμο. 'Εχει ήδη γίνει η σχετική προεργασία και το έργο αυτό βαίνει προς ολοκλήρωση. Μπορώ ενδεικτικά να αναφέρω ότι σε συνεργασία με το Ινστιτούτο Διεθνών Σχέσεων του Παντείου Πανεπιστημίου ετοιμάζουμε έκδοση που θα αναφέρεται στο νομικό καθεστώς του Αιγαίου. Τα επιμέρους θέματα που αφορούν το νομικό καθεστώς των νησιών, το θέμα της υφαλοκρηπίδος, το θέμα της επέκτασης των χωρικών υδάτων, την οικονομική εκμετάλλευση του Αιγαίου, τα θέματα έρευνας και διάσωσης του Αιγαίου, θα αναφέρονται με λεπτομέρειες σ' αυτήν την έκδοση για να ενημερώνεται η διεθνής κοινή γνώμη ιδιαιτέρως εκείνοι που ενδιαφέρονται για τα θέματα της περιοχής.
'Ενα άλλο θέμα το οποίο έχουμε αντιμετωπίσει...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού).
Κύριε Πρόεδρε, είναι το θέμα τέτοιο που θα μου επιτρέψετε, νομίζω, να έχω στη διάθεσή μου ένα ακόμη λεπτό.
ΠΡΟΕΔΡΕΥΩΝ (Παναγιώτης Ν. Κρητικός): 'Ενα λεπτό ναι, όχι παραπάνω.
Ορίστε συνεχίστε κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Ενα άλλο βιβλίο, λοιπόν, με τίτλο "Η Ελλάδα σήμερα", το οποίο εκπονούμε σε συνεργασία με το Τμήμα Πολιτικής Επιστήμης και Δημόσιας Διοίκησης του Πανεπιστημίου Αθηνών, αναφέρεται στην πολιτειακή,οικονομική, κοινωνική πολιτική, πολιτιστική και διοικητική πραγματικότητα της σημερινής Ελλάδος.
'Ενα άλλο θέμα πολύ πρωτότυπο και σημαντικό το οποίο σε συνεργασία με το γνωστό ίδρυμα ΕΛΙΑΜΕΠ αντιμετωπίζουμε -έχει ολοκληρωθεί η σχετική προεργασία, θα εκδοθεί σύντομα το βιβλίο αυτό- αναφέρεται στις καλούμενες ελληνικές διεκδικήσεις έναντι της Τουρκίας. Και για να μην ξενίζει ο τίτλος πρέπει να πω ότι τα περιεχόμενα του βιβλίου αυτού αναφέρονται στον ελληνισμό της Κωνσταντινούπολης και στο θέμα των περιουσιών τους, στο Οικουμενικό Πατριαρχείο, στην 'Ιμβρο και την Τένεδο και την κατάσταση του συρρικνωμένου πλέον εκεί ελληνισμού, στα προβλήματα του Αιγαίου και σε διάφορα άλλα θέματα τα οποία μπορούν να αποτελέσουν τη βάση για διεκδικήσεις ελλήνων πολιτών έναντι της τουρκικής διοίκησης.
Και βεβαίως αναφέρεται ένα άλλο θέμα στην προστασία των διαμενόντων στην Ελλάδα.
Η έρευνα στην οποία αναφέρεστε έγινε για πρώτη φορά από το ελληνικό κράτος -είναι ποιοτική έρευνα- έγινε σε τέσσερις μεγάλες, τις μεγαλύτερες ίσως, και από άποψη σημασίας, χώρες του κόσμου. Είναι έρευνα που αφορά την εικόνα της Ελλάδος στο εξωτερικό....
Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού).
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι μόνο ακριβός ο τηλεοπτικός χρόνος είναι και ο κοινοβουλευτικός χρόνος ακριβός!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): ... και τα αποτελέσματά της τα μελετούμε και σύντομα θα είμαστε έτοιμοι με βάση τα πορίσματα που θα έχουμε από την έρευνα αυτή να μιλήσουμε με περισσότερες λεπτομέρειες για την πολιτική που θα ακολουθήσουμε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βρεττός έχει το λόγο.
ΚΩΝΣΤΑΝΤΙΝΟΣ ΒΡΕΤΤΟΣ: Κύριε Υπουργέ, είναι πολύ θετικό ότι έγινε αυτή η έρευνα. Το ότι έγινε δείχνει ότι με πολύ μεγάλη σοβαρότητα αντιμετωπίζετε το θέμα της προς τα έξω πληροφόρησης για το τι γίνεται στην Ελλάδα. Νομίζω ότι έχουμε δυο σκέλη.
Το ένα σκέλος αφορά τις ευθύνες της Κυβέρνησης και το άλλο αφορά τις ευθύνες των μαζικών μέσων ενημέρωσης. Σε ό,τι αφορά τις ευθύνες της Κυβέρνησης, αυτά τα οποία μας είπατε με ικανοποιούν, αλλά δε νομίζω ότι αρκούν μόνο αυτά. 'Εχω την εντύπωση ότι θα πρέπει να προχωρήσουμε ακόμη βαθύτερα και να δούμε ποια θα πρέπει να είναι η επικοινωνία μας με τα Μαζικά Μέσα Ενημέρωσης, μια επικοινωνία η οποία θα καθορίζει επιτέλους ποια πρέπει να είναι η εικόνα, η αντικειμενική εικόνα που δίνουμε προς τα έξω. Γιατί η εικόνα που δίνουμε προς τα έξω, απ' ό,τι προέκυψε από τη μελέτη, είναι πολύ θλιβερή.
Σας διαβάζω κάτι που αφορά τα ελληνοτουρκικά. "Οι Αμερικάνοι έχουν την εντύπωση ότι οι διεθνείς σχέσεις της Ελλάδας εξαντλούνται σε ελληνοτουρκικές διαφορές. Γι' αυτό πιστεύουν ότι η Ελλάδα στερείται εξωτερικής πολιτικής". Είναι πολύ χοντρό αυτό να γράφεται. Kαι είναι αντικειμενικό με την έννοια ότι αυτοί που τα λένε έχουν κάποια γνώση του θέματος. Νομίζω ότι θα πρέπει όλοι μας να δούμε πολύ σοβαρά το θέμα και να αποφασίσουμε ορισμένα πράγματα. Δεν πιστεύω ότι τα ελληνικά Μαζικά Μέσα Ενημέρωσης σκοπίμως δίνουν αυτήν την εικόνα. Γιατί αν τη δίνουν σκοπίμως, τότε το πράγμα πάει αλλού. 'Ισως και από άγνοιά τους μεταφέρουν αυτά τα οποία μεταφέρουν προς τα έξω. Θα πρέπει να τους μαζέψετε, να συζητήσετε μαζί τους, να αποκαταστήσετε μια διαρκή επικοινωνία και από κει και πέρα να ξέρουμε, ότι για κάποια πράγματα θα πρέπει να συμφωνούμε, όταν αυτά βγαίνουν προς τα έξω. Ιδιαίτερα σε περιόδους κρίσεων, κύριε Υπουργέ, φαίνεται και από την έκθεση ότι δεν τα διαχειριζόμαστε καλά. Δεν αρκεί να διαχειριστούμε την κρίση από πλευράς άμυνας και εξωτερικής πολιτικής. Είναι πολύ σημαντικότερο να διαχειριστούμε την κρίση από πλευράς επικοινωνίας. Εγώ θα έλεγα ότι θα πρέπει να προετοιμάζεσθε από τώρα εν όψει ενός θερμού επεισοδίου για την επικοινωνία μας προς τα έξω και να δώσουμε προς τα έξω αυτό που πρέπει να δώσουμε, γιατί προηγουμένως δεν κάναμε τη δουλειά μας όσο έπρεπε σωστά. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κυρία και κύριοι συνάδελφοι, συμφωνώ απόλυτα με τον κ. Βρεττό. Πρέπει να πω ότι σήμερα στην κοινωνία της πληροφορίας η δύναμη των αιθέρων και των δικτύων υποκαθιστά τη δύναμη των όπλων. Και αυτήν τη μάχη των αιθέρων και των δικτύων πρέπει να τη δώσουμε νικηφόρα.
Μπορώ να σας πω, συνεχίζοντας τα όσα ανέφερα πριν, ότι η έρευνα αυτή που γίνεται για πρώτη φορά από τη χώρα μας, στις ΗΠΑ, στην Αγγλία, τη Γαλλία και τη Γερμανία είχε αποτελέσματα τα οποία ασφαλώς αδικούν την Ελλάδα. Γιατί, παραδείγματος χάρη όσον αφορά την εξωτερική μας πολιτική, υπάρχει πεποίθηση ότι αυτή εξαντλείται στο δίπολο των ελληνοτουρκικών σχέσεων. Aπό την άλλη, όμως, θα έλεγα ότι αυτή η έρευνα, που είναι ποιοτική, έχει και τα ενθαρρυντικά μηνύματά της, καθότι διατυπώνονται εκεί θετικές προσδοκίες που υπάρχουν σ' αυτούς τους πολιτικούς κύκλους τους ακαδημαϊκούς και τους οικονομικούς για την προοπτική της Ελλάδος. Υπάρχει μία αμφιβολία κατά πόσον η Ελλάδα, με την πορεία των τελευταίων χρόνων, μπορεί να παρακολουθήσει τους ρυθμούς των άλλων χωρών και να παραμείνει σε κοινή τροχιά μαζί τους. Παρά ταύτα, θεωρείται ότι η Ελλάδα σήμερα βρίσκεται σε μία τέτοια κατάσταση με ισχυρή διεθνή θέση περισσότερο παρά ποτέ στο παρελθόν. Η έρευνα αυτή έγινε με δείγματα πολιτικά στελέχη, επιφανής της ακαδημαϊκής κοινότητας αυτών των χωρών, σημαντικούς οικονομικούς παράγοντες και ανθρώπους των Μέσων Μαζικής Ενημέρωσης.
Πρέπει να πω ότι το Υπουργείο μας έχει πετύχει, μετά από συνεννοήσεις που κάναμε να είναι μέλος του Ινστιτούτου Διεθνών Επικοινωνιών του Λονδίνου, όπου βρισκόμαστε πλέον σ' αυτήν την κοινωνία της επικοινωνίας τη διεθνή και έχουμε στενότατη επαφή με ανθρώπους που επηρεάζουν τη λειτουργία των Μέσων Ενημέρωσης. 'Εχουμε αξιοποιήσει τα γραφεία Τύπου του Εξωτερικού, εκσυγχρονίζοντας τη λειτουργία τους, ιδρύοντας νέα, παροτρύνοντας, με την οικονομική βοήθεια που τους παρέχουμε, η δραστηριότητά τους να επεκταθεί και στην έκδοση συγκεκριμένων ενημερωτικών φυλλαδίων της Ελλάδος. 'Εχουμε ένα πρόγραμμα περιοδικών επισκέψεων στην Ελλάδα σημαντικών προσωπικοτήτων από το χώρο της πολιτικής ή της δημοσιογραφίας και πραγματικά πρέπει να πω ότι αποδίδει ιδιαίτερα σημαντικούς καρπούς το πρόγραμμα αυτό. Πρέπει να σας πω ότι έχω εντυπωσιαστεί και εγώ από τα αποτελέσματα που υπάρχουν, όταν καλούμε ξένους δημοσιογράφους, φερ' ειπείν, οι οποίοι φεύγοντας από την Ελλάδα έχουν αποκομίσει τελείως διαφορετικές εντυπώσεις από τις εντυπώσεις που είχαν δημιουργηθεί σε αυτούς απ' όσα διάβαζαν ή μάθαιναν από τρίτους, όσον αφορά την Ελλάδα.
Υπάρχει, λοιπόν, ένα πρόγραμμα, το οποίο είναι σε εξέλιξη. Αντιλαμβάνεσθε ότι μπορούμε να μιλούμε για ένα μέρος του προγράμματος της επικοινωνίας δημοσίως για λόγους κατανοητούς.
Αυτό που θέλω να διαβεβαιώσω εσάς κύριε συνάδελφε και όλους τους συναδέλφους είναι τούτο: Η έλευσή μου στο Υπουργείο Τύπου συνέπεσε με την κρίση στα 'Ιμια. Αυτό ακριβώς ήταν και η αφορμή που με οδήγησε να εισηγηθώ τη λειτουργία μιας νέας Γενικής Γραμματείας, που θα έχει αυτόν τον αποκλειστικό ρόλο. Νομίζω ότι η λειτουργία μετά από ένα και πλέον χρόνο αυτής της Γραμματείας έχει δικαιώσει εκείνη την επιλογή, γιατί το έργο που έχει γίνει απέχει μεν αρκετά απ' αυτό το οποίο θέλουμε να επιτύχουμε, είναι όμως κάτι πολύ περισσότερο απ' αυτό που είχαμε μέχρι τότε. Μ' αυτήν την έννοια μπορώ να πω ότι ο απολογισμός είναι ιδιαίτερα θετικός και ικανοποιητικός.
ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στη συζήτηση των επικαίρων ερωτήσεων πρώτου κύκλου.
Τέταρτη είναι η με αριθμό 153/22.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Γεωργίας, σχετικά με τις προθέσεις της Κυβέρνησης για τη χορηγία δωρεάν τροφίμων στις πολύτεκνες οικογένειες.
Η ερώτηση του κ. Καρατάσου έχει ως εξής:
"Το Υπουργείο Γεωργίας κάθε χρόνο χορηγεί δωρεάν τρόφιμα σε πολύτεκνους, φτωχούς και άπορους. Με αυτόν τον τρόπο προσπαθεί να ανακουφίσει έστω λίγο και προσωρινά αυτούς που πραγματικά υποφέρουν από τη φτώχεια.
Φέτος, όμως, το Υπουργείο προχώρησε σε περικοπή της παραπάνω βοήθειας, με αποτέλεσμα οι οικογένειες των πολυτέκνων να αντιμετωπίζουν μεγάλο πρόβλημα.
Ερωτάται ο κύριος Υπουργός:
- Γιατί έγινε η περικοπή της μικρής αυτής βοήθειας στους πολύτεκνους;
- Τι προτίθεται να κάνει ώστε να αρθεί η αδικία και να βοηθηθούν οι πολύτεκνες οικογένειες;"
Πριν δώσω το λόγο στον Υφυπουργό Γεωργίας κ. Σωτηρλή, θα ήθελα να ευχηθώ "χρόνια πολλά" στους Δημήτρηδες Υπουργούς, οι οποίοι σήμερα εμφανίστηκαν μετά τη γιορτή τους, δηλαδή και στον κ. Ρέππα και σε εσάς κ. Σωτηρλή.
Ορίστε, κύριε Υπουργέ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Από το παρελθόν και στη χώρα μας, αλλά και σε άλλες χώρες της Ευρωπαϊκής 'Ενωσης, τρόφιμα, τα οποία χορηγούσαν οι κρατικές υπηρεσίες και τα Υπουργεία δωρεάν σε πολύτεκνες και άπορες οικογένειες, κυκλοφορούσαν στις εσωτερικές αγορές και δυστυχώς αρκετές φορές και σε αγορές άλλων χωρών έξω από τα σύνορα.
Αυτό, βεβαίως, είχε σαν συνέπεια καταγγελίες και λήψη μέτρων, με υψηλές οικονομικές επιβαρύνσεις και πρόστιμα στα κράτη-μέλη που διαπιστώθηκαν αυτές οι παραβάσεις, δηλαδή, τρόφιμα που διετίθεντο δωρεάν, να πωλούνται στις αγορές, σε βάρος βεβαίως του καλώς εννοούμενου υγιούς ανταγωνισμού και εμπορίου.
'Υστερα από αυτά, εκδόθηκαν οδηγίες από την Ευρωπαϊκή 'Ενωση, οι οποίες προβλέπουν τα προϊόντα και τη διαδικασία διάθεσής τους. Σύμφωνα λοιπόν, με αυτούς τους κανονισμούς, η δωρεάν διαδικασία διάθεσης τροφίμων, μεταξύ άλλων σε πολυτέκνους και απόρους, αναφέρεται μόνο σε προϊόντα παρέμβασης, παραδείγματος χάριν λάδι, φέτα και άλλα προϊόντα και όχι σε προϊόντα απόσυρσης, όπως τα νωπά οπωροκηπευτικά, των οποίων η δωρεάν διανομή μπορεί να γίνει μόνο μέσω φιλανθρωπικών οργανώσεων, με βάση τους κανονισμούς 22000/96 και 659/97 ή μέσα από συγκεκριμένες διαδικασίες, οι οποίες περιγράφονται αναλυτικά σε εγκύκλιο του Υπουργείου Γεωργίας, η οποία είναι γνωστή στους ενδιαφερόμενους πολύτεκνους, αλλά και στις οργανώσεις τους από το Δεκέμβριο του 1996.
Η κατηγορία των πολυτέκνων εξαιρέθηκε και πέρυσι και φέτος από τη διανομή βοϊου κρέατος, διότι η ποσότητα η οποία μας χορηγήθηκε με απόφαση από τις 3.7.97 του FEOGA, δεν ξεπερνούσε τους χίλιους πενήντα τρεις τόνους και αυτό δεν ήταν δυνατόν να ικανοποιήσει τις ανάγκες των άλλων κατηγοριών, των φιλανθρωπικών ιδρυμάτων, των φιλόπτωχων ιερών μητροπόλεων, των παλιννοστούντων παραμεθορίων περιοχών και άλλες τέτοιες κατηγορίες, οι οποίες έχουν άμεσα την ανάγκη της αρωγής της πολιτείας.
Αναγνωρίζουμε το θέμα που υπάρχει με τους πολύτεκνους και θέλω να σας βεβαιώσω, κύριε συνάδελφε, ότι είμαστε και εμείς της ίδιας λογικής, να αναζητήσουμε -και αναζητούμε- διαδικασίες και τρόπους, για να συμβάλουμε στην όποια δυνατή βοήθεια. Χρειάζεται προσαρμογή των ιδρυτικών καταστατικών τους και εναρμόνιση αυτών των καταστατικών με την κοινοτική νομοθεσία, για να μπορέσει να διευκολύνει και εμάς, για να προβούμε σε μέτρα παροχής βοήθειας.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατάσος έχει το λόγο.
ΓΕΩΡΓΙΟΣ ΚΑΡΑΤΑΣΟΣ: Κύριε Πρόεδρε, θα ήθελα από τον κύριο Υφυπουργό να μου πει έστω και μία περίπτωση στην Ελλάδα που υπήρξε αυτό το θέμα, δηλαδή να βγαίνουν πολύτεκνοι να παίρνουν λάδια ή άλλα τρόφιμα και να τα πουλάνε στην αγορά. Δεν ξέρω σε άλλες χώρες τι γίνεται. Εδώ στην Ελλάδα πάντως, δεν έχει διαπιστωθεί ποτέ τέτοιο πράγμα.
Κύριε Υφυπουργέ, μέρα με τη μέρα γκρεμίζεται το κράτος-πρόνοιας, αδιαφορείτε για τους μη έχοντες και προσπαθείτε να βγάλετε από τη μύγα ξίγκι. Είναι δυνατόν να δίνετε δύο κιλά λάδι σε μία πολύτεκνη οικογένεια και να λέτε ότι κάνετε κοινωνική πολιτική;
Αυτά είναι τα κίνητρα για να αντιμετωπίσετε σαν Κυβέρνηση το οξύτατο δημογραφικό πρόβλημα που αντιμετωπίζει η χώρα μας; Περικόψατε το κρέας και τα γαλακτοκομικά προϊόντα που δίνετε κάθε χρόνο στους πολύτεκνους και στα άλλα φτωχά και άπορα στρώματα της κοινωνίας μας. 'Ετσι πιστεύετε πως θα ανορθώσετε την οικονομία και θα πετύχετε τη σύγκλιση με την Ευρωπαϊκή Κοινότητα; 'Η μήπως πιστεύετε ότι έτσι θα βελτιώσετε το βιοτικό επίπεδο των οικογενειών αυτών που στην πλειοψηφία τους ανήκουν σε χαμηλές εισοδηματικές τάξεις; Οι άνθρωποι αυτοί περιμένουν βοήθεια από την Κυβέρνηση, από το κράτος. 'Εχει αξία γι'αυτούς οποιαδήποτε βοήθεια και ήταν ανακούφιση η προσφορά ειδών πρώτης ανάγκης. 'Ομως, ο εκσυγχρονισμός ενδιαφέρεται να ευημερούν οι αριθμοί και αδιαφορεί αν δυστυχούν οι άνθρωποι.
Κύριε Υφυπουργέ, αυτή η απαράδεκτη απόφαση πρέπει να καταργηθεί. Να δοθούν στους πολύτεκνους όλα τα είδη που έπαιρναν μέχρι σήμερα από τη διεθνή διάθεση γεωργικών προϊόντων και αν είναι δυνατόν -που πιστεύω ότι είναι- να δοθούν μεγαλύτερες ποσότητες. Είναι υποχρέωση της πολιτείας να βοηθάει τις κοινωνικές ομάδες που αντιμετωπίζουν τέτοια προβλήματα, ενώ προσφέρουν πολλά στο κοινωνικό σύνολο. Οι πολύτεκνοι είναι ήρωες της ζωής και σαν τέτοιους πρέπει να τους αντιμετωπίσουμε. Περικοπές κάνατε και στο κρέας που έπαιρναν άλλα άπορα άτομα. Το ίδιο ισχύει και γι'αυτούς. Να δώσετε, λοιπόν, όχι όσο έπαιρναν μέχρι σήμερα, αλλά και περισσότερα γιατί υπάρχει μεγάλη ανεργία, ώστε να δοθεί η δυνατότητα σε αυτούς που έχουν ανάγκη να ζήσουν και αυτοί σαν άνθρωποι, γιατί προσφέρουν στην εθνική οικονομία, στην Ελλάδα.
Κύριε Υπουργέ, πράγματι το πρόβλημα αυτό είναι πάρα πολύ μεγάλο και το επισημαίνω σήμερα που η ανεργία στη χώρα μας είναι πάρα πολύ μεγάλη.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός αν επιθυμεί, έχει το δικαίωμα να δευτερολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ'αρχήν, υπάρχει πρόβλημα σωστής ακουστικής εδώ μέσα, κύριε Πρόεδρε. 'Ισως να είμαστε και εμείς ένοχοι γι'αυτό, όμως, δεν μπόρεσα να παρακολουθήσω τη γρήγορη και ουσιαστική -δεν φταίει ο συνάδελφος- παρέμβαση του συναδέλφου για να μπορώ να απαντήσω σε κάθε έναν από τους προβληματισμούς του. 
'Ομως, κύριε συνάδελφε, διαπιστώθηκαν και στη χώρα μας οι παραβάσεις. Θέλω να σας πω ότι η υπόθεση του κοινωνικού κράτους και της ευαισθησίας, που πρέπει να μας διακρίνει όλους μας απέναντι σ'αυτήν την εθνική υπόθεση των πολυτέκνων μας απασχολεί και εμάς, όμως οι ενέργειές μας είναι εναρμονισμένες με συγκεκριμένες οδηγίες της Ε.Ε. για να μπορεί απρόσκοπτα να φθάσει αυτή η δωρεάν διανομή τροφίμων στα χέρια των πολυτέκνων.
Δεν μπορούμε να το κάνουμε αυτό, για όλα τα προϊόντα διότι κάποιοι κανόνες και κάποιες κατευθύνσεις μας το απαγορεύουν. Γι'αυτό και βγάλαμε ερμηνευτικές εγκυκλίους και είμαστε σε συνεργασία με τους συλλόγους των πολυτέκνων να εναρμονίσουν και αυτοί τα καταστατικά τους για να μπορέσουμε να είμαστε παρόντες, ως πολιτεία, στην κοινή αυτή υπόθεση αρωγής της πολιτείας προς τις πολύτεκνες οικογένειες.
ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δεύτερου κύκλου. 'Εχει ήδη διεξαχθεί η συζήτηση της πρώτης ερώτησης. Δεύτερη είναι η με αριθμό 148/21.10.1997 επίκαιρη ερώτηση του Βουλευτή της Νέας Δημοκρατίας κ. Αναστασίου Παναγή Παπαληγούρα προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για εφαρμογή αντικειμενικών κριτηρίων σε δήμους που θα προκύψουν από τις συνενώσεις.
Η ερώτηση του κ. Παπαληγούρα έχει ως εξής:
"Τα αντικειμενικά κριτήρια που επιβλήθηκαν από την Κυβέρνηση του ΠΑ.ΣΟ.Κ. και που με τρόπο κοινωνικά ανάλγητο και ισοπεδωτικό πλήττουν δικαίους και αδίκους -εμπόρους, βιοτέχνες και ελεύθερους επαγγελματίες- ίσχυαν μέχρι σήμερα σε δήμους άνω των πέντε χιλιάδων κατοίκων (ενώ αντίστοιχα, οι ασφαλιστικές εισφορές στο ΤΕΒΕ ίσχυαν για κοινότητες που είχαν περισσότερους από δύο χιλιάδες κατοίκους).
Δεδομένου ότι με τον επαπειλούμενο νόμο περί αναγκαστικών συνενώσεων των κοινοτήτων το 99% των μέχρι σήμερα κοινοτήτων θα συγχωνευθεί σε δήμους άνω των πέντε χιλιάδων κατοίκων, προκύπτει αυτόματα ουσιώδης φορολογική επιβάρυνση για όλους τους ελεύθερους επαγγελματίες και εμποροβιοτέχνες της επαρχίας και μάλιστα πέραν των άλλων φορολογικών επιβαρύνσεων, όπως παραδείγματος χάρη η εκ των συνενώσεων επιβάρυνση του φόρου μεταβίβασης για πρώτη κατοικία, όταν προέρχεται από κληρονομιά και η επιβάρυνση του φόρου χρησικτησίας επί της μεταβίβασης ακινήτων.
Ερωτάται, κατόπιν των ανωτέρω, ο αρμόδιος Υπουργός:
Προτίθεται προκειμένου να διατηρήσει το σημερινό -ευνοϊκό για το μεγαλύτερο ποσοστό των κατοίκων της υπαίθρου- καθεστώς και δη, προκειμένου να μην υποβληθούν οι μικρομεσαίοι της έχουσας ανάγκη υποστήριξης ελληνικής επαρχίας στα αντικειμενικά κριτήρια, να μεταβάλει το κριτήριο της εφαρμογής των αντικειμενικών κριτηρίων επιβάλλοντας, για παράδειγμα, την εφαρμογή τους μόνο σε δήμους άνω των δέκα χιλιάδων κατοίκων;"
Ο Υφυπουργός Οικονομικών, κ. Γεώργιος Δρυς έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, νομίζω ότι η ερώτηση του κ. Παπαληγούρα δίνει τη δυνατότητα στην Κυβέρνηση να απαντήσει σε ένα θέμα, το οποίο πραγματικά χρήζει μιας ξεκάθαρης τοποθέτησης, σε σχέση βεβαίως με το πρόγραμμα "ΙΩΑΝΝΗΣ ΚΑΠΟΔΙΣΤΡΙΑΣ", με το οποίο προσπαθεί η Κυβέρνηση να ανασυγκροτήσει το κράτος, έτσι ώστε να ανταποκριθεί στις σύγχρονες ανάγκες των πολιτών.
θα ήθελα να ρωτήσω τον κ. Παπαληγούρα, αν αυτή είναι η μοναδική του αντίρρηση για να υπερψηφίσει τελικά το πρόγραμμα "ΙΩΑΝΝΗΣ ΚΑΠΟΔΙΣΤΡΙΑΣ";
Με το ν. 2238/94 στο άρθρο 33, όπως είναι γνωστό εξαιρούνται από τον αντικειμενικό προσδιορισμό του εισοδήματος οι επιχειρήσεις ή υποκαταστήματα αυτών που είναι εγκατεστημένα σε δήμους, κοινότητες ή οικισμούς με πληθυσμό κάτω από τέσσερις χιλιάδες κατοίκους, εκτός αν οι δήμοι ή οι κοινότητες ή οι οικισμοί έχουν χαρακτηριστεί με άλλες διατάξεις τουριστικοί τόποι.
Το Υπουργείο Οικονομικών, με την απόφασή του ΠΟΛ 1055/27.2.1995 έκανε δεκτό ότι για την εφαρμογή των διατάξεων των αντικειμενικών κριτηρίων στη φορολογία του εισοδήματος, ο πληθυσμός των κατοίκων κάθε οικισμού κρίνεται ξεχωριστά και αυτοτελώς, δηλαδή ανεξάρτητα της διοικητικής ή μη αυτοτέλειας από το δήμο ή την κοινότητα στην οποία υπάγεται, σύμφωνα δηλαδή με τα αποτελέσματα της απογραφής του 1991.
Κατά ακολουθία, λοιπόν και για την εφαρμογή των διατάξεων των αντικειμενικών κριτηρίων στη φορολογία εισοδήματος, στον πληθυσμό των κατοίκων των δήμων, δεν συνυπολογίζεται ο πληθυσμός των οικισμών που ανήκουν διοικητικά σ'αυτούς.
Επομένως, σε περίπτωση κοινοτήτων που έχουν συνενωθεί σε δήμο, για την εφαρμογή των διατάξεων της φορολογίας εισοδήματος, λαμβάνεται υπόψη ο πληθυσμός των κατοίκων των κοινοτήτων αυτών ξεχωριστά και όχι ο συνολικός πληθυσμός του δήμου που προέκυψε από τη συνένωση. 
Κατόπιν αυτών προκύπτει, ότι από τις συνενώσεις των κοινοτήτων σε δήμους, εν'όψει του σχεδίου νόμου για τη συγκρότηση της Πρωτοβάθμιας Τοπικής Αυτοδιοίκησης, δεν δημιουργούνται θέματα που σχετίζονται ή επηρεάζουν τον αντικειμενικό προσδιορισμό του εισοδήματος των επιχειρήσεων των κοινοτήτων αυτών.
Επομένως, το υφιστάμενο ευνοϊκό φορολογικό καθεστώς εξακολουθεί να διατηρείται και συνεπώς δεν θα υπάρξει οποιαδήποτε φορολογική επιβάρυνση των επιχειρήσεων από τη συνένωση των κοινοτήτων ή οικισμών, όπου είναι εγκατεστημένες αυτές, σε δήμους.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, σκοπός της ερώτησης είναι ακριβώς να δεσμευθεί η Κυβέρνηση ότι δεν θα επεκτείνει το δυσβάσταχτο σήμερα φορολογικό καθεστώς και στην επαρχία, με την εφαρμογή των αντικοινωνικών, αντισυνταγματικών, ανάλγητων, ισοπεδωτικών, "Αντικειμενικών Κριτηρίων" που εξακολουθούν σήμερα να ισχύουν στους Δήμους άνω των πέντε χιλιάδων (5.000) κατοίκων.
Θέλω να σημειώσω ότι είμαστε όλοι μάρτυρες ενός ιδιαίτερα ανησυχητικού φαινομένου που επισυμβαίνει στην ελληνική επαρχία. Φαινομένου ανάλογου με αυτό που είδαμε στη δεκαετία του 1950. Αιμορραγεί η επαρχία, φεύγει κόσμος από την επαρχία. Δεν πηγαίνει στην Αυστραλία ή στη Γερμανία, φεύγει όμως από τα χωριά και εγκαθίσταται στα μεγάλα αστικά κέντρα.
Η Κυβέρνηση οφείλει να εξασφαλίσει ότι θα υπάρξουν σημαντικά οικονομικά φορολογικά και άλλα κίνητρα, προκειμένου να ενισχυθεί η ελληνική επαρχία, γιατί η αιμορραγία που υφίσταται έχει πρόδηλες και κοινωνικές, μα και εθνικές ακόμη, επιπτώσεις.
Χαιρετίζω, λοιπόν, κατ' αρχήν το γεγονός ότι παρέχεται σήμερα δέσμευση από το Υπουργείο Οικονομικών ότι δεν θα ισχύσουν τα "Αντικειμενικά Κριτήρια" φορολόγησης και για τους νέους δήμους που θα προκύψουν από τη συνένωση των παλαιών κοινοτήτων και έτσι δεν θα επιβαρυνθούν φορολογικά οι έμποροι, οι βιοτέχνες, οι ελεύθεροι επαγγελματίες, οι οποίοι ούτως ή άλλως, αντιμετωπίζουν τη δύσκολη οικονομική συγκυρία: υφίστανται το νέκρωμα της αγοράς, τις πτωχεύσεις, τις απλήρωτες συναλλαγματικές, τις ακάλυπτες επιταγές, τις ανεργία κλπ.
'Ομως, δεν απήντησε ο κύριος Υπουργός και ελπίζω να απαντήσει τώρα, τι θα συμβεί συνολικά με το φορολογικό καθεστώς, μετά τις αναγκαστικές συνενώσεις των Κοινοτήτων σε Δήμους. Δεν μίλησα μόνο για τα αντικειμενικά κριτήρια. Είχε την καλοσύνη ο Πρόεδρος να αναγνώσει ολόκληρη την ερώτηση και να αναφερθεί και στο ερώτημα το συγκεκριμένο που έθεσα για τις ασφαλιστικές εισφορές στο ΤΕΒΕ, από τις οποίες μέχρι σήμερα εξαιρούντο οι Μικρομεσαίοι των κοινοτήτων πληθυσμού κάτω των δύο χιλιάδων (2.000) κατοίκων. Επίσης έθεσα άλλο αναπάντητο ακόμη ερώτημα αν δηλαδή θα υπάρξει φορολογική επιβάρυνση για τη μεταβίβαση πρώτης κατοικίας, όταν προέρχεται από κληρονομιά, όπως επίσης και για το αν θα υπάρξει επιβάρυνση του φόρου χρησικτησίας επί της μεταβίβασης ακινήτων, ως εκ του γεγονότος ότι συγχωνεύονται οι κοινότητες.
Συνολικά, κύριε Υπουργέ, θα υπάρξει ή δεν θα υπάρξει φορολογική επιβάρυνση της επαρχίας με τη νέα διοικητική διαίρεση της χώρας που προβλέπει το καινούριο νομοσχέδιο;
ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Οικονομικών κ. Δρυς έχει και πάλι το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ο κ. Παπαληγούρας στην ανάπτυξη της ερώτησής του έκανε μία γενική τοποθέτηση για τα αντικειμενικά κριτήρια και τη φιλοσοφία τους.
Κύριε Παπαληγούρα, θέλω να σας θυμίσω τα εξής:
Πρώτον, ότι τα αντικειμενικά κριτήρια, πέραν της ευρείας στήριξης την οποία έχουμε από διάφορες πολιτικές δυνάμεις, τυγχάνουν επίσης της στήριξης ενός μέρους της δικής σας παράταξης. 'Ηταν μια κίνηση αμυντικής τακτικής την οποία ήτο υποχρεωμένη η Κυβέρνηση να κάνει το 1994 και ο αείμνηστος Γιώργος Γεννηματάς, τότε Υπουργός Εθνικής Οικονομίας και Οικονομικών, ο οποίος καθιέρωσε τα αντικειμενικά κριτήρια απέναντι στην πρόκληση της φοροδιαφυγής. Η παράταξη της Ν.Δ. δεν γνωρίζει τίποτε για τα θετικά μέτρα που πήραμε για την αντιμετώπιση αυτής της κοινωνικά απαράδεκτης συμπεριφοράς ορισμένων επαγγελματιών εμπόρων και βιοτεχνών.
Και βεβαίως, γνωρίζετε τη δέσμευσή μας ότι τα αντικειμενικά κριτήρια θα καταργηθούν με την ολοκλήρωση της μηχανογράφησης του Υπουργείου Οικονομικών. Και όπως έχει δηλώσει ο ίδιος ο Πρωθυπουργός, αυτή θα γίνει πριν το τέλος της θητείας της παρούσας Κυβέρνησης και αν είναι δυνατό ακόμη γρηγορότερα, καθόσον η μηχανοργάνωση, προχωρά με ταχυτάτους ρυθμούς.
'Οσον αφορά τέλος το πρόβλημα το οποίο θέτετε, αν δηλαδή θα υπάρξει επιβάρυνση των επαγγελματιών με ασφαλιστικές εισφορές προς το ΤΕΒΕ, αυτό πρέπει να θέσετε στον αρμόδιο Υπουργό, τον κ. Παπαϊωάννου, καθόσον αυτό δεν είναι αρμοδιότητα του Υπουργείου Οικονομικών. 
ΑΝΑΣΤΑΣΗΣ ΠΑΠΑΛΗΓΟΥΡΑΣ: Για το φόρο μεταβίβασης απαντήσατε; Για το φόρο κληρονομιάς απαντήσατε;
ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην με αριθμό 164/22.10.97 επίκαιρη ερώτηση της Βουλευτού του Συνασπισμού της Αριστεράς και της Προόδου, κ. Στέλλας Αλφιέρη, προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για επίλυση των προβλημάτων του ακριτικού Πανεπιστημίου του Αιγαίου, στελέχωση του Πανεπιστημίου, χρηματοδότηση κλπ.
Η ερώτηση της κυρίας συναδέλφου έχει ως εξής:
"H συζήτηση του νομοσχεδίου για τη μισθολογική κατάσταση των διδασκόντων και ερευνητών στα Α.Ε.Ι. έφερε στο προσκήνιο τα σημαντικότερα προβλήματα του ακριτικού Πανεπιστημίου του Αιγαίου.
Λόγω και του χώρου που λειτουργεί το Πανεπιστήμιο του Αιγαίου, έχει αυξημένο ρόλο να διαδραματίσει, τόσο στην ανάπτυξη της τοπικής κοινωνίας και τη συγκράτηση του πληθυσμού στην περιφέρεια, όσο και στα ζητήματα πολιτισμικής, πολιτιστικής και κοινωνικής θωράκισης της χώρας μας. Παρ' όλα αυτά το Υπουργείο επιμένει να υποβαθμίζει τη λειτουργία του Πανεπιστημίου του Αιγαίου, αφού δεν στηρίζει τη χρηματοδότηση και δεν εξασφαλίζει την επαρκή του στελέχωση σε εκπαιδευτικό κυρίως προσωπικό. 
Ερωτάται ο κύριος Υπουργός:
1. Αν προτίθεται να στηρίξει με σημαντική χρηματοδότηση το Πανεπιστήμιο του Αιγαίου.
2. Αν προτίθεται να επιλύσει τα προβλήματα της στελέχωσης του Πανεπιστημίου και να θεσμοθετήσει ειδικά κίνητρα για την παραμονή των φοιτητών και των διδασκόντων.
3. Αν προτίθεται να στηρίξει θεσμικά και οικονομικά πρωτοβουλίες του Πανεπιστημίου του Αιγαίου, που έχουν σχέση με την εδραίωσή του στο γεωγραφικό και κοινωνικό χώρο".
Ο Υφυπουργός Εθνικής Παιδείας και Θρησκευμάτων, κ. Ιωάννης Ανθόπουλος, έχει και πάλι το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, κατ' αρχήν θα ήθελα να κάνω μία γενική παρατήρηση ότι οι θεσμικές και λειτουργικές καινοτομίες της εκπαιδευτικής μεταρρύθμισης, όπως είναι η ανοιχτή πρόσβαση στην τριτοβάθμια εκπαίδευση, τα προγράμματα σπουδών επιλογής, το ανοιχτό πανεπιστήμιο, συμβάλλουν αποφασιστικά στην ενίσχυση των περιφερειακών πανεπιστημίων.
Και βέβαια η μεταρρύθμιση δεν έγινε μόνο γι' αυτό, αλλά εκ του αποτελέσματος θα αποδειχθεί η μεγάλη συμβολή της μεταρρύθμισης στην ενίσχυση των περιφερειακών πανεπιστημίων.
Θα απαντήσω σε όλα τα επιμέρους σκέλη της επίκαιρης ερώτησης της συναδέλφου και θα της αποδείξω ότι υπάρχει μεγάλο ενδιαφέρον και θα υπάρξει μεγαλύτερο και ότι ποτέ δεν υστέρησε η παρούσα κυβέρνηση στη χρηματική και άλλη ενίσχυση του συγκεκριμένου περιφερειακού πανεπιστημίου.
Εγώ θα ήθελα να κάνω μία αναφορά ότι το 1996, για παράδειγμα, από το πρόγραμμα δημοσίων επενδύσεων, προγραμματίστηκαν-εγεγγραμμένες πιστώσεις εννοώ- χρηματοδοτήσεις ενός δισεκατομμυρίου τετρακοσίων εξήντα τεσσάρων εκατομμυρίων (1.464.000.000) και απορροφήθηκε μόνο το 50% , τα επτακόσια είκοσι τρία εκατομμύρια (723.000.000). Το 1997 εγγράψαμε πάλι το ίδιο ποσό, αν και θα έπρεπε να πάει μικρότερο λόγω μικρής απορρόφησης, ένα δισεκατομμύριο τετρακόσια πενήντα εκατομμύρια (1.450.000.000) και πάλι η απορρόφηση ήταν ελαχίστη. Μόνο το ποσόν των τριάντα εκατομμυρίων (30.000.000) απορροφήθηκε από το ένα δισεκατομμύριο τετρακόσια πενήντα εκατομμύρια (1.450.000.000) πρόγραμμα δημοσίων επενδύσεων που σημαίνει εκτέλεση έργων, ανοικοδόμηση κτιρίων, επισκευές κτιρίων.
Ας πάμε στα επιχορηγούμενα ποσά που καλύπτουν λειτουργικές ανάγκες. Δώσαμε εξακόσια τέσσερα εκατομμύρια (604.000.000) γενικά για την αντιμετώπιση λειτουργικών δαπανών. 
Για τη σίτιση και μόνο των φοιτητών εκατό εκατομμύρια (100.000.000). Για την αποζημίωση εκτάκτου διδακτικού προσωπικού τετρακόσια σαράντα οκτώ εκατομμύρια (448.000.000) και θα ενισχύσουμε έτι περαιτέρω με τον προϋπολογισμό του 1998 όλα αυτά τα επιχορηγούμενα κονδύλια.
'Οσον αφορά στη στελέχωση με βάση τον ετήσιο προγραμματισμό για νέες θέσεις διδακτικού και επιστημονικού προσωπικού έχουμε προγραμματίσει για τα έτη 1996-1997 και 1997-1998, τα δύο ακαδημαϊκά έτη τριάντα πέντε νέες θέσεις μόνο στο Πανεπιστήμιο Αιγαίου για να στελεχωθεί με τον αναγκαίο και ικανό αριθμό επιστημόνων για να ανταπεξέλθει στην αποστολή του. Με το ν.2454/97 ρυθμίσαμε και την αυτοδύναμη λειτουργία του.
Στη δευτερολογία θα το αναλύσω.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, θέλω να επισημάνω κάτι γιατί πραγματικά σ' αυτήν την Αίθουσα κατά κόρο υπάρχει ειδυλλιακή εικόνα των πάντων. Θα ήθελα να σας πω ότι γενναίες πολιτικές αποφάσεις, πρέπει να τις ακολουθούν γενναίες πολιτικές πράξεις, γιατί με αυτόν τον τρόπο αποκτά αξία και φερεγγυότητα η πολιτική μας ζωή.
Πολλές φορές έχετε καταθέσει πολλά νούμερα όσον αφορά τα θέματα της παιδείας, αλλά αν πάρουμε να τα αναλύσουμε ένα προς ένα θα δούμε πως αυτά τα νούμερα δεν έχουν αντίκρισμα στην καθημερινή ζωή. Και πιστεύω ότι γι' αυτά τα νούμερα που καταθέσατε πρέπει να μπει ένα στοιχείο ελέγχου πώς και γιατί δεν απορροφήθηκαν, ποιοι μηχανισμοί δεν επέτρεψαν την απορροφητικότητα και αν ο τρόπος που η Κυβέρνηση αντιμετωπίζει τα περιφερειακά πανεπιστήμια δημιουργεί γραφειοκρατικές αγκυλώσεις και σταματούν τα χρήματα που υπάρχουν στους κωδικούς αριθμούς στο κέντρο. 'Αρα, λοιπόν, κύριε Υφυπουργέ, θα πρέπει να δούμε αν αυτοί οι αριθμοί έχουν κάποιο αντίκρισμα στην καθημερινή ζωή εμάς των πολιτών.
Το θέμα εδώ που βάζει ο Συνασπισμός είναι συγκεκριμένο -η υποβάθμιση του Πανεπιστημίου Αιγαίου αναδείχθηκε μέσα από τη συζήτηση του μισθολογίου, γιατί κατατέθηκαν κατά κόρο πολλάυπομνήματα- και ζητά συγκεκριμένη λύση.
Η λύση, λοιπόν, είναι πρώτον, οικονομική ενίσχυση και δεύτερον τα κίνητρα, με αντίκρυσμα στη ζωή της τοπικής κοινωνίας. Ξέρετε κύριε Yφυπουργέ, ότι απέναντι η φίλη χώρα η Τουρκία που έχουμε και έντονα προβλήματα, έχει ένα πανεπιστήμιο. Αυτό το πανεπιστήμιο έχει αναπτύξει μία δυναμική και παίζει καθοριστικό ρόλο στο ευαίσθητο σημείο του Αιγαίου. Στο δικό μας πανεπιστήμιο τι δυναμική έχουμε δώσει για να μπορεί να παίξει καθοριστικό ρόλο στο ευαίσθητο σημείο του Αιγαίου, να αναπτύξει συνεργασία φιλίας, έρευνας και να παίξει ένα καθοριστικό διπλωματικό και επιθετικό ρόλο σ' αυτό που λέμε και που η Κυβέρνηση τουλάχιστον στα λόγια υπερασπίζεται;
Θεωρώ, λοιπόν, κύριε Υφυπουργέ, ότι είναι λεπτό το σημείο του Πανεπιστημίου του Αιγαίου, ο Συνασπισμός θα βρεθεί κοντά σας υποστηρίζοντας πολιτικές πρώτα από όλα αποκέντρωσης, οικονομικής στήριξης και κινήτρων του πανεπιστημίου. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πιστεύω, κύριοι συνάδελφοι, ότι προσπάθησα να απαντήσω με κάθε λεπτομέρεια, επικαλούμενος και τους αριθμούς, σε όλα τα ειδικά σκέλη της επίκαιρης ερώτησης.
Δεν θέλουμε να δημιουργήσουμε ειδυλλιακή ατμόσφαιρα και ειδυλλιακές εντυπώσεις με τους αριθμούς. Διότι αν τυχόν υπήρχε η ειδυλλιακή κατάσταση στην εκπαίδευση, δεν θα επιχειρούσαμε την εκπαιδευτική μεταρρύθμιση. Αντίθετα θα έλεγα. Αλλά δεν μπορεί κανείς να αρνηθεί την αδήριτη πραγματικότητα κάποιων αριθμών. Και όταν επικαλέστηκα εγώ τα κονδύλια του προγράμματος δημοσίων επενδύσεων, δεν το έκανα τυχαία. 
Ξέρετε ότι οι εγγεγραμμένες πιστώσεις είναι υπαρκτά χρήματα. Αν δεν τις απορροφά κάποιος δεν φταίει αυτός που τις εγγράφει και τις προσφέρει, αλλά αυτός που δεν τις απορροφά. Και ξέρετε τι σημαίνει αυτό σε σχέση με το αυτοδύναμο και αυτοδιοίκητο των πανεπιστημίων. Δεν θα επιρρίψετε ευθύνες στην Κυβέρνηση επειδή ένα πανεπιστήμιο δεν απορροφά τα κονδύλια τα οποία προβλέπονται από τον προϋπολογισμό του συγκεκριμένου Υπουργείου Παιδείας, αλλά θα τις επιρρίψετε αλλού και σας καλώ να το κάνετε, αν είστε υπεύθυνος Βουλευτής.
Εγώ θα ήθελα να πω ότι η Κυβέρνηση μερίμνησε, μεριμνά και θα μεριμνήσει για την παραπέρα ανάπτυξη των περιφερειακών πανεπιστημίων της χώρας και ιδιαίτερα για το Πανεπιστήμιο Αιγαίου. Και επικαλέστηκα αριθμούς. 'Οταν έχει προσωπικό δεκαπέντε μέλη ΔΕΠ και τους πάμε συν τριάντα πέντε, αυτό δεν σημαίνει ότι ενισχύουμε το στελεχικό δυναμικό του πανεπιστημίου; Με το νέο προγραμματισμό και την ίδρυση των νέων τμημάτων -διότι προγραμματίσαμε την ίδρυση εβδομήντα νέων τμημάτων μέχρι το 2000- δεν θα έχουμε περαιτέρω διορισμούς και νέες θέσεις;
Από εκεί και πέρα όμως το "συν Αθηνά και χείρα κίνει" ισχύει για όλες τις περιπτώσεις και όλους τους ανθρώπους του πνεύματος και της κοινωνίας γενικότερα. Ας ενεργοποιηθούν και τα πανεπιστήμια κάνοντας χρήση και των δυνατοτήτων που έχουν στα πλαίσια της αυτοδυναμίας και του αυτοδιοίκητου και η Κυβέρνηση θα είναι διαρκώς αρωγός. 
ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 156/22.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ, προς τους Υπουργούς Εργασίας και Κοινωνικών Ασφαλίσεων, Υγείας και Πρόνοιας, σχετικά με τα μέτρα που πρόκειται να λάβει η Κυβέρνηση για την επίλυση των προβλημάτων των παλιννοστούντων Ελλήνων Ποντίων, η οποία διαγράφεται λόγω κωλύματος του ερωτώντος συναδέλφου.
Εξαντλήθηκε η ημερήσια διάταξη των επικαίρων ερωτήσεων και θα διακόψουμε τη συνεδρίαση για ελάχιστα λεπτά, προκειμένου να εισέλθουμε στην ημερήσια διάταξη νομοθετικής εργασίας.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).
ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση.
Κυρίες και κύριοι συνάδελφοι, λυπούμαι γι' αυτήν τη χρονική παράταση της διακοπής, αλλά συνεδριάζαμε με την Επιτροπή του Προϋπολογισμού της Βουλής και έτσι υπήρξε αυτή η παράταση.
Εισερχόμεθα στην ημερήσια διάταξη
ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ
Εκκρεμεί η ψήφιση στο σύνολο του σχεδίου νόμου: "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις" σύμφωνα με την συμπληρωματική ημερήσια διάταξη.
'Εχει τεθεί υπόψη του Σώματος από χθες ένα σημείωμα με τις νομοτεχνικές βελτιώσεις που πρότεινε ο κύριος Υπουργός. Υπήρξαν δύο θέματα: Το ένα που αφορά το άρθρο 51 και το εντός αυτού άρθρο 10 του ν. 1361. Υπήρξε μία προσθήκη στο περιθώριο που ανέφερε στην υποχρέωση των αγροτικών συλλόγων να εγγράφονται στη ΓΕΣΑΣΕ. Διεγράφη το εξής: "υπάγονται σε πανελλήνιο επίπεδο στη ΓΕΣΑΣΕ". Αυτό είχατε ζητήσει και συνεπώς παραμένει η παράγραφος 1 ως είχε.
ΔΗΜΗΤΡΙΟΣ ΣΙΟΥΦΑΣ: Ο κύριος Υπουργός δεν θα έρθει;
ΠΡΟΕΔΡΟΣ (Απόστολος Κακλαμάνης): Ο κύριος Υπουργός εδώ ήταν. Ανέμενε και αυτός και υπεχρεώθη να αναμείνει περισσότερο από όσο έπρεπε.
'Εχουμε επίσης τη διάταξη του άρθρου 71 παράγραφος 4, όπου για μεγαλύτερη αποσαφήνιση η διατύπωση πώς έγινε τελικά, κύριε Τσιτουρίδη; Πώς τη γράψατε με τον κ. Τζουμάκα;
ΣΑΒΒΑΣ ΤΣΙΤΟΥΡΙΔΗΣ: Δεν γνωρίζω, κύριε Πρόεδρε, τι θα προτείνει ο κύριος Υπουργός. Και σε κάθε περίπτωση εμείς δεν θέσαμε θέμα αποσαφήνισης, αλλά ουσιαστικής τροποποίησης της εν λόγω διατάξεως. Και όταν ζήτησα το λόγο...
ΠΡΟΕΔΡΟΣ (Απόστολος Κακλαμάνης): Κύριε Τσιτουρίδη...
ΣΑΒΒΑΣ ΤΣΙΤΟΥΡΙΔΗΣ: Παρακαλώ! Η εν λόγω διατάξη λέει τρία διαφορετικά πράγματα. 
ΠΡΟΕΔΡΟΣ (Απόστολος Κακλαμάνης): Κύριε Τσιτουρίδη θέλω να είμεθα εξηγημένοι. Πάρα πολλές φορές έρχομαι σε δύσκολη θέση με συναδέλφους και της Πλειοψηφίας και της Μειοψηφίας, διότι είμαι υποχρεωμένος να εφαρμόζω πιστά τον Κανονισμό, είτε σε ό,τι αφορά την ευταξία μέσα στην Αίθουσα είτε στο πότε, ποιος και γιατί και μιλάει.
Στη συζήτηση αυτή που ψηφίζεται στο σύνολο ένα νομοσχέδιο, ο Κανονισμός είναι σαφής. Και σας παρακαλώ πάρα πολύ, διότι και χθες δεν ήταν ωραίο το θέαμα να μιλάτε και εσείς και εγώ και να μην ακούγεστε ούτε εσείς ούτε εγώ.
ΣΑΒΒΑΣ ΤΣΙΤΟΥΡΙΔΗΣ: Και σίγουρα δεν ήταν ωραίο να υβριζόμεθα χωρίς να μπορούμε να πούμε ότι θέλαμε να πούμε.
ΠΡΟΕΔΡΟΣ (Απόστολος Κακλαμάνης): Επειδή αυτό συνεχίζετε να το επαναλαμβάνετε, θυμάστε ότι κάλεσα τον κύριο Υπουργό να ανακαλέσει αυτό που είπε. Ο κύριος Υπουργός δυστυχώς δεν ανεκάλεσε και έκανα αυτό που όφειλα να κάνω ως Πρόεδρος, αντί να αρχίσω μία συζήτηση επί προσωπικού, είπα ότι αυτό που ελέχθη ήταν απαράδεκτο και θα διαγραφεί από τα Πρακτικά.
ΣΑΒΒΑΣ ΤΣΙΤΟΥΡΙΔΗΣ: Αλλά από τα κανάλια όλης της χώρας δεν διεγράφη, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): 'Εληξε και αυτό το θέμα. 
ΣΑΒΒΑΣ ΤΣΙΤΟΥΡΙΔΗΣ: Πάμε στην ουσία. 
ΠΡΟΕΔΡΟΣ (Απόστολος Κακλαμάνης): Ερχόμεθα στο θέμα. Η παρ. 4 του άρθρου 71 είχε τη διατύπωση η οποία κατά την άποψη του κυρίου Υπουργού -και πρέπει να πω και την άποψη τη δική μου, την οποία σας την εξήγησα στη διάρκεια της συνεδριάσεως της Επιτροπής των ΔΕΚΟ- δεν δημιουργεί θέμα. Διότι το συνολικό ποσοστό είναι όχι πάνω από πεντακόσια πέντε εκατομμύρια (505.000.000) δραχμές.
ΣΑΒΒΑΣ ΤΣΙΤΟΥΡΙΔΗΣ: Επειδή χθες το βράδυ προεκλήθημεν γι' αυτό...
ΠΡΟΕΔΡΟΣ (Απόστολος Κακλαμάνης): Θέλετε να με ακούσετε πρώτα και μετά να με διακόψετε τουλάχιστον;
ΣΑΒΒΑΣ ΤΣΙΤΟΥΡΙΔΗΣ: Θα σας παρακαλούσα να διαβάσετε τη διάταξη για να δούμε αν υπάρχει θέμα.
ΠΡΟΕΔΡΟΣ (Απόστολος Κακλαμάνης): Καθήστε και θα τη διαβάσω. 
Η διάταξη της παρ.4 του άρθρου 71 του υπό ψήφιση νομοσχεδίου λέει τα εξής, και παρακαλώ την προσοχή όλων των αγαπητών συναδέλφων: "Το Ελληνικό Δημόσιο αναλαμβάνει την υποχρέωση να καταβάλει στην Αγροτική Τράπεζα της Ελλάδος το συνολικό ποσό, (ποσοστό 100%) των προς αυτήν οφειλών συμπεριλαμβανομένων και των τόκων της επιχείρισης εκτροφής χελιών κλειστού κυκλώματος ΧΕΛΠΑ Α.Ε. με λογιστικό 30 Απριλίου 1996 από δάνεια για την ίδρυση και λειτουργία της μονάδας.
Δεύτερη παράγραφος. Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα Ελλάδος ανέρχεται σε -έλεγε εξακόσια πενήντα τέσσερα εκατομμύρια πεντακόσιες πέντε χιλιάδες 645.505.000) και όπως προκύπτει από τη συζήτηση ορίστηκε- σε πεντακόσια τέσσερα εκατομμύρια πεντακόσιες πενήντα χιλιάδες (504.550.000) δραχμές". Δηλαδή μειώθηκε κατά εκατό εκατομμύρια περίπου δραχμές. Είναι φανερό εξ αυτού ότι το δημόσιο ενώ στην πρώτη παράγραφο αναφέρεται ότι θα καταβάλει το ποσοστό το συνολικό, το 100%...
ΣΑΒΒΑΣ ΤΣΙΤΟΥΡΙΔΗΣ: Πού είναι ένα δισεκατομμύριο διακόσια εκατομμύρια, (1.200.000.000) σύμφωνα με τη νομολογία του κυρίου Υπουργού οι οφειλές αυτής της εταιρείας.
ΠΡΟΕΔΡΟΣ (Απόστολος Κακλαμάνης): Είναι ανάγκη να διακόπτετε; Τόσο ενθουσιασμό πλέον έχετε γι' αυτό το θέμα;
ΣΑΒΒΑΣ ΤΣΙΤΟΥΡΙΔΗΣ: Γι' αυτό υβρίσθημεν χθες. 
ΠΡΟΕΔΡΟΣ (Απόστολος Κακλαμάνης): Είναι φανερό ότι το ελληνικό δημόσιο με τη δεύτερη παράγραφο σαφώς κατοχυρώνεται ότι θα καταβάλει το ποσό αυτό στο οποίο θεωρεί ότι ανέρχεται το χρέος κατά την ψήφιση αυτής της διατάξεως.
Ο κύριος Υπουργός κατά την ψήφιση στο σύνολο του νομοσχεδίου -για να μην υπάρχει οποιαδήποτε ασάφεια- εκεί που λέει "το συνολικό ποσό, ποσοστό 100%", θα προτείνει τη διαγραφή των λέξεων "συνολικό" και "ποσοστό 100%" και θα μείνει η λέξη "ποσό". Επομένως, δεν θα υπάρξει πρόβλημα.
(Θόρυβος στην Αίθουσα)
Πάντως δεν είναι για να μειδιάτε σ' αυτό το θέμα. Και εν πάση περιπτώσει, εγώ δεν μειδιώ. Εγώ απευθύνομαι σε σας και μιλώ πάρα πολύ σοβαρά, όπως υποθέτω ότι και εσείς μιλάτε σοβαρά πάντα σ' αυτήν την Αίθουσα.
Ο κύριος Υπουργός έγραψε στο σχέδιο το οποίο σας έδωσε -υποθέτω ότι το έχετε εκεί και γι' αυτό σας ρώτησα πριν- ότι το ελληνικό δημόσιο αναλαμβάνει την υποχρέωση να καταβάλει το ποσό και όχι πέραν των πεντακοσίων τεσσάρων εκατομμυρίων (504.000.000) δραχμών. Κατά συνέπεια, δεν νομίζω ότι καταλείπεται η ελαχίστη αμφιβολία περί του τι εισηγείται ο Υπουργός και περί του τι ψηφίζει η Βουλή.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, παρακαλώ το λόγο επ' αυτού.
ΠΡΟΕΔΡΟΣ (Απόστολος Κακλαμάνης): Ορίστε, κύριε Τσιτουρίδη, έχετε το λόγο.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, θα επανέλθω στη διατύπωση. Πρόκειται περί μιας ουσιαστικής αλλαγής. Επισημαίνω ότι αυτή η ουσιαστική αλλαγή είναι μείζονος πολιτικής σημασίας. Δεν είναι απλώς μία νομοτεχνική αλλαγή. 'Οταν χθες το βράδυ εκλήθημεν να ψηφίσουμε μία διάταξη, η οποία έλεγε ότι το ελληνικό δημόσιο αναλαμβάνει το 100% των οφειλών της ΧΕΛΠΑ Α.Ε. και το 100% των οφειλών στην Αγροτική Τράπεζα είναι ένα δισεκατομμύριο διακόσια εκατομμύρια (1.200.000.000) δραχμές, όπως ομολόγησε ο κύριος Υπουργός και στη συνέχεια η ελάσσων πρόταση αναφέρεται σε εξακόσια πενήντα εκατομμύρια (650.000.000) δραχμές ή σε πεντακόσια πέντε εκατομμύρια (505.000.000) δραχμές, η θέση μας είναι ότι ήταν ιδιαιτέρως πονηρή η απόπειρα του κυρίου Υπουργού να περάσει αυτήν τη διάταξη, γιατί δεν ήταν μόνο μία νομοτεχνική τροποποίηση για να γίνει τάχα πιο κατανοητό το τι ψηφίζαμε.
Λυπάμαι πάρα πολύ, διότι αυτό αποτελεί ουσιαστική τροποποίηση και αντιληφθήκαμε το πονηρό που πήγε να περάσει ο κύριος Υπουργός. Παρακαλώ να επισημανθεί αυτό, διότι υβρίσθημεν χθες το βράδυ, όταν πήγαμε να σώσουμε τον ελληνικό λαό από την καταβολή ...
ΠΡΟΕΔΡΟΣ (Απόστολος Κακλαμάνης): Κύριε Τσιτουρίδη, αυτό που οφείλω να επισημάνω είναι ότι παραβιάζετε συστηματικώς τον Κανονισμό. Παρά τις παρακλήσεις μου και τις συστάσεις μου συνεχίζετε να παραβιάζετε τον Κανονισμό. Δεν καταλαβαίνω. Είσθε νέος συνάδελφος. Η διάταξη του Κανονισμού είναι σαφής. Μην το κάνετε αυτό το πράγμα σας παρακαλώ. Τι θα κερδίσετε παραπάνω με το να πείτε για δεκάτη φορά, αυτά που έχετε ήδη πει;
ΣΑΒΒΑΣ ΤΣΙΤΟΥΡΙΔΗΣ: Ο ελληνικός λαός κερδίζει επτακόσια εκατομμύρια (700.000.000) δραχμές απ' αυτό που σώσαμε χθες το βράδυ. 
ΠΡΟΕΔΡΟΣ (Απόστολος Κακλαμάνης): 'Ετσι θα λειτουργήσουμε λοιπόν;
Κύριοι συνάδελφοι, δεν έχουν βάση αυτά τα οποία λέγει ο κ. Τσιτουρίδης. Λυπάμαι πάρα πολύ γι' αυτό. Αυτές οι εντυπώσεις που δημιουργούνται, κακώς θεωρεί ο κ. Τσιτουρίδης ότι βοηθούν σε κάτι. Μάλλον βλάπτουν.
Ο εισηγητής της Πλειοψηφίας κ. Αλέξανδρος Χρυσανθακόπουλος έχει το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Πρόεδρε, αυτήν τη στιγμή ερχόμαστε να ψηφίσουμε στο σύνολο ένα νομοσχέδιο, το οποίο συζητήθηκε διεξοδικά. Πρέπει να πω ότι ο κύριος Υπουργός σε ό,τι ισχυρίζεται για το θέμα της μνήμης, για να μην είναι επιλεκτική, έχει δίκιο. Στα Πρακτικά της Βουλής, υπάρχουν όλες οι αναφορές, που μπορώ να τις επισυνάψω για να τις δουν και οι συνάδελφοι που δυσπιστούν εν τη αγνοία τους όμως. Και αυτό γιατί το μεν ένα θέμα, της πιθανής αντισυνταγματικότητος για τη ΓΕΣΑΣΕ, είχε ψηφισθεί όπως ακριβώς διατυπώθηκε, ότι θα ανήκουν στη ΓΕΣΑΣΕ και ο κύριος Υπουργός δέχθηκε αυτό το σημείο. Είχε όμως ήδη ψηφισθεί, ανεξάρτητα αν οι συνάδελφοι της Νέας Δημοκρατίας εκ των υστέρων διαπίστωσαν το συγκεκριμένο θέμα ή αμέλησαν να παρέμβουν τη στιγμή που ήθελαν να υπερασπισθούν τη ΣΥΔΑΣΕ αντί της ΓΕΣΑΣΕ.
Στο άλλο σκέλος που αφορά την τροποποίηση, από τα Πρακτικά της Βουλής πάλι προκύπτει ότι ο κύριος Υπουργός με σαφήνεια είχε προσδιορίσει το ακριβές ποσό της ρύθμισης για τη συγκεκριμένη αυτή εταιρεία, αφαιρώντας εκατόν πενήντα εκατομμύρια (150.000.000) δαρχμές από την αρχική διατύπωση κατόπιν συνεννοήσεώς του με την ΑΤΕ πάνω στο οφειλόμενο ποσό και τα μετέφερε στη ρύθμιση χρεών, την οποία πρότειναν οι συνάδελφοι του ΚΚΕ και της Νέας Δημοκρατίας.
Για την αποκατάσταση, λοιπόν, της αλήθειας, πιστεύω ότι στο ένα σκέλος που έχει να κάνει με το ποια είναι η πραγματικότητα του Κοινοβουλίου και με το τι ψηφίζουμε, ο κύριος Υπουργός έχει δίκιο. 
Επί της ουσίας τώρα γίνεται λαθεμένη....
ΠΡΟΕΔΡΟΣ (Απόστολος Κακλαμάνης): Κύριε Χρυσανθακόπουλε, παρακαλώ.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Στο άρθρο 4, λοιπόν, ...
ΠΡΟΕΔΡΟΣ (Απόστολος Κακλαμάνης): Κύριε Χρυσανθακόπουλε, σας παρακαλώ!
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Να ολοκληρώσω, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Μα, σας παρακαλώ!
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Στο άρθρο 4 ...
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Χρυσανθακόπουλε. Δεν έχετε το λόγο.
Εγώ σας ρωτώ επί του νομοσχεδίου αυτού όπως τίθεται υπόψη του Σώματος για την ψήφισή του στο σύνολο, έχετε οποιαδήποτε αντίρρηση;
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Δεν έχω αντίρρηση, μόνο μία επισήμανση θέλω να κάνω. Ο πλεονασμός...
ΠΡΟΕΔΡΟΣ (Απόστολος Κακλαμάνης): Κύριε Χρυσανθακόπουλε, σας παρακαλώ!
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Η επισήμανση αφορά τον Υπουργό.
ΠΡΟΕΔΡΟΣ (Απόστολος Κακλαμάνης): Κύριε Χρυσανθακόπουλε, δεν έχετε πλέον το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Μόνο αυτή τη φράση θέλω να πω, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Μα ολοκληρώσατε αυτό που σας ρώτησα.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Υπήρξε ένας πλεονασμός επί του 100%, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Εγώ λυπάμαι, κύριε Τσιτουρίδη, που συνεχίζετε να χαμογελάτε. Δεν είναι για να χαμογελάμε αυτή η εικόνα.
Κύριοι συνάδελφοι, και παρακαλώ ιδιαιτέρως τους παλαιοτέρους συναδέλφους, ιδιαιτέρως παρακαλώ ...
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Kύριε Πρόεδρε....
ΠΡΟΕΔΡΟΣ (Απόστολος Κακλαμάνης): Κύριε Χρυσανθακόπουλε, δεν έχετε το λόγο. Εφόσον ο Πρόεδρος σας λέει ότι τελειώσατε, γιατί επιμένετε; Σας παρακαλώ, καθίστε.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, το λόγο.
ΠΡΟΕΔΡΟΣ (Απόστολος Κακλαμάνης): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, με την παρέμβασή μου θέλω να δείξω και εγώ ότι η βελτίωση που κάνει ο κύριος Υπουργός σε ένα συγκεκριμένο εδάφιο δεν είναι νομοτεχνική, είναι ουσιαστική και αναφέρομαι στο τέλος της παραγράφου 3 του άρθρου 17 που προστίθεται το εξής εδάφιο: "Ειδικότερα το ποσοστό των προαναφερόμενων ποσών που καταβάλλεται από το ελληνικό δημόσιο στην ΑΤΕ ή διαγράφεται σε βάρος του καθορίζεται σε 100% για όσες επιχειρήσεις δεν λειτουργούσαν, σε 80% για όσες υπολειτουργούσαν και σε 50% για όσες λειτουργούσαν κανονικά την περίοδο 1996-1997". Αυτό για μας δεν έπρεπε να υπάρχει, πρέπει να αποσυρθεί, γιατί τα ποσά αναφέρονται αριθμητικά πιο πάνω και επειδή αναφέρονται αριθμητικά όλα τα ποσά της παραγράφου 3 και είναι σίγουρο ότι άλλες μονάδες απ' αυτές λειτουργούσαν, άλλες υπολειτουργούσαν, άλλες ήταν κλειστές, δεν έχει καμία σχέση το ποσοστό 50%, 80% και 100% μ'αυτούς τους αριθμούς.
Πρέπει, λοιπόν, για μας να αποσυρθεί το συγκεκριμένο εδάφιο, χωρίς αυτό να σημαίνει ότι συμφωνούμε με αυτές τις ρυθμίσεις.
Είναι πάρα πολύ σοβαρό...
ΠΡΟΕΔΡΟΣ (Απόστολος Κακλαμάνης): Κοιτάξτε, βλέπω εδώ τα Πρακτικά της 15ης Οκτωβρίου 1997, σελίδες 335 και 336, όπου περιγράφεται ακριβώς η ρύθμιση αυτή από τον κύριο Υπουργό.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, έχω το σχέδιο νόμου το οποίο λέει...
ΠΡΟΕΔΡΟΣ (Απόστολος Κακλαμάνης): 'Οχι, δεν μιλάω για το σχέδιο νόμου. Αυτό είναι μία προσθήκη.
ΕΥΑΓΓΕΛΟΣ ΑΠΟΣΤΟΛΟΥ: Θα σας εξηγήσω, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κύριε Αποστόλου, είπατε την άποψή σας, σας έδωσα την εξήγηση.
ΕΥΑΓΓΕΛΟΣ ΑΠΟΣΤΟΛΟΥ: Δεν έχω ολοκληρώσει.
ΠΡΟΕΔΡΟΣ (Απόστολος Κακλαμάνης): 'Οχι, εγώ σας καταλαβαίνω. 'Εχετε αντίρρηση διότι θεωρείτε ότι είναι μία ουσιαστική τροποποίηση, αλλά σας λέω ότι αυτό ακριβώς έγινε στη διάρκεια της συζητήσεως, δεν γίνεται τώρα κατά τη διάρκεια της ψήφισης στο σύνολο του νομοσχεδίου, οπότε δεν θα ήταν επιτρεπτό.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, στο άρθρο 18, που αναφέρονται οι προϋποθέσεις και οι όροι για όλες αυτές τις ρυθμίσεις, αναφέρεται ρητά στην παράγραφο 7 ότι μόνο για συνεταιριστικές οργανώσεις μπορεί να γίνουν μεταφορές κονδυλίων.
ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν είχα σκοπό να πάρω το λόγο, αλλά θα πρέπει να διευκρινίσουμε ορισμένα πράγματα γιατί και ο Τύπος σήμερα ασχολείται, αλλά και μέσα στη Βουλή ο Κοινοβουλευτικός Εκπρόσωπος...
ΠΡΟΕΔΡΟΣ (Απόστολος Κακλαμάνης): Κύριε Γκατζή, στο σύνολο του νομοσχεδίου έχετε κάποια νομοτεχνική παρατήρηση να κάνετε;
ΝΙΚΟΛΑΟΣ ΓΚΑΤΖΗΣ: 'Οχι, κύριε Πρόεδρε, μία δήλωση θέλω να κάνω.
ΠΡΟΕΔΡΟΣ (Απόστολος Κακλαμάνης): 'Οχι, δεν υπάρχει στάδιο δηλώσεων. Μετά την ψήφιση του νομοσχεδίου μπορείτε να κάνετε.
ΝΙΚΟΛΑΟΣ ΓΚΑΤΖΗΣ: Το λέω γιατί ειπώθηκε, κύριε Πρόεδρε. 'Ενα λεπτό παρακαλώ.
Αυτές οι ρυθμίσεις που γίνονται με βάση τις τροπολογίες που καταθέσαμε, δεν έχουν καμία σχέση με τα κονδύλια, ούτε είναι χαριστικά δάνεια.
Οι άνθρωποι δεν χρωστάνε πουθενά. Είναι από καταστροφές που έπαθαν και ζητάνε...
ΠΡΟΕΔΡΟΣ (Απόστολος Κακλαμάνης): Κύριε Γκατζή, να μιλάτε επί της ουσίας.
ΝΙΚΟΛΑΟΣ ΓΚΑΤΖΗΣ: Μα, επί της ουσίας μιλάω!
ΠΡΟΕΔΡΟΣ (Απόστολος Κακλαμάνης): Λυπάμαι! Παρακαλώ, έληξε το θέμα.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, εάν η διάταξη ψηφισθεί όπως εισήχθη χθες το βράδυ, δεν θα υπάρχει θέμα. Αν γίνει η αφαίρεση του ποσοστού 100% των χρεών, είναι παρέμβαση επί της ουσίας και η Ολομέλεια σε αυτή τη φάση, κατά τον Κανονισμό της Βουλής, δεν μπορεί να υπεισέλθει σε αυτό το θέμα.
Θέλω να σας παρακαλέσω...
ΠΡΟΕΔΡΟΣ (Απόστολος Κακλαμάνης): Κύριε Σιούφα, για πείτε μου σας παρακαλώ, για να το καταλάβω καλύτερα και εγώ αυτό. Και εγώ είχα την άποψη ότι εφόσον υπάρχει το εδάφιο 2 -και το είπα στην αρχή, αν θυμάσθε- δεν υπάρχει θέμα. Διότι το πεντακόσια τέσσερα εκατομμύρια, πεντακόσιες πέντε χιλιάδες (504.505.000) σημαίνει ότι το δημόσιο δεν θα δώσει ούτε δραχμή πάρα πάνω. 'Ετσι;
ΔΗΜΗΤΡΙΟΣ ΣΙΟΥΦΑΣ: Σαφώς!
ΠΡΟΕΔΡΟΣ (Απόστολος Κακλαμάνης): Τώρα, το συνολικό ποσό που λέει ποσοστό 100%... 
ΔΗΜΗΤΡΙΟΣ ΣΙΟΥΦΑΣ: Των χρεών!
ΠΡΟΕΔΡΟΣ (Απόστολος Κακλαμάνης): Ναι, των χρεών, θα μπορούσε να δημιουργήσει μια αμφιβολία. Επειδή όμως, κύριε Σιούφα, η βούληση του Σώματος...
(Θόρυβος στην Αίθουσα)
ΔΗΜΗΤΡΙΟΣ ΣΙΟΥΦΑΣ: Παρακαλώ, κύριοι συνάδελφοι!
ΠΡΟΕΔΡΟΣ (Απόστολος Κακλαμάνης): Εγώ σας έχω κυριολεκτικά εκλιπαρήσει όλους. Δεν είναι θέαμα αυτό του Κοινοβουλίου. 'Εχουμε επισκεφθεί όλοι άλλα κοινοβούλια και υπάρχουν αντιπαραθέσεις. 'Ομως, ο Πρόεδρος του Σώματος ακούγεται. 'Οπου να πάτε, σε οποιοδήποτε κοινοβούλιο, ακούγεται ο Πρόεδρος του Σώματος. Δεν κονταροχτυπιέται ο Πρόεδρος με τους άλλους για να ακουστεί. Σας εκλιπαρώ! Τι άλλο μπορώ να κάνω;
ΔΗΜΗΤΡΙΟΣ ΣΙΟΥΦΑΣ: Συνεχίστε, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Εδώ, λοιπόν, κύριε Σιούφα, από τη στιγμή που όλοι συμφωνούμε ότι η βούληση του Σώματος δεν είναι το δημόσιο να καταβάλει πάνω από πεντακόσια τέσσερα εκατομμύρια (504.000.000), είναι προφανές -νομοτεχνική καθαρά η διατύπωση αυτή- διότι αν διατηρήσουμε τη φράση, ποσοστό 100%, είναι ενδεχόμενο να θεωρηθεί ότι εμείς ψηφίσαμε κάτι άλλο. Εμείς δεν ψηφίσαμε κάτι άλλο. Ψηφίσαμε το ανώτατο. Και μάλιστα, το ενισχύει αυτό η άποψη του κ. Τσιτουρίδη, ο οποίος είπε, ότι το σύνολο των χρεών είναι ένα διακόσια (1.200.000.000). Eαν, λοιπόν, εμείς επιμείνουμε λέγοντας ότι αυτό ψηφίσαμε, να μείνει το 100%, τότε...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, κουράζεσθε και εσείς και το Σώμα και εμείς. Αν διαπιστώνει η Κυβέρνηση ότι η διατύπωση αυτή δεν είναι σωστή, δεν έχει παρά να επιλέξει την οδό της τροποποίησης της συγκεκριμένης διάταξης με επόμενο νομοσχέδιο. Η Ολομέλεια κατά τον Κανονισμό δεν μπορεί να υπεισέλθει. Από την ώρα που και εσείς προσπαθείτε αρκετή ώρα να ερμηνεύσετε, σε συνδυασμό την πρώτη και τη δεύτερη παράγραφο, αυτό δείχνει ότι υπάρχει πρόβλημα ψηφισμένης διατύπωσης, η οποία μάλιστα εισήχθη κατ' αυτόν τον τρόπο χθες το βράδυ. Αν δεν σταματούσαμε, κύριε Πρόεδρε, στη χθεσινή συζήτηση και ψηφιζόταν το νομοσχέδιο με υπάρχουσα αυτή τη διάταξη, τι θα έλεγε σήμερα η Κυβέρνηση;
ΠΡΟΕΔΡΟΣ (Απόστολος Κακλαμάνης): Θα υπήρχε θέμα για μένα.
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε. Αν είναι έτσι...
ΠΡΟΕΔΡΟΣ (Απόστολος Κακλαμάνης): Το θέσατε εσείς. Και τώρα που ικανοποιείται με την νομοτεχνική αυτή διατύπωση η δική σας αμφιβολία, έχετε αντίρρηση.
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε. Για μας δεν ήταν αμφιβολία. Ο κ. Τσιτουρίδης σας είπε πριν, ότι η ύπαρξη αυτής της διάταξης υπάρχει για να διευκολύνει με περαιτέρω δανεισμό την επιχείρηση. Δεν μπήκε τυχαία ούτε παρέμεινε τυχαία. 
ΠΡΟΕΔΡΟΣ (Απόστολος Κακλαμάνης): Η Βουλή αυτό θέλει;
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Τότε, λοιπόν, γιατί να το αφήσουμε;
ΔΗΜΗΤΡΙΟΣ ΣΙΟΥΦΑΣ: Η ουσία είναι ότι σε αυτό το στάδιο που συζητάμε μπαίνουμε σε ουσιαστικά ζητήματα και στην ψήφιση στο σύνολο δεν μπορεί να γίνει συζήτηση. 
Κύριε Πρόεδρε, θητεύω σε αυτήν την Αίθουσα δεκαεπτά χρόνια και εσείς είκοσι τρία χρόνια. Τέτοιου είδους συζήτηση σε νομοσχέδιο επί του συνόλου, δεν έγινε ποτέ. Υπάρχει πρόβλημα. Για μας η διάταξη πρέπει να παραμείνει όπως ήλθε χθες το βράδυ με την τροποποίηση στο πεντακόσια τέσσερα, που είπατε πριν, διότι αυτό προκύπτει από τα Πρακτικά. Δεν βάζει κανείς θέμα αυτήν την ώρα. 'Αλλως, έχει και άλλη επιλογή η Κυβέρνηση. 'Η να την αφαιρέσει τελείως τη διάταξη και να τη φέρει σε άλλο νομοσχέδιο ή θα την αφήσει όπως είναι και θα έλθει με άλλο νομοσχέδιο να τροποποιήσει αυτό που ψηφίσθηκε. Αυτό είναι καθαρό.
ΠΡΟΕΔΡΟΣ (Απόστολος Κακλαμάνης): Κύριε Σιούφα -και παρακαλώ με αυτήν τη διατύπωση που θα κάνω τώρα, να λήξει και η συζήτηση αυτή, διότι αρκετά επί τόσες ημέρες συζητούμε το θέμα αυτό- η Κυβέρνηση έφερε διά του Υπουργού ό,τι θεωρεί ότι είναι νομοτεχνική διόρθωση. Στο θέμα αυτό το συγκεκριμένο υπήρξε η αμφισβήτηση. Πράγματι εάν επρόκειτο να μείνει το 100%, το ποσό το οποίο ψήφισε η Βουλή θα είχε κάποια αντίφαση με αυτό, δεδομένης της πληροφορίας που έχει ο κ. Τσιτουρίδης ότι το 100% είναι ένα δισεκατομμύριο διακόσια εκατομμύρια (1.200.000.000). Η Βουλή, λοιπόν, ψηφίζει πεντακόσια τέσσερα εκατομμύρια (504.000.000). 'Αρα σωστά ο Υπουργός αντί "ποσοστού 100%" λέει "ποσό", διότι παρακάτω αναφέρει κάποιο ποσό πεντακόσια τέσσερα εκατομμύρια (504.000.000). Καταλάβατε;
Κατάα συνέπεια, διατηρείστε την άποψή σας ...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, ήταν σαφές αυτό που σας είπα. Αντιλαμβάνομαι την προσπάθειά σας ...
ΠΡΟΕΔΡΟΣ (Απόστολος Κακλαμάνης): 'Οχι, κύριε Σιούφα..
ΔΗΜΗΤΡΙΟΣ ΣΙΟΥΦΑΣ: ... να διευκολύνετε την Κυβέρνηση, αλλά πρώτα είστε ταγμένος ...
ΠΡΟΕΔΡΟΣ (Απόστολος Κακλαμάνης): Αυτό που λέτε, κύριε Σιούφα, με αδικεί. Και είναι πολύ εύκολο κάθε πλευρά εδώ μέσα να λέει στον Πρόεδρο...
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε. Το παίρνω πίσω. Αν σας αδικώ...
ΠΡΟΕΔΡΟΣ (Απόστολος Κακλαμάνης): Ο Πρόεδρος δεν διευκολύνει κανέναν!
ΔΗΜΗΤΡΙΟΣ ΣΙΟΥΦΑΣ: Το παίρνω πίσω, κύριε Πρόεδρε. Αλλά εμείς επιμένουμε και δεν μπορείτε την άρνησή μας, να μην την υπολογίσετε.
ΠΡΟΕΔΡΟΣ (Απόστολος Κακλαμάνης): Την άρνησή σας θα τη λάβω υπόψη μου και για το λόγο αυτό μάλιστα έχω υπόψη μου εδώ και την πρόταση, που κάνετε, ονομαστικής ψηφοφορίας, ώστε η Βουλή να πάρει την ευθύνη της για ό,τι ψηφίζει.
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε, θα σημειώσετε ότι ανοίγεται πολύ κακό προηγούμενο. Και δεν θα πρέπει με τη δική σας τη θητεία, να ανοίξετε προηγούμενο συζήτησης ουσιαστικής στην ψήφιση των νομοσχεδίων στο συνολό τους. Εγώ το επισημαίνω. Σεις ως Πρόεδρος όλου του Σώματος θα πάρετε την ευθύνη!
ΠΡΟΕΔΡΟΣ (Απόστολος Κακλαμάνης): Κύριε Σιούφα, σας παρακαλώ να τελειώσουμε!
Η ουσιαστική συζήτηση που έγινε εδώ, έγινε διότι υπήρξε επιμονή από την πλευρά σας, ένα ζήτημα για το οποίο αρκετά πλέον ενημερώθηκε ο ελληνικός λαός, να το συνεχίσετε. Δικαίωμά σας είναι. Αλλά οι παρατηρήσεις του Υπουργού γίνονται σύμφωνα με τον Κανονισμό και σε κάθε περίπτωση, όπως ξέρετε, δεν αποφασίζει ο Πρόεδρος. Αλίμονο αν ο Πρόεδρος διά της σπάθης έλεγε, αυτό είναι νομοτεχνικό, αυτό είναι ουσιαστικό!
Τότε θα σας καταργούσα!
ΔΗΜΗΤΡΙΟΣ ΣΙΟΥΦΑΣ: Ο Κανονισμός, όμως, είναι σαφέστατος σε αυτό το σημείο, κύριε Πρόεδρε. Μην -και σας το λέει ο ομιλών de profundis- αρχίζετε τώρα ...
ΠΡΟΕΔΡΟΣ (Απόστολος Κακλαμάνης): Η Βουλή θα αποφασίσει!
ΔΗΜΗΤΡΙΟΣ ΣΙΟΥΦΑΣ: ... στα είκοσι τρία χρόνια του Κοινοβουλίου, συζήτηση και κατάργηση ουσιαστικών θεμάτων στην ψήφιση στο σύνολο. 
ΠΡΟΕΔΡΟΣ (Απόστολος Κακλαμάνης): Η Βουλή θα αποφασίσει, η Βουλή θα αποφασίσει!
ΔΗΜΗΤΡΙΟΣ ΣΙΟΥΦΑΣ: Καλώς, κύριε Πρόεδρε! 
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ερωτάται το Σώμα αν γίνεται δεκτό το νομοσχέδιο του Υπουργείου Γεωργίας με τις παρατηρήσεις του κυρίου Υπουργού ...
(Θόρυβος-διαμαρτυρίες από την πτέρυγα της Νέας Δημοκρατίας)
ΣΑΒΒΑΣ ΤΣΙΤΟΥΡΙΔΗΣ: Υπάρχει αίτηση ονομαστικής ψηφοφορίας, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, καθήστε. Μα, διερωτώμαι: Εγώ ο ίδιος πριν δεν είπα για ονομαστική ψηφοφορία; Γιατί αυτός ο εκνευρισμός;
ΔΗΜΗΤΡΙΟΣ ΣΙΟΥΦΑΣ: Εντάξει, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Συζητείστε επιτέλους μεταξύ σας για να με διευκολύνετε κάπως. 
ΔΗΜΗΤΡΙΟΣ ΣΙΟΥΦΑΣ: Εντάξει, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εγώ ανακουφίζομαι βλέποντας ορισμένους παλαιούς συναδέλφους που κουνούν απλώς το κεφάλι τους, νομίζω όμως ότι έχουν χρέος να μην κουνούν απλώς το κεφάλι τους, αλλά να πουν ορισμένα πράγματα είτε ανοικτά στην Αίθουσα είτε κατ' ιδίαν στους συναδέλφους. Δεν μπορεί να συνεχιστεί αυτή η εικόνα του Κοινοβουλίου!
ΔΗΜΗΤΡΙΟΣ ΣΙΟΥΦΑΣ: Είπαμε, εντάξει, κύριε Πρόεδρε!
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας, επί του συνόλου του νομοσχεδίου, της οποίας το κείμενο έχει ως εξής:"
ΑΙΤΗΣΗ ΟΝΟΜΑΣΤΙΚΗΣ ΨΗΦΟΦΟΡΙΑΣ
Κύριε Πρόεδρε,
Επειδή στο σύνολο της πρότασης νόμου υπήρξαν σημαντικές μεταβολές,
επειδή η αναφερόμενη στο άρθρο 71 της πρότασης επιχείρηση εκτροφής χελιών ΧΕΛΠΑ Α.Ε. δεν είναι επιχείρηση "κλειστού" αλλά "ανοιχτού" κυκλώματος, και εν μέρει "μεικτού", με αποτέλεσμα να μην ανταποκρίνεται στις προϋποθέσεις της αιτιολογικής έκθεσης, αλλά και στον χαρακτηρισμό του άρθρου 71, και,
επειδή η Ν.Δ. αντιτίθεται στη θεσμοθέτηση της διαφθοράς ζητούμε τη διεξαγωγή ονομαστικής ψηφοφορίας στο σύνολο του Σχεδίου Νόμου "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις", κατά τον κανονισμό.
Με τιμή
1. ΣΑΒΒΑΣ ΤΣΙΤΟΥΡΙΔΗΣ
2. ΙΩΑΝΝΗΣ ΤΖΩΑΝΝΟΣ
3. ΚΟΥΡΗΣ ΛΕΩΝΙΔΑΣ
4. ΡΕΓΚΟΥΖΑΣ ΑΔΑΜ
5. ΟΡΦΑΝΟΣ ΓΕΩΡΓΙΟΣ
6. ΦΟΥΝΤΟΥΚΙΔΟΥ ΠΑΡΘΕΝΑ
7. ΕΥΜΟΙΡΙΔΗΣ ΚΩΝ/ΝΟΣ
8. ΒΕΖΔΡΕΒΑΝΗΣ ΗΛΙΑΣ
9. ΣΑΛΑΓΚΟΥΔΗΣ Γ.
10. ΠΑΠΑΔΗΜΟΠΟΥΛΟΣ Ι.
11. ΣΠΥΡΟΥ Σ.
12. ΣΚΡΕΚΑΣ Θ.
13. ΚΑΤΣΑΡΟΣ Ν.
14. ΑΛΕΞΟΠΟΥΛΟΣ Γ.
15. ΣΚΑΝΔΑΛΑΚΗΣ Π.
16. ΔΗΜΟΣΧΑΚΗΣ ΘΕΟΦ.
17. ΚΑΡΑΣΜΑΝΗΣ Γ.
18. ΣΙΟΥΦΑΣ Δ.
19. ΠΑΠΑΛΗΓΟΥΡΑΣ ΑΝ.
20. ΚΑΡΑΓΚΟΥΝΗΣ ΑΝ.
21. ΦΟΥΣΑΣ ΑΝΤ.
22. ΠΟΛΥΔΩΡΑΣ Β.
23. ΓΙΟΒΑΝΟΥΔΑΣ ΒΑΡΣΑΜΗΣ
24. ΝΙΚΟΛΟΠΟΥΛΟΣ Ν.
25. ΠΑΠΑΓΕΩΡΓΟΠΟΥΛΟΣ ΛΕΥΤ.
26. ΖΑΦΕΙΡΟΠΟΥΛΟΣ ΕΠ.
27. ΠΑΠΑΝΙΚΟΛΑΟΥ ΕΛ.
28. ΑΛΟΓΟΣΚΟΥΦΗΣ Γ. 
29. ΒΟΥΛΓΑΡΑΚΗΣ Γ.
30. ΠΑΝΑΓΙΩΤΟΠΟΥΛΟΣ Γ.
31. ΑΝΔΡΕΟΥΛΑΚΟΣ ΑΠ.
32. Φ. ΠΑΛΛΗ-ΠΕΤΡΑΛΙΑ
33. ΜΕΙΜΑΡΑΚΗΣ ΕΥΑΓ.
34. ΤΡΥΦΩΝΙΔΗΣ Γ.
35. ΧΕΙΜΑΡΑΣ ΑΘ.
36. ΜΙΧΑΛΟΛΙΑΚΟΣ Β.
37. ΚΑΡΑΜΠΙΝΑΣ Κ.
Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Σάββας Τσιτουρίδης. Παρών.
Ο κ. Ιωάννης Τζωάννος. Παρών.
Ο κ. Λεωνίδας Κουρής. Παρών.
Ο κ. Αδάμ Ρεγκούζας. Παρών.
Ο κ. Γεώργιος Ορφανός. Παρών.
Η κ. Παρθένα Φουντουκίδου. Παρούσα.
Ο κ. Κωνσταντίνος Ευμοιρίδης. Παρών.
Ο κ. Ηλίας Βεζδρεβάνης. Παρών.
Ο κ. Γεώργιος Σαλαγκούδης. Παρών.
Ο κ. Ιωάννης Παπαδημόπουλος. Παρών.
Ο κ. Σπύρος Σπύρου. Παρών.
Ο κ. Θεόδωρος Σκρέκας. Παρών.
Ο κ. Νικόλαος Κατσαρός. Παρών.
Ο κ. Παναγιώτης Σκανδαλάκης. Παρών.
Ο κ. Θεοφάνης Δημοσχάκης. Παρών.
Ακολουθούν και άλλοι συνάδελφοι.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας, Βουλευτών.
Συνεπώς διακόπτουμε τη συνεδρίαση για δέκα λεπτά, σύμφωνα με τον Κανονισμό. 
(Δ Ι Α Κ Ο Π Η)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
'Εχει κατατεθεί, όπως είπα, η πρόταση ονομαστικής ψηφοφορίας και διάβασα τα ονόματα των υπογραφόντων συναδέλφων, οι οποίοι είναι όλοι παρόντες. Πριν προχωρήσουμε όμως στη διεξαγωγή της, θα παρακαλέσω τον κύριο Υπουργό να αποδεχθεί να παραμείνει με τη διόρθωση μόνο του ποσού σε πεντακόσια τέσσερα εκατομμύρια (504.000.000) δραχμές -δεν θυμάμαι το ακριβές ποσό- όπως εψήφισε η Βουλή και να μη γίνει αυτή η νομοτεχνική διόρθωση, για την οποία έχει έντονες ενστάσεις η Αντιπολίτευση. Εγώ νομίζω ότι κι αν ακόμη η Κυβέρνηση δεν συμφωνεί με μία άποψη της Αντιπολιτεύσεως, δεν βλάπτει να αποδέχεται, αν έτσι διευκρινίζεται καλύτερα ένα θέμα και να μη δημιουργούνται μείζονα προβλήματα. Και επίσης σ' αυτήν την περίπτωση παρακαλώ και την Αντιπολίτευση να μην επιμείνει στην ονομαστική ψηφοφορία, για να προχωρήσουμε και στη συζήτηση της πρότασης νόμου που είναι γραμμένη στην ημερήσια διάταξη.
Κύριε Υπουργέ, συμφωνείτε;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πιστεύω ότι για ένα δευτερόλεπτο μπορούσε να έχει δοθεί όχι κάποια εξήγηση, αλλά να έχει γίνει απλώς κάποια ενημέρωση.
ΠΡΟΕΔΡΟΣ (Απόστολος Κακλαμάνης): Κύριε Υπουργέ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, ένα δευτερόλεπτο.
Προτάθηκε από τους συναδέλφους μια από τις εκατόν τρείς τροπολογίες, που έγινε τελικά δεκτή και αφορούσε τα θερμοκήπια, που καταστράφηκαν από χιονοπτώσεις στην Καρδίτσα και στα Τρίκαλα και επειδή αποφασίσαμε να την κάνουμε δεκτή, μεταφέραμε, προκειμένου να λυθεί αυτό το οικονομικό πρόβλημα, από τις επιχειρήσεις των χελιών ...
ΣΑΒΒΑΣ ΤΣΙΤΟΥΡΙΔΗΣ: Κακώς γίνεται τώρα συζήτηση, κύριε Πρόεδρε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ενα δευτερόλεπτο, κύριε συνάδελφε.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, σας παρακαλώ ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, δεν μπορούν να δημιουργούνται εντυπώσεις, ένα δευτερόλεπτο. 
Μεταφέραμε λοιπόν για τα θερμοκήπια της Θεσσαλίας τριακόσια εκατομμύρια (300.000.000) από τις οκτώ εταιρείες και εκατόν πενήντα εκατομμύρια (150.000.000) από την ΧΕΛΠΑ. Και η διατύπωση είναι αυτή που είχε πει και ο κ. Αποστόλου, ότι οι εταιρείες που έχουν χρεωκοπήσει, διαγράφονται 100%, εταιρείες που υπολειτουργούν, 80% και εταιρείες που λειτουργούν, 50%. Σ' αυτό ακριβώς το νόημα είναι και η διάταξη αυτή σήμερα, το 505...
ΠΡΟΕΔΡΟΣ (Απόστολος Κακλαμάνης): Κύριε Υπουργέ, για να μην αρχίσει μια συζήτηση, πείτε μας αν κατά συνέπεια ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Για μας δεν υπάρχει κανένα θέμα. 
ΠΡΟΕΔΡΟΣ (Απόστολος Κακλαμάνης): 'Αρα, δεν χρειάζεται να γίνει η νομοτεχνική αυτή διόρθωση και να μείνει το ποσό που είπατε στα Πρακτικά.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ακριβώς και καταθέτω το κείμενο αυτό. 
(Στο σημείο αυτό ο Υπουργός Γεωργίας κ. Στ. Τζουμάκας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
ΕΛΛΗΝΙΚΗ ΔΗΜΟΚΡΑΤΙΑ
ΥΠΟΥΡΓΕΙΟ ΓΕΩΡΓΙΑΣ
ΥΠΟΥΡΓΟΣ
Αθήνα, 30 Οκτωβρίου 1997
ΝΟΜΟΤΕΧΝΙΚΕΣ ΒΕΛΤΙΩΣΕΙΣ
στο σχέδιο νόμου
"Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις"
1. Στην παράγραφο 7 του άρθρου 1, με την οποία αντικαθίσταται το άρθρο 31 του ν. 721/1977, από την παράγραφο 3 του άρθρου 31 του ν. 721/1977 διαγράφονται οι λέξεις "ή βιοκτόνων".
2. Από την παράγραφο 8 του άρθρου 6 διαγράφεται ολόκληρη η περίπτωση γ'.
3. Στην παράγραφο 1 του άρθρου 15 μετά από τις λέξεις "δικαστικές αποφάσεις" και πριν από την τελεία, προστίθενται οι λέξεις "και για εκκρεμείς δικαστικές υποθέσεις, υπό τον όρο ότι οι σχετικές αγωγές έχουν κατατεθεί προ της ενάρξεως της συζητήσεως του παρόντος νόμου στη Βουλή".
4. Στην παράγραφο 3 του άρθρου 17:
α) Διαγράφονται οι λέξεις "το συνολικό ποσό (ποσοστό 100%) και αντικαθίστανται από τη λέξη "ποσοστό".
β) Στο τρίτο εδάφιο διαγράφονται οι λέξεις "ρύθμιση του παραπάνω" και αντικαθίστανται από τις λέξεις "καταβολή του συνολικού".
γ) Στο τρίτο εδάφιο μεταξύ των λέξεων "ποσού" και "Θα" παρεμβάλλονται οι λέξεις "που αναλαμβάνεται".
δ) Στο τέταρτο εδάφιο η λέξη "διαγράφονται" αντικαθίσταται από τη λέξη "διαγράφεται".
ε) Στο τέταρτο εδάφιο διαγράφονται οι λέξεις "οι παρακάτω οφειλές" και αντικαθίστανται από τις λέξεις "ποσοστό των παρακάτω οφειλών".
στ) Στο τέλος της παραγράφου προστίθεται εδάφιο που έχει ως εξής:
"Ειδικότερα το ποσοστό των προαναφερομένων ποσών που καταβάλλεται από το Ελληνικό Δημόσιο στην ΑΤΕ ή διαγράφεται σε βάρος του καθορίζεται σε εκατό τοις εκατό (100%) για όσες επιχειρήσεις δεν λειτουργούσαν, σε ογδόντα τοις εκατό (80%) για όσες υπολειτουργούσαν και σε πενήντα τοις εκατό (50%) για όσες λειτουργούσαν κανονικά την περίοδο 1996 - 1997".
5. Η παράγραφος 4 του άρθρου 23 διαγράφεται.
6. Στην παράγραφο 2 του άρθρου 29, με την οποία προστίθεται παράγραφος 17α στο άρθρο 32 του ν. 2040/1992, στο τέλος της παραγράφου 17α του άρθρου 32 του ν. 2040/1992, προστίθεται εδάφιο που έχει ως εξής:
"Οι οργανικές θέσεις τις οποίες κατέχει το προσωπικό του προηγουμένου εδαφίου στις Νομαρχιακές Αυτοδιοικήσεις ή τις Περιφέρειες μεταφέρονται με τον παρόντα νόμο στα Περιφερειακά Εργαστήρια Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.)".
7. 'Αρθρο 51:
α) Στην παράγραφο 3 του άρθρου 51, με την οποία αντικαθίσταται το άρθρο 9 του ν. 1361/1983, από το πρώτο εδάφιο της παραγράφου 1 του άρθρου 9 του ν. 1361/1983 διαγράφεται η λέξη "μία (1)".
β) Στην παράγραφο 3 του άρθρου 51, με την οποία αντικαθίσταται το άρθρο 10 του ν. 1361/1983, από το δεύτερο εδάφιο της παραγράφου 1 του άρθρου 10 του ν. 1361/1983 διαγράφονται οι λέξεις "υπάγονται σε πανελλήνιο επίπεδο στη ΓΕΣΑΣΕ" και αντικαθίστανται από τις λέξεις "μπορεί να συστήσουν σε πανελλήνιο επίπεδο μία (1) μόνο Συνομοσπονδία Αλιευτικών Αγροτικών Συλλόγων".
8. 'Αρθρο 68:
α) Το άρθρο 68 μεταφέρεται μετά την παράγραφο 5 του άρθρου 1, ως νέα παράγραφος 5α.
β) Η φράση "Στο άρθρο 1 του παρόντος νόμου μετά την παρ. 5 προστίθεται νέα παράγραφος 5α που έχει ως εξής:"διαγράφεται.
9. 'Αρθρο 69:
α) Το άρθρο 69 μεταφέρεται μετά το άρθρο 4, ως άρθρο 4α.
β) Η φράση "Μετά το άρθρο 4 του παρόντος νόμου προστίθεται νέο άρθρο 4α που έχει ως εξής:"διαγράφεται.
10. 'Αρθρο 71:
α) Το άρθρο 71 μεταφέρεται μετά το άρθρο 17, ως άρθρο 17α.
β) Στην περίπτωση β' της παραγράφου 8 του άρθρου 71 μεταξύ των λέξεων "αραβοσίτου" και "τα οποία" παρεμβάλλονται οι λέξεις "και του Αγροτικού Συνεταιρισμού Παραγωγών Ορφανίου Καβάλας από δραστηριότητες εξαγωγής σταφυλιών".
11. 'Αρθρο 73:
α) Η παράγραφος 2 του άρθρου 73 μεταφέρεται μετά την παράγραφο 2 του άρθρου 1, ως νέα παράγραφος 2α.
β) Η παράγραφος 1 του άρθρου 73 μεταφέρεται μετά τη νέα παράγραφο 2α του άρθρου 1, ως νέα παράγραφος 2β.
12. Το άρθρο 75 μεταφέρεται μετά το νέο άρθρο 17γ, ως άρθρο 17δ.
13. Το άρθρο 77 μεταφέρεται μετά την παράγραφο 3 του άρθρου 33, ως παράγραφος 4.
14. Το άρθρο 78 μεταφέρεται ως άρθρο 25, ως τελευταίο εδάφιο.
15. Το άρθρο 79 μεταφέρεται μετά το νέο άρθρο 17α, ως άρθρο 17β.
16. Το άρθρο 80 μεταφέρεται μετά το νέο άρθρο 17β, ως άρθρο 17γ. Επίσης στο πρώτο εδάφιο η ημερομηνία "31 Ιουνίου" διορθώνεται σε "30 Ιουνίου".
Στέφανος Τζουμάκας"
ΣΑΒΒΑΣ ΤΣΙΤΟΥΡΙΔΗΣ: Επειδή μιλήσατε εδώ για χέλια κλειστού κυκλώματος...
ΠΡΟΕΔΡΟΣ (Απόστολος Κακλαμάνης): Κύριε Τσιτουρίδη, σας παρακαλώ, κάντε μου τη χάρη. Δεν σας έδωσα το λόγο.
ΣΑΒΒΑΣ ΤΣΙΤΟΥΡΙΔΗΣ: Είναι ανοικτού κυκλώματος, κύριε Πρόεδρε, είναι σημαντικό, είναι μείζον πολιτικό θέμα. 
ΠΡΟΕΔΡΟΣ (Απόστολος Κακλαμάνης): Εντάξει, ανοικτού, κλειστού, εγώ δεν έχω ιδέα. 
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο. 
ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, δεν είναι άνευ σημασίας η παρατήρηση ...
ΠΡΟΕΔΡΟΣ (Απόστολος Κακλαμάνης): Εντάξει, αλλά να κλείσουμε το θέμα. 
ΔΗΜΗΤΡΙΟΣ ΣΙΟΥΦΑΣ: Θα ήθελα να πω δυο πράγματα: Πρώτον, η Νέα Δημοκρατία δεν κάνει απολύτως κανένα συμβιβασμό με τη διάταξη αυτή της θεοποίησης της διαφθοράς, για να είναι ξεκαθαρισμένα τα πράγματα. Μόνο αν η διάταξη αυτή αποσυρθεί, η Νέα Δημοκρατία θα είχε κάθε λόγο να θεωρήσει ότι υπήρξε μέσα στο Κοινοβούλιο μια ουσιαστική παρέμβαση και ένα κτύπημα της διαφθοράς. Από την ώρα που μένει, το πρόβλημα εξακολουθεί ... 
ΠΡΟΕΔΡΟΣ (Απόστολος Κακλαμάνης): Την καταψηφίζετε.
ΔΗΜΗΤΡΙΟΣ ΣΙΟΥΦΑΣ: Δεύτερον, χαίρεται η Αξιωματική Αντιπολίτευση, γιατί δεχθήκατε την παραίνεσή μας να μην ανοίξετε τις πόρτες συζήτησης ουσίας κατά το σύνολο. Σε ό,τι αφορά...
ΠΡΟΕΔΡΟΣ (Απόστολος Κακλαμάνης): Κύριε Σιούφα, δεν είναι έτσι το πράγμα και σας παρακαλώ πάρα πολύ. Δεν είναι έτσι, δεν έχετε δίκιο.
ΔΗΜΗΤΡΙΟΣ ΣΙΟΥΦΑΣ: Καλώς, το παίρνω πίσω, κύριε Πρόεδρε.
Σε ό,τι αφορά την ονομαστική ψηφοφορία αναφέρεται σε ολόκληρο το νομοσχέδιο και η Αξιωματική Αντιπολίτευση επιμένει στη συζήτηση και στην αίτηση ονομαστικής ψηφοφορίας.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό, θα λύσει τη συνεδρίαση. Το νομοσχέδιο αυτό θα τεθεί σε ψηφοφορία στο σύνολό του σε επομένη συνεδρίαση νομοθετικού έργου με τη συγκεκριμένη διάταξη -για να μην υπάρξει καμία παρερμηνεία- όπως είχε διατυπωθεί στο κείμενο που είχε διανεμηθεί με την αλλαγή μόνο του ποσού, με τη δήλωση που έκανε ο Υπουργός στα Πρακτικά.
Αυτή η νομοτεχνική, κατά την άποψή μου, προσθήκη-βελτίωση του κυρίου Υπουργού δεν θα γίνει, για να ικανοποιηθεί το αίτημα της Αντιπολιτεύσεως, έστω και αν δεν υπάρχει αρκετό περίσσευμα καρδίας από την πλευρά εκείνη, ώστε να αναγνωρίσει ότι ο Πρόεδρος προσπαθεί να λύνει προβλήματα και όχι να περιπλέκει ακόμα περισσότερο.
Κύριοι συνάδελφοι, λύεται η συνεδρίαση για αύριο Παρασκευή 31 Οκτωβρίου 1997 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης προς τον Υπουργό Περιβάλλοντος, Χωροταξίας και Δημοσίων 'Εργων, σύμφωνα με την ημερήσια διάταξη.
'Ωρα λήξης: 13.05'
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ

