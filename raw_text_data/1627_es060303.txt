
Τρίτη 3 Ιουνίου 2003
ΣΥΝΕΔΡΙΑΣΗ ΡΚΑ΄
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
Επικύρωση Πρακτικών, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Συζήτηση αναφορών και ερωτήσεων:
Προς τον Υπουργό Οικονομίας και Οικονομικών, σχετικά με τη διατήρηση της μαθητικής σχέσης των μισθών των στρατιωτικών συνταξιούχων με τους βασικούς μισθούς των εν ενεργεία συναδέλφων τους, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί της αρχής των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: «Κύρωση της Συμφωνίας για τη δημιουργία απευθείας δικτύου στον τομέα των ταχυδρομικών επικοινωνιών και για τη συνεργασία μεταξύ του Υπουργείού Μεταφορών και Επικοινωνιών της Ελληνικής Δημοκρατίας και της «HAYPOST» Κρατικής Επιχείρησης Ειδικής Σημασίας του Υπουργείου Επικοινωνιών της Δημοκρατίας της Αρμενίας», σελ.
2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης: «Επιτάχυνση της ποινικής διαδικασίας και άλλες διατάξεις», σελ.
3. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Οικονομίας και Οικονομικών: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις», σελ.
ΟΜΙΛΗΤΕΣ
Επί των αναφορών και ερωτήσεων:
ΤΣΙΠΛΑΚΗΣ Κ., σελ.
ΦΛΩΡΙΔΗΣ Γ., σελ.
Επί του νομοσχεδίου του Υπουργείου Οικονομίας και Οικονομικών:
ΔΙΑΜΑΝΤΙΔΗΣ Ι., σελ.
ΚΟΥΒΕΛΑΣ Σ., σελ.
ΚΟΥΒΕΛΗΣ Φ., σελ.
ΚΡΗΤΙΚΟΣ Π., σελ.
ΚΩΣΤΟΠΟΥΛΟΣ Δ., σελ.
ΛΑΦΑΖΑΝΗΣ Π., σελ.
ΜΑΚΡΥΠΙΔΗΣ Α., σελ.
ΜΑΝΟΣ Σ., σελ.
ΜΗΤΣΟΤΑΚΗΣ Κ., σελ.
ΡΕΓΚΟΥΖΑΣ Α., σελ.
ΣΠΥΡΙΟΥΝΗΣ Κ., σελ.
ΤΖΕΚΗΣ Α., σελ.
ΦΩΤΙΑΔΗΣ Α., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΑ΄
Τρίτη 3 Ιουνίου 2003
Αθήνα, σήμερα στις 3 Ιουνίου 2003, ημέρα Τρίτη και ώρα 18.23΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Κωνσταντίνο Τσιπλάκη, Βουλευτή Σερρών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί την εφαρμογή του Κτηματολογίου και την σύνταξη των Δασικών Χαρτών, στην περιοχή του Δήμου Αγίου Νικολάου Κρήτης.
2) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα χαμηλά κέρδη του ΟΤΕ.
4832) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας στο οποίο ζητείται να μην καταργηθεί η Οικονομική Επιθεώρηση Δυτικής Ελλάδος.
3) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας στο οποίο ζητείται η αύξηση της αστυνομικής δύναμης στο Νομό Κέρκυρας.
4) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας στο οποίο περιέχεται η αντίθεση των αστυνομικών υπαλλήλων προς τους ειδικούς φρουρούς.
5) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας στο οποίο ζητείται η συντήρηση διατηρητέων κτιρίων στο Νομό Ηρακλείου.
6) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί την αύξηση των κονδυλίων κοινωνικού τουρισμού για το Νομό Λακωνίας.
7) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί να δοθεί η δυνατότητα στους Δήμους, να εκδίδουν οικοδομικές άδειες μικρών κτισμάτων.
8) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Ελληνική Οδοντιατρική Ομοσπονδία διαμαρτύρεται για το ποσοστό του ΦΠΑ, που επιβάλλεται στα προϊόντα υγιεινής, απολύμανσης και αποστείρωσης που χρησιμοποιούνται στις υπηρεσίες της περίθαλψης της στοματικής υγείας.
9) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Ελληνική Οδοντιατρική Ομοσπονδία διαμαρτύρεται για το ποσοστό του ΦΠΑ, που επιβάλλεται στα προϊόντα υγιεινής, απολύμανσης και αποστείρωσης που χρησιμοποιούνται στις υπηρεσίες της περίθαλψης της στοματικής υγείας.
10) Η Βουλευτής Μεσσηνίας κ. ΣΟΦΙΑ ΚΑΛΑΝΤΖΑΚΟΥ κατέθεσε αναφορά με την οποία ζητεί την παραμονή του 9ου Συντάγματος Πεζικού στην Καλαμάτα.
11) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας διαμαρτύρεται για την έλλειψη προσωπικού από τα κρατικά αεροδρόμια.
12) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Πανελλήνια Ένωση Πρακτόρων Εθνικού Λαχείου ζητεί τη συνεχή και απρόσκοπτη κυκλοφορία του Στιγμιαίου Λαϊκού Λαχείου.
13) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο κ. Ι. Πλούμπης, συνταξιούχος ΤΕΑΠΑΕ, διαμαρτύρεται για το οικονομικό πρόβλημα που δημιουργεί η ένταξη του ΤΕΑΠΑΕ στο ΙΚΑ ? ΤΕΑΜ σε κατηγορία συνταξιούχων.
14) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Αγροτικός Συνεταιρισμός Κάσου διαμαρτύρεται για την απόφαση απαγόρευσης εξαγωγής ζώντων αμνοεριφίων από την Κάσο.
15) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο κ. Μιχαήλ Ζαίρης πρώην Δήμαρχος Καλύμνου, ζητεί την ολοκλήρωση του Αεροδρομίου Καλύμνου και την άμεση λειτουργία του.
16) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Νομάρχης Αρκαδίας ζητεί την επανεκτέλεση των θαλάσσιων δρομολογίων της Ανατολικής Πελοποννήσου.
17) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Εταιρεία Αρκαδικών Γραμμάτων και Τεχνών ζητεί τη σύνταξη μελέτης κτηματολογίου, για το Νομό Αρκαδίας.
18) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Αρκαδίας ζητεί την αναβάθμιση του ρόλου του ΙΓΜΕ.
19) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Ελληνική Οδοντιατρική Ομοσπονδία διαμαρτύρεται για το ποσοστό του ΦΠΑ, που επιβάλλεται στα προϊόντα υγιεινής, απολύμανσης και περίθαλψης της στοματικής υγείας.
20) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία η Ένωση Γονέων Συλλόγων Σχολείων Δήμου Ορεστιάδας ζητεί την αλλαγή του τρόπου εισαγωγής των μαθητών Β? κύκλου ΤΕΕ στα ΤΕΙ.
21) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύλλογος Δασκάλων και Νηπιαγωγών Διδυμοτείχου ζητεί την ίδρυση Γραφείου ΥΠΑΔ στο Διδυμότειχο Έβρου.
22) Ο Βουλευτής Κιλκίς κ. ΚΩΝ/ΝΟΣ ΤΣΙΤΟΥΡΙΔΗΣ κατέθεσε αναφορά με την οποία ο Αγροτικός Σύλλογος και ο Αγροτικός Συνεταιρισμός Μαυρονερίου Κιλκίς ζητούν την αποζημίωση των σιτοπαραγωγών της περιοχής τους που καταστράφηκε από έντονες βροχοπτώσεις.
23) Ο Βουλευτής Ηρακλείου κ. ΔΗΜΗΤΡΙΟΣ ΑΠΟΣΤΟΛΑΚΗΣ κατέθεσε αναφορά με την οποία ζητεί τη λήψη άμεσων μέτρων για την πάταξη των φαινομένων βίας και τρομοκρατίας που παρουσιάστηκαν στο Δήμο Τεμένους Ηρακλείου.
24) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία οι Εργαζόμενοι της ΕΑΣ Πηλίου ? Β. Σποράδων, ΑΣΟ Κάτω Λεχωνίων και Ζαγοράς ζητούν την αλλαγή του ασφαλιστικού νόμου για τις κατηγορίες τους.
25) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Εργαζομένων Γενικού Νοσοκομείου Βόλου Μαγνησίας ζητεί την ένταξη του νοσηλευτικού προσωπικού και του προσωπικού εργαστηρίων και καθαριότητας στα βαρέα και ανθυγιεινά επαγγέλματα.
26) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο κ. Νικόλαος Παπανικολάου, αγρότης κάτοικος Λαύκου Μαγνησίας, ζητεί να ακυρωθεί η πράξη επιβολής προστίμου του από το Δασαρχείο Βόλου για καταστροφή καλλιέργειας με φυτοφάρμακα.
27) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία το Επιμελητήριο Μεσσηνίας ζητεί να συμπεριληφθεί ο Νομός Μεσσηνίας στο πιλοτικό πρόγραμμα διαχείρισης των υδάτινων πόρων.
28) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Σαμοθράκης ζητεί τη δημιουργία δασικού χωριού στη νήσο Σαμοθράκη.
29) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Σαμοθράκης ζητεί την αποκατάσταση των ζημιών που προκάλεσαν έντονα καιρικά φαινόμενα στη νήσο Σαμοθράκη.
30) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Βύσσας Έβρου ζητεί τη χρηματοδότηση της λειτουργίας των Δημοτικών παιδικών σταθμών του.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7515/18-3-03 ερώτηση του Βουλευτή κ. Γεωργίου Καρατζαφέρη δόθηκε με το υπ΄ αριθμ. 19320/Β 700/9-4-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Απαντώντας στην παραπάνω ερώτηση του Βουλευτού κ. Γ. Καρατζαφέρη, σας υπενθυμίζουμε ότι η ΕΤΕ από τη θέσπιση του άρθρου 51 του Ν. 1892/90 δεν υποχρεούται να παρέχει πληροφορίες και στοιχεία για εσωτερικά της θέματα.
Παρά ταύτα για ενημέρωση της Βουλής, σύμφωνα με τα στοιχεία της ΕΤΕ, σας γνωρίζουμε τα εξής:
Οι εν λόγω εργαζόμενοι πρόσφεραν υπηρεσίες στην Τράπεζα, ως έμμεσο εργοδότη, με τη μορφή της προσωρινής απασχόλησης. ?μεσος εργοδότης ήταν η εταιρεία «DΑΤΑΡLΑΝ» Α.Ε., που λειτουργεί νομίμως ως Εταιρεία Προσωρινής Απασχόλησης, τηρώντας τις προβλεπόμενες από το νόμο προϋποθέσεις.
Οι συμβάσεις των παραπάνω εργαζομένων, που λειτούργησαν νομιμότατα, σύμφωνα με τις διατάξεις του Ν. 2956/2001, έληξαν αυτοδικαίως στις 28 Φεβρουαρίου 2003, σύμφωνα με το άρθρο 22 παρ.4 του ίδιου νόμου. Συνεπώς ουδεμία αυθαιρεσία συνέτρεξε, αφού η αυτοδίκαιη λήξη των συμβάσεων ήταν συνέπεια εφαρμογής του νόμου.
Η Εθνική Τράπεζα, μετά το Ν. 2397/2001 δεν υπάγεται στη διαδικασία πρόσληψης προσωπικού μέσω Α.Σ.Ε.Π., σύμφωνα και με απόφαση του ίδιου του Α.Σ.Ε.Π.
Σε προσλήψεις προσωπικού προβαίνει, ανάλογα με τις ανάγκες της και σύμφωνα με τις διατάξεις του Κανονισμού Εργασίας της που έχει ισχύ νόμου και τις οικείες Σ.Σ.Ε., πάντοτε με δημόσιο διαγωνισμό, που ουδέποτε έχει θεωρηθεί διάτρητος, αντίθετα μάλιστα είναι κοινώς γνωστή η αντικειμενικότητα και η διαφάνειά του.
Τυχόν μετατροπή των συμβάσεων του παραπάνω προσωπικού προσωρινής. απασχόλησης σε συμβάσεις αορίστου χρόνου με την Τράπεζα θα ισοδυναμούσε με παράβαση των διατάξεων του Κανονισμού Εργασίας της και των οικείων Σ. Σ. Ε.
Ο Υπουργός
Ν. ΧΡΙΣΤΟΔΟΥΛΑΚΗΣ»
2. Στην με αριθμό 7516/18-3-03 ερώτηση των Βουλευτών κυρίων Σταύρου Σκοπελίτη και Γεωργίου Χουρμουζιάδη δόθηκε με το υπ΄ αριθμ. 28077/ΙΗ/8-4-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 7516/18-3-2003την οποία κατέθεσαν οι Βουλευτές κ.κ. Στ. Σκοπελίτης και Γ. Xoυρμoυζιάδης και αφορά στη στέγαση του 2ου Νηπιαγωγείου του Δήμου Καμποχώρων Χίου, και στα θέματα της αρμοδιότητάς μας, σας γνωρίζουμε τα ακόλουθα:
1. Οι Νομαρχιακές Αυτοδιοικήσεις έχουν την αρμοδιότητα για την επιλογή και την απόκτηση οικοπεδικών εκτάσεων, τον προγραμματισμό, τη μελέτη, την κατασκευή και την επίβλεψη των έργων σχολικής στέγης (Ν.2218/94, Ν.2240/94 και Π.Δ. 30/1996).
Οι Νομαρχιακές Αυτοδιοικήσεις σε συνεργασία με τις οικείες Περιφέρειες έχουν τη δυνατότητα να εντάξουν τα έργα κατασκευής σχολικών κτιρίων στα αντίστοιχα Π.E.Π. (Γ΄ Κ.Π.Σ.).
Επιπρόσθετα το ΥΠ.Ε.Π.Θ. σε ετήσια βάση επιχορηγεί τις Νομαρχιακές Αυτοδιοικήσεις από το Πρόγραμμα Δημοσίων Επενδύσεων (ΣΑΕ 047) για οικόπεδα και κατασκευές χωρίς περαιτέρω παρέμβαση μέσα .στο Νομό.
Η Νομαρχιακή Αυτοδιοίκηση Χίου χρηματοδοτήθηκε το 2002 για οικόπεδα και κατασκευές σχολικών κτιρίων από το Π.Δ.Ε. του ΥΠ.Ε.Π.Θ. με 117.388,11 Ευρώ.
Η Νομαρχιακή Αυτοδιοίκηση Χίου στην τριετία 1999-2001 επιχορηγήθηκε με τα κατωτέρω ποσά από τις πιστώσεις του Εθνικού Π.Δ.Ε. του ΥΠΕΠΘ και του ΟΣΚ Α.Ε.
1999
Για οικόπεδα -μελέτες - κατασκευές 40.000.000 δρχ.
Για επισκευές 15.000.000 δρχ.
2000
Για οικόπεδα - μελέτες - κατασκευές 50.000.000 δρχ.
Για επισκευές 50.000.000 δρχ.
2001
Για οικόπεδα - μελέτες και κατασκευές 60.000.000 δρχ.
Αντίστοιχα σε ετήσιες επιχορηγήσεις προς τους ΟΤΑ για επισκευές και συντηρήσεις των σχολικών κτιρίων προβαίνει το ΥΠΕΣΔΔΑ Κατά συνέπεια αρμόδια για τα αναφερόμενα θέματα σχολικής στέγης είναι η Νομαρχιακή Αυτοδιοίκηση Χίου.
Ειδικότερα για το 20 Νηπιαγωγείο του Δήμου Καμποχώρων (Δαφνώνα) του Ν. Χίου σας γνωρίζουμε ότι όπως μας πληροφόρησε η Δ/νση Προγραμματισμού της Νομαρχιακής Αυτοδιοίκησης Χίου με σχετικό έγγραφό της.
* Η μεταφορά του Νηπιαγωγείου από το Δημοτικό Διαμέρισμα Δαφνώνα στο Δημοτικό Διαμέρισμα Βερβεράτου, πραγματοποιήθηκε κυρίως για προληπτικούς λόγους λόγω των προβλημάτων με τις καθιζήσεις στην ευρύτερη περιοχή όπου βρίσκεται και το Νηπιαγωγείο.
* Η Νομαρχιακή Αυτοδιοίκηση Χίου, προκειμένου να αντιμετωπισθούν άμεσα τα γενικότερα προβλήματα καθιζήσεων που αντιμετωπίζει το Δημοτικό Διαμέρισμα του Δαφνώνα, προχώρησε στην σύνταξη μελέτης και στην ανάθεση του έργου «Έργα Α΄ Φάσης Απορροής Ομβρίων Υδάτων στο Δαφνώνα» με προϋπολογισμό και πίστωση για το 2003 το ποσό των 36.000 Ευρώ.
* Επίσης από το Υπουργείο Αιγαίου, εξασφαλίσθηκε χρηματοδότηση ποσού 30.000 Ευρώ προς τον Δήμο Καμποχώρων, προκειμένου να προχωρήσει ο Δήμος σε πρόσθετες εργασίες προστασίας από τις καθιζήσεις.
Ο Υφυπουργός
ΝΙΚ. ΓΚΕΣΟΥΛΗΣ»
3. Στην με αριθμό 7524/18-3-03 ερώτηση του Βουλευτή κ. Αναστάσιου Μαντέλη δόθηκε με το υπ΄ αριθμ. Β-3027/8-4-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ 7524/18-03-03 που κατέθεσε στη Βουλή ο Βουλευτής κ. Τ. Μαντέλης σύμφωνα με το αριθμ. πρωτ. 190/03 /20-03-03 της Ε.ΘΕ.Λ (Εταιρείας Θερμικών Λεωφορείων), σας πληροφορούμε τα παρακάτω:
1. Με την με αριθμ. πρωτ. Β-2343 /27-12-03 απάντηση αναφερόμασταν συνολικά στο ισχύον νομοθετικό πλαίσιο, τονίζοντας ουσιαστικά ότι η απόλυση λόγω συνταξιοδότησης του υπαλλήλου της Ε.ΘΕ.Λ., διενεργήθηκε σε συνδυασμό των διατάξεων του εδαφίου α της παραγράφου 1 του άρθρου 38 του Γενικού Κανονισμού Προσωπικού (νόμος 2669/98) του Β.Δ. 2011 /4-12-1940 και του άρθρου 156 του Κώδικα Κατάστασης Δημοσίων Πολιτικών Διοικητικών Υπαλλήλων και η αναφορά στο άρθρο 38 του Δημοσιοϋπαλληλικού Κώδικα είχε επικουρικό χαρακτήρα.
2. Επισημαίνεται ότι ο υπάλληλος της Ε.ΘΕ.Λ. συνταξιοδοτήθηκε μετά την συμπλήρωση του 67ου έτους της ηλικίας του και ότι εάν απολύετο βάσει της άποψης του κ. Βουλευτή «μετά την συμπλήρωση χρόνου πλήρους συνταξιοδότησης» χωρίς αυτό να προβλέπεται στο ισχύον νομοθετικό πλαίσιο, τότε θα συνταξιοδοτείτο μετά την συμπλήρωση του 82ου έτους της ηλικίας του.
Ο Υπουργός
ΧΡΙΣΤΟΣ ΒΕΡΕΛΗΣ»
4. Στην με αριθμό 7526/18-3-03 ερώτηση του Βουλευτή κ. Αναστασίου Μαντέλη δόθηκε με το υπ΄ αριθμ. 15601/9-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ανωτέρω ερώτηση του Βουλευτή κ. Τ. Μαντέλη, που αναφέρεται στο αντικείμενο του θέματος, σας γνωρίζουμε τα εξής:
Το πρόγραμμα της απόκτησης εργασιακής εμπειρίας ανέργων στη φύλαξη σχολικών κτιρίων καταρτίστηκε πιλοτικά με την από 9-12-1999 προγραμματική Σύμβαση μεταξύ των Υπουργών Εσωτερικών, Δημόσιας Διοίκησης και Αποκέντρωσης, Εργασίας και Κοινωνικών Ασφαλίσεων, Εθνικής Παιδείας και Θρησκευμάτων, Δημόσιας Τάξης και της ΚΕΔΚΕ, του ΟΑΕΔ και της ΕΕΤΑΑ, και στόχο είχε τη δημιουργία νέων θέσεων εργασίας για την καταπολέμηση της ανεργίας.
Το πρόγραμμα πραγματοποιείται σε 145 ΟΤΑ όλης της χώρας και καλύπτει 3300 ανέργους.
Δεδομένου ότι το εν λόγω πρόγραμμα θεωρείται μία από τις επιτυχημένες παρεμβάσεις της Τοπικής Αυτοδιοίκησης στην τοπική της κοινωνία, το Υπουργείο Εσωτερικών, Δημόσιας Διοίκησης και Αποκέντρωσης αποφάσισε το πρόγραμμα αυτό καθώς και η παραμονή των 3300 σχολικών φυλάκων να παραταθεί μέχρι τις 31-12-2003.
Ωστόσο, για τη συνέχιση του προγράμματος, πέραν της στήριξης που παρέχει το Υπουργείο Εσωτερικών, Δημόσιας Διοίκησης και Αποκέντρωσης στο εν λόγω πρόγραμμα, απαιτείται η ενεργός βούληση των οικείων Δήμων, μέσω της πρόβλεψης των θέσεων σχολικών φυλάκων στον Οργανισμό Εσωτερικής Υπηρεσίας αυτών.
Η κάλυψη των θέσεων αυτών θα γίνει με πρωτοβουλία των Ο.Τ.Α. με την καθοριζόμενη διαδικασία για την πρόσληψη μόνιμου προσωπικού σχολικών φυλάκων. Ειδικότερα, σύμφωνα με τις διατάξεις του άρθρου 27 παρ.5α και β του Ν.3013/02 παρέχεται η δυνατότητα στους Ο.Τ.Α. Α΄ βαθμού να προσλάβουν προσωπικό όλων των κατηγοριών, μεταξύ αυτών και σχολικών φυλάκων, πλην των κατηγοριών Π.Ε. Διοικητικού και Π.Ε. Οικονομικού, Τ.Ε. Διοικητικού-Λογιστικού και Δ.Ε. Διοικητικών Γραμματέων, με προκήρυξη που θα εκδώσουν, χωρίς να απαιτείται έγκριση της τριμελούς εξ Υπουργών Επιτροπής, αλλά με τήρηση της διαδικασίας του άρθρου 18 του Ν.2190/94, όπως ισχύει κάθε φορά.
Επιπλέον, υπάρχει δυνατότητα μοριοδότησης της αποκτηθείσας εμπειρίας όσων ήδη εργάζονται ως σχολικοί φύλακες, σύμφωνα με τις διατάξεις του Ν. 3051/02 «Συνταγματικά Κατοχυρωμένες Ανεξάρτητες Αρχές, τροποποίηση και συμπλήρωση του συστήματος προσλήψεων στο δημόσιο τομέα και συναφείς ρυθμίσεις».
Ειδικότερα, προβλέπεται προσαύξηση της βαθμολογίας λόγω εμπειρίας έως και 40% σε περιπτώσεις που αυτή αποκτήθηκε με συμβάσεις έργου ή με σχέσεις εργασίας ιδιωτικού δικαίου σε προγράμματα που χρηματοδοτούνται από εθνικούς ή κοινοτικούς πόρους ή συγχρηματοδοτούνται από την Ευρωπαϊκή Ένωση, τα οποία υλοποιούνται στους Ο.Τ.Α., δυνάμει προγραμματικών συμβάσεων ή κοινών υπουργικών αποφάσεων, μέσω δημοτικών ή κοινοτικών επιχειρήσεων ή ανώνυμων εταιρειών της τοπικής αυτοδιοίκησης.
Επιπλέον, όσον αφορά την οικονομική κάλυψη των θέσεων σχολικών φυλάκων, σας γνωρίζουμε τα εξής:
Με την αριθμ.11549/15-3-02 Κοινή Απόφαση των Υπουργών Εσωτερικών, Δημόσιας Διοίκησης & Αποκέντρωσης και Οικονομίας & Οικονομικών αναφορικά με τη διαδικασία και τα κριτήρια κατανομής των Κεντρικών Αυτοτελών Πόρων για το έτος 2002, υιοθετήθηκε σχετική πρόταση της Κ.Ε.Δ.Κ.Ε. και προβλέφθηκε διάθεση ποσού 2.934.703 ? (1.000.000.000 δρχ) για την υλοποίηση του προγράμματος φύλαξης σχολικών κτιρίων.
Το Υπουργείο μας, στα πλαίσια εφαρμογής σχετικών προγραμματικών συμβάσεων μεταξύ του Ελληνικού Δημοσίου (ΥΠ.ΕΣ.Δ.Δ.Α., Υπουργείο Εργασίας & Κοινωνικών Ασφαλίσεων, Υπουργείο Εθνικής Παιδείας & Θρησκευμάτων και Υπουργείο Δημοσίας Τάξεως), του Ο.Α.Ε.Δ., της Κ.Ε.Δ.Κ.Ε. και της Ε.Ε.Τ.Α.Α. Α.Ε., διέθεσε με την αριθμ. 11359/14-3-2002 απόφασή του το ανωτέρω ποσό για την υλοποίηση του προγράμματος, σύμφωνα με τα οριζόμενα στις παραπάνω συμβάσεις.
Πέραν του ποσού που καθορίσθηκε με την παραπάνω Κ.Υ.Α., διατέθηκε από τους Κ.Α.Π. επιπλέον ποσό 24.435.000 ? (8.326.226.250 δρχ.), ήτοι το συνολικό ποσό της χρηματοδότησης για την υλοποίηση του εν λόγω προγράμματος το έτος 2002, ανήλθε σε 27.369.703 ?.
Κατόπιν της απόφασης που εξέδωσε η υπηρεσία μας, σχετικά με τη συνέχιση του προγράμματος, η περαιτέρω χρηματοδότηση αυτού από τους Κ.Α.Π. τρέχοντος έτους, ανήλθε μέχρι σήμερα στο ποσό των 7.500.000 ?, έναντι του ποσού που συνολικά θα διατεθεί για το σκοπό αυτό και το οποίο θα καθορισθεί ύστερα από πρόταση της Κ.Ε.Δ.Κ.Ε. στη σχετική Κ.Υ.Α. κατανομής αυτών, όπου θα προσδιορισθούν επακριβώς οι πιστώσεις με τις οποίες θα επιχορηγηθούν οι Ο.Τ.Α. της χώρας από τους Κ.Α.Π. για κάλυψη λειτουργικών αναγκών τους.
Ο Υφυπουργός
Λ. ΠΑΠΑΔΗΜΑΣ»
5. Στην με αριθμό 7533/18-3-03 ερώτηση των Βουλευτών κυρίων Γεωργίου Χουρμουζιάδη, Αντωνίου Σκυλλάκου και Παναγιώτη Κοσιώνη δόθηκε με το υπ΄ αριθμ. 28080/ΙΗ/10-4-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 7533/18.3.03 που κατέθεσαν οι Βουλευτές κ.κ. Γιώργος Χουρμουζιάδης, Αντώνης Σκυλλάκος και Παναγιώτης Κοσιώνης σχετικά με την αναγνώριση της προϋπηρεσίας Νηπιαγωγών σε Κρατικούς Παιδικούς Σταθμούς για τη μοριοδότηση των μεταθέσεών τους, σας γνωρίζουμε τα εξής:
Το Διοικητικό Εφετείο Αθηνών, με αποφάσεις του, που εκδόθηκαν ύστερα από αιτήσεις εκπαιδευτικών για ακύρωση απορριπτικών αποφάσεων της διοίκησης, δέχτηκε ότι η προϋπηρεσία εκπαιδευτικών και μελών του ειδικού εκπαιδευτικού προσωπικού σε παιδικούς και βρεφονηπιακούς σταθμούς νομικών προσώπων δημοσίου δικαίου ή νομικών προσώπων ιδιωτικού, μη κερδοσκοπικού χαρακτήρα ή στο Ψυχολογικό Κέντρο Βορείου Ελλάδος και στο Κέντρο Ψυχικής Υγιεινής, αναγνωρίζεται. ως δημόσια εκπαιδευτική υπηρεσία, μετά το διορισμό τους σε θέσεις μόνιμου εκπαιδευτικού ειδικού. προσωπικού, σύμφωνα με τις διατάξεις του άρθρου 8 παρ. 8 του Ν.2817/2000 και είναι ως εκ τούτου προσμετρήσιμη στη λοιπή υπηρεσία των αιτούντων και προσμετρήσιμη για τη διενέργεια των μεταθέσεών τους.
Οι παραπάνω αποφάσεις κοινοποιήθηκαν στη διοίκηση μετά τη λήξη των προθεσμιών υποβολής των αιτήσεων μετάθεσης, όπως αυτές καθορίζονται από τις διατάξεις του Π.Δ. 50/1996, όπως τροποποιήθηκε με το Π.Δ. 100/1997 και ισχύει.
Οι αποφάσεις αυτές, καίτοι μη τελεσίδικες, είναι υποχρεωτικά εκτελεστές, σύμφωνα με τις διατάξεις του Π.Δ. 18/1989, με την επιφύλαξη της δυνατότητας της διοίκησης να ασκήσει έφεση κατ΄ αυτών ενώπιον του Συμβουλίου της Επικρατείας.
Πράγματι, η διοίκηση προέβη στην εκτέλεση των παραπάνω αποφάσεων και προσμέτρησε στη συνολική υπηρεσία των προσφυγόντων εκπαιδευτικών την παραπάνω προϋπηρεσία τους και με τα δεδομένα αυτά έλαβαν μέρος στη διαδικασία των μεταθέσεων.
Παράλληλα, η διοίκηση άσκησε έφεση κατά των αποφάσεων του Διοικητικού Εφετείου Αθηνών ενώπιον του Συμβουλίου της Επικρατείας, με την επιφύλαξη να ανακαλέσει τις μεταθέσεις αυτές στην περίπτωση που το Συμβούλιο της Επικρατείας θα εξαφάνιζε τις πρωτόδικες αποφάσεις.
Το Συμβούλιο της Επικρατείας με απόφασή του, που επιδόθηκε στη διοίκηση στις 3.2.2003 απέρριψε την έφεση της διοίκησης και οριστικοποίησε τις γινόμενες μεταθέσεις.
Το δεδικασμένο, που προέκυψε με την τελεσίδικη απόφαση του Συμβουλίου της Επικρατείας δεν ήταν δυνατόν να επεκταθεί και σε άλλες περιπτώσεις εκπαιδευτικών, που δεν είχαν ασκήσει αιτήσεις ακύρωσης, δεδομένου ότι η διαδικασία των μεταθέσεων είχε σχεδόν ολοκληρωθεί και δεν μπορούσε να ανατραπεί, προκειμένου να ζητηθεί η υποβολή νέων αιτήσεων μετάθεσης από εκπαιδευτικούς που είχαν την παραπάνω υπηρεσία και δεν την επικαλέστηκαν στην αρχική αίτηση μετάθεσής τους Τούτο θα οδηγούσε σε χρονοβόρες διαδικασίες και θα ανέστειλε για μακρό χρονικό διάστημα τη διενέργεια των μεταθέσεων με σοβαρές συνέπειες για την ομαλή λειτουργία των σχολείων.
Πάντως, η διοίκηση σε εφαρμογή των αρχών της χρηστής διοίκησης και της ίσης μεταχείρισης των διοικουμένων, θα εφαρμόσει τα δικαστικώς κριθέντα σχετικά με την ερμηνεία του νόμου στις εφεξής διενεργούμενες μεταθέσεις των εκπαιδευτικών.
Ο Υφυπουργός
ΝΙΚ. ΓΚΕΣΟΥΛΗΣ»
6. Στην με αριθμό 7569/18-3-03 ερώτηση του Βουλευτή κ. Αναστασίου Νεράτζη δόθηκε με το υπ΄ αριθμ. 1984/10-4-03 έγγραφο από τον Υφυπουργό Πολιτισμού η ακόλουθη απάντηση:
«Σε απάντηση της από 18/3/03 ερώτησης του Βουλευτή Α. Νεράντζη, σας γνωρίζουμε ότι το Υπουργείο Πολιτισμού επεξεργάζεται διάφορα εναλλακτικά σχέδια και έχει κάνει προτάσεις προς τον ΣΕΓΑΣ για την εξεύρεση λύσης. στο θέμα της δημιουργίας υποδομών για τον Κλασσικό Αθλητισμό στη περιοχή του Πειραιά.
Ο προγραμματισμός είναι να έχει εξευρεθεί κοινά αποδεκτή λύση μέσα στο τρέχον έτος.
Ο Υφυπουργός
ΓΙΩΡΓΟΣ ΛΙΑΝΗΣ»
7. Στην με αριθμό 7572/18-3-03 ερώτηση του Βουλευτή κ. Γεωργίου Καλού δόθηκε με το υπ΄ αριθμ. 28083-ΙΗ/10-4-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 7572/18.3.2003 την οποία κατέθεσε ο Βουλευτής κ. Γεώργιος Καλός και αφορά στην αναγνώριση της προϋπηρεσίας των προσωρινών αναπληρωτών και ωρομισθίων εκπαιδευτικών στα Τ.Ε.Ε. μαθητείας του Ο.Α.Ε.Δ., σας γνωρίζουμε τα ακόλουθα:
Σύμφωνα με το άρθρο 6.παρ. 34 του Ν.3027/2002 (ΦΕΚ 152 τ.Α' /28.6.2002), ως προϋπηρεσία προσωρινού αναπληρωτή ή ωρομισθίου εκπαιδευτικού για ένταξη στον ενιαίο πίνακα αναπληρωτών του ανωτέρω νόμου, νοείται αυτή που προσφέρθηκε ανεξάρτητα από τον φορέα πρόσληψης: α) στα δημόσια σχολεία Πρωτοβάθμιας και Δευτεροβάθμιας Εκπαίδευσης, αρμοδιότητας του Υπουργείου Εθνικής Παιδείας και Θρησκευμάτων, β)..στα Μουσικά Σχολεία, γ) στα Τμήματα Αθλητικών Διευκολύνσεων, δ) στις Σχολικές Μονάδες Ειδικής Αγωγής, ε) στα Ναυτικά Λύκεια, στ) στα Μεταλυκειακά Προπαρασκευαστικά Κέντρα, ζ) στα Ολοήμερα Σχολεία Πρωτοβάθμιας Εκπαίδευσης, η) στα Εκκλησιαστικά Σχολεία, θ) στη Σιβιτανίδειο Δημόσια Σχολή Τεχνών, και Επαγγελμάτων, ι) σε θέσεις μονίμων εκπαιδευτικών πριν από την αποχώρησή τους, ια) για την εφαρμογή του προγράμματος της Ολυμπιακής Εκπαίδευσης, ιβ) για την εφαρμογή των προγραμμάτων ενισχυτικής διδασκαλίας και πρόσθετης διδακτικής στήριξης.
Η προϋπηρεσία στα Τ.Ε.Ε. του Ο.ΑΕ.Δ. δεν εμπίπτει στις παραπάνω διατάξεις.
Ο Υπουργός
ΝΙΚ. ΓΚΕΣΟΥΛΗΣ»
8. Στην με αριθμό 7588/18-3-03 ερώτηση της Βουλευτού κ. Παρθένας Φουντουκίδου δόθηκε με το υπ? αριθμ. 78400/7710/03/10-4-03-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω Ερώτησης που κατατέθηκε από την Βουλευτή κ. Πόπη Φουντουκίδου και αφορά στο αντικείμενο του θέματος σας γνωρίζουμε, κατά λόγo αρμοδιότητας τα εξής:
Σύμφωνα με το άρθρο 19 παρ. 6β ν. 2910/01 για μετάκληση αλλοδαπών για εξαρτημένη εργασία απαιτείται εγγυητική επιστολή τράπεζας ποσού ίσου τουλάχιστον με τις τριμηνιαίες αποδοχές ανειδίκευτου εργάτη για την κάλυψη των δαπανών τρίμηνης διαβίωσης του αλλοδαπού στην Ελλάδα και ποσού που καλύπτει τις δαπάνες επαναπροώθησής του ή απέλασής του στη χώρα προέλευσης.
Η ύπαρξη της σχετικής διάταξης αποτελεί την δικλείδα με την οποία διασφαλίζεται η είσοδος και η διαμονή κάποιου αλλοδαπού για τον λόγο που έχει γίνει η μετάκληση του στην Ελλάδα.
Ωστόσο, με πρωτοβουλία του Υπουργείου μας, η ανωτέρω ρύθμιση συμπληρώθηκε με τις διατάξεις του άρθρου 19 παρ. 2 του ν. 3013/02, και προβλέπεται πλέον ότι « εφόσον πρόκειται για την πρόσληψη αλιεργατών και απασχολούμενων στην αγροτική οικονομία η εγγυητική επιστολή αντιστοιχεί στις μηνιαίες αποδοχές του ανειδίκευτου εργάτη».
Όπως γίνεται αντιληπτό, το θέμα έχει ήδη ρυθμιστεί επί το ευνοϊκότερο ειδικά για τους αλλοδαπούς που απασχολούνται σε αγροτικές εργασίες.
Για τα λοιπά θέματα που θίγονται αρμόδια να απαντήσουν είναι τα συνερωτώμενα Υπουργεία Εργασίας και Κοινωνικών Ασφαλίσεων και Γεωργίας στα οποία κοινοποιούμε το παρόν έγγραφό μας προκειμένου να ενημερώσουν απευθείας την Εθνική Αντιπροσωπεία.
Ο Υφυπουργός
Λ. ΠΑΠΑΔΗΜΑΣ»
9. Στην με αριθμό 7583/18-3-03 ερώτηση του Βουλευτή κ. Σπύρου Ταλιαδούρου δόθηκε με το υπ? αριθμ. 8447/378/11-4-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην 7583/18-03-2003 ερώτηση που κατατέθηκε στη Βουλή από τον βουλευτή κ. Σπ. Ταλιαδούρο, σχετικά με την υπαγωγή των ασφαλισμένων περιοχής Μουζακίου Καρδίτσας στο ΤΕΒΕ Τρικάλων και την ίδρυση αυτόνομου γραφείου ΤΕΒΕ στο Μουζάκι, σας γνωρίζουμε τα εξής:
1. Οι ασφαλισμένοι στον ΟΑΕΕ (ΤΕΒΕ) περιοχής Μουζακίου Καρδίτσας, προκειμένου να εξυπηρετούνται καλύτερα, έχουν υπαχθεί ασφαλιστικά στο Γραφείο Τρικάλων, από την έναρξη λειτουργίας του Γραφείου.
Τούτο επιβεβαιώνεται και από σχετική απόφαση, έτους 2001, του Δ.Σ. της Ένωσης Επαγγελματιών και Βιοτεχνών Μουζακίου (φωτ/φο της οποίας επισυνάπτεται) με την οποία εκφράζουν την επιθυμία για την παραμονή τους στο γραφείο Τρικάλων.
Επισημαίνουμε ότι από 01-01-2003 επεκτάθηκε στο Γραφείο ΟΑΕΕ (ΤΕΒΕ) Τρικάλων, το μηχανογραφικό σύστημα είσπραξης εισφορών. Με αυτό τον τρόπο οι ασφαλισμένοι της περιοχής Μουζακίου, καταβάλουν πλέον τις ασφαλιστικές τους εισφορές, είτε στο Ταχυδρομικό Γραφείο είτε στις Τράπεζες.
Επειδή το μηχανογραφικό σύστημα δεν έχει επεκταθεί στο Γραφείο Καρδίτσας (όπου εφαρμόζεται το σύστημα της επικόλλησης ενσήμων στα βιβλιάρια εισφορών) δεν είναι εφικτή σήμερα η υπαγωγή των ασφαλισμένων του Μουζακίου, στο εν λόγω Γραφείο.
Μετά την ένταξη και του Γραφείου Καρδίτσας στο μηχανογραφικό σύστημα, εφόσον το επιθυμούν και οι ασφαλισμένοι του Μουζακίου, θα είναι εφικτή η υπαγωγή τους στο ανωτέρω Γραφείο.
2. Οι ασφαλισμένοι του ΟΑΕΕ (ΤΕΒΕ) με έδρα το Μουζάκι ανέρχονται σε 212, αριθμός που δεν δικαιολογεί προς το παρόν, την ίδρυση Γραφείου.
Ενημερωτικά σας τονίζουμε ότι με το μηχανογραφικό σύστημα οι ασφαλισμένοι του Μουζακίου θα λαμβάνουν πλέον ταχυδρομικά, τόσο την βεβαίωση ταμειακής ενημερότητας για θεώρηση βιβλίων και στοιχείων από τη ΔΟΥ, όσο και τη βεβαίωση καταβολής των εισφορών για τη φορολογική δήλωση.
Επίσης ορισμένες διαδικασίες αρμοδιότητας ΟΑΕΕ- ΤΕΒΕ μπορούν να διεκπεραιώνονται, σύμφωνα με την ΔΙΔΑΠ/Α1/12407 ΚΥΑ (ΦΕΚ 946Β)/24-07-2002 και μέσω Κέντρου Εξυπηρέτησης Πολιτών που λειτουργεί στο Δήμο Μουζακίου.
Όπως γίνεται αντιληπτό, έχουν ελαχιστοποιηθεί οι περιπτώσεις για τις οποίες, προκειμένου να εξυπηρετηθεί κάποιος ασφαλισμένος, απαιτείται να μετακινηθεί από το Μουζάκι.
Ο Υφυπουργός
Ρ. ΣΠΥΡΟΠΟΥΛΟΣ»
10. Στην με αριθμό 7593/18-3-03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ? αριθμ. 166/8-4-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 7593/18-3-2003 εγγράφου σας, με το οποίο μας διαβιβάστηκε ερώτηση των Βουλευτών κυρίων Ν. ΓΚατζή και Τ. Tσιόγκα που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Τα τιμολόγια χορήγησης ύδατος και ηλεκτρικής ενέργειας μέσω των εσωτερικών δικτύων του «Οργανισμού Λιμένος Βόλου Α.Ε.» (Ο.Λ.Β. Α.Ε.) αναπροσαρμόστηκαν από 1/6/2002 από 1.88 ευρώ σε 2.07 ευρώ και από 0.18 ευρώ σε 0.20 ευρώ, αντίστοιχα. Στη συνολική εκτίμηση της αναπροσαρμογής των τιμολογίων αυτών ελήφθησαν υπόψη οι τότε ισχύουσες τιμές καθώς και το κόστος επέκτασης και συντήρησης των εσωτερικών δικτύων ύδρευσης και ηλεκτρικής ενέργειας του «Ο.Λ.Β. Α.Ε.»
2. 'Οσον αφορά στην παραχώρηση χώρου στη νέα ιχθυόσκαλα Βόλου στον αλιευτικό συνεταιρισμό Γρι-Γρι «ΠΑΓΑΣΗΤΙΚΟΣ», τούτο έγινε μετά από σχετική αίτηση, η οποία εγκρίθηκε με την αριθ. 172/2002 απόφαση του Διοικητικού Συμβουλίου του «Ο.Λ.Β. Α.Ε.» και την αριθ. 204513/1-10-2002 Απόφαση του Γ.Γ. Περιφέρειας Θεσσαλίας για χρονικό διάστημα έντεκα (11) μηνών, τα δε σχετικά ιδιωτικά συμφωνητικά έχουν υπογραφεί και από τους ενδιαφερόμενους.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
11. Στην με αριθμό 7598/18-3-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 7017/4/3127/10-4-03 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Κ. ΤΣΙΠΛΑΚΗΣ, σας γνωρίζουμε ότι, σύμφωνα με την ισχύουσα νομοθεσία, η αρμοδιότητα, για τη χoρήγηση των αδειών ίδρυσης και λειτουργίας στα καταστήματα και τις επιχειρήσεις υγειονομικού ενδιαφέροντος, για τη σφράγιση αυτών που λειτουργούν χωρίς άδεια, την ανάκληση των εν λόγω αδειών, καθώς και για την επιβολή της διοικητικής ποινής της αφαίρεσης της αδείας στις προβλεπόμενες περιπτώσεις, ανήκει στους Ο.Τ.Α.
Οι αστυνομικές Υπηρεσίες ενεργούν ελέγχους στα ανωτέρω καταστήματα προς βεβαίωση των σχετικών παραβάσεων και ενημερώνουν εγγράφως τους Ο.Τ.Α. για τις παραβάσεις που επισύρουν και διοικητικές κυρώσεις, ώστε να ενεργούν περαιτέρω για την επιβολή τους, ενώ παρέχουν τη συνδρομή τους στα αρμόδια όργανα των Ο.Τ.Α., όταν τους ζητηθεί, για την εκτέλεση των εκδιδομένων από αυτούς διοικητικών κυρώσεων.
Τέλος σας πληροφορούμε ότι από τις αστυνομικές Υπηρεσίες δεν τηρούνται στατιστικά στοιχεία σχετικά με τις επιβληθείσες διοικητικές ποινές από τους Ο.Τ.Α. και τις επιβληθείσες ποινές από τα δικαστήρια, καθόσον αυτό δεν αποτελεί υποχρέωση της Αστυνομίας και δεν εμπίπτει στην αποστολή της.
Ο Υφυπουργός
ΕΥΑΓΓΕΛΟΣ ΜΑΛΕΣΙΟΣ»
12. Στην με αριθμό 7613/19-3-03 ερώτηση του Βουλευτή κ. Αναστασίου Σπηλιόπουλου δόθηκε με το υπ? αριθμ. Β-3093/8-4-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 7613/19-03-03 που κατέθεσε στη Βουλή ο Βουλευτής κ. Αν. Σπηλιόπουλος, σύμφωνα και με το αριθμ. πρωτ. ΥΑ / Δ 13/Α/ 13011/637/04-04-03 έγγραφο της Υπηρεσίας Πολιτικής Αεροπορίας σας πληροφορούμε ότι τα έργα επέκτασης και εκσυγχρονισμού των εγκαταστάσεων του αεροδρομίου Θεσσαλονίκης «ΜΑΚΕΔΟΝΙΑ» εξελίσσονται σύμφωνα με το χρονοδιάγραμμα των συναρμοδίων Υπηρεσιών ΥΠΑ ΥΠΕΧΩΔΕ/ΕΥΔΕ Α/Δ Β. Ελλάδος και μέσα στα πλαίσια των προϋπολογισμών των αντιστοίχων μελετών.
Ειδικότερα, το έργο της επέκτασης του διαδρόμου μέσα στην θάλασσα ανήκει στην αρμοδιότητα της ΕΥΔΕ Α/Δ Β. Ελλάδος, και κατ' επέκταση του ΥΠΕΧΩΔΕ. προς το οποίο διαβιβάζουμε την εν λόγω ερώτηση.
Ο Υπουργός
ΧΡΙΣΤΟΣ ΒΕΡΕΛΗΣ»
13. Στην με αριθμό 7633/19-3-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 7017/4/3129/10-4-03 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Π. ΛΑΦAZAΝΗΣ, σας γνωρίζουμε ότι τα δακρυγόνα, που χρησιμοποιούνται από τις Υπηρεσίες της Ελληνικής Αστυνομίας, περιέχουν τη δακρυγόνο ουσία C.S., σε ελάχιστη συγκέντρωση πολύ κάτω του 56,3 mg/m3, η οποία δεν προκαλεί θανάτους ή μόνιμες βλάβες στην υγεία, παρά μόνο πρόσκαιρο ερεθισμό των βλεννογόνων με άφθονα δάκρυα, ακούσιο κλείσιμο των βλεφάρων, καταρροή ρινός, σιελόρροια και κνησμό δέρματος, καθώς και έντονη τάση φυγής, συμπτώματα τα οποία γίνονται ηπιότερα μετά την παρέλευση 10-15 λεπτών (εφόσον το άτομο απομακρυνθεί από το χώρο χρήσης των δακρυγόνων) και εξαφανίζονται όταν το άτομο πλυθεί με νερό.
Η προαναφερόμενη ουσία, η οποία χρησιμοποιήθηκε για πρώτη φορά από τους ?γγλους το 1961, σήμερα χρησιμοποιείται από τις Αστυνομίες όλων των ευρωπαϊκών χωρών, αλλά και παγκοσμίως και θεωρείται διεθνώς ως το πλέον αβλαβές, ακίνδυνο και ήπιο μέσο για την αποκατάσταση της τάξης, με το μικρότερο κόστος σε τραυματισμούς και ζημιές.
Πέραν αυτών σας πληροφορούμε ότι με τον ν. 2254/94 κυρώθηκε από τη χώρα μας η από 13-1-1991 υπογραφείσα στο Παρίσι σύμβαση για την απαγόρευση της ανάπτυξης, παραγωγής, αποθήκευσης και χρήσης χημικών όπλων και καταστροφής αυτών. Στον πίνακα της Σύμβασης με τις απαγορευμένες χημικές ουσίες δεν περιλαμβάνονται χημικές ουσίες που χρησιμοποιεί η Ελληνική Αστυνομία. Επίσης πρέπει να επισημανθεί ότι από το Επίσημο Φύλλο της Ευρωπαϊκής Ένωσης προκύπτει ότι η χημική ουσία C.S. δεν έχει διαβαθμιστεί ως επικίνδυνη ουσία μέσα στα πλαίσια της κατευθυντήριας οδηγίας 67/348/CE.E.
Στα χρησιμοποιούμενα από τις Υπηρεσίες μας δακρυγόνα (σε υγρή, στερεά ή αέρια μορφή) από τον κατασκευαστή τους αναγράφεται ημερομηνία, η οποία είναι ενδεικτική του χρόνου εντός του οποίου έχουν τη μεγαλύτερη αποτελεσματικότητα κατά τη χρήση τους, ενώ, μετά την παρέλευση αυτής, δεν υφίσταται κίνδυνος για τη ζωή ή την υγεία, αλλά απλώς αυτά καθίστανται λιγότερο ενεργά και αποτελεσματικά. Τα εν λόγω μέσα φυλάσσονται και μεταφέρονται σε ειδικά βαρέλια, τα οποία κλείνουν αεροστεγώς, ενώ η χρήση τους γίνεται, από ειδικά εκπαιδευμένο προσωπικό, σύμφωνα με τις διατάξεις των άρθρων 66 και 67 της υπ? αριθμ. 7001/2/157-ιζ από 8-7-1994 Απόφασης του Υπουργού Δημόσιας Τάξης.
Κατά τις κινητοποιήσεις της 16-3-2003, που έλαβαν χώρα στην Αμερικανική Ευκολία Σούδας (Μαράθι), έγινε περιορισμένη χρήση δακρυγόνων, τα οποία περιείχαν την προαναφερόμενη ουσία C.S. Μέρος των δακρυγόνων αυτών είχαν πράγματι υπερβεί την ημερομηνία λήξης τους, αλλά αυτό, όπως προαναφέρθηκε, δεν συνεπάγεται αυξημένο κίνδυνο βλάβης αυτών που ήλθαν σε επαφή, αφού ο κατασκευαστής εγγυάται μέχρι την αναγραφόμενη ημερομηνία λήξης στη συσκευασία τη μέγιστη αποτελεσματικότητά τους.
Τέλος σας πληροφορούμε ότι στις αρμόδιες Υπηρεσίες μας δεν έχει περιέλθει πόρισμα του Γενικού Χημείου του Κράτους σχετικά με την επικινδυνότητα των δακρυγόνων και καπνογόνων που χρησιμοποιεί η Ελληνική Αστυνομία. Ωστόσο, από την αρμόδια Διεύθυνση του Αρχηγείου της Αστυνομίας έχει αποσταλεί έγγραφο προς το Γενικό Χημείο του Κράτους, προκειμένου να της κοινοποιήσει τα αποτελέσματα της εξέτασης δειγμάτων χημικών ουσιών, που του εστάλησαν από την Ένωση Αστυνομικών Υπαλλήλων Αττικής.
Ο Υφυπουργός
ΕΥΑΓΓΕΛΟΣ ΜΑΛΕΣΙΟΣ»
14. Στην με αριθμό 7635/19-3-03 ερώτηση του Βουλευτή κ. Αριστείδη Τσιπλάκου δόθηκε με το υπ? αριθμ. 949/11-4-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή τα εξής:
Η αποκατάσταση των καταγεγραμμένων ζημιών θα πραγματοποιηθεί σύμφωνα με τις οδηγίες που δόθηκαν από τον Πρωθυπουργό και οι οποίες είναι οι εξής:
- Αποκατάσταση του εθνικού οδικού δικτύου (Χρηματοδότηση από το ΥΠΕΧΩΔΕ).
- Αποκατάσταση του νομαρχιακού, επαρχιακού δικτύου (Χρηματοδότηση από τις ΣΑΕΠ των Περιφερειών).
- Αποκατάσταση των δικτύων ύδρευσης, αποχέτευσης, εσωτερικής οδοποιίας (Μέσω των Δήμων με χρηματοδότηση από το ΥΠΕΣΔΑ).
- Αποζημίωση των γεωργικών καταστροφών (Μέσω του ΕΛΓΑ).
- ?μεση βοήθεια σε νοικοκυριά, σπίτια, επιχειρήσεις (χρηματοδότηση με συνεργασία Υπουργείων Εσωτερικών, Δημόσιας Διοίκησης και ΑΠΟκέντρωσης, Οικονομίας και Οικονομικών, Ανάπτυξης, Υγείας και Πρόνοιας και YΠEXΩΔE).
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
15. Στην με αριθμό 7662/19-3-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 162/8-4-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 7662/19-3-2003 εγγράφoυ σας, με το οποίο μας διαβιβάστηκε ερώτηση του Βουλευτή κ. Κ. Τσιπλάκη που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Με την αριθμ. 3422.27/Η/07/03/27-01-2003 κοινή απόφαση Υπουργών Οικονομίας και Οικονομικών και Εμπορικής Ναυτιλίας εξομοιώθηκε το ειδικό τέλος διέλευσης οχημάτων, διά των προκυμαιών με προορισμό λιμένες του εσωτερικού, με εκείνο που επιβάλλεται επί των οχημάτων που έχουν προορισμό λιμένες του εξωτερικού (ενιαίο ποσοστό 5% επί του ναύλου), καθόσον το προηγούμενο νομοθετικό πλαίσιο εισήγαγε διακρίσεις ανάλογα με τον προορισμό της μεταφοράς, αντιβαίνοντας με τις διατάξεις του Κανονισμού 4055/86 της Ευρωπαϊκής 'Ενωσης. Επίσης, για τα οχήματα του Δημοσίου με προορισμό οποιοδήποτε λιμένα εσωτερικού και εξωτερικού προβλέπεται ειδικό τέλος ποσοστού 1% επί του ναύλου. Τα παραπάνω τέλη είναι ανταποδοτικά υπέρ των φορέων διοίκησης και εκμετάλλευσης των λιμένων και αναλώνονται αποκλειστικά για την εκτέλεση, συντήρηση και βελτίωση των λιμενικών έργων.
2. Με την αριθμ. 3422.27/12/03/17-03-2003 κοινή απόφαση Υπουργών Οικονομίας και Οικονομικών και Εμπορικής Ναυτιλίας τροποποιήθηκε η ανωτέρω ΚΥΑ και το ειδικό τέλος διέλευσης οχημάτων δεν ισχύει για τους Οργανισμούς Λιμένων Α.Ε. που συστάθηκαν με τον ν. 2932/2001 καθώς και τον «ΟΛΘ Α.Ε.», οι οποίοι υποχρεούνται να προβούν στην έκδοση τιμολογίων, ύστερα από απόφαση των Διοικητικών τους Συμβουλίων, χωρίς αυτά να εισάγουν διακρίσεις ανάλογα με τον προορισμό της μεταφοράς.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
16. Στην με αριθμό 7665/19-3-03 ερώτηση του Βουλευτή κ. Νικολάου Τσιαρτσιώνη δόθηκε με το υπ? αριθμ. 28503/ΙΗ΄/10-4-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στις ερωτήσεις με αριθμούς 7665/19.3.03 και 8069/2.4.03 που κατέθεσε ο Βουλευτής κ. Νικ. Τσιαρτσιώνης σχετικά με το πρόγραμμα διδασκαλίας στα Μουσικά Λύκεια και στην εισαγωγή των αποφοίτων τους στην Τριτοβάθμια Εκπαίδευση, σας γνωρίζουμε ότι είναι υπό συζήτηση.
Τα Μουσικά σχολεία είναι εκπαιδευτικός θεσμός με σαφή καλλιτεχνικό προσανατολισμό και, δη, έμφαση στις μουσικές σπουδές, μέσα του οποίου αξιοποιείται και συνδυάζεται η βυζαντινή και δημοτική παράδοση του λαού με την ευρωπαϊκή παράδοση. Ουσιαστικά, στα σχολεία αυτά βιώνεται ο διφυής χαρακτήρας της ελληνικότητας και ενσωματώνονται και λειτουργούν ποικίλες μορφές πλαισίων βιωματικής μάθησης και συνεργασίας καθηγητών και μαθητών για την καλλιέργεια δεξιοτήτων, την καλλιτεχνική έκφραση και τη δημιουργία καλλιτεχνικού έργου.
Μόνο στους αποφοίτους αυτών των σχολείων δίνεται η δυνατότητα να αποκτήσουν, μετά από εξετάσεις σε επιτροπή του Υ.Π.Ε.Π.Θ., ισότιμο τίτλο σπουδών μουσικής ειδικότητας με τα Ωδεία. Σημειωτέον ότι πολλοί παλιοί μαθητές ?απόφοιτοι των Μουσικών σχολείων, ιδιαίτερα στον τομέα της παραδοσιακής μουσικής, μετά από εξετάσεις στον ΑΣΕΠ, διδάσκουν ήδη στα Μουσικά Σχολεία.
Στα Σχολεία αυτά εφαρμόζεται πλήρες πρόγραμμα μαθημάτων γενικής παιδείας, όπως τα λοιπά ημερήσια γυμνάσια και Ενιαία Λύκεια. Παρέχεται επίσης πρόγραμμα μαθημάτων μουσικής παιδείας το οποίο περιλαμβάνει μαθήματα που διδάσκονται είτε ομαδικά, σε επίπεδο τάξης (θεωρητικά μουσικά μαθήματα ευρωπαϊκής και ελληνικής παραδοσιακής μουσικής κλπ.) είτε ατομικά (παραδοσιακά μουσικά όργανα και όργανα συμφωνικής ορχήστρας) με ένα καθηγητή ανά μαθητή. Παράλληλα, συγκροτούνται συλλογικά εργαστήρια και μουσικά σύνολα όπως χορωδία (ευρωπαϊκής και παραδοσιακής μουσικής), ορχήστρα (συμφωνική, παραδοσιακής μουσικής κλπ.) και άλλα μικρότερα σύνολα τα οποία συμμετέχουν και συμπράττουν μαθητές διαφόρων ηλικιών από όλες τις τάξεις του Γυμνασίου και του Λυκείου. Ο πολύπλευρος τρόπος λειτουργίας των Μουσικών Σχολείων εξασφαλίζει την υλοποίηση των τιθέμενων παιδαγωγικών στόχων, καθώς δίνεται δυνατότητα στους μαθητές να εμπεδώσουν και να συνθέσουν θεωρητικές γνώσεις σε συνδυασμό με ένα ευρύ φάσμα δεξιοτήτων που καλλιεργούν, στο πλαίσιο του τοπικού αλλά και του ευρύτερου πολιτισμικού υπόβαθρου.
Στα σχολεία αυτά με την πλήρη εφαρμογή του προγράμματος του Ενιαίου Λυκείου, οι απόφοιτοι μπορούν να δώσουν εξετάσεις σε οποιαδήποτε σχολή αλλά και να αποκτήσουν τίτλο σπουδών μουσικής ειδικότητας.
Επίσης, στους μαθητές των Μουσικών Σχολείων παρέχεται δωρεάν μεταφορά και σίτιση, λόγω του προγράμματος μεγάλης διδακτικής μέρας.
Είναι σαφές ως εκ τούτου, ότι δεν ευσταθεί το επιχείρημα ότι στα σχολεία αυτά δεν παρέχονται ίσες ευκαιρίες σε σχέση με τους άλλους μαθητές των δημοσίων σχολείων της χώρας.
Παρόλα αυτά, το Υ.Π.Ε.Π.Θ στη συνεχή προσπάθεια της βελτίωσης της παρεχόμενης δημόσιας εκπαίδευσης, εξετάζει με ιδιαίτερη προσοχή τα αιτήματα των γονέων επιθυμώντας να διαφυλάξει το χαρακτήρα των Μουσικών Σχολείων που γενικά είναι παραδεκτό ότι διασώζουν τα στοιχεία της ελληνικής πολιτισμικής παράδοσης.
Ο Υφυπουργός
ΝΙΚΟΛΑΟΣ ΓΚΕΣΟΥΛΗΣ»
17. Στην με αριθμό 7666/19.3.03 ερώτηση του Βουλευτή κ. Νικολάου Τσιαρτσιώνη δόθηκε με το υπ? αριθμ. 14853/8-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στο ανωτέρω σχετικό, με το οποίο μας διαβιβάστηκε η ερώτηση του Βουλευτή κ. Νίκου Τσιαρτσιώνη, αναφορικά με την εξαίρεση των προερχομένων από το ΥΠ.ΕΣ.Δ.Δ.Α. υπαλλήλων, που μετατάχθηκαν με τις διατάξεις του άρθρου 77 του ν. 2910/2001 στις Νομαρχιακές Αυτοδιοικήσεις της χώρας, από την αύξηση του ποσοστού της μηνιαίας ειδικής πρόσθετης αμοιβής, σας γνωρίζουμε τα εξής:
Με τις διατάξεις του άρθρου 5 του ν. 2880/30-1-2001 προβλέφθηκε πόρος από την αύξηση του ποσοστού 9% της παραγράφου 15 του άρθρου 2 του ν. 2349/95 σε 25% που θα αποδίδεται στους δικαιούχους, με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομίας και Οικονομικών.
Σε εκτέλεση της ανωτέρω διάταξης του Νόμου, εξεδόθη η αριθμ. 2/19691/0022/28-3-2001 κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομίας και Οικονομικών, η οποία καθιστά δικαιούχους της ειδικής πρόσθετης αμοιβής όλους τους υπαλλήλους του Υπουργείου Εσωτερικών, Δημόσιας Διοίκησης και Αποκέντρωσης, συμπεριλαμβανομένων και των αυτοδικαίως αποσπασμένων στις Νομαρχιακές Αυτοδιοικήσεις της χώρας.
Στη συνέχεια με τις διατάξεις του άρθρου 77 του ν. 2910/2001 οι υπάλληλοι των Υπουργείων που υπηρετούσαν ως αυτοδίκαια αποσπασμένοι στις Νομαρχιακές Αυτοδιοικήσεις μετετάγησαν σε αυτές με παράλληλη κατάργηση των οργανικών τους θέσεων στο Υπουργείο.
Στους μεταταγέντες με τις διατάξεις του άρθρου 77 του ν. 2910/2001 υπαλλήλους, πέραν της ειδικής πρόσθετης αμοιβής χορηγείται από την ημερομηνία δημοσίευσης του ανωτέρω νόμου το ειδικό επίδομα ύψους πενήντα (50) ευρώ το οποίο είχε προβλεφθεί με τις διατάξεις του άρθρου 30 παρ.5 του Ν. 2768/99 ως κίνητρο για τη μετάταξή τους στις Νομαρχιακές Αυτοδιοικήσεις.
Επομένως, οι υπάλληλοι των Νομαρχιακών Αυτοδιοικήσεων λαμβάνουν την προαναφερόμενη από το άρθρο 5 του Ν. 2880/2001 ειδική πρόσθετη αμοιβή και το επίδομα των πενήντα (50) ευρώ που προβλέφθηκε από τις διατάξεις της παρ. 5 του άρθρου 30 του Ν.2768/99.
Με τις διατάξεις του άρθρου 12 παρ.5 του Ν.3074 (ΦΕΚ 296Α΄ /4-12-2002) «Γενικός Επιθεωρητής Δημόσιας Διοίκησης, Αναβάθμιση του Σώματος Επιθεωρητών-Ελεγκτών Δημόσιας Διοίκησης και του Συντονιστικού Οργάνου Επιθεώρησης και Ελέγχου και άλλες διατάξεις» ορίζεται ότι το ποσοστό είκοσι πέντε τοις εκατό (25%) της παρ. 1 του άρθρου 5 του Ν. 2880/2001 αυξάνεται σε τριάντα πέντε τοις εκατό (35%) και δικαιούχοι του ανωτέρω επιδόματος είναι οι υπάλληλοι του Υπουργείου Εσωτερικών, Δημόσιας Διοίκησης και Αποκέντρωσης, του Εθνικού Τυπογραφείου και του Εθνικού Κέντρου Δημόσιας Διοίκησης.
Στην ανωτέρω ρύθμιση δεν είναι δυνατόν να ενταχθούν και οι υπάλληλοι των Νομαρχιακών Αυτοδιοικήσεων, οι οποίοι όπως προαναφέρθηκε έχουν καταστεί πλέον, μετά τις υποχρεωτικές μετατάξεις του άρθρου 77 του N.291O/2001 υπάλληλοι των οικείων Νομαρχιακών Αυτοδιοικήσεων.

Ο Υφυπουργός
Λ. ΠΑΠΑΔΗΜΑΣ»
18. Στην με αριθμό 7697/20-3-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 20189/8-4-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης, του Βουλευτή Κ. Γ. Γαρουφαλιά, σας γνωρίζουμε τα ακόλουθα:
Στην Επιτροπή Παρακολούθησης του ΠΕΠ Θεσσαλίας συμμετέχει εκπρόσωπος, με δικαίωμα ψήφου και των τεσσάρων (4) εμπορικών και βιομηχανικών επιμελητηρίων Θεσσαλίας (ΝΠΔΔ) μετά από κοινή τους πρόταση, οι οποίοι εκπροσωπούν 50.000 επιχειρηματίες και επαγγελματίες της Θεσσαλίας.
Ο ΣΘΕΒ εκπροσωπεί χίλια (1000) περίπου μέλη συνολικά, τα οποία είναι ταυτόχρονα και εγγεγραμμένα μέλη των Θεσσαλικών Επιμελητηρίων πού εκπροσωπούνται στην Επιτροπή Παρακολούθησης. Επιπλέον των παραπάνω Συνδέσμων δραστηριοποιούνται και άλλοι συνδικαλιστικοί φορείς όπως οι Εμπορικοί Σύλλογοι στις μεγάλες πόλεις και κωμοπόλεις της Θεσσαλίας, οι Ομοσπονδίες επαγγελματοβιοτεχνών σε κάθε Νομό και άλλοι.
Επειδή η σύνθεση των μελών της Επιτροπής Παρακολούθησης, είναι καθορισμένη, η εκπροσώπηση του επιχειρηματικού και επαγγελματικού κόσμου μέσω των επιμελητηρίων είναι η πλέον ενδεδειγμένη αφού εκφράζει τα συμφέροντα της συντριπτικής πλειονότητας του επιχειρηματικού και επαγγελματικού κόσμου της Θεσσαλίας.
Ο Υφυπουργός
ΧΡΗΣΤΟΣ ΠΑΧΤΑΣ»
19. Στην με αριθμό 7727/21-3-03 ερώτηση του Βουλευτή κ. Δημητρίου Πιπεργιά δόθηκε με το υπ? αριθμ. 987/9-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7727/21.03.2003 ερώτηση του Βουλευτή κ. Δημήτρη Πιπεργιά, σας γνωρίζουμε τα εξής:
Οι εγκαταστάσεις του παλαιού λιγνιτωρυχείου Αλιβερίου δεν έχουν χαρακτηρισθεί ως μνημεία δυνάμει του Ν. 3028/02 ή του ν. 2039/92 (Σύμβαση Γρανάδας).
Η αξιοποίηση των εγκαταστάσεων και του εξοπλισμού για πολιτιστικές και άλλες χρήσεις αποτελεί ενδιαφέρουσα πρόταση που προϋποθέτει την συνεργασία των αρμόδιων Υπηρεσιών του Υπουργείου Πολιτισμού με την ΔEH και την Τοπική Αυτοδιοίκηση.
Σημειώνεται ότι ανάλογες πρωτοβουλίες έχουν ληφθεί στο εξωτερικό με σημαντική επιτυχία (λ.χ. αξιοποίηση ορυχείων στην Μεγάλη Βρετανία για εκπαιδευτικούς σκοπούς).
Η Διεύθυνση Λαϊκού Πολιτισμού έχει ζητήσει από την κατά τόπον αρμόδια 1η Εφορεία Νεωτέρων Μνημείων την διενέργεια αυτοψίας προκειμένου να εξεταστεί η δυνατότητα αξιοποίησης των εγκαταστάσεων και του εξοπλισμού σύμφωνα με τις διατάξεις του Ν. 3028/02 «Για την Προστασία των Αρχαιοτήτων και εν γένει της Πολιτιστικής Κληρονομιάς».
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
20. Στην με αριθμό 7743/21.3.03 ερώτηση της Βουλευτού κ. Ελισάβετ Παπαδημητρίου δόθηκε με το υπ? αριθμ. 988/7-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7743/21.03.2003 ερώτηση της Βουλευτού κας Έλσας Παπαδημητρίου, σας γνωρίζουμε τα εξής:
Αναφερόμαστε καταρχήν στην ΥΠ.ΠΟ/Γ.Y./K.E./862/4.3.O3 προηγούμενη σχετική απάντησή μας.
Στη σύγχρονη εποχή και στα θεσμικά ανεπτυγμένα κράτη πολιτιστικές και μορφωτικές δραστηριότητες αναπτύσσει όχι μόνο ή κυρίως το κράτος αλλά και η Κοινωνία των Πολιτών.
Το Κράτος ούτε έχει την δυνατότητα ούτε πρέπει, να αναλαμβάνει την οργανωτική και οικονομική κάλυψη κάθε σχετικής δραστηριότητας που αναπτύσσεται στην Επικράτεια.
Αν η τοπική κοινωνία ή η τοπική αυτοδιοίκηση της Αργολίδας αναλάβει κάποια σχετική πρωτοβουλία, αυτή, μαζί με άλλες παρoιμίες, αξιολογηθεί από τις αρμόδιες Υπηρεσίες του ΥΠ.ΠΟ. για την παροχή τυχόν επιχορηγήσεων ή άλλων μέσων υποστήριξης.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
21. Στην με αριθμό 7776/26-3-03 ερώτηση του Βουλευτή κ. Γεωργίου Κωνσταντόπουλου δόθηκε με το υπ? αριθμ. 1819/16-4-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Γ. Κωνσταντόποuλος, για θέματα της αρμοδιότητάς μας, σας πληροφορούμε τα εξής:
Στα πλαίσια του ?ξονα 7 «Προγράμματα Ανάπτυξης Αγροτικού Χώρου» του Επιχειρησιακού Προγράμματος (Ε.Π.) «Αγροτική Ανάπτυξη - Ανασυγκρότηση της Υπαίθρου 2000 - 2006» μία από τις 40 περιοχές παρέμβασης είναι η κατωτέρω:
Ορεινός όγκος Πιερίων 
Δ. Βελβεντού
Δ. Μακεδονίδος
Δ. Πιερίων
Δ. Πέτρας
Δ. Ελαφίνας
Δ. Δίου
Δ. Λιτοχώρου
Το Πρόγραμμα των Ολοκληρωμένων Προγραμμάτων Ανάπτυξης Αγροτικού Χώρου (ΟΠΑΑΧ) του Υπουργείου Γεωργίας περιλαμβάνει ενδεικτικά τις εξής δράσεις:
-δημιουργία υποδομών (αντιπλημμυρικά, μικρά αρδευτικά, διευθετήσεις χειμάρρων, αγροτική οδοποιία κ.λ.π.)
- ιδιωτικές επενδύσεις (αγροτουρισμού, μικρομεσαίες επιχειρήσεις, εναλλακτικές μορφές τουρισμού κλ.π.)
- βελτίωση της παροχής υπηρεσιών σε εκμεταλλεύσεις, στον αγροτικό πληθυσμό και στην ύπαιθρο
- αξιοποίηση ενδογενούς δυναμικού κάθε περιοχής
- προστασία και ανάδειξη του φυσικού και πολιτισμικού περιβάλλοντος βελτίωση του επιπέδου ποιότητας ζωής 
- αύξηση της παραγωγικότητας της γεωργίας κλ.π.
Βασική επιδίωξη είναι η δημιουργία μιας, ζωντανής και εξελισσόμενης υπαίθρου με προοπτικές ανάπτυξης, μέσω της δημιουργίας συνθηκών και προϋποθέσεων για την αναστροφή των δημογραφικών εξελίξεων, την προώθηση ευκαιριών πολυαπασχόλησης και την προστασία, αποκατάσταση και ανάδειξη του περιβάλλοντος και των φυσικών πόρων.
Ο Υπουργός
Γ. ΔΡΥΣ»
22. Στην με αριθμό 8126/2.4.03 ερώτηση του Βουλευτή κ. Μιχάλη Παπαδόπουλου δόθηκε με το υπ? αριθμ. 1020/8.4.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8126/02.04.2003 Ερώτηση του Βουλευτή κ. Μιχάλη Παπαδόπoυλoυ σας γνωρίζουμε τα εξής:
Σύμφωνα με τον νέο Οργανισμό του Υπουργείου Πολιτισμού προβλέπεται η ίδρυση Εφορείας Αρχαιοτήτων για τους Νομούς Κοζάνης και Γρεβενών με έδρα την Αιανή.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
23. Στην με αριθμό 8145/7.4.03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. 388/22.5.03 έγγραφο από τον Αναπληρωτή Υπουργό Εξωτερικών η ακόλουθη απάντηση:
«Το EBLUL είναι μία Μη-Κυβερνητική Οργάνωση με βασικό σκοπό την κατοχύρωση και προαγωγή των λιγότερο διαδεδομένων γλωσσών στα κράτη-μέλη της Ευρωπαϊκής Ένωσης.
Η Ευρωπαϊκή Επιτροπή μέσω προγραμμάτων της στους τομείς της εκπαίδευσης και πολιτισμού, όπως το SOCRAΤES ή το πρόγραμμα «Υοuth», έχει τη δυνατότητα να χρηματοδοτήσει δραστηριότητες Μη-Κυβερνητικών Οργανώσεων, εφόσον οι προτάσεις τους πληρούν τα κριτήρια για χρηματοδότηση και εγκριθούν από πάνελ ειδικών της Ευρωπαϊκής Επιτροπής, το οποίο συστήνεται για τον σκοπό αυτό.
Το ΕΒLUL συνεργάζεται και έχει καθεστώς παρατηρητή, δικαίωμα που έχουν και άλλες Μη-Κυβερνητικές Οργανώσεις, στον Οργανισμό Ηνωμένων Εθνών, στην Ουνέσκο και στο Συμβούλιο της Ευρώπης για θέματα του Ευρωπαϊκού Χάρτη των λιγότερο διαδεδομένων γλωσσών.
Η Ελλάδα δεν έχει υπογράψει ούτε επικυρώσει τον Ευρωπαϊκό Χάρτη, θεωρώντας ότι περιέχει πολλές ασαφείς ρυθμίσεις. Ως εκ τούτου η χώρα μας δεν έχει αναλάβει οποιαδήποτε δέσμευση στο νομικό πλαίσιο του Ευρωπαϊκού Χάρτη των λιγότερο διαδεδομένων γλωσσών και δεν εμπλέκεται στην λειτουργία και δράση Μη-Κυβερνητικών Οργανώσεων.
Ο Αναπληρωτής Υπουργός
ΑΝΑΣΤΑΣΙΟΣ ΓΙΑΝΝΙΤΣΗΣ»
24. Στην με αριθμό 8982/30.4.03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 740/22.5.03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην παραπάνω ερώτηση που κατατέθηκε στη Βουλή από τον Βουλευτή του Νομού Πέλλας κ. Ιορδάνη Τζαμτζή, σχετικά με τα αναφερόμενα θέματα αρμοδιότητάς μας, σας γνωρίζουμε τα εξής:
1) Όσον αφορά το θέμα της ρύθμισης των οφειλών των επιχειρήσεων που έχουν πληγεί από θεομηνίες ή άλλες φυσικές καταστροφές επισημαίνουμε ότι σύμφωνα με τις διατάξεις του ?ρθρου 4 παρ.2 του ν. 2556/97 και της κατ' εξουσιοδόΤ11ση αυτού εκδοθείσας Υπουργικής Απόφασης Φ 14/0ΙΚ. 333/6-3-98 οι Οργανισμοί Κοινωνικής Ασφάλισης αρμοδιότητας Υπουργείου Εργασίας και Κοινωνικών Ασφαλίσεων στις περιπτώσεις αυτές συμμετέχουν στη διαδικασία ανακούφισης των πληγέντων επιχειρ1ισεων, εργοδοτών και ασφαλισμένων, παρέχοντας τη δυνατότητα εξόφλησης των τρεχουσών και καθυστερούμενων εισφορών τους με ιδιαίτερα ευνοϊκούς όρους. 
Ειδικότερα από τις παραπάνω πάγιες διατάξεις προβλέπονται τα ακόλουθα:
Οι καθυστερούμενες ασφαλιστικές εισφορές περιόδου απασχόλησης μέχρι το τέλος του προηγούμενου μήνα εκείνου κατά τον οποίο συνέβη η θεομηνία μαζί με τα πρόσθετα τέλη, τόκους και λοιπές προσαυξήσεις της ίδιας ημερομηνίας κεφαλαιοποιούνται.
Αναστέλλεται η καταβολή τρεχουσών ασφαλιστικών εισφορών για έξι μήνες αρχής γενομένης από την 1η του μήνα εκείνου κατά τον οποίο συνέβη η θεομηνία, χωρίς τον υπολογισμό κατά το διάστημα αυτό πρόσθετων τελών και άλλων πρoσαυξήσεων.
Οι εισφορές των προηγούμενων παραγράφων εξοφλούνται σε ισόποσες μηνιαίες δόσεις, που αρχίζουν μετά τη λήξη της εξάμηνης αναστολής. Ο αριθμός των δόσεων δεν μπορεί να είναι μικρότερος των 12 και μεγαλύτερος των 24.
Στις επιχειρήσεις που υπάγονται στην ανωτέρω ρύθμιση και εφόσον τηρούν τους όρους της ρύθμισης χορηγούνται βεβαιώσεις ασφαλιστικής ενημερότητας, για τη δανειοδότηση τους από πιστωτικά ιδρύματα και το Δημόσιο χωρίς ποσοστό παρακράτησης, για θεώρηση βιβλίων και στοιχείων, όπως επίσης χορηγούνται βεβαιώσεις για δικαστική χρήση σε εκκρεμείς ποινικές δίκες καθώς υπάρχει αναστολή της ποινικής δίωξης για παραβάσεις του ΑΝ 86/67.
Επίσης αναστέλλεται η διαδικασία λήψης αναγκαστικών μέτρων για όσο διάστημα οι εργοδότες τηρούν τους όρους του διακανονισμού.
Απαραίτητη προϋπόθεση υπαγωγής στις ανωτέρω διατάξεις είναι:
Α) Το ΙΚΑ προκειμένου να υπάγει μια επιχείρηση στις ανωτέρω διατάξεις ζητεί να έχει χαρακτηρισθεί ο νομός θεομηνιόπληκτος ή σε κατάσταση εκτάκτου ανάγκης με έκδοση σχετικής απόφασης από τον κατά περίπτωση αρμόδιο φορέα (ΥΠΕΧΩΔΕ, Υπουργείο Εσωτερικών, Γενική Γραμματεία Πολιτικής Προστασίας) κατόπιν σχετικής πρότασης της Νομαρχιακής Αυτοδιοίκησης στην οποία θα αναφέρεται ότι ο νομός έχει πληγεί από θεομηνία.
Β) Να προσκομισθεί σχετική βεβαίωση της οικείας Νομαρχίας ή του οικείου Επιμελητηρίου του Νομού από την οποία να προκύπτει με σαφήνεια η ημερομηνία, το είδος της θεομηνίας καθώς και το ύψος της ζημίας.
Πέραν των ως άνω διατάξεων που κρίνουμε ότι ανακουφίζουν σημαντικά τους εργοδότες και επιχειρήσεις που πλΙ1ττονται από θεομηνίες έχουν ληφθεί ειδικά μέτρα για την ρύθμιση των οφειλών των Αγροτικών Συνεταιριστικών Οργανώσεων.
Η Πολιτεία, αναγνωρίζοντας τον κοινωνικοοικονομικό τους ρόλο, υιοθέτησε συγκεκριμένο πλέγμα μέτρων για την με ευνοϊκούς όρους εξόφληση τόσο των οφειλών τους προς την ΑΤΕ όσο και προς τους ασφαλιστικούς Οργανισμούς.
Ειδικότερα, όσον αφορά την καταβολή των καθυστερούμενων ασφαλιστικών εισφορών προς το ΤΣΕΑΠΓΣΟ, στο οποίο οφείλεται και το μεγαλύτερο ποσό, παρασχέθηκε η δυνατότητα εξόφλησής τους σε μηνιαίες δόσεις, αφενός μεν από τις καταστατικές διατάξεις του Ταμείου αλλά, κατά καιρούς και από διατάξεις νόμων.
Ενδεικτικά αναφέρουμε ότι, στο πρόσφατο παρελθόν, με τις διατάξεις του άρθρου 18 του ν. 2434/96, δόθηκε και στις ΑΣΟ η δυνατότητα ρύθμισης των οφειλών τους από ασφαλιστικές εισφορές, με έκπτωση, για πρώτη φορά, στα πρόσθετα τέλη, σε ποσοστό που σε ορισμένες περιπτώσεις ανερχόταν στο 60% του συνόλου τους, καθώς και αναστολή των αναγκαστικών μέτρων σε βάρος τους.
Δεδομένης όμως, της οικονομικής αδυναμίας ορισμένων Συνεταιριστικών Οργανώσεων, να καλύψουν τις συσσωρευμένες ληξιπρόθεσμες υποχρεώσεις τους και ως εκ τούτου της αδυναμίας λήψης «ασφαλιστικής ενημερότητας», προϋπόθεσης απαραίτητης για οποιαδήποτε οικονομική δραστηριότητα, θεσπίστηκαν στην συνέχεια και οι διατάξεις του άρθρου 17δ του ν. 2538/97, με τις οποίες ρυθμίστηκαν οι μέχρι 31-12-97 οφειλές τους προς το ΤΣΕΑΠΓΣΟ και το ΙΚΑ, με πλήρη απαλλαγή τους από το σύνολο των προσθέτων τελών.
Το 1999, με τις διατάξεις του ν. 2676/99, επανακαθορίστηκε το νομοθετικό πλαίσιο, το οποίο παρέχει στους οργανισμούς κοινωνικής ασφάλισης τη δυνατότητα να προβαίνουν σε ρυθμίσεις των καθυστερούμενων προς αυτούς ασφαλιστικών εισφορών.
Συνεταιριστικές Οργανώσεις εξακολουθούσαν να έχουν αρκετά μεγάλες καθυστερούμενες ασφαλιστικές υποχρεώσεις προς το ΤΣΕΑΠΓΣΟ, με τις διατάξεις τις παραγράφου 9 του άρθρου 17 του ν. 3144/8-5-03, που πρόσφατα ψηφίστηκε από τη Βουλή, δίδεται για μία ακόμη φορά η δυνατότητα της ρύθμισης των καθυστερούμενων ασφαλιστικών εισφορών χρονικής περιόδου μέχρι 31-12-2002 με πολύ ευνοϊκούς όρους, εφόσον υποβάλλουν σχετική αίτηση μέχρι 30-6-2003.
2) Οι εργαζόμενοι ασφαλισμένοι του ΙΚΑ, καλύπτονται για ιατροφαρμακευτική περίθαλψη εφόσον έχουν πραγματοποιήσει 50 ημερομίσθια το προηγούμενο ημερολογιακό έτος, είτε το τελευταίοl5μηνο, χωρίς να συνυπολογίζονται σε αυτά όσα ημερομίσθια πραγματοποιήθηκαν το τελευταίο ημερολογιακό τρίμηνο. Οι προϋποθέσεις είναι ελάχιστες και δεν δικαιολογείται περαιτέρω μείωση.
Επιπλέον, καλύπτονται από τους ασφαλιστικούς οργανισμούς, για ιατροφαρμακευτική και νοσοκομειακή περίθαλψη, οι άνεργοι ανάλογα με την ηλικία τους και υπό προϋποθέσεις (ν. 2434/96 άρθρο 10, ν. 2639/98 άρθρο 18).
3) Βάσει των διατάξεων της παρ.5 του άρθρου 19 του ν. 2910/2001, εργοδότης ο οποίος επιθυμεί να απασχολήσει αλλοδαπό με σχέση εξαρτημένης εργασίας υποβάλλει αίτηση στην αρμόδια υπηρεσία εργασίας της Νομαρχιακής Αυτοδιοίκησης. Μεταξύ των δικαιολογητικών που συνοδεύουν την αίτηση- περιλαμβάνεται και εγγυητική επιστολή τράπεζας ποσού ίσου τουλάχιστον με τις τριμηνιαίες αποδοχές του ανειδίκευτου εργάτη για την κάλυψη των δαπανών τρίμηνης διαβίωσης του αλλοδαπού στην Ελλάδα και ποσού που καλύπτει τις δαπάνες επαναπροώθησης του ή απέλασής του στη χώρα προέλευσης. Τα ανωτέρω ισχύουν και στην περίπτωση που ο εργοδότης κάνει αίτηση για απασχόλησης εποχιακών εργαζομένων βάσει των διατάξεων του ν. 2407/96 (Eλληνoβoυλγαρική Συμφωνία) και ν 2482/97 (Ελληνοαλβανική Συμφωνία).
Σύμφωνα με τις διατάξεις της παρ.2 του άρθρου 47 του ν. 2910/01 «Δαπάνες απέλασης» αν η είσοδος και παραμονής αλλοδαπού έχει επιτραπεί με κατάθεση εγγυητικής επιστολής από τρίτο πρόσωπο, όπως στην παραπάνω περίπτωση, τα έξοδα απέλασης, συμπεριλαμβανομένης και της διατροφής, βαρύνουν εις ολόκληρο τον αλλοδαπό και το πρόσωπο που έχει καταθέσει την εγγυητική επιστολή. Στην περίπτωση που αυτοί αρνηθούν την καταβολή τους, η εγγυητική επιστολή καταπίπτει, ύστερα από έγγραφη παραγγελία της αρμόδιας για την απέλαση αρχής.
Εκ των ανωτέρω συνάγεται ότι η εγγυητική επιστολή επιστρέφεται στον εργοδότη μετά την νόμιμη αποχώρηση του αλλοδαπού από τη χώρα.
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
25. Στην με αριθμό 8993/30.4.03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 1046952/1320,1323/20.5.03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση των με αριθ. 8983 και 8993/30-4-03 ερωτήσεων που κατέθεσε ο Βουλευτής κ. lορδάνης Τζαμτζής σχετικά με το ανωτέρω θέμα, σας γνωρίζουμε τα εξής:
Α. Το Υπουργείο Οικονομίας και Οικονομικών μέσω του υφιστάμενου θεσμικού πλαισίου κάθε φορά που έρχεται αντιμέτωπο με ζημιές από θεομηνίες εφαρμόζει τα ανάλογα με την περίπτωση μέτρα. Απαραίτητη προϋπόθεση για την λήψη μέτρων είναι η οριοθέτηση της περιοχής με έκδοση σχετικής ΚΥΑ από τους Υπουργούς ΠΕΧΩΔΕ, Οικονομίας και Οικονομικών και Εσωτερικών, Δημόσιας Διοίκησης και Αποκέντρωσης κατόπιν πρωτοβουλίας του ΥΠΕΧΩΔΕ. Στην συγκεκριμένη περίπτωση η περιοχή στην οποία αναφέρεστε δεν έχει οριοθετηθεί.
Όσον αφορά στην ρύθμιση των χρεών των πληγέντων προς τις Τράπεζες, όπως μας πληροφόρησε η Αγροτική Τράπεζα της Ελλάδας, σε περιπτώσεις έκτακτων καιρικών φαινομένων, εξ αιτίας των οποίων ζημιώνονται γεωργοκτηνοτρόφοι, επιχειρήσεις και Συνεταιρισμοί που δραστηριοποιούνται στον πρωτογενή τομέα, προβλέπονται πιστωτικές διευκολύνσεις (μετατόπιση λήξης δανείων χωρίς επιβάρυνση με τόκους ποινής, επαναχορηγήσεις δανείων και ρυθμίσεις οφειλών, όπου κριθούν απαραίτητες) στα πλαίσια της 1620/89 Πράξης του Διοικητή της Τράπεζας Ελλάδος.
Οι γενικές προϋποθέσεις και οι όροι της ευνοϊκής αντιμετώπισης των προαναφερθεισών περιπτώσεων, καθορίζονται από τις ισχύουσες Οδηγίες της Τράπεζας και είναι ενιαίοι, χωρίς να διαφοροποιούνται κατά περιοχές, γεωγραφικό διαμέρισμα ή παραγωγική δραστηριότητα, ενώ οι ενδιαφερόμενοι πληγέντες θα πρέπει να απευθύνονται στο Κατάστημα ΑΤΕ της περιοχής τους, για περισσότερες πληροφορίες και υποβολή αιτήσεων μετά των απαραιτήτων δικαιολογητικών.
Β. Με τις διατάξεις της παρ. 5 του άρθρου 5 του Ν.2275/1994 (ΦΕΚ 238Β΄) ο Υπουργός Οικονομίας και Οικονομικών με αποφάσεις που δημοσιεύονται στην Εφημερίδα της Κυβερνήσεως, σε εξαιρετικές περιπτώσεις σεισμών, πλημμύρων ή άλλων θεομηνιών, από τις οποίες προκαλούνται σημαντικές ζημιές σε μεγάλο αριθμό φορολογουμένων, δύναται να αναστέλλει στις πληγείσες περιοχές, την είσπραξη των ληξιπροθέσμων χρεών προς το Δημόσιο, για χρονικό διάστημα μέχρι (6) μηνών και να ρυθμίζει την καταβολή των χρεών αυτών μέχρι είκοσι τέσσερις (24) μηνιαίες δόσεις, με μερική ή ολική απαλλαγή από ης προσαυξήσεις εκπρόθεσμης καταβολής, που αναλογούν σε αυτά κατά ης διατάξεις του Κ.Ε.Δ.Ε.
Ανεξάρτητα από τα παραπάνω, όσοι από τους οφειλέτες της πληγείσας περιοχής αδυνατούν να καταβάλουν τις βεβαιωμένες και ληξιπρόθεσμες οφειλές τους προς το Δημόσιο, έχουν τη δυνατότητα να διευκολυνθούν με τμηματική καταβολή αυτών κατά τις διατάξεις των άρθρων 13 έως 21 ν. 2648/98 (ΦΕΚ 238 τ.Α'), μετά την έκδοση απόφασης από το αρμόδιο, λόγω ποσού οφειλής, όργανο, (Υπουργός Οικονομίας και Οικονομικών, Επιτροπή άρθ.14 ν. 2648/98 ή Προϊστ. Δ.Ο.Υ.) με το επιπλέον ευεργέτημα της αναπροσαρμογής του ποσοστού των προσαυξήσεων εκπρόθεσμης καταβολής από 1,5% σε 1% μηνιαίως (1072306/414312/0016124-7-2001 ΦΕΚ 1081 τ.Β΄ Απόφαση) 
Ο Υφυπουργός
ΑΠ. ΦΩΤΙΑΔΗΣ»
26. Στην με αριθμό 9004/5.5.03 ερώτηση του Βουλευτή κ. Μανώλη Μπεντενιώτη δόθηκε με το υπ? αριθμ. 1113/20.5.03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της ΕΥΔΑΠ τα εξής:
Σύμφωνα με το νόμο 1068/80 η Αίγινα δεν υπάγεται στις περιοχές αρμοδιότητας της Ε.ΥΔ.Α.Π.
Στο άρθρο 8 του νόμου 2744/99 αναφέρονται οι προϋποθέσεις που πρέπει να ισχύουν για την επέκταση των δραστηριοτήτων της Ε.ΥΔ.Α.Π. και σε άλλες περιοχές.
Σύμφωνα με τις προβλέψεις αυτές η επέκταση της Ε.ΥΔ.Α.Π. σε άλλες περιοχές συνεπάγεται υποχρέωση της Ε.ΥΔ.Α.Π. για επενδύσεις, μόνο εφόσον εξασφαλίζει εύλογη απόδοση της επένδυσης και δυνατότητα χρηματοδότησης της εταιρείας για την προσήκουσα εκπλήρωση των υποχρεώσεών της.
Στις 29 Μαρτίου 2000 το Διοικητικό Συμβούλιο της Ε.ΥΔ.Α.Π. αποφάσισε να εκπονηθεί τεχνικοοικονομική μελέτη για την εξέταση της δυνατότητας επέκτασης των δραστηριοτήτων της εταιρείας σε όμορες περιοχές με την Αττική.
Επίσης στις 21 lουνίου 2000 το Διοικητικό Συμβούλιο της Ε.ΥΔ.Α.Π. ενέκρινε την ανάθεση της προκαταρκτικής μελέτης και της μελέτης οικονομικής σκοπιμότητας για το έργο υδροδότησης των Νήσων Αίγινας και Αγκιστρίου.
Στις 26 lουνίου του 2002 το Διοικητικό Συμβούλιο της Εταιρείας ενέκρινε μόνο σε ό,τι αφορά το τεχνικό μέρος αυτή την προκαταρκτική μελέτη επειδή από οικονομική άποψη η επένδυση δεν είναι βιώσιμη για την Ε.Υ.Δ.Α.Π.
Ως εκ τούτου για την υλοποίηση των επομένων σταδίων των μελετών και την προώθηση των αναγκαίων έργων απαιτείται η διερεύνηση της εφικτότητας εξασφάλισης άλλων πηγών χρηματοδότησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
27. Στην με αριθμό 9026/5-5-03 ερώτηση του Βουλευτή κ. Μιχαήλ Καρχιμάκη δόθηκε με το υπ? αριθμ. 1120/20-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Εγγειοβελτιωτικών Έργων (Δ7) του ΥΠΕΧΩΔΕ ότι το ΥΠΕΧΩΔΕ με το υπ? αρ. Δ11α/160/4/29.4.03 έγγραφό του έχει ζητήσει από το Υπουργείο Οικονομίας και Οικονομικών τη χρηματοδότηση για την επισκευή και συντήρηση του φράγματος Μπραμιανού Ιεράπετρας Κρήτης μετά από πρόταση της Δ/νσης Δημοσίων Έργων (ΔΔΕ) Περιφέρειας Κρήτης. Συγκεκριμένα έχει ζητηθεί αύξηση του παλιού ενάριθμου της ΣΑΕ 072, κατά 1.000.000 ευρώ και πίστωση 300.000 ευρώ για το έτος 2003.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
28. Στην με αριθμό 9075/6-5-03 ερώτηση του Βουλευτή κ. Γεωργίου Παπαγεωργίου δόθηκε με το υπ? αριθμ. 1123/20-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Υπηρεσίας Αποκατάστασης Σεισμοπλήκτων (Υ ΑΣ) ότι το ΥΠΕΧΩΔΕ δεν έχει καμία αρμοδιότητα σε ότι αφορά Γεωλογικές Έρευνες για την εκτίμηση του μεγέθους των προβλημάτων που προκύπτουν μετά από ένα κατολισθητικό φαινόμενο.
Ενημερωτικά αναφέρεται ότι το Ι.Γ.Μ.Ε. έχει συνάψει προγραμματική σύμβαση με την Κ.Ε.Δ.Κ.Ε. για τη σύνταξη γεωλογικών και γεωτεχνικών εκθέσεων, οι οποίες αφορούν κατολισθητικά φαινόμενα που πλήττουν τα διάφορα Δημοτικά Διαμερίσματα της χώρας και άρα αρμόδια να σας απαντήσουν είναι το Υπουργείο Ανάπτυξης και το Υπουργείο Εσωτερικών, Δημόσιας Διοίκησης και Αποκέντρωσης, προς τα οποία κοινοποιείται η Ερώτηση.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
29. Στην με αριθμό 9078/6-5-03 ερώτηση του Βουλευτή κ. Θεόδωρου Κασσίμη δόθηκε με το υπ? αριθμ. 1124/20-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Μελετών Έργων Οδοποιίας του ΥΠΕΧΩΔΕ ότι στην Υπηρεσία δεν υπάρχουν στοιχεία σχετικά με την «υποχρεωτική» όπως αναφέρεται στην Ερώτηση διέλευση φορτηγών αυτοκινήτων άνω των 5 τόνων για υπερτοπική διακίνηση δια μέσου της Αττικής Οδού.
Τέλος επισημαίνεται ότι μια τέτοια ρύθμιση είναι άνευ αντικειμένου λόγω της αδυναμίας ελέγχου των προελεύσεων και προορισμών του συνόλου των υπερτοπικών μετακινήσεων των φορτηγών, καθώς και τους διαχωρισμού τους από τις τοπικές μετακινήσεις.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
30. Στην με αριθμό 9112/6-5-03 ερώτηση του Βουλευτή κ. Αθανασίου Μπούρα δόθηκε με το υπ? αριθμ. 1128/20-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Μελετών Έργων Οδοποιίας (ΔΜΕΟ) του ΥΠΕΧΩΔΕ τα εξής:
1. Η εγκατάσταση και λειτουργία φωτεινής σηματοδότησης γίνεται σε κόμβους για τους οποίους πληρούνται τα κυκλοφοριακά κριτήρια. Η εγκατάσταση σε κόμβους όπου δεν πληρούνται αυτά (χαμηλοί κυκλοφοριακοί φόρτοι δευτερευουσών οδών, έλλειψη επαρκούς ορατότητας, δυσμενή γεωμετρικά και κυκλοφοριακά χαρακτηριστικά κλπ.) δεν ενδείκνυται επειδή δημιουργούνται προβλήματα οδικής ασφάλειας.
2. Οι αναφερόμενες δύο θέσεις για τις οποίες ζητείται φωτεινή σηματοδότηση εξυπηρετούνται με ασφάλεια από τους πλησιέστερους σηματοδοτούμενους κόμβους. Ιδιαίτερα όσον αφορά την εξυπηρέτηση των πεζών στη Μ. Βασιλείου αυτοί εξυπηρετούνται με ασφάλεια από το σηματοδοτούμενο κόμβο Καλύμνου - Αθηναΐδος (350 - 400 μ.) όπου υφίσταται και υπόγεια διάβαση για πεζούς, ενώ όσον αφορά στη θέση Καλύμνου-Ηρακλειδών, η εξυπηρέτηση των πεζών γίνεται από τον κόμβο Καλύμνου - Λ. Βάρης που απέχει περίπου 100 μ.
3. Επίσης σας πληροφορούμε ότι η αρμοδιότητα για τις μελέτες εγκατάστασης και λειτουργίας φωτεινής σηματοδότησης, ανήκει στο ΥΠΕΧΩΔΕ/ΓΓ ΔΕ και δεν υφίσταται συναρμοδιότητα με το Υπουργείο Δημόσιας Τάξης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
31. Στην με αριθμό 9178/7-5-03 ερώτηση των Βουλευτών κυρίων Παναγιώτη Λαφαζάνη και Ασημίνας Ξηροτύρη-Αικατερινάρη δόθηκε με το υπ? αριθμ. 1132/20-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κ.κ. Βουλευτές σε θέματα της αρμοδιότητάς μας και σύμφωνα με τα στοιχεία της ΕΥ ΔΑΠ τα εξής:
1. Η αναπροσαρμογή στα τιμολόγια της ΕΥ ΔΑΠ καθορίζεται από την υπ? αρ. 432101572/9.12.1999 Κοινή Απόφαση των Υπουργών Οικονομίας και Οικονομικών και Περιβάλλοντος, Χωροταξίας και Δημοσίων Έργων «περί τιμολογίων της ΕΥΔΑΠ μετά την εισαγωγή των μετοχών στο Χρηματιστήριο Αξιών Αθηνών» βάσει της οποίας προβλέπονται ετήσιες αυξήσεις ίσες με το Γενικό Δείκτη Τιμών Καταναλωτή (ΔΤΚ) του προηγούμενου έτους.
Η τελευταία αύξηση στο τιμολόγιο του νερού (2,5%), ειδικά για την κατηγορία οικιακών καταναλωτών που είναι η πλειοψηφία των πελατών της ΕΥΔΑΠ (ποσοστό 92,34%) είναι κάτω από το επίπεδο του Γενικού Δείκτη Τιμών Καταναλωτή του έτους 2002 (3,4%). Για τις λοιπές κατηγορίες η αύξηση ισούται με τον εν λόγω Δείκτη του 2002 βάσει της προαναφερόμενης Κοινής Υπουργικής Απόφασης.
2. Το τιμολόγιο της ΕΥΔΑΠ υπήρξε επί σειρά ετών καθηλωμένο σε χαμηλά επίπεδα ανεξάρτητα από τον ετήσιο ρυθμό ανάπτυξης του πληθωρισμού. Μόνο τα τρία τελευταία χρόνια το τιμολόγιο αυξάνεται ετησίως ακολουθώντας προσεγγιστικά τον ετήσιο Δείκτη Τιμών Καταναλωτή.
Ειδικότερα σε ό,τι αφορά το τιμολόγιο ενίσχυσης δικτύων των ΟΤΑ με ετήσια απορρόφηση επεξεργασμένου νερού της τάξεως του 14,5% επί της συνολικής κατανάλωσης στην Αττική, αυτό παραμένει κάτω του μέσου κόστους μεταποίησης του νερού και κινείται στο 65% της μέσης τιμής του Γενικού Τιμολογίου, το οποίο καλύπτει τις οικιακές καταναλώσεις που φθάνουν στο 72% της συνολικής κατανάλωσης στην Αττική.
Το οικονομικό έλλειμμα που δημιουργεί στην επιχείρηση η μέχρι σήμερα χαμηλή τιμή του νερού στην κεφαλή του τοπικού δικτύου ύδρευσης των προς ενίσχυση Δήμων, συμπληρώνεται και από τη μη αποπληρωμή πολλών εξ' αυτών των οικονομικών τους υποχρεώσεων.
Σε ό,τι αφορά την επιχειρηματολογία περί της σχέσης της τιμής του νερού με τις αυξημένες φετινές βροχοπτώσεις που είχαν σαν αποτέλεσμα την πλήρωση των ταμιευτήρων, πληροφορούμε τους κ.κ. Βουλευτές ότι η επάρκεια των ταμιευτήρων διασφαλίζει μεν την ομαλή υδροδότηση στην Αττική δεν επηρεάζει δε και μάλιστα πτωτικό το κόστος διαχείρισης, μεταφοράς, επεξεργασίας και διάθεσης του πόσιμου νερού. Το κόστος αυτό επηρεάζεται συνεχώς αυξητικά από πολλούς παράγοντες όπως είναι οι αμοιβές προσωπικού, οι αυξήσεις υλικών, το κόστος ενέργειας κλπ.
Παράλληλα η ΕΥΔΑΠ πρέπει να τροφοδοτεί αδιαλείπτως την επαρκή ποσότητα πόσιμου νερού στην κατανάλωση, αλλά και να διασφαλίζει την άριστη ποιότητά του. Αυτό απαιτεί σημαντικές επενδύσεις, σε έργα και παρεμβάσεις για βελτιώσεις στα δίκτυα μεταφοράς και διανομής του νερού, για επεκτάσεις του δικτύου ύδρευσης σε νέες περιοχές, για συνεχή εξυγίανση του πεπαλαιωμένου τμήματος του δικτύου με νέας τεχνολογίας υλικά, για αναβάθμιση και βελτίωση της λειτουργίας των μονάδων επεξεργασίας νερού και τέλος για τη βελτίωση των υπηρεσιών ύδρευσης και αποχέτευσης της ΕΥΔΑΠ προς τους πελάτες της. Οι επενδύσεις αυτές στους τομείς ύδρευση και αποχέτευσης χρηματοδοτούνται αποκλειστικά από την ΕΥΔΑΠ.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
32. Στην με αριθμό 9220/8-5-03 ερώτηση του Βουλευτή κ. Νικοάλου Λέγκα δόθηκε με το υπ? αριθμ. 1140/20-5-03. έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληρocρ6ρήσετε τον κ. Βουλευτή ότι για το ίδιο θέμα είχαμε την ευκαιρία να ενημερώσουμε τη Βουλή κατά τη συζήτηση της 593/06.05.2003 Επίκαιρη ς Ερώτηση ς που συζητήθηκε στις 13.05.2003.
Θεωρούμε ότι από τα σχετικά πρακτικά, τα οποία κατατίθενται, ο κ. Βουλευτής θα ενημερωθεί αναλυτικά και εμπεριστατωμένα.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές και ερωτήσεις πρώτου κύκλου:
Η πρώτη με αριθμό 5156/24-1-2003 ερώτηση του Βουλευτή της Νέας Δημοκρατίας κ. Βασίλειου Πάππα προς τον Υπουργό Εργασίας και Κοινωνικών Ασφαλίσεων, σχετικώς με την επαρκή στελέχωση με Διοικητικό και Ιατρικό προσωπικό, του Ιδρύματος Κοινωνικών Ασφαλίσεων στα Νέα Μουδανιά Νομού Χαλκιδικής διαγράφεται λόγω μη παρουσίας του Υπουργού ο οποίος, όπως μας ενημέρωσε, βρίσκεται στις Βρυξέλλες στο Συμβούλιο Υπουργών.
Αναφορές και ερωτήσεις δεύτερου κύκλου:
Θα συζητηθεί η με αριθμό 8304/7-4-2003 ερώτηση του Βουλευτή της Νέας Δημοκρατίας κ. Κωνσταντίνου Τσιπλάκη προς τον Υπουργό Οικονομίας και Οικονομικών, σχετικώς με τη διατήρηση της μαθηματικής σχέσης των μισθών των στρατιωτικών συνταξιούχων, με τους βασικούς μισθούς των εν ενεργεία συναδέλφων τους.
Η ερώτηση του κ. Τσιπλάκη έχει ως εξής:
«Μου ετέθη υπόψιν ότι επίκεινται ρυθμίσεις «?που ?κατά την άποψη των ενδιαφερομένων (αποστράτων των Ενόπλων Δυνάμεων και των Σωμάτων Ασφαλείας)- παραβιάζουν κατοχυρωμένα από ετών δικαιώματά τους (προσαρμογής των συντάξεων σύμφωνα με το βασικό μισθό των εν ενεργεία), παγιώνοντας τη χορήγηση συντάξεων δύο ταχυτήτων και παραγράφοντας αξιώσεις που έχουν αναγνωρισθεί με τελεσίδικες δικαστικές αποφάσεις..». Ερωτάσθε για τα παραπάνω και την τυχόν βασιμότητά τους.»
Εγώ θέλω να συγχαρώ τον κ. Τσιπλάκη για το σύντομο και το σαφές της ερωτήσεώς του.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Σας ευχαριστώ.
ΠΡΟΕΔΡΟΣ (Απόστολος Κακλαμάνης): Θα απαντήσει ο Υφυπουργός Οικονομικών κ. Φλωρίδης.
Ορίστε, κύριε Φλωρίδη, έχετε το λόγο.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Πρόεδρε, οι αντίστοιχες διατάξεις σε σχέδιο υποβλήθηκαν προς το Ελεγκτικό Συνέδριο για την, κατά το Σύνταγμα, σύνταξη της δικής του εκθέσεως. Το Ελεγκτικό Συνέδριο περί τα τέλη Απριλίου, μετά από ειδική συνεδρίαση, η ολομέλειά του, υπέβαλε την έκθεσή του επ? αυτών των διατάξεων. 
Είναι προφανές ότι η κατάθεση στη Βουλή μιας οποιασδήποτε διατάξεως προς συζήτηση και ψήφιση για τα ζητήματα αυτά θα λάβει υπόψη της σοβαρότατα τις παρατηρήσεις που έχει κάνει το Ελεγκτικό Συνέδριο. 
Κατά συνέπεια, εγώ θεωρώ μεν δικαιολογημένη την αντίδραση των ενδιαφερομένων και βεβαίως τη διά μέσου του συναδέλφου γνωστοποίηση της αντίδρασης αυτής στη Βουλή και στην Κυβέρνηση, αλλά αυτό που έχω να βεβαιώσω είναι ότι οι παρατηρήσεις του Ελεγκτικού Συνεδρίου επί των προτάσεων αυτών των διατάξεων προφανώς θα ληφθούν υπόψη σοβαρά.
Αυτήν τη στιγμή που μιλάμε δεν υπάρχει κάτι τελικώς διαμορφωμένο γιατί οφείλουμε να αναδιατυπώσουμε τις διατάξεις με βάση τις παρατηρήσεις που έχει κάνει το Ελεγκτικό Συνέδριο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα τις λάβετε υπόψη σας δηλαδή.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Ακριβώς.
ΠΡΟΕΔΡΟΣ (Απόστολος Κακλαμάνης): Ο κ. Τσιπλάκης έχει το λόγο.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Κύριε Πρόεδρε, δεν μπορώ παρά να αναγνωρίσω ότι η απάντηση του Υπουργού κατ? αρχήν κρίνεται ως ικανοποιητική υπό την εξής πρόσθετη έννοια. Και λέω πρόσθετη σε σχέση με γραπτή, δοθείσα εκπροθέσμως, απάντηση η οποία αναφέρεται, θα έλεγα, καθαρά τυπικά στην νομική υφή μιας εισήγησης γνωμοδότησης του Ελεγκτικού Συνεδρίου χωρίς παραπέρα επεξήγηση για προοπτικές επί του θέματος. Κρίνεται, λοιπόν, κατ? αρχήν ικανοποιητική με την έννοια ότι αποτελεί πραγματικά έρεισμα πάρα πολύ σοβαρής ?έτσι διαφαίνεται- αντιμετώπισης του θέματος. Διότι και δια του περιεχομένου της ερωτήσεως προκύπτει ότι υπάρχει διακινδύνευση να διαρρηχθεί πραγματικά αυτό το παγίως θεσμοθετημένο σύστημα της αντιστοίχησης των μισθών με τις διδόμενες συντάξεις.
Υπ? αυτή, λοιπόν, την έννοια και εγώ εκφράζω την προτροπή μου για μία άμεση αναδιατύπωση των προτιθεμένων ρυθμίσεων προκειμένου και ουσιαστικά να αποδειχθεί στη διαδρομή του χρόνου ότι η πολιτεία αναγνωρίζει τους αγώνες όλων αυτών που και προμάχησαν στο παρελθόν και συνεχίζουν να συνεισφέρουν στην ελληνική κοινωνία και διά των αρχών, αξιών, ιδανικών κλπ. και βεβαίως ότι η πολιτεία το δικαϊκό της σύστημα και ειδικότερα το συνταξιοδοτικό δεν προτίθεται, σε ορισμένες τουλάχιστον σημαντικές περιπτώσεις, να το διαρρήξει αλόγιστα, αβασάνιστα, αλλά ακούγοντας και θεσμοθετημένων οργάνων και δη δικαστικού χαρακτήρα γνωμοδοτήσεις για το ισχύον καθεστώς και πώς δεν πρέπει να διαρρηχθεί και παραπέρα ουσιαστικά ενασκώντας δημοσιονομική πολιτική πώς θα φανεί πραγματικά παραγωγική επ? ωφελεία ευρύτερα του κοινωνικού συνόλου.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Δεν έχω να προσθέσω κάτι, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ολοκληρώθηκε η συζήτηση των αναφορών και ερωτήσεων.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Δικαιοσύνης.
Ψήφιση στο σύνολο του σχεδίου νόμου: «Επιτάχυνση της ποινικής διαδικασίας και άλλες διατάξεις».
Το νομοσχέδιο θα ψηφιστεί στο σύνολο κατά τη σημερινή συνεδρίαση.
Υπουργείου Οικονομίας και Οικονομικών.
Συζήτηση και ψήφιση ενιαία επί της αρχής, των άρθρων και του συνόλου του σχεδίου νόμου: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις» σύμφωνα με τα άρθρα 72 παράγραφος 4 του Συντάγματος και 108 παράγραφος 7 του Κανονισμού της Βουλής.
Το νομοσχέδιο θα συζητηθεί κατά τη σημερινή συνεδρίαση.
Υπουργείου Εξωτερικών
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας Σταθεροποίησης και Σύνδεσης μεταξύ των Ευρωπαϊκών Κοινοτήτων και των Κρατών -Μελών τους αφενός και της Δημοκρατίας της Κροατίας αφετέρου.»
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Μεταφορών και Επικοινωνιών.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας για τη δημιουργία απευθείας δικτύου στον τομέα των ταχυδρομικών επικοινωνιών και για τη συνεργασία μεταξύ του Υπουργείου Μεταφορών και Επικοινωνιών της Ελληνικής Δημοκρατίας και της «HAYPOST» Κρατικής Επιχείρησης Ειδικής Σημασίας του Υπουργείου Επικοινωνιών της Δημοκρατίας της Αρμενίας».
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Μεταφορών και Επικοινωνιών «Κύρωση της Συμφωνίας για τη δημιουργία απευθείας δικτύου στον τομέα των ταχυδρομικών επικοινωνιών και για τη συνεργασία μεταξύ του Υπουργείου Μεταφορών και Επικοινωνιών της Ελληνικής Δημοκρατίας και της «HAYPOST» Κρατικής Επιχείρησης Ειδικής Σημασίας του Υπουργείου Επικοινωνιών της Δημοκρατίας της Αρμενίας» έγινε δεκτό ομοφώνως σε μόνη συζήτηση επί της αρχής, των άρθρων και του συνόλου και έχει ως εξής:

(Το κείμενο του ψηφισθέντος νομοσχεδίου βρίσκεται στο τμήμα των Πρακτικών της Βουλής)

ΠΡΟΕΔΡΟΣ (Απόστολος Κακλαμάνης): Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας σχετικά με το Διεθνή Οργανισμό Δορυφορικών Τηλεπικοινωνιών (International Telecommunication Satellite Organization-ΙΤSO) και της τροποποίησης του άρθρου 23 της Συμφωνίας Λειτουργίας του Οργανισμού».
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΑΓΓΕΛΟΣ ΤΖΕΚΗΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί την Πέμπτη.
Υπουργείου Τύπου και Μέσων Μαζικής Ενημέρωσης.
Μόνη συζήτηση επί της αρχής, των άρθρων και του συνόλου του σχεδίου νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΑΓΓΕΛΟΣ ΤΖΕΚΗΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί την Πέμπτη.
Κύριοι συνάδελφοι, επανερχόμαστε στο νομοσχέδιο του Υπουργείου Δικαιοσύνης «Επιτάχυνση της ποινικής διαδικασίας και άλλες διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης: «Επιτάχυνση της ποινικής διαδικασίας και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:

(Το κείμενο του ψηφισθέντος νομοσχεδίου βρίσκεται στο τμήμα των Πρακτικών της Βουλής)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, εισερχόμαστε τώρα στη συζήτηση του νομοσχεδίου του Υπουργείου Οικονομίας και Οικονομικών: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις» σύμφωνα με τα άρθρα 72 παράγραφος 4 του Συντάγματος και 108 παράγραφος 7 του Κανονισμού της Βουλής.
Το νομοσχέδιο συζητήθηκε κατά τη διαδικασία του άρθρου 70 παράγραφος 2 του Συντάγματος στην αρμόδια Διαρκή Επιτροπή και θα συζητηθεί στην Ολομέλεια σε μία συνεδρίαση ενιαία, όπως ορίζει το Σύνταγμα και ο Κανονισμός της Βουλής με τις διατάξεις του και με τις τροπολογίες που έχουν κατατεθεί.
Ο χρόνος που έχει αποφασίσει η Διάσκεψη των Προέδρων είναι έξι ώρες, όπως κατανέμονται στους αγορητές, στους ειδικούς αγορητές, στον Υπουργό και τους Κοινοβουλευτικούς Εκπροσώπους. Όσοι συνάδελφοι επιθυμούν να μιλήσουν θα εγγραφούν στον κατάλογο στο διάστημα της ομιλίας των δύο πρώτων εισηγητών.
Κοινοβουλευτικός Εκπρόσωπος της Νέας Δημοκρατίας ορίζεται ο Βουλευτής κ. Αδάμ Ρεγκούζας. Το Κομμουνιστικό Κόμμα Ελλάδας ορίζει ως ειδικό αγορητή το Βουλευτή Θεσσαλονίκης κ. ?γγελο Τζέκη και ο Συνασπισμός της Αριστεράς και της Προόδου το Βουλευτή κ. Παναγιώτη Λαφαζάνη.
ΑΓΓΕΛΟΣ ΤΖΕΚΗΣ: Κύριε Πρόεδρε, μπορώ να έχω το λόγο επί της διαδικασίας;
ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο επί της διαδικασίας.
ΑΓΓΕΛΟΣ ΤΖΕΚΗΣ: Κύριε Πρόεδρε, έχουν κατατεθεί τέσσερις τροπολογίες που περιέχουν όμως πολλές διατάξεις. Εξυπακούεται ότι θα πρέπει να δοθεί ιδιαίτερος χρόνος στους εισηγητές. Η Κυβέρνηση κατ? επανάληψη το έχει κάνει να μας φέρνει τροπολογίες την τελευταία στιγμή.
ΠΡΟΕΔΡΟΣ (Απόστολος Κακλαμάνης): Αυτό θα κάνουμε.
ΑΓΓΕΛΟΣ ΤΖΕΚΗΣ: Ωραία, ευχαριστώ.
ΠΡΟΕΔΡΟΣ (Απόστολος Κακλαμάνης): Να έχετε υπόψη σας ότι συζητούνται ενιαία, όπως ορίζει το Σύνταγμα. Από κει και πέρα και οι εισηγητές και όποιος άλλος συνάδελφος θέλει περισσότερο χρόνο για να αναφερθεί και στις τροπολογίες, θα τον έχει.
Το λόγο έχει ο εισηγητής της Πλειοψηφίας, κ. Ανδρέας Μακρυπίδης.
ΑΝΔΡΕΑΣ ΜΑΚΡΥΠΙΔΗΣ: Ευχαριστώ, κύριε Πρόεδρε.
Κύριοι συνάδελφοι, το σχέδιο νόμου για τα εταιρικά ομόλογα και τις τιτλοποιήσεις αποτελεί την τελευταία προσθήκη σε μία σειρά πρωτοβουλιών για τη δημιουργία ενός σύγχρονου θεσμικού πλαισίου και για την αγορά και για τις επιχειρήσεις.
Γνωρίζουμε πολύ καλά ότι ήδη έχουν προηγηθεί μία σειρά από σοβαρά νομοθετήματα οικονομικού περιεχομένου, όπως ήταν η εισαγωγή των διεθνών λογιστικών προτύπων, η θέσπιση κανόνων εταιρικής διακυβέρνησης, το νέο πλαίσιο για τη λογιστική τυποποίηση και τους λογιστικούς ελέγχους, πρόσφατα το νέο θεσμικό πλαίσιο για την κεφαλαιαγορά και το χρηματιστήριο. Με το συγκεκριμένο σχέδιο νόμου για τα ομολογιακά δάνεια, τις τιτλοποιήσεις απαιτήσεων και απαιτήσεων ακινήτων ολοκληρώνεται ένα σύγχρονο θεσμικό πλαίσιο που ανταποκρίνεται στις σημερινές ανάγκες της οικονομίας.
?ρα με μια σειρά τέτοιων πρωτοβουλιών και νομοθετημάτων προσπαθήσαμε η ελληνική οικονομία να αποκτήσει ένα από τα πιο σύγχρονα θεσμικά πλαίσια και στις αγορές και στις επιχειρήσεις. Μάλιστα, με το συγκεκριμένο σχέδιο νόμου εισάγει για πρώτη φορά την τιτλοποίηση επιχειρηματικών απαιτήσεων και απαιτήσεων από τα ακίνητα. 
(Στο σημείο αυτό την Προεδρική Έδρα καταλαμβάνει ο A΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) 
Το μέχρι σήμερα θεσμικό πλαίσιο δεν διευκόλυνε ?είναι γεγονός- τις ελληνικές επιχειρήσεις στην άντληση κεφαλαίων με την έκδοση ομολογιακών δανείων. Αντιθέτως μπορούσε να τις οδηγήσει σε άλλες λύσεις, όπως στην αναζήτηση κεφαλαίων σε επενδύσεις εκτός της ελληνικής κεφαλαιαγοράς, στην έντονα ανταγωνιστική αγορά του ευρωπαϊκού χώρου, με ό,τι αρνητικό αυτό σημαίνει για τις ελληνικές επιχειρήσεις.
?ρα υπήρχε κάποιο κενό. Αυτό το κενό έρχεται να καλυφθεί σήμερα με το συγκεκριμένο σχέδιο νόμου για τα ομολογιακά δάνεια και για την τιτλοποίηση απαιτήσεων και απαιτήσεων από τα ακίνητα. Με τη θέσπιση αυτού του σύγχρονου θεσμικού πλαισίου, που είναι συμβατό με το ελληνικό δίκαιο, η ελληνική κεφαλαιαγορά αποκτά πληρότητα προς όφελος και των επιχειρήσεων και της εθνικής οικονομίας. 
Το σχέδιο νόμου, εξάλλου, προβλέπει για πρώτη φορά τη δημιουργία στην Ελλάδα εταιρείας ειδικού σκοπού και μέχρι σήμερα οι επιχειρήσεις που ήθελαν να κάνουν χρήση του χρηματοοικονομικού εργαλείου που χρησιμοποιείται ευρύτατα στην Ευρωπαϊκή Ένωση αλλά και διεθνώς, δηλαδή να τιτλοποιήσουν απαιτήσεις, ήταν αναγκασμένες να καταφύγουν σε λύση αλλοδαπών εταιρειών ειδικού σκοπού και εξέδιδαν ομολογίες στο εξωτερικό.
Με το σχέδιο νόμου και τη δυνατότητα που παρέχεται να ιδρυθούν στην Ελλάδα οι εταιρείες αυτές και με τη ρύθμιση αυτού του θεσμικού πλαισίου της τιτλοποίησης ανοίγεται επιτέλους ο δρόμος για τιτλοποίηση τραπεζικών απαιτήσεων, στεγαστικά και καταναλωτικά δάνεια, τιτλοποίηση απαιτήσεων από περιουσιακά στοιχεία, όπως είναι τα ακίνητα, αλλά και από μειοδοτικές εισπράξεις κλπ. Έτσι δημιουργείται ένα ενδιαφέρον εργαλείο για ξένες τοποθετήσεις στην Ελλάδα. Όχι μόνο καλύπτει τις ανάγκες της εγχώριας κεφαλαιαγοράς, αλλά δημιουργεί προϋποθέσεις και ενδιαφέρον και από ξένες τοποθετήσεις στη χώρα μας.
Οι τιτλοποιήσεις απαιτήσεων από ακίνητα δίνουν τη δυνατότητα αποδέσμευσης σημαντικού μέρους του κεφαλαίου των μεγάλων επιχειρήσεων. Τα νέα αυτά προϊόντα αποτελούν και νέες επιλογές για τους επενδυτές. Ειδικότερα, τα ομόλογα τιτλοποιήσεων, επειδή είναι πρωτόγνωρα για την ελληνική αγορά, θα απευθύνονται κατ? αρχήν και κύρια στους επαγγελματίες επενδυτές και όχι στο ευρύ κοινό. Μάλιστα, για μεγαλύτερη ασφάλεια τα αμοιβαία κεφάλαια μπορούν να επενδύουν σε τέτοιους τίτλους μόνο αν έχουν ένα ελάχιστο rating.
Στα πλαίσια του έντονου ανταγωνισμού που παρατηρείται στο νέο παγκοσμιοποιημένο περιβάλλον της οικονομίας οι επιχειρήσεις αναζητούν νέους τρόπους χρηματοδότησης για την κάλυψη των αναγκών. Τα τελευταία χρόνια επιχειρήσεις σε χώρες οικονομικά ανεπτυγμένες στρέφονται ολοένα και περισσότερο στη χρήση άλλων χρηματοοικονομικών εργαλείων εκτός από τον παραδοσιακό τρόπο που ήταν οι μετοχές και τα τραπεζικά δάνεια, προκειμένου να αντλήσουν κεφάλαια που θα καλύψουν τις ανάγκες ρευστότητάς τους.
Στο εξωτερικό ιδιαίτερα ήταν δεδομένος ο τρόπος χρηματοδότησης εταιρειών μέσα από την έκδοση ομολογιακών δανείων και στο πλαίσιο αυτής ήταν και η τιτλοποίηση επιχειρηματικών απαιτήσεων και απαιτήσεων από ακίνητα. Με τα εταιρικά ομόλογα που χρησιμοποιούνται εδώ και αρκετές δεκαετίες, όπως είναι γνωστό, μια ιδιωτική επιχείρηση μπορεί να χρηματοδοτήσει τις επενδύσεις της χωρίς να θιγεί το καθεστώς ιδιοκτησίας, δηλαδή χωρίς να επηρεαστεί ο αριθμός των μετόχων της εταιρείας.
Η τιτλοποίηση απαιτήσεων ως ένα χρηματοδοτικό εργαλείο αναπτύχθηκε τη δεκαετία του 1980 στις ΗΠΑ και επεκτάθηκε τα επόμενα χρόνια και στην Ευρωπαϊκή Ένωση. Αρχικά περιελάμβανε απαιτήσεις από ενυπόθηκα στεγαστικά δάνεια, ενώ στη συνέχεια κάλυπτε πάσης φύσεως επιχειρηματικές απαιτήσεις. 
Στην πιο απλή μορφή της συνίσταται στην εκχώρηση απαιτήσεων από ένα ή και περισσότερους τομείς δραστηριότητας μιας επιχείρησης, όπως για παράδειγμα απαιτήσεις μιας τράπεζας από στεγαστικά δάνεια προς μια άλλη επιχείρηση, η οποία έχει σκοπό την αγορά των εν λόγω απαιτήσεων έναντι τιμήματος.
Τον τελευταίο καιρό, λόγω της διεθνούς ύφεσης και της καχεξίας των μεγάλων χρηματιστηρίων, αρκετές ευρωπαϊκές αλλά και αμερικανικές επιχειρήσεις στράφηκαν στην έκδοση ομολογιακών δανείων, στην τιτλοποίηση απαιτήσεων και την άντληση κεφαλαίων. Ειδικότερα για τα ομολογιακά δάνεια, τα στοιχεία της Ευρωπαϊκής Επιτροπής δείχνουν ότι οι επιχειρήσεις στην Ευρωπαϊκή Ένωση άντλησαν μέσω των εταιρικών ομολογιών στο πρώτο τρίμηνο του 2003 περί τα 38,6 δισεκατομμύρια ευρώ. Μιλάμε για ένα πάρα πολύ μεγάλο κεφάλαιο, ένα μεγάλο ποσό, που έλυσε σε αυτές τις επιχειρήσεις το οξύτατο πρόβλημα ρευστότητας στα πλαίσια της διεθνούς κρίσης που είχαμε στα χρηματιστήρια σε όλο τον κόσμο.
Στη χώρα μας, λόγω του υφιστάμενου νομοθετικού πλαισίου του ν. 2190/20 υπάρχει δυσκολία χρηματοδότησης των αξιόπιστων επιχειρήσεων με έκδοση ομολογιακών δανείων. Το γεγονός αυτό σε συνδυασμό με τη μη ύπαρξη κατάλληλης νομοθετικής ρύθμισης για τιτλοποίηση απαιτήσεων ιδιωτικών επιχειρήσεων, όπως έχει γίνει σχετική ρύθμιση για το δημόσιο τομέα με τα άρθρο 14 στο ν. 2801/2000, ενέχει τον κίνδυνο οι επιχειρήσεις να οδηγηθούν, όπως ανέφερα και προηγουμένως, στην αναζήτηση κεφαλαίων και στην πραγματοποίηση επενδύσεων εκτός ελληνικής κεφαλαιαγοράς.
Για την αποφυγή ενός τέτοιου φαινομένου, δεδομένης και της μεγάλης σημασίας που έχει για την αναπτυξιακή διαδικασία η εξεύρεση κεφαλαίων για την πραγματοποίηση ιδιωτικών επενδύσεων, με το συζητούμενο σχέδιο νόμου θεσπίζεται ένα σύγχρονο και πλήρες πλέγμα διατάξεων, που θα διασφαλίζει τη δημιουργία τόσο της χρηματιστηριακής όσο και της εξωχρηματιστηριακής αγοράς ομολόγων, τα οποία εκδίδονται στα πλαίσια ομολογιακών δανείων ιδιωτικών επιχειρήσεων.
Επιπλέον, θεσπίζονται διατάξεις που επιτρέπουν την τιτλοποίηση επιχειρηματικών απαιτήσεων και απαιτήσεων από ακίνητα, ούτως ώστε να εκσυγχρονιστούν οι χρηματοδοτικές τεχνικές στη χώρα μας. Έτσι, η ελληνική κεφαλαιαγορά θα αποκτήσει πληρότητα προς όφελος των επιχειρήσεων και της ελληνικής οικονομίας.
Ας δούμε τώρα μερικές από τις σημαντικότερες διατάξεις του σχεδίου νόμου.
Πρώτα και κύρια, αναφέρεται στην τροποποίηση της διαδικασίας έκδοσης των ομολογιακών δανείων ανάλογα με το είδος του δανείου. 
Δίνει τη δυνατότητα οργάνωσης των ομολογιούχων σε ομάδα και το διορισμό εκπροσώπου ομάδας. Ενώ μέχρι πρότινος αυτό ήταν μόνο στη διακριτική ευχέρεια της γενικής συνέλευσης μιας επιχείρησης, μεταφέρεται αυτή η δυνατότητα και στο διοικητικό συμβούλιο, αλλά και στο διορισμό εκπροσώπου, προκειμένου να υπάρχει η ευελιξία στη λήψη των αποφάσεων και στην ενέργεια τροφοδότησης με τα ανάλογα ποσά για να καλύψουν ανάγκες ρευστότητας των επιχειρήσεων.
Προβαίνει στη ρύθμιση του ομολογιακού δανείου με ανταλλάξιμες ομολογίες. Γίνεται τροποποίηση των ρυθμίσεων που αφορούν το μετατρέψιμο ομολογιακό δάνειο και το ομολογιακό δάνειο με δικαίωμα συμμετοχής στα κέρδη.
Καθιερώνεται η εισαγωγή του θεσμού της τιτλοποίησης των απαιτήσεων. 
Παρέχεται η δυνατότητα λήψης παντός είδους εμπράγματης εξασφάλισης και όχι μόνο υποθήκης στο πλαίσιο του ομολογιακού δανείου. 
Καθιερώνεται η υπαγωγή των τίτλων με ειδικό φορολογικό καθεστώς. Μπορούμε να πούμε ότι για πρώτη φορά είναι τολμηρά τα μέτρα προς αυτήν την κατεύθυνση, δηλαδή οι αποδόσεις τίτλων είναι σχεδόν στο σύνολό τους αφορολόγητες. ?ρα, τις κάνει πολύ ελκυστικές.
Προβαίνει στη ρύθμιση επιτρεπτού του συμβιβασμού στο πλαίσιο των συμβάσεων χρηματοοικονομικών παραγώγων μετά την πτώχευση.
Στο σχέδιο νόμου προβλέπεται η μεταβίβαση επιχειρηματικών απαιτήσεων ή ακινήτων σε επιχείρηση που έχει αποκλειστικό σκοπό την απόκτησή τους ?η εταιρεία του ειδικού σκοπού, που αναφέρθηκε προηγουμένως- για έκδοση και διάθεση με ιδιωτική τοποθέτηση μόνο ομολογιών, που εξοφλούνται κυρίως από το προϊόν είσπραξης των μεταβιβαζόμενων απαιτήσεων ή από τα έσοδα των ακινήτων.
Τα αμοιβαία κεφάλαια, εταιρείες επενδύσεων χαρτοφυλακίου με έδρα την Ελλάδα μπορούν πλέον να μετέχουν σε ιδιωτική τοποθέτηση ομολογιών, τιτλοποιημένων απαιτήσεων και απαιτήσεων από τιτλοποίηση ακινήτων, εφόσον οι διατιθέμενες ομολογίες έχουν αξιολογηθεί σε ικανοποιητικό βαθμό. Αντιθέτως, ασφαλιστικά ταμεία και οργανισμοί δεν μπορούν να μετέχουν σε ιδιωτική τοποθέτηση.
Εξασφαλίζεται η δημοσιότητα με την κατοχύρωση της σύμβασης πώλησης και των συμμεταβιβαζομένων τυχόν εμπράγματων δικαιωμάτων σε δημόσιο βιβλίο, για να εξασφαλίσει τα στοιχεία που είναι προαπαιτούμενα της διαφάνειας. 
Η είσπραξη και διαχείριση των μεταβιβαζόμενων απαιτήσεων ανατίθενται σε πιστωτικό ίδρυμα ή στην εταιρεία παροχής υπηρεσιών. Η μεταβίβαση και το νόμιμο ενέχυρο δεν θίγονται από μέτρα όπως η πτώχευση μεταγενέστερα της καταχώρισης της μεταβίβασης που απαγορεύουν ή περιορίζουν την εξουσία διάθεσης του μεταβιβάζοντος, του αποκτώντος ή τρίτου, εργοδότη ή δικαιούχου, παρεπομένου δικαιώματος, ούτε από την υποβολή σχετικής αίτησης για τα μέτρα αυτά. Ειδικά για την τιτλοποίηση απαιτήσεων από ακίνητα η εταιρεία ειδικού σκοπού που εδρεύει στην Ελλάδα και μεταβιβάζονται σ? αυτή μόνο ακίνητα του δημοσίου ή επιχειρήσεων του δημοσίου ή ιδιοχρησιμοποιούμενα ακίνητα πιστωτικών ιδρυμάτων, ασφαλιστικών εταιρειών ή θυγατρικών 100% εταιρειών επίσης ακίνητα μεγάλης κεφαλαιοποίησης εισηγμένων επιχειρήσεων στο ΧΑΑ. 
Τα κεφάλαια που προορίζονται για εξόφληση των ομολογιών κατατίθενται σε έντοκη κατάθεση που αποτελεί ξεχωριστή περιουσία και δεν υπόκεινται σε κατάσχεση, συμψηφισμό ή άλλου είδους δέσμευση από τον εκπρόσωπο ή το διαχειριστή ή τρίτο, ούτε περιλαμβάνονται στην πτωχευτική περιουσία. Μ? αυτόν τον τρόπο διασφαλίζονται οι νέοι επενδυτές στα ομολογιακά δάνεια ή στις τιτλοποιήσεις των ακινήτων.
Με τις παραπάνω διατάξεις του παρόντος νομοσχεδίου ενισχύεται όπως προανέφερα, το θεσμικό πλαίσιο που προωθεί η Κυβέρνηση για τη βοήθεια και ενθάρρυνση των ιδιωτικών επενδύσεων στη χώρα μας.
Το σχέδιο νόμου χωρίζεται σε τέσσερα κεφάλαια. Το κεφάλαιο Α? περιλαμβάνει τα άρθρα 1 έως 5 και περιλαμβάνει διατάξεις που ρυθμίζουν θέματα ομολογιακών δανείων, όπως ο ορισμός ομολογιακού δανείου, μεταβίβαση ομολογιών, οργάνωση ομολογιούχων σε ομάδα, εκπροσώπηση των ομολογιούχων, δημοσίευση των αποφάσεων της συνέλευσης κλπ. 
Το κεφάλαιο Β΄ περιλαμβάνει τα άρθρα 6 έως 9 και γίνεται διάκριση των ομολογιακών δανείων σε κατηγορίες που ρυθμίζονται τα επιμέρους θέματα της φύσης και λειτουργίας της κάθε μιας από τις εν λόγω κατηγορίας δανείων. 
Στο κεφάλαιο Γ΄ και στα άρθρα 10 έως και 16 περιλαμβάνονται διατάξεις σχετικά με την τιτλοποίηση επιχειρηματικών απαιτήσεων και τιτλοποίηση από ακίνητα. Ρυθμίζονται επίσης θέματα που αφορούν την υποβολή στοιχείων στην Τράπεζα της Ελλάδος και στην Επιτροπή Κεφαλαιαγοράς από τις εταιρείες που διενεργούν τιτλοποιήσεις για λόγους διαφάνειας και προστασίας των επενδυτών. Ρυθμίζεται το επιτρεπτό του συμβιβασμού στο πλαίσιο των συμβάσεων χρηματοοικονομικών παραγώγων μετά την πτώχευση με αποτέλεσμα να εναρμονιστεί το ελληνικό δίκαιο με τα ισχύοντα σε άλλα ευρωπαϊκά δίκαια. 
Σημαντικές είναι οι διατάξεις του άρθρου 14 με τις οποίες προβλέπονται μια σειρά φορολογικές απαλλαγές τόσο για τα ομολογιακά δάνεια, όσο και για την τιτλοποίηση απαιτήσεων και ακινήτων. Οι ρυθμίσεις αυτές καθιστούν περισσότερο ευέλικτη την έκδοση ομολογιακών δανείων, πιο λειτουργικό το νέο θεσμό της τιτλοποίησης και εξασφαλίζουν έτσι προϋποθέσεις και για τους επενδυτές, ούτως ώστε να στραφούν στην ελληνική αγορά και να αποφύγουν αυτό που έκαναν μέχρι σήμερα που στρέφονταν στις διεθνείς αγορές. ?ρα δημιουργείται ένα ελκυστικότατο περιβάλλον, πέρα από θεσμικό, νομοθετικό και φορολογικό.
Στο άρθρο 10, στην παράγραφο 7, υπάρχει μία σημείωση που επαναλαμβάνεται και σε άλλα άρθρα. Θα ήθελα να το δείτε για να εξαλειφθεί. Είναι, επαναλαμβάνω, η τελευταία σημείωση της παραγράφου 7 του άρθρου 10.
Τέλος, το κεφάλαιο Δ΄ περιλαμβάνει τα άρθρα 17 και 21. Είναι διατάξεις που δεν σχετίζονται άμεσα με την ουσία του περιεχομένου όσον αφορά τα ομολογιακά δάνεια και την τιτλοποίηση απαιτήσεων, συμπληρώνουν όμως τα όσα αναφέρονται και κινούνται στο πνεύμα του νομοσχεδίου. 
Υπάρχουν, όμως, και μία σειρά τροπολογιών που συζητήθηκαν τόσο στην Διαρκή Επιτροπή Οικονομικών Υποθέσεων αλλά και τώρα κατατέθηκαν στην Ολομέλεια. Μεταξύ αυτών, άξια λόγου είναι η τροπολογία που έχει ενσωματωθεί και που αναφέρεται στην πολιτική μισθών στο δημόσιο. Με τη συγκεκριμένη διάταξη-τροπολογία υλοποιείται η εξαγγελθείσα εισοδηματική πολιτική για τους εργαζόμενους στο δημόσιο, στα ΝΠΔΔ και στους ΟΤΑ. Το συνολικό ποσό που καταβάλλεται υπερκαλύπτει κατά τη γνώμη μου τον πληθωρισμό και δημιουργεί πλεόνασμα στο εισόδημα των εργαζομένων στο δημόσιο. Και αυτό γιατί η αύξηση του 2,5% του βασικού μισθού επηρεάζει συνολικά την αύξηση των αποδοχών γιατί επιτυγχάνει την αναπροσαρμογή των βασικών μισθολογικών κλιμακίων και κατ? επέκταση αναπροσαρμόζονται και τα άλλα μισθολογικά κλιμάκια που έπονται αλλά και συγχρόνως αυξάνει τη βάση πάνω στην οποία υπολογίζονται και τα άλλα επιδόματα των εργαζομένων στο δημόσιο. 
Επιπλέον, το τρέχον έτος από 1.1.2003 καταβάλλονται σε πολλές κατηγορίες εργαζομένων ηυξημένα διάφορα πρόσθετα επιδόματα που είχαν. Για κάποιους καταβάλλονται για πρώτη φορά και για κάποιες άλλες κατηγορίες γίνεται αναπροσαρμογή επιδομάτων που είχαν. Επίσης, καταβάλλεται το οικογενειακό επίδομα και στους δύο συζύγους στο δημόσιο.
Τέλος, μέσα από την αλλαγή του φορολογικού συστήματος και με τις φορολογικές ελαφρύνσεις που ισχύουν από 1.1.2003 έχουμε ουσιαστικές αυξήσεις στο διαθέσιμο εισόδημα για όλους τους μισθωτούς, τους συνταξιούχους, για όλους τους εργαζόμενους στο δημόσιο, για τα ΝΠΔΔ και τους ΟΤΑ. ?ρα βλέπουμε ότι ο στόχος να επιτύχουμε αύξηση πραγματική του εισοδήματος των εργαζομένων μέσα από τη συγκεκριμένη εξαγγελθείσα εισοδηματική πολιτική, επιτυγχάνεται με τα τέσσερα αυτά μέτρα. 
Κύριοι συνάδελφοι, θα ήθελα να πω μια και είμαστε στο θέμα που έχει να κάνει με την πολιτική μισθών στο δημόσιο, ότι ήταν χρόνιο αίτημα των εργαζομένων στο δημόσιο και κατάκτησή τους -αυτό όμως έγινε επί Κυβερνήσεων του ΠΑΣΟΚ- η δυνατότητα συλλογικών διαπραγματεύσεων και συλλογικών συμβάσεων στο δημόσιο όταν μέχρι πρότινος γνωρίζαμε ότι μονομερώς η κεντρική εξουσία, η πολιτεία, η εκάστοτε Κυβέρνηση αποφάσιζε για την εισοδηματική τους πολιτική. Και έχουμε τραυματικές εμπειρίες από αυτήν την πολιτική. Δεν θέλω σήμερα ?μια και φαίνεται ότι το κλίμα είναι συναινετικό για το συγκεκριμένο σχέδιο νόμου?
ΑΓΓΕΛΟΣ ΤΖΕΚΗΣ: Καθόλου συναινετικό. Από μας δεν είναι. 
ΑΝΔΡΕΑΣ ΜΑΚΡΥΠΙΔΗΣ: Δεν θέλω να εξάψω τη συζήτηση. Γιατί μακριά από μένα κάτι τέτοιο. ?κουσα και στην επιτροπή και έχω την εκτίμηση ότι δεν θα το αποφύγουμε και σήμερα, από τη μεριά της Αξιωματικής Αντιπολίτευσης σχετικά με την πολιτική μισθών στο δημόσιο. Θα ήθελα να μας πουν αν είναι ικανοποιημένοι ή αν θα έπρεπε να δώσουμε μεγαλύτερη αύξηση και αν ναι ποια έπρεπε να είναι ή θα έπρεπε να προχωρήσουμε σε μικρότερη αύξηση. Και αυτό γιατί δεν μπορούμε να ξεχάσουμε ως εργαζόμενοι ?υπήρξα εργαζόμενος και μάλιστα εκπρόσωπός τους, το 0+0=14. Δεν θέλω να γυρίσω τόσο πίσω,.
Είναι το τελευταίο σημείο σύγκρισης που μπορούμε να έχουμε σχετικά με την εξαγγελθείσα εισοδηματική πολιτική επί κυβερνήσεως της Νέας Δημοκρατίας 1990-1993. Πιστεύω ότι δεν έχει καμία σύγκριση το βιοτικό επίπεδο και το επίπεδο μισθών των δημοσίων υπαλλήλων σήμερα σε σύγκριση με την τότε εποχή. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μια ερώτηση θα ήθελα να κάνω κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Κύριε Πρόεδρε?
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εσείς ειλικρινώς δεν καταλαβαίνετε το νόημα του 0 συν 0 ίσον 10, 11, 12; Γιατί παίζετε αυτόν τον άθλιο ρόλο; 
ΠΡΟΕΔΡΕΥΩΝ (Κωνσταντίνος Γείτονας): Εγώ μαθηματικά έχω σπουδάσει, κύριε Πρόεδρε. Δεν παίρνω θέση. Είναι πολιτικό το ζήτημα και το άθροισμα... 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μπορεί να μην το καταλαβαίνετε κύριε Πρόεδρε αλλά υπάρχουν οι αυτόματες ανατιμήσεις, οι αυτόματες προσθήκες αμοιβών οι οποίες ούτως ή άλλως ηύξαναν την τελική δαπάνη. Αυτό είπα. Το επανέλαβε και η δική σας Κυβέρνηση.
Λοιπόν, αυτές τις αθλιότητες εδώ μέσα τουλάχιστον μην τις επιχειρείτε. Είστε και καινούργιος. 
ΠΡΟΕΔΡΕΥΩΝ (Κωνσταντίνος Γείτονας): Πάντως αυτή δεν ήταν ερώτηση κύριε Πρόεδρε. Με φέρατε σε δύσκολη θέση. Πήρατε το λόγο για να κάνετε τοποθέτηση. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Όταν λέει τέτοια πράγματα, πρέπει να πάρει απάντηση.
ΠΡΟΕΔΡΕΥΩΝ (Κωνσταντίνος Γείτονας): Συνεχίστε, κύριε Μακρύπιδη.
ΑΝΔΡΕΑΣ ΜΑΚΡΥΠΙΔΗΣ: Κύριε Μητσοτάκη, επιτρέψτε μου με όλο τον σεβασμό, να σας πω ότι όσον αφορά την εξήγηση την ουσιαστική που δίνετε συμφωνώ, για την ωρίμανση, για την επιρροή στην αύξηση των επιδομάτων ?
(Θόρυβος από την πτέρυγα της Νέας Δημοκρατίας)
Επιτρέψτε μου. Εγώ μίλησα προηγουμένως για ουσιαστικές φοροαπαλλαγές. Μίλησα και για μια σειρά επιδομάτων που αυξάνονται. Με πληθωρισμό της τάξης του 3% ?
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτό είναι το γελοίο επιχείρημα που χρησιμοποιεί ο Πρωθυπουργός σας και ο Υπουργός σας.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ. Προσπαθώ να είναι ζωντανή η συζήτηση. Αν συνεχίσετε με διακοπές θα με αναγκάσετε να πάρω μέτρα. 
ΑΝΔΡΕΑΣ ΜΑΚΡΥΠΙΔΗΣ: Επιτρέψτε μου να κλείσω λέγοντας ότι το συγκεκριμένο σχέδιο νόμου έρχεται σαν συνέχεια τεσσάρων νομοσχεδίων που ολοκληρώνουν το θεσμικό πλαίσιο για την αγορά, για τις επιχειρήσεις, για την οικονομία και την ανάπτυξη. Προτείνω να τύχει της ψήφισης από το Κοινοβούλιο.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο εισηγητής της Νέας Δημοκρατίας, κ. Κούβελας.
ΣΩΤΗΡΙΟΣ ΚΟΥΒΕΛΑΣ: Αναρωτιέμαι, κύριε Πρόεδρε, αν οι κύριοι συνάδελφοι του ΠΑΣΟΚ τόσα χρόνια, δεν κατάλαβαν τι προσέφερε τότε η Νέα Δημοκρατία στους μισθωτούς και γι? αυτό εξακολουθούν να χρησιμοποιούν αυτό το σλόγκαν 0 συν 0 ίσον 14; Αν δεν το κατάλαβαν σε τι θα βοηθούσε να επαναλάβω εγώ την αλήθεια; Επιγραμματικά όμως, για τους καλόπιστους θα θυμίσω ότι εκείνη την περίοδο τυπική αύξηση των μισθών δεν έγινε. Όμως αυξήθηκαν τα επιδόματα. Διπλασιάστηκαν τα οικογενειακά επιδόματα. Περιορίστηκε η φορολογία. Δόθηκε σε όλους τους υπαλλήλους το επίδομα των 18.000 που το είχαν πάρει μόνο δύο κατηγορίες προνομιούχων που τους χρειαζόντουσαν προεκλογικά. 
Κάποιος υπολόγισε ότι μπορεί μεν η αύξηση των ονομαστικών μισθών να ήταν μηδενική αλλά αν υπολογιστούν όλα αυτά η πραγματική αύξηση έφθανε στο 14%.
ΠΑΝΑΓΙΩΤΗΣ ΛΑΦΑΖΑΝΗΣ: Μη μας τα λέτε έτσι. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Οι αριθμοί δεν αμφισβητούνται.
ΣΩΤΗΡΙΟΣ ΚΟΥΒΕΛΑΣ: Αυτό είναι. Δεν το προβάλαμε εμείς. Πάντως, κύριε Λαφαζάνη, αν το χρησιμοποιείτε αυτό ως επιχείρημα ώστε να δίνετε στην κυβέρνηση το δικαίωμα αυτό που ήταν τότε σλόγκαν να το κάνει η ίδια πράξη είναι δικός σας λογαριασμός.
Τώρα να έρθουμε στο νομοσχέδιο. Είπε ο αγαπητός συνάδελφος της Πλειοψηφίας ότι βλέπει ένα πνεύμα συναίνεσης στη σημερινή συζήτηση σε σχέση με το νομοσχέδιο. Έχει ανάγκη η Αίθουσα από συναίνεση σε σχέση με το αντικείμενο του νομοσχεδίου και όχι με το περιεχόμενο. Γιατί; Γιατί μετά τις τραυματικές εμπειρίες που είχαμε από τις συμπεριφορές των κρατικών οργάνων, των τραπεζών, των κυβερνητικών εκπροσώπων στο χρηματιστήριο, από τα όσα έπαθε ο ελληνικός λαός θα περίμενε κανένας να έχουμε μάθει και να έρθουμε σήμερα να ψηφίσουμε διατάξεις και νομοθετήματα που θα θεραπεύουν τις πληγές εκείνες. Δυστυχώς, όμως, με το νομοθέτημα αυτό ξύνουμε τις πληγές και ρίχνουμε και αλάτι. 
Θα ξεκινήσω από τις εντυπωσιακές απαλλαγές και τα προνόμια που θεσπίζει το νομοσχέδιο αυτό. Ο εκδότης ορίζει μονομερώς τους όρους του ομολογιακού δανείου. Ο ίδιος μπορεί να εμπορεύεται ομολογίες, μπορεί να τις μετατρέπει σε μετοχές αυξάνοντας ανεξέλεγκτα το μετοχικό κεφάλαιο, ο ίδιος ο εκδότης του ομολογιακού δανείου ορίζει τον εκπρόσωπο των ομολογιούχων, ο οποίος μάλιστα εξοπλίζεται με εξαιρετικές εξουσίες και ενεργώντας ακόμη πέραν των εντολών που έχει να μην ευθύνεται αλλά να δεσμεύει τους ομολογιούχους! 
Ειδικότερα οι εταιρείες του άρθρου 10 έχουν όλα τα προνόμια που συνοδεύουν τις απαιτήσεις, ουσιαστικά όλα τα προνόμια που έχουν δοθεί στις τράπεζες συμπεριλαμβανομένων των φοροαπαλλαγών και απαλλαγών από τέλη. Οι πράξεις και οι μεταβιβάσεις των εταιρειών ειδικού σκοπού, όπως η έκδοση ομολογιακού δανείου, η παροχή κάθε είδους ασφάλειας ή καταχώρησης στα δημόσια βιβλία ή εξόφληση ή μεταβίβαση ομολογιών απαλλάσσονται από κάθε φόρο. Κάθε εγγραφή, σύσταση, μεταβίβαση, διαγραφή εμπραγμάτων δικαιωμάτων προβλέπεται να επιβαρύνεται μόνο με πάγια δικαιώματα για τους έμμισθους υποθηκοφύλακες. Για τα συντασσόμενα συμβόλαια καταβάλλονται ουσιαστικά ελάχιστα τέλη, ψυχία. Το ίδιο συμβαίνει και τα Ταμεία των Νομικών και για τις αμοιβές των δικηγόρων. 
Η μεταβίβαση των απαιτήσεων από και προς τις εταιρείες του ειδικού σκοπού απαλλάσσονται από κάθε άμεσο και έμμεσο φόρο, χαρτόσημο, εισφορά κλπ.
Η μεταβίβαση ακινήτων προς τις εταιρείες και από τις εταιρείες του ειδικού σκοπού απαλλάσσονται από κάθε έμμεσο φόρο και τέλη χαρτοσήμου.
Τα δάνεια και οι πιστώσεις πάσης φύσεως προς τις εταιρείες του ειδικού σκοπού απαλλάσσονται. Επίσης, απαλλάσσονται και τα κέρδη. Έχουμε ακόμη απαλλαγή από την υποχρέωση καταβολής φόρου ακίνητης περιουσίας. 
Όλες αυτές οι εντυπωσιακές προνομίες θα ταίριαζαν εάν παίρναμε μέτρα για την αποκατάσταση σεισμοπλήκτων, να σώσουμε κάποιους από μεγάλες συμφορές, από επιδημίες, να προστατεύσουμε κάποιες ασθενείς ομάδες και ακόμη να ενισχύσουμε επιχειρήσεις που προσφέρουν στο κοινωνικό σύνολο. 
Όταν προσφέρονται όλες αυτές οι προνομίες περιμένει κανείς κάποια αντιπαροχή υπέρ του κοινωνικού συνόλου ή κάποια προσφορά κλίματος ασφάλειας στην αγορά. Τι παράγουν όμως εκείνοι προς τους οποίους προσφέρονται όλες αυτές οι διευκολύνσεις; Παράγουν τρία νέα προϊόντα. Παράγουν ομολογίες ως επιχειρήσεις, αυτά τα προνόμια που είχε το κράτος, οι κρατικοί οργανισμοί και οι τράπεζες δίνονται τώρα και σε ιδιωτικές επιχειρήσεις.
Δεύτερον, παράγουν ομολογίες έναντι απαιτήσεων που με αυτόν τον τρόπο τιτλοποιούνται και τρίτον παράγουν ομολογίες έναντι απαιτήσεων σε ακίνητα. 
Είναι αυτά τα προϊόντα υγιή και χρήσιμα;
Θα ξεκινήσω από την πρώτη κατηγορία, δηλαδή από τις επιχειρηματικές ομολογίες. Για ποιον λόγο μία επιχείρηση θα επιθυμούσε να προβεί στην έκδοση ομολογιών; Θα το έκανε σε περίπτωση που δεν μπορούσε να βρει στην αγορά τραπεζικό χρήμα. 
Όμως, σήμερα το επιτόκιο των τραπεζών για φερέγγυες επιχειρήσεις είναι τόσο χαμηλό που οποιαδήποτε αξιόπιστη επιχείρηση μπορεί να πάει σε τράπεζα -μάλιστα έχει και πολλές επιλογές- να δανεισθεί. Επομένως, δεν έχει ανάγκη να προβεί σε έκδοση ομολογιών. Γιατί αν προβεί σε έκδοση ομολογιών, πληρώσει τα έξοδα έκδοσης των ομολογιών και το αυξημένο επιτόκιο, για να είναι ελκυστικές οι ομολογίες τότε θα της στοιχίσει ακριβότερα από τον τραπεζικό δανεισμό.
?ρα, οι αξιόπιστες εταιρείες δεν πρόκειται να προσφύγουν στην έκδοση αυτών των ομολογιών. Στην έκδοση ομολογιών θα προσφύγουν εκείνες οι επιχειρήσεις που δεν μπορούν να δανειστούν από τις τράπεζες, οι εταιρείες εκείνες οι οποίες δυσκολεύονται στην αγορά ή είναι έτοιμες να πτωχεύσουν. Και θα αναρωτηθεί ίσως κάποιος: Αυτές τις εταιρείες θα τις αφήσουμε να χρεοκοπήσουν και να παρασύρουν στην πτώχευση τους δανειστές, τους εργαζόμενους και όλους όσους συνεργάζονται με αυτές; Και βέβαια, όχι. 
Όμως, από την άλλη μεριά, δεν πρέπει να τις αφήσουμε ανεξέλεγκτα να απευθυνθούν στο επενδυτικό κοινό και να πουλήσουν ομολογίες φούσκες. Και αυτό συμβαίνει, εδώ διότι κατά την έκδοση των ομολογιών δεν προβλέπεται καμία διασφάλιση προς το επενδυτικό κοινό. Δεν προβλέπονται προϋποθέσεις για τις εταιρείες που εκδίδουν τις ομολογίες. Το μόνο που προβλέπεται είναι ότι η αναξιόπιστη Επιτροπή Κεφαλαιαγοράς θα ελέγχει την αξιοπιστία τους. Δηλαδή, θα βάλουμε το «λύκο να φυλάει τα πρόβατα». 
Γνωρίσαμε τη δυναμικότητα των διαφόρων εισηγμένων επιχειρήσεων και κατανοήσαμε τον τρόπο λειτουργίας του χρηματιστηρίου, τους κινδύνους που περικλείει το παιχνίδι στο χρηματιστήριο και αυτήν τη στιγμή είμαστε σοφότεροι. Κινδυνεύουμε όμως από έναν καινούργιο θεσμό, τις ομολογίες νέου τύπου, ο οποίος θα διαφημιστεί ως εκσυγχρονισμός του συστήματος, ως κίνηση παράλληλη προς τα συμβαίνοντα προς άλλες προηγμένες χώρες και θα παρασυρθούν οι μη ενήμεροι. 
Κύριοι συνάδελφοι, οι πυραμίδες στην Αλβανία έτσι ξεκίνησαν. Προσφέρθηκε στον επενδυτή υψηλό επιτόκιο και δελεάστηκαν οι αφελείς, οι οποίοι αντί να πηγαίνουν στις τράπεζες να καταθέτουν τα χρήματά τους, τα κατέθεταν στους κατασκευαστές των πυραμίδων. 
Τώρα, ο αγοραστής των ομολογιών ο οποίος πράγματι βρίσκεται σε δύσκολη θέση γιατί τα επιτόκια καταθέσεων είναι πολύ χαμηλά -χαμηλότερα του πληθωρισμού- θα αναζητήσει κάποια άλλα προϊόντα. Θα ήταν ευχής έργο αυτά τα προϊόντα να είναι υγιή. Εάν υπήρχε διαδικασία η οποία θα διασφάλιζε την έκδοση αυτών των ομολογιών, τότε εμείς θα ψηφίζαμε με τα δυο μας χέρια. 
Όμως, αντί αυτού, ανοίγει η πόρτα για τη δημιουργία πυραμίδων ή αν δεν μας αρέσει ο όρος, μπορούμε να χρησιμοποιήσουμε τον αμερικάνικο όρο γιατί ανάλογα φαινόμενα τα λεγόμενα «προϊόντα-σκουπίδια» του χρηματιστηρίου. Δεν έχουν συμβεί μόνο στην Αλβανία, παρατράγουδα αλλά και εις Παρισίους και στις Ηνωμένες Πολιτείες και τα οποία θα έπρεπε να έχουν καταστήσει περισσότερο προσεκτικούς, τουλάχιστον τους κυβερνητικούς και τους γνωρίζοντες.
Δεν προσδιορίζονται, λοιπόν, κριτήρια για την πιστοληπτική ικανότητα των εκδοτριών. Αντίθετα, τους δίνεται η δυνατότητα να παίξουν παιχνίδια, όπως να αποκτούν και οι ίδιες οι εκδότριες επιχειρήσεις ομολογίες και στη συνέχεια να παίζουν με τις δικές τους ομολογίες ή να μετατρέπουν τις ομολογίες σε μετοχές και μ΄ αυτόν τον τρόπο να αυξάνουν το μετοχικό τους κεφάλαιο, χωρίς κανένας να ελέγχει εάν υπάρχουν οι προϋποθέσεις γι? αυτές τις αυξήσεις και τις μετατροπές. 
Τέλος, όπως είπα πριν, επικεφαλής και επομένως διαχειριστής των συμφερόντων των ομολογιούχων είναι ένα πρόσωπο το οποίο σύμφωνα με το νόμο το ορίζει ο εκδότης των ομολογιών! 
Το δεύτερο προϊόν το οποίο προβλέπεται από το νομοσχέδιο είναι οι ομολογίες από τιτλοποίηση επιχειρηματικών απαιτήσεων. Τι είναι αυτό το προϊόν και ο θεσμός; Επιχειρήσεις οι οποίες δεν μπορούν να εισπράξουν τις απαιτήσεις τους, τις δίνουν εργολαβία σε ένα τρίτο να τις εισπράξει. Θυμίζει δηλαδή τους παλαιούς Τελώνες που ακούγαμε στην εποχή του Χριστού ή σε εποχές φεουδαρχικές, όπου ο φεουδάρχης νοίκιαζε τους φόρους?
ΒΑΣΙΛΗΣ ΚΕΔΙΚΟΓΛΟΥ: Στους φορατζήδες. 
ΣΩΤΗΡΙΟΣ ΚΟΥΒΕΛΑΣ: Ναι, στους φορατζήδες.
Φαίνεται ότι και στις ημέρες μας, δυστυχώς, υπάρχουν ανάλογα φαινόμενα, όπου κάποιοι που δεν μπορούν να εισπράξουν αυτά που δικαιούνται ή που νομίζουν ότι δικαιούνται χρησιμοποιούν εταιρείες «φουσκωτών» για να κάνουν τις εισπράξεις τους. Αυτούς τους «φουσκωτούς» τώρα θα τους θεσμοθετήσουμε. Έτσι ο αφελής θα πηγαίνει και θα αγοράζει ομολογίες μιας εταιρείας «φορατζήδων», μιας εταιρείας «τελωνών», μιας εταιρείας «φουσκωτών». Οι ομολογίες αυτές είναι στον αέρα, διότι ο εκδότης, δεν είναι καθόλου φερέγγυος, διότι το νομοσχέδιο δεν προβλέπει ούτε προϋποθέσεις για τους μετόχους, ούτε ελάχιστο κεφάλαιο για την ίδρυση της εταιρείας, ούτε έλεγχο και παρακολούθηση της αξιοπιστίας τους. 
Τρίτο προϊόν είναι οι ομολογίες από τιτλοποίηση ακινήτων του δημοσίου ή εταιρειών.
Κύριοι συνάδελφοι, είναι γνωστό το επεισόδιο με την μεταβίβαση ακινήτου στον Αστέρα της Βουλιαγμένης έναντι εξευτελιστικού τιμήματος. Λέγεται ότι το τίμημα το πραγματικό μπορεί να είναι και είκοσι φορές μεγαλύτερο. 
Ο δρόμος, λοιπόν, ανοίγει με τις διατάξεις αυτές, ακίνητα του δημοσίου να δίδονται σε υπό σύσταση εταιρείες ειδικού σκοπού, οι οποίες δεν έχουν κανένα δικό τους περιουσιακό στοιχείο, δεν έχουν ίδια κεφάλαια, αλλά πληρώνουν την αξία των ακινήτων, από χρήματα που εισπράττουν εκδίδοντας ομολογίες. Δηλαδή, παίρνουν τα ακίνητα σε εξευτελιστικές τιμές, τα πληρώνουν με ξένα λεφτά, καρπώνονται τη διαφορά.
Όσον αφορά τις εταιρείες ειδικού σκοπού που τιτλοποιούν δικαιώματα από ακίνητα ιδιωτικά, εκεί θα γίνεται το αντίστροφο. Έχει μία μεγάλη επιχείρηση ακίνητα και θέλει να εισπράξει ρευστό γιατί τα ακίνητα είναι νεκρά. Θα δημιουργεί μία θυγατρική εταιρεία, θα της δίνει το δικαίωμα να τιτλοποιήσει τα ακίνητα και να εισπράξει, πουλώντας ομολογίες. Σ΄ αυτήν την περίπτωση οι ιδιωτικές εταιρίες θα υπερκοστολογούνται τα ακίνητα και το αφελές επενδυτικό κοινό θα τρέχει να αγοράσει τις ομολογίες αυτές διότι θα του προσφέρουν υψηλό επιτόκιο, χωρίς αντίκρυσμα. 
Όμως, η ενδιάμεση εταιρεία ειδικού σκοπού δεν έχει καθόλου περιουσιακά στοιχεία δεν έχει τίποτα άλλο παρά τα υπερτιμημένα ακίνητα της μητρικής εταιρείας, τα οποία θα τα έχει πουλήσει εκ δίνοντας ομολογίες στη διπλάσια τιμή. 
Ο ομολογιούχος, λοιπόν, θα έχει στα χέρια του ομολογίες δικαιώματα και απαιτήσεις έναντι μιας εταιρείας, η οποία αντιπροσωπεύει ουσιαστικά το μισό της αξίας απ? αυτήν που κεφαλαιοποιούνται οι ομολογίες και μάλιστα σε ακίνητα τα οποία θα είναι πάρα πολύ δύσκολο να αξιοποιηθούν στην πράξη. Αφού ήταν πολύ δύσκολο να τα αξιοποιήσει η μητρική εταιρεία, πώς είναι δυνατό ο ομολογιούχος να επωφεληθεί από την αξιοποίησή τους, εάν η ενδιάμεση εταιρεία, πρώτον, είναι αναξιόπιστη ?και δεύτερον, είναι ουσιαστικά υποκατάστατο του αρχικού ιδιοκτήτη. 
Κύριε Πρόεδρε, επειδή όσα προσφέρονται από το νομοσχέδιο ωφελούν μόνο τους εκδότες των ομολογιακών αυτών δανείων, δεν εξασφαλίζουν καθόλου μα καθόλου τους επενδυτές και επιβαρύνουν το κοινωνικό σύνολο, λόγω των φοροαπαλλαγών, τους νομικούς που εμπλέκονται ?υποθηκοφύλακες, συμβολαιογράφους, δικηγόρους- τους οποίους υποχρεώνουν να συμμετέχουν στις συναλλαγές έναντι εξευτελιστικού τιμήματος, επειδή αντί να γιατρεύουν τις πληγές από το χρηματιστήριο, δημιουργούν καινούριες πληγές και κινδύνους, για το λόγο αυτό δεν ψηφίζουμε το νομοσχέδιο. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Καλώς. 
Το λόγο έχει ο κ. Τζέκης εκ μέρους του Κομμουνιστικού Κόμματος Ελλάδας. 
ΑΓΓΕΛΟΣ ΤΖΕΚΗΣ: Κύριε Πρόεδρε, κύριοι συνάδελφοι, έχουμε σήμερα για συζήτηση ένα νέο θεσμικό πλαίσιο που κινείται, κατά τη δική μας γνώμη, στην κατεύθυνση του να διευκολύνει τις επιχειρήσεις, τους επιχειρηματίες, το κεφάλαιο γενικότερα για την εξεύρεση κεφαλαίων. Και βέβαια, όπως εισηγητικά λέει και το σχέδιο νόμου αυτό γίνεται ύστερα από τη μεγάλη κρίση του χρηματιστηρίου. Έτσι ονομάζουν τη ληστεία που έχει γίνει εδώ και τρία χρόνια, μέσω του χρηματιστηρίου, των μικροαποταμιευτών και των μικροεπενδυτών. Δηλαδή για μια ακόμη φορά η Κυβέρνηση ενδιαφέρεται για το πώς θα αυξηθεί η κερδοφορία των επιχειρήσεων και, βέβαια, μέσω των εταιρικών ομολόγων και των τιτλοποιήσεων απαιτήσεων και ακινήτων, εκείνο το οποίο θα γίνει για μια ακόμη φορά, κατά τη δική μας γνώμη, είναι ότι προσπαθεί η Κυβέρνηση να αποπροσανατολίσει την κοινή γνώμη και να εξαπατήσει το λαό για μια νέα καταλήστευση. 
Πιστεύουμε ότι και το παρόν σχέδιο νόμου κινείται στην κατεύθυνση να προωθήσει παραπέρα τις αναδιαρθρώσεις, τις συγχωνεύσεις, τις εξαγορές. Το ζήτημα είναι ότι δεν αφορά το σύνολο των επιχειρήσεων. Εμείς αναφερόμαστε στις μικρές και μεσαίες επιχειρήσεις. Αυτές αποκλείονται είτε από τα κοινοτικά πλαίσια στήριξης είτε μέσα από το χρηματιστήριο. Βέβαια, έχουν δυσκολία πρόσβασης προς τη χρηματοδότηση, γιατί δεν είναι φερέγγυες. Έχουμε δηλαδή εδώ μια νέα προσπάθεια ενίσχυσης και συγκέντρωσης του κεφαλαίου, που, βέβαια, αφορά μεγάλες επιχειρήσεις και ιδίως τραπεζικούς ομίλους. Και αυτό γίνεται ?αν θέλετε- και μέσα στα πλαίσια της Ευρωπαϊκής Ένωσης που προχωρεί την ολοκλήρωση και των κεφαλαιαγορών, αλλά και των ευρωπαϊκών αγορών ομολόγων. 
Επίσης, στο παρόν νομοσχέδιο γίνεται μια αναλυτική συζήτηση για τις τιτλοποιήσεις απαιτήσεων των ακινήτων. Πιστεύουμε ότι είναι ένας νέος τρόπος να βελτιώσει το οικονομικό προφίλ των τραπεζών. Είναι γεγονός ότι μέσα από τις εξελίξεις του χρηματιστηρίου έχουν χάσει. Βέβαια, δεν έχουν χάσει στο συνολικότερο απολογισμό. Δεν είναι δηλαδή μεγάλη η κερδοφορία τους. 
Και εδώ είναι ακριβώς το ζήτημα, ότι οι μεγάλες τράπεζες είναι εκείνες που θα βγουν κερδισμένες, γιατί έχουν την ευχέρεια να προχωρήσουν σε ευρεία τιτλοποίηση απαιτήσεων, αφού διαθέτουν και μεγάλη ακίνητη περιουσία, αλλά και έχουν χορηγήσει πάρα πολλά στεγαστικά δάνεια, στα οποία θα βασιστεί κυρίως η έκδοση των νέων ομολόγων. Μέσω αυτού του τρόπου προωθείται η συγκέντρωση στον τραπεζικό τομέα, αφού τα οφέλη που θα έχουν οι διάφορες τράπεζες θα διαφέρουν. 
Και βέβαια, το ζήτημα είναι ότι θα προηγηθεί η αποτίμηση των χαρτοφυλακίων από διεθνείς οίκους, τους οποίους θα αξιολογήσει η κεφαλαιαγορά. Και κατανοούμε όλοι, κύριοι συνάδελφοι, ότι αυτοί οι διεθνείς οίκοι είναι μετρημένοι στα δάκτυλα και ιδίως είναι πολυεθνικές εταιρείες, κυρίως αμερικανικές, οι οποίες ελέγχουν και την παγκόσμια αγορά.
?ρα, εδώ υπάρχει ακριβώς ο μεγάλος κίνδυνος και αυτό αποδεικνύει η ίδια η πραγματικότητα, η ίδια η ζωή. Ήδη στην Ευρωπαϊκή Ένωση, αλλά και στις Ηνωμένες Πολιτείες της Αμερικής που είναι προηγμένες καπιταλιστικές περιοχές, όπου τα σκάνδαλα μεταξύ οίκων που κάνουν την αξιολόγηση και της κεφαλαιαγοράς που δίνει την άδεια σε αυτές τις εταιρείες, είναι πάρα πολλά.
?ρα και από αυτό εξάγουμε το συμπέρασμα ότι δεν υπάρχει καμία ασφάλεια και των εταιρικών ομολόγων?
ΒΑΣΙΛΗΣ ΚΕΔΙΚΟΓΛΟΥ: Αυτοί οι ίδιοι θα εισπράξουν αμοιβή.
ΑΓΓΕΛΟΣ ΤΖΕΚΗΣ: Γι? αυτό λέω ότι υπάρχει σύνδεση μεταξύ της εταιρείας εκδόσεων και εκείνου ο οποίος κάνει τον έλεγχο για την πιστοληπτική ικανότητα.
Έτσι, πιστεύουμε ότι το ζήτημα των τραπεζών είναι ξεκάθαρο, ότι εδώ θα ευνοηθούν πραγματικά οι μεγάλες τράπεζες, γιατί ξέρετε ότι και η κεφαλαιακή επάρκεια των τραπεζών είναι σε οριακό σημείο, σύμφωνα με τα δεδομένα τα οποία έχει επιβάλλει η Τράπεζα της Ελλάδος.
Επιτρέψτε μου να αναφερθώ στα άρθρα 10 και 11, γιατί πιστεύουμε ότι είναι σημαντικά. Τα άρθρα αυτά λένε ότι οι τράπεζες θα δώσουν τις απαιτήσεις σε εταιρείες ειδικού σκοπού, οι οποίες θα κάνουν τις εισπράξεις. Αξίζει βέβαια να αναφερθούμε σ? αυτά τα δάνεια: είναι δάνεια που έχουν πάρει μικρές βιοτεχνίες, πολλοί αγρότες, καταναλωτικά δάνεια και βέβαια στεγαστικά δάνεια. Πρόκειται δηλαδή για λαϊκά στρώματα, τα οποία από τη μια στιγμή στην άλλη θα βρεθούν στη μέγγενη της όποιας εταιρείας ειδικού σκοπού. Και εδώ είναι ακριβώς ο κίνδυνος, ότι οι περιουσίες του λαού θα βγουν στο σφυρί, προκειμένου να εισπράξουν αυτές οι εταιρείες που θα έχουν πάρει το δικαίωμα από τις τράπεζες και από άλλες επιχειρήσεις, να κάνουν την είσπραξη. 
Ξέρουμε πολύ καλά ότι σε αυτό το σημείο ήδη υπάρχουν ειδικά γραφεία, στα οποία αναθέτουν οι τράπεζες την είσπραξη διαφόρων δανείων που έχουν πάρει ιδίως τα λαϊκά στρώματα. Και μάλιστα έρχεται η Κυβέρνηση να νομιμοποιήσει αυτά τα γραφεία, δίνοντας την ευχέρεια σε μεγάλες εταιρείες να κάνουν αυτή τη δουλειά. Στη Θεσσαλονίκη μάλιστα έχει επέμβει μέχρι και ο εισαγγελέας για τέτοιου είδους καταγγελίες, αλλά εσείς δεν κάνετε τίποτε άλλο παρά να νομιμοποιείτε αυτή την παράνομη δράση συγκεκριμένων γραφείων. Πιστεύουμε λοιπόν ότι υπάρχει σοβαρότατος κίνδυνος από τη μια στιγμή στην άλλη να βρεθούν αυτά τα λαϊκά στρώματα στη μέγγενη αυτών των εταιρειών, με όποιες οικονομικές και κοινωνικές συνέπειες μπορεί να υπάρξουν γι? αυτά.
Επίσης, πρέπει να τονίσουμε ότι αυτή η εταιρεία ειδικού σκοπού, στην οποία μεταβιβάζονται οι απαιτήσεις, εκδίδει ομολογίες. Και βέβαια μπορεί το νομοσχέδιο να μιλάει για περιορισμένο αριθμό ομολογιούχων ?γύρω στους εκατόν πενήντα- αλλά μέσα εκεί είναι και οι θεσμικοί επενδυτές. Και εμείς πιστεύουμε ότι, παρ? όλο που μπήκε μια δήθεν ασφαλιστική δικλείδα, δεν αφορά τα αμοιβαία κεφάλαια, τα ταμεία σύνταξης κλπ., μπορούν κάλλιστα τα επαγγελματικά ταμεία, που βάσει του νόμου θα ιδρυθούν, να είναι μέσα στα αμοιβαία κεφάλαια αυτά. Υπάρχει δηλαδή κίνδυνος και για τους εργαζόμενους.
Όσον αφορά το ζήτημα των τραπεζών, είναι γνωστά τα πανωτόκια που πνίγουν τις μικρομεσαίες επιχειρήσεις και τους αγρότες και κτηνοτρόφους μέσω της Αγροτικής Τράπεζας Ελλάδας. Και εδώ είναι το ζήτημα ότι με απόφαση και της Τράπεζας της Ελλάδας καταργούνται τα όρια δανειοδότησης των δανείων που δίνονται. Καταλαβαίνετε τι παιχνίδι στήνεται σε βάρος των λαϊκών στρωμάτων και υπέρ του τραπεζικού κεφαλαίου. 
Για τις τιτλοποιήσεις απαιτήσεων από ακίνητα:
Πιστεύουμε ότι είναι ένα πάρα πολύ σημαντικό ζήτημα και αφορά κυρίως το δημόσιο και τις επιχειρήσεις του δημοσίου που έχουν στα χέρια τους τη δημόσια ακίνητη περιουσία. Είχαμε τονίσει, όταν έγινε η συζήτηση στη Βουλή για την αξιοποίηση της ακίνητης περιουσίας του δημοσίου ότι, προετοιμάζεται πλέον από πλευράς της Κυβέρνησης με νομοσχέδιο που θα έρθει στη Βουλή και έρχεται τώρα, να περάσει τη μεγάλη ακίνητη περιουσία στα χέρια των ιδιωτών, με ό,τι κινδύνους αυτό συνεπάγεται για τους τυχόν επενδυτές που θα πάνε να αγοράσουν ομολογίες, γιατί θα πρέπει να πάρουμε υπόψη και τι γίνεται διεθνώς. Ξέρετε πολύ καλά ότι στην Ιαπωνία αυτό το προϊόν είχε πέραση. Οι τράπεζες έβγαλαν ομολογίες ακίνητης περιουσίας, αλλά ξέρετε ότι και η ακίνητη περιουσία και η υπερεκτίμησή της μπορεί να λειτουργήσει ως φούσκα, όπως το χρηματιστήριο, όπως έγινε και στην Ιαπωνία και είχαμε και χρεοκοπίες Ιαπωνικών τραπεζών που αναγκάστηκε την Κυβέρνηση μέσω της Κεντρικής Ευρωπαϊκής Τράπεζας να ρίχνει μπόλικο χρήμα για να μην χρεοκοπήσει το τραπεζικό σύστημα και για να μην τραβήξει στη χρεοκοπία ολόκληρη την οικονομία. ?ρα, εδώ καλοστήνεται μια παγίδα και για τους αγοραστές, αλλά και για την ακίνητη περιουσία που είναι περιουσία του λαού. Και δεν έχετε κανένα δικαίωμα να την ξεπουλήσετε και μέσω αυτού του προϊόντος. Γιατί υπάρχουν και τα ολυμπιακά έργα. Συζητήσαμε για τα «Ολυμπιακά Ακίνητα Α.Ε.», την εταιρεία που έχετε δημιουργήσει και καταλαβαίνετε πολύ καλά τι φιλέτα έχουν οι εταιρείες ειδικού σκοπού να φάνε. Και εδώ ακριβώς είναι το ζήτημα, ότι όλα αυτά, και τιτλοποιήσεις και τα ομόλογα ιδίως του δημοσίου έχουν ένα στόχο: να φανεί μέσα από αλχημείες ότι τα δημοσιονομικά πηγαίνουν καλά, ενώ ξέρουμε πολύ καλά ότι στους τέσσερις μήνες που ήρθαν τα πρώτα αποτελέσματα, η οικονομία πάει από το κακό στο χειρότερο είτε είναι το δημόσιο χρέος, είτε είναι τα ελλείμματα. Και το ξέρετε πολύ καλά ότι μέσω του ξεπουλήματος της ακίνητης περιουσίας θέλετε να μας εμφανίσετε εδώ ότι έχετε μια καλύτερη εικόνα στα δημοσιονομικά. Αυτός είναι ο σκοπός της Κυβέρνησης και γι΄ αυτό υπόσχεστε και μεγάλα κέρδη στους κεφαλαιοκράτες που θα κάνουν αυτή τη συγκεκριμένη δουλειά.
Όλα αυτά, όμως, συνοδεύονται και από μεγάλες φοροαπαλλαγές προς το κεφάλαιο. Και εδώ είναι ακριβώς το ζήτημα ότι έρχεται το Γενικό Λογιστήριο του Κράτους και σας λέει ότι είναι ανυπολόγιστη η στέρηση εσόδων μέσα από αυτές τις μεγάλες φοροαπαλλαγές. Και εδώ είναι ότι δεν φορολογούνται ούτε τα κέρδη από τη μεταβίβαση απαιτήσεων στην εταιρεία ειδικού σκοπού, αλλά ούτε τα κέρδη από την πώληση ακινήτων στην εταιρεία αυτή. Εδώ πρόκειται, δηλαδή, για μεγάλα κέρδη τα οποία θα είναι αφορολόγητα. Και δεν κάνετε βέβαια το ίδιο στη μεταβίβαση ενός ακινήτου από έναν γονέα στο παιδί, όταν πρόκειται για λαϊκές οικογένειες. Εκεί τους ξεζουμίζετε. 
Και αναφέρομαι στο άρθρο 14 παράγραφοι 2 και 3, που αφορά το όριο που βάζετε στις αμοιβές δικηγόρων, συμβολαιογράφων και δικαστικών επιμελητών. Και με τον τρόπο αυτό, απ΄ ό,τι λέει μέσα η έκθεση, έχουμε απώλεια εσόδων για τα ταμεία νομικών, ασφάλισης συμβολαιογράφων κλπ. Και είναι νομικά πρόσωπα δημοσίου δικαίου που δεν επιχορηγούνται από τον κρατικό προϋπολογισμό. Έρχεστε, λοιπόν, και βάζετε, όπως βάζετε και στους υπόλοιπους εργαζόμενους, πλαφόν στις αμοιβές. Και αυτό βέβαια έχει συνέπειες, όχι μόνο οικονομικές στο φυσικό πρόσωπο, αλλά έχει και στο νομικό πρόσωπο. Όσον αφορά δε τα ταμεία, έχουν απώλεια. Και μάλιστα το ταμείο νομικών βρίσκεται σε μια διαδικασία μέσω του Υπουργείου Κοινωνικών Ασφαλίσεων, μια επιτροπή για να δει την προοπτική του ταμείου και εκεί συμμετέχει και εκπρόσωπος του Υπουργείου Οικονομίας και Οικονομικών. Και δεν είχε την ευθιξία η Κυβέρνηση να κάνει μια συζήτηση και με τους νομικούς και με τους συμβολαιογράφους και με τους δικαστικούς επιμελητές.
Σε αυτό το σημείο θα καταθέσω για τα Πρακτικά τις προτάσεις που μας έχουν δώσει.
(Στο σημείο αυτό ο Βουλευτής κ. ?γγελος Τζέκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έτσι λοιπόν βλέπουμε και σε αυτό το σημείο πώς από την μία πλευρά ευνοείτε τους κεφαλαιοκράτες, αλλά όταν πρόκειται για τα υπόλοιπα κοινωνικά στρώματα πώς παίρνετε περιοριστικά μέτρα και για τις αμοιβές αλλά και για την ασφάλιση των συγκεκριμένων στρωμάτων. 
Μάλιστα θα πρέπει να πούμε ότι μας ενδιαφέρουν αυτά, γιατί ξέρετε ότι στο Ταμείο Νομικών είναι ασφαλισμένοι πολλοί μικροί δικηγόροι, που αγωνίζονται για το μεροκάματο και εσείς έρχεστε εδώ και μας λέτε ότι όλοι είναι προνομιούχοι. ?ρα, λοιπόν βάζουμε πλαφόν στις αμοιβές. 
Όταν και πάλι πρόκειται για μία μεταβίβαση ενός σπιτιού από το γονέα στο παιδί, εκεί δεν λέτε να βάλουμε πλαφόν. Εκεί όλα είναι καλά. 
Βλέπω, δηλαδή και σε όλα τα σημεία του νομοσχεδίου την ταξικότητα που σας διακατέχει. Όταν είναι να δώσετε στο κεφάλαιο, εκεί δεν έχετε περιορισμούς, εκεί μάλλον χαμογελάτε και τα δίνετε όλα, όπως ακριβώς δώσατε και τα Ελληνικά Πετρέλαια στον κ. Λάτση. Σε καμία περίπτωση δεν υπάρχει ?όσο και αν θέλετε εσείς να το παρουσιάσετε- απορρόφηση της «ΠΕΤΡΟΛΑ» από τα Ελληνικά Πετρέλαια, αλλά πρόκειται για ιδιωτικοποίηση της μεγαλύτερης σε στρατηγική σημασία επιχείρησης του δημοσίου, του κρατικού τομέα, της περιουσίας του ελληνικού λαού προς το ιδιωτικό κεφάλαιο. 
Εδώ συνεχίζετε την πολιτική που είχε εγκαινιάσει στις αρχές της δεκαετίας του 1990 η Νέα Δημοκρατία. Γι΄ αυτό και η Νέα Δημοκρατία δεν βρίσκει τίποτε άλλο να πει παρ΄ ότι αυτή δεν είναι ιδιωτικοποίηση, ενώ γνωρίζει πολύ καλά ότι σε πέντε χρόνια το πολύ θα περιέλθουν στα χέρια του κ. Λάτση και τα Ελληνικά Πετρέλαια. Πώς λοιπόν να πείτε και οι δύο την αλήθεια στον ελληνικό λαό, όταν έχετε την ίδια αφετηρία και τον ίδιο προσανατολισμό. 
Θέλω, κύριε Πρόεδρε, να τονίσω εν περιλήψει τι περιέχει εδώ μέσα. Εκπρόσωπος ομολογιούχων: Και αυτόν τον ορίζει η εκδότρια των ομολογιών. Δεν τον ορίζουν δηλαδή αυτοί που παίρνουν τις ομολογίες, αλλά η εκδότρια των ομολογιών. Καταλαβαίνετε πλέον ότι εδώ υπάρχει και ζήτημα διαφάνειας. Γιατί με εκείνον που διορίζω εγώ είναι επόμενο ότι θα έχουμε μία συνεργασία, σε βάρος βεβαίως αυτών που αγοράζουν τις ομολογίες. Οι πράξεις του εκπροσώπου και αν ακόμα γίνονται καθ? υπέρβαση, λέει, δεσμεύουν όλους τους ομολογιούχους?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα και άλλο χρόνο. 
ΠΡΟΕΔΡΕΥΩΝ (Κωνσταντίνος Γείτονας): Έχετε ακόμα τρία λεπτά για να ολοκληρώσετε. 
ΑΓΓΕΛΟΣ ΤΖΕΚΗΣ: ?έναντι της εκδότριας και για να μην έχει, λέει, ο εκπρόσωπος συνέπειες, θα πρέπει η εκδότρια εταιρία να πει ότι «Εγώ γνώριζα την υπέρβαση». Μα, είναι δυνατόν εγώ που ορίζω τον εκπρόσωπο να πω «Ξέρεις γνώριζα την υπέρβαση», αφού την υπέρβαση μαζί θα την σχεδιάσουν, προκειμένου να καταληστεύσουν και αυτούς που αγοράζουν τις ομολογίες. Καμία ασφάλεια δεν υπάρχει. Αυτό που είπαμε εδώ με την Επιτροπή Κεφαλαιαγοράς, δηλαδή η αξιολόγηση πιστοληπτικής ικανότητας των εκδοτριών εταιριών, καταλαβαίνετε πώς λειτουργεί. 
Έχουμε όμως, κύριε Πρόεδρε, και ένα σοβαρό θέμα στο άρθρο 10. Αναφέρεται στην επεξεργασία προσωπικών δεδομένων, όπου λέει ότι: «αυτός που θα βγάλει τις ομολογίες και αυτός που θα τις μεταβιβάσει, θα μεταβιβάσει και όλα τα προσωπικά δεδομένα». Εδώ υπάρχει σύμβαση μεταξύ ενός δανειολήπτη με την τράπεζα και έχουμε το απόρρητο. Έρχεται τώρα η Κυβέρνηση και λέει ότι δεν ισχύουν τα προσωπικά δεδομένα γιατί η εκδότρια εταιρία, αλλά και κάθε τρίτος από τον οποίο θα δανειστεί η εκδότρια εταιρία, θα μπορεί να έχει πρόσβαση στα προσωπικά δεδομένα. Δημοκρατικά δικαιώματα που χτυπιούνται! 
Σε αυτό το σημείο θα καταθέσω την έκθεση της αρμόδιας επιτροπής της Βουλής που έχει σοβαρές επιφυλάξεις. 
(Στο σημείο αυτό ο Βουλευτής κ. ?γγελος Τζέκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχουν και άλλες διατάξεις. Υπήρχαν με τον παλαιότερο νόμο περί των ανωνύμων εταιριών και οι ομολογίες, αλλά εκεί ξέρετε ότι έμπαιναν και κάποιοι φραγμοί. 
Ομολογιακά δάνεια μέχρι το 50% του μετοχικού κεφαλαίου ή της λογιστικής αξίας της περιουσίας της εταιρίας: Έρχεται τώρα η Κυβέρνηση και αυτά τα καταργεί και λέει ότι μπορεί να βγάλει ακόμα περισσότερα ομολογιακά δάνεια είτε καλύπτοντας το μετοχικό κεφάλαιο ή τη λογιστική αξία της περιουσίας της εταιρίας. Δηλαδή καμία προστασία δεν υπάρχει πλέον σε αυτούς που θα αγοράζουν τις ομολογίες. Καταλαβαίνουμε όλοι ότι σε αυτό το ζήτημα δεν θα μπορούσε να κάνει διαφορετικά η Κυβέρνηση, αφού ο προσανατολισμός της είναι να ευνοήσει τους επιχειρηματίες. 
Θέλω να αναφερθώ στην εισοδηματική πολιτική της Κυβέρνησης, γιατί πολλά έχουν ακουστεί. Το 2,5% είναι 2,5% και δεν μπορεί η Κυβέρνηση να χρησιμοποιεί και δεν δικαιούται άλλωστε να θεωρεί τα οικογενειακά επιδόματα ως δική της παροχή. 
Τα οικογενειακά επιδόματα τα διεκδίκησε το δημοσιοϋπαλληλικό κίνημα και μέσα από δικαστικές αποφάσεις τα κατοχύρωσε. Και ήταν η Κυβέρνηση εκείνη που πεισματικά για χρόνια πολλά αρνιόταν να τα δώσει. Και βέβαια δεν καταλαβαίνουμε για ποια αύξηση μιλά και ο εισηγητής της Πλειοψηφίας. Ξέρουμε πολύ καλά ότι το επίδομα ωρίμανσης και αυτό μειώνεται χρόνο με το χρόνο. ?ρα εδώ, παίρνοντας υπόψη και τον πληθωρισμό, διαπιστώνουμε ότι δεν υπάρχει αύξηση. Υπάρχει μείωση του μισθού. Και η πρόταση και του δημοσιοϋπαλληλικού ταξικού κινήματος λέει ότι θα πρέπει να δουν την ενσωμάτωση των επιδομάτων, ο μισθός να ανέβει στις 350.000 δραχμές και η σύνταξη να είναι 280.000 δραχμές. Η Κυβέρνηση όμως έχει γενικότερα σχέδια για το δημοσιοϋπαλληλικό κίνημα. Είναι το σχέδιο «Πολιτεία», είναι η σύνδεση μισθού-παραγωγικότητας, η σύνδεση του μισθού με το βαθμό και βέβαια η αποσύνδεση της σύνταξης από την αύξηση των μισθών.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ να ολοκληρώσετε, κύριε συνάδελφε.
ΑΓΓΕΛΟΣ ΤΖΕΚΗΣ: Θέλω να κλείσω με το εξής, κύριε Πρόεδρε. Θα πω στη δευτερολογία μου και για τις υπόλοιπες τροπολογίες. Πρόκειται όμως για ένα σημαντικό ζήτημα και απευθύνομαι στο Προεδρείο, το οποίο κάνει καλά τη δουλειά του, να επισημάνει επιτέλους στην Κυβέρνηση ότι δεν έχει το δικαίωμα εν κρυπτώ από την Αντιπολίτευση να περνά σημαντικές τροπολογίες που θα μπορούσαν να είναι ολόκληρα νομοσχέδια. Γιατί οι τέσσερις τροπολογίες, κύριε Πρόεδρε, έχουν τέτοιες μεγάλες φοροαπαλλαγές που θα μπορούσαν να ήταν ολόκληρο φορολογικό νομοσχέδιο. Εν κρυπτώ τις έφερε τώρα τη Δευτέρα, για να μπορέσουμε εμείς να τις πάρουμε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Μα, κύριε Πρόεδρε, όχι εν κρυπτώ.
ΠΡΟΕΔΡΕΥΩΝ (Κωνσταντίνος Γείτονας): Θα σας δώσω τον λόγο κύριε Υπουργέ για να απαντήσετε.
ΑΓΓΕΛΟΣ ΤΖΕΚΗΣ: Και τελειώνω με το εξής: Έχει να κάνει με το αίτημα των εργαζομένων στις θυγατρικές των Ελληνικών Χρηματιστηρίων Α.Ε. Έχουν ένα αίτημα να τύχουν του ευεργετήματος που έδωσε η Βουλή και στους εργαζόμενους του Χρηματιστηρίου Αξιών. Να έχουν δηλαδή το δικαίωμα να γίνεται όχι απόλυση, αλλά να μπορούν να μετατάσσονται στο δημόσιο. Καταθέτω λοιπόν εδώ και το συγκεκριμένο υπόμνημα γιατί πιστεύουμε ότι είναι πολύ δίκαιο. 
(Στο σημείο αυτό ο Βουλευτής κ. ?γγελος Τζέκης καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όσον αφορά, κύριε Πρόεδρε, τις υπόλοιπες τροπολογίες λάβετε υπόψη σας αυτό που σας είπα. Στη δευτερολογία μου θα αναφερθώ αναλυτικά, διότι και μέσα από τις τροπολογίες έχουμε φοροαπαλλαγές, μέσα από τις τροπολογίες θέλει να μας εμφανιστεί η Κυβέρνηση ότι ενισχύει την ανταγωνιστικότητα και την απασχόληση, όμως η ίδια η ζωή είναι εκείνη που αποδεικνύει ότι ούτε ανταγωνιστικότητα υπάρχει ούτε απασχόληση. Οι φωνές των ανέργων και οι φωνές της απόγνωσης πιστεύω ότι φθάνουν στα αυτιά σας, εκτός αν είστε κουφοί.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, σε σχέση με την αναφορά σας στο Προεδρείο οφείλω να σας δώσω μια απάντηση. Θα σας απαντήσει η Κυβέρνηση επί της ουσίας των τροπολογιών ?δεν είναι δική μου δουλειά- αλλά όσον αφορά το Προεδρείο και τον Κανονισμό δεν υπάρχει «εν κρυπτώ». Εμπροθέσμως κατατέθηκαν σε τροπολογίες την Παρασκευή, σύμφωνα με τον Κανονισμό. Για να μην λέμε κουβέντες για εντυπώσεις. Οι τροπολογίες κατατέθηκαν εμπροθέσμως, σύμφωνα με τον Κανονισμό.
ΑΓΓΕΛΟΣ ΤΖΕΚΗΣ: Κύριε Πρόεδρε,. ?
ΠΡΟΕΔΡΕΥΩΝ (Κωνσταντίνος Γείτονας): Παρακαλώ! Δεν έχετε το λόγο.
ΑΓΓΕΛΟΣ ΤΖΕΚΗΣ: Μισό λεπτό, κύριε Πρόεδρε. Δεν ξέρω αν το κάνετε τεχνηέντως. Ίσως δεν με καταλάβατε. Εγώ είπα ότι εν κρυπτώ η Κυβέρνηση φέρνει εδώ στο παραπέντε σχετικές τροπολογίες. Και λέω ότι το Προεδρείο, που κάνει καλά τη δουλειά του, θα πρέπει να επισημάνει στην Κυβέρνηση ότι η Αντιπολίτευση δεν μπορεί να νομοθετεί μέσα εδώ χωρίς να γνωρίζει και τις προθέσεις της. Γιατί αν αυτές οι τροπολογίες γίνονται με επεξεργασίες τμημάτων και συμβούλων, εμείς σε δύο μέρες δεν μπορούμε να τις δούμε. 
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, μπορείτε να συνεχίσετε όσο θέλετε, αλλά δεν τηρείτε τον Κανονισμό.
ΑΓΓΕΛΟΣ ΤΖΕΚΗΣ: Τον τηρώ.
ΠΡΟΕΔΡΕΥΩΝ (Κωνσταντίνος Γείτονας): Κάνατε αναφορά στο Προεδρείο, μιλήσατε για «εν κρυπτώ» κατάθεση.
ΑΓΓΕΛΟΣ ΤΖΕΚΗΣ: Μην με παραφράζετε. Είπα η Κυβέρνηση εν κρυπτώ, όχι εσείς.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ! Απάντησα στο «εν κρυπτώ» που αφορά το Προεδρείο. Οι τροπολογίες κατατέθηκαν εμπροθέσμως την Παρασκευή, σύμφωνα με τον Κανονισμό. 
Επί της ουσίας τώρα των διαφορών σας με την Κυβέρνηση να σας απαντήσει η Κυβέρνηση, δεν έχει κανένα λόγο το Προεδρείο να υπεισέλθει. 
ΑΓΓΕΛΟΣ ΤΖΕΚΗΣ: Όχι το Προεδρείο, η Κυβέρνηση εν κρυπτώ προσπαθεί...
ΠΡΟΕΔΡΕΥΩΝ (Κωνσταντίνος Γείτονας): Θα σας απαντήσει η Κυβέρνηση. 
Το λόγο έχει ο κ. Λαφαζάνης εκ μέρους του Συνασπισμού της Αριστεράς των Κινημάτων και της Οικολογίας. 
ΠΑΝΑΓΙΩΤΗΣ ΛΑΦΑΖΑΝΗΣ: Κυρία και κύριοι συνάδελφοι, το νομοσχέδιο που συζητάμε έχει έναν ωραίο τίτλο που λέει: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις». Κύριε Υπουργέ, εγώ θα το χαρακτήριζα αυτό το νομοσχέδιο «Χίλιοι συν ένας τρόποι, για να χάσει ο κάθε επενδυτής τα λεφτά του» και μάλιστα δημιουργικοί και εφευρετικότατοι τρόποι.
Αλλά, ενώ ερχόσαστε να εισάγετε διάφορα χρηματοδοτικά εργαλεία από τις μεγάλες κεφαλαιαγορές, χρηματοδοτικά εργαλεία που ξέρετε τι τραγικές συνέπειες είχαν για εκατομμύρια κόσμο, ενώ λοιπόν σπεύδετε αυτά τα χρηματοδοτικά εργαλεία να τα εισάγετε στην ελληνική νομοθεσία, αγνοείτε τους ανθρώπους! Όχι απλώς τους αγνοείτε, αλλά τους έχετε εγκαταλείψει πλήρως και τους εξωθείτε μέρα με τη μέρα στην ανεργία!
Σας το έχω πει, κύριε Υπουργέ, και λυπάμαι πάρα πολύ που γι? άλλη μια φορά απουσιάζει ο καθ? ύλην αρμόδιος αυτού του νομοσχεδίου, ο Υπουργός Οικονομικών κ. Χριστοδουλάκης και το κάνει συστηματικά στη Βουλή! Βεβαίως, καταλαβαίνω τις ασχολίες του να πουλήσει τα Ελληνικά Πετρέλαια στον κ. Λάτση. Έχει φούριες ο άνθρωπος! Αλλά είναι υποχρεωμένος να βρίσκεται κάθε φορά σε αυτή την Αίθουσα της Βουλής, όταν εισάγεται νομοσχέδιο, του οποίου είναι ο καθ? ύλην αρμόδιος!
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Στο εξωτερικό βρίσκεται για τις ανάγκες της Προεδρίας!
ΠΑΝΑΓΙΩΤΗΣ ΛΑΦΑΖΑΝΗΣ: Τότε με συγχωρείτε, αλλά γιατί σπεύδετε να φέρετε ένα νομοσχέδιο, όταν έχετε τόσες ανάγκες της Προεδρίας, απόντος του Υπουργού, ο οποίος δεν μπορεί να ακούσει τίποτα και δεν μπορεί να βελτιώσει; Σας σέβομαι, αλλά εσείς δεν μπορείτε να αγγίξετε ούτε μια τελεία από αυτό το νομοσχέδιο! Πώς θα το κάνουμε, δηλαδή;
Έχουμε καταθέσει τροπολογίες, κύριε Φωτιάδη, μια εξ αυτών των τροπολογιών είναι ένα έγκλημα που κάνετε, απολύοντας συνεχώς ανθρώπους με ομαδικές απολύσεις και τώρα με την ιδιωτικοποίηση του Χρηματιστηρίου Αξιών Αθηνών πάτε να τους πετάξετε στο δρόμο! 
Για ποια τροπολογία αναφέρομαι; Την ξέρετε πολύ καλά! Κάνει το κράτος ?όχι η ΣΙΣΕΡ ΠΑΛΚΟ- εσείς κάνετε απολύσεις! Ομαδικές, με εντολή σας από τον περασμένο Μάρτιο στο κεντρικό αποθετήριο αξιών! Ομαδικές απολύσεις! Έχετε αυθαίρετα πετάξει στο δρόμο εβδομήντα ανθρώπους, οι οποίοι είχαν συμβάσεις αορίστου χρόνου. 
Έρχεται, λοιπόν, το νομοσχέδιό σας που ιδιωτικοποιείτε το Χρηματιστήριο Αξιών Αθηνών και το μεταφέρετε στις τράπεζες, το πουλάτε στις τράπεζες και αντί αυτούς τους ανθρώπους στοιχειωδώς να τους εξασφαλίσετε, να τους δώσετε έστω τη στοιχειώδη δυνατότητα να έχουν μετάταξη σε έναν άλλο δημόσιο οργανισμό, σε μια άλλη δημόσια επιχείρηση, τους πετάτε στο δρόμο! Γιατί το κάνετε αυτό; 
Από την άλλη, ερχόσαστε να κατηγορήσετε τη ΣΙΣΕΡ ΠΑΛΚΟ. Είστε χειρότεροι από τη ΣΙΣΕΡ ΠΑΛΚΟ! Εσείς τα κάνετε αυτά τα πράγματα! Είστε μια Κυβέρνηση της ανεργίας. Και όχι μόνο αυτό! Με συγχωρείτε που οργίζομαι, αλλά δεν απαντάτε κιόλας! Σας καταθέτουμε τροπολογίες, σας κάνουμε αιτιάσεις, σας προβάλλουμε επιχειρήματα! Δεν λέτε γιατί δεν το κάνετε! Και αυτό το κάνω, διότι από το προηγούμενο νομοσχέδιο συνεχώς σας κάνω έκκληση γι? αυτούς τους εργαζόμενους. Δεν είναι δυνατό να πετάτε τριακοσίους εργαζόμενους στο δρόμο!
Επίσης, σας έχουμε καταθέσει και μια τροπολογία ?γιατί η συζήτηση δεν είναι μόνο για χρηματοδοτικά εργαλεία, υπάρχουν και άνθρωποι- όλη η κοινοβουλευτική ομάδα του Συνασπισμού, με την οποία σας ζητάμε να εξομοιώσετε τις αποζημιώσεις που παίρνουν οι εργατοτεχνίτες, όταν απολύονται, με τις αποζημιώσεις των υπαλλήλων, οι οποίες είναι πολλαπλάσιες. 
Σας το λέμε αυτό, διότι αυτό το διάστημα έχουμε συνεχείς απολύσεις στον ιδιωτικό τομέα. Αυτοί οι απολυμένοι παίρνουν ως αποζημίωση ψίχουλα! Το πιο εύκολο πράγμα σήμερα για έναν εργοδότη είναι να απολύσει! Δεν πληρώνει τίποτα! Κάνουμε, λοιπόν, μια τροπολογία και σας λέμε: Εξομοιώστε αυτές τις αποζημιώσεις, όταν απολύονται εργατοτεχνίτες, με τις αποζημιώσεις των υπαλλήλων. Κωφεύετε! 
Παρακαλώ! Πρέπει κάποτε να υπάρχει ίση μεταχείριση των εργαζομένων! Δεν μπορείτε να τους χωρίζετε σε δέκα κατηγορίες! Και αυτούς που παλεύουν σε ένα εργοστάσιο τους πετάνε στο δρόμο, όπως τις εργαζόμενες της ΣΙΣΕΡ ΠΑΛΚΟ που είναι έξω από τη Βουλή αυτή τη στιγμή και διαδηλώνουν. Δεν μπορεί σε αυτές τις εργαζόμενες που παλεύουν μια ζωή το μεροκάματο στη σειρά να λέτε «Όχι, εσείς θα πάρετε μια αποζημίωση ευτελέστατη» και ένας υπάλληλος, όταν απολύεται, θα παίρνει τις αμοιβές του. Καλώς κάνει! Βεβαίως και ο υπάλληλος να πάρει τις αποζημιώσεις, αλλά να εξισώσετε αυτές τις δύο αποζημιώσεις.
Επίσης -γιατί θα επικεντρώσω στους ανθρώπους και όχι στα χρηματοδοτικά εργαλεία την ομιλία μου- μας φέρατε την τροπολογία για αυξήσεις στους δημοσίους υπαλλήλους ύψους 2,5%. Είναι αύξηση αυτή, κύριε Υπουργέ; Κάνετε κριτική του μηδέν συν μηδέν ίσον δεκατέσσερα. Τι νόημα έχει να κάνετε αυτή την κριτική του μηδέν συν μηδέν ίσον δεκατέσσερα, όταν εσείς εδώ ερχόσαστε με νόμο να επιβάλετε αύξηση σε όλο το δημόσιο τομέα 2,5%;
Ξέρετε πόση είναι η ακρίβεια σήμερα; Ο επίσημος τιμάριθμός σας προσεγγίζει το 4%. Η πραγματική ακρίβεια για τα είδη πλατιάς λαϊκής κατανάλωσης βρίσκεται σε ιλιγγιώδη ύψη, απλησίαστα ύψη και ιδιαίτερα στα προϊόντα λαϊκής κατανάλωσης. Είμαστε μια χώρα που έχει τιμές Ευρώπης και μισθούς που προσεγγίζουν όλο και περισσότερο τον δεύτερο και τον τρίτο κόσμο. Αυτή είναι η κατάσταση.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Τον κάτω κόσμο!
ΠΑΝΑΓΙΩΤΗΣ ΛΑΦΑΖΑΝΗΣ: Τον δεύτερο και τον τρίτο. Πιο κάτω από τον τρίτο, δεν υπάρχει. Υπάρχει ο τέταρτος, ο οποίος?
ΑΠΟΣΤΟΛΟΣ ΑΝΔΡΕΟΥΛΑΚΟΣ: Υπάρχει και ο κάτω κόσμος!
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριοι συνάδελφοι!
ΠΑΝΑΓΙΩΤΗΣ ΛΑΦΑΖΑΝΗΣ: Και ερχόσαστε να πείτε ότι δίνετε αύξηση 2,5% και περικόπτετε από τις αρχικές εξαγγελίες σας και το επίδομα εξομάλυνσης; Τι είναι αυτή η πολιτική αν δεν είναι πολιτική άγριας λιτότητας και αναλγησίας; Πώς θα την χαρακτηρίσει κανείς αυτή την πολιτική; 
Καλά, δεν παίρνουν τίποτα οι εργαζόμενοι από την περίφημη αύξηση του Ακαθάριστου Εθνικού Προϊόντος που συνεχώς μας προβάλλετε. Μας λέτε συνέχεια η Ελλάδα πρώτη στην αύξηση του Ακαθάριστου Εθνικού Προϊόντος και τίποτα δεν παίρνουν οι εργαζόμενοι, να μην πάρουν ούτε καν τον πληθωρισμό; Αυτή είναι η σοσιαλιστική κατά τα άλλα πολιτική σας!
Όσον αφορά τώρα τα άλλα θέματα που θίγει το νομοσχέδιο, τα καινούργια ?εντός ή εκτός εισαγωγικών- χρηματοδοτικά εργαλεία τα οποία εισάγετε. Εγώ θα ξεκινήσω με ορισμένα θέματα τα οποία είναι άκρως περίεργα και δείχνουν ότι πάτε για εκλογές, κύριε Υπουργέ μου. Και πάτε για εκλογές, εισάγοντας έναν εισπρακτικό μηχανισμό ο οποίος μπορεί να επιφέρει τεράστια έσοδα στο κράτος χωρίς να τα εμφανίσετε ως δανεισμό. Ξεκινάω απ? αυτό, γιατί είναι πάρα πολύ επίκαιρο και σοβαρό και δυστυχώς δεν εθίγη όσο θα έπρεπε από ορισμένες πλευρές αυτής της Αίθουσας.
Κάνετε τις τιτλοποιήσεις των ακινήτων, επιτρέπετε δηλαδή να γίνονται τιτλοποιήσεις των ακινήτων από ιδιωτικές εταιρείες, αλλά προσθέτετε στο σχετικό άρθρο, όχι μόνο από ιδιωτικές εταιρείες, αλλά και από το δημόσιο και τις δημόσιες επιχειρήσεις. Και τι κάνετε επίσης. Ενώ οι ιδιωτικές εταιρείες μπορούν να κάνουν τιτλοποιήσεις των ακινήτων τους για να πάρουν ρευστό χρήμα μόνο για τα ιδιοχρησιμοποιούμενα ακίνητά τους, εδώ για το δημόσιο και τις δημόσιες επιχειρήσεις κάνετε μια λεπτή εξαίρεση η οποία είναι άκρως ύποπτη και αποκαλύπτει τις προθέσεις σας. Το δημόσιο και οι δημόσιες επιχειρήσεις, μπορούν να τιτλοποιούν, όχι μόνο τα ιδιοχρησιμοποιούμενα ακίνητά τους, αλλά όλα τα ακίνητά τους που έχουν στην κυριότητά τους ανεξάρτητα αν τα ιδιοχρησιμοποιούν ή όχι. Κάνετε μια εξαίρεση εδώ. Η εξαίρεση αυτή δεν είναι καθόλου αθώα. 
Και τι άλλο κάνετε: δίνετε τη δυνατότητα στον Υπουργό Οικονομίας και Οικονομικών κατά το δοκούν για τις ανάγκες της τιτλοποίησης των ακινήτων οποιαδήποτε δημόσια επιχείρηση που δεν είναι σήμερα ενταγμένη στον δημόσιο τομέα να τη βαφτίζει δημόσια επιχείρηση, για να μπορεί να τιτλοποιεί ακίνητα. Δηλαδή, για την τιτλοποίηση των ακινήτων δεν έχουμε ορισμό του ευρύτερου δημόσιου τομέα και των δημόσιων επιχειρήσεων. Αυτό θα τον καθορίζει μόνος του κατά το δοκούν με απλή απόφασή του ο Υπουργός Οικονομικών. Γιατί τα κάνετε αυτά, κύριε Υπουργέ; Πείτε μου γιατί βάζετε την τιτλοποίηση του δημοσίου, των δημοσίων επιχειρήσεων και ανοιγοκλείνετε σαν φυσαρμόνικα τις δημόσιες επιχειρήσεις; Για τον εξής απλό λόγο: θέλετε να εισπράξετε άμεσα ζεστό χρήμα. Από αύριο, με αυτό το νομοσχέδιο όλη η ακίνητη περιουσία του δημοσίου και των δημοσίων επιχειρήσεων, μπορεί να τιτλοποιηθεί μέσω μιας εταιρείας ειδικού σκοπού. Και ποια θα είναι η εταιρεία αυτή ειδικού σκοπού; Μπορώ να σας πω ένα παράδειγμα. Η ΕΤΑ Α.Ε. φτιάχνει μια εταιρεία ειδικού σκοπού. Μεταβιβάζονται όλα τα ακίνητα σε αυτή. Η ΕΤΑ Α.Ε. εκδίδει με αυτά τα ακίνητα ομολογιακό δάνειο, το δημόσιο εισπράττει ζεστό χρήμα και δεν φαίνεται ως δανεισμός, γιατί ο δανεισμός είναι της εταιρείας ειδικού σκοπού. 
Ούτε καν προβλέπεται στο νομοσχέδιο το ασυμβίβαστο αυτού που μεταβιβάζει τα ακίνητα να μην είναι πίσω και από την εταιρεία ειδικού σκοπού στην οποία μεταβιβάζονται τα ακίνητα για να εκδίδει ομολογιακό δάνειο.
Με αυτό τον τρόπο πάτε να κάνετε εκλογές. Μπορεί να δούμε αύριο να τιτλοποιείται η τεράστια ακίνητη περιουσία του δημοσίου είτε βρίσκεται στο Υπουργείο Πολιτισμού είτε είναι τα «Ολυμπιακά Ακίνητα» είτε είναι της ΚΕΔ είτε οποιοδήποτε άλλο ακίνητο, ακόμη και κληροδοτήματα τα οποία θα χρησιμοποιήσετε, προκειμένου να εισπράξετε άμεσο ρευστό χρήμα, χωρίς να μπορεί η EUROSTAT να σας ενοχλήσει και να σας πει ότι κάνετε δανεισμό. Να μην πηγαίνει δηλαδή στο δημόσιο χρέος. Δεν μας απαντάτε σε αυτά τα θέματα και εδώ χρειάζεται άμεση απάντηση. Δεν μπορείτε να το περάσετε έτσι. Να μας πείτε γιατί εισάγετε αυτές τις διατάξεις για το δημόσιο και τις δημόσιες επιχειρήσεις.
Ποιες τιτλοποιήσεις πρόκειται να κάνετε στο άμεσο διάστημα; Τι πρόκειται να εντάξετε εδώ; Τι προβλέπετε να εισπράξετε; Διότι αυτά τα πράγματα είναι δανεισμός όσον αφορά το δημόσιο. Και όμως θα το καλύψετε έτσι, ώστε να μη φαίνεται δανεισμός να μπορέσετε να κλείσετε και μαύρες τρύπες, που είναι τεράστιες πλέον, του προϋπολογισμού και βεβαίως να κάνετε παροχές, αν μπορέσετε και όσο μπορέσετε για τις εκλογές. Σε μερικούς μήνες δεκαετιών ακίνητη περιουσία του δημοσίου μπορεί να τιτλοποιηθεί με αυτά τα χρηματοδοτικά εργαλεία και να εισπραχθούν ποσά, τα οποία δεν μπορούσατε να εισπράξετε με κανέναν απολύτως άλλο τρόπο. Εγώ επισημαίνω τον κίνδυνο και πολύ φοβάμαι ότι η Κυβέρνηση, ενόψει εκλογών, εφαρμόζει πρακτικές που μας παραπέμπουν σε άλλες εποχές, προκειμένου να τα βγάλει πέρα και να κερδίσει υποτίθεται το εκλογικό παιχνίδι. 
Όσον αφορά τώρα τη φορολογική ασυλία που δίδεται σε όλα αυτά τα προϊόντα. Ομολογιακά δάνεια, τιτλοποιήσεις απαιτήσεων, τιτλοποιήσεις ακινήτων. Δεν υπάρχει καμία φορολογία. Όλα αυτά τα εργαλεία είναι αφορολόγητα. Είστε Υπουργός, αρμόδιος για τα φορολογικά θέματα και λυπάμαι πολύ που είστε εδώ και εισάγετε τέτοιες διατάξεις με το νομοσχέδιό σας. 
Γιατί τα εταιρικά ομόλογα τα εξισώνετε με τα ομόλογα του δημοσίου και έχουν ακριβώς την ίδια μεταχείριση; Γιατί, για πράξεις που γίνονται με εταιρικά ομόλογα εντός ή εκτός του χρηματιστηρίου, δεν θα πληρώνουν ούτε καν το τέλος των πράξεων αυτών; Ανεξαρτήτως μάλιστα αν προσφέρουν και υπεραξίες. Γιατί δεν φορολογείται η υπεραξία για τα ομόλογα; Εάν υπάρχει υπεραξία για τα εταιρικά ομόλογα, από πού και ως που δεν θα φορολογείται; Από πού ως που δεν φορολογείτε εισοδήματα που προέρχονται από τέτοιου είδους πράξεις; Πως είναι δυνατόν οι εταιρείες ειδικού σκοπού να απαλλάσσονται από τη φορολογία για τα κέρδη τους; Γιατί στην ουσία αυτό κάνετε. Με ποιο δικαίωμα δίνετε για την αγορά ιδιωτικών εταιρειών εταιρικά ομόλογα; Καταργείτε δηλαδή και εκεί το πόθεν έσχες και εξισώνετε το «status» των εταιρικών ομολόγων με το «status» των ομολόγων του δημοσίου. Κακώς βεβαίως υπάρχει και στα ομόλογα του δημοσίου η κατάργηση του πόθεν έσχες. Τα έχετε κάνει τα ομόλογα, όπως και το χρηματιστήριο, πλυντήριο του μαύρου αφορολόγητου χρήματος. Αυτό το καθεστώς τώρα το επεκτείνετε και για τα εταιρικά ομόλογα κατά απαράδεκτο τρόπο. Κατ? επέκταση και για τιτλοποιήσεις απαιτήσεων ακινήτων. Με ποιο δικαίωμα βάζετε, κύριε Υπουργέ ?όχι εσείς, ο κ. Χριστοδουλάκης είναι ο υπεύθυνος- πλαφόν ?ευτελέστατο μάλιστα- στις αμοιβές δικηγόρων και συμβολαιογράφων. Όταν σας λέμε, βάλτε κανένα πλαφόν στις τιμές που πάνε στα ύψη, τιναζόσαστε στον αέρα και μας λέτε τι είναι αυτά που λέτε, εδώ έχουμε ελεύθερη αγορά. Ποια ελεύθερη αγορά σας βάζει με νόμο να ορίζετε αμοιβές; Γιατί; Προς χάρη των εταιρικών ομολόγων και της τιτλοποίησης απαιτήσεων και ακινήτων;
Τι ζημία έχουν τα ταμεία των νομικών από αυτήν τη διατίμηση που κάνετε και πού θα βρείτε νομικούς να εξυπηρετούν αυτές τις υποθέσεις με τέτοιου είδους αμοιβές που λέτε, 2.000 ευρώ και στα υποθηκοφυλακεία 5.000 ευρώ; Τι είδους διατιμήσεις είναι αυτές που κάνετε; 
Επίσης, όσον αφορά τα ομολογιακά δάνεια, είναι δυνατόν η εκδότρια εταιρεία του ομολογιακού δανείου να ορίζει και τον εκπρόσωπο των ομολογιούχων; Σας το είπαμε ότι δεν είναι δυνατόν να γίνεται αυτό. Η εκδότρια εταιρεία δεν έχει τα ίδια συμφέροντα με τους ομολογιούχους. Δεν μπορεί η εκδότρια εταιρεία να λέει ότι αυτός εκπροσωπεί τους ομολογιούχους και μάλιστα οι πράξεις των εκπροσώπων των ομολογιούχων, ακόμη και αν είναι καθ? υπέρβαση των συμφερόντων των ίδιων των ομολογιούχων, να γίνονται αποδεκτές, να μην μπορούν να προσβληθούν από τους ομολογιούχους και να θεωρούνται τετελεσμένες.
Και θα ήθελα να σας πω και το εξής: Όπως έχετε αρθρώσει τα σχετικά άρθρα, η εκδότρια εταιρεία που βγάζει το ομολογιακό δάνειο μπορεί να έχει ακόμη και το 25% του ομολογιακού δανείου και ο εκπρόσωπος των ομολογιούχων που διορίζει η εκδότρια μέχρι και το 5%. Δηλαδή, πάμε σε μια συνέλευση των ομολογιούχων όπου μπορεί η εκδότρια εταιρεία μαζί με τον εκπρόσωπο των ομολογιούχων τον οποίο διορίζει, να έχουν το 30% των ομολογιών. Ποιος θα κάνει κουμάντο τότε εκεί πέρα, κύριε Υπουργέ; Προφανώς, η εκδότρια εταιρεία μαζί με τον εκπρόσωπο των ομολογιούχων που η ίδια διορίζει. Τι ποσοστά είναι αυτά; Με ποια λογική μπαίνουν τέτοιου είδους διατάξεις, έτσι ώστε οι ομολογιούχοι να είναι όμηροι τελικά αυτών που εκδίδουν τα ομολογιακά δάνεια και του εκπροσώπου που διορίζεται; Είναι απαράδεκτες διατάξεις και δεν είναι έξω από τη λογική να τις αλλάξετε έτσι, ώστε να τηρούνται τα στοιχειώδη ασυμβίβαστα.
Επίσης, θα ήθελα, τελειώνοντας, να σας μιλήσω για τις περίφημες τροπολογίες που είναι πολλές, έχουν πολλά άρθρα και έρχονται καθυστερημένα -το λέω αυτό και για το Προεδρείο- στα κόμματα και στους Βουλευτές και δεν προλαβαίνουμε να τις επεξεργαστούμε. Και εδώ βλέπω σε μία τροπολογία το εξής αμίμητο. Βεβαίως, πάτε για εκλογές αλλά έλεος, πια! Η τροπολογία λέει: «Με τη ρύθμιση της παραγράφου 5 παρέχεται η δυνατότητα στα πλαίσια της κοινωνικής πολιτικής της Κυβέρνησης να παραχωρούνται με κοινές αποφάσεις του Υπουργού Οικονομίας και Οικονομικών και του κατά περίπτωση αρμόδιου Υπουργού δωρεάν ακίνητα του δημοσίου σε άτομα που ανήκουν σε ασθενείς οικονομικά, κοινωνικά ομάδες, όπως σε αθίγγανους και παλιννοστούντες ομογενείς από την πρώην Σοβιετική Ένωση που έχουν ενταχθεί σε επιδοτούμενα από το κράτος στεγαστικά προγράμματα». Δεν κατάλαβα. Δηλαδή θα παίρνει απόφαση ο εκάστοτε Υπουργός Οικονομικών και θα μοιράζει δωρεάν γη; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Είστε αντίθετος στις παραχωρήσεις;
ΠΑΝΑΓΙΩΤΗΣ ΛΑΦΑΖΑΝΗΣ: Θα τα φέρνετε εδώ με διατάξεις στη Βουλή. Δεν μοιράζονται έτσι τα ακίνητα. Βεβαίως, πρέπει να γίνει κοινωνική πολιτική, δεν είναι όμως αυτές διατάξεις που φέρνετε, για να κάνετε κοινωνική πολιτική. Αυτές είναι διατάξεις, για να κάνετε εκλογές. 
Τέλος, κύριε Πρόεδρε, θα κάνω για άλλη μια φορά έκκληση στον κύριο Υπουργό, γι? αυτές τις δύο τροπολογίες που έχουμε καταθέσει και αφορούν εκατοντάδες εργαζόμενους να αναλάβουν μία δέσμευση, έτσι ώστε να κατοχυρωθούν στοιχειωδώς οι εργαζόμενοι στις θυγατρικές του Χρηματιστηρίου Αξιών Αθηνών, δηλαδή το ΟΟΚΑ, την ΕΤΕΣΕΠ και την ΑΣΥΚ? 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Κωνσταντίνος Γείτονας): Τελειώνετε, κύριε συνάδελφε. Το είπατε, στην αρχή, μην το επαναλαμβάνετε, παρακολουθώ τη συζήτηση. Και εγώ προσωπικά είχα τοποθετηθεί από τα έδρανα στο σχετικό νομοσχέδιο, υπέρ αυτού που λέτε για τους εργαζόμενους στις θυγατρικές. 
ΠΑΝΑΓΙΩΤΗΣ ΛΑΦΑΖΑΝΗΣ: Επίσης, αναφέρω την εξίσωση των αποζημιώσεων σε περίπτωση απόλυσης εργατοϋπαλλήλων και υπαλλήλων. Βεβαίως, θα καταψηφίσουμε το νομοσχέδιο.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο επίτιμος Πρόεδρος της Νέας Δημοκρατίας κ. Μητσοτάκης.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, θα αρχίσω με ορισμένες παρατηρήσεις επί της διαδικασίας, οι οποίες πρέπει να ακουστούν και από το Προεδρείο.
Με το νέο Σύνταγμα οι νόμοι, στην πλειοψηφία τους, ψηφίζονται από τις επιτροπές και έρχονται στην Ολομέλεια για να συζητηθούν σε μία μόνο συνεδρίαση επί της αρχής, κατ? άρθρον και στο σύνολο ώστε -ήταν σωστή η απόφαση που ελήφθη- η Ολομέλεια να γνωρίζει και να έχει γνώμη τελική επί όλων των νομοθετημάτων.
Έγινε σε αυτή την Αίθουσα μία μεγάλη συζήτηση, εάν μπορούμε να αλλάξουμε ή δεν μπορούμε τα κείμενα των νόμων που θα έρχονται ψηφισμένα από τις επιτροπές. Και ορθώς ελήφθη απόφαση ότι μπορούμε να τα αλλάξουμε. 
Αυτό, όμως, δεν σημαίνει, κυρίες και κύριοι συνάδελφοι, ότι μπορεί να έρχονται προσθήκες της τελευταίας ώρας ολόκληρα νομοθετήματα. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Δοθέντος ότι η συζήτηση πρέπει να τελειώσει μέσα σε έξι ώρες, δεν έχουμε το χρόνο, όχι μόνο να τα συζητήσουμε, αλλά πολλές φορές ούτε να τα αναγνώσουμε. 
Στην επιτροπή αυτό το νομοσχέδιο συνοδεύτηκε από προσθήκες πολύ ουσιαστικές, για τις οποίες θα μιλήσω μετά. Εκεί δεν έχουμε, από πλευράς διαδικασίας, αντίρρηση. Έγινε μία συζήτηση και η Κυβέρνηση προέκρινε τον τρόπο της προσθήκης για να λύσει την εισοδηματική πολιτική. Προσθήκη της τελευταίας ώρας. Χαρακτηρίζει την Κυβέρνηση! 
Σε ό,τι αφορά, όμως, τη Βουλή, εγώ δεν θα είχα καμία παρατήρηση να κάνω. Είμαι όμως, κυρίες και κύριοι συνάδελφοι, απόλυτα αντίθετος για τα τρία νομοθετήματα. Διότι τρία χωριστά νομοθετήματα στην ουσία προστίθενται την τελευταία ώρα που δεν έχουμε το χρόνο να τα συζητήσουμε σίγουρα όχι, αλλά φοβούμαι ούτε καν να τα αναγνώσουμε. Αυτό αποτελεί ξεπεσμό του Κοινοβουλίου και θα πρέπει επ? αυτού να παρθούν τελικές αποφάσεις. Να μπορεί μεν η Ολομέλεια να τροποποιήσει το νομοσχέδιο, να μην έρχονται όμως χωρίς καμία εγγύηση προσθήκες της τελευταίας ώρας. Διότι ειδικά γι? αυτή τη διαδικασία, δεν υπάρχει ούτε καν η εγγύηση η οποία υπάρχει στη συνήθη διαδικασία, ότι πρέπει να έχουν υποβληθεί ορισμένο χρόνο προηγουμένως. 
Τώρα επί της ουσίας. Το μεγάλο πρόβλημα του χρηματιστηρίου είναι, κύριε Υφυπουργέ, ότι το χρηματιστήριο σήμερα είναι ανυπόληπτο στη συνείδηση του λαού. Έχει κλονισθεί η εμπιστοσύνη μετά το τρομερό σκάνδαλο το οποίο έγινε τα τελευταία χρόνια. Και κατ? εξοχήν ανυπόληπτα είναι και τα όργανα, η Επιτροπή Κεφαλαιαγοράς. 
Κατά συνέπεια, πώς να κρίνει κανείς ένα νομοσχέδιο; Με τα αμερικανικά και τα ευρωπαϊκά μέτρα ή με τα ελληνικά μέτρα;
Πολύ φοβούμαι ότι η κριτική η οποία γίνεται από την Αντιπολίτευση, έχει πολύ βάση. Θα έπρεπε αυτά τα μέτρα -ασχέτως εάν θεωρητικά θα ήταν σωστό σε ένα χρηματιστήριο το οποίο θα λειτουργούσε και θα εποπτεύετο σωστά όπως είναι τα χρηματιστήρια χωρών της Δύσεως, προηγμένων- αυτές οι διατάξεις να μεταφερθούν σήμερα στο Ελληνικό Χρηματιστήριο όπως είναι, ή μήπως θα δημιουργήσουν τις δυνατότητες για περαιτέρω φούσκες, καταχρήσεις, θα βοηθήσουν να συνεχισθεί η αμαρτωλή πορεία του χρηματιστηρίου την οποία όλοι δεχόμαστε ότι πρέπει να θεραπεύσουμε;
Εγώ, κυρίες και κύριοι συνάδελφοι, πιστεύω απόλυτα ότι θα πρέπει πρώτα να έλθει η κύρωση και η κάθαρση του χρηματιστηρίου και αμέσως μετά η εξυγίανση. Για να επέλθει εξυγίανση πρέπει πρώτα να μπει βαθιά το νυστέρι στο απόστημα, να ερευνήσουμε επιτέλους τι έγινε, πώς φαγώθηκαν τα λεφτά των Ελλήνων από τους «έξυπνους» του χρηματιστηρίου. Πώς μπήκαν εταιρίες φούσκες την τελευταία ώρα με ψεύτικα τιμολόγια, με ψεύτικα στοιχεία; Πώς παίχτηκε το παιχνίδι αυτό με την απότομη άνοδο και μετά την απότομη πτώση; Εις ποίων τα θυλάκια πήγαν τα μεγάλα κέρδη;
Η έρευνα μπορεί να γίνει κατά δύο τρόπους. Είτε δικαστικά είτε από τη Βουλή με Εξεταστική Επιτροπή. Δικαστικά είχαμε μία θλιβερή περιπέτεια, την οποία όλοι γνωρίζουμε.
Μια ανακρίτρια κατηγορείται ότι όχι μόνο δεν έκανε το χρέος της στην έρευνα αυτής της υπόθεσης, αλλά υπέπεσε πιθανώς και σε ποινικά αδικήματα. Αυτό αποτελεί δικαστική κάθαρση; 
Όταν εμείς ζητούμε από την Κυβέρνηση να ανεβάσει το επίπεδο της δικαστικής έρευνας καλώντας την ολομέλεια του εφετείου να ορίσει αυτή εφέτες ανακριτές, έρχεται ο κύριος Υπουργός της Δικαιοσύνης και φέρνει μία διάταξη που καταργεί τη δυνατότητα που είχε μέχρι σήμερα να ζητήσει από την ολομέλεια του Εφετείου να ανεβάσει τη δικαστική έρευνα. Την καταργεί για να μην τον πιέζουμε να κάνει χρήση μιας διάταξης, την οποία ο κ. Σταθόπουλος δύο χρόνια πριν είχε φέρει ο ίδιος και είχε ψηφίσει.
Και ταυτόχρονα πολύ φοβούμαι ότι η πρόταση της Νέας Δημοκρατίας για εξεταστική των πραγμάτων επιτροπή θα έχει την ίδια τύχη. Όσο λοιπόν συνεχίζετε να καλύπτετε την παρανομία, να καλύπτετε τα σκάνδαλα, κύριοι συνάδελφοι του ΠΑΣΟΚ, μην περιμένετε ότι θα υπάρξει εξυγίανση του χρηματιστηρίου. Γι? αυτό και αυτές οι διατάξεις έχουν αυτήν τη μεταχείριση από την Αντιπολίτευση και είναι δικαιολογημένη.
Η δεύτερη παρατήρηση που θέλω να κάνω είναι ότι είναι προφανής η αγωνία της Κυβέρνησης να βρει χρήματα. Έχει δίκιο ο κ. Λαφαζάνης σ? αυτό που επεσήμανε. Η προσπάθεια τιτλοποίησης γίνεται όχι τόσο για τις ιδιωτικές επιχειρήσεις, αλλά κυρίως για τις δημόσιες και για το κράτος. Και κινδυνεύουμε να βρεθούμε ενώπιον του φαινομένου να τιτλοποιείται, δηλαδή να εκποιείται, η περιουσία του δημοσίου με γοργούς ρυθμούς και με διαδικασίες που δεν θα θέλαμε. 
Βεβαίως καταλαβαίνω τα χάλια της οικονομίας σήμερα και την αγωνία του απόντος κ. Χριστοδουλάκη όπως-όπως να βρει τρόπο να μαζέψει τα ασυμμάζευτα και προπαντός να είναι εντάξει και απέναντι στην Ευρώπη, η οποία σήμερα μας παρακολουθεί. Νομίζω όμως ότι αυτό που επιχειρεί σήμερα δεν είναι σωστό. Είναι μία πρωτοβουλία, την οποία εγώ δεν μπορώ σε καμία περίπτωση να εγκρίνω. Αυτά σε ό,τι αφορά τις γενικές παρατηρήσεις που είχα να κάνω επί του νομοσχεδίου.
Στο νομοσχέδιο αυτό προσετέθησαν προσθήκες, διότι έχουμε τρία επίπεδα συζήτησης. Το ένα είναι το αρχικό κείμενο, για το οποίο υποτίθεται ότι συζητούμε, το δεύτερο είναι οι προσθήκες ?τροπολογίες κατ? ευφημισμό, διότι είναι προσθήκες, άσχετα θέματα που προσετέθησαν στην επιτροπή- και το τρίτο είναι οι προσθήκες της τελευταίας ώρας.
Μπαίνω λοιπόν τώρα στις προσθήκες στην επιτροπή. Η πιο σημαντική είναι αυτή που αναφέρεται στην εισοδηματική πολιτική του επόμενου έτους. Ο συνάδελφος εισηγητής της Πλειοψηφίας, συμπαθής καθ? όλα, μας ρώτησε εάν είμαστε σύμφωνοι ή όχι με την εισοδηματική πολιτική της Κυβέρνησης. 
Εγώ, κυρίες και κύριοι συνάδελφοι, θα απαντήσω για δικό μου λογαριασμό και θα πω ευθέως ότι αυτά που δίνετε με τα χάλια της οικονομίας που έχουμε σήμερα είναι ήδη πολλά. Το ερώτημα όμως είναι: Αυτό είναι το πρόβλημα; Όταν μια κυβέρνηση οδηγήσει μία οικονομία στη χρεοκοπία, είναι υπεύθυνη διότι την οδήγησε σε χρεοκοπία και κατά συνέπεια δεν μπορεί από κει και πέρα να δώσει χρήματα που δεν έχει. Σήμερα θα είναι μεγαλύτερο το έγκλημα της Κυβέρνησης, στα χάλια που έχει φτάσει η οικονομία, εάν δώσει περισσότερα απ? αυτά που δεν πρέπει να δώσει. Και μιλώ γενικότερα.
Διαβάζω με κατάπληξη και ανατριχιάζω ότι συζητείται το κονδύλι των παροχών που κατά παράδοση κάνει το εκσυγχρονιστικό ΠΑΣΟΚ στην έκθεση της Θεσσαλονίκης. Ποιων παροχών, κύριοι συνάδελφοι; Η οικονομία χρεοκόπησε. Δεν μπορεί όμως η Κυβέρνηση από τη μια μεριά να λέει ότι όλα πάνε καλά, ότι η οικονομία αποτελεί το ισχυρό χαρτί της Κυβέρνησης και από την άλλη να ζητά απ? όλους κατανόηση σε μια πολιτική μειώσεως των εισοδημάτων. 
Υπάρχει μείωση του εισοδήματος σήμερα; Εγώ προσωπικά δέχομαι ότι σε ορισμένες περιπτώσεις οι κυβερνήσεις είναι υποχρεωμένες να κάνουν και μείωση του εισοδήματος. Όταν δεν υπάρχουν χρήματα, κύριοι συνάδελφοι, θα γίνει κάθε αναγκαία θυσία για την εξυγίανση μιας οικονομίας. Εδώ όμως δεν λέει κανείς ότι η οικονομία μας είναι σε αδιέξοδο και έχουμε ανάγκη να κάνουμε όλοι θυσίες.
Στο τέλος-τέλος έχει δίκιο και ο κ. Λαφαζάνης ?είναι κοινός τόπος, όλοι το λένε, όλες οι τηλεοράσεις το παρουσιάζουν, κύριε Υφυπουργέ- ότι ο τιμάριθμος ?δεν θέλω να κουβεντιάσω σήμερα για τον τρόπο με τον οποίο συντάσσεται- δεν εκφράζει την ακρίβεια, που είναι υπαρκτή στα είδη λαϊκής κατανάλωσης. Ο λαός υποφέρει. Υπάρχει μεγάλη ακρίβεια σήμερα και υπάρχει μεγάλη ανάγκη για πρώτη φορά στην Ελλάδα.
Εγώ προσωπικά πιστεύω ότι το πρόβλημα της οικονομίας σήμερα είναι το υπ? αριθμόν ένα πρόβλημα επί του οποίου απαιτείται πρώτα από όλα ειλικρίνεια. Πρώτα από όλα πρέπει να πούμε την αλήθεια. Να κάνουμε την ανατομία, να δούμε πού βρίσκεται η οικονομία και από εκεί και πέρα να κάνουμε πολιτική. Όσο καιρό ψεύδεται η Κυβέρνηση και λέει πράγματα που δεν είναι σωστά τόσο δεν μπορεί να κάνει πολιτική και οδηγεί τα πράγματα από το κακό στο χειρότερο.
Υπάρχει και μια άλλη προσθήκη στο άρθρο 23, η οποία είναι χαρακτηριστική, κύριοι συνάδελφοι του ΠΑΣΟΚ, του τρόπου με τον οποίο λειτουργεί η Κυβέρνησή σας του εκσυγχρονιστικού ΠΑΣΟΚ. Αναφέρεται στη Γενική Γραμματεία του Υπουργικού Συμβουλίου. Σας διαβάζω: «Με κοινή απόφαση των Υπουργών Οικονομίας, Οικονομικών, Εσωτερικών κλπ. ρυθμίζονται κατά παρέκκλιση από κάθε άλλη διάταξη τα θέματα που αφορούν στην οργάνωση, στη λειτουργία, στον τρόπο πλήρωσης των θέσεων, στη μισθολογική και βαθμολογική διαβάθμιση, ένταξη και εξέλιξη, καθώς και στα ειδικότερα προσόντα διορισμού και στα καθήκοντα του προσωπικού του ανωτέρου γραφείου».
Τι τη χρειαζόσαστε αυτήν τη διάταξη, κύριοι συνάδελφοι; Ντροπή! Κάντε και λιγάκι κράτει εσείς, το εκσυγχρονιστικό ΠΑΣΟΚ, που υποτίθεται ότι θα ακολουθήσετε καινούργιες τακτικές. 
Οι επιστημονικοί συνεργάτες της Εθνικής Επιτροπής για τα Δικαιώματα του Ανθρώπου αυξάνονται σε τρεις. Έχουμε ανάγκη να κάνουμε ένα ρουσφετάκι. ?λλα προσόντα κρατούνται και άλλα εγκαταλείπονται, διότι πρέπει να διορίσουμε τους ημετέρους. Είναι διατάξεις ντροπής, αλλά χαρακτηρίζουν απόλυτα την Κυβέρνησή σας και τον τρόπο με τον οποίο λειτουργεί.
ΚΥΡΙΑΚΟΣ ΣΠΥΡΙΟΥΝΗΣ: Πάντως δεν επιτρέπεται. Εγώ συμφωνώ μαζί σας.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ξέρω, κύριε συνάδελφε, αλλά οι συνάδελφοί σας του ΠΑΣΟΚ θα το ψηφίσουν, να μην έχετε αμφιβολία.
Πάμε τώρα και στις τελευταίες προσθήκες στα τρία καινούργια νομοσχέδια.
Το πρώτο αναφέρεται στο περίφημο θέμα των ΟΤΑ, στη δέσμευση που όντως υπάρχει για να ικανοποιηθούν οι δικαιούχοι, οι εργαζόμενοι στους ΟΤΑ, οι οποίοι δεν ικανοποιήθηκαν με δικαστικές αποφάσεις όσον αφορά στις αποδοχές που άλλοι πήραν και άλλοι δεν πήραν.
Κύριοι συνάδελφοι, δεν μπαίνω στην ουσία, κάνω όμως μια παρατήρηση. Αυτήν την ώρα οι ΟΤΑ στην Ελλάδα είναι χρεοκοπημένοι, έχουν τεράστιο οικονομικό πρόβλημα. Το κράτος δεν τους βοηθά. Είναι, όμως, το κράτος έτοιμο να επιβαρύνει τους ΟΤΑ, δίνοντας αυξήσεις στους υπαλλήλους τους με νόμους τους οποίους το κράτος ψηφίζει. Οι δήμαρχοι δεν έχουν το θάρρος να πουν ότι δεν έχουν λεφτά να πληρώσουν, διότι αναφέρεται σε πληρωμή υπαλλήλων και αυτό το θέμα είναι συμπαθές. Το αποτέλεσμα είναι ότι χρεοκοπούν ακόμα περισσότερο. Εξήντα εκατομμύρια ευρώ είναι η επιβάρυνση.
Κύριε Υπουργέ, είστε έτοιμος να τα δώσετε αυτά τα χρήματα στους ΟΤΑ όταν ψηφίζετε αυτήν τη διάταξη; Θα τους τα δώσετε από τον κρατικό προϋπολογισμό, ο οποίος είναι φαλιρισμένος; Βεβαίως όχι! Κατά συνέπεια τι κάνουμε εδώ; Κοροϊδεύουμε εαυτούς και αλλήλους.
Το δεύτερο νομοσχέδιο είναι ένα ολόκληρο φορολογικό νομοσχέδιο με επί μέρους θέματα, που έρχεται ως προσθήκη της τελευταίας ώρας.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Δύο λεπτά θα χρειαστώ, κύριε Πρόεδρε. Δεν θα μιλήσω γι? αυτό. Δεν έχω καν χρόνο να το διαβάσω με προσοχή. 
Αμφιβάλλω εάν κάποιος έχει την αίσθηση ότι το έχει διαβάσει, κύριε Υφυπουργέ. Είναι ο τρόπος με τον οποίο νομοθετούμε ?το λέω για ακόμη μια φορά και για την Ολομέλεια και για τον Πρόεδρο της Βουλής.
Θα κάνω και εδώ την ίδια παρατήρηση που έκανε προηγουμένως ο κ. Λαφαζάνης. Είναι περίεργο, αλλά σήμερα συμπίπτουμε με τον κ. Λαφαζάνη σε πολλά πράγματα. Αυτήν τη διάταξη, η οποία επιτρέπει να δίνετε ακίνητα του δημοσίου σε αθίγγανους και σε άτομα ελληνικής καταγωγής που έρχονται από το εξωτερικό, εγώ δεν θα είχα αντίρρηση να τη δεχθώ αλλά υπό προϋποθέσεις.
Θα ήθελα να ρωτήσω πολύ απλά: Και αν κάποιος δεν είναι αθίγγανος, δεν έχει δικαιώματα και αυτός; Για να είμαι πιο σαφής, επανειλημμένως έχω μιλήσει για τους πολυτέκνους, για τους ανθρώπους με τα δέκα ή τα οκτώ παιδιά. Δεν θα έπρεπε ο πολύτεκνος της Ελλάδας, ο οποίος έχει έστω από έξι και πάνω παιδιά, να έχει τα ίδια δικαιώματα που έχει και ο αθίγγανος; Δεν θα έπρεπε να μπορείτε να του δώσετε και αυτού κτήματα υπό τους ίδιους όρους από το δημόσιο; 
Σκεφθείτε το, κύριε Υπουργέ. Εάν η ευαισθησία σας εξαντλείται σ? αυτές τις ειδικές ομάδες, είναι άλλη υπόθεση. Όλοι μας τους βλέπουμε συμπαθώς, αλλά να μην ξεχνούμε επιτέλους και τους Έλληνες. Αυτή είναι μία παρατήρηση που κάνω στο δεύτερο θέμα. 
Το τρίτο νομοσχέδιο αναφέρεται στην πολιτική για τον ειδικό φόρο κατανάλωσης πετρελαίου εσωτερικής καύσεως. Είναι ολόκληρο νομοσχέδιο και έχω την αίσθηση ότι κινείται προς τη σωστή κατεύθυνση, αλλά βεβαίως δεν έχω καμία δυνατότητα να πω γνώμη επί της ουσίας διότι δεν μπορώ την τελευταία ώρα και πρόχειρα να εκφραστώ. 
Κυρίες και κύριοι συνάδελφοι, είπα τη γνώμη μου επί γενικοτέρων θεμάτων, τα οποία όμως συνδέονται με το νομοθέτημα το οποίο συζητούμε. Το συμπέρασμα στο οποίο εγώ καταλήγω είναι ένα και μόνο, κύριε Υπουργέ: Αυτήν την ώρα τα προβλήματα της Ελλάδος πρέπει να παρουσιαστούν στον ελληνικό λαό ακριβώς όπως είναι. Το πρώτο χρέος, το οποίο έχει η Κυβέρνηση, είναι να πει την αλήθεια. Το πρώτο χρέος, το οποίο έχει η Αξιωματική Αντιπολίτευση και τα μικρότερα κόμματα, είναι να παρουσιάσουν τα πράγματα όπως είναι. Διότι από τη μία μεριά να ζητούμε τα πάντα και από την άλλη μεριά να βλέπουμε την οικονομία να καταρρέει είναι ασφαλώς κάτι το οποίο δεν τιμά κανένα μέσα εις αυτήν την Αίθουσα. 
Πιστεύω ότι το μεγάλο έγκλημα που γίνεται σήμερα είναι ότι η εκσυγχρονιστική Κυβέρνηση του κ. Σημίτη, γαντζωμένη στην εξουσία, θα μείνει ίσαμε την τελευταία ώρα που της επιτρέπει το Σύνταγμα, οδηγώντας την ελληνική οικονομία σε πλήρη κατάρρευση. Πολύ φοβούμαι ότι η ανόρθωση από εκεί και πέρα θα είναι, αν όχι αδύνατη, πάρα πολύ δυσχερής. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Σπυριούνης.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, δεν μπορώ να μην ομολογήσω ότι πολλά από τα λεχθέντα από τον Πρόεδρο, τον κ. Μητσοτάκη, με βρίσκουν σύμφωνο. Θα ξεκινήσω από δύο παραδείγματα.
Την αλήθεια στο λαό, κύριοι συνάδελφοι, δεν την λέτε. Καμία πτέρυγα. Πολλές φορές δεν την λέω και εγώ και είμαι μαχητής της αλήθειας. Είναι θέμα πολιτικής αρετής να λεχθεί η αλήθεια στο λαό. Το ίδιο χρέος, το ίδιο καθήκον βαραίνει και τη συνολική Αντιπολίτευση. Δεν είναι μόνο η αλήθεια από την πλευρά της Κυβέρνησης. Η αλήθεια πρέπει να λέγεται και από το σύνολο του πολιτικού κόσμου, αν θέλουμε σ? αυτόν τον τόπο να κοιτάζουμε το λαό ευθέως στα μάτια, να μην τον παραπλανούμε, να μην τον παραπληροφορούμε, να μην τον έχουμε σε πλήρη άγνοια σοβαρών προβλημάτων που ανάγονται και συνδέονται με την εθνική επιβίωση. 
Δεύτερον, να δοθούν και να στηρίξουμε τις αδύνατες πλευρές, αλλά ξέρετε τι αίσθηση έχει ο κόσμος έξω, κύριε Υπουργέ; Ότι γίνονται για ψηφοθηρικούς σκοπούς στηρίξεις ξένων που εισήλθαν στην πατρίδα και πολλές φορές εισήλθαν με τρόπους που είναι γνωστοί και δεν τιμούν κανένα. Τι κάνουμε για τους πολύτεκνους; 
Για τους ανάπηρους πολέμου ζήτησα πριν από έξι-οκτώ χρόνια να τους αλλάξουν τα καροτσάκια. Η δαπάνη ήταν έξι εκατομμύρια δραχμές και είπαν ότι είναι πολλά τα χρήματα. Για τους ανάπηρους πολέμου ήταν πολλά τα έξι εκατομμύρια. Κυβέρνηση του ΠΑΣΟΚ ήταν, κύριε Υπουργέ, εσείς που είστε από την ακριτική περιοχή και αγωνιστήκαμε στην περιοχή μαζί εγώ ως στρατηγός και εσείς ως Πρόεδρος του Δημοτικού Συμβουλίου. Η πατρίδα και η δημοκρατία απαιτούν άλλη μορφή πολιτικής αρετής από όλους μας. 
Θα μείνω σε θέματα που εθίγησαν. Λαϊκός κίνδυνος: Τα λαϊκά στρώματα να ρυμουλκηθούν σε καταστάσεις που θυμίζουν πανωτόκια και χρηματιστήριο.
Η εταιρεία ειδικού σκοπού χρειάζεται μία προσοχή, χρειάζεται μια διασφάλιση.
Αλίμονο η Κυβέρνηση να μη διασφαλίζει έναντι αυτού του κινδύνου να περάσει ένα μεγάλο μέρος της ακίνητης περιουσίας στα χέρια επιτηδείων ή και ακόμη να εκποιηθεί ακίνητη περιουσία για να βολευτούν ελλείμματα, για να μειωθεί το δημόσιο χρέος από το 105,7 στο 97 που προβλέπει ο προϋπολογισμός του 2003. Αλίμονο λέω.
Οι φοροαπαλλαγές προς πάσα κατεύθυνση όχι μόνο σε εκείνους που έχουν, αλλά και σε εκείνους που δεν έχουν. Και υπάρχουν τρομερές πιέσεις. Οι μικρομεσαίοι υποφέρουν στις αγορές. Κλείνουν οι επιχειρήσεις. Απολύονται εργαζόμενοι. Δεν στηρίζονται οι μικρομεσαίοι.
Θεωρώ λογικό το αίτημα για το πλαφόν. Δεν είμαι ειδικός αλλά το θεωρώ λογικό γιατί γνωρίζω την κατάσταση ένδειας στην οποία έχει περιέλθει το μείζον μέρος του δικηγορικού επαγγέλματος. Γιατί λοιπόν το πλαφόν, που είναι και εις βάρος των ταμείων, να σταματά να είναι τα 1.200 ευρώ στο αντίκρισμα του 1/20 των δικηγορικών αμοιβών; Νομίζω ότι πρέπει να το δείτε αυτό.
?λλη αλήθεια είναι η μεγάλη ακρίβεια που υπάρχει. Ήρθε ένας απόστρατος στρατηγός σήμερα στο γραφείο μου. Και επιτρέψτε μου να πω προς άρση κάθε υπόνοιας και υποψίας ότι μπορεί να ήταν προκατειλημμένος, ότι ανήκει στους εξεζητημένους ΠΑΣΟΚτζήδες, ανήκει στο κόμμα το δικό μου. Και μου είπε «στρατηγέ, πριν πέντε χρόνια η οικονομική μου κατάσταση ήταν καλύτερη από σήμερα». Γιατί στρατηγέ μου, του λέω, πήραμε αυξήσεις, έγινε τούτο, το άλλο. Και μου λέει «η ακρίβεια που υπάρχει δεν συνυπολογίζεται». Συμψηφίστηκε η ακρίβεια; Δεν συμψηφίστηκε. Και όλα αυτά λόγω ευρώ, που καταλαβαίνετε τι ανισορροπίες είχαμε και λόγω του ότι ξέφυγε, ολίσθησε η κατάσταση σε ανεξέλεγκτα επίπεδα. Έχει επιβαρυνθεί το εισόδημα των μεσαίων και πτωχών τάξεων από την ακρίβεια.
Να προσθέσω ότι στο κόμμα το δικό μας ?και επιτρέψτε μου να το πω όπως το νιώθω- προσπαθήσαμε να ιδιωτικοποιήσουμε από τη μία μεριά και να προστατεύσουμε το εργαζόμενο προσωπικό από την άλλη. Θα συμφωνήσω και θα ενώσω την κραυγή μου για το προσωπικό του τμήματος εκείνου του χρηματιστηρίου που ιδιωτικοποιήθηκε. Θα πρέπει να ληφθεί προστατευτική μέριμνα ώστε να μη βρεθούν εργαζόμενοι, οικογένειες εργαζομένων επί σειρά ετών, στο δρόμο γιατί άλλαξε το στυλ της οικονομικής αντίληψης στην πατρίδα μας.
Πιστεύω ότι το νομοσχέδιο συμπληρώνει τον οικονομικό κύκλο προσαρμογής της οικονομίας μας στα νέα δεδομένα της αγοράς και την ολίσθησή μας -και τη λέω γιατί έχει και πολλά μειονεκτήματα- στην Ευρωπαϊκή Ένωση. Είμαι υπέρ της ολίσθησης αυτής. Θα μπορούσε να είναι ομαλότερη ίσως με καταλληλότερους χειρισμούς επί σειρά δεκαετιών, αν θέλετε. 
Η προσαρμογή λοιπόν, της νομοθεσίας στο νέο οικονομικό πλαίσιο είναι απαραίτητη. Πιστεύω ότι αυτό το νομοσχέδιο έρχεται να συμπληρώσει αυτήν την προσαρμοστική εξέλιξη που πραγματοποίησε με το νομοθετικό έργο η Βουλή και η Κυβέρνηση.
Το νομοσχέδιο έρχεται να δώσει διέξοδο, ευκαμψία, προσαρμογή χρηματοδότησης σε επιχειρήσεις που το υφιστάμενο θεσμικό πλαίσιο δεν επέτρεπε και τις πίεζε σε εξωτερικής χρηματοδότησης μορφές όπως με ομολογιακά δάνεια. 
Το νομοσχέδιο έχει μία σειρά κεφαλαίων και άρθρων. Τα κεφάλαια είναι τέσσερα, τα άρθρα με το ακροτελεύτιο είναι είκοσι τέσσερα. Θα σταθώ σε δύο άρθρα, στο είκοσι δύο και στο είκοσι τρία ελλείψει χρόνου.
Κύριε Υπουργέ, πάντοτε οι στρατιωτικοί είχαν αμοιβές περίπου ανάλογες με εκείνες των δικαστικών. Και πάντοτε από τους στρατιωτικούς ζητάμε να μην έχουν ωράρια, να μην έχουν σαββατοκύριακα. Για παράδειγμα ο αξιωματικός υπηρεσίας μπαίνει δύο φορές την εβδομάδα ή ενέδρα τρεις φορές. Όταν ήμουν μέραρχος στον Έβρο, λοχαγός μου είπε ότι απουσίαζε τέσσερις νύχτες την εβδομάδα από το σπίτι του, με γυναίκα και παιδί. Από την άλλη, οι μισθοί τους είναι μισθοί πείνας. Να κάνετε από 681 ευρώ το βασικό μισθό του ανθυπολοχαγού, κύριε ακρίτα Υπουργέ, σε 981 ευρώ όσο του πρωτοδίκη. Πώς θα φυλάξουμε Θερμοπύλες, κύριε Υπουργέ; Για να κρατηθούν σε αυτή την έπαλξη πρέπει να υπάρχει ηθική στήριξη. Δεν υπάρχει όμως ούτε ηθική στήριξη ούτε υλική. Τελευταίος τροχός της αμάξης θεωρούνται.
Ξέρετε αν έχει φάει ποτέ ένα βράδυ ο κύριος Πρωθυπουργός με τους Αρχηγούς των Ενόπλων Δυνάμεων; Ποτέ. Πήγε ο κύριος Πρωθυπουργός ?τα λέμε ανοιχτά εδώ- σε ένα στρατόπεδο, στο Δ΄ Σώμα Στρατού για να του γίνει ανάπτυξη του επιχειρησιακού σχεδίου; Ποτέ. Η άμυνα δεν είναι ούτε χαρτιά ούτε λόγια. Απαιτείται καθημερινή σμίλευση του φρονήματος και του ανθρώπινου παράγοντα που αποτελεί το 75% της ισχύος.
Το άρθρο 23 το θεωρώ απαράδεκτο. Δεν μπορεί να μιλάμε για το Υπουργικό Συμβούλιο και να μιλάμε για κατά παρέκκλιση ρυθμίσεις, Τι εύνοια είναι αυτή; Είναι η «γυναίκα του Καίσαρος». Επιβαρύνει περισσότερο την αντίληψη της ευθύνης και να φαίνεται τίμια η γυναίκα του Καίσαρος.
Εκτός από το άρθρο 22 για το λόγο που εξέθεσα και το άρθρο 23, ψηφίζω το νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για μία παρέμβαση γιατί θα ακολουθούν και άλλες τοποθετήσεις.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Για το νομοσχέδιο θα μιλήσω αμέσως μετά μόλις τελειώσουν οι τοποθετήσεις όλων των συναδέλφων, για να απαντήσω συνολικά. 
Θα κάνω ορισμένες παρατηρήσεις γι? αυτά που ακούστηκαν προηγούμενα και ειδικότερα του επιτίμου Προέδρου της Νέας Δημοκρατίας. Η προσπάθεια της Νέας Δημοκρατίας να παρουσιάσει την οικονομία ως μία οικονομία κατεστραμμένη είναι μία προσπάθεια που έχει βάθος χρόνου. Ήταν η ίδια η Νέα Δημοκρατία η οποία στοιχημάτιζε πριν μερικά χρόνια στην αποτυχία της πανεθνικής προσπάθειας για την ΟΝΕ, στην προσπάθεια όλου του ελληνικού λαού. Ήταν αυτή που μιλούσε για οικονομία που στηριζόταν σε ξύλινα πόδια. Και όμως, διαψεύστηκε για πολλοστή φορά από το αποτέλεσμα της προσπάθειας αυτής. Πρέπει να επαναλάβουμε με τον πλέον πανηγυρικό τρόπο ότι η προσπάθεια του ελληνικού λαού αλλά και η αποτελεσματικότητα των ασκηθεισών οικονομικών πολιτικών έφεραν την Ελλάδα από μία χώρα που επί Νέας Δημοκρατίας ήταν η «ψωροκώσταινα», μία χώρα ικέτης απέναντι στην Ευρωπαϊκή Ένωση, η πολιτική μας την έκανε μία Ελλάδα ισχυρή. 
Το ότι το 2002 μια χρονιά ιδιαίτερα δυσχερή για την παγκόσμια οικονομία, μια χρονιά που οι οικονομίες θεωρητικά και πραγματικά ισχυρές όπως αυτές των ΗΠΑ, της Γερμανίας, της Ιαπωνίας είδαν τις προβλέψεις τους να αποτυγχάνουν και τους στόχους τους να καταρρακώνονται, η ελληνική οικονομία βάδισε με ρυθμούς ανάπτυξης πενταπλάσιους του μέσου όρου της Ευρωπαϊκής Ένωσης. Ήταν μια χρονιά που η οικονομία για παράδειγμα της Γερμανίας, από πρόβλεψη για ρυθμό ανάπτυξης 2,5%, έπεσε στο 0%. Η χώρα μας όμως, από το 3,8% είδε τους ρυθμούς ανάπτυξης να αυξάνονται στο 4%. 
Και μια και μιλήσαμε, στρατηγέ μου, για την αλήθεια, πρέπει να πούμε ποια είναι η αλήθεια για την οικονομία. Η αλήθεια είναι ότι αυτή η Κυβέρνηση και με τις προσπάθειες του ελληνικού λαού κατάφερε η ελληνική οικονομία που την τετραετία ?90-?93 είχε βάλει ταχύτητα όπισθεν στην ανάπτυξη, όταν όλες οι χώρες της Ευρώπης εκινούντο με υψηλούς ρυθμούς ανάπτυξης, να έχει τώρα τρομακτική αύξηση επενδύσεων. Οι πραγματικοί μισθοί των εργαζομένων που εκείνη την τετραετία είχαν μειωθεί σε πραγματικούς αριθμούς, τώρα έχουν ρυθμούς αύξησης τετραπλάσιους του μέσου όρου αύξησης των μισθών των εργαζομένων στην Ευρωπαϊκή Ένωση.
Αυτή την επιτυχία της οικονομικής πολιτικής μας προσπαθεί να μηδενίσει η Νέα Δημοκρατία, γιατί είναι μια προσπάθεια επιτυχής. Όμως όταν μιλάμε για οικονομία, πρέπει να γνωρίζετε, κύριοι συνάδελφοι της Νέας Δημοκρατίας, ότι θα παίζετε στο δικό μας γήπεδο, σ? ένα γήπεδο που μόνο επιτυχίες έχει να δείξει στην οικονομία, ενώ η δική σας οικονομική πολιτική απέτυχε όταν διακυβερνούσατε τη χώρα. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το είπε το μάθημά του ο κύριος Υφυπουργός και ησύχασε. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Μάνος έχει το λόγο.
ΣΤΕΦΑΝΟΣ ΜΑΝΟΣ: Κύριε Πρόεδρε, παραδόξως ενώ όλα πάνε καλά, όπως είπε ο κύριος Υφυπουργός, τα τελευταία επτά χρόνια το κατά κεφαλήν εισόδημα της Ελλάδας σε σχέση με τον μέσο όρο της Ευρώπης, είναι ουσιαστικά στάσιμο. Από 65% που ήταν όταν αναλάβατε, έχει φτάσει στο 68% σύμφωνα με τα στοιχεία της EUROSTAT. Στο ίδιο χρονικό διάστημα η Ιρλανδία ξεκίνησε από το 70% και σήμερα έχει φτάσει στο 115%. 
Θα επισημάνω ακόμη στα πλαίσια αυτής της «εξαιρετικά ωραίας» εικόνας της ελληνικής οικονομίας, το γεγονός ότι ποτέ δεν υπήρχαν τόσοι πολλοί νέοι άνεργοι όσοι σήμερα. Την απελπιστική κατάσταση στην οποία βρίσκονται νέοι είκοσι τρία-είκοσι πέντε ετών που δεν βρίσκουν δουλειά, είμαι βέβαιος ότι την γνωρίζετε, διότι αυτά τα νέα παιδιά έρχονται στο γραφείο σας να ζητήσουν εργασία. 
Κύριε Πρόεδρε, με επανειλημμένες μου παρεμβάσεις το ?99 επεσήμανα ότι η αδράνεια της Επιτροπής Κεφαλαιαγοράς και των αρχών του χρηματιστηρίου επιτρέπει σε θεσμικούς κατεργαρέους να καταληστεύουν τους μικροεπενδυτές. Για το θέμα της ζημιάς την οποία υπέστησαν οι μικροεπενδυτές σας θυμίζω ότι ο Πρωθυπουργός στη Βουλή είπε με κυνικό τρόπο «ας πρόσεχαν». 
Έρχομαι τώρα στο σημερινό νομοσχέδιο. Η εισαγωγή διατάξεων που διευκολύνουν την έκδοση ομολογιακών δανείων και την τιτλοποίηση επενδύσεων, είναι κατά τη γνώμη μου θετική εξέλιξη. Η εισαγωγή των θεσμών του ομολογιακού δανείου και της τιτλοποίησης, θα ήταν πολύ καλύτερο όμως να είχε γίνει πολύ ενωρίτερα. Κάλλιο αργά παρά ποτέ.
Θετικό είναι ότι στο νομοσχέδιο αυτό καταργούνται οι ποικίλες υπέρ τρίτων επιβαρύνσεις που συνοδεύουν σήμερα τα δάνεια. Αν κάτι θα έπρεπε να ζητήσει κανείς είναι ό,τι θα ισχύει εφ? εξής για τα ομολογιακά δάνεια, να ισχύει για όλα τα δάνεια. Διαφορετικά δημιουργείται τώρα μια στρέβλωση υπέρ των ομολογιακών δάνειων και σε βάρος των υπολοίπων δανείων. 
Το νομοσχέδιο, όμως, κύριε Πρόεδρε, δεν δείχνει από πουθενά να προστατεύεται ο μικροεπενδυτής, αυτός που θα αγοράζει ομολογίες και πρέπει να προστατευθεί από τους θεσμικούς κατεργαρέους. Τέτοιες ρυθμίσεις δεν φαίνονται στο νομοσχέδιο. Είναι νομίζω απολύτως αναγκαίο η Κυβέρνηση να συνειδητοποιήσει ότι παράλληλα με το νομοσχέδιο, πριν εφαρμοστεί, πρέπει να υπάρξουν ρητοί κανόνες που θα προστατεύουν το μικροεπενδυτή. Ποιος θα προστατεύσει αυτόν που θα αγοράσει ένα ομόλογο, που χορηγεί για παράδειγμα 10% την ώρα που στο Ταμιευτήριο κερδίζει μόνο 2,5%. Ποιος θα τον προστατεύσει; Πιστεύω πως θα παρασυρθεί να το κάνει. Επ? αυτού μίλησε προηγουμένως ο κ. Κούβελας, όταν αναφέρθηκε σε παρόμοια φαινόμενα σε γειτονικές χώρες.
Υπάρχει επίσης το πρόβλημα που έθεσε με μεγάλη ενάργεια ο κ. Μητσοτάκης. Είναι όλα τα συστήματα γύρω από το χρηματιστήριο απολύτως ανυπόληπτα. Δεν υπάρχει καμία απολύτως εμπιστοσύνη και κανένας δεν έχει εμπιστοσύνη ότι πίσω απ? αυτό το νομοσχέδιο, παρά το γεγονός ότι σαφώς είναι ορθόν ότι γίνεται, δεν κρύβονται τερτίπια αυτών που αποκαλώ θεσμικούς κατεργαρέους.
Αυτοί, κύριε Πρόεδρε, κατά κύριο λόγο είναι οι μεγάλες επιχειρήσεις ή παραεπιχειρήσεις του δημοσίου. Εκεί είναι το πρόβλημα και ποιος θα μας προστατεύσει απ? αυτές τις επιχειρήσεις; Όλα αυτά δεν είναι σαφή γιατί όταν πρόκειται περί εταιρείας του ευρύτερου δημόσιου χώρου, το ελληνικό δημόσιο και οι αρχές δεν λειτουργούν καθόλου. 
Προχθές επεσήμανα με ερώτησή μου ότι στον «ΑΣΤΕΡΑ» της Βουλιαγμένης μολονότι είναι εισηγμένες στο χρηματιστήριο και συνεπώς έχει και ιδιώτες μετόχους με νομοθετική ρύθμιση η Κυβέρνηση τετραπλασίασε το συντελεστή δόμησης. Είμαι βέβαιος και το εύχομαι αυτό, όταν θα έρθει η ώρα να χορηγηθεί άδεια οικοδόμησης στον «ΑΣΤΕΡΑ», θα έρθει το Συμβούλιο της Επικρατείας να ακυρώσει την έκδοση αυτής της άδειας, διότι πρόκειται περί πρωτοφανούς σκανδάλου. Σε καμία ιδιωτική επιχείρηση ή σε ιδιώτη δεν θα συναινούσε το Υπουργείο ΠΕΧΩΔΕ να τετραπλασιαστεί ο συντελεστής όπως έγινε στη συγκεκριμένη περίπτωση. Εύχομαι και ελπίζω ότι θα πέσει αυτή η διάταξη στο Συμβούλιο της Επικρατείας. Όμως, ποιος θα μας προστατεύσει από ενδεχόμενα ομολογιακά δάνεια της Ολυμπιακής ή του ΟΣΕ.; 
Μια παρατήρηση και επ? αυτής θέλω διευκρίνιση από τον κύριο Υπουργό. Στο άρθρο 11 για την τιτλοποίηση ορίζεται ότι μπορούν να εκδώσουν τέτοιες ομολογίες εταιρείες που έχουν κεφαλαιοποίηση που υπερβαίνει τα 350.000.000 ευρώ, με άλλα λόγια τα 100.000.000.000 δραχμές. Ποιες εταιρείες ονομαστικά έχουν αυτήν την κεφαλαιοποίηση; Υποθέτω ότι αναφέρεστε στον ΟΤΕ, στη ΔΕΗ και σε κάποιες τράπεζες, ίσως όχι σε όλες, σε μερικές. Ποιες εταιρείες έχουν τέτοιου είδους κεφαλαιοποίηση; Ήθελα να μας το πείτε. Και εδώ υποκρύπτεται μία φωτογραφική διάταξη όπως έγινε με τον «ΑΣΤΕΡΑ».
Τελειώνοντας, κύριε Πρόεδρε, θα ήθελα να πω ότι όλα αυτά περιβάλλονται από την απόλυτη έλλειψη εμπιστοσύνης και την ανυποληψία του χρηματιστηρίου. Αυτό το οποίο απαιτείται παράλληλα με το νομοσχέδιο είναι να υπάρξουν τελείως ξεκάθαροι κανόνες για το πώς θα προστατευθεί ο μικροεπενδυτής. Αυτούς τους κανόνες δεν τους βλέπω εδώ. Φυσικά, δεν αρκούν οι διάφορες αόριστες παραπομπές στο τι κάνει η Επιτροπή Κεφαλαιαγοράς. Είδαμε τι έκανε η Επιτροπή Κεφαλαιαγοράς. Μάλιστα, εξαιτίας της αδράνειας αυτής της Επιτροπής κατεστράφησαν εκατοντάδες χιλιάδες μικροεπενδυτές. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κρητικός. 
ΠΑΝΑΓΙΩΤΗΣ Ν. ΚΡΗΤΙΚΟΣ: Κύριε Πρόεδρε, κατ? αρχήν θα ήθελα και εγώ να επισημάνω ότι η Αναθεώρηση του Συντάγματος, η οποία οδήγησε στον πολυκερματισμό της νομοθετικής αρμοδιότητας της Ολομέλειας, μεταβιβάζοντας αυτήν την αρμοδιότητα στις επιτροπές, στέρησε την Ολομέλεια από ουσιώδες δικαίωμα. Ήρθε όμως η σχετική διάταξη και μετά από πολλή προσπάθεια και με σωστή ερμηνεία του Συντάγματος ισχύει η συζήτηση της μιας ημέρας για τα νομοσχέδια που ψηφίζονται στις αρμόδιες Διαρκείς Επιτροπές. 
Ωστόσο, όμως, έχουμε και εδώ την «παρέκκλιση» ?κατά τον Κανονισμό σωστή- της καταθέσεως τροπολογιών για τις οποίες ο Βουλευτής δεν ενημερώνεται έγκαιρα και εμπρόθεσμα, ούτως ώστε να μπορεί να πάρει θέση επί αυτού του αντικειμένου. 
Σε γενικές γραμμές, θα συμφωνήσω με τον επίτιμο Πρόεδρο της Νέας Δημοκρατίας κ. Μητσοτάκη σε ό,τι αφορά αυτό το διαδικαστικό θέμα, λέγοντας ότι πρέπει να δούμε την με μεγαλύτερη άνεση συζήτηση των νομοσχεδίων στην Ολομέλεια. Η μία ημέρα έχει ουσιαστικά το χαρακτήρα του κατεπείγοντος και δεν έχουμε ανάγκη από κατεπείγουσες διαδικασίες. Η σχετική διάταξη του Συντάγματος, η οποία προβλέπει την κατεπείγουσα διαδικασία, τα τελευταία χρόνια δεν έχει εφαρμοστεί πολλές φορές σ? αυτήν την Αίθουσα. Παλαιότερα, σε άλλες εποχές δεν είχε εφαρμοστεί καμία φορά η διάταξη του άρθρου 76 όσον αφορά την κατεπείγουσα διαδικασία της μιας ημέρας ή των έξι ωρών κατά το προϊσχύον καθεστώς του Κανονισμού, των δέκα ωρών με την τροποποίησή του.
Μπαίνοντας στην ουσία του νομοσχεδίου, θα ήθελα να πω ότι πήρα το λόγο για να επισημάνω ορισμένες πλευρές του νομοσχεδίου. Δεν θα κρίνω ούτε την αρχή του νομοσχεδίου αλλά ούτε και τη φιλοσοφία του. Κινείται προς την κατεύθυνση της στήριξης και υποστήριξης του επιχειρηματικού κεφαλαίου χάρη του ελεύθερου ανταγωνισμού στα πλαίσια της οικονομίας της αγοράς. 
Αυτός ακριβώς είναι ο στόχος και σε σχέση με αυτόν τον στόχο ορισμένες πλευρές του είναι αρνητικές. Αρνητικές είναι εκείνες οι πλευρές του νομοσχεδίου οι οποίες θίγουν δικαιώματα ασθενέστερων κοινωνικών ομάδων σε σχέση με τις επιχειρήσεις τις οποίες θέλει να ευνοήσει και να στηρίξει το νομοσχέδιο. 
Αναφέρομαι στο καθεστώς των εργασιακών σχέσεων των εργαζομένων στην ΑΕΧΕ οι οποίοι πλέον είναι μετέωροι και δεν υπάρχει καμία διασφάλιση για το μέλλον τους. Είναι υπάλληλοι αορίστου χρόνου, έχουν μακρά θητεία και δεν μπορεί η οποιαδήποτε μετατροπή του καθεστώτος των επιχειρήσεων και των θυγατρικών εταιρειών του χρηματιστηρίου να τους θέτει μετέωρους και όχι απλά μετέωρους αλλά υπό την απειλή της απολύσεως. Ήδη τον τελευταίο χρόνο έχουν υπάρξει εξήντα, ίσως και παραπάνω, απολύσεις. Μάλιστα, απειλούνται με απολύσεις και οι υπόλοιποι. 
Αυτό το θέμα, κύριε Υπουργέ, πρέπει να το δείτε με ιδιαίτερη ευαισθησία. Τι θέλουν επιτέλους οι επιχειρήσεις; Έχουν τα μεγαλύτερα προνόμια από όλες τις ομοειδείς επιχειρήσεις στην Ευρώπη. Έχουν τις μεγαλύτερες φοροαπαλλαγές από όλες τις επιχειρήσεις στην Ευρώπη. Έχουν τα μεγαλύτερα κίνητρα για την ανάπτυξη επενδύσεων. Μπορούν να φύγουν και να πάνε όπου θέλουν, αφήνοντας πίσω τους ερείπια, άνεργους. Επιτέλους, τι θέλουν παραπάνω; 
Αυτή η «αδυναμία» να προστατεύσουμε εργασιακά δικαιώματα μας χαρακτηρίζει αρνητικά. Προσωπικά, δεν είμαι διατεθειμένος να στηρίξω μία τέτοια διάταξη. Οφείλουμε να διασφαλίσουμε τα δικαιώματα των εργαζομένων. Δεν μπορούν οι επιχειρήσεις στο όνομα της οποιασδήποτε υπερκερδοφόρας δραστηριότητάς τους να αγνοούν το δικαίωμα της εργασίας. 
Υπάρχει και η διάταξη του άρθρου 14, η οποία θίγει δικαιώματα σε σχέση με τις δραστηριότητες ασθενέστερων κοινωνικών ομάδων. Θίγει τα δικαιώματα των δικηγόρων, των συμβολαιογράφων, των εμμίσθων υποθηκοφυλάκων, των δικαστικών επιμελητών και του Ταμείου Νομικών. Συρρικνώνονται τα δικαιώματα όλων αυτών των κοινωνικών ομάδων και του Ταμείου. Με ποιο δικαίωμα; Και αν επρόκειτο να έχουν το ευεργέτημα της πενίας οι επιχειρήσεις αυτές, θα έλεγα ότι μπορεί να μπει και ένα πλαφόν. Όμως, αυτά τα «5 ευρώ» ούτε στο ύψος της στοιχειώδους ελεημοσύνης δεν ανταποκρίνονται. Ακόμη και ο οβολός της ελεημοσύνης είναι λίγο μεγαλύτερος! Επιτέλους, τι θέλουν αυτές οι επιχειρήσεις στο όνομα της κερδοσκοπίας τους; Ισοπεδώνουν δικαιώματα. Πώς μπορεί η Κυβέρνηση να υποχωρεί σ? αυτές τις αξιώσεις;
Κύριε Πρόεδρε, είμαι είκοσι έξι χρόνια Βουλευτής σ? αυτήν την Αίθουσα. Με εκλέγει ο ελληνικός λαός και ιδιαίτερα ο λαός του Πειραιά. Ούτε μου το χρωστάει ούτε με του οφείλει. Δεν το χρωστά ούτε σε μένα ούτε στον πατέρα μου. Τον ευγνωμονώ. Θέλω να τον κοιτάζω στα μάτια. Ελέγχω τον εαυτό μου πολλές φορές αν κατάφερα να τον υπηρετήσω όπως το δικαιούται. Εν πάση περιπτώσει, αν δεν κατάφερα να τον υπηρετήσω, ήταν γιατί δεν το μπόρεσα. Πάντοτε με ειλικρίνεια και με συνέπεια στις αρχές μου και στην εντολή του θέλω να υπηρετώ αυτόν τον τόπο και αυτόν τον λαό. 
Κύριε Πρόεδρε, δεν ζω εκτός του κόσμου τούτου. Είμαστε στην οικονομία της αγοράς. Υπακούομε σε διεθνείς κανόνες. Όμως έχουμε την ευχέρεια να προσδιορίζουμε τους όρους λειτουργίας της οικονομίας σε πλαίσια που εμείς μπορούμε να ορίσουμε, συρρικνώνοντας τα υπερκέρδη, μετατοπίζοντας αλλού τις επενδύσεις και διευκολύνοντας τη δικαιότερη κατανομή του εισοδήματος για τις ασθενέστερες κοινωνικές ομάδες, οι οποίες χειμάζονται. 
Θα διαμαρτυρηθώ για έναν υπηρεσιακό παράγοντα κάποιου Υπουργείου, που είπε -αν μου μεταφέρθηκε ορθώς η φράση του - κάτι εξοργιστικό: «Δεν πειράζει αν υπάρξουν κι άλλοι διακόσιοι άνεργοι. Είναι τετρακόσιες χιλιάδες» Αυτό ελέχθη από υπηρεσιακό παράγοντα. Αν αυτό όντως συνέβη, είναι απαράδεκτο, υπηρεσιακός παράγων στον τομέα της οικονομίας και στα πλαίσια της κυβερνητικής δραστηριότητας να εκφράζεται έτσι! 
Κύριε Πρόεδρε, είμαι υποχρεωμένος να καταψηφίσω τις σχετικές διατάξεις που αφορούν στον κίνδυνο απολύσεων και, βεβαίως, το άρθρο 14, που συρρικνώνει τα δικαιώματα του Ταμείου Νομικών και του νομικού κόσμου. Αφήστε ελεύθερο το πλαφόν. Δεν μπορείτε στο όνομα ενός καινούργιου προϊόντος να βάζετε πλαίσιο για χάρη του κέρδους που οι επιχειρήσεις αναμένουν να περιέλθει στη δικαιοδοσία τους, όταν κατακτήσουν το χρηματιστήριο και τις θυγατρικές του. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κωστόπουλος.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, πρώτα - πρώτα θα ήθελα να πω ότι πιθανόν κανείς να μην είχε αντίρρηση να ψηφίσει ένα καινούργιο όργανο για τις επιχειρήσεις και το κράτος. ?λλωστε αυτά τα εργαλεία στη δημοσιονομική πολιτική και γενικότερα στη χρηματοδότηση των επιχειρήσεων δεν είναι πρωτόγνωρα ούτε είναι δικές μας εφευρέσεις αλλά εφαρμόζονται στις σύγχρονες οικονομίες και στα σύγχρονα κράτη. 
Όμως παρατηρείται το φαινόμενο η Κυβέρνηση όλα αυτά τα νομοσχέδια, τα οποία έχουν σχέση κυρίως με τα έσοδα του κράτους, να τα φέρνει όταν το δημοσιονομικό πρόβλημα της χώρας πάει από το κακό στο χειρότερο.
Είναι γνωστό και δεν μπορεί να το αμφισβητήσει κανένας ότι η πορεία των εσόδων είναι πολύ κακή, είναι χειρίστη. Και ενώ αναμένει η Κυβέρνηση 5,1% αύξηση των εσόδων, το τετράμηνο το οποίο παρήλθε νομίζω ότι βρισκόμαστε στο λιγότερο από 50%, στο 2,3%.
Είναι γνωστό ότι η Κυβέρνηση από πλευράς δαπανών περίμενε μια αύξηση της τάξεως του 6% και κάτι, αλλά διαπιστώνουμε ότι τρέχει με πολύ μεγαλύτερους ρυθμούς, κοντά στο 20%. Αυτό σημαίνει ότι το δημοσιονομικό πρόβλημα είναι μεγάλο. Και αυτό το δημοσιονομικό πρόβλημα δεν λύνεται πλέον με δημιουργικές λογιστικές, δεν είναι πλέον θέμα εγγραφής στα λογιστικά βιβλία του κράτους ή στη σύνταξη ενός οποιουδήποτε ισολογισμού. Είναι ταμειακό πρόβλημα, που σημαίνει ότι υπάρχει θέμα έλλειψης ρευστότητας. Και πώς να μην υπάρξει θέμα έλλειψης ρευστότητας, όταν και η ανάπτυξη της οικονομίας πάει από το κακό στο χειρότερο και δυστυχώς η οικονομία είναι σε κακή κατάσταση. Δεν θα αναφερθώ τώρα, γιατί δεν έχω το χρόνο, στους δείκτες της κακής οικονομικής κατάστασης.
Αυτό που έχω να πω τώρα είναι ότι το νομοσχέδιο για τα ομόλογα, για τα ομολογιακά δάνεια θα μπορούσε κανείς να πει ότι είναι προς τη σωστή κατεύθυνση κυρίως για τις ιδιωτικές επιχειρήσεις. Όταν όμως μέχρι σήμερα είχαμε «θεσμοθετημένο» -γιατί για μένα δεν είναι πράγματι θεσμοθετημένο- χρηματιστήριο και έγιναν τέρατα και σημεία, απωλέσθησαν δεκάδες τρισεκατομμύρια χρήματα, αποταμιεύσεις γενεών, χάθηκαν περιουσίες, διότι δεν υπήρχε ο έλεγχος, δεν υπήρχε η εποπτεία και αν υπήρχε, δεν επετελέσθη και δεν εκτελέστηκε κατά το αρμόζον και κατά το δοκούν, αντιλαμβάνεσθε τι μπορεί να περιμένει κανείς με τα ομόλογα των ιδιωτικών επιχειρήσεων, που, όπως πολύ σωστά είπε κάποιος συνάδελφος, μάλλον περί αρπαγής πρόκειται, παρά περί εσόδων, κυρίως των ιδιωτικών επιχειρήσεων.
Όμως στο δεύτερο σκέλος η ανάγκη για έσοδα στο κράτος νομίζω ότι κατά την Κυβέρνηση θα επιτελέσει το καθήκον της, διότι είναι ίσως και η τελευταία πηγή που απέμεινε για να εισπράξει έσοδα, αφού πλέον οι φορολογούμενοι εξήντλησαν τις δυνατότητές τους.
Θα ήθελα να πω ορισμένα πράγματα για το θέμα της διαδικασίας. Όταν ψηφίζαμε το Σύνταγμα, κύριε Υπουργέ, θα ενθυμείσθε ότι όλοι φωνάξαμε και είπαμε «αρκετά, να πάψουν να έρχονται οι τροπολογίες της τελευταίας στιγμής με άσχετα αντικείμενα». Και βλέπω τώρα ότι το ίδιο πράγμα επαναλαμβάνεται και σήμερα. Τόση μεγάλη είναι η ανάγκη να υπάρξουν κάποιες τροπολογίες, κάποιες θεσμοθετήσεις σε ορισμένα θέματα; Τόσο πολύ επείγουν;
Και αναφέρομαι χαρακτηριστικά στο θέμα της εισοδηματικής πολιτικής. Την εισοδηματική πολιτική την εξαγγείλατε πριν από τον προϋπολογισμό με το νομοσχέδιο του Νοεμβρίου. Από τότε γνωρίζαμε ότι είναι περίπου 2,5% η εισοδηματική πολιτική. Έπρεπε να φτάσει ο Ιούλιος ?γιατί τον Ιούλιο θα γίνει τελικά- για να ψηφιστεί και να δημοσιευτεί στην Εφημερίδα της Κυβερνήσεως; Τόση μεγάλη ανάγκη έχετε από ρευστότητα, για να πληρώσετε αυτό το 2,5% στους μισθωτούς και κάτι παραπάνω στους συνταξιούχους;
Και ερωτώ εγώ: είναι εισοδηματική πολιτική αυτό το οποίο κάνετε; Μας λέτε ότι το ΑΕΠ θα πάει στο 3,8% και μας λέτε ότι ο πληθωρισμός θα κινηθεί στα ίδια επίπεδα. Εάν, λοιπόν, αυτό είναι το ονομαστικό ΑΕΠ του 7,5%, τι δίνετε στους μισθωτούς; Μόνο 2,5%; Και αν αφαιρέσουμε πιθανόν και κάποιες ασφαλιστικές εισφορές και κάποιο τσίμπημα της φορολογίας, τους δίνετε μόνο 2%; Στην ουσία χάνουν δηλαδή από τον πληθωρισμό τουλάχιστον 1%-2%. Τι γίνεται, κύριε Υπουργέ; Καθιστάτε έτι περαιτέρω φτωχότερους τους Έλληνες το 2003 απ? ότι ήταν το 2002 σε μία περίοδο που μπορεί ο επίσημος πληθωρισμός να είναι 3,8%, αλλά των συνήθων καταναλωτικών αγαθών είναι?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πέντε λεπτά μου δώσατε, κύριε Πρόεδρε; Έλεγα να πω και κάτι παραπάνω. Είδα που δώσατε οκτώ στους άλλους ομιλητές.
ΠΡΟΕΔΡΕΥΩΝ (Παναγιώτης Σγουρίδης): Να σας πω, κύριε Κωστόπουλε, ότι τα πήρατε και αυτά εκτός Κανονισμού.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Να λάβετε υπόψη σας, κύριε Πρόεδρε, ότι ήμουν στην επιτροπή.
ΠΡΟΕΔΡΕΥΩΝ (Παναγιώτης Σγουρίδης): Μαζί ήμασταν στην Επιτροπή, κύριε Κωστόπουλε.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, ήμουν στην επιτροπή.
ΠΡΟΕΔΡΕΥΩΝ (Παναγιώτης Σγουρίδης): Κύριε Κωστόπουλε, μην μπαίνετε τώρα σε θέματα διαδικασίας. Πείτε αυτά που θέλετε να πείτε τώρα.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, δώστε μου ένα λεπτό.
ΠΡΟΕΔΡΕΥΩΝ (Παναγιώτης Σγουρίδης): Ούτως ή άλλως θα το πάρετε, χωρίς να κάνετε φασαρία. Σας δίνω ένα λεπτό.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Θέλω να πω δύο πράγματα. 
Το ένα είναι οι δαπάνες που μεταφέρονται λέτε και νομοθετείτε, του τελευταίου διμήνου στο επόμενο έτος. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε συνάδελφε?
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Είναι πάγια η τακτική, τα μεταφέρατε χωρίς να τα νομοθετήσετε. Αυτό σημαίνει και πάλι έλλειψη ρευστότητας, μεγάλο έλλειμμα. 
Θέλω να πω για τους εργαζόμενους. Κύριε Υπουργέ, πριν από λίγες μέρες ψηφίσαμε το νομοσχέδιο για την ιδιωτικοποίηση του χρηματιστηρίου. Εμείς το καταψηφίσαμε βεβαίως. Πίστευα ότι εκεί ρυθμίσατε τα θέματα των εργαζομένων. Και δεν πρόλαβα να βγω από την Αίθουσα και έτρεξαν οι εργαζόμενοι και μου είπαν ότι δεν τους κατοχυρώνετε. Έχουν δικαιώματα οι εργαζόμενοι και πρέπει με την τροπολογία που έχουν υποβάλει οι συνάδελφοι να τους καλύψετε. 
Ένα άλλο θέμα είναι το θέμα των δικηγόρων. Διάβασα σε μία διάταξη ότι οι αμοιβές των δικηγόρων έχουν πλαφόν. Δεν το κατάλαβα. Πού ζούμε; Σε φιλελεύθερη οικονομία ζούμε. Τι έχουμε; Καταναγκαστικά έργα; ΄Εχω την εντύπωση ότι αυτή η διάταξη θα πρέπει να απαλειφθεί. Πιστεύω όμως, κύριε Υπουργέ, ότι αν αυτό το νομοσχέδιο είχε καλύτερη δομή και είχε και εποπτεία και έλεγχο, θα μπορούσαμε να το ψηφίσουμε. ΄Ετσι όπως έρχεται το καταψηφίζουμε. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Διαμαντίδης έχει το λόγο για δύο λεπτά.
ΙΩΑΝΝΗΣ ΔΙΑΜΑΝΤΙΔΗΣ: Κύριε Πρόεδρε, παίρνω το λόγο για να υπερασπιστώ μία τροπολογία που καταθέσαμε με άλλους συναδέλφους ?μίλησε και ο κ. Κρητικός προηγουμένως- σχετικά με μία ρύθμιση που αφορά τους εργαζόμενους στις θυγατρικές εταιρείες του χρηματιστηρίου αξιών. 
Κύριε Υπουργέ, περάσαμε πριν λίγες μέρες ένα νομοσχέδιο για το χρηματιστήριο. Δεν ξέρω για ποιο λόγο κάποιοι εργαζόμενοι στις θυγατρικές εταιρείες του χρηματιστηρίου δεν συμπεριελήφθησαν στο νομοσχέδιο αυτό. Σήμερα βρισκόμαστε μπροστά στο φαινόμενο διακόσιοι ίσως και παραπάνω εργαζόμενοι να βρεθούν στο δρόμο, εργαζόμενοι που έχουν προϋπηρεσία πάνω από δώδεκα χρόνια, εργαζόμενοι αορίστου χρόνου και νομίζω ότι αυτό είναι άδικο. Όταν κύριε Υπουργέ, εδώ στη Βουλή νομοθετούμε και περνάμε διατάξεις ?και καλά κάνουμε- για να διασφαλίσουμε την εργασιακή σχέση των εργαζομένων σε ΟΤΑ και σε άλλους οργανισμούς, θεωρώ ότι είναι άδικο να μην προσπαθήσουμε να βοηθήσουμε αυτούς τους εργαζόμενους και για να μη δημιουργηθούν και επιπλέον διακόσιες θέσεις ανεργίας, όπως προηγουμένως ειπώθηκε από συνάδελφο, αναφερόμενος σε ένα ανώτατο υπηρεσιακό παράγοντα, ο οποίος είπε ότι «μπροστά στους τετρακόσιες χιλιάδες και άλλοι διακόσιοι δε χάθηκε ο κόσμος». Αυτό είναι αναλγησία. Νομίζω ότι θα πρέπει να το δείτε με μία ευαισθησία. Το ΠΑΣΟΚ έχει δείξει διαχρονικά ότι είναι υπέρ των εργαζομένων και νομίζω ότι είναι μία πολύ μεγάλη ευκαιρία σήμερα εδώ να πάρετε την απόφαση και να διασφαλίσετε τις θέσεις των διακοσίων αυτών εργαζομένων. 
Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Και εμείς σας ευχαριστούμε, κύριε Διαμαντίδη. 
Ορίστε, κύριε Υπουργέ, έχετε το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, κυρία και κύριοι συνάδελφοι, με πολύ μεγάλη προσοχή παρακολούθησα την κριτική επί του συγκεκριμένου νομοσχεδίου. ΄Ετσι, λοιπόν, θα μας δοθεί η ευκαιρία μέχρι το τέλος της συνεδρίασης να πούμε και περισσότερα απ? ό,τι θα αναπτύξουμε στην πρωτομιλία.
Θέλω να διαβεβαιώσω τον αγαπητό φίλο και συνάδελφο, τον τελευταίο λαλήσαντα, ότι η Κυβέρνηση, αλλά και ο ομιλών, είναι ιδιαίτερα ευαίσθητοι απέναντι στην ανεργία και βέβαια δεν μας ικανοποιεί το γεγονός ότι η ανεργία στη χώρα μειώνεται, γιατί στο θέμα της ανεργίας δεν μπορεί κανείς να μιλάει με ποσοστά, έστω και αν αυτά είναι μικρότερα απ? ότι χθες, γιατί ο άνεργος δεν είναι άνεργος σε ποσοστά 10%, είναι άνεργος 100%. 
Θα έρθω όμως στο συγκεκριμένο νομοσχέδιο, το οποίο καλείται η Βουλή να ψηφίσει. Σκοπός αυτού του νομοσχεδίου είναι να δώσει στις ελληνικές επιχειρήσεις ένα εύχρηστο και χρήσιμο εργαλείο που θα τους επιτρέψει την είσοδο στην έντονα ανταγωνιστική αγορά του ευρωπαϊκού χώρου με όρους ανάλογους με αυτούς που ήδη χρησιμοποιούνται στην Ευρωπαϊκή ΄Ενωση και να αποκτήσει η ελληνική κεφαλαιαγορά πληρότητα, προς όφελος των επιχειρήσεων και της εθνικής οικονομίας.
Είναι γνωστή σε όλους μας η δυσκολία που αντιμετώπισαν μέχρι σήμερα στη χρηματοδότησή τους, μέσω της έκδοσης ομολογιακών δανείων, οι φερέγγυες ελληνικές επιχειρήσεις λόγω του υφιστάμενου στη χώρα μας νομοθετικού πλαισίου. Για το λόγο αυτό και με δεδομένη τη μέχρι πρότινος έλλειψη ώριμης εξωχρηματιστηριακής και χρηματιστηριακής αγοράς τίτλων ομολογιακών δανείων στην Ελλάδα, την ύπαρξη αντίστοιχων αγορών στην αλλοδαπή και την απελευθέρωση στην κίνηση των κεφαλαίων, ο κίνδυνος να οδηγηθούν επιχειρήσεις στην άντληση κεφαλαίων και σε επενδύσεις εκτός της ελληνικής κεφαλαιαγοράς ήταν υπαρκτός.
Στις σημερινές συνθήκες η αγορά επενδύσεων αξιώνει ασφαλέστερες επενδυτικές τοποθετήσεις από τους μετοχικούς τίτλους. Οι εταιρικοί ομολογιακοί τίτλοι δεν μπορεί να θεωρούνται ανταγωνιστικοί των μετοχικών αλλά και των χρεογράφων που εκδίδει το ελληνικό δημόσιο.
Έχει αποδειχθεί ότι η εμπιστοσύνη προς το μετοχικό τίτλο μιας εταιρείας, τονώνεται και αναδεικνύεται μέσα από την εμπιστοσύνη που κτίζει η γνώση ότι η εταιρεία εκπληρώνει τις χρηματικές υποχρεώσεις της από έναν ομολογιακό τίτλο, με αντίστοιχη συνέπεια για το σύνολο της ελληνικής οικονομίας. 
Το νομοσχέδιο που φέρνουμε σήμερα προς ψήφιση στη Βουλή διασφαλίζει τη δημιουργία τόσο της χρηματιστηριακής όσο και της εξωχρηματιστηριακής αγοράς ομολόγων, που εκδίδονται στα πλαίσια ομολογιακών δανείων ιδιωτικών επιχειρήσεων, καθώς και την τιτλοποίηση επιχειρηματικών απαιτήσεων και απαιτήσεων από ακίνητα. 
Οι σημαντικότερες διατάξεις που αναφέρθηκαν και από την πλειοψηφία των ομιλητών -είτε θετικά είτε κριτικά έως επικριτικά κατά τη συζήτηση- αφορούν την τροποποίηση της διαδικασίας έκδοσης ομολογιακών δανείων ανάλογα με το είδος του δανείου. Ο γενικός κανόνας είναι ότι η έκδοση ομολογιακού δανείου αποφασίζεται από τη γενική συνέλευση της εκδότριας με την κοινή απαρτία αλλά και την κοινή πλειοψηφία που αναφέρεται στο νόμο περί ανωνύμων εταιρειών, δηλαδή στο νομοθέτημα 2190 του 1920. 
Έχει σημαντικές εξαιρέσεις οι οποίες επιβλήθηκαν από τις επελθούσες μεταβολές των κοινωνικοοικονομικών συνθηκών και λόγω της διεθνοποίησης του χρηματοπιστωτικού τομέα, σε συνδυασμό και με την πρακτική των κοινοπρακτικών δανείων και τις νέες μεθόδους χρηματοδότησης των επιχειρήσεων που αναπτύχθηκαν ιδιαίτερα μετά τις δεκαετίες του 1980 και του 1990. 
Οι διατάξεις αφορούν την ευχέρεια της εκδότριας να αποκτήσει τις ίδιες ομολογίες, καθιστώντας έτσι το ομολογιακό δάνειο μια εύχρηστη και ευέλικτη μορφή χρηματοδότησης της εταιρείας. Από την άλλη πλευρά αν οι ομολογίες είναι εισηγμένες σε χρηματιστήριο ή άλλη ρυθμιζόμενη αγορά, η αγορά ομολογιών από τον εκδότη του δανείου ή από πρόσωπα συνδεδεμένα με τον εκδότη δεν είναι ούτε θεμιτή ούτε σκόπιμη, όταν γίνεται με σκοπό τη χειραγώγηση της τιμής ή μετά από κατάχρηση εσωτερικής πληροφόρησης.
Προστασία από τέτοιες ανεπιθύμητες καταστάσεις προσφέρει η εκάστοτε ισχύουσα ειδική νομοθεσία της κεφαλαιαγοράς και του χρηματιστηρίου, στην οποία παραπέμπουμε γιατί ειπώθηκε ότι δεν αναφέρονται οι διαδικασίες αυτές στο συγκεκριμένο νόμο. 
Έτσι, λοιπόν, αυτή η νομοθεσία αναφέρεται στη σταθεροποίηση της τιμής, την προηγούμενη γνωστοποίηση των συναλλαγών και την εσωτερική πληροφόρηση, αλλά και τις γενικές ρήτρες δικαίου των άρθρων 281, 330 και του 914 του Αστικού Κώδικα. 
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ ) 
Οι διατάξεις αναφέρονται στη δυνατότητα οργάνωσης των ομολογιούχων σε ομάδα. Ο νόμος ορίζει ειδικά τις περιπτώσεις που η οργάνωση των ομολογιούχων σε ομάδα είναι υποχρεωτική, ενώ σε κάθε άλλη περίπτωση είναι προαιρετική. Με διάταξη αναγκαστικού δικαίου ?και το τονίζω ιδιαίτερα αυτό- απαγορεύεται η άνιση μεταχείριση των ομολογιούχων και η μετατροπή των ομολογιών σε μετοχές με απόφαση της ομάδας ομολογιούχων.
Ο νόμος ορίζει ότι κάθε ομολογία παρέχει δικαίωμα μιας ψήφου στις συνελεύσεις. Ως «ομολογία» δε νοείται ο τίτλος της ομολογίας αλλά η ενσωματούμενη στον τίτλο ομολογία. Το είπαμε και στην επιτροπή, κύριοι συνάδελφοι, το διευκρινίσαμε. Δεν έχει σημασία το χαρτί, αλλά πόσες ομολογίες ενσωματώνονται σ? αυτό τον τίτλο. Τίτλος που ενσωματώνει περισσότερες της μιας ομολογίες παρέχει τόσα δικαιώματα ψήφου όσα και οι ενσωματούμενες σ? αυτόν ομολογίες.
Ο νόμος προϋποθέτει ότι όλες οι ομολογίες παρέχουν ίσα δικαιώματα και συνεπώς έχουν την αυτή ονομαστική αξία.
Η απαγόρευση ψήφου σε ομολογιούχο που κατέχει ποσοστό μεγαλύτερο του ? του μετοχικού κεφαλαίου της εκδότριας εισάγει δικαιολογημένη απόκλιση από την αρχή της ισότητας, η οποία αποσκοπεί σε αντιμετώπιση ζητημάτων σύγκρουσης συμφερόντων, στην οποία ενδέχεται να βρεθεί πρόσωπο το οποίο έχει ταυτόχρονα την ιδιότητα του ομολογιούχου αλλά και του μετόχου της εκδότριας. Είναι η απάντηση σε κριτική η οποία ασκήθηκε μέσα στην επιτροπή. Τον ίδιο δικαιολογητικό λόγο έχει και η διάταξη του τελευταίου εδαφίου της παραγράφου 3, κατά την οποία ο ομολογιούχος δε δύναται να εκπροσωπηθεί στη συνέλευση από πρόσωπο που έχει την ίδια με τις προηγούμενες που ανέφερα ιδιότητες.
Συνεχίζει η αναφορά στις διατάξεις με το διορισμό του εκπροσώπου της ομάδας. Με το άρθρο 4 ρυθμίζονται τα ζητήματα που αφορούν το διορισμό, την εκπροσωπευτική εξουσία, την ευθύνη και τις αρμοδιότητες του εκπροσώπου των ομολογιούχων. Ο εκπρόσωπος είναι εντολοδόχος και πληρεξούσιος των ομολογιούχων και οι περί εντολής και πληρεξουσιότητος διατάξεις του Αστικού Κώδικα εφαρμόζονται συμπληρωματικά, εάν δεν προβλέπεται κάτι διαφορετικό στους όρους του δανείου και εφόσον δεν αντίκειται στις διατάξεις του νόμου και στη φύση της παρεχομένης από τον εκπρόσωπο υπηρεσίας. Η αυξημένη πίστη που θα πρέπει να περιβάλλει το πρόσωπο του εκπροσώπου καταδεικνύεται από την ιδιότητά του ως πιστωτικού ιδρύματος ή εταιρείας παροχής επενδυτικών υπηρεσιών, ενώ προβλέπονται κωλύματα διορισμού για τη διασφάλιση της αποφυγής καταστάσεων σύγκρουσης συμφερόντων. 
Ο ορισμός του εκπροσώπου των ομολογιούχων από την ίδια την εκδότρια του δανείου δεν αποτελεί πρωτοτυπία, αλλά πρακτική που ακολουθείται διεθνώς. Οι ομολογιούχοι δανειστές δε στερούνται της προστασίας ?επειδή έγινε πολύ μεγάλη κριτική σ? αυτό το άρθρο, σ? αυτή την περίπτωση- από το λόγο και μόνο ότι ο εκπρόσωπος ορίζεται από την εκδότρια.
Οι ομολογιούχοι μπορούν να ζητήσουν την αντικατάσταση του εκπροσώπου για οποιαδήποτε αιτία και λόγο. Ο εκπρόσωπος εξάλλου ευθύνεται απέναντί τους για κάθε πταίσμα και για αμέλεια ακόμη.
Εξάλλου θα πρέπει να πούμε ότι κατά την έκδοση των ομολογιών δεν γνωρίζει κανείς προκαταβολικά τον κάτοχο κι επομένως θα έπρεπε με κάποιον τρόπο να οριστεί, όμως επαναλαμβάνω ότι οι ίδιοι οι ομολογιούχοι στην πρώτη τους γενική συνέλευση έχουν δυνατότητα να αντικαταστήσουν το συγκεκριμένο εκπρόσωπό τους μ? ένα πρόσωπο της δικής τους εμπιστοσύνης.
ΑΓΓΕΛΟΣ ΤΖΕΚΗΣ: Υπάρχει λόγος να γίνει αυτό;
ΠΑΝΑΓΙΩΤΗΣ ΛΑΦΑΖΑΝΗΣ: Η Επιτροπή Κεφαλαιαγοράς?
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Οι ομολογιούχοι εξάλλου προστατεύονται και με την καθιερούμενη για πρώτη φορά δυνατότητα αποχωρισμού από την περιουσία του εκπροσώπου τού λογαριασμού, στον οποίο κατατίθενται υποχρεωτικά τα κεφάλαια που προορίζονται για εξόφληση υποχρεώσεων από τα ομολογιακά δάνεια και την απαγόρευση κατάσχεσης συμψηφισμού ή άλλης δέσμευσης σε αυτά. Επίσης θα πρέπει να σημειωθεί ότι για λόγους προστασίας των ομολογιούχων δεν επιτρέπεται η χειροτέρευση των όρων του δανείου κατά την τυχόν επαναδιαπραγμάτευσή του, εκτός αν συμφωνεί η συνέλευση των ομολογιούχων με αυξημένη πλειοψηφία.
Αναφορά στη ρύθμιση του ομολογιακού δανείου με ανταλλάξιμες μετοχές. Για πρώτη φορά ρυθμίζεται το ζήτημα της έκδοσης ομολογιών που παρέχουν στους δικαιούχους το δικαίωμα να ζητήσουν την εξόφληση των ομολογιών τους εν όλω ή εν μέρει σύμφωνα με τους όρους του δανείου με μεταβίβαση σε αυτούς άλλων ομολογιών ή μετοχών ή άλλων κινητών αξιών της εκδότριας ή και άλλων εκδοτών. Οι μετοχές ή κινητές αξίες που προσφέρονται σε ανταλλαγή μπορεί να ανήκουν και σε τρίτο, οπότε και ο τρίτος θα πρέπει να δεσμεύεται σχετικά έναντι των ομολογιούχων.
Συνεχίζεται η αναφορά στην τροποποίηση των ρυθμίσεων που αφορούν το μετατρέψιμο ομολογιακό δάνειο που πλέον προσομοιάζει με αύξηση του κεφαλαίου της εκδότριας αυξάνοντας έτσι τις διατυπώσεις στο στάδιο της έκδοσης. 
Προχωρούμε στη δυνατότητα έκδοσης ομολογιακού δανείου με δικαίωμα συμμετοχής στα κέρδη μόνο από τη γενική συνέλευση, στην εισαγωγή του θεσμού της τιτλοποίησης απαιτήσεων και την παροχή δυνατότητας λήψης παντός είδους εμπράγματης εξασφάλισης και όχι μόνο υποθήκης στο πλαίσιο του ομολογιακού δανείου. 
Η τιτλοποίηση απαιτήσεων είναι τρόπος χρηματοδότησης, κύριοι συνάδελφοι, που είναι ιδιαίτερα διαδεδομένος στο εξωτερικό. Η νομοθετική ρύθμιση της τιτλοποίησης είναι απαραίτητη για τον εκσυγχρονισμό των χρηματοδοτικών τεχνικών στην Ελλάδα προς όφελος των ελληνικών επιχειρήσεων και της εθνικής οικονομίας. Παρόμοιες νομοθετικές πρωτοβουλίες έχουν ήδη ληφθεί σε πολλές χώρες της αλλοδαπής στην Ευρώπη. Ενδεικτικά αναφέρω την Ιταλία, τη Γαλλία, την Ισπανία.
Εξάλλου και στην Ελλάδα η τιτλοποίηση έχει ήδη ρυθμιστεί νομοθετικά με το άρθρο 14 του ν.2801/2000 προκειμένου για το δημόσιο τομέα και πλέον είναι επιβεβλημένη η εφαρμογή του και στον ιδιωτικό τομέα με την πρόταση, η οποία εισάγεται με το παρόν νομοσχέδιο. Λόγω του νέου του θεσμού στην Ελλάδα κρίθηκε σκόπιμο να μην επιτρέπεται η διάθεση των ομολογιών που θα εκδίδονται στο πλαίσιο τιτλοποίησης με δημόσια εγγραφή στο επενδυτικό κοινό.
Με τις προτεινόμενες διατάξεις του άρθρου 10 προβλέπονται επιμέρους ρυθμίσεις κατά παρέκκλιση των κοινών διατάξεων, οι οποίες λαμβανομένης υπόψη της διεθνούς οικονομικής και νομοθετικής πρακτικής κρίθηκε ότι είναι απαραίτητες για την επιτυχή εφαρμογή του θεσμού της τιτλοποίησης και τούτο είτε γιατί επιλύουν ορισμένα προβλήματα, τα οποία θα καθιστούσαν την τιτλοποίηση πρακτικά ανέφικτη ?παραδείγματος χάρη, λόγω του κόστους- ή ιδιαίτερα δυσχερή λόγω περίπλοκων καταχωρήσεων σε δημόσια βιβλία ή επιμέρους κοινοποιήσεων σε μεγάλο αριθμό οφειλετών είτε γιατί βελτιώνουν την οικονομική κατάσταση της εταιρείας που τιτλοποιεί τις απαιτήσεις ή γιατί ενισχύουν την πιστοληπτική ικανότητα της εταιρείας ειδικού σκοπού, όπως για παράδειγμα οι διατάξεις που εξασφαλίζουν το διαχωρισμό των τιτλοποιούμενων απαιτήσεων, κάτι το οποίο ήδη είναι γνωστό στην Ελλάδα από το 1931 με τις κτηματικές ομολογίες.
Εξάλλου η παρεχόμενη δυνατότητα να γίνεται επεξεργασία των προσωπικών δεδομένων χωρίς την προηγούμενη άδεια του οφειλέτη διευκολύνει το έργο της εταιρείας ειδικού σκοπού, που είναι η έκδοση ομολογιών μέσω της τιτλοποίησης των απαιτήσεων. Διαφορετικά θα ήταν πρακτικά αδύνατο να ληφθεί εκ των προτέρων η άδεια των μεταβιβαζόμενων οφειλετών λόγω του ότι οι τιτλοποιήσεις απαιτήσεων αναφέρονται σε τεράστιο αριθμό οφειλετών και έννομων σχέσεων, που πολλές φορές πολλές από αυτές δημιουργούνται σε χρόνο μεταγενέστερο του νόμου για την προστασία των ατομικών, προσωπικών δεδομένων. Ως παράδειγμα μόνο αναφέρεται η μεταβίβαση χαρτοφυλακίου στεγαστικών δανείων του πιστωτικού ιδρύματος. 
Παράλληλα θα πρέπει να αναφερθεί ότι αυτή η ευχέρεια που παρέχεται με το νόμο και ιδίως με τις εξαιρέσεις από τη λήψη άδειας δεν είναι αντίθετη με τις διατάξεις του ν.2472/1997. Είναι προφανές ότι το αγαθό της προστασίας της ασφάλειας των συναλλαγών που προστατεύεται με την παρεχόμενη ευχέρεια είναι υπέρτερο από το ατομικό αγαθό, παρέχεται δε και για την εκπλήρωση των υποχρεώσεων της εταιρείας ειδικού σκοπού, που έχει από το νόμο ως εκδότρια κινητών αξιών την πληροφόρηση των πολιτών, την αξιολόγηση της πιστοληπτικής τους ικανότητας, των μεταβιβαζομένων απαιτήσεων κ.λπ.
Αναφέρεται τέλος ο νόμος στην τιτλοποίηση των απαιτήσεων από ακίνητα συμπληρωματικά με την τιτλοποίηση από απαιτήσεις. Η θέσπιση ειδικών ρυθμίσεων είναι απαραίτητη λόγω της ιδιαιτερότητας του είδους της τιτλοποίησης που συνίσταται κυρίως στο γεγονός ότι στην εταιρεία ειδικού σκοπού θα μεταβιβάζονται ακίνητα, τα οποία θα είναι αντικείμενο διαχείρισης ή εκμετάλλευσης προκειμένου να αποπληρωθούν οι ομολογίες του αντίστοιχα εκδιδόμενου ομολογιακού δανείου. 
Στην παροχή εμπράγματης ή προσωπικής ασφάλειας στους ομολογιούχους: Και βέβαια εννοείται ότι εξασφαλίσεις μπορούν να παρασχεθούν ακόμη και από τρίτο σε όλες τις περιπτώσεις έκδοσης ομολογιακού δανείου του νόμου αυτού συμπεριλαμβανομένων και των περιπτώσεων τιτλοποίησης απαιτήσεων τόσο κατά την έκδοση του ομολογιακού δανείου όσο και αργότερα.
Στη ρύθμιση θεμάτων εποπτείας της εταιρείας ειδικού σκοπού: Λαμβάνοντας υπόψη την ιδιαιτερότητα και το γεγονός ότι οι ομολογίες δε διατίθενται ?το τονίζω ιδιαίτερα- με δημόσια εγγραφή για λόγους διαφάνειας και προστασίας των επενδυτών, προβλέπεται η υποχρέωση της εταιρείας να γνωστοποιεί κάθε έτος στην Επιτροπή Κεφαλαιαγοράς και στην Τράπεζα της Ελλάδος στοιχεία σχετικά με την αποτίμηση της ακίνητης περιουσίας της και της ρευστοποιήσιμης αξίας της. Υποχρεούται επίσης, να γνωστοποιεί κάθε χρόνο στην Επιτροπή Κεφαλαιαγοράς και στοιχεία των μετόχων της. Αν μέτοχοί της είναι πιστωτικά ιδρύματα τα στοιχεία γνωστοποιούνται και στην Τράπεζα της Ελλάδας.
Ειδικές φορολογικές ρυθμίσεις τόσο για τα ομολογιακά δάνεια όσο και για την τιτλοποίηση απαιτήσεων και ακινήτων, αναγκαίες προκειμένου αφενός μεν να γίνει ευχερέστερη και περισσότερο ευέλικτη η έκδοση ομολογιακών δανείων και αφετέρου λειτουργικός ο νέος θεσμός της τιτλοποίησης.
Για τη σύναψη των συμβάσεων στο πλαίσιο των ομολογιακών δανείων και της τιτλοποίησης στην έκδοση και τη διάθεση των τίτλων ομολογιών, τη μεταβίβασή τους κρίθηκε σκόπιμη ανάλογη φορολογική μεταχείριση μ? αυτή που έχει ήδη προβλεφθεί και με τους τίτλους των προεσόδων του ελληνικού δημοσίου θα μας δοθεί η δυνατότητα, κύριε Πρόεδρε, να αναφερθούμε εκτενέστερα στη δευτερολογία.
Θέλω να έρθω στο θέμα των τροπολογιών. Κατ? αρχάς να παρατηρήσω ότι η Κυβέρνηση δεν αιφνιδίασε τη Βουλή. Οι τροπολογίες έχουν κατατεθεί ήδη από την 30η Μαΐου εμπρόθεσμα, σύμφωνα με τον Κανονισμό της Βουλής. Επομένως η κριτική ..
ΑΓΓΕΛΟΣ ΤΖΕΚΗΣ: Στις οκτώ η ώρα το βράδυ της Παρασκευής. Σάββατο δε λειτουργούσε η Βουλή.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Τον Κανονισμό της Βουλής, κύριοι συνάδελφοι, τον ψηφίσαμε εμείς οι Βουλευτές και η κατάθεση των τροπολογιών έγινε εμπρόθεσμα σύμφωνα με τον Κανονισμό της Βουλής. 
ΣΩΤΗΡΙΟΣ ΚΟΥΒΕΛΑΣ: Δεν ξέρουμε αν είναι σύμφωνα με το Σύνταγμα όμως. Οι υπηρεσίες του υπουργικού συμβουλίου και του Υπουργείου Γεωργίας τι σχέση έχουν με το συζητούμενο νομοσχέδιο;
ΠΡΟΕΔΡΕΥΟΥΣΑ (Αννα Μπενάκη Ψαρούδα): Σας παρακαλώ, κύριε συνάδελφε. 
Τελειώνετε, κύριε Υπουργέ, τελείωσε η ώρα σας. ΄Αλλωστε θα συμπληρώσει και ο συνάδελφός σας Υπουργός. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Τελειώνω, κυρία Πρόεδρε. Μια μικρή παράταση χρόνου μόνο που είπαμε και στην αρχή λόγω του ότι υπάρχουν και οι τροπολογίες. Ο χρόνος αυτός δόθηκε σε όλους τους ομιλητές.
ΠΡΟΕΔΡΕΥΟΥΣΑ (?ννα Μπενάκη Ψαρούδα): Στον ίδιο χρόνο πρέπει να μιλήσει και ο κ. Φλωρίδης. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Σε δύο λεπτά. Να αναφερθώ σε ορισμένες τουλάχιστον από τις τροπολογίες τις οποίες εισάγει το Υπουργείο Οικονομικών.
ΠΡΟΕΔΡΕΥΟΥΣΑ (?ννα Μπενάκη Ψαρούδα): Ωραία έχετε δύο λεπτά ευχαρίστως.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ευχαριστώ πολύ.
Πρέπει να πω ότι κατανοώ το άγχος της Νέας Δημοκρατίας και άλλων συναδέλφων εδώ στη Βουλή για τη στάση απέναντι στην τροπολογία, η οποία δίνει τη δυνατότητα της παραχώρησης ακινήτων σε ευπαθείς ομάδες. Πρέπει να θυμίσω ότι ήδη η Κυβέρνηση εδώ και αρκετό χρόνο έχει προχωρήσει σ? ένα πρόγραμμα αποκατάστασης στεγαστικής των ευπαθών ομάδων, συγκεκριμένα των αθιγγάνων και των παλιννοστούντων μ? ένα πρόγραμμα χορήγησης είκοσι πέντε χιλιάδων δανείων με ιδιαίτερα σημαντικούς και επωφελείς γι? αυτούς όρους.
Ταυτόχρονα να θυμίσω ότι η Βουλή ψήφισε πρόσφατα, πριν από ελάχιστες μέρες, όμοια διάταξη σε νομοσχέδιο του Υπουργείου Εσωτερικών που έδινε τη δυνατότητα στους δήμους να παραχωρήσουν ακίνητα προς εκπλήρωση του συγκεκριμένου σκοπού. Έτσι, λοιπόν, δεν είναι αόριστη εξουσιοδότηση της Βουλής στον Υπουργό για τη δυνατότητα παραχώρησης. Θα έλεγα ότι η διάταξη είναι σαφής και γι? αυτό ακριβώς ήρθαμε στη Βουλή, για να πάρουμε την άδεια της Βουλής για την παραχώρηση ακινήτων σε όλους αυτούς, οι οποίοι έχουν ενταχθεί στα συγκεκριμένα προγράμματα στεγαστικής αποκατάστασης των συγκεκριμένων ευπαθών ομάδων, χωρίς να παραγνωρίζει κανείς την υποχρέωση της πολιτείας για τη στήριξη και άλλων ομάδων, όπως των πολυτέκνων και των άστεγων. Θα έλεγα, όμως, ότι αυτή η διάταξη έρχεται αποκλειστικά και μόνο για την υλοποίηση συγκεκριμένου σκοπού. Ήδη θέλουμε να αποκατασταθούν στεγαστικά δεκάδες χιλιάδες αθίγγανοι για τους οποίους η πολιτεία δεν έχει δείξει το ενδιαφέρον της, παρά μόνο τα τελευταία χρόνια με μια σειρά από πολλά προγράμματα -όχι μόνο τα στεγαστικά προγράμματα- ώστε τελικά μετά από εκατόν ογδόντα και πλέον χρόνια ελεύθερου ελληνικού κράτους να μπορέσουν και οι αθίγγανοι που δεν έχουν στέγη, να την αποκτήσουν μέσα από ένα ειδικό πρόγραμμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
ΠΑΝΑΓΙΩΤΗΣ ΛΑΦΑΖΑΝΗΣ: Με αποφάσεις υπουργικές θα γίνουν αυτά;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Για την αυτή αιτία βέβαια, θα έλεγα ότι και το πρόγραμμα αποκατάστασης των παλιννοστούντων είναι ένα πρόγραμμα, το οποίο στήριξαν όλες οι κυβερνήσεις από το 1974 και μετά και συνεχίζεται αυτό το πρόγραμμα με ρεαλιστικές προτάσεις αυτοστέγασης, αντί να δαπανούμε χρήματα με το αποτυχημένο ίδρυμα ΕΙΑΠΟΕ, όπου πολλά χρήματα δαπανήθηκαν για τη στήριξή του και το αποτέλεσμα ήταν θα έλεγα αναντίστοιχο προς τα χρήματα τα οποία διατέθηκαν.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, ολοκληρώστε παρακαλώ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ολοκληρώνω, κυρία Πρόεδρε.
Σήμερα με τη διαδικασία της αυτοστέγασης δίνουμε τη δυνατότητα σε όσους στερούνται κατοικίας παλιννοστούντες και αθιγγάνους να αποκτήσουν την πολυπόθητη κατοικία. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΚΥΡΙΑΚΟΣ ΣΠΥΡΙΟΥΝΗΣ: Στη Θεσσαλονίκη έγιναν θαύματα, κύριε Υπουργέ. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υφυπουργέ, θέλετε το λόγο;
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Όχι, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο Κοινοβουλευτικός Εκπρόσωπος της Νέας Δημοκρατίας κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, κυρίες και κύριοι συνάδελφοι, για το θέμα το διαδικαστικό με ιδιαίτερη ευκρίνεια μίλησε ο κ. Μητσοτάκης. Εγώ θα προσθέσω μόνο δύο λέξεις. Σίγουρα υπάρχει πρόβλημα ποιότητας δημοκρατίας. Σίγουρα η Κυβέρνηση έχει αυτή την ευθύνη γι? αυτή την ποιότητα δημοκρατίας που προσφέρει μέσα εδώ στο Κοινοβούλιο. Και βεβαίως θα συμφωνήσω με τον κ. Μητσοτάκη για την τριπλή διάσταση του περιεχομένου του νομοσχεδίου, όπως ακριβώς το προσδιόρισε. Πράγματι έτσι είναι.
Θα ήθελα, όμως, να παρατηρήσω μία ιδιότυπη ηττοπαθή πολιτική κρίση που διακρίνει την Κυβέρνηση και σε αυτό το νομοσχέδιο. Και αυτό γιατί βλέπω, κύριε Υφυπουργέ, τη βιασύνη σας να προλάβετε, αλλά και την αγωνία σας να ενισχύσετε μη φερέγγυους επενδυτές που σας οδηγεί σε μια επικίνδυνη προχειρότητα, αφού δεν θεσμοθετείτε κριτήρια -όπως πολύ σωστά είπε ο κ. Κούβελας στην πρωτολογία του- πιστοληπτικής ικανότητας των εκδοτριών επιχειρήσεων και δεν καθορίζετε ανταγωνιστκές επιβαρύνσεις χρηματοοικονομικών προϊόντων, επιτόκια κλπ. Τέλος δεν εξασφαλίζετε με τον τρόπο που φέρνετε το νομοσχέδιο τη θεμιτή λειτουργία του ανταγωνισμού με αντίστοιχες βέβαια εγγυήσεις που χρειάζονται.
Είναι καθαρό, κύριε Υφυπουργέ, ότι προστατεύετε τους μπαταχτσήδες, αφού κατά βάση η τιτλοποίηση απαιτήσεων θα αφορά επισφαλείς απαιτήσεις. Ο κίνδυνος για πυραμίδες που σας τόνισε επίσης ο κ. Κούβελας, είναι ορατός και η αναβίωση ανάλογων φαινόμενων απάτης, όπως αυτή του χρηματιστηρίου του 1999 είναι πολύ μεγάλη ευθύνη και μην το τολμάτε.
Ο άλλος λόγος που γίνεται αυτή η παρέμβαση είναι, για να διευκολυνθούν οι ισχυροί, παραδείγματος χάριν οι τράπεζες, που έχουν τις δυνατότητες να κάνουν τέτοιες μορφές εταιρειών. Σ? αυτό θα επανέλθω πιο κάτω για τη ρύθμιση που γίνεται εις βάρος των δικηγόρων και βεβαίως των υποθηκοφυλάκων. 
Ο άλλος στόχος όμως που δεν ομολογείτε είναι να εξασφαλίσετε χρήματα τα οποία να μην συμπεριλαμβάνονται στον υπολογισμό του δείκτη του δημοσίου χρέους, δηλαδή να εξασφαλίσετε χρήματα για εταιρείες του δημοσίου που έχουν τη μορφή της ανώνυμης εταιρείας, αλλά μοναδικό μέτοχο το κράτος, για να καλύψετε τα ελλείμματα αυτών των επιχειρήσεων που δεν συνυπολογίζονται στο δημόσιο χρέος. Όσο όμως και αν πλαστογραφήσετε το δημόσιο χρέος, δεν μπορείτε να πλαστογραφήσετε την πραγματική κατάσταση της οικονομίας.
Επειδή γίνεται λόγος για την οικονομία και κάνατε μια ειδική αναφορά, κύριε Υφυπουργέ, στην εισοδηματική πολιτική προς τον κ. Μητσοτάκη, μου θυμίζετε μια λαϊκή παροιμία: «Φωνάζει ο κλέφτης, για να φοβηθεί ο νοικοκύρης». Μα επιτέλους έχετε χάσει κάθε είδους επικοινωνία με τους πολίτες; Έχετε χάσει κάθε είδους σεβασμό προς τους πολίτες; Δεν βλέπετε πώς εξελίσσονται τα μακροοικονομικά στοιχεία της οικονομίας; Δεν παρακολουθείτε την πραγματική οικονομία; Δε βλέπετε την ανεργία; Δε βλέπετε την ακρίβεια; Δε βλέπετε το καθημερινό κλείσιμο των επιχειρήσεων; Δεν παρακολουθείτε τα στοιχεία του πρώτου πενταμήνου όπου οι πτωχεύσεις σε σχέση με το προηγούμενο πεντάμηνο του προηγούμενου χρόνου έχουν φτάσει στο 151,9%; Δεν παρακολουθείτε το μεγάλο ποσοστό φτώχειας ένα μεγάλο μέρος του οποίου οφείλεται στην απαράδεκτη αναδιανομή του χρηματιστηρίου; Δεν βλέπετε τους εργαζόμενους που δεν έχουν διαθέσιμο εισόδημα; Τους κοροϊδεύετε από πάνω, όταν τους λέτε για την εισοδηματική πολιτική ότι τους κάνετε και μεγάλη χάρη;
Θα συμφωνήσω ότι με τη σημερινή οικονομική συγκυρία, που εσείς όμως έχετε διαμορφώσει, είναι πολύ δύσκολα τα πράγματα για τους εργαζόμενους. Όταν όμως ο πραγματικός δείκτης του πληθωρισμού είναι 4% και μάλιστα ο σκληρός πυρήνας 3,6% χωρίς τον επηρεασμό των καυσίμων και των οπωροκηπευτικών και έχετε ταυτόχρονα ένα ρυθμό ανάπτυξης, όπως επαίρεστε, 3,8% -εγώ σας λέω 3,6%- ποια είναι η συμμετοχή στο ΑΕΠ των εργαζομένων, αν το πάρουμε έτσι; 
Πέραν αυτού, όμως, γιατί τους εμπαίζετε; Γιατί δεν τους λέτε την αλήθεια; Και να τους πείτε στο τέλος τέλος μέχρι πότε θα είναι αυτή η περιοριστική πολιτική, για να εξέλθουν από τη σημερινή κρίση. Εγώ θυμάμαι πολλά χρόνια ότι αυτό το τούνελ δεν έχει τελικά έξοδο. Είμαστε συνεχώς στο τούνελ και φταίνε οι εργαζόμενοι; Φταίει ο ελληνικός λαός για τα πραγματικά προβλήματα της ελληνικής οικονομίας; Δεν φταίει κανείς σ? αυτήν τη χώρα; Δεν κυβερνάτε είκοσι χρόνια αυτήν τη χώρα; Αναζητείτε κάθε φορά την κολυμπήθρα του Σιλωάμ. Εγώ σας λέω ότι δεν έγιναν όλα ιδανικά την περίοδο 1990-1993 και ούτε ήταν ίδιες οι κοινωνικές και οικονομικές συνθήκες εκείνη την εποχή. Αναζητείτε και εκτίθεστε στους πολίτες, γιατί οι πολίτες καθημερινώς μ? αυτά που ακούν από τα χείλη σας, μ? αυτή την απαράδεκτη ωραιοποίηση που επιχειρείτε, μ? αυτήν την ευδαιμονία που προσπαθείτε μόνο στα όνειρά μας να μας σκορπίσετε, εκτίθεστε και αποθηκεύετε οργή εις βάρος σας. Θα το εισπράξετε στις επόμενες εκλογές.
Δεν μπορεί να μην υπολογίζετε το αύριο. Δεν μπορεί με συνεχείς πράξεις σας να υποθηκεύετε το οικονομικό αύριο της χώρας μεταφέροντας δαπάνες και προεισπράττοντας έσοδα από τις αυριανές γενιές. Η πολιτική δεν σταματά, έχει συνέχεια. Οι κυβερνήσεις δεν μπορεί να είναι μονοσήμαντες.
Επειδή είμαστε υποχρεωμένοι να μιλάμε για τροπολογίες μαζί με το νομοσχέδιο, θα ήθελα να έρθω στο σημείο του νομοσχεδίου που έχει σχέση με τους δικηγόρους. Για να είμαστε καθαροί, σας το τονίζω εκ των προτέρων. Εμείς ως Νέα Δημοκρατία, αν αυτή τη ρύθμιση την αφήσετε έτσι, δεν πρόκειται να τη δεχθούμε ποτέ. Στο επόμενο σχετικό νομοσχέδιο θα επαναφέρουμε τροπολογία προς συζήτηση, μέχρι να την αποδεχτείτε.
Εάν δεν την αποδεχθείτε, εμείς ως αυριανή κυβέρνηση θα αποκαταστήσουμε τα πράγματα. Ξεκάθαρα πράγματα. Διότι εδώ δεν μπορεί να ξεχωρίζετε, παραδείγματος χάρη, τους δικηγόρους και να αφήνετε ελεύθερους τους άλλους πολίτες ή τις τράπεζες. Διότι εδώ τα περισσότερα δικαιώματα θα αναπτυχθούν μέσω των συμφερόντων των τραπεζών. Γιατί βλέπετε μ? ένα μάτι τους πολλούς πολίτες ή ακόμη-ακόμη και τους δικηγόρους και δεν τους βλέπετε με το ίδιο μάτι που βλέπετε και τις τράπεζες; Έως πότε τελικά θα παραχωρείτε δικαιώματα στους ισχυρούς; Είπαμε, είστε η Κυβέρνηση των ολίγων, αλλά όχι έτσι. Παράγινε το κακό.
ΑΓΓΕΛΟΣ ΤΖΕΚΗΣ: Των μισών ολίγων. Οι άλλοι μισοί ολίγοι?
ΑΔΑΜ ΡΕΓΚΟΥΖΑΣ: Παράγινε το κακό!
Επιχειρείται ουσιαστικά με το νομοσχέδιο η τυπική αποκάθαρση και απενοχοποίηση των ιδιωτικών επιχειρήσεων και εταιρειών, που είναι εισηγμένες στο χρηματιστήριο, από επισφαλείς απαιτήσεις σε βάρος εκατομμυρίων πολιτών με ό,τι αυτό συνεπάγεται για τη δημόσια πίστη. Πραγματικά δεν μπορώ να κατανοήσω αυτή σας τη συμπεριφορά.
Εγώ θυμάμαι ότι σε παλαιότερες, αν θέλετε, αιτιάσεις που έγιναν από τη Νέα Δημοκρατία σας είχαμε κατηγορήσει για μεροληπτική στάση απέναντι σε συγκεκριμένο δικηγορικό γραφείο. Και φτάσαμε στον ανακριτή γι? αυτή μας την αναφορά τότε. Έχει σχέση με τις τράπεζες. Δεν χρειάζεται να πω τίποτα περισσότερο.
Έρχομαι τώρα στην τροπολογία που φέρατε για τις οφειλές των ΟΤΑ. Είναι αυτό που σας λέγαμε. Το παιχνίδι το προεκλογικό στη Θεσσαλονίκη με τον Παπαγεωργόπουλο με τις απεργιακές κινητοποιήσεις. Σας λέγαμε ότι υπάρχει νομοθετικό κενό και πρέπει να αποκατασταθεί. Δεν μας ακούγατε. Τώρα φέρνετε το νομοθετικό κενό με μία διαφορά όμως: Τους πόρους τους επιβαρύνετε στην Τοπική Αυτοδιοίκηση χωρίς να τους δίνετε εσείς. Και ερωτώ εγώ: Από τη στιγμή που χρωστάτε στην Τοπική Αυτοδιοίκηση από το πρόγραμμα «ΕΠΤΑ» και άλλες επιβαρύνσεις; Και μέχρι πότε θα πάνε οι επιβαρύνσεις; Και σε λίγο τι θα την κάνουμε την Τοπική Αυτοδιοίκηση; Θα την οδηγήσουμε να βάλει νέους φόρους εκείνη. Πολύ ωραία! Αυτή είναι η Ελλάδα του κ. Σημίτη και της Κυβέρνησής του.
Έρχομαι, όμως, στους εργαζόμενους. Πριν λίγες ημέρες είχαμε ένα νομοσχέδιο για το χρηματιστήριο, για την ιδιωτικοποίηση της ΕΧΑΕ. Δεν έπρεπε να διασφαλιστούν αυτοί οι τριακόσιοι εργαζόμενοι, όπως πολύ σωστά είπε ο κ. Λαφαζάνης; Και συμπράττω, κύριε Λαφαζάνη, και ενώνω μαζί σας τη φωνή μου ότι αυτό δεν είναι αντιμετώπιση εργαζομένων. Αυτή η Κυβέρνηση προσπαθεί να προσθέσει ανεργία και όχι να θεραπεύσει ανεργία. 
Και βέβαια, υπάρχει και η τροπολογία που κατέθεσε ο κ. Αλογοσκούφης με τον κ. Νικολόπουλο, που ξεχωρίζει και κάποιους από αυτούς που ήταν υποχρεωμένοι, ήταν μόνιμοι υπάλληλοι. Δεν μιλάω για τους συμβασιούχους. Και δεν εφαρμόζεται ουσιαστικά ο ν. 2324/1995. Τι θα γίνει με αυτούς δηλαδή; Καταργείτε τα εργασιακά τους δικαιώματα; Είναι δημοκρατική αντιμετώπιση; Είναι κυβέρνηση που κατ? ευφημισμό λέγεται σοσιαλιστική; Ε, όχι! Ο σοσιαλισμός δεν είναι αυτός. 
Έρχομαι επίσης στο νομοσχέδιο που έχετε για τους παλιννοστούντες. Επειδή ξέρετε καλά να λαϊκίζετε και να κάνετε σπέκουλα, σας λέω ότι επί Νέας Δημοκρατίας είχαν δοθεί χίλιες εξακόσιες κατοικίες σε αυτή την κατηγορία των πολιτών. Εμείς δεν είπαμε να μη δώσετε. Είπαμε να ενισχύσετε τις παροχές προς αυτές τις κατηγορίες. Τι λέμε, όμως; Όχι, κύριε Υπουργέ, με εξουσιοδότηση να προσδιορίζετε το χρόνο και τις προϋποθέσεις εσείς.
ΠΑΝΑΓΙΩΤΗΣ ΛΑΦΑΖΑΝΗΣ: Κανόνες.
ΑΔΑΜ ΡΕΓΚΟΥΖΑΣ: Χρειάζονται κανόνες -και μάλιστα θεσμικοί- για πάγια λειτουργία αυτής της παροχής προς αυτούς τους ανθρώπους. Όχι εν όψει των εκλογών κάνετε εμπόριο ψήφων και ποδηγετείτε την εκλογική βούληση των πολιτών.
Επίσης, στην ίδια παράγραφο, η νέα διάταξη που βάζετε, η οποία ισχύει για τις οικοδομές από 1.1.2002. Αναδρομικά; Οι δηλώσεις οι φορολογικές, οι προθεσμίες έχουν τελειώσει. Αυτοί θα έρθουν αναδρομικά να κάνουν συμπληρωματικές δηλώσεις; Και έχετε το δικαίωμα να κάνετε αναδρομικές ρυθμίσεις αυτού του είδους; Δεν υπάρχει αντισυνταγματικότητα εδώ; Θέλετε να το κάνετε; Κάντε το από 1.1.2003. Μεταβατική διάταξη τριών μηνών; Απαράδεκτα πράγματα αυτά.
Μας βρίσκει σύμφωνους αυτή η διάταξη που ορίζεται ότι αν προκύπτουν από ανεπίσημα στοιχεία μεγαλύτερες αξίες από αυτές που είναι στο αντικειμενικό σύστημα για τις οικοδομές και αποδεικνύονται, να υπολογίζεται ο φόρος εκεί.
Δεν μας το διευκρινίζετε όμως. Θα οφείλετε και ποσοστό μεταβίβασης σ? αυτή τη διαφορά; Πρέπει να τα διευκρινίσετε αυτά.
Κάτι άλλο τώρα. Έχετε μια τροπολογία τελωνειακού χαρακτήρα. Πώς γίνεται ο έλεγχος των ζυθοπωλών που αναφέρετε εκεί μέσα; Μπορείτε να μας πείτε πώς θα κάνετε αυτό τον έλεγχο των ζυθοπωλών; Πόσα ζυθοποιεία υπάρχουν στην Ελλάδα με παραγωγή κάτω των διακοσίων εκατολίτρων ετησίως; Είναι φωτογραφική αυτή η διάταξη ή όχι; Εγώ ξέρω ότι καμία δεν είναι κάτω από διακόσια. Κάποιον συγκεκριμένο εξυπηρετείτε. Πείτε μας, αποκαλύψτε μας ποιος είναι αυτός για να γνωρίζουμε τι ψηφίζουμε. 
Επίσης, στον ειδικό φόρο κατανάλωσης λέτε ότι θα υπάρξει μείωση. Η κατανάλωση θα ωφεληθεί απ? αυτή τη μείωση ή θα ωφεληθούν συγκεκριμένοι επιχειρηματίες; Γιατί στην ουσία θα ωφεληθούν κάποιοι επιχειρηματίες και όχι οι καταναλωτές. Στο κουτάκι της μπύρας με φόρο κατανάλωσης 0,05 ευρώ ή 17 δραχμές με τη μείωση στο μισό που λέτε, θα πάει στο μισό η τιμή του. Δε θα ωφεληθεί όμως ο καταναλωτής. Πώς το διασφαλίζετε, εάν είναι έτσι;
Με τις επιτροπές εμπειρογνωμόνων του άρθρου 126, παράγραφος 5, δε θα υπάρχει ενιαία αντιμετώπιση με αντικειμενικά κριτήρια σε όλη τη χώρα με αποτέλεσμα το ίδιο αυτοκίνητο ?έρχομαι στα αυτοκίνητα τώρα- να εκτιμάται διαφορετικά από την κάθε επιτροπή. Και εν τοιαύτη περιπτώσει, μιας και μιλάμε για τα αυτοκίνητα, οι άνθρωποι που ασχολούνται με αυτά σας κατηγορούν ευθέως ότι με τη ρύθμιση αυτή ωφελούνται πέντε μεγάλοι έμποροι καινούργιων αυτοκινήτων. Αυτό το καθεστώς δημιουργεί άνισους όρους ανταγωνισμού μεταξύ των μεταχειρισμένων αυτοκινήτων που έχουν αγοραστεί πριν το 2002 σε σχέση με το 2003, που είναι τα καινούργια και έχουν μείωση 51% αντί 90% που είναι τα παλιά. Και εν τοιαύτη περιπτώσει, αγνοείτε την καταδικαστική απόφαση του Ευρωπαϊκού Δικαστηρίου και δε συμμορφώνεστε; Πού στέκεστε ακριβώς και κάνετε αυτή τη ρύθμιση;
Όλα αυτά πρέπει να απαντηθούν. Και κάτι ακόμα. Έχετε μια ρύθμιση για τα χρηματικά εντάλματα των πληρωμών. Αυξάνετε το χρόνο, ήταν στην αρχή ένα, στη συνέχεια έγινε τρία, τώρα κάνετε πέντε. Θα σας πω εγώ γιατί το κάνετε. Προσπαθείτε να μεταφέρετε δαπάνες στα επόμενα χρόνια, όπως κάνετε και με τις αποδοχές των δημοσίων υπαλλήλων που μεταφέρετε του τελευταίου διμήνου στα επόμενα χρόνια στηριζόμενοι βέβαια στην αλλαγή του νόμου που προέβλεπε δύο μήνες παράταση της διαχειριστικής περιόδου. Τώρα, δεν υπάρχει αυτό και έρχεστε και λέτε ότι οι δύο προηγούμενοι μήνες να πάνε στα επόμενα, επειδή ξέρετε ότι δε θα είστε η επόμενη Κυβέρνηση. Έπειδή έχετε κάνει υπέρβαση δαπανών, προσπαθείτε να τις νομιμοποιήσετε, τις μεταφέρετε στον επόμενο χρόνο για να τις βρει η επόμενη κυβέρνηση, χωρίς να κάνετε σχετική πρόβλεψη.
Αυτά δε σας σώζουν από την εκλογική ήττα που σας περιμένει κι εμείς ξέρετε δεν χαιρόμαστε γιατί θα είμαστε η εναλλακτική πρόταση εξουσίας. Γιατί για μας η πολιτική διαδικασία δεν είναι επάγγελμα. Είναι μια συνεχής διαδικασία προσφοράς. Νοιαζόμαστε όμως για τα προβλήματα που συσσωρεύετε στους Έλληνες, νοιαζόμαστε γι? αυτό που ο ελληνικός λαός μας έστειλε εδώ πέρα, να υπερασπιζόμαστε και να προσπαθούμε να αποτρέψουμε. Εσείς όμως προσπαθείτε καθημερινά με τερτίπια, με ροκάνισμα του πολιτικού χρόνου, με ωραιοποιήσεις, με εντυπώσεις, με φαντασιώσεις, να μας κάνετε όλους τρελούς και να πιστέψουμε ότι πράγματι ζούμε σε μια χώρα ευδαιμονίας, ότι δεν υπάρχουν προβλήματα, ότι εμείς δεν έχουμε τις ανάλογες διόπτρες για να δούμε την πραγματικότητα κι εσείς βρίσκεστε σ? έναν παράδεισο ευτυχίας.
Αυτό το παραμύθι να σταματήσει. Εκτιμώ, λοιπόν, ότι το καλύτερο που έχετε να κάνετε ως Κυβέρνηση και αν πράγματι σας ενδιαφέρει η προσφορά στον τόπο είναι να εγκαταλείψετε το πηδάλιο της εξουσίας. Γιατί κατανοώ απολύτως σε μια προεκλογική περίοδο, σε χρόνο που δεν επιτρέπει ριζοσπαστικές αλλαγές, τις μεταρρυθμίσεις δηλαδή που ουσιαστικά δεν έχετε κάνει και που τροφοδοτούν τη σημερινή οικονομική και κοινωνική κρίση. Να εγκαταλείψετε όσο το δυνατόν πιο γρήγορα. Εμείς γνωρίζοντας τις δυσκολίες θα προσπαθήσουμε, θα βάλουμε τα δυνατά μας και είμαστε βέβαιοι ότι θα πετύχουμε. Αυτό πάντα με την έγκριση του ελληνικού λαού.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Φώτης Κουβέλης ως Κοινοβουλευτικός Εκπρόσωπος του Συνασπισμού.
ΦΩΤΗΣ ΚΟΥΒΕΛΗΣ: Ευχαριστώ, κυρία Πρόεδρε.
Κύριε Υπουργέ, δε θα αναφερθώ στο σύνολο του σχεδίου νόμου διότι ο ειδικός αγορητής του Συνασπισμού, ο κ. Λαφαζάνης, με ενάργεια νομίζω ανέδειξε τις θέσεις μας, αλλά κυρίως την παθολογία αυτού του σχεδίου νόμου.
Επιλέγω όμως, κυρία Πρόεδρε, να κάνω ειδική αναφορά στο άρθρο 14 του σχεδίου νόμου, για να επισημάνω για άλλη μια φορά ότι εισάγετε καθεστώς φορολογικών ασυλιών. 
Και ενώ, κύριε Υφυπουργέ, εισάγετε το καθεστώς των φορολογικών ασυλιών, έρχεστε με έναν τρόπο, νομοθετικά όσο και θεσμικά απρεπή να διατιμήσετε την προσφορά των υπηρεσιών των δικηγόρων και των συμβολαιογράφων. Πρόκειται για μια πρωτοφανή επιλογή , η οποία θέλω να σας βεβαιώσω ότι δεν σας τιμά, διότι έχετε τη νομοθετική πρωτοβουλία, όπως δε τιμά συνολικά την Κυβέρνηση. 
Πρέπει να σας πω ότι με αυτό τον τρόπο όχι μόνο έρχεστε να διατιμήσετε την επιστημονική εργασία, αλλά να δυναμιτίσετε και το Ταμείο Νομικών, το οποίο έτσι και αλλιώς αντιμετωπίζει σοβαρά προβλήματα την ώρα μάλιστα που το Υπουργείο Οικονομικών, την ώρα που η Κυβέρνηση οφείλει στο Ταμείο των Νομικών.
Ποιος σας έδωσε το δικαίωμα να έρχεστε κατά ένα πρωτότυπο όσο και απαράδεκτο τρόπο, να νομοθετείτε και να περιορίζετε τα δικαιώματα ενός επιστημονικού κλάδου, όπως είναι οι δικηγόροι και οι συμβολαιογράφοι; Θέλω να σας βεβαιώσω ότι δεν το λέω από κάποια επαγγελματική αλληλεγγύη, αλλά θεωρώ ότι εισάγονται ρυθμίσεις, οι οποίες αποτελούν καινοτομία, βεβαίως απρεπή καινοτομία, κύριε Φωτιάδη. Και τούτη την ώρα σας καλώ να αποσύρετε τη διάταξη αυτή, διότι είναι μια διάταξη υβριστική προς τον κλάδο των νομικών, των δικηγόρων και των συμβολαιογράφων. Είναι μια πράξη απαράδεκτη σε ό,τι αφορά την πορεία και την εξέλιξη του Ταμείου Νομικών.
Πρέπει να σας πω ότι οφείλετε να είστε προμηθείς αναφορικά με την οφειλόμενη προστασία έναντι των ασφαλιστικών ταμείων. Με μια σειρά ρυθμίσεις υπονομεύετε το μέλλον αυτών των ταμείων. Κάποια στιγμή όταν θα καταρρεύσουν, τότε πια θα αρχίσετε να επικαλείστε διάφορες δικαιολογίες, ενώ θα έπρεπε εγκαίρως να έχετε λάβει μέτρα προστασίας και όχι αποδυνάμωσης, όπως σήμερα κάνετε.
Σας καλώ, έστω αυτή την ώρα, να αποσύρετε τη σχετική διάταξη, η οποία απαράδεκτα, προσβλητικά, υβριστικά για έναν ολόκληρο κλάδο, έρχεται να διατιμήσει την προσφορά των επιστημονικών υπηρεσιών.
Την ώρα που όλα αυτά πράττετε με τις φορολογικές σας ασυλίες και με όλα εκείνα που επισημάνθηκαν από τους προλαλήσαντες συναδέλφους, αρνείστε να συζητήσετε δυο τροπολογίες, οι οποίες αφορούν ζέοντα ζητήματα της ελληνικής κοινωνίας. Σας έχουνε καταθέσει εμπρόθεσμα τροπολογίες για την αντιμετώπιση των αποζημιώσεων των απολυομένων ?και είναι αρκετοί, κύριε Υφυπουργέ- εργατοτεχνιτών. Δε φθάνει να δείχνετε συμπάθεια γενικώς και αορίστως για τους απολυμένους της «PALCO», του «Ιππόκαμπου» και άλλων επιχειρήσεων. Είναι κροκοδείλια δάκρυα αυτά που χύνετε, όταν αρνείστε να προωθήσετε μια ρύθμιση, έτσι ώστε η καταβαλλομένη αποζημίωση, η ελάχιστη ανακούφιση μπροστά στο δράμα αυτών των ανθρώπων, να είναι η αποζημίωση που αντιστοιχεί στους υπαλλήλους. 
Δεν επιβαρύνεται το ελληνικό δημόσιο από την ρύθμιση αυτή. Ζητάμε να εξομοιωθεί η αποζημίωση των απολυομένων εργατοτεχνιτών με εκείνη των υπαλλήλων. Είναι μια επιβάρυνση την οποία θα αναλάβουν και θα έχουν υποχρέωση να δεχθούν όλοι εκείνοι οι οποίοι έχουν την επιλογή να στείλουν στο περιθώριο της ανεργίας συμπολίτες μας. 
Έχει κατατεθεί εμπροθέσμως η τροπολογία. Έχει αναδειχθεί με έναν δημόσιο τρόπο. Έπρεπε να έχετε σκύψει με προσοχή πάνω απ? αυτή την τροπολογία, προκειμένου να κάνετε μια ρύθμιση η οποία ελάχιστα θα ανακουφίσει τους ανθρώπους εκείνους που ζουν δραματικές στιγμές. 
Επίσης, κύριε Υφυπουργέ, την ώρα που νομοθετείτε φορολογικές ατέλειες, απαλλαγές, ρυθμίζετε φορολογική ασυλία ουσιαστικά με την προώθηση αυτών των διατάξεων, την ίδια ώρα ?σας το είπαν και οι κύριοι Λαφαζάνης και Ρεγκούζας- αρνείστε να λάβετε στοιχειώδη μέτρα προστασίας εκείνων, οι οποίοι είναι υπό απόλυση και εργάζονται στις θυγατρικές εταιρείες της ΕΧΑΕ.
Σας γνωρίζω ?το ξέρετε άλλωστε- ότι ήδη εβδομήντα εργαζόμενοι στο Κεντρικό Αποθετήριο Αξιών απελύθησαν με το νόμο περί των ομαδικών απολύσεων και δεν λαμβάνετε καμία μέριμνα γι? αυτούς. Ομνύετε στο όνομα της αντιμετώπισης της ανεργίας την ώρα που αρνείστε να λάβετε στοιχειώδη μέτρα για να προστατεύσετε συμπολίτες μας, ανθρώπους οι οποίοι φαίνεται ότι θα απολυθούν. 
Ποια, λοιπόν, κοινωνική ευαισθησία μπορεί να σας αναγνωρίσει κανείς, όταν αρνείστε να δείτε συγκεκριμένα ζητήματα και να λάβετε την ελάχιστη μέριμνα για να προστατεύσετε αυτούς τους ανθρώπους, ενώ από την άλλη πλευρά διασπαθίζετε χρήματα προς διάφορες κατευθύνσεις, υπόσχεστε ακίνητα εδώ και εκεί και μάλιστα με πράξη του Υπουργού και δεν θέλετε να κατανοήσετε αυτό που αποτελεί τη μεγάλη πληγή της ελληνικής κοινωνίας: Είναι η ανεργία. Και αν δεν μπορείτε να αντιμετωπίσετε συνολικά το ζήτημα του 11% και πλέον του ελληνικού πληθυσμού που είναι άνεργοι, πάρτε τουλάχιστον εκείνα τα μέτρα που σας υποδεικνύουμε και που είναι η ελάχιστη κίνηση που μπορείτε να κάνετε.
Κυρία Πρόεδρε, γνωρίζω: «Στου κουφού την πόρτα, όσο θέλεις βρόντα». Αλλά, εν πάση περιπτώσει, έχουμε υποχρέωση να μιλάμε για όλα εκείνα που προσδιορίζουν την παθολογία της ελληνικής κοινωνίας, η οποία προκαλείται από την απαράδεκτη, την αντικοινωνική, την αντιλαϊκή, τη συντηρητική πολιτική της Κυβέρνησης του κ. Σημίτη.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Τζέκης για να δευτερολογήσει.
ΑΓΓΕΛΟΣ ΤΖΕΚΗΣ: Κυρία Πρόεδρε, θέλω να τονίσω για μια ακόμη φορά το απαράδεκτο της Κυβέρνησης να καταθέτει την τελευταία ώρα τροπολογίες που -επισημαίνω για μια ακόμη φορά- θα μπορούσαν να αποτελέσουν ένα ξεχωριστό φορολογικό νομοσχέδιο. Και βέβαια ο αιφνιδιασμός είναι μια πρακτική την οποία εφαρμόζει συνέχεια η Κυβέρνηση και αυτό θα πρέπει να το δούμε.
Έτσι, λοιπόν, θέλω να σταθώ στις τροπολογίες και να πω ότι ό,τι κάνατε στο αρχικό σχέδιο, κύριε Υπουργέ, το συνεχίζετε και στις τροπολογίες. Και αναφέρομαι εδώ συγκεκριμένα πλέον σε μια τροπολογία που αναφέρει ότι απαλλάσσεται από τον ειδικό φόρο κατανάλωσης το πετρέλαιο εσωτερικής καύσης στις βιομηχανίες. 
ΑΔΑΜ ΡΕΓΚΟΥΖΑΣ: Που το χρησιμοποιούν ως πρώτη ύλη.
ΑΓΓΕΛΟΣ ΤΖΕΚΗΣ: Και βέβαια πρέπει να ξέρετε ότι παράλληλο αίτημα έχουν και οι μικρομεσαίοι αγρότες που χρησιμοποιούν το πετρέλαιο ως καύση για την κίνηση των μηχανημάτων τους και των θερμοκηπίων. Λένε και αυτοί για τον ειδικό φόρο κατανάλωσης, εκεί όμως πεισματικά η Κυβέρνηση τους το αρνείται. Δύο μέτρα δηλαδή και δύο σταθμά. Το επισημαίνω αυτό για να δείξω για μια ακόμη φορά ποιον ευνοεί τελικά η πολιτική σας. Όταν λέμε ότι εφαρμόζετε ταξική πολιτική, αυτό ακριβώς εννοούμε.
Επίσης βάζετε φορολογικές απαλλαγές σε περιοχές ολοκληρωμένης τουριστικής ανάπτυξης, το ίδιο με τις βιομηχανικές περιοχές. Και εδώ δε μιλάτε για τα ενοικιαζόμενα δωμάτια στις περιοχές εκείνες. Μιλάτε για μεγάλες ξενοδοχειακές μονάδες. Και βέβαια αυτό το συνδυάζετε και με τον τουρισμό που δέχεται τις επιπτώσεις της πολιτικής σας και της πολιτικής της ΟΝΕ. Είναι γεγονός ότι με την αύξηση του ευρωπαϊκού νομίσματος πλέον πλήττεται και ο τουρισμός. Με μεγάλες όμως φοροαπαλλαγές δεν μπορείτε να σώσετε τις επιχειρήσεις ούτε και τον τουρισμό. Είναι ένα άλλο δείγμα δηλαδή της πολιτικής σας. 
Ένα άλλο δείγμα όμως της πολιτικής σας είναι το ότι λέτε πως επιβάλλετε φόρο στις επιχειρήσεις που δραστηριοποιούνται στον κλάδο οικοδομής, στα πραγματικά έσοδα. Δηλαδή οι αντικειμενικές πλέον αξίες των ακινήτων δεν υπολογίζονται και υπολογίζονται στις πραγματικές. Λέτε ότι έτσι πατάσσετε τη φοροδιαφυγή του κλάδου. Έχουν όμως όλο το δικαίωμα αυτές οι επιχειρήσεις να μετακυλήσουν το φόρο που εσείς θα εισπράξετε από τον τελικό αγοραστή. Τελικά δηλαδή ποιος ευνοείται εδώ; Μήπως λέτε ότι βάζετε φόρο στον εργολάβο;
Να, λοιπόν, πώς πληρώνει για μία ακόμη φορά ο αγοραστής ακινήτου.
Απαλλάσσεται από φόρο το ποσό χορήγησης για νέους επιχειρηματίες των προγραμμάτων απασχόλησης του ΟΑΕΔ. Και εδώ αναφέρετε πάλι ως αιτιολογία την καταπολέμηση της ανεργίας. Δεν σας ενδιαφέρει που μεγάλες επιχειρηματικές μονάδες απολύουν εκατοντάδες εργαζομένους. Σας ενδιαφέρει όμως να μας πείτε ότι απαλλάσσετε από φόρο την επιχορήγηση για νέους επιχειρηματίες. Εδώ βέβαια υπάρχουν τα στοιχεία που λένε ότι οι επιχειρήσεις, ειδικά τα μικρά μαγαζιά, έχουν ζωή από δώδεκα χρόνια στα οκτώ χρόνια με καθοδική τάση. Έτσι θέλετε δήθεν να περιορίσετε την ανεργία που δεν περιορίζεται. 
Και βέβαια ότι κλείνουν μεγάλες επιχειρήσεις, ότι χιλιάδες είναι οι άνεργοι ?είναι ένα γεγονός αυτό- δεν είναι παθογένεια. Το φαινόμενο της ανεργίας συνδέεται αποκλειστικά με την πολιτική που σκοπό έχει την παραγωγή και αναπαραγωγή του κέρδους. Δηλαδή είναι ιδιαίτερο χαρακτηριστικό γνώρισμα του κεφαλαιοκρατικού τρόπου παραγωγής. Δεν μπορεί να υπάρξει καπιταλιστικό σύστημα χωρίς να έχει ανεργία. Μάλιστα σε περιόδους ύφεσης και κρίσης η ανεργία θα πάρει δραματικές εξελίξεις και άνοδο μεγάλη. 
Συμφωνούμε με την τροπολογία που κατέθεσαν ο κ. Λαφαζάνης και ο κ. Κουβέλης και άλλοι για την εξομοίωση του εργατοτεχνικού προσωπικού με το υπαλληλικό προσωπικό. Και βέβαια δε συμφωνούμε μόνο για την περίπτωση της απόλυσης. Όπως ο μισθωτός κάνει τριάντα πέντε χρόνια εργασίας και παίρνει την ανάλογη αποζημίωση, έτσι και ο εργατοτεχνίτης όταν βγει στη σύνταξή του πρέπει να πάρει την ανάλογη αποζημίωση. Και μπορείτε να πείτε στον επιχειρηματία «δώσε και μερικά εκατομμύρια παραπάνω, προκειμένου να έχουμε ήσυχο το κεφάλι μας». 
Εμείς ως Κομμουνιστικό Κόμμα Ελλάδας πολλές φορές έχουμε πει στη Βουλή και το εξαγγείλαμε και τελευταία ότι βλέπουμε και άλλα μέτρα ανακούφισης των ανέργων. Επιδότηση στο 80% του βασικού μισθού για όλο το χρόνο της ανεργίας, διότι κανένας δε θέλει να είναι άνεργος. Την ανεργία την επιβάλλει η Κυβέρνηση και το κεφάλαιο μαζί. Ο χρόνος ανεργίας να μετρηθεί ως συντάξιμος. Η επιδότηση για τους νέους ανέργους να μην έχει περιορισμούς. Πρέπει να γίνει εξομοίωση του εργατοτεχνικού προσωπικού με τους υπαλλήλους. Μπορούμε να δούμε και τη μείωση των ορίων συνταξιοδότησης, πενήντα πέντε ετών και πενήντα ετών για τους άντρες και τις γυναίκες αντίστοιχα. Μπορούν να παγώσουν και τα δάνεια. Και εδώ με την τιτλοποίηση των απαιτήσεων δεν υπάρχουν μέσα για να ανταποκριθούν οι εργαζόμενοι στην εξόφληση των απαιτήσεών τους. Για φανταστείτε σ? αυτό το σημείο η Αγροτική Τράπεζα, με την καταστροφή που έχουν υποστεί οι μικρομεσαίοι αγρότες και κτηνοτρόφοι, να μεταβιβάσει τις απαιτήσεις σε μία εταιρεία ειδικού σκοπού και αυτή να βάλει πλέον χέρι στους αγρότες και σε όλους τους παραγωγούς.
Αυτά είναι ζητήματα που πρέπει να τα δούμε. Βέβαια, πρέπει να δούμε και την κρατική επιχορήγηση στις οικογένειες, τους δωρεάν παιδικούς σταθμούς. Αυτά είναι μέτρα που μπορούν να ανακουφίσουν.
Υπάρχει όμως και το ζήτημα για το πριμ παραγωγικότητας. Υπήρξε μία δέσμευση της Βουλής. Εμείς όμως λέμε ότι πρέπει να επεκταθεί και στους εργαζόμενους των παιδικών σταθμών. Μεταβιβάστηκε αυτή η αρμοδιότητα στους ΟΤΑ. Οι εργαζόμενοι στους παιδικούς σταθμούς είναι πλέον δημοτικοί υπάλληλοι, αλλά όμως δε δικαιούνται το επίδομα. Εδώ και δύο χρόνια δουλεύουν στους ΟΤΑ και δεν το δικαιούνται.
Όσον αφορά την τροπολογία του Υπουργείου Γεωργίας, δύο διευθύνσεις κάνετε πάλι, δήθεν για να περιορίσετε ορισμένα φαινόμενα που έχουν να κάνουν με την Ευρωπαϊκή Ένωση. Για να πάρουμε περισσότερα κονδύλια λέτε ότι χρειάζεται να γίνουν καινούργιες υπηρεσίες. Και αυτές είναι φωτογραφικές διατάξεις, γιατί αλλού πρέπει να δούμε το ζήτημα. Πρέπει να δούμε κατά πόσο είναι οργανωμένα τα Υπουργεία και πόσες θέσεις χρειάζονται.
Είναι συνολικότερη η αντιμετώπιση του δημόσιου τομέα. Συνδικαλιστικά έχουν καταγγελθεί αυτά τα ζητήματα. Και το επιχείρημα ότι έτσι θα αναπτυχθεί η ύπαιθρος, δεν ευσταθεί. Απεναντίας παρατηρούμε υποβάθμιση στην ύπαιθρο, στην περιφέρεια.
Όσον αφορά την εισοδηματική πολιτική, άκουσα με ιδιαίτερη προσοχή τον επίτιμο Πρόεδρο της Νέας Δημοκρατίας, ο οποίος είπε «ότι είναι πολύ το 2,5%». Κάλεσε την Κυβέρνηση να πει την αλήθεια γιατί δεν πάει καλά η οικονομία. Δεν εξήγησε όμως για ποιους λόγους δεν πάει καλά, ποιοι ευθύνονται, με μόνο σκεπτικό ότι όταν θα είναι η Νέα Δημοκρατία στην κυβέρνηση να ζητήσει και μείωση μισθών. Είναι ένα φαινόμενο που το συναντούμε και στην Ευρώπη είτε σοσιαλιστικές είτε νεοφιλελεύθερες συντηρητικές κυβερνήσεις, ακολουθούν το ίδιο μοτίβο «μειώστε τους μισθούς». Έχουμε αύξηση του ΑΕΠ, αύξηση της παραγωγικότητας. 
ΑΔΑΜ ΡΕΓΚΟΥΖΑΣ: Ο κ. Μητσοτάκης είπε ότι είναι οι προσωπικές του απόψεις. 
ΑΓΓΕΛΟΣ ΤΖΕΚΗΣ: Ποιος τα καρπώνεται; Οι εργαζόμενοι; Όχι. Τα κέρδη των επιχειρηματιών είναι σε ύψη. Είμαστε πρώτοι σε κερδοφορία. Μέσω της εισοδηματικής πολιτικής, η αναδιανομή γίνεται υπέρ του κεφαλαίου και κατά των εργαζομένων είτε του δημόσιου τομέα είτε του ιδιωτικού. Ο λαός πρέπει να βγάλει τα συμπεράσματά του. Επιχειρηματικά συμφέροντα δεν είναι μόνο πίσω από την Κυβέρνηση αλλά και πίσω από τη Νέα Δημοκρατία. Αυτό ο ελληνικός λαός το είδε με τα μάτια του στην απορρόφηση των Ελληνικών Πετρελαίων όσον αφορά την «ΠΕΤΡΟΛΑ». Είδαμε τι έγινε. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Μακρυπίδης έχει το λόγο.
ΑΝΔΡΕΑΣ ΜΑΚΡΥΠΙΔΗΣ: Με τη σημερινή νομοθετική πρωτοβουλία, με την οποία απ? ό,τι μπορώ να καταλάβω επί της ουσίας δε διαφωνεί η Νέα Δημοκρατία, όπως δε διαφωνεί και με τα νομοθετήματα που συζητήθηκαν και έγιναν νόμοι του κράτους τον τελευταίο χρόνο, ολοκληρώνεται το θεσμικό πλαίσιο. Και μπαίνει το ερώτημα: Συνάδελφοι από όλες τις πτέρυγες της Βουλής και κύρια από την Αξιωματική Αντιπολίτευση, αυτά τα νομοθετήματα ολοκληρώνουν το θεσμικό πλαίσιο που έχει ανάγκη η χώρα μας σ? ένα νέο οικονομικό περιβάλλον, ανταγωνιστικό σε ευρωπαϊκό και παγκόσμιο επίπεδο; Βλέπουμε να μην υπάρχουν προβλήματα επί της ουσίας και να καταψηφίζονται για επιμέρους ζητήματα για τα οποία δεν καταθέτεται συγκεκριμένη πρόταση. Αυτό σημαίνει ότι η Νέα Δημοκρατία δεν έχει διδαχθεί ούτε από το ρόλο της Αξιωματικής Αντιπολίτευσης που για πολλά χρόνια στο Κοινοβούλιο είναι υποχρεωμένη να ασκεί. 
Στο ερώτημα: Θα έπρεπε να φτιάξουμε αυτό το θεσμικό πλαίσιο, να φτιάξουμε ισχυρούς θεσμούς και μηχανισμούς, ελεγκτικούς και εποπτικούς, ώστε ο ρόλος των προσώπων να περιοριστεί στο ελάχιστο και να είναι αναγκασμένα να λειτουργούν σ? αυτό το πλαίσιο; Για να μην έχουμε τα γνωστά παρατράγουδα που ζήσαμε και στη χώρα μας στο παρελθόν αλλά και σε άλλα ευρωπαϊκά κράτη. ?ρα η όλη νομοθετική πρωτοβουλία είναι προς αυτή τη σωστή την κατεύθυνση.
Στο άρθρο 15 στην παράγραφο 13 αναφέρεται ότι απαιτείται προηγούμενη αξιολόγηση πιστοληπτικής ικανότητας της εταιρείας ή των ομολογιών. Να δημιουργήσουμε δηλαδή ασφαλιστική δικλείδα για να προστατεύσουμε τους επενδυτές από τα ομολογιακά δάνεια, την τιτλοποίηση των απαιτήσεων και των ακινήτων. Κατά τη γνώμη μου θα πρέπει να υπάρξει μία αναφορά από τη μεριά σας, κύριε Υπουργέ, ώστε οι φορείς που θα κληθούν να κάνουν αυτόν τον έλεγχο της πιστοληπτικής ικανότητας των επιχειρήσεων, να έχουν κύρος, να μην είναι ανοιχτοί στον οποιονδήποτε που αύριο θα έχει την ευθύνη να τον χρησιμοποιήσει. Νομίζω ότι είναι μέσα στις προθέσεις σας, ότι πηγάζει από το σύνολο του νομοθετήματος, αλλά μία ξεκάθαρη δήλωσή σας θα ήταν ενισχυτική.
Ακούστηκαν πολλά για τις φορολογικές ελαφρύνσεις στο άρθρο 14. Ακούστηκαν όμως αλληλοσυγκρουόμενες απόψεις. Για να υπάρξουν αυτές οι φορολογικές ελαφρύνσεις, για να γίνουν ελκυστικά τα παράγωγα για τους επενδυτές σημαίνει ότι υπάρχουν αντοχές της οικονομίας μας. Το λέω αυτό γιατί και πριν από πέντε μήνες κάναμε σοβαρές φορολογικές ελαφρύνσεις για αδύνατες κοινωνικές ομάδες. Ο επίτιμος Πρόεδρος της Νέας Δημοκρατίας είπε ότι η οικονομία μας είναι στα πρόθυρα της κατάρρευσης. Πώς, λοιπόν, κάνουμε τόσο σοβαρές φορολογικές ελαφρύνσεις και παροχές σε όλες τις κατηγορίες των εργαζομένων και των κοινωνικών ομάδων; Αυτό σημαίνει ότι η οικονομία μας έχει πετύχει, έχει δημιουργήσει ισχυρές βάσεις και γι αυτό μπορεί μέσα από τη φορολογική πολιτική να προβαίνει σε αναδιανομή εισοδήματος.
Μίλησαν οι συνάδελφοι της Νέας Δημοκρατίας για πυραμίδες και για φούσκες. Ξεχνούν ότι παραλάβαμε μια οικονομία επιπέδου Αλβανίας. Σήμερα έχουμε κάνει μια ισχυρή οικονομία η οποία είναι μέσα στη ζώνη του ευρώ, μια οικονομία που αντέχει στον σκληρό παγκόσμιο ανταγωνισμό. Είστε νοσταλγοί μιας κοινωνικής, φορολογικής και οικονομικής πολιτικής που την έχει καταδικάσει ο ελληνικός λαός. Ευτυχώς όμως για τον ελληνικό λαό και δυστυχώς για τη Νέα Δημοκρατία η τελευταία περίοδος διακυβέρνησής της ήταν το 1990-1993. Τη φορολογική, την κοινωνική και την οικονομική της πολιτική την έχει καταδικάσει ο ελληνικός λαός και γι αυτό την τοποθέτησε στα έδρανα της Αντιπολίτευσης.
Ρώτησα και όχι μόνο τον επίτιμο Πρόεδρο της Νέας Δημοκρατίας που είπε σχετικά με το 2,5% ότι αυτή είναι η προσωπική μου άποψη, ποια είναι η άποψη της Νέας Δημοκρατίας. Είναι μεγάλη η αύξηση του 2,5% ή είναι μικρή; Γιατί αν λάβουμε υπόψη μας το 0+0=14 με πληθωρισμό 20% φυσικά το 2,5% για σας είναι μεγάλη αύξηση με πληθωρισμό 2% ή 3%. Αυτή είναι η διαφορά μας, για το ποια οικονομική εισοδηματική και κοινωνική πολιτική πρέπει να ακολουθήσουμε.
Θέλω να αναφερθώ σε μια τροπολογία που καταθέσαμε εμπρόθεσμα με άλλους συναδέλφους. Αφορά τους εργαζόμενους στις θυγατρικές εταιρείες της ΕΧΑΕ. Θα πρέπει με την ίδια ευαισθησία που αντιμετωπίσαμε στο τελευταίο νομοσχέδιο το πρόβλημα των εργαζομένων στο Χρηματιστήριο Αθηνών να αντιμετωπίσουμε το πρόβλημα και αυτών. Ήταν μια παράλειψη. Δεν υπήρχε συνδικαλιστική εκπροσώπησή τους. Δεν ενημερωθήκαμε. Αν είχα ενημερωθεί θα επέμενα να επιλυθεί το πρόβλημά τους από τότε. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Κούβελας έχει το λόγο για να δευτερολογήσει. 
ΣΩΤΗΡΙΟΣ ΚΟΥΒΕΛΑΣ: Κυρία Πρόεδρε, στον κύριο κορμό του νομοσχεδίου είναι ξεκάθαρο ότι εκεί που είπαμε δόξα τω Θεώ, γλιτώσαμε από τις φούσκες του χρηματιστηρίου, πάλι Παναγία βόηθα. Έτσι έλεγε η γιαγιά μου. Τώρα φέρνουμε καινούργιες φούσκες και θεσμοθετούμε τα ομόλογα που εισάγει το νομοσχέδιο, στο άρθρο 1. Ενώ θα έπρεπε στο σπίτι του κρεμασμένου να αποφεύγουμε να μιλάμε για σχοινί εμείς στήνουμε νέες αγχόνες. 
Τώρα σε ό,τι αφορά τα ομόλογα από τιτλοποιήσεις ακινήτων. Βλέπω εδώ ότι δημιουργείται ένα μεγάλο πολιτικό θέμα. Έτσι όπως διαμορφώνονται οι διατάξεις, η Κυβέρνηση θα καλέσει ομάδες πολιτικών της φίλων, θα τους οργανώσει σε εταιρείες ειδικού σκοπού, θα τους δώσει ακίνητα του δημοσίου όπως τη Διεθνή Έκθεση της Θεσσαλονίκης, το Ελληνικό, τα «Τουριστικά Ακίνητα», τα ολυμπιακά έργα και θα τους πει «παιδιά πάρτε τα αυτά για προίκα» πουλήστε ομολογίες και με τα λεφτά που θα εισπράξετε δώστε σε μας ό,τι είναι να δώσετε και τα υπόλοιπα δικά σας. Έτσι θα εξελιχθεί το θέμα. 
Σε ό,τι αφορά την κατάθεση τροπολογιών από το ένα άκρο πάει στο άλλο η Κυβέρνηση. Στην αρχή υποστήριζε ότι τα νομοσχέδια που έρχονται στην Ολομέλεια με διαδικασία όπως η σημερινή δεν πρέπει να τα ακουμπάμε καθόλου. Μόνο κάποιες φραστικές διορθώσεις και τίποτε άλλο. Θα ψηφίζονται «σαν κώδικες». Τώρα ήρθε στο άλλο άκρο. Φέρνει ένα σωρό τροπολογίες που ουσιαστικά ρυθμίζουν πολύ περισσότερα θέματα και άσχετα με το νομοσχέδιο.
Επί του περιεχομένου: Ο κύριος κορμός των κυβερνητικών τροπολογιών αποτελεί μια επίθεση κατά ασθενών και ανυπεράσπιστων ομάδων. Το ένα θέμα που τίθεται είναι γιατί αυτός ο διωγμός εναντίον του προσωπικού του χρηματιστηρίου και των θυγατρικών του. Όσοι εργάζονται στις θυγατρικές του χρηματιστηρίου είναι τελείως ανυπεράσπιστοι. 
Έχει κατατεθεί τροπολογία από πολλούς συναδέλφους την οποία υποστηρίζουμε και πρέπει η Κυβέρνηση να ρυθμίσει το θέμα.
Τώρα σε ό,τι αφορά τους εργαζόμενους στο χρηματιστήριο. Δεν μπορούν να στερηθούν των δικαιωμάτων που τους δίνει η ισχύουσα νομοθεσία και επομένως πρέπει να προστατευθούν από το άρθρο 6 του ν. 2324/95.
Σε ό,τι αφορά τους απολυόμενους εργάτες σε μια περιοχή που η ανεργία βρίσκεται στα ύψη. Γιατί δεν είναι μόνο η Αττική που η Κυβέρνηση διατείνεται ότι είναι της τάξης του 7% ή 8%. Ελάτε στη Θεσσαλονίκη και πηγαίνετε και σε άλλες περιοχές της Μακεδονίας και θα δείτε ότι η ανεργία είναι 20%. 
Υποστηρίζουμε, λοιπόν, την πρόταση να εξασφαλιστεί αποζημίωση που να μπορούν να επιβιώσουν και αυτοί οι άνθρωποι όπως γίνεται με τους υπαλλήλους. Στοιχειωδώς. 
Πάμε τώρα στα οφειλόμενα αναδρομικά στους εργαζόμενους στην Τοπική Αυτοδιοίκηση. Από σαράντα κύματα πέρασε το θέμα αυτό. Το εκμεταλλεύτηκε προεκλογικά η Κυβέρνηση στις δημοτικές εκλογές, δεν της βγήκε γιατί ο κόσμος καταλαβαίνει κάποια στιγμή πώς παίζονται τα παιχνίδια και τώρα έρχεται μη μπορώντας να κάνει αλλιώς, κατά ανοχή να ρυθμίσει το θέμα. Αλλά δε ρυθμίζει τίποτα. Η Κυβέρνηση έχει υποσχεθεί ότι τα μισά αναδρομικά για το πριμ παραγωγικότητας θα τα πληρώσει από τον κρατικό προϋπολογισμό. Οι δήμοι ζητάνε να τους δώσει τουλάχιστον μερικά από τα οφειλόμενα για να καλύψουν τα άλλα μισά. 
Εδώ με την τροπολογία λέει στους δήμους σας δίνω την άδεια να τα πληρώσετε από δικά σας! Σπουδαία άδεια τους δίνει. Το μόνο που τους εξασφαλίζει είναι να μην πάνε φυλακή πληρώνοντας τα πριμ. Πρέπει η Κυβέρνηση να καταβάλει αμέσως το μερίδιό της. Μνημόσυνο με ξένα κόλυβα, δε γίνεται.
Όσον αφορά τη ρύθμιση για τους παλιννοστούντες και τους Αθίγγανους, προσέξατε, κύριε συνάδελφε, κύριε Μακρυπίδη, πώς τοποθετήθηκαν οι δικοί σας συνάδελφοι έναντι του νομοσχεδίου, όταν είπατε για συναινέσεις; Καταλάβατε γιατί έφυγε αγανακτισμένος ο στρατηγός ο κ. Σπυριούνης; Διότι τους Αθίγγανους και τους παλιννοστούντες τους χρησιμοποιεί η Κυβέρνηση την περίοδο των εκλογών. Μάλιστα, έχουμε και εδώ και άξιο εκπρόσωπο αυτής της τάσεως. Ειδικότερα ο κ. Σπυριούνης έφυγε γιατί στη Θεσσαλονίκη έγινε άγρια εκμετάλλευση αυτών των ομάδων. Τους κουβαλούσαν για να γεμίζουν οι υποψήφιοι του ΠΑΣΟΚ, Υπουργοί και μη, το Palais de Sport και τους υπόσχονταν ότι θα τους δώσουν δάνεια και σπίτια. 
Οι ευπαθείς ομάδες δικαιούνται τη στοργή του κράτους ?όχι μόνο αυτές αλλά και άλλες- όμως μέσα από κανόνες. Δεν θα πρέπει, λοιπόν, να λέμε ότι θα τους σώσει ο Υπουργός ή ο εκάστοτε υποψήφιος τις παραμονές των εκλογών. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Κάτι ανάλογο συμβαίνει και με τα καύσιμα. Ο κ. Τζέκης ρώτησε ?και σωστά ρώτησε- γιατί να μην επωφεληθούν και οι αγρότες, οι οποίοι αυτήν τη στιγμή βρίσκονται στο έσχατο όριο της ένδειας και της απελπισίας, από μία ρύθμιση που γίνεται για απαλλαγή ή για μείωση του ειδικού φόρου κατανάλωσης. 
Σε ό,τι αφορά την εισοδηματική πολιτική ?και τελειώνω, κύριε Πρόεδρε- η Κυβέρνηση κάνει μετάθεση υποχρεώσεων για υπερωρίες, για νυκτερινά, για Κυριακές και αργίες στον επόμενο χρόνο, όπως κάνει στα επόμενα έτη για τις προμήθειες των Ενόπλων Δυνάμεων». 
Είχαμε παρακαλέσει όσον αφορά τους αποσπασμένους υπαλλήλους στους Βουλευτές, οι οποίοι ξέρετε ότι έχουν εξοντωτικά ωράρια, αν είναι δυνατόν να εξομοιωθούν σε ό,τι αφορά τις υπερωρίες με τους αποσπασμένους στα Κόμματα. Είχατε πει, κύριε Υπουργέ, ότι θα δείτε το συγκεκριμένο θέμα. Περιμένουμε! 
Τέλος θα σχολιάσω την τροπολογία η οποία αφορά την ίδρυση ειδικής υπηρεσίας στο Υπουργείο Γεωργίας. Έλεος! Πέρασαν τριάμισι χρόνια από τότε που ξεκίνησε το Γ΄ Κοινοτικό Πλαίσιο Στήριξης, άλλα δώδεκα χρόνια από τότε που άρχισε το Α΄ Κοινοτικό Πλαίσιο Στήριξης και είκοσι τρία χρόνια από τότε που μπήκαμε στην ΕΟΚ και η ελληνική γεωργία είναι η πρώτη που απέκτησε σχέσεις. 
Το Υπουργείο Γεωργίας δεν είναι ικανό να οργανώσει τις υπηρεσίες, τα προγράμματα και τις ανάγκες για να προχωρήσουν τα σχετικά που προβλέπει το Γ΄ Κοινοτικό Πλαίσιο Στήριξης; Τώρα διαπίστωσαν ότι δεν μπορούν να τα καταφέρουν και ζητούν να ιδρυθούν καινούργιες υπηρεσίες, δηλαδή να γίνουν καινούργιοι διορισμοί και να δαπανηθούν καινούργια κονδύλια, ενώ εκείνοι οι οποίοι εργάζονται και υπηρετούν δεν μπορούν να εισπράξουν καν τις υπερωρίες τους;
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Λαφαζάνης.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, ο κύριος Υπουργός στην απάντησή του, προσπαθώντας να εξηγήσει τη φιλοσοφία του νομοσχεδίου, δυστυχώς ξέφυγε από όλα τα κρίσιμα ερωτήματα που ετέθησαν κατά τη συζήτηση και έκανε μία γενική τοποθέτηση περί της φιλοσοφίας και της αρχής των νέων χρηματοδοτικών εργαλείων που εγκαινιάζονται, για το τι θα προσφέρουν αυτά στην ανάπτυξη κλπ. Ωστόσο, τα ερωτήματα και την κριτική την οποία υπέστη το νομοσχέδιο τα άφησε στο απυρόβλητο. 
Βεβαίως, ο χρόνος δεν μου επιτρέπει να αναφερθώ σε όλα τα σχετικά θέματα. Υπάρχει όμως ένα κρίσιμο, ένα μείζον πολιτικό θέμα που αφορά και την πορεία της χώρας προς τις εκλογές, όποτε και αν γίνουν οι εκλογές, οποιαδήποτε στιγμή και αν το επιλέξει ο κύριος Πρωθυπουργός, διότι δυστυχώς πλέον σε αυτήν τη χώρα μονομερώς το Πρωθυπουργικοκεντρικό σύστημα επιλέγει ακόμα και τον χρόνο των εκλογών κατά το δοκούν, επικαλούμενο κάθε φορά εθνικά θέματα.
Και αυτό το κρίσιμο πολιτικό θέμα, κύριε Υπουργέ ?και απευθύνομαι μέσω εσάς στην Κυβέρνηση- είναι αυτό το οποίο θέτετε με την τιτλοποίηση ακινήτων του δημοσίου και των δημοσίων επιχειρήσεων. Σας ζητήσαμε να μην επιτρέπετε στο δημόσιο και τις δημόσιες επιχειρήσεις αυτήν την τιτλοποίηση. Να αποσύρετε τη σχετική διάταξη. Μη δίδετε αυτήν την ευχέρεια ?και μάλιστα με τους όρους που τη δίδετε- στους ιδιώτες για τιτλοποίηση ακινήτων. Εσείς όχι μόνο δεν παρακάμπτετε αυτό το θέμα, αλλά με το νομοσχέδιο αυτό -το όποιο ίσως γίνει νόμος σε λίγο- έρχεστε και κάνετε την εξής προνομιακή μεταχείριση στο δημόσιο τομέα και στις δημόσιες επιχειρήσεις: Τους επιτρέπετε να κάνουν τιτλοποίηση όχι μόνο των ιδιοχρησιμοποιούμενων ακινήτων του δημοσίου και των δημοσίων επιχειρήσεων, αλλά όλης της σχετικής ακίνητης περιουσίας που διαθέτει το δημόσιο και οι δημόσιες επιχειρήσεις.
Αυτό σημαίνει ότι αύριο, κατά το δοκούν, με μια δική σας μονομερή απόφαση για όλη τη συσσωρευμένη ακίνητη περιουσία του δημοσίου -είτε αυτή είναι σε Υπουργεία είτε είναι σε πάγιες εγκαταστάσεις είτε είναι μισθωμένη είτε αργεί- μπορείτε να προβείτε στην τιτλοποίησή της, μέσω εταιρειών ειδικού σκοπού. Αυτό σημαίνει ότι εσείς μπορείτε να εισπράξετε ανά πάσα στιγμή τεράστια ποσά, που ίσως μπορούν να ξεπερνούν και το τρισεκατομμύριο και ταυτόχρονα αυτή η είσπραξη να μην εμφανίζεται ως δανεισμός και κατ? αυτόν τον τρόπο να προβείτε στη χρηματοδότηση της προεκλογικής εκστρατείας. Αυτό δεν μπορεί να συμβαίνει. 
Το κάνετε και μας μιλάτε για νέο χρηματοδοτικό εργαλείο; Και δεν απαντάτε; Και σας ρωτώ: Πότε πρόκειται να ξεκινήσει αυτή η τιτλοποίηση; Θα ξεκινήσει σύντομα; Ποιες δημόσιες επιχειρήσεις έχετε σκοπό να προβούν σε τιτλοποιήσεις ακινήτων; Γιατί βάζετε αυτήν την περίφημη διάταξη, όπου ο Υπουργός Οικονομίας και Οικονομικών θα αποφασίζει ο ίδιος, ποια επιχείρηση είναι δημόσια και ποια όχι και ακόμη και αυτές που είναι εκτός δημοσίου τομέα θα μπορεί με μια απόφασή του για το σκοπό της τιτλοποίησης, να τις εισάγει στο δημόσιο τομέα; 
Ποιες επιχειρήσεις έχετε σκοπό να μεταχειριστείτε κατ? αυτόν τον τρόπο, ώστε να κάνετε τιτλοποίηση ακινήτων; Τον ΟΤΕ; Σκοπεύετε να κάνετε τιτλοποίηση ακινήτων του ΟΤΕ; Διότι ο ΟΤΕ έχει πρόβλημα σήμερα, ιδιαίτερα με την χρεοκοπία της ROM-TELECOM, που αγόρασε με το γνωστό τρόπο. Θα μεταφέρετε τον ΟΤΕ στο δημόσιο τομέα, για να κάνει τιτλοποίηση ακινήτων; Μήπως πρόκειται να βάλετε την Εθνική; Την Εθνική και τον ΟΤΕ τους έχετε βγάλει εκτός δημοσίου τομέα, παρ? όλο που και οι δύο είναι υπό δημόσιο έλεγχο. Γιατί δεν απαντάτε σε αυτά τα κρίσιμα ερωτήματα; 
Αυτό είναι ένα χρηματοδοτικό εργαλείο προεκλογικής, πελατειακής σχέσης και προεκλογικών, πελατειακών, ρουσφετολογικών παροχών. Κλείνουμε μαύρες τρύπες και κάνουμε προεκλογικές εκστρατείες. Σας είπα: Ανάλογη είναι η διάταξη που φέρατε, υπό το πρόσχημα της κοινωνικής πολιτικής, για τους Αθίγγανους και τους παλιννοστούντες. Σας είπα: Είναι ντροπή να φέρνετε τέτοιες διατάξεις! Δεν είμαστε στην εποχή του Τσουμπέ! Αν θέλετε να κάνετε ?και είναι σωστό να κάνετε- κοινωνική πολιτική και με τους Αθίγγανους, με τους παλιννοστούντες και με άλλες ευπαθείς κατηγορίες, βεβαίως να την κάνετε. Όμως, θα φέρνετε διατάξεις όπου αυτή η κοινωνική πολιτική θα θεσμοθετείται με κριτήρια, κανόνες και ρυθμίσεις τέτοιες, οι οποίες να μην επιτρέπουν στον εκάστοτε Υπουργό να λέει: «Αυτή η ομάδα των Αθίγγανων στη Θεσσαλονίκη με ενδιαφέρει. Δώσ? τους την ακίνητη περιουσία του δημοσίου με μια μονομερή απόφαση, για να μας ψηφίσουν στις εκλογές!» Για να μην πηγαίνει ο κάθε Βουλευτής σε εσάς, που έχετε αυτήν την αρμοδιότητα, και σας χτυπά την πόρτα και σας λέει: «Έχουμε Αθίγγανους στην Αιτωλοακαρνανία.» Με συγχωρείτε, κύριε Μακρυπίδη. Δεν το λέω για σας, αλλά γενικώς. «Δώστε τους λίγη ακίνητη περιουσία από το δημόσιο και επομένως μέσω αυτών να εξασφαλίσουμε τις ψήφους τους.»
Αυτή είναι η εποχή του Τσουμπέ. Αυτά γίνονται. Δεν μπορεί να ψηφίζονται όμως από τη Βουλή τέτοιες διατάξεις. Δεν είναι καραμουρτζούνηδες οι Υπουργοί και δεν μπορούν να παριστάνουν τα φιλανθρωπικά ταμεία και να λένε «να η ευπαθής ομάδα. Την ανακάλυψα σήμερα. Έχουμε εκλογές ας τις δώσουμε δέκα στρέμματα για να κάνει σπίτια». Αυτά δεν γίνονται και απορώ πώς φέρνετε τέτοιες διατάξεις! Έπρεπε και οι πέτρες να ξεσηκώνονται για τέτοιου είδους ρυθμίσεις. Δεν μπορεί μονομερώς ο οποιοσδήποτε να μοιράζει τη δημόσια ακίνητη περιουσία υποτίθεται ?ή έστω και πράγματι- για καλό σκοπό. Πρέπει να υπάρχουν κριτήρια με βάση τα οποία θα δίδονται αυτές οι παροχές στις κοινωνικές ομάδες οι οποίες είναι ευπαθείς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Σας είπαμε ότι με το άρθρο 14 εισάγετε γενικευμένη φορολογική ασυλία με τα εταιρικά ομόλογα, τις τιτλοποιήσεις κλπ. Είναι απαράδεκτο και εξοργιστικό. Εσείς είστε και ο αρμόδιος για τα φορολογικά Υπουργός και τέτοιου είδους φορολογικές ασυλίες δεν έπρεπε να τις επιτρέπετε.
Πέραν αυτών σας μίλησα και για τη μεταχείριση την οποία υφίσταται ο νομικός κόσμος της χώρας και το Ταμείο Νομικών με το σχετικό άρθρο. Σας καλούμε έστω και την τελευταία στιγμή να αφαιρέσετε το πλαφόν το οποίο βάζετε. Βγάλτε το πλαφόν από τη σχετική ρύθμιση. Τουλάχιστον αυτό! Μην κάνετε αυτού του είδους τη διατίμηση. Η μεταβίβαση επιχειρηματικών απαιτήσεων γινόταν και μέχρι σήμερα με τις γενικές διατάξεις, χωρίς την παρεμβολή της εταιρείας Ειδικού Σκοπού, που εισάγει το νομοσχέδιο και χωρίς απαλλαγές, αλλά βέβαια σε κάποια περιορισμένη κλίμακα. Με το πλαφόν που βάζετε στις ρυθμίσεις δημιουργείτε απώλεια, μεγάλη απώλεια εσόδων, όχι μόνο για τους δικηγόρους συνολικά, αλλά και για το Ταμείο Νομικών.
Επίσης, θέλω να πω μια τελευταία κουβέντα. Βλέπετε ότι απ? όλες τις πτέρυγες υπάρχει ομόθυμη έκφραση της θέλησης για μια στοιχειώδη κατοχύρωση των εργαζομένων που δουλεύουν στις θυγατρικές του χρηματιστηρίου, τις ΕΧΑΕ. Κάντε αυτήν τη ρύθμιση, μία ρύθμιση την οποία κάνατε άλλωστε για τους εργαζόμενους του χρηματιστηρίου. Δεν μπορείτε να τους πετάξετε στο δρόμο. Εμείς θα επαναφέρουμε συνεχώς αυτό το θέμα με τροπολογία μας σε όλα τα νομοσχέδια. Διότι δεν μπορείτε να κατηγορείτε τη ΣΙΣΕΡ-ΠΑΛΚΟ και την ίδια ώρα να έχετε ανάλογη συμπεριφορά απέναντι στους εργαζόμενους που είναι σε υπηρεσίες υπό δημόσιο έλεγχο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Πρόεδρε, δυστυχώς είμαι υποχρεωμένος να αρχίσω την παρέμβασή μου αυτή ξεκινώντας από μία ?θεωρώ- εξαιρετική απρέπεια, που διέπραξε σε βάρος μου ο εισηγητής της Νέας Δημοκρατίας. Είπε προηγουμένως ότι η δική μας η Κυβέρνηση χρησιμοποιεί εκλογικά τους παλιννοστούντες ή τις ευπαθείς ομάδες και είπε, δείχνοντας προς εμένα, ότι εγώ είμαι ένα αξιόπιστο δείγμα αυτής της πολιτικής.
Θέλω να πω το εξής: εγώ προσωπικά αισθάνομαι υπερήφανος, διότι το 1999-2000, όταν ήμουν Υφυπουργός Εσωτερικών, συμμετείχα στη διυπουργική επιτροπή, η οποία διαμόρφωσε το ισχύον σήμερα θεσμικό πλαίσιο για την προστασία αυτών των ανθρώπων, για την παροχή ενός τεράστιου δικτύου προστασίας για τη στεγαστική τους αποκατάσταση, για την ιθαγένειά τους, για όλα τα ζητήματα που αφορούσαν την ομαλή προσαρμογή τους στην ελληνική κοινωνία. Την ίδια περίοδο ο κ. Κούβελας και οι συν αυτώ αυτούς τους εκατόν πενήντα χιλιάδες παλιννοστούντες τους ονόμαζαν Γεωργιανούς, Τσετσένους και Ρώσους, περιφρονητικά και ρατσιστικά, εγώ συμμετείχα σε αυτήν την επιτροπή, η οποία αποκατέστησε αυτούς τους ανθρώπους στην Ελλάδα και είμαι υπερήφανος γι? αυτό.
Και βεβαίως, η τροπολογία την οποία φέρνουμε σήμερα είναι για να ενισχύσει εκείνο το καθεστώς, γιατί αυτήν τη στιγμή με βάση εκείνο το νόμο και τις εγγυήσεις του ελληνικού δημοσίου, έχουν δοθεί τουλάχιστον είκοσι πέντε χιλιάδες στεγαστικά δάνεια σε αυτούς τους ανθρώπους, οι οποίοι κάπου πρέπει να χτίσουν.
Και υπάρχουν κάποιες περιοχές όπου υπάρχουν κάποια αδιάθετα οικόπεδα του ελληνικού δημοσίου. Αυτά, λοιπόν, τα οικόπεδα θέλουμε να τα παραχωρήσουμε σε αυτούς για τη στεγαστική τους αποκατάσταση. Είναι προσδιορισμένες οι κατηγορίες. Την ιδιότητα του παλιννοστούντος ομογενούς δεν την έχουμε όλοι, την έχουν κάποιοι συγκεκριμένοι. Και βεβαίως Τσιγγάνοι δεν είμαστε όλοι, είναι μια συγκεκριμένη κοινωνική ομάδα. Και επειδή τρέχουν και στεγαστικά προγράμματα για τους Τσιγγάνους, είναι πάρα πολύ σωστό να ενισχύσουμε σήμερα αυτήν τη στεγαστική πολιτική αυτών των ευπαθών κοινωνικών ομάδων μέσα από τη δυνατότητα να μπορούν να παραχωρούνται τα οικόπεδα αυτά και τα κριτήρια, όπως βλέπετε, θα δοθούν ή θα συγκροτηθούν μέσα από μια κοινή υπουργική απόφαση και θα κάνω μια διόρθωση στην αντίστοιχη τροπολογία. ?ρα, λοιπόν, η πολιτική προστασίας αυτών των κοινωνικών ομάδων συνεχίζεται με ένα πολύ συγκεκριμένο τρόπο με τις διατάξεις που φέρνουμε εδώ.
ΑΔΑΜ ΡΕΓΚΟΥΖΑΣ: Θα μας πείτε τη διόρθωση;
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Μια μικρή διόρθωση είναι , θα σας την πω σε λίγο.
Παρακολουθώντας τη συζήτηση, προφανώς διαπίστωσα ότι η Νέα Δημοκρατία εμφανίζει μια αντιφατική μονίμως συμπεριφορά απέναντι στα ζητήματα λειτουργίας της οικονομίας. Από τη μια μεριά μέμφεται διαρκώς το ΠΑΣΟΚ ότι δεν αφήνει τις επιχειρήσεις να αναπτυχθούν, δεν τις υποστηρίζει, δεν αφήνει το πεδίο της αγοράς ελεύθερο, παρεμβάλει προσκόμματα, δεν διευκολύνει την ανταγωνιστικότητα των επιχειρήσεων, μας μέμφεται συνεχώς ότι η ανταγωνιστικότητα των ελληνικών επιχειρήσεων δέχεται πλήγματα, επειδή συμβαίνει τούτο, το ένα και το άλλο. 
Φέρνουμε, λοιπόν, ένα νομοσχέδιο και παρέχουμε στις ελληνικές επιχειρήσεις ένα εργαλείο που το έχουν εδώ και 10 χρόνια τουλάχιστον οι ευρωπαϊκές επιχειρήσεις στον ίδιο οικονομικό χώρο που βρισκόμαστε εμείς, για να μπορέσουν να αξιοποιήσουν τα σύγχρονα χρηματοοικονομικά εργαλεία, έτσι ώστε να αποκτήσουν φτηνό χρήμα και να μπορέσουν να μειώσουν τα λειτουργικά τους κόστη ή να πραγματοποιήσουν επενδύσεις μέσα από φτηνό χρήμα, άρα να ενισχύσουν την ανταγωνιστικότητά τους. Και εδώ, λοιπόν, ερχόμαστε και μιλάμε για φούσκες του χρηματιστηρίου για απίστευτα πράγματα, τα οποία έχουν γίνει ένα γνωστό παραμύθι και μια καραμέλα που την πιπιλίζει διαρκώς η Νέα Δημοκρατία και το νομοσχέδιο το οποίο εισάγει μια σύγχρονη διαδικασία που εκσυγχρονίζει ένα πλαίσιο και παρέχει στις ελληνικές επιχειρήσεις τη δυνατότητα να ανταγωνιστούν με τους ίδιους ακριβώς όρους και τις ευρωπαϊκές επιχειρήσεις, διαγράφεται με μία μονοκοντυλιά. 
Και βεβαίως σήμερα η συζήτηση ήταν για άλλα θέματα. Ξανά τα λάχανα και τα αγγουράκια στις λαϊκές αγορές, η ακρίβεια, ο πληθωρισμός και έχουμε εδώ ένα νομοσχέδιο το οποίο εισάγει ένα καινούργιο πλαίσιο. Γι? αυτό, μια φράση μόνο άκουσα. ?κουσα τόσες ομιλίες, μόνο μια φράση: «Οι φούσκες του χρηματιστηρίου». Τίποτε άλλο. 
ΑΔΑΜ ΡΕΓΚΟΥΖΑΣ: Δεν ακούσατε τον κ. Κούβελα. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Έγιναν επίσης και μερικές επιμέρους παρατηρήσεις, οι οποίες αφορούν τις τροπολογίες που έχουν εισαχθεί για συζήτηση. 
Ο κ. Κουβέλης έβγαλε έναν Φιλιππικό εδώ και μας είπε ότι η διάταξη αυτή του άρθρου 14, η οποία θέτει σε «διατίμηση» την επιστημονική εργασία των δικηγόρων, είναι προσβλητική για τους δικηγόρους, διότι τη φέρνει σε «διατίμηση». Και εγώ μιλώντας ως δικηγόρος, ενθυμούμαι από τα δεκαπέντε χρόνια της δικηγορίας μου, ότι πολλές πράξεις δικηγορικές είναι σε «διατίμηση», αλλά δεν ξέρω αν είναι επιτρεπτή η διατίμηση όταν είναι υψηλό το ποσοστό και είναι κακή η διατίμηση, όταν είναι χαμηλό το ποσοστό. Διότι με «διατίμηση» παρίσταται ο δικηγόρος στα συμβόλαια. Με κάποια «διατίμηση» κόβονται τα παράβολα στα δικαστήρια. Εκεί, λοιπόν, δεν είναι διατιμημένη η δικηγορική εργασία και είναι εδώ; Διατιμάται και εδώ. Αλλά δεν είναι δυνατόν την ώρα που εισάγεται αυτό το χρηματοοικονομικό εργαλείο για τις επιχειρήσεις, τελικά να αποτρέψουμε την εφαρμογή του επειδή θα πρέπει να κατοχυρωθούν επαγγελματικά δικαιώματα που δεν έχουν σχέση με την υπόθεση αυτή. Και εν πάση περιπτώσει, ανοίγεται μια καινούργια δικηγορική ύλη. Αυτό το πεδίο δεν υπάρχει αυτή τη στιγμή στους δικηγόρους και στο Ταμείο Νομικών, δεν υπάρχουν έσοδα, γιατί δεν υφίσταται το πεδίο αυτό οικονομικής δραστηριότητας, το οποίο θα απαιτήσει συγκεκριμένες υπηρεσίες. Και βεβαίως, κάναμε μια προσπάθεια στην Επιτροπή να βελτιώσουμε τα όρια αυτής της περίφημης διατίμησης, γιατί για διατίμηση πρόκειται, και σήμερα η συζήτηση μας έχει οδηγήσει να κάνουμε σε λίγο μια ρύθμιση η οποία θα ανεβάσει τα όρια παραπάνω. Θεωρούμε, λοιπόν, ότι έτσι το Ταμείο Νομικών προφανώς θα έχει περισσότερα έσοδα από μια δραστηριότητα η οποία δεν υπήρχε αυτήν τη στιγμή και βεβαίως οι αμοιβές, που θα υπάρξουν, θεωρούμε ότι θα είναι ιδιαίτερα ικανοποιητικές. 
Αγαπητοί συνάδελφοι, αναφερθήκατε στη ρύθμιση για τους ΟΤΑ και λέτε ότι επιβάλλουμε την καταβολή των επιδομάτων αυτών σε βάρος των προϋπολογισμών τους. Θέλω να σας υπενθυμίσω ότι η διάταξη που εισάγουμε τώρα και ερμηνεύει την αρχική διάταξη, απλώς επαναλαμβάνει ό,τι εκείνη λέει. Δηλαδή ότι λέει το άρθρο 27 παράγραφος 6α΄του ν. 3013/2002, αυτό ερμηνεύουμε εδώ και επαναλαμβάνουμε «σε βάρος των προϋπολογισμών τους».
Οι φράσεις «σε βάρος των προϋπολογισμών τους» είναι στην αρχική διάταξη που ερμηνεύουμε σήμερα. Και αν λοιπόν σήμερα επιβάλλουμε -με τη διάταξη αυτή- μία ρύθμιση σε βάρος των ΟΤΑ, το «πρώτον» υπάρχει στην αρχική διάταξη που ερμηνεύουμε, επαναλαμβάνοντας επακριβώς πώς γίνεται αυτή η καταβολή. 
Ο κ. Κουβέλης είπε ότι δεν κάνουμε δεκτή μία τροπολογία για να δημιουργηθεί ένα ταμείο προκειμένου να καταβάλλονται οι αποζημιώσεις κ.λπ. Θέλω να πω ότι η Κυβέρνηση στη διαδρομή της έχει κάνει ένα δίκτυο προστασίας των ανθρώπων που απολύονται. Οι άνθρωποι που απολύονται σήμερα νιώθουν το κράτος κοντά τους είτε με τα επιδόματα ανεργίας είτε με το γεγονός ότι θα έχουν οπωσδήποτε βιβλιάριο ιατροφαρμακευτικής περίθαλψης και τα προγράμματα επανακατάρτισης. Επίσης έχουμε τα προγράμματα για τους μακροχρόνια ανέργους. 
Βεβαίως η πρόταση για τη δημιουργία ενός τέτοιου ταμείου προφανώς δεν μας αφήνει αδιάφορους. Ίσα-ίσα θα έλεγα ότι εμείς το σκεφτόμαστε, αλλά η υιοθέτηση αυτής της πρότασης προϋποθέτει μία συζήτηση και με τα συνδικάτα και κυρίως με τους εργαζόμενους και ακόμα προϋποθέτει μία ανάλυση αυτού του μεγέθους. Σαφώς και είμαστε διατεθειμένοι να εξετάσουμε και αυτές τις ιδέες, οι οποίες κατατείνουν στην περαιτέρω προστασία των εργαζομένων ή κυρίως εκείνων που χάνουν τη δουλειά τους. 
Ο κ. Μακρυπίδης όπως και ο κ. Τζέκης σας κάλεσαν, κύριοι της Νέας Δημοκρατίας, να πείτε αν συμφωνείτε με τον επίτιμο Πρόεδρό σας. Εσείς όμως δεν μιλάτε για αυτό. Ο κ. Μητσοτάκης είπε ότι αυτές οι αυξήσεις της μισθολογικής πολιτικής, που περιλαμβάνονται στο νομοσχέδιο αυτό, είναι υπερβολικές εν όψει της επικείμενης κατάρρευσης της ελληνικής οικονομίας. 
Τι θα πείτε, λοιπόν, για αυτό; Θα συμφωνήσετε μαζί του; Θα διαφωνήσετε; Πείτε το όμως για να ξέρουμε τι λέτε. Ο κ. Μητσοτάκης είπε να μην δώσουμε καθόλου αυξήσεις. Εσείς θέλετε να δώσουμε παραπάνω αυξήσεις. Πείτε το για να καταλάβουμε τι γίνεται στο κόμμα σας επιτέλους! Γιατί δεν μπορούμε να βρούμε ένα συνομιλητή για να μιλήσουμε σοβαρά! 
Οι μισοί λέτε έτσι, οι άλλοι μισοί αλλιώς. Οι μισοί λέτε να τα κόψουμε όλα, να τους απολύσουμε, να τους μειώσουμε τους μισθούς. Οι άλλοι λέτε να δώσουμε παραπάνω. Ε, συμφωνείστε επιτέλους, για να δούμε και εμείς με ποιον θα αντιπαρατεθούμε. Με τον κ. Μητσοτάκη και τους συν αυτώ, με εσάς που δεν μιλάτε, με ποιους; 
Η πολιτική αντιπαράθεση προϋποθέτει ένα συγκροτημένο πολιτικό λόγο απέναντι στον οποίο μπορείς να αντιπαρατεθείς. Το ΚΚΕ έχει μία συγκεκριμένη γραμμή. Έχει μία συγκεκριμένη άποψη και τη λέει. Ξέρεις τι έχεις να πεις εκεί. Με εσάς τι να πούμε; Αν και ο μπαχτσές έχει από όλα, τελικά ο ελληνικός λαός που θα έρθει κάποια στιγμή να σας κρίνει, προφανώς θα προσπαθεί να καταλάβει τι τελικά λέτε. 
ΣΩΤΗΡΙΟΣ ΚΟΥΒΕΛΑΣ: Το λόγο θα ήθελα, κύριε Πρόεδρε, επί προσωπικού. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Θα κλείσω με τα περίφημα ΧΕΠ, γιατί είπε ο κ. Ρεγκούζας ότι μεταφέρουμε δαπάνες στο παρελθόν. Κύριε Ρεγκούζα, τα ΧΕΠ σημαίνουν Χρηματικά Εντάλματα Προπληρωμής. Η ονομασία τους, λοιπόν, λέει ότι οι δαπάνες έγιναν και δεν μεταφέρεται καμία δαπάνη για το μέλλον. Έγιναν οι δαπάνες από πριν, λένε τα ΧΕΠ. Απλώς η εκκαθάρισή τους, επειδή πρόκειται για εξοπλισμούς, είναι εξαιρετικά δυσχερής γιατί οι παραλαβές είναι τμηματικές και πολύπλοκες και απαιτούν ένα χρόνο, προκειμένου να τακτοποιηθούν οι φάκελοι. Αλλά οι πληρωμές έγιναν. Επομένως, καμία δαπάνη δεν μεταφέρεται για το μέλλον, όπως σπεύσατε να μας πείτε με τον τρόπο που μας το είπατε πριν. 
Θα διαβάσω τις τροποποιήσεις που γίνονται. Στην τροπολογία, με γενικό αριθμό 1540 και ειδικό αριθμό 189, στην παράγραφο 5, εκεί που λέει «με απόφαση του Υπουργού Εσωτερικών κ.λπ» αυτή γίνεται «με κοινή απόφαση των Υπουργών Οικονομίας και Οικονομικών, Εσωτερικών, Δημόσιας Διοίκησης κ.λπ». 
Στο άρθρο 14 που αφορά το όριο ?
ΠΡΟΕΔΡΕΥΩΝ (Παναγιώτης Σγουρίδης): Τη διατίμηση, το πλαφόν. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): ?τη διατίμηση, όπου είναι 1200 ευρώ και 100 ευρώ, διατυπώνεται «στο ποσό των 2500 ευρώ, εφόσον υπολογίζονται αναλογικά ή στο ποσό των 200 ευρώ», δηλαδή τα 1200 ευρώ γίνονται 2500 ευρώ και τα 100 γίνονται 200 ευρώ. 
Μία τελευταία, διαγράφεται το τελευταίο εδάφιο της παραγράφου 7 του άρθρου 10. Στην παράγραφο 13 του άρθρου 14 διαγράφεται ο αριθμός 9. 
Ευχαριστώ. 
ΠΑΝΑΓΙΩΤΗΣ ΛΑΦΑΖΑΝΗΣ: Τα κριτήρια που είπατε πού είναι; 
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Προβλέπεται απόφαση, κύριε Λαφαζάνη. 
Αυτό που διόρθωσα τώρα είναι «με κοινή απόφαση των Υπουργών Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης καθορίζονται οι προϋποθέσεις και τα ειδικότερα κριτήρια παραχώρησης, καθώς και κάθε άλλη σχετική λεπτομέρεια». Όπως ξέρετε, οι αποφάσεις δημοσιεύονται στο ΦΕΚ και υπόκεινται στην κριτική των πάντων. 
ΠΑΝΑΓΙΩΤΗΣ ΛΑΦΑΖΑΝΗΣ: Γιατί δεν το κάνετε με προεδρικό διάταγμα; Τουλάχιστον κάντε το με προεδρικό διάταγμα.
ΠΡΟΕΔΡΕΥΩΝ (Παναγιώτης Σγουρίδης): Κύριε Κούβελα, έχετε το λόγο.
Πείτε μας σε τι συνίσταται το προσωπικό σας θέμα.
ΣΩΤΗΡΙΟΣ ΚΟΥΒΕΛΑΣ: Κύριε Πρόεδρε, στην πολιτική κριτική που έκανα για το απαράδεκτο ότι δύο ημέρες πριν τις εκλογές που καλούσαν τους παλιννοστούντες να πάνε για να πάρουν δάνεια, και ο κύριος Υφυπουργός ήταν πρωταγωνιστής σ' αυτό, θεώρησε ότι έπρεπε να απαντήσει κατά τον τρόπο που απάντησε, τον απαξιωτικό. Πρέπει να μάθει, λοιπόν, να δέχεται την κριτική και να κάνει διάκριση ανάμεσα στα προσωπικά και στα πολιτικά ζητήματα.
ΠΑΝΑΓIΩΤΗΣ ΛΑΦΑΖΑΝΗΣ: Δεν απάντησε τίποτε για τους εργαζόμενους.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Απαντώντας στον κ. Λαφαζάνη θα ήθελα να πω ότι το ζήτημα της τροπολογίας για τους εργαζομένους είναι προφανές ότι θα το εξετάσουμε, προκειμένου να δούμε όλες τις παραμέτρους. Αυτήν τη στιγμή δεν είμαστε έτοιμοι να πούμε το «ναι» ή το «όχι». Επιφυλασσόμαστε να δούμε όλο το πλέγμα αυτό και θα πάρουμε μία υπεύθυνη θέση, για την οποία προφανώς θα ενημερωθείτε.
ΠΡΟΕΔΡΕΥΩΝ (Παναγιώτης Σγουρίδης): ?ρα αυτό σημαίνει ότι βλέπετε με θετικό μάτι την τροπολογία αυτή. Θα δείτε τις παραμέτρους, θα συζητήσετε και θα αποφασίσετε τι θα γίνει.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Πρόεδρε, εμείς δεν μπορούμε να αγνοήσουμε -και αυτή είναι η διατύπωση που θέλω να κάνω -ένα γεγονός που αφορά κάποιους ανθρώπους που είναι εργαζόμενοι. Αυτό όμως το θέμα θέλουμε να το εξετάσουμε από όλες τις πλευρές, για να εκφράσουμε μία υπεύθυνη απάντηση.
ΠΡΟΕΔΡΕΥΩΝ (Παναγιώτης Σγουρίδης): Από όλες τις πλευρές και τις παραμέτρους, σαφώς. Είναι λογικό. Και οικονομική επιβάρυνση έχει, κλπ.
Ορίστε, κύριε Ρεγκούζα, έχετε το λόγο.
ΑΔΑΜ ΡΕΓΚΟΥΖΑΣ: Εμείς δεν θα είχαμε αντίρρηση να προχωρήσουμε στα νέα χρηματοοικονομικά προϊόντα που προκύπτουν μέσα από αυτό το νομοσχέδιο. Δεν θα είχαμε αντίρρηση να ψηφίσουμε ένα νομοσχέδιο που έχει μια τέτοια κατεύθυνση εάν όμως υπήρχαν ποιες; Οι ασφαλέστερες επενδυτικές τοποθετήσεις με κανόνες, όπως είπε ο κ. Φωτιάδης. Είπαμε, λοιπόν, ότι οι κανόνες αυτοί είναι οι εξής. Κατηγορούμε την Κυβέρνηση -να το επαναλάβω για τα Πρακτικά- ότι δεν θεσμοθετεί με κριτήρια πιστοληπτικής ικανότητας των εκδοτριών επιχειρήσεων, ότι δεν καθορίζει ανταγωνιστικές επιβαρύνσεις χρηματοοικονομικών προϊόντων, επιτόκια κλπ., και τέλος δεν εξασφαλίζει τη θεμιτή λειτουργία του ανταγωνισμού με αντίστοιχες εγγυήσεις. Είναι καθαρό αυτό. 
Βέβαια για τα ακίνητα έχουμε και πρόσθετες ενστάσεις. Δεν διασφαλίζεται η διαφάνεια και η αδιαφάνεια και η διαφθορά είναι η μοναδική πληγή που μαστίζει το δημόσιο βίο σήμερα. Εμείς ανησυχούμε και πιστεύουμε ότι ως τόπος πλέον μόνο με τη διαφάνεια μπορούμε να πορευθούμε. Η Κυβέρνηση επιμένει, για δικούς της λόγους. Θα πάρει, λοιπόν, και τις πολιτικές ευθύνες. 
Κατηγορηθήκαμε ότι έχουμε άγχος για τις ευπαθείς ομάδες. Το αντίθετο. Έχουμε και καταγεγραμμένη πολιτική σ' αυτό. Σας είπαμε ότι παραχωρήσαμε χίλιες εξακόσιες κατοικίες σ' αυτές τις κατηγορίες του πληθυσμού. Όμως δεν μπορεί με μια απλή εξουσιοδότηση να καθορίζονται οι κανόνες αυτής της πολιτικής ούτε με αποφάσεις υπουργών. Υπάρχουν κριτήρια. Δεν μπορούμε να τα θεσμοθετήσουμε τώρα εδώ; Αν θέλετε να σας πούμε εμείς μερικά, για να τα θεσμοθετήσουμε.
Εκτιμούμε ότι -επειδή είμαστε και σε προεκλογική περίοδο, σε κάθε περίπτωση- το εργαλείο αυτό η Κυβέρνηση δεν το κάνει από ευαισθησία κοινωνική, από αγάπη προς αυτές τις ομάδες, να το πω αλλιώς. Προσπαθεί να επιδαψιλεύσει την ακοή τους, προσπαθεί να ποδηγετήσει την εκλογική τους στάση στις επόμενες εκλογές, κάνει ένα εμπόριο ελπίδων σ' αυτούς τους ανθρώπους. Αυτή είναι η κριτική μας. Δεν είπαμε όχι.
ΠΡΟΕΔΡΕΥΩΝ (Παναγιώτης Σγουρίδης): Δεν μπορούν να πάρουν δάνεια, εάν δεν αποκτήσουν την κυριότητα του οικοπέδου. Γι' αυτό γίνεται αυτή η τροπολογία.
ΑΔΑΜ ΡΕΓΚΟΥΖΑΣ: Σε ποιους θα τα δίνουμε και με ποιους τρόπους;
ΠΡΟΕΔΡΕΥΩΝ (Παναγιώτης Σγοuρίδης): Η κυριότητα αποκτάται όταν κτίσει σπίτι. Από τη στιγμή όμως που δίνεις το οικόπεδο και δεν έχει κτίσει σπίτι, δεν μπορεί να πάρει δάνειο. ?ρα, λοιπόν, αυτή η ρύθμιση γίνεται γι' αυτό το λόγο. Τι καθόμαστε και λέμε τώρα;
ΑΔΑΜ ΡΕΓΚΟΥΖΑΣ: Βεβαίως έτσι είναι όπως τα λέτε, αλλά σε ποιους θα τα δώσουμε και με ποιους κανόνες και με ποια κριτήρια; Τι προτεραιότητες θα έχουμε; Θα είναι ανεξέλεγκτο από τους Υπουργούς; Εμείς δεν δίνουμε αυτήν την εξουσιοδότηση.
ΠΡΟΕΔΡΕΥΩΝ (Παναγιώτης Σγουρίδης): Είναι αυτοί που είναι στο πρόγραμμα, Πόντιοι και Αθίγγανοι.
ΑΔΑΜ ΡΕΓΚΟΥΖΑΣ: Εμείς αυτήν την εξουσιοδότηση δεν μπορούμε να τη δώσουμε. Και βέβαια δεν έχουμε κανενός είδους ρατσιστική στάση απέναντι σ' αυτούς τους ανθρώπους. Εμείς δεν εμπορευτήκαμε ελπίδες αυτών των ανθρώπων μέχρι τώρα.
Όσον αφορά τώρα για την αντιφατική μας συμπεριφορά στην οικονομία, είναι δυνατόν να λέει η Κυβέρνηση τέτοια πράγματα όταν εμείς με μία συνέπεια διαχρονική επιμένουμε και της επισημαίνουμε ότι πρέπει να αλλάξει οικονομική πολιτική, ότι πρέπει να ενισχυθεί η ανταγωνιστικότητα της οικονομίας, ότι πρέπει να προωθήσουμε το όχημα της ανάπτυξης, ότι πρέπει τελικά να διασφαλίσουμε υγιείς συνθήκες ανταγωνισμού;
Είναι δυνατό, όταν μιλάμε για θεσμική ενίσχυση της Κεφαλαιαγοράς, του χρηματιστηρίου, να μας κατηγορεί η Κυβέρνηση ότι δεν έχουμε πολιτική; Όταν της λέμε ότι η τροφοδότηση του πληθωρισμού προέρχεται από τη βραδύτητα στις μεταρρυθμίσεις που έχει ανάγκη ο τόπος, όταν δεν το λέμε μόνο εμείς αυτό, το λέει και η Ευρωπαϊκή Ένωση, το λένε οι διεθνείς οικονομικοί οργανισμοί, εμείς φταίμε που η Κυβέρνηση δεν παίρνει αυτές τις πρωτοβουλίες; Ή εμείς φταίμε γιατί προσπέρασε το ασφαλιστικό; Εμείς φταίμε γιατί δεν κάνει μια συνολική μεταρρύθμιση στο φορολογικό σύστημα, για να δημιουργήσει κανόνες; Εμείς φταίμε για το κατάντημα του κράτους σήμερα; 
Αυτά λέμε στην Κυβέρνηση καθημερινά και έχουμε μια συνέπεια. Εάν, λοιπόν, δεν καταλαβαίνει η Κυβέρνηση και εάν δεν καταλαβαίνει πώς μπορούμε να προωθήσουμε την πολιτική των ιδιωτικοποιήσεων ?παραδείγματος χάρη- που είναι, αν θέλετε, εκείνη η πολιτική που κυριαρχεί σε όλο τον κόσμο και η Κυβέρνηση προτιμά να συνομιλεί κρυφίως και να κανονίζει διάφορα, τα λεγόμενα «ντιλ», όπως των τελευταίων ημερών στην αδιαφάνεια, ε, τότε θα την κατηγορούμε! Ενδεχομένως θα μπορούσαμε να συμφωνήσουμε σε κάποιους κανόνες που θα είχε διαμορφώσει και προς αυτήν την κατεύθυνση, αλλά όχι έτσι!
Για τους ΟΤΑ η ίδια η Κυβέρνηση είχε υποσχεθεί ότι θα έκανε ρύθμιση και θα κάλυπτε το 50% αυτής της δαπάνης για το πριμ παραγωγικότητας. Δεν το κάνει. Το επισημαίνουμε! Να μην το επισημάνουμε και αυτό; Σας το είπε και ο κ. Κούβελας. Από τη μια μεριά παρακρατεί πόρους όπως από το Πρόγραμμα Επτά για τους δήμους και τις κοινότητες και από την άλλη μεριά τους επιβαρύνει με νέα βάρη χωρίς να προσδιορίζει πώς θα αντεπεξέλθουν οι δήμοι. Μήπως δεν το ξέρετε ότι η συντριπτική πλειοψηφία των δήμων είναι υπερχρεωμένη αυτή τη στιγμή και αντιμετωπίζουν τεράστια προβλήματα; Ποιος θα τα λύσει αυτά; Από μόνοι τους; 
Ο Πρωθυπουργός είπε στους αγρότες «Βρείτε τα από μόνοι σας!», στους επιχειρηματίες «Βρείτε τα. Τι να σας κάνουμε; Εσείς φταίτε!», στο χρηματιστήριο «Ας προσέχατε!». Ε, πού θα πάει αυτή η ιστορία; Δηλαδή, θα γίνεται μεταφορά ευθυνών; Δεν θα κάνουμε καμία φορά ανάληψη πολιτικής ευθύνης; Δεν θα σεβαστούμε τους πολίτες σε αυτά τα δεινά που τραβάνε; Δεν θα σεβαστούμε τους αγρότες σε τελευταία ανάλυση; 
Τώρα για την εισοδηματική πολιτική, για να ξεκαθαρίσουμε τα πράγματα, εμείς είπαμε ότι δεν μπορεί η εισοδηματική πολιτική να αναζητά συνεχή άλλοθι μιας παρατεταμένης κρίσης. Εάν έχει αποτύχει η πολιτική σας στην οικονομία, έχει αποτύχει γιατί δεν έχετε μια συγκροτημένη πολιτική. Δεν έχετε προσδιορίσει αυτές τις κατευθύνσεις. Δεν έχετε τις προτεραιότητες. Κυριαρχεί ο κομματισμός και η διαφθορά που μαστίζουν το δημόσιο βίο και κυριαρχούν στην οικονομική και κοινωνική κρίση. 
Εμείς ως προς την εισοδηματική πολιτική θέλουμε οι εργαζόμενοι να πάρουν περισσότερα. Όμως υπάρχει η εξής διαφορά. Εσείς δεν τους τα δίνετε, όμως δεν κάνετε και το άλλο: Δεν προχωράτε στις μεταρρυθμίσεις. Δεν προχωράτε στην αποκλιμάκωση του πληθωρισμού και μάλιστα του σκληρού πυρήνα του πληθωρισμού με συγκεκριμένες πρωτοβουλίες, ακριβώς για να αποκλιμακωθεί. 
Δεν θεραπεύετε το κοινωνικό φαινόμενο της ανεργίας. Προσπαθείτε με ημίμετρα, με τη μερική απασχόληση, με τα Προγράμματα του ΟΑΕΔ. Μα, αυτά έχουν και ένα τέλος! Προσπαθείτε να καλλιεργήσετε ελπίδες! Δικαιολογημένα, λοιπόν, εμείς σας λέμε ότι ροκανίζετε το χρόνο μέχρι τις επόμενες εκλογές!
Η δική μας θέση είναι ξεκάθαρη. Εμείς δεν είπαμε να δώσετε λιγότερα ούτε να δώσετε και περισσότερα, αλλά κάντε κάτι άλλο: παράλληλες δράσεις που θα μπορούσαν να αποφορτίσουν το βαρύ κλίμα που υπάρχει για τους εργαζόμενους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μια τελευταία διευκρίνιση, κύριε Πρόεδρε, για τα χρηματικά εντάλματα, παρ? ότι ο κύριος Υπουργός έχει φύγει. 
Επειδή έχει τύχει να δουλέψω τα χρηματικά εντάλματα προπληρωμής, όταν ανοίγει ένα χρηματικό ένταλμα προπληρωμής, δίδεται μια παγία προκαταβολή για να αντιμετωπιστούν δαπάνες που θα γίνουν ακριβώς στο συγκεκριμένο κωδικό, στο συγκεκριμένο έργο. Στην αρχή η προθεσμία ήταν ένας χρόνος που έπρεπε να κλείσει αυτός ο φάκελος και να ενταλματοποιηθεί η δαπάνη, για να επιβαρύνει τον προϋπολογισμό. Ο ένας χρόνος έγινε τρία χρόνια και τώρα γίνεται πέντε χρόνια. 
Τι σημαίνει αυτό πρακτικά; Δεσμεύουμε πιστώσεις του προϋπολογισμού σήμερα, τις οποίες θα υλοποιήσουμε μετά από πέντε χρόνια. Αλλά, όταν θα έλθουν τα πέντε χρόνια και θα είναι το οριστικό κλείσιμο, θα επιβαρύνουμε τη χρονιά που θα κλείνει το χρηματικό ένταλμα προπληρωμής. 
Τι κάνουμε με αυτό τον τρόπο; Από τη μια μεριά δεσμεύουμε πιστώσεις του προϋπολογισμού και δεν μπορούμε να δημιουργήσουμε προϋποθέσεις λειτουργικών δαπανών και από την άλλη μεριά τις δαπάνες που κάνουμε σε μια πενταετία -πολλές φορές αυτά τα χρηματικά εντάλματα ενισχύονται με πρόσθετες πιστώσεις, με πρόσθετες αποφάσεις- τις μεταφέρουμε στα επόμενα χρόνια. 
Ε, να μη σας το επισημάνουμε; Αφού αυτό κάνετε! Προσπαθείτε τις δαπάνες να τις πάτε ακόμα πιο πίσω, γιατί κάποια χρηματικά εντάλματα λήγουν πλέον τώρα και έπρεπε να τα ενταλματοποιήσετε. Έπρεπε να επιβαρύνετε την τρέχουσα χρήση. Και δεν σας έβγαινε η ιστορία από εκεί. Γι? αυτό ακριβώς και τα πάτε ακόμα πιο πίσω. Να μη σας το επισημάνουμε;
Δεν μιλάμε για περιπτώσεις εκτάκτων αναγκών. Και βεβαίως είναι για τις αμυντικές δαπάνες τα χρηματικά εντάλματα, αλλά εδώ τη μια μεταφέρετε τις δηλώσεις με τα χρηματικά εντάλματα, μια περνάτε δαπάνες μέχρι και για εξοπλισμούς εκτός προϋπολογισμών? Έλεος! Θα σταματήσετε αυτό; 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ρεγκούζα. 
Ορίστε, κύριε Τζέκη, έχετε το λόγο για δυο λεπτά για τριτολογία.
ΑΓΓΕΛΟΣ ΤΖΕΚΗΣ: Θα είμαι σύντομος. Πρόκειται για τους εργαζόμενους των «Ελληνικών Χρηματιστηρίων» Α.Ε.. Γιατί το τονίζω αυτό. Είχε γίνει και στην επιτροπή πολλή συζήτηση και βέβαια εκεί υπήρξε δέσμευση της Κυβέρνησης ότι θα έβλεπε το ζήτημα στην Ολομέλεια. Σήμερα στην Ολομέλεια μας πηγαίνει, ότι θα το δούμε στο μέλλον. Παρ? όλα αυτά όμως οι συγχωνεύσεις των θυγατρικών εταιρειών θα γίνουν και το πρόβλημα των εργαζομένων που θα πεταχτούν στο δρόμο θα είναι ένα γεγονός. ?ρα η Κυβέρνηση σήμερα πρέπει εδώ να δεσμευθεί με ένα χρονικό ορίζοντα εντός δέκα ημερών στο πρώτο νομοσχέδιο που θα φέρει, να έχει την τροπολογία. Πρέπει να έχουμε συγκεκριμένα πράγματα πλέον. Είναι γνωστός ο αριθμός των εργαζομένων είναι γνωστά τα πάντα. Δεν μπορεί να υπεκφεύγει η Κυβέρνηση με αυτόν τον τρόπο.
Το δεύτερο ζήτημα κοινωνική πολιτική. Πολλά ακούστηκαν σήμερα εδώ σχετικά με την τροπολογία για τους Αθίγγανους και παλιννοστούντες. Όχι ότι δεν έχουν προβλήματα ?και έχουν προβλήματα και είναι ουσιαστικά τα προβλήματά τους- όχι ότι διαφωνούμε με αυτό που θα γίνει, συμφωνούμε αλλά δεν μπορούμε να δούμε ξεκομμένα την κοινωνική πολιτική μόνο με αυτές τις ευπαθείς κοινωνικές ομάδες. Υπάρχουν ζητήματα σοβαρά που απασχολούν ευρύτερες κοινωνικές ομάδες. 
Και βέβαια όταν είσαι στην ύπαιθρο και βλέπεις τα προβλήματα που αντιμετωπίζουν οι αγρότες, όταν βλέπεις τους άνεργους να αντιμετωπίζονται έτσι όπως αντιμετωπίζονται με πραγματικά ψίχουλα λες και πρόκειται να ταΐσουμε δεν ξέρω και εγώ ποιους? ?ρα υπάρχει σοβαρό πρόβλημα από πλευράς Κυβέρνησης και εδώ ακριβώς είναι το θέμα ότι υπάρχουν οι γηγενείς. Είναι αυτοί που εξαγοράζουν τα οικόπεδα που δικαιούνται από την τουρκοκρατία ακόμη. ?ρα βλέπουμε δυο μέτρα και δυο σταθμά. Γιατί; 
Και βέβαια δεν μπορούμε να μιλάμε για τους παλιννοστούντες. Έχουν και προβλήματα. Ξέρετε ότι δεν μπορούν πάρα πολλές χιλιάδες απ? αυτούς να πάρουν την ελληνική ιθαγένεια, παρ? όλο ότι έχουν όλα τα νόμιμα στοιχεία και όλες τις νόμιμες προϋποθέσεις; Και εδώ είναι η γραφειοκρατία που τους κτυπάει ανελέητα. Αλλά δεν μπορούμε, κύριε Πρόεδρε, να μην τονίσουμε ότι αυτά τα προβλήματα ήταν γνωστά, τα είχαμε επισημάνει πάρα πολλές φορές και με ερωτήσεις και έρχεται τώρα η Κυβέρνηση και δεν ξέρω το χρόνο βέβαια πως τον υπολογίζει, αν είναι προεκλογικός ο χρόνος ή όχι. 
Και υπάρχει και ένα άλλο ζήτημα και κλείνω με αυτό. Καθυστερήσεις πληρωμών για τα εταιρικά ομόλογα στην Ευρωπαϊκή Ένωση υπάρχουν και υπάρχουν και στις ΗΠΑ άρα δεν είναι μόνο ζήτημα της χώρας μας ή δεν είναι ζήτημα κάποιων άλλων μη ανεπτυγμένων χωρών. Το πρόβλημα των εταιρικών ομολόγων πραγματικά θα βάλει σε κίνδυνο χιλιάδες μικροεπενδυτές.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε συνάδελφε.
Ορίστε, κύριε Λαφαζάνη, έχετε και σεις το λόγο για δυο λεπτά.
ΠΑΝΑΓΙΩΤΗΣ ΛΑΦΑΖΑΝΗΣ: Ακούσαμε και τη δεύτερη δευτερολογία από την πλευρά του επιτελείου του Υπουργείου Οικονομίας και Οικονομικών, αλλά πάλι δεν ακούσαμε τίποτα για το επίμαχο θέμα που λέγεται τιτλοποίηση ακινήτων του δημοσίου και των δημοσίων επιχειρήσεων. Τι θα γίνει με αυτό το θέμα; Θα μας πείτε μια άποψη; Πρόκειται να κάνετε τιτλοποίηση στο άμεσο διάστημα; Και τι θα τιτλοποιήσετε; Το δημόσιο θα κάνει τιτλοποιήσεις; Οι δημόσιες επιχειρήσεις θα κάνουν τιτλοποιήσεις; 
ΠΡΟΕΔΡΕΥΩΝ (Παναγιώτης Σγουρίδης): Και οι ιδιώτες. 
ΠΑΝΑΓΙΩΤΗΣ ΛΑΦΑΖΑΝΗΣ: Αυτό το θέμα των ιδιωτών είναι άλλης τάξης θέμα, κύριε Πρόεδρε. Εγώ μιλάω για το σοβαρότατο θέμα που αφορά τις τιτλοποιήσεις ακινήτων του δημοσίου. Τι θα κάνετε, κύριε Υπουργέ; Τα Υπουργεία τα οποία είναι ιδιοχρησιμοποιούμενα και είναι στην κυριότητα του δημοσίου θα τα τιτλοποιείτε για να έχετε έσοδα; 
Τέλος, κλείνω, κύριε Πρόεδρε, με το θέμα των εργαζομένων. Βεβαίως είναι ένα βήμα αυτό που έκανε ο κ. Φλωρίδης. Μέχρι τώρα δεν ακούγαμε τίποτα και ο κ. Φλωρίδης είπε ότι θα το εξετάσει και ότι από την εξέταση αυτή μπορεί να προκύψει μια θετική εξέλιξη. Χρειάζεται, όμως, και μια χρονική δέσμευση μέχρι πότε θα έχουμε μια ουσιαστική απάντηση, θετική απάντηση σ? αυτό το θέμα που απασχολεί εκατοντάδες εργαζόμενους. Επίσης θα σας παρακαλούσα να ξαναδείτε το θέμα ότι οι εργατοτεχνίτες δεν είναι εργαζόμενοι δεύτερης κατηγορίας έναντι των υπαλλήλων. 
Σωστά καθιερώνετε για τους υπάλληλους αυτές τις αποζημιώσεις που καθιερώνετε. Είναι μικρές κατά τη γνώμη μας, αλλά εν πάση περιπτώσει υπάρχουν. Δεν είναι δυνατόν όμως να έρχεστε δια του νόμου και να λέτε ότι, όταν απολύεται ο εργατοτεχνίτης, θα παίρνει μέχρι και το 1/10 πολλές φορές, δηλαδή χαμηλότερη αποζημίωση από ό,τι ένας υπάλληλος. Δηλαδή είναι παιδί κατώτερου Θεού; Κάνει πιο εύκολη δουλειά ο εργατοτεχνίτης από τον υπάλληλο; Ο εργατοτεχνίτης δεν έχει την ίδια οικογένεια, δεν έχει υποχρεώσεις; Πάρτε, λοιπόν, μια πρωτοβουλία, γιατί έχουμε πολλούς απολυμένους αυτήν την περίοδο. Δεν είναι το μοναδικό θέμα. Πάρτε μια πρωτοβουλία, για να εξισώσετε τις αποζημιώσεις των εργατοτεχνιτών με τις αποζημιώσεις που παίρνουν οι υπάλληλοι σε περίπτωση απόλυσης. Δεν λέω ότι αυτό θα λύσει τα προβλήματα είναι όμως μια ανακούφιση και είναι και ένα εμπόδιο για τους ιδιώτες επιχειρηματίες, ώστε να μην απολύουν τόσο εύκολα τους εργατοτεχνίτες ξέροντας ότι δεν θα δώσουν σχεδόν καθόλου αποζημίωση.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ θέλετε να λάβετε το λόγο; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Όχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η ενιαία συζήτηση επί της αρχής των άρθρων και του συνόλου του σχεδίου νόμου του Υπουργείου Οικονομίας και Οικονομικών: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής των άρθρων και στο σύνολό του με τις υπ? αριθμούς 1532/182, 1539/188, 1540/189, 1541/190 τροπολογίες και τις τροποποιήσεις του κυρίου Υπουργού;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΔΑΜ ΡΕΓΚΟΥΖΑΣ: Κατά πλειοψηφία.
ΑΓΓΕΛΟΣ ΤΖΕΚΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το σχέδιο νόμου του Υπουργείου Οικονομίας και Οικονομικών: «Ομολογιακά δάνεια, τιτλοποίηση απαιτήσεων και απαιτήσεων από ακίνητα και άλλες διατάξεις» έγινε δεκτό κατά πλειοψηφία ενιαία επί της αρχής των άρθρων και του συνόλου με τις υπ? αριθμόν 1532/182, 1539/188, 1540/189, 1541/190 τροπολογίες και τις τροποποιήσεις του κυρίου Υπουργού και έχει ως εξής:

(Το κείμενο του ψηφισθέντος νομοσχεδίου βρίσκεται στο τμήμα των Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, έχουν διανεμηθεί τα Πρακτικά της Τετάρτης 21 Μαΐου 2003 και της Πέμπτης 22 Μαΐου 2003 και ερωτάται το Σώμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 21 Μαΐου 2003 και της Πέμπτης 22 Μαΐου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 22.57΄, λύεται η συνεδρίαση για αύριο ημέρα Τετάρτη 4 Ιουνίου 2003 και ώρα 18.00, με αντικείμενο εργασιών του Σώματος: Συζήτηση προ ημερησίας διατάξεως σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή, με θέμα την πορεία της οικονομίας και το κοινωνικό κράτος.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



70
Συνεδρίαση 3-6-03 σελ. 




70



