
Σελίδα 9527 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΛΣΤ'
Πέμπτη 21 Μαίου 1998
Αθήνα, σήμερα στις 21 Μαίου 1998 ημέρα Πέμπτη και ώρα 10.14' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 20.5.98 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΛΕ' συνεδριάσεώς του της 20ης Μαϊου 1998 σε ό,τι αφορά τη συζήτηση και λήψη απόφασης επί των προτάσεων για αναθεώρηση διατάξεων του Συντάγματος, σύμφωνα με τα άρθρα 110 του Συντάγματος και 119 του Κανονισμού της Βουλής).
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ευάγγελο Αποστόλου, Βουλευτή Ευβοίας, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύνδεσμος Επαγγελματιών και Βιοτεχνών Καρύστου Εύβοιας ζητεί την επισκευή του επαρχιακού οδικού δικτύου Καρύστου - Χαλκίδας Νομού Εύβοιας.
2) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Σκύρου ζητεί τη χορήγηση σκάφους στο λιμενικό Σώμα Σκύρου.
3) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Γονέων και Κηδεμόνων Λυκείου Καρύστου ζητεί την προσθήκη αιθουσών στο σχολικό συγκρότημα Λυκείου Καρύστου.
4) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Νέας Λαμψάκου Εύβοιας ζητεί να μην ενταχθεί στον νέο Δήμο Ληλαντίου.
5) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Πρόεδρος του Συλλόγου Δανειοληπτών Εύβοιας διαμαρτύρεται για τον ανατοκισμό των τόκων δανείων από τις τράπεζες.
6) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μετοχίου Εύβοιας ζητεί την κάλυψη της κενής θέσης του αγροτικού ιατρού.
7) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Ομοσπονδία Ενοικιαζομένων Δωματίων και Διαμερισμάτων Νομού Εύβοιας αναφέρεται στην ανανέωση του ειδικού σήματος λειτουργίας.
8) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία ο Σύλλογος Φίλων Σιδηροδρόμου Πελοποννήσου και Δυτικής Ελλάδας ζητεί την αναβάθμιση του σιδηροδρομικού δικτύου της Πελοποννήσου.
9) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας σχετικά με εισηγήσεις του Ανωτάτου Συμβουλίου Κρίσεως της ΕΛ.ΑΣ. για επιβολή ποινών σε αστυνομικούς για παραβίαση καθήκοντος.
10) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το Εργατοϋπαλληλικό Κέντρο Ελασσόνας ζητεί την κατασκευή κτιρίου στέγασής του.
11) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία οι κάτοικοι της Κοινότητας Δαδιάς 'Εβρου ζητούν την πρόσληψη πρόσθετου προσωπικού για την αντιπυρική προστασία του δάσους της Δαδιάς.
12) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Μοναστηρακίου Αιτωλ/νίας ζητεί να μη καταργηθεί το γραφείο ΕΛΤΑ.
13) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Νοσοκομείο Αγρινίου ζητεί καταβολή πρόσθετων αμοιβών που οφείλονται σε ιατρούς.
14) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας στο οποίο ζητείται η δημιουργία Μονάδας Εντατικής Θεραπείας Παίδων στην Κρήτη.
15) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας σχετικά με την κατάργηση των αντικειμενικών κριτηρίων.
16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται η έλλειψη εξοπλισμού των αστυνομικών στο Νομό Ιωαννίνων.
 

Επιστροφή στην κορυφή



Σελίδα 9528 
17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η λήψη μέτρων για την άμεση απορρόφηση της περισυνής εσοδείας καπνού.
18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η αύξηση των συντάξεων των αγροτών.
19) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Χαράλαμπος Σαββίδης ζητεί την συνταξιοδότησή του από τον ΟΓΑ.
20) Οι Βουλευτες κύριοι ΓΕΩΡΓΙΟΣ ΣΑΛΑΓΚΟΥΔΗΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία η Πανελλήνια Ομοσπονδία Σωματείων - Συλλόγων Ατόμων με Σακχαρώδη Διαβήτη ζητεί να μην καταργηθεί το ανθρωπομετρικό εργαστήριο του Ιπποκρατείου Νοσοκομείου Θεσ/νίκης.
21) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Ναυτικός Αθλητικός 'Ομιλος Λαμίας ζητεί την κατασκευή κλειστού κολυμβητηρίου στην πόλη της Λαμίας.
22) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία η 'Ενωση Ποδοσφαιρικών Σωματείων Φθιώτιδας διαμαρτύρεται για τη μείωση της επιχορήγησης των ερασιτεχνικών σωματείων.
23) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία ο κ. Δημήτριος Αντωνίου, ζητεί την αύξηση των ωρών διδασκαλίας του μαθήματος της Φυσικής Αγωγής.
24) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Ομοσπονδία Αρτοποιών Ελλάδος ζητεί την επίλυση των προβλημάτων του κλάδου της.
25) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Ομοσπονδία Αρτοποιών Ελλάδος ζητεί την επίλυση προβλημάτων του κλάδου της.
26) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ομοσπονδία Αρτοποιών Ελλάδος ζητεί την επίλυση των προβλημάτων του κλάδου της.
27) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Κισσού Μαγνησίας ζητεί την άμεση καταβολή ποσού από την Ταμειακή Υπηρεσία για την εξόφληση υποχρεώσεών της.
28) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η Κοινότητα Βάβδου Χαλκιδικής ζητεί την εξαίρεσή της από τις συνενώσεις των ΟΤΑ.
29) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μιχάλης Καρχιμάκης, ζητεί την επέκταση δικτύων άρδευσης σε κοινότητες του Νομού Λασιθίου.
30) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Σητείας ζητεί την λειτουργία του Γενικού Νοσοκομείου Σητείας ως αυτόνομης μονάδας.
31) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Ομοσπονδία Αγροτικών Συλλόγων Ηρακλείου ζητεί να μην ισχύει η επανεκτίμηση των ΔΟΥ για την αγορά γης από αγρότες.
32) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύνδεσμος της 13ης Εδαφικής Περιφέρειας του Νομού Αχαίας ζητεί χρηματοδότηση για την ολοκλήρωση του αρδευτικού έργου Αροανείου της περιοχής του.
33) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία ο Δήμος Μακρακώμης του Νομού Φθιώτιδας ζητεί την πλήρωση των κενών ιατρικών θέσεων στο Κέντρο Υγείας της περιοχής του.
34) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Αρτεμισίου Εύβοιας ζητεί την αποκατάσταση των ζημιών που προκάλεσε η πρόσφατη πλημμύρα στην περιοχή της.
35) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Ιδιοκτητών Γρι-Γρι Νέας Αρτάκης Εύβοιας δηλώνει την αντίθεσή του προς το νέο μέτρο τήρησης βιβλίων αλιείας.
36) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Εκπολιτιστικός Σύλλογος, ο Αγροτικός Συνεταιρισμός και Κάτοικοι 'Ηλιων Εύβοιας ζητούν την αγορά κτήματος στην περιοχή τους για τη δημιουργία χώρου πρασίνου και αναψυχής.
37) Ο Βουλευτής Θεσ/νίκης κ. ΘΕΟΧΑΡΗΣ ΤΣΙΟΚΑΣ κατέθεσε αναφορά με την οποία η Κοινότητα Καρδίας του Νομού Θεσ/νίκης ζητεί την ίδρυση ΙΕΚ στην περιοχή της.
38) Ο Βουλευτής Αττικής κ. ΛΕΩΝΙΔΑΣ ΚΟΥΡΗΣ κατέθεσε αναφορά με την οποία ο Αγροτικός Σύλλογος Αυλώνα Αττικής ζητεί την παράταση της προθεσμίας υποβολής δηλώσεων παγετού.
39) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία οι Κοινότητες Σίφνου του Νομού Κυκλάδων ζητούν τη βελτίωση της ακτοπλοϊκής συγκοινωνίας του νησιού Σίφνου.
40) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία οι γονείς, φοιτητές και πτυχιούχοι Μουσικών Τμημάτων ΑΕΙ διαμαρτύρονται για το διορισμό εκπαιδευτικών Π.Ε. 16 Μουσικής από το διαβλητό διαγωνισμό του 1995.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5326/6-3-98 ερώτηση δόθηκε με το υπ' αριθμ. 281/26-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 5326/6-3-98 ερώτηση της Βουλευτού κ. Ανδριανής Λουλέ, σας γνωρίζουμε τα εξής:
Στο ζήτημα των θεατρικών επιχορηγήσεων και ειδικότερα στη συστηματική προσπάθεια που καταβάλλει το ΥΠ.ΠΟ., είχα την ευκαιρία να αναφερθώ σε απάντησή μου στην 34/11-3-98 επερώτηση. Επισυνάπτονται τα σχετικά Πρακτικά της Βουλής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 5329/9-3-98 ερώτηση δόθηκε με το υπ' αριθμ. 110/24-3-98 έγγραφο από τον Υπουργό Εθνικής Οικονομιίας και Οικονομικών η ακόλουθη απάντηση:
"Απαντώντας στην ερώτηση 5329/9-3-98 του Βουλευτή Μαγνησίας κ. Θαν. Νάκου, σχετικά με την φορολόγηση του τσίπουρου, σας γνωρίζουμε τα εξής:
Με τις διατάξεις του αρ. 26Α του ν. 2127/93, το οποίο 
 

Επιστροφή στην κορυφή



Σελίδα 9529 
προστέθηκε με τις διατάξεις του αρ. 37 του ν. 2523/97, επεβλήθη εφ' άπαξ κατ' αποκοπή φορολόγηση εκατό (100) χιλιάδων δραχμών για την τρέχουσα φορολογική περίοδο, ανά χιλιόγραμμο ετοίμου προϊόντος, στο τσίπουρο ή στην τσικουδιά που παρασκευάζεται από απόσταγμα στεμφύλων σταφυλιών και λοιπών επιτρεπομένων υλών από τους Διήμερους Οινοπνευματοποιούς Α' Κατηγορίας.
Ο φόρος αυτός αυξάνεται στις εκατόν πενήντα (150) δραχμές για τη φορολογική περίοδο 1998 - 1999 και στις διακόσιες (200) δραχμές για τις επόμενες φορολογικές περιόδους.
Οι διατάξεις αυτές, μεταξύ των οποίων περιλαμβάνεται και η άρση των τοπικών και χρονικών περιορισμών στη διάθεση στην κατανάλωση του εν λόγω προϊόντος, συντάχθηκαν μετά από συναντήσεις εκπροσώπων, διαφόρων Συλλόγων Αμβυκούχων Οινοπνευματοποιών Α' Κατηγορίας, στα πλαίσια της εναρμόνισης προς το Κοινοτικό Δίκαιο του καθεστώτος των Διημέρων Οινοπνευματοποιών.
Η επιβολή της μικρής αυτής φορολογίας δεν αποσκοπεί βασικά στην αύξηση των δημοσίων εσόδων της χώρας, ούτε φυσικά στην αποστέρηση από τους αγρότες του δικαιώματος της παραγωγής του παραδοσιακού αυτού προϊόντος.
Αντίθετα έχει σκοπό την σταδιακή εναρμόνιση του καθεστώτος αυτού προς την Κοινοτική Νομοθεσία, με γνώμονα πάντοτε τη διατήρηση της παραγωγής και τον έλεγχο της ποιότητας του παραδοσιακού αυτού προϊόντος, προς όφελος των ιδίων των παραγωγών, αλλά και την περιφρούρηση της υγείας των καταναλωτών.
Ο Υπουργός
Γ. ΠΑΠΑΝΤΩΝΙΟΥ
3. Στην με αριθμό 5337/9-3-98 ερώτηση δόθηκε με το υπ' αριθμ. 844/30-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5337/9.3.98 που κατέθεσαν οι Βουλευτές κύριοι Β. Μπούτας, Μ. Μπόσκου, Στ. Παναγιώτου και Α. Τασούλας, σας πληροφορούμε τα εξής:
Η πολιτεία επανειλημμένα στο παρελθόν (ν. 2008/92, 2198/94, 2237/94), αλλά και πρόσφατα με το ν. 2538/1.12.97 και στα πλαίσια του ιδιαίτερου ενδιαφέροντός της για τις Αγροτικές Συνεταιριστικές Οργανώσεις, προέβη στη ρύθμιση των χρεών τους προς την Α.Τ.Ε. είτε με ανάληψη των χρεών τους από το Δημόσιο, είτε με διευκόλυνση που τους παρέσχε, για εξόφληση από τις ίδιες με πολύ ευνοϊκούς όρους, προκειμένου απερίσπαστες από χρέη του παρελθόντος, να προβούν στην ανάπτυξη των εμπορικών τους δραστηριοτήτων ως Ν.Π.Ι.Δ., με εμπορική ιδιότητα, προς όφελος των ίδιων των Οργανώσεων, των μελών τους και της Εθνικής Οικονομίας γενικότερα.
'Οσον αφορά το θέμα των απολύσεων του προσωπικού, είναι θέμα των ιδίων των οργανώσεων και σύμφωνα με τις κείμενες διατάξεις και το καταστατικό, είναι θέμα των οργάνων διοίκησής τους (Γ.Σ., Δ.Σ.) χωρίς δυνατότητα παρέμβασης του Υπουργείου Γεωργίας.
Ο Υπουργός
ΣΤ. ΤΖΟΥΜΑΚΑΣ"
4. Στην με αριθμό 5353/10-3-98 ερώτηση δόθηκε με το υπ' αριθμ. 11413/27-3-98 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της με αριθμό 5353/10.3.98 ερώτησης που κατέθεσαν οι Βουλευτές κύριοι Ν. Γκατζής και Βαγ. Μπούτας, σχετικά με την χρηματοδότηση της Κοινότητας Αφετών Νομού Μαγνησίας για την κατασκευή ξενώνα σας πληροφορούμε ότι, σύμφωνα με τις διατάξεις του ν. 2539/1997: "Συγκρότηση Πρωτοβάθμιας Τοπικής Αυτοδιοίκησης", από 1.1.98 απαγορεύεται η χορήγηση έκτακτων οικονομικών ενισχύσεων στους ΟΤΑ, από ειδικούς λογαριασμούς.
Ο Υπουργός
ΑΛ. ΠΑΠΑΔΟΠΟΥΛΟΣ"
5. Στην με αριθμό 5364/10-3-98 ερώτηση δόθηκε με το υπ' αριθμ. 2665/26-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην με αριθμό 5364/10-3-98 ερώτηση, που κατατέθηκε στη Βουλή από το Βουλευτή κ. Ευάγγελο Μπασιάκο, για τα θιγόμενα σ' αυτή θέματα, σας πληροφορούμε τα εξής:
Η καθυστέρηση ολοκλήρωσης της κατασκευής των εργατικών κατοικιών ΘΗΒΑ ΙΙ και ΙΙΙ οφείλεται στην πραγματοποίηση αρχαιολογικών εκσκαφών, απαλλοτριώσεων και στην άρση των ασφαλιστικών μέτρων στο ρέμα της Δίρκης καθώς και στην καθυστέρηση της κατασκευής των δικτύων του ΟΤΕ και της ΔΕΗ.
Η παράδοση των ανωτέρω οικισμών στους δικαιούχους θα γίνει μέσα στο τρίτο δίμηνο του 1998.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
6. Στην με αριθμό 5368/10-3-98 ερώτηση δόθηκε με το υπ' αριθμ. 24/23-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 5368/10.3.98 που κατατέθηκε στη Βουλή από το Βουλευτή κ. Γ. Κουράκη, με την οποία ερωτάται εάν δύναται να μην εμφανίζεται αφαιρετικά, στις αποδείξεις λιανικής πώλησης που εκδίδονται από φ.τ.μ., η αξία των εισιτηρίων εισόδου, των υπαγομένων στο μέτρο αυτό καταστημάτων (τμημάτων) ξενοδοχείων, σας γνωρίζουμε τα εξής:
1. Με την εγκύκλιο 1Ο8886Ο/627/ΠΟΛ.1Ο88/ΟΟ15/29.7.94, με την οποία ερμηνεύτηκαν οι διατάξεις της Α.Υ.Ο. 1Ο72823/513/ΠΟΛ.1159/ΟΟ15/22.6.94 και δόθηκαν οι απαραίτητες διευκρινήαεις για την εφαρμογή της, παρασχέθηκαν αυγχρόνως οδηγίες ειδικά για την εφαρμογή του μέτρου από τα ξενοδοχεία, λαμβανομένων υπόψη των ειδικών συνθηκών λειτουργίας τους και των προαναφερομένων από αυτά ποικίλων υπηρεσιών. 
Συγκεκριμένα, με την παράγραφο 84 της προαναφερόμενης εγκυκλίου, γίνεται δεκτό ότι εφόσον οι παροχές, φαγητού και ποτού ή μόνο ποτού, που προσφέρονται περιστασιακά, ή συστηματικά από τα υπαγόμενα ατο μέτρο καταστήματα των ξενοδοχείων, αποτελούν μέρος της αυνολικής προσφοράς (πακέτο) του ξενοδοχείου προς τους πελάτες του, χωρίς να καταβάλλεται γι' αυτές ιδιαίτερο τίμημα, τότε μπορεί να μην εκδίδεται ειαιτήριο.
Το ίδιο ισχύει και για τους λοιπούς ενοίκους του ξενοδοχείου, ότσν εισέρχονται σε χώρους που προσφέρονται είδη τα οποία περιλαμβάνονται σε υπηρεσίες πακέτο. 
Επίσης με την παράγραφο Γ3(2), διευκρινίζεται ότι στις περιπτώσεις, που τα κέντρα διασκέδασης κ.λπ. (είτε ανήκουν σε ξενοδοχειακό συγκρότημα είτε όχι) συμβάλλονται, βάσει συμφωνητικού, με τουριστικά γραφεία κσι διοργανώνουν εκδηλώσεις (παρουσίαση φολκλορικών βραδιών κ.λπ.), έχουν δε κατατεθεί τα οικεία συμφωνητικά στην Δ.Ο.Υ., εκδίδονται, στους πελάτες, εισιτήρια από ιδιαίτερη σειρά με την ένδειξη "βάσει συμφωνητικού". 
'Οσον σφορά δε τις περιπτώσεις που δεν καταρτίζεται έγγραφη σύμβαση, πσρέχεται η δυνατότητα να εκδίδονται εισιτήρια με την ένδειξη "ειδική συμφωνία". 
Επί πλέον με την πρόσφατη εγκύκλιο μας ΠΟΛ.1224/4.8.97, διευκρινίσθηκε ότι εξαιρούνται τα ξενοδοχεία από την έκδοση εισιτηρίων, για τα πακέτα προσφοράς αγαθών & υπηρεσιών του συστήματος "ALL INCLUXIVE". 
2. Εξάλλου, με την καθιέρωση του συγκεκριμένου μέτρου δεν επιβλήθηκε καμία φορολογία, ούτε επιβαρύνεται ο καταναλωτής, αφού η αξία του εισιτηρίου αποτελεί στην ουσία προκαταβολή, που συμψηφίζεται με το λογαριασμό κατανάλωσης ειδών κάθε πελάτη".
Σημειώνεται ότι, με την παρ. ΣΤ2 της προαναφερόμενης εγκυκλίου είχαμε επισημάνει ότι για την αποφυγή προστριβών και παρερμηνειών, κρίνεται σκόπιμο, επί του εισιτηρίου να 
 

Επιστροφή στην κορυφή



Σελίδα 9530 
υπάρχει σχετική παρατήρηση ότι δηλαδή η ελάχιστη κατανάλωση αποτελεί προκαταβολή συμψηφιζόμενη με το λογαριασμό του πελάτη. Αν αυτό δεν είναι εφικτό, μπορεί να αναρτάται στο κατάστημα σχετική πινακίδα. 
Απλά δηλαδή, με το εισιτήριο εισόδου διευκολύνεται ο φορολογικός έλεγχος στα καταστήματα αυτά για την περιστολή της φοροδιαφυγής, παρέχοντας χρήσιμα στοιχεία (πλήθος εξυπηρετούμενων ατόμων), διασφαλίζοντας συγχρόνως ένα ελάχιστο όριοεσόδων, που ανταποκρίνεται στην ελάχιστη κατανάλωση. 
Σημειώνεται ότι, κατά την κατάρτιση της απόφασης καθιέρωσης του μέτρου έκδοσης εσιτηρίων, η αναγραφή ή μη αξίας επί των εισιτηρίων αποτέλεσε σημείο προβληματισμού και τελικά προκρίθηκε η αναγραφή αξίας, η οποία (αξία) καλύπτει μέρος της κατανάλωσης, αποτελεί δε κατά ρητή επιταγή της απόφασης έσοδο και κατά συνέπεια η αφαιρετική εμφάνιση συτής επί των αποδείξεων λιανικής πώλησης, είναι αναπόφευκτη. 
3. Τέλος, επισημαίνεται ότι, οι διατάξεις της Α.Υ.Ο. 1Ο72823/513/ΠΟΛ.1159/ΟΟ15/22.6.94, όπως τροποποιήθηκε και ισχύει σήμερα, τυγχάνουν καθολικής εφαρμογής, όσον αφορά τις υποχρεώσεις που απορρέουν από αυτές, επομένως τυχόν ικανοποίηση του αιτήματος που διατυπώνεται στην παρούσα ερώτηση, θα οδηγούσε στην αναίρεση της καθολικότητάς του και θα ήταν πρόκριμα για διατύπωση παρομοίων αιτημάτων και από άλλες κατηγορίες επιτηδευματιών (π.χ. μπαρ, εστιατόρια με πιάνο, ταβέρνες κ.λπ.), για τις οποίες μάλιστα δεν έχει ληφθεί ιδιαίτερη μέριμνα, όπως στην περίπτωση των ξενοδοχειακών επιχειρήσεων, κατά συνέπεια δεν κρίνεται σκόπιμη η τροποποίηση της υπόψη απόφασης.
Ο Υφυπουργός
ΓΕΩΡΓΙΟΣ ΔΡΥΣ"
7. Στην με αριθμό 5373/10-3-98 ερώτηση δόθηκε με το υπ' αριθμ. 11414/27-3-98 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της με αριθμό 5373/10.3.98 ερώτησης, που κατέθεσε ο Βουλευτής κ. Θεοφάνης Δημοσχάκης, σχετικά με την οικονομική ενίσχυση των σχολείων του Ν. 'Εβρου, σας πληροφορούμε ότι, δεν είναι δυνατή η πλέον οικονομική ενίσχυση των σχολείων του ν. 'Εβρου, διότι η πίστωση που διατίθεται για το σκοπό αυτό είναι νομοθετημένη και σύμφωνα με το άρθρο 113 του Ν. 1892/90 αποτελεί το 12% των 2/3 του 20% του φόρου εισοδήματος φυσικών και νομικών προσώπων που διατίθενται κάθε μήνα στους ΟΤΑ.
Η ανωτέρω πίστωση, κατανέμεται στους νομούς, βάσει μελέτης που εξαπόνησε το Υπουργείο ΕΘνικής Παιδείας και Θρησκευμάτων σε συνεργασία με το Υπουργείο μας αφού έλαβε υπόψη του τον αριθμό των μαθητών, τις αίθουσες, κλιματολογικές συνθήκες κλπ..
Ο Υπουργός
ΑΛ. ΠΑΠΑΔΟΠΟΥΛΟΣ"
8. Στην με αριθμό 5389/10-3-98 ερώτηση δόθηκε με το υπ' αριθμ. 570/24-3-98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 5389/10-3-98 των Βουλευτών κυρίων Ν. Τσιαρτιώνη και Γ. Καρασμάνη, σας γνωρίζουμε τα εξής:
1. Πράγματι, προετοιμάζεται αυτή την περίοδο το Αναπτυξιακό Πρόγραμμα της χώρας για το διάστημα 2000-2006, πιστεύοντας ότι μια μεθοδολογικά ορθή και έγκαιρη προετοιμασία του αποτελεί παράγοντα ιδιαίτερα σημαντικό, τόσογια τη διαμόρφωση ενός ολοκληρωμένου πλαισίου παρέμβασης, που θα χρησιμοποιεί κατά βέλτιστο τρόπο τους Εθνικούς και τους Κοινοτικούς διαρθρωτικούς πόρους, όσο και για την εξασφάλιση συνέχειας στην αναπτυξιακή προσπάθεια, μέσω του Τρίτου Κοινοτικού Πλαισίου Στηριξης.
2. Η προώθηση, ο συντονισμός και η εποπτεία της διαδικασίας κατάρτισης του Σχεδίου Ανάπτυξης 2000-2006, η διαμόρφωση συγκεκριμένου πλαισίου με τις αναπτυξιακές προτεραιότητες του Προγράμματος, καθώς και η αναγκαία θεσμική και οργανωτική προετοιμασία για την ολοκλήρωσή του, ανατέθηκε με απόφαση του κ. Πρωθυπουργού (ΦΕΚ 9681 Τεύχος Β' 22-10-97) στη συσταθείσα με την ίδια απόφαση "Διυπουργική Ομάδα Σχεδιασμού του Αναπτυξιακού Προγράμματος 2000-2006" (ΔΟΣχ) της οποίας προεδρεύει ο Υφυπουργός Εθν. Οικονομίας. Στην Ομάδα συμμετέχουν ο Οικονομικός Σύμβουλος του Πρωθυπουργού, ο Γεν. Γραμματέας Επενδύσεων και Ανάπτυξης του ΥΠΕΘΟ, εκπρόσωποι των Υπουργείων Ανάπτυξης, ΠΕΧΩΔΕ, Γεωργίας, Εργασίας και κατά περίπτωση, εκπρόσωποι άλλων Υπουργείων. Καθίσταται λοιπόν σαφές ότι δεν πρόκειται όπως εσφαλμένα αναφέρεται στην ερώτηση, για σχεδιασμό των υπηρεσιών του ΥΠΕΘΟ, αλλά για συλλογική προσπάθεια η οποία μάλιστα σύμφωνα με την προβλεπόμενη διαδικασία θα εμπλέξει κατά το σχεδιασμό όλους τους αρμοδίους φορείς. 
3. Η διαδικασία σχεδιασμού που έχει ήδη ξεκινήσει με την αποστολή των δύο πρώτων εγκυκλίων και ειδικών ερωτηματολογίων (Α' Φάση) θα συνεχιστεί μετά τη συλλογή και επεξεργασία των απαντήσεων των φορέων στα ερωτηματολόγια με μία σειρά διαβουλεύσεων σε Τομεακό και Περιφερειακό επίπεδο, προκειμένου να υπάρξει σύνθεση των επιμέρους απόψεων των εμπλεκομένων φορέων.
4. Στις δύο πρώτες εγκυκλίους, που είναι και τα μόνα κείμενα που έχουν συνταχθεί από την ΔΟΣχ, δεν καθορίζεται σε καμία περίπτωση σειρά προτεραιότητας τομέων. Κάτι τέτοιο θα ήταν εκτός του πνεύματος και των επιλογών για τη χάραξη της στρατηγικής που διέπουν τις αποφάσεις του Πρωθυπουργού και των μελών της Ομάδας Σχεδιασμού.
5. Για τη χάραξη της στρατηγικής και των προτεραιοτήτων της νέας προγραμματικής περιόδου, καλούνται οιεμπλεκόμενοι φορείς να απαντήσουν σε ειδικά ερωτηματολόγια που δομήθηκαν σε έξι κεφάλαια με τουςακόλουθους τίτλους : 
- Νέες προκλήσεις για τον Τομέα ή Περιφέρεια κατά την περίοδο 2000-2006 
- Δράσεις του Β' ΚΠΣ που σε μεγάλο βαθμό κάλυψαν τους στόχους και δεν απαιτείται (ή απαιτείται σε πολύ μικρή κλίμακα) συνέχιση της προσπάθειας 
- Δράσεις του Β' ΚΠΣ που απαιτούν νέες σημαντικές προσπάθειες 
- Δράσεις του Β' ΚΠΣ που απαιτούν ανασχεδιασμό 
- Θεσμικές και οργανωτικές προσαρμογές
- Σύνοψη-Νέες Δράσεις-Μεγάλα εργα 
6. Αντίθετα με τα αναφερόμενα στην ερώτηση για τους τομείς Τουρισμού και Περιφερειακής Ανάπτυξης, στο εισαγωγικό κεφάλαιο τηςΒ' Εγκυκλίου όπου προδιαγράφεται το Νέο προγραμματικό Πλαίσιο αναφέρεται ότι"η στρατηγική και οι προτεραιότητες που έθεσε το Β' ΚΠΣ στους τομείς των μεταφορών, του περιβάλλοντος, τα της Βιομηχανίας, του τουρισμού, της ενέργειας, των τηλεπικοινωνιών, της υγείας - πρόνοιας, της εκπαίδευσης και επαγγελματικής κατάρτισης παραμένουν επίκαιρες, είναι προς την ορθή κατεύθυνση κοι απαιτούν συνέχεια και ενίσχυση". Για την χάραξη δε της στρατηγικής για την Περιφερειακή ανάπτυξη έχει διαμορφωθεί και σταλεί ειδικό ερωτηματολόγιο με στόχο τη συγκέντρωση των θέσεων των Περιφερειών για τις βασικές κατευθύνσεις πολιτικής που θα πρέπει να τεθούν για την προγραμματική περίοδο 2000-2006. 
7. Κατόπιν των ανωτέρω καθίσταται σαφές ότι η αναφερόμενη στην ερώτηση σειρά προτεραιότητας ύστερα από επιλογές των αρμοδίων υπηρεσιών του ΥΠΕΘΟ δεν υφίσταται σε καμία περίπτωση και ως εκ τούτου η κατάταξη των τομέων τουρισμού και περιφερειακής ανάπτυξηςστις τελευταίες θέσεις μιας ανύπαρκτης σειράς δεν ευσταθεί. Η διαδικασία άλλωστε που επελέγη για τον σχεδιασμό του νέου Σχεδίου Περιφερειακής Ανάπτυξης, όπως κάθε αντικειμενικός παρατηρητής μπορεί να διαπιστώσει, διασφαλίζει τόσο το έγκαιρο όσο και το έγκυρο τηςπροσπάθειας.
Ο Υφυπουργός
ΧΡ. ΠΑΧΤΑΣ"
 

Επιστροφή στην κορυφή



Σελίδα 9531 
9. Στην με αριθμό 5426/11-3-98 ερώτηση δόθηκε με το υπ' αριθμ. 8622/26-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του υπ' αριθμ. 5426/11-3-98 εγγράφου σας με το οποίο κοινοποιείται ερώτηση που κατέθεσε ο Βουλευτής κ. Σπ. Δανέλλης σας γνωρίζουμε τα εξής:
Σύμφωνα με στοιχεία της Διεύθυνσης Δημόσιας Περιουσίας του Υπουργείου Οικονομικών το νησί Γαυδοπούλα αποτελεί δημόσιο κτήμα με αριθμό βιβλίου καταγραφής (Α.Β.Κ.) 426 Χανίων.
Μέχρι σήμερα δεν έχει υποβληθεί στα Υπουργεία Οικονομικών και Εθνικής Οικονομίας κανένα αίτημα από οποιαδήποτε εταιρεία ή ιδιώτη για εκμετάλλευση της περιοχής και δεν έχει γίνει καμμία διαχειριστική πράξη για το νησί Γαυδοπούλα.
Επίσης όσον αφορά το Υπουργείο Εθνικής Οικονομίας και βάση των υφιστάμενων στοιχείων δεν έχει υποβληθεί καμία τεχνοοικονομική μελέτη ούτε οποιοδήποτε αίτημα έγκρισης επένδυσης για το συγκεκριμένο νησί.
Ο Υπουργός
Γ. ΠΑΠΑΝΤΩΝΙΟΥ"
10. Στην με αριθμό 5426/11-3-98 ερώτηση δόθηκε με το υπ' αριθμ. 1984/30-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 5426/11-3-98, που κατέθεσε στη Βουλή ο Βουλευτής κ. Σπύρος Δανέλλης σχετικά με τη διαχειριστική αξιοποίηση της νήσου Γαυδοπούλας Χανίων, σας γνωρίζουμε τα εξής:
'Οπως μας πληροφόρησε η Κτηματική Εταιρία του Δημοσίου με το αρ. 2653/347/18-3-98 έγγραφό της, ως αρμόδια για τη διοίκηση ή διαχείριση των δημοσίων κτημάτων σύμφωνα με το ν. 973/79, δεν υπάρχει μέχρι σήμερα αίτημα από Οργανισμό ή Ιδιώτη για εκμετάλλευση της νήσου και δεν έχει προβεί σε καμία διαχειριστική πράξη στο ακίνητο αυτό.
Ο Υφυπουργός
Γ. ΔΡΥΣ"
11. Στην με αριθμό 5432/11-3-98 ερώτηση δόθηκε με το υπ' αριθμ. 687/27-3-98 έγγραφο από τον Υφυπουργό Oικονομικών η ακόλουθη απάντηση:
"Απαντώντας στο από 11.3.1998 έγγραφό σας, με το οποίο μας στείλατε την 5432/11.3.1998 ερώτηση, που κατέθεσαν στη Βουλή οι Βουλευτές κύριοι Ν. Νικολόπουλος και Α. Ρεγκούζας, σχετικά με το πιο πάνω θέμα, σας πληροφορούμε τα ακόλουθα:
1. Το Υπουργείο Οικονομικών δεν έχει αναθέσει σε καμία εκδοτική εταιρία την αναπαραγωγή των φορολογικών εντύπων και οι φορολογούμενοι μπορούν να προμηθεύονται τα σχετικά έντυπα από τις αρμόδιες υπηρεσίες του Υπουργείου.
2. Ο σχεδιασμός του εντύπου Ε3 έγινε κατόπιν επανειλημμένων συζητήσεων σε αρμόδια Επιτροπή, η οποία αποτελείτο από εκπροσώπους των επαγγελματικών οργανώσεων, εκπρόσωπο της Ομοσπονδίας Εφοριακών υπαλλήλων, υπηρεσιακών παραγόντων του Υπουργείου, καθώς και εκπροσώπους των προγραμμάτων ΤΑΧΙS και ΕSΚΟRΤ.
3. Η ποσότητα των εντύπων Ε9 και Ε3 που τύπωθηκε, όπως μας πληροφόρησε η Υπηρεσία Εκτύπωσης Εντύπων και Αξιών Δημοσίου με το 343/0069/23.3.1998 έγγραφό της ανέρχεται σε 4.000.000 και 7.000.000 αντίστοιχα, εκ των οποίων το έντυπο Ε9 τύπωθηκε από την αρμόδια υπηρεσία της εκτύπωσης των εντύπων του Υπ. Οικονομικών και το έντυπο Ε3 από το Εθνικό Τυπογραφείο, λόγω φόρτου εργασίας της εκτυπωτικής μονάδας. Από τα έντυπα αυτά έχουν σταλεί στις κατά τόπους ΔΟΥ μέχρι 23/3/1998 3.400.000 Ε9 και 5.700.000 Ε3. Η αποστολή τους συνεχίζεται ανάλογα με τις ανάγκες των ΔΟΥ, από όπου οι φορολογούμενοι τα προμηθεύονται δωρεάν. Σημειώνουμε ότι μέχρι σήμερα δεν δημιουργήθηκε κανένα πρόβλημα λόγω καθυστέρησης των ανωτέρω εντύπων.
4. Περαιτέρω με την 1120810/2760/ Α0012/ ΠΟΛ.1295/ 16.11.1995 απόφαση του Υπουργού Οικονομικών παρασχέθηκε η δυνατότητα στους φορολογούμενους να υποβάλλουν σε μηχανογραφικά έντυπα τα έντυπα Ε2 έως και ΕΙΙ και κατά συνέπεια όπως τα προηγούμενα χρόνια έτσι και στο τρέχον έτος, διάφορες εκδοτικές εταιρίες προβαίνουν σε εκτύπωση των μηχανογραφικών αυτών εντύπων, με τα οποία προμηθεύουν τα λογιστικά γραφεία που επιθυμούν να υποβάλλουν τα έντυπα αυτά μηχανογραφικά.
5. Τέλος σας πληροφορούμε ότι κανένας μέτοχος Ανώνυμης Εκδοτικής Εταιρίας δεν είναι σύμβουλός μου.
Ο Υφυπουργός
ΓΕΩΡΓΙΟΣ ΔΡΥΣ"
12. Στην με αριθμό 5439/11-3-98 ερώτηση δόθηκε με το υπ' αριθμ. 862/30-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5439/11-3-98 που κατέθεσε ο Βουλευτής κ. Α. Κοτσακάς, σας πληροφορούμε τα εξής:
Ο ν. 2538/97 που δημοσιεύθηκε στο ΦΕΚ 242/1.12.97 ρυθμίζει θέματα γεωργικού ενδιαφέροντος καθώς και ορισμένα ζητήματα αλιείας, μεταξύ των οποίων και την καταβολή του ειδικού τέλους υπέρ των ιχθυοσκαλών. 
Από τη δημοσίευση του νόμου μέχρι σήμερα, οι αρμόδιες Υπηρεσίες Αλιείας ήλθαν σε επικοινωνία με την ευρύτερη δυνατή μερίδα εδνιαφερομένων και συγκέντρωσαν τις απόψεις τους (διοίκηση ιχθυοσκαλών, επαγγελματίες αλιείς, ιχθυοκαλλιεργητές, εισαγωγείς αλιευμάτων, μεταποιητές), προκειμένου να ετοιμασθεί κείμενο που σε εφαρμογή των διατάξεων του νόμου θα ρυθμίζει τα ζητήματα χονδρικής πώλησης αλιευμάτων και καταβολής του ειδικού τέλους υπέρ των ιχθυοσκαλών. 
Το κείμενο της απόφασης για την υποχρεωτική προσκόμιση των αλιευμάτων στην ιχθυόσκαλα του Νομού, ευρίσκεται στο στάδιο της τελικής επεξεργασίας και σύντομα Θα υποβληθεί στα αρμόδια Υπουργεία για έγκριση και στη συνέχεια για δημοσίευση στην Εφημερίδα της Κυβερνήσεως. 
Ο Υπουργός
ΣΤ. ΤΖΟΥΜΑΚΑΣ"
13. Στην με αριθμό 5442/11-3-98 ερώτηση δόθηκε με το υπ' αριθμ. 291/30-3-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5442/11-3-98 που κατατέθηκε στη Βουλή από τους Βουλευτές κυρίους Ν. Γκατζή, Β. Μπούτα και Αχ. Κανταρτζή, σχετικά με τις αυξήσεις των συντάξεων του Τ.Ε.Β.Ε., σας πληροφορούμε τα εξής:
Η εισοδηματική πολιτική της Κυβέρνησης για το έτος 1998 προβλέπει αυξήσεις στις συντάξεις των Ασφαλιστικών Οργανισμών σε ποσοστό 3,7% συνολικά, καθώς και διορθωτικό ποσό εντός του 1999 σε περίπτωση που ο πληθωρισμός στο τέλος του 1998 υπερβεί το προβλεπόμενο ποσοστό 2,5%. Προκειμένού για τους φορείς Κύριας Ασφάλισης Αυτοαπ/νων, όπως και το Τ.Ε.Β.Ε., προβλέπεται η χορήγηση μεγαλύτερης αύξησης των συντάξεων από την καθορισμένη ανωτέρω (και μέχρι 9%), εφόσον συνδυαστεί με παράλληλη αύξηση των εισφορών και ζητηθεί από τον αρμόδιο Ασφαλιστικό Οργανισμό.
Το Τ.Ε.Β.Ε. υπέβαλε πρόταση του Δ/κού του Συμβουλίου για αύξηση των συντάξεων κατά ποσοστό 6% από 1/1/98, η οποία έγινε αποδεκτή και η απόφαση ευρίσκεται ήδη προς δημοσίευση στην εφημερίδα της κυβερνήσεως.
Ο Υφυπουργός
NIKOΣ ΦΑΡΜΑΚΗΣ"
14. Στην με αριθμό 5508/13-3-98 ερώτηση δόθηκε με το υπ' αριθμ. 441/26-3-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5508/13-3-98 που κατέθεσε ο Βουλευτής κ. Βασίλης Κορκολόπουλος σχετικά με το παραπάνω θέμα, σας πληροφορούμε ότι η διάταξη του άρθρου 14 παρ.8 του ν. 2556/97, θεσπίστηκε μετά από πρόταση του 
 

Επιστροφή στην κορυφή



Σελίδα 9532 
Ταμείου Προνοίας Προσωπικού Ο.Σ.Ε. και ομόφωνη απόφαση του Δ.Σ. του Ταμείου αυτού. Κρίθηκε δε επιβεβλημένη, επειδή στο εν λόγω Ταμείο είχε δημιουργηθεί τεράστιο πρόβλημα τόσο εξαιτίας της ανάγκης νομικής υποστήριξης των εκρεμουσών υποθέσεων όσο και της οικονομικής επιβάρυνσης που θα προκαλείτο από την τυχόν ικανοποίηση ενδιαφερομένων, οι οποίοι σημειωτέον έχουν λάβει εφάπαξ βοήθημα με τα δεδομένα που ίσχυαν κατά το χρόνο της αποχώρησής τους από την Υπηρεσία.
Ο Υφυπουργός
Ν. ΦΑΡΜΑΚΗΣ"
15. Στην με αριθμό 5521/13-3-98 ερώτηση δόθηκε με το υπ' αριθμ. 223/30-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της 5521/13.3.1998 ερώτησης που κατατέθηκε στη Βουλή των Ελλήνων από τον Βουλευτή κ. Γ. Κουράκη σχετικά με την κατάργηση του ΕΛΚΕΠΑ και τη συγχώνευσή του με το ΚΕΠΕ, σας γνωρίζουμε ότι με το ν. 2469/1997 "Περιορισμός και βελτίωση της αποτελεσματικότητας των κρατικών δαπανών κλπ." συστήθηκε Διαρκής Γνωμοδοτική Επιτροπή φορέων του δημόσιου τομέα με σκοπό την αναδιοργάνωση Δημοσίων Υπηρεσιών και Νομικών Προσώπων Δημοσίου ή Ιδιωτικού Δικαίου του Δημόσιου Τομέα (π.χ. κατάργηση, συγχώνευση, αλλαγή νομικής μορφής, μεταφορά αρμοδιοτήτων, αναδιάρθρωση κλπ.). 
Η Επιτροπή αυτή ολοκλήρωσε την πρώτη φάση του έργου της και παρέδωσε το πόρισμά της το πρώτο δεκαήμερο του Σεπτεμβρίου 1997 στους αρμόδιους Υπουργούς Εθνικής Οικονομίας και Εσωτερικών Δημόσιας Διοίκησης και Αποκέντρωσης. 
Το Υπουργικό Συμβούλιο στην συνεδρίασή του στις 31 Οκτωβρίου 1997 απεφάσισε μεταξύ άλλων την κατάργηση του ΕΛΚΕΠΑ Ν.Π.Ι.Δ. και τη μεταφορά της δραστηριότητάς του στο ΚΕΠΕ και ΟΑΕΔ και η εν λόγω απόφαση έχει συμπεριληφθεί σαν παράρτημα στην εισηγητική έκθεση επί του Προϋπολογισμού Οικονομικού 'Ετους 1998 που κυρώθηκε από τη Βουλή, η υλοποίησή της οποίας έχει αρχίσει από τα καθ' ύλην αρμόδια Υπουργεία και προβλέπεται να ολοκληρωθεί μέσα σε εύλογο χρονικό διάστημα.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
16. Στην με αριθμό 5571/17-3-98 ερώτηση δόθηκε με το υπ' αριθμ. 673/26-3-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην 5571/17-3-1998 ερώτηση, που κατέθεσε στη Βουλή των Ελλήνων ο Βουλευτής κ. Μανώλης Κεφαλογιάννης, σχετικά με απασχόληση αλλοδαπών, που στερούνται κάρτας εργασίας, σε διάφορα δημόσια, δημοτικά και ιδιωτικά έργα, και όσον αφορά το Υπουργείο Δικαιοσύνης, σας πληροφορούμε ότι διαβιβάσαμε αντίγραφο της ερώτησης, στον αρμόδιο Εισαγγελέα για ενημέρωση του, και τις τυχόν δικές του ενέργειες.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
17. Στην με αριθμό 5608/17-3-98 ερώτηση δόθηκε με το υπ' αριθμ. 2097/30-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 5608/17-3-98 που κατέθεσε στη Βουλή των Ελλήνων ο Βουλευτής κ. Παναγιώτης Μελάς, σας πληροφορούμε ότι το θέμα της αποζημίωσης, λόγω υπερωριακής απασχόλησης, των υπαλλήλων των Νοσηλευτικών Ιδρυμάτων θα αντιμετωπισθεί σύμφωνα με τις διατάξεις του άρθρου 15 του ν. 2592/98 που ψηφίσθηκε πρόσφατα (ΦΕΚ 57/18-3-98).
Σύμφωνα με την παρ. 4 του παραπάνω άρθρου και νόμου οι αποφάσεις για καθιέρωση υπερωριακής εργασίας κατά την πρώτη εφαρμογή του άρθρου αυτού μπορεί να έχουν αναδρομική ισχύ από 1.1.1998.
Ο Υφυπουργός
ΝΙΚΟΛΑΟΣ ΧΡΙΣΤΟΔΟΥΛΑΚΗΣ"
18. Στην με αριθμό 5611/17-3-98 ερώτηση δόθηκε με το υπ' αριθμ. 2095/30-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 5611/17-3-98 που κατέθεσε στη Βουλή των Ελλήνων ο Βουλευτής κ. Λευτ. Παπανικολάου, από πλευράς δικής μας αρμοδιότητας, σας πληροφορούμε τα εξής:
1. Σύμφωνα με την παρ. 2 του άρθρου 88 του Συντάγματος οι αποδοχές των δικαστικών λειτουργών καθορίζονται με ειδικό νόμο και είναι ανάλογες με το λειτούργημά τους.
Εξάλλου, σύμφωνα με την υφιστάμενη νομολογία το ειδικό μισθολόγιο των δικαστικών λειτουργών σημαίνει αυξημένο μισθολόγιο έναντι όλων των άλλων αξιωματούχων του δημόσιου τομέα και ακόμη ότι απαγορεύεται από το Σύνταγμα, με οποιαδήποτε μορφή και εάν επιχειρείται, η μισθολογική εξομοίωση λειτουργών και υπαλλήλων του δημόσιου τομέα προς τους δικαστικούς λειτουργούς.
2. Δικαστικοί λειτουργοί είναι οι τακτικοί δικαστές της πολιτικής, ποινικής και διοικητικής δικαιοσύνης, που έχουν τη νομική κατάσταση που καθορίζεται, κατά βάση, με τα άρθρα 88, 89, 90 και 91 του Συντάγματος.
Εξάλλου, με το άρθρο 96 παραγρ. 4 του Συντάγματος προβλέπεται ότι ειδικοί νόμοι ορίζουν τα περί στρατοδικείων, ναυτοδικείων και αεροδικείων, η δε παραγρ. 5 του αυτού άρθρου ορίζει ότι τα δικαστήρια αυτά συγκροτούνται κατά πλειοψηφία εκ μελών του δικαστικού σώματος των Ενόπλων Δυνάμεων που περιβάλλονται από τις κατά το άρθρο 87 παρ. 1 εγγυήσεις λειτουργικής και προσωπικής ανεξαρτησίας. 
Συνεπώς, τα μέλη των Στρατιωτικών Δικαστηρίων, δεν έχουν την κατά τα ανωτέρω ιδιότητα του δικαστικού λειτουργού, των Πολιτικών και Διοικητικών Δικαστηρίων.
Κατόπιν των ανωτέρω, οι αποδοχές των μελών του Δικαστικού Σώματος των Ενόπλων Δυνάμεων δεν συναρτώνται με αποδοχές άλλων κατηγοριών λειτουργών και υπαλλήλων αλλά ρυθμίζονται ευθέως με τις ειδικές περί στρατιωτικών μισθολογικές διατάξεις.
Ο Υφυπουργός
ΝΙΚ. ΧΡΙΣΤΟΔΟΥΛΑΚΗΣ"
19. Στην με αριθμό 5614/17-3-98 ερώτηση δόθηκε με το υπ' αριθμ. 402/27-3-98 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5614/17.3.98 που κατέθεσε η Βουλευτής κ. Στ. Αλφιέρη, σχετικά με το θέμα της εκπαιδευτικού Μανζέικο Αθανασίας, σας πληροφορούμε τα ακόλουθα:
1. Η κατ' εξαίρεση πρόσληψη μόνιμων δασκάλων δεν προβλέπεται και δεν ισχύει για καμία κατηγορία υποψηφίων.
2. Σύμφωνα με τις ισχύουσες διατάξεις δεν προβλέπεται για τις μονογεϊκές οικογένειες ούτε πρόταξη στους πίνακες διοριστέων δασκάλων (άρθρο 15 παρ. 3 του ν. 1566/85 (ούτε η κατ' εξαίρεση πρόσληψη τους ως αναπληρωτών (άρθρο 8 παραγρ. 3 του ν.1894/90).
3. Το ΥΠΕΠΘ με το αριθμ. Δ1/9511/7.10.97 έγγραφό του προς την Δ/νση Α/θμιας Εκπ/σης Β' Θεσσαλονίκης, ζήτησε να εξετάσουν την περίπτωσή της για την κατ' εξαίρεση πρόσληψή της ως αναπληρώτριας δασκάλας μέσα στα πλαίσια των δυνατοτήτων τους.
4. Σύμφωνα με τα ανωτέρω το ΥΠΕΠΘ δεν μπορεί να προβεί σε άλλη παρέμβαση.
Ο Υφυπουργός
Γ. ΑΡΣΕΝΗΣ "
20. Στην με αριθμό 5672/18-3-98 ερώτηση δόθηκε με το υπ' αριθμ. 359/30-3-98 έγγραφο από τον Υφυπουργό Οικονομικών 
 

Επιστροφή στην κορυφή



Σελίδα 9533 
η ακόλουθη απάντηση:
Απαντούμε στην ερώτηση 5672/18-3-98 που κατέθεσε στη Βουλή ο Βουλευτής κ. Θεόδωρος Στάθης και σας πληροφορούμε ότι το θέμα της συνταξιοδότησης των συνταξιούχων του ΟΓΑ-αγωνιστών Εθνικής Αντίστασης εξετάζεται από τις αρμόδιες Διευθύνσεις του Γενικού Λογιστηρίου του Κράτους και σύντομα θα είμαστε σε θέση να ανακοινώσουμε τις αποφάσεις μας.
Ο Υφυπουργός
ΝΙΚ. ΧΡΙΣΤΟΔΟΥΛΑΚΗΣ").
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 22 Μαϊου 1998.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.2&3 Καν.Βουλής)
1. Η με αριθμό 1498/18.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Κουτσόγιωργα προς τον Υπουργό Οικονομικών, σχετικά με τις προθέσεις της Κυβέρνησης να ρυθμίσει τον τρόπο προσδιορισμού του φόρου κατόχων μεγάλης ακίνητης περιουσίας.
2. Η με αριθμό 1507/19.5.98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Δημόσιας Τάξης, σχετικά με τις προθέσεις της Κυβέρνησης για ανασύνταξη της Ελληνικής Αγροφυλακής.
3. Η με αριθμό 1519/20.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τους Υπουργούς Εθνικής Οικονομίας, Ανάπτυξης, σχετικά με τα προβλήματα στην Εταιρεία ΒΑΛΚΑΝ στη Θεσσαλονίκη, την προστασία των συμφερόντων των εργαζομένων κλπ.
4. Η με αριθμό 1517/20.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Ανάπτυξης, Γεωργίας, σχετικά με τις προθέσεις της Κυβέρνησης να ιδρύσει Οργανισμό Ελέγχου Τροφίμων.
5. Η με αριθμό 1511/20.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να ρυθμίσει νομοθετικά τον τρόπο προσδιορισμού των εισφορών υπέρ του Ιδρύματος Κοινωνικών Ασφαλίσεων (ΙΚΑ), για τις κατασκευές των σπιτιών κλπ.
B. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ.2 & 3 Καν. Βουλής)
1. Η με αριθμό 1514/20.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Ζαφειρόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη μέτρων εκτέλεσης του έργου "ΠΑΡΑΚΑΜΨΗ ΑΡΧΑΙΑΣ ΟΛΥΜΠΙΑΣ, έγκριση του Σχεδίου Πόλης της Αρχαίας Ολυμπίας κλπ.
2. Η με αριθμό 1499/18.5.98 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τους Υπουργούς Περιβάλλοντος, Χωροταξίας και Δημοσίων 'Εργων, Γεωργίας, σχετικά με τη λήψη μέτρων εκτέλεσης αντιπλημμυρικών έργων στο Νομό 'Εβρου, καταβολή αποζημιώσεων στους πληγέντες αγρότες κλπ.
3. Η με αριθμό 1520/20.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη λήψη μέτρων εφαρμογής προγράμματος δακοκτονίας σε περιοχές του Νομού Κέρκυρας.
4. Η με αριθμό 1518/20.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ, προς τον Υπουργό Εθνικής Παιδείας και Θρησκευμάτων, σχετικά με τον τρόπο εφαρμογής του επιχειρησιακού προγράμματος "Εκπαίδευση και Αρχική Επαγγελματική Κατάρτιση".
5. Η με αριθμό 1513/20.5.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τους Υπουργούς Υγείας και Πρόνοιας, Εργασίας και Κοινωνικών Ασφαλίσεων, σχετικά με τη λήψη μέτρων για τη στελέχωση με νοσηλευτικό προσωπικό του Νοσοκομείου Βούλας, την καταβολή των δεδουλευμένων στους εργαζόμενους κλπ."
 

Επιστροφή στην κορυφή



Σελίδα 9534 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1480/14.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος, κ. Θεόδωρου Στάθη προς τον Υπουργό Εθνικής Παιδείας και Θρησκευμάτων, σχετικά με την πρόσληψη του έκτακτου εκπαιδευτικού προσωπικού στα Τεχνολογικά Εκπαιδευτικά Ιδρύματα (ΤΕΙ).
Κύριοι συνάδελφοι, ο Υφυπουργός κ. Ανθόπουλος παρεκάλεσε επειδή και η τέταρτη επίκαιρη ερώτηση του δευτέρου κύκλου απευθύνεται σ' αυτόν, να συζητηθούν στο τέλος και οι δύο μαζί.
Δεύτερη είναι η με αριθμό 1479/14.5.98 επίκαιρη ερώτηση του Βουλευτή της Νέας Δημοκρατίας, κ. Ανδρέα Καραγκούνη προς τον Υπουργό Υγείας και Πρόνοιας, σχετικά με την έλλειψη ασθενοφόρων στα Κέντρα Υγείας του Νομού Αιτωλοακαρνανίας κλπ. 
Η επίκαιρη ερώτηση του κ. Καραγκούνη σε περίληψη έχει ως εξής:
"Ο Νομός Αιτωλοακαρνανίας και ιδιαίτερα η πόλη του Αγρινίου και των γύρω επαρχιών στερούνται παροχής υπηρεσιών υγείας στο οξύ προνοσοκομειακό στάδιο. Τα υπάρχοντα Κέντρα Υγείας ή δεν διαθέτουν ασθενοφόρα ή δεν διαθέτουν οδηγούς ασθενοφόρων για να αντιμετωπίσουν τις ανάγκες ιδιαίτερα στο εθνικό δίκτυο όπου συμβαίνουν πολλά τροχαία ατυχήματα.
Το σύστημα της παροχής υπηρεσιών υγείας από ασθενοφόρα του ΕΚΑΒ δεν κατέστει δυνατόν επί του παρόντος δυστυχώς να επεκταθεί και να λειτουργήσει στο Νομό Αιτωλοακαρνανίας, νομός τεράστιος σε έκταση με μεγάλο ορεινό τμήμα και με υπολειπόμενη υποδομή σε νοσοκομειακές φροντίδες, σε σχέση με τις υπάρχουσες ανάγκες.
Εκ των ανωτέρω καθίσταται επιτακτική η ακάλυψη των αναγκών επειγόντως.
Κατόπιν των ανωτέρω ερωτάται ο κύριος Υπουργός:
Τί σκοπεύει να πράξει γι' αυτό το τεράστιο και οξύτατο πρόβλημα;
Ο Υπουργός Υγείας και Πρόνοιας κ. Κωνσταντίνος Γείτονας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ, κύριε Πρόεδρε.
Κύριοι συνάδελφοι, με την ερώτησή του ο συνάδελφος κ.Καραγκούνης αναδεικνύει πράγματι ένα μείζον θέμα που απασχολεί όλα τα υγειονομικά συστήματα στον κόσμο, την ανάπτυξη δηλαδή σύγχρονης επείγουσας προνοσοκομειακής φροντίδας, που φυσικά αποτελεί και για μας πολιτική προτεραιότητα. Και έχει ιδιαίτερη σημασία να το τονίσουμε αυτό, διότι η επείγουσα προνοσοκομειακή φροντίδα πραγματικά μπορεί να σώσει ζωές. Ιδιαίτερα δε στην Ελλάδα, που όπως σωστά επισημαίνετε, έχουμε μεγάλο αριθμό τροχαίων ατυχημάτων -αν θέλετε είναι ο μόνος δείκτης υγείας στον οποίο δεν είμαστε καλά σε σχέση με τις άλλες ανεπτυγμένες χώρες, γιατί άλλους δείκτες υγείας στη χώρα μας είναι σε πολύ υψηλά επίπεδα-αποκτά ιδιαίτερη σημασία. Και όταν μιλάμε για επείγουσα προνοσοκομειακή φροντίδα, δεν θα πρέπει να το συγχέουν κάποιοι με την απλή μεταφορά ενός ασθενούς. Η επείγουσα προνοσοκομειακή φροντίδα και σύστημα σημαίνει την οργάνωση έτσι ώστε επιτόπου είτε είναι ατύχημα είτε όταν υποδέχεσαι τον ασθενή, το ασθενοφόρο ή κινητή μονάδα να μπορεί να δώσει εκείνες τις απαραίτητες βοήθειες, μέχρι που να εισέλθει ο ασθενής στο νοσοκομείο.
Είπα για προτεραιότητα στην πολιτική μας. 'Οπως γνωρίζετε, πρώτη προτεραιότητά μας είναι να αναπτύξουμε το ΕΚΑΒ σε όλην την Ελλάδα. Και αυτό γίνεται με βάση ένα σχεδιασμό ο οποίος αποδίδει. Και θα έλθω και στην περιοχή σας, κύριε συνάδελφε. 
Αναπτύσσουμε το ΕΚΑΒ σε κάθε περιφέρεια της Ελλάδας με ασθενοφόρα μετά την προμήθεια των κινητών μονάδων εντάσσουμε σε αυτά τα μέσα και τις κινητές μονάδες και θα υπάρξουν και δύο κινητές μονάδες για την περιοχή σας, η οποία είναι περιοχή πάνω σε ένα σημαντικό άξονα, το δυτικό οδικό άξονα και προσθέτουμε σε ασθενοφόρα και εξειδικευμένο προσωπικό. Ως προς τα αεροπορικά μέσα, όπως ξέρετε, αλλάξαμε το σύστημα και έχουμε ταχύτερη αντίδραση με την εγκατάσταση κλιμακίου στο Ελληνικό και με μια ειδική σύμβαση με την Ολυμπιακή Αεροπορία και προκηρύξαμε το διαγωνισμό, οι προσφορές να παραδοθούν στις 25 αυτού του μηνός για τα τέσσερα ελικόπτερα και τα δυο αεροπλάνα, τα οποία θα μας επιτρέψουν και τον εναέριο στόλο μας να τον εμπλουτίσουμε.
Ειδικότερα στην περιοχή σας -και μ'αυτό θα τελειώσω- είμαι στην ευχάριστη θέση να σας πω ότι άρχισε προ ημερών να λειτουργεί σταδιακά το παράρτημα του ΕΚΑΒ. Θα ενταχθούν και τα ασθενοφόρα, που υπάρχουν στα νοσοκομεία, αν θέλετε θα σας δώσω κάποια στοιχεία μετά, εννοώ το Νοσοκομείο Αγρινίου και το Νοσοκομείο Μεσολογγίου και θα λειτουργήσει ως παράρτημα του παρτήματος της Δυτικής Ελλάδας με τον αριθμό 166. 'Ηδη έχει προσληφθεί και εξειδικευθεί το προσωπικό και αρχίζει η σταδιακή του λειτουργία η οποία υπολογίζουμε ότι μέσα στο εξάμηνο που τρέχει θα φθάσει σε πολύ ικανοποιητικό επίπεδο. 'Ετσι πραγματικά θα μπορέσουμε να καλύψουμε και τις ανάγκες αυτής της κρίσιμης περιοχής, κρίσιμης εννοώ και από πλευράς αντιμετώπισης ατυχημάτων.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
Ορίστε, κύριε Καραγκούνη, έχετε δύο λεπτά για να αναπτύξετε την ερώτησή σας.
ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε, κατ'αρχάς, ευχαριστώ τον κύριο Υπουργό που ήρθε ο ίδιος να μου απαντήσει στην ερώτησή μου. Αλλά θέλω επίσης να του πω ότι, πολύ καθυστερημένα κατεννόησε τη σημασία της οξείας προνοσοκομειακής φροντίδας υγείας, ειδικά για το Νομό Αιτωλοακαρνανίας. Γιατί αυτό που πρέπει να του υπενθυμίσω πάλι, είναι ότι η κατάσταση στο Νομό αυτό είναι ελλιπής, έως χαοτική.
Ενώ το νοσοκομείο Αγρινίου, όπως ξέρετε, είναι μια ξεχασμένη υπόθεση από την Κυβέρνησή σας και όπως ξέρετε τα ασθενοφόρα τα συγχρονίζουν τα νοσοκομεία και τα κέντρα υγείας, παρατηρείται το τραγικό φαινόμενο σε μεγάλα κέντρα υγείας -Αμφιλογχίας, Χαλκιοπούλων, Βονίτσης και πολλών άλλων ακόμα απομακρυσμένων- ή να διαθέτουν ασθενοφόρο ή να διαθέτουν οδηγό.
Και τα δύο πάντως δεν τα διαθέτουν. Οπότε εκεί προκύπτει και η σύγχυση, όταν πλέον δεν μπορούν να βρουν αυτό το ολοκληρωμένο σύστημα παροχής φροντίδας υγείας, την ώρα που τo χρειάζονται. 
Βεβαίως, με χαρά άκουσα ότι κάτι κάνετε ή σκέπτεσθε να κάνετε έστω και με τα δύο ακόμα εξοπλισμένα ασθενοφόρα του ΕΚΑΒ για την Αιτωλοακαρνανία, αλλά αυτό δεν είναι αρκετό. Πρέπει πάση θυσία ο Νομός Αιτωλοακαρνανίας να αποκτήσει δικό του εκτεταμένο σύστημα οξείας προνοσοκομειακής φροντίδας υγείας και να μπορέσει να λειτουργήσει. Διότι στο κάτω-κάτω και γιατρούς έχει και σπατάλη πόρων γίνεται. Το ξέρετε πολύ καλά. Νομίζω ότι χρειάζεται καλύτερο συντονισμό, για να μην καταρρεύσει το δημόσιο σύστημα υγείας κάτω από τον ανταγωνισμό -ο οποίος βλέπετε πώς επιβάλλεται- γιατί τουλάχιστον η επαρχία το έχει ανάγκη.
Πιστεύω, κύριε Υπουργέ, να μπορέσετε να προσφέρετε πραγματικά και σύντομα σωστές υπηρεσίες υγείας στην Αιτωλοακαρνανία.
ΠΡΟΕΔΡΕΥΩΝ (Παναγιώτης Σγουρίδης): Πριν σας δώσω το λόγο, κύριε Υπουργέ, οφείλω να σας ευχηθώ και χρόνια πολλά για την ονομαστική σας εορτή. Το Προεδρείο σας εύχεται χρόνια πολλά.
ΟΛΟΙ ΟΙ ΒΟΥΛΕΥΤΕΣ: 'Ολοι, κύριε Πρόεδρε, ευχόμαστε χρόνια πολλά.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ και τους κυρίους συναδέλφους κι εσάς, κύριε Πρόεδρε.
 

Επιστροφή στην κορυφή



Σελίδα 9535 
ΠΡΟΕΔΡΕΥΩΝ (Παναγιώτης Σγουρίδης): Θα έχετε τρία λεπτά, για να δευτερολογήσετε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν θέλω ως δώρο το χρόνο. Θα προσπαθήσω μέσα στο χρόνο, για να μην τον στερήσω από άλλους συναδέλφους, να καλύψω την απάντησή μου.
Θα κάνω ένα σχόλιο πρώτα και μετά θα δώσω και κάποιες πρόσθετες πληροφορίες.
Το σχόλιο αφορά το Εθνικό Σύστημα Υγείας. Το Εθνικό Σύστημα Υγείας το έχουμε πει χίλιες φορές, έχει προσφέρει και προσφέρει, σημαντικές υπηρεσίες στον ελληνικό λαό και ιδιαίτερα στις περιφέρειες, τις οποίες αναφέρατε, που κάποτε ήταν ξεχασμένες. Το ότι Εθνικό Σύστημα Υγείας πρέπει να προσαρμοστεί στα νέα δεδομένα, αυτό είναι ανάγκη και γι' αυτό πρώτη προτεραιότητα της πολιτικής μας. 'Εχουμε προχωρήσει σε μία σειρά μεταρρυθμίσεων και θα προωθήσουμε και άλλες, αν χρειαστεί, ώστε το σύστημα αυτό να δουλέψει με σύγχρονο τρόπο και να εξυπηρετήσει με το μικρότερο κόστος τις όλο και διευρυνόμενες ανάγκες υγείας του πληθυσμού. Οι ανάγκες διευρύνονται από τα νέα δεδομένα, που δημιουργούνται. Για να ξεκαθαρίσουμε τα πράγματα.
Δεύτερον, η περιοχή σας δεν είναι από εκείνες, που είναι ξεχασμένες, διότι και νέο νοσοκομείο έχουμε στο Μεσολόγγι και στο Νοσοκομείο Αγρινίου γίνονται έργα. Και τώρα μελετάμε -και μου είπαν ότι βρήκαν κάποιο οικόπεδο- να γίνει μία επέκταση -η οποία χρειάζεται- στο Νοσοκομείο του Αγρινίου. Και όχι μόνο γίνονται έργα, αλλά προστίθενται και ειδικές μονάδες...
ΑΝΔΡΕΑΣ ΚΑΡΑΓΚΟΥΝΗΣ: Θα γίνει το νοσοκομείο στο Αγρίνιο;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας παρακαλώ. Εγώ σας άκουσα. Για το ΕΚΑΒ με ρωτήσατε, μπήκατε σε όλα τα θέματα ΕΣΥ και πολιτικής και είμαι υποχρεωμένος να σας απαντήσω.
Κάνουμε, λοιπόν, κάθε προσπάθεια. Και αυτό δεν γίνεται μόνο στην περιοχή σας, διότι είναι πολιτική της Κυβέρνησης και απόφαση και του Πρωθυπουργού, οι υγειονομικές περιφέρειες να αποκτήσουν αυτοδυναμία με υποδομές, δομές, αλλά και λειτουργίες υψηλής ποιότητας.
Σας άκουσα να μιλάτε για δύο ασθενοφόρα. Εγώ δεν είπα αυτό. Εγώ σας είπα -και πιστεύω πως θα το χειροκροτούσατε- ότι από προχθές άρχισε να λειτουργεί οργανωμένα παράρτημα ΕΚΑΒ στην Αιτωλοακαρνανία το οποίο θα έχει ως κέντρα τα δύο νοσοκομεία. Είναι μέσα στα πλαίσια του παραρτήματος της Πάτρας, γι' αυτό και θα είναι ο ίδιος αριθμός στην αρχή, ο 166, τον οποίο θα καλούν οι πολίτες. Θα έχει επιπλέον, πέρα από τα ασθενοφόρα, που έχουν τα νοσοκομεία, πρόσθετα ασθενοφόρα και εργαζομένους και θα ενταχθούν σ' αυτό το ΕΚΑΒ και οι δύο κινητές μονάδες, που έχουν σχέση με τα ατυχήματα. Είναι από τις εβδομήντα κινητές μονάδες. Αυτές είναι πέραν των ασθενοφόρων.
'Αρα, από εκεί που ήμασταν -και θα το δουν οι πολίτες της Αιτωλοακαρνανίας- κάνουμε ένα πολύ μεγάλο βήμα μπροστά. Η πλήρης ανάπτυξή τους για όλο το νομό -στην αρχή θα εξυπηρετήσει τις δύο πόλεις-όπως είπα μπορεί να γίνει μέσα στο εξάμηνο με τη συμπλήρωση της στελέχωσης του προσωπικού, αλλά και της εξειδίκευσης του προσωπικού. Διότι μιλάμε όχι απλά για μεταφορά, αλλά για προνοσοκομειακή φροντίδα κι εσείς ξέρετε καλύτερα από εμένα τι σημαίνει.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 1496/18.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη νομοθετική κατοχύρωση της αργίας της Κυριακής κλπ., η οποία έχει ως ακολούθως:
"Με την έναρξη της θερινής περιόδου διάφοροι νομάρχες (Χανίων, Ανατολικής Αττικής, Λευκάδος, Κέρκυρας κ.ά.), πήραν αποφάσεις για λειτουργία των καταστημάτων καθημερινά ακόμη και τις Κυριακές και τις αργίες. Χαρακτηριστικό παράδειγμα αποτελεί η Νομάρχης Χανίων που αποφάσισε να επιτρέψει τη λειτουργία των καταστημάτων σε ολόκληρο το νομό καθημερινά συμπεριλαμβανομένων της Κυριακής και των αργιών, από τις 10 π.μ. π.χ. έως τις 10 μ.μ., αγνοώντας ακόμη και το γεγονός ότι παρόμοια απόφασή της πέρυσι είχε ακυρωθεί από τον περιφερειάρχη, ενώ δεν συμφωνούν ούτε οι τοπικές εργοδοτικές και εργατικές οργανώσεις.
Οι αποφάσεις αυτές, παρά τα προσχήματα που προβάλλονται, οδηγούν στην καταστροφή των μικρομεσαίων καταστημάτων, στην παραπέρα εντατικοποίηση της εκμετάλλευσης των εργαζομένων και σε υποτίμηση της ανθρώπινης αξίας.
Δικαιολογημένα λοιπόν οι εργαζόμενοι αντιδρούν στην εφαρμογή τους.
Ερωτώνται οι κύριοι Υπουργοί τι μέτρα θα πάρουν, προκειμένου να ακυρωθούν οι σχετικές παράνομες αποφάσεις των νομαρχών και να κατοχυρωθεί νομοθετικά η αργία της Κυριακής;".
Ο Υφυπουργός Εργασίας και Κοινωνικών Ασφαλίσεων κ. Χρήστος Πρωτόπαπας έχει το λόγο για τρία λεπτά, για να πρωτολογήσει.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κάθε χρονιά υπάρχουν κάποιες αποφάσεις νομαρχών οι οποίες, με την επίκληση των ειδικών προβλημάτων τουριστικών περιοχών, θέτουν θέμα ωραρίου εργασίας και την Κυριακή.
Είναι γνωστό ότι για την Κυβέρνησή μας δεν υπάρχει θέμα Κυριακής αργίας. 'Εχει κατοχυρωθεί και νομοθετικά. Και έχουμε τονίσει προς όλους ότι είμαστε διατεθειμένοι να περιφρουρήσουμε τις διατάξεις του νόμου σχετικά με την κατοχύρωση της Κυριακής αργίας.
Υπάρχουν, όμως, ορισμένες τουριστικές περιοχές για τις οποίες προβλέπει ο νόμος -και νομίζω ότι γίνεται ευρύτερα κοινωνικά αποδεκτό- ότι είναι αναγκαίο να παραμένουν ανοιχτά κάποια καταστήματα.
Επειδή όμως σ' αυτό γίνονται καταστρατηγήσεις, παρακολουθούμε τις εξελίξεις που δημιουργούν οι αποφάσεις αυτές των Νομαρχών, οι οποίοι είναι οι καθ' ύλη αρμόδιοι για τη λειτουργία των καταστημάτων στις τουριστικές περιοχές και φροντίζουμε, μέσα στα πλαίσια του ν. 2218/1994, να τηρείται όχι μόνο το γράμμα, αλλά και το πνεύμα του νόμου, ώστε να περιφρουρείται η Κυριακή αργία, με την ανοχή βέβαια η οποία δίνεται σ' αυτές τις ειδικές, πράγματι ανάγκες, οι οποίες διαπιστώνονται στις περιοχές που υπάρχει έντονη τουριστική δραστηριότητα.
Θυμίζω, πάντως, ότι σε κάθε περίπτωση επιτρέπεται προσφυγή από τους διαφωνούντες κατά της απόφασης του νομάρχη, την οποία εξετάζει ο περιφερειάρχης. Και εν συνεχεία, εάν ο περιφερειάρχης επίσης καθυστερεί, υπάρχει η δυνατότητα της προσφυγής, σύμφωνα με τις διατάξεις του άρθρου 8 του ν. 2300/1955, στον Υπουργό Εργασίας ο οποίος σε δεύτερο βαθμό αποφασίζει. Θα έλεγα ότι είμαστε έτοιμοι να εξετάσουμε όλες αυτές τις αποφάσεις. Και βέβαια, στο μέτρο που θα υπάρξουν προσφυγές ενώπιον του Υπουργείου μας, θα αντιμετωπίσουμε τις προσφυγές αυτές με το πνεύμα που είπα, δηλαδή, την κατοχύρωση του νόμου και της Κυριακής αργίας, πάντα βέβαια με βάση την πρόβλεψη που υπάρχει για τις περιοχές υψηλού τουρισμού. Γιατί εκεί υπάρχουν ειδικές ανάγκες. Γιατί εκεί πρέπει να εξυπηρετηθούν κάποιες καταστάσεις. Και εκεί βέβαια, χρειάζονται αυτές οι ειδικές ρυθμίσεις.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πρωτόπαπα.
Ο κ. Στρατής Κόρακας έχει το λόγο για δύο λεπτά, για να αναπτύξει την επίκαιρη ερώτησή του.
ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν είναι η πρώτη φορά που θέτουμε τέτοιο θέμα. Είχαμε παρόμοιες ερωτήσεις και τα προηγούμενα χρόνια. Και υπήρξαν δηλώσεις του παρευρισκόμενου Υφυπουργού Εργασίας και του Υπουργού Εργασίας "ποτέ την Κυριακή", "δεν θα επιτρέψουμε καταστρατήγηση" κλπ. Και όμως, τέτοια καταστρατήγηση υπάρχει.
'Ομως, εδώ δεν πρόκειται, κύριε Υπουργέ, για καθαρά τουριστικά καταστήματα, όπως αυτά καθορίζονται από το 
 

Επιστροφή στην κορυφή



Σελίδα 9536 
γνωστό βασιλικό διάταγμα από τον Ε.Ο.Τ. και φυσικά, έπειτα από συμφωνία των εμπλεκόμενων φορέων. Εδώ, πρόκειται για γενική κατάργηση της Κυριακάτικης αργίας σε όλο το Νομό Χανίων, πρόκειται για γενική κατάργηση της Κυριακάτικης αργίας σε όλη την Ανατολική Αττική.
Και ψάχνουν τώρα οι νομάρχες να δικαιολογήσουν τα αδικαιολόγητα, φτιάχνοντας ακόμη και σωματεία "μαϊμούδες", όπως έγινε στα Χανιά ή με μόνη τη συμφωνία των καταστηματαρχών.
Είναι αλήθεια ότι, αν κάτι τέτοιο προχωρήσει, θα έχουμε έναν άγριο, αθέμιτο ανταγωνισμό σε βάρος των μικροκαταστημάτων, θα έχουμε μια υπερεκμετάλλευση των εργαζομένων, μια αποδιοργάνωση του ελεύθερου χρόνου και του χρόνου ανάπαυσης, μια απορρύθμιση των κοινωνικών σχέσεων και της προσωπικής και οικογενειακής ζωής των εργαζομένων.
Γι' αυτό, θα πρέπει το Υπουργείο, αντί να περιμένει να γίνουν προσφυγές τέτοιες, να το επαναλάβει -όπως έκανε- με επιστολή, να στείλει και τη συγκεκριμένη κοινή υπουργική απόφαση, που συντάχθηκε έπειτα από συμφωνία όλων των εμπλεκόμενων φορέων, 1102/1997 σε όλες τους νομάρχες και να τους ζητήσει άμεσα, χωρίς να περιμένουμε τι θα κάνει ο περιφερειάρχης, να ανακαλέσουν αυτές τις απαράδεκτες αποφάσεις και να περιοριστούν στα όσα καθορίζει ο Ε.Ο.Τ. ως τουριστικά καταστήματα και τουριστικές περιοχές.
Εδώ φτάσανε στο σημείο να θεωρούν ότι επειδή ένα μπακάλικο βάζει και μία τσάντα απ' έξω ή ένα ζευγάρι πέδιλα είναι κατάστημα τουριστικών ειδών. Αυτό γίνεται στα σούπερ μάρκετ, στα μεγάλα καταστήματα. Είναι μία κατάσταση, κύριε Πρόεδρε, που εμείς δεν μπορούμε να ανεχθούμε.
Επιμένουμε στο να μην παίζει η κυβέρνηση του ρόλο του Πόντιου Πιλάτου και να περιμένει πότε θα υπάρξουν προσφυγές, αλλά άμεσα να υπάρξει αντίδραση, ώστε να καταργηθούν αυτές οι παράνομες καθ' όλα αποφάσεις των νομαρχών που σπεύδουν να βάλουν πλάτη στο μεγάλο εμπορικό κεφάλαιο.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Πρωτόπαπας έχει το λόγο για δύο λεπτά να δευτερολογήσει.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Δεν θα χρειαστώ δύο λεπτά, κύριε Πρόεδρε.
Είναι θεμιτή η προσπάθεια του κυρίου συναδέλφου και τη χαιρετίζω για να κατοχυρωθεί κάτι που αφορά θα έλεγα το σύνολο της κοινωνίας. Θέλει μόνο μία προσοχή. Υπάρχουν κάποιες περιοχές που μέσα από την εξέλιξη της οικονομικής και κοινωνικής ζωής δημιουργούνται νέες ανάγκες, κύρια σε σχέση και με την εξυπηρέτηση της μετακίνησης του πληθυσμού τους θερινούς μήνες και των Αθηναίων ακόμη, αλλά και των τουριστών. Για παράδειγμα σε κάποιες περιοχές της ανατολικής Αττικής που λέτε, που είναι κοντά στη θάλασσα, δημιουργούνται ανάγκες που πρέπει να εξυπηρετηθούν. 
ΣΤΡΑΤΗΣ ΚΟΡΑΚΑΣ: Δεν τίθεται θέμα.
ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων): Πάντως θέλει μία λεπτή προσέγγιση. Εγώ σέβομαι αυτό που λέτε και θα φροντίσουμε πραγματικά οι ανάγκες που δημιουργούνται να μην δημιουργούν τη βάση καταστρατηγήσεων. Απλώς πρέπει να βρίσκουμε τα σημεία ισορροπίας, ώστε και σε γενικές γραμμές η Κυριακή αργία να τηρείται. Επιμένω σε αυτό, είναι βασική αρχή μας και το τόνισα στην πρωτολογία μου. Αλλά από την άλλη πλευρά ξαναλέω ότι θα πρέπει να φροντίζουμε στις περιοχές εκείνες που δημιουργούνται αυτές οι νέες ανάγκες τα Σαββατοκύριακα, να υπάρχει μία στοιχειώδης εξυπηρέτηση.
ΣΤΡΑΤΗΣ ΚΟΡΑΚΑΣ: Μιλάω για καταστήματα τουριστικών ειδών.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Ξέρετε ότι υπάρχουν και περιοχές της Αττικής που δημιουργείται μία μεγάλη κίνηση του πληθυσμού της Αθήνας τα Σαββατοκύριακα. Εκεί πρέπει να υπάρχει μία στοιχειώδης δυνατότητα εξυπηρέτησης. Υπάρχουν επίσης κάποιες περιοχές υψηλά τουριστικές, αλλά και χαμηλότερου τουρισμού που πάλι ιδιαίτερα τα Σαββατοκύριακα και τους θερινούς μήνες δημιουργούνται νέες ανάγκες. Οι ανάγκες αυτές πρέπει να καλύπτονται και θα έλεγα ότι είναι και μία πηγή πρόσθετου εισοδήματος για ορισμένες περιοχές που δεν έχουν ανάλογο εισόδημα στις άλλες εποχές.
Συμφωνούμε μαζί σας στη βασική αρχή. Θα φροντίσουμε όμως οι όποιες εξαιρέσεις είναι αναγκαίες να μη γίνονται αιτία καταστρατηγήσεων.Η πρόταση η οποία κάνατε θα αξιολογηθεί και πιστεύω ότι μπορεί να αξιοποιηθεί κατάλληλα γιατί είναι στη γενική της σύλληψη σωστή.
ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα έξι μαθητές και δύο συνοδοί-καθηγητές από το 2ο Γυμνάσιο Ψυχικού. Η Βουλή τους καλωσορίζει.
(Χειροκροτήματα από όλες τις πτέρυγες)
Για τα παιδιά που ήρθαν μόλις τώρα στα θεωρεία οφείλω να πω ότι έχουμε κοινοβουλευτικό έλεγχο και βρίσκονται στην Αίθουσα μόνο οι Υπουργοί που ερωτώνται και οι Βουλευτές που ερωτούν. 
Τέταρτη είναι η υπ' αριθμόν 1489/18.5.1998 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Γεωργίας και Εμπορικής Ναυτιλίας, σχετικά με την εφαρμογή του πιλοτικού προγράμματος καταγραφής και ελέγχου αλιευμάτων των επαγγελματικών αλιευτικών σκαφών κλπ.
Η επίκαιρη ερώτηση του κ. Αποστόλου είναι η ακόλουθη:
"Στα πλαίσια εφαρμογής του κανονισμού 2847/93 άρχισε πρόσφατα η υλοποίηση ενός πιλοτικού προγράμματος παρακολούθησης, καταγραφής και ελέγχου των αλιευμάτων των επαγγελματικών αλιευτικών σκαφών των νομών Πειραιώς, Θεσσαλονίκης και Ευβοίας. 
Για το σκοπό αυτό εστάλη στους κυβερνήτες των παραπάνω αλιευτικών σκαφών σχετική εγκύκλιο που τους υποχρεώνει να τηρούν για κάθε αλιευτικό ταξίδι Ημερολόγιο Αλιείας αντί του μέχρι σήμερα τηρούμενου Μηνιαίου Δελτίου Στατιστικής Θαλάσσιας Αλιείας. Στην εγκύκλιο αυτή αντιδρούν οι αλιείς και δεν παραλαμβάνουν τα σχετικά έντυπα, δηλώνοντας αδυναμία να τα συμπληρώσουν.
Επειδή η μη συμμόρφωση έχει ως συνέπεια την απαγόρευση του απόπλου των αλιευτικών σκαφών για αλιευτική δραστηριότητα, πράγμα που αν προστεθεί στα γνωστά υπέρογκα προβλήματα του κλάδου θα δημιουργήσει κοινωνική αναστάτωση στις αντίστοιχες περιοχές.
Ερωτώνται οι κύριοι Υπουργοί, αν προτίθενται, αφού αναστείλουν την εφαρμογή του συγκεκριμένου πιλοτικού προγράμματος να τροποποιήσουν τον τρόπο εφαρμογής του ώστε να είναι δυνατή και η συμμόρφωση όλων των αλιέων με τις διατάξεις του κανονισμού 2847/1993".
Ο Υφυπουργός Γεωργίας κ. Γερανίδης έχει το λόγο για τρία λεπτά να πρωτολογήσει.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, κύριοι συνάδελφοι, με τον Κανονισμό 2847/93 του Συμβουλίου, θεσπίστηκε ένα σύστημα ελέγχου της κοινής αλιευτικής πολιτικής. Στον τίτλο του Κανονισμού "Παρακολούθηση Αλιευμάτων" περιέχονται διατάξεις που αφορούν την τήρηση ημερολογίου αλιείας για την καταγραφή των αλιευμάτων, τη σύνταξη και υποβολή στις αρμόδιες αρχές δηλώσεων εκφορτώσεων, πωλήσεων, μεταφορτώσεων των αλιευμάτων κ.ο.κ.
Σύμφωνα με τον Κανονισμό, τα μέτρα που αναφέρονται στην τήρηση ημερολογίου αλιείας, καθώς και στη σύνταξη και υποβολή στις αρμόδιες αρχές δηλώσεων εκφόρτωσης αφορούν τα αλιευτικά σκάφη ολικού μήκους πάνω από δέκα μέτρα και για είδη αλιευμάτων που αποφασίζονται από το Συμβούλιο. Οι δραστηριότητες αλιευτικών σκαφών ολικού μήκους κάτω των δέκα μέτρων σύμφωνα με τον Κανονισμό παρακολουθούνται δειγματοληπτικά.
Τα παραπάνω μέτρα εφαρμόζονται στη Μεσόγειο από 1.1.1999. Από τα δύο συναρμόδια Υπουργεία συναποφασίστηκε η εκτέλεση πιλοτικού προγράμματος με στόχο την καταγραφή 
 

Επιστροφή στην κορυφή



Σελίδα 9537 
των προβλημάτων που ενδέχεται να παρουσιάσει η εφαρμογή των διατάξεων του Κανονισμού, λόγω της ιδιομορφίας της χώρας μας και για την ανάληψη των κατάλληλων επεμβάσεων, αφού γίνει επεξεργασία και αξιολόγηση των στοιχείων που θα προκύψουν. Η υλοποίηση αυτή του προγράμματος το οποίο περιορίζεται στους Νομούς Πειραιά, Θεσσαλονίκης και Χαλκίδας αναμένεται ότι θα συμβάλει θετικά στη λήψη των αποφάσεων και στη στήριξη των απόψεων μας στα αρμόδια όργανα γεγονός που καθιστά απαραίτητη τη στενή συνεργασία όλων των συλλογικών φορέων. 
Συνεπώς, το εν λόγω πιλοτικό πρόγραμμα δεν μπορεί να έχει συσχέτιση με οποιαδήποτε φορολογική ρύθμιση, αλλά γίνεται προσπάθεια εξαγωγής συμπερασμάτων για τη χώρα μας και βεβαίως προσαρμογής του αλιευτικού κόσμου στις νέες απαιτήσεις.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υφυπουργέ, δεν απαντήσατε στην ερώτησή μου. Δεν είμαστε κατά του συγκεκριμένου Κανονισμού. Εμείς λέμε ότι ο τρόπος με τον οποίο επιχειρείτε να εφαρμόσετε ένα πιλοτικό πρόγραμμα για τον Κανονισμό, δεν είναι σωστός, διότι οι ψαράδες δεν έχουν ενημερωθεί. Θα σας καταθέσω έγγραφο με τις υπογραφές των ψαράδων της Εύβοιας που αντιδρούν και δεν παραλαμβάνουν τα ημερολόγια, διότι οι άνθρωποι δεν ξέρουν να τα συμπληρώσουν. Το ίδιο συμβαίνει και με τους ψαράδες των άλλων περιοχών.
'Οταν θέλουμε να εφαρμόσουμε ένα πιλοτικό πρόγραμμα καλούμε κυρίως αυτούς που αφορά το πρόγραμμα για να τους εξηγήσουμε. Αυτοί οι άνθρωποι συνηθισμένοι να συμπληρώνουν ένα μηνιαίο δελτίο στατιστικής, καλούνται τώρα να συμπληρώσουν ένα ημερολόγιο για κάθε αλιευτικό ταξίδι, πέντε σελίδων. Καταλαβαίνετε τι πρόβλημα υπάρχει. Και βλέπουν ότι σε όλα τα προβλήματα που αντιμετωπίζουν -εσείς, κύριε Υπουργέ, τα γνωρίζετε, υπερχρεώσεις, παράνομη αλιεία- η πολιτεία δεν δείχνει το ανάλογο ενδιαφέρον. Τώρα, επιπλέον, τους καλείτε να συμπληρώσουν ένα έγγραφο το οποίο οπωσδήποτε τους δυσκολεύει. Γι'αυτό αντιδρούν.
'Οφειλαν τουλάχιστον οι εμπλεκόμενοι φορείς, Νομαρχιακή Αυτοδιοίκηση, ιχθυόσκαλες να συζητήσουν πρώτα με τους ψαράδες για να τους ενημερώσουν πως ακριβώς θα εφαρμοστεί αυτό το πρόγραμμα και μετά να τους στείλουν έντυπα με εγκύκλιες διαταγές και να τους λένε ότι αν δεν συμπληρώσουν το ημερολόγιο δεν θα μπορούν την επομένη να αποπλεύσουν.
Εμείς σας προτείνουμε να ξαναδείτε το πρόγραμμα, να το συζητήσετε και να τους ενημερώσετε χωρίς τη δαμόκλειο απειλή απαγόρευσης απόπλου.
(Στο σημείο αυτό, ο Βουλευτής κ. Ευάγγελος Αποστόλου καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για να δευτερολογήσει.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Είναι βέβαιο ότι θα ερχόμασταν σε αυτά τα προβλήματα. Θα ήταν δραματικό εάν έτσι μας έβρισκε η 1.1.1999. Γι'αυτό υπάρχει αυτό το πιλοτικό πρόγραμμα που το υιοθετήσαμε, το διεκδικήσαμε. Εξάλλου οι διαδικασίες μέσα από τις οποίες θα υλοποιηθεί είναι μια πιστή εφαρμογή του Κανονισμού.
Εγώ κατανοώ τις αιτιάσεις των ψαράδων, κατανοώ τα προβλήματα που έχουν. Πρέπει όμως και αυτοί να κάνουν μια προσπάθεια.'Ηδη, όλη αυτή η διαδικασία σε αυτό το μεταβατικό στάδιο επί τη βάσει αυτού του προγράμματος θα καταδείξει πολλά πράγματα. Η παραδοχή όλων αυτών των πραγμάτων και η μελέτη τους μπορεί να μας δώσει τη δυνατότητα να τεκμηριώσουμε αιτήματα στα όργανα της Ευρωπαϊκής 'Ενωσης και να ζητάμε μια διαφορετική προσέγγιση για τον ελληνικό στόλο ή δεν ξέρω τι άλλο.
Σε κάθε περίπτωση εμείς θα επιμένουμε σ' αυτό. Βέβαια εδώ υπάρχει και το πρόβλημα ότι την αστυνόμευση των θαλασσών την έχει το Υπουργείο Εμπορικής Ναυτιλίας και ορθώς απευθύνθηκε εκεί το ερώτημα. Αυτό το πρόγραμμα το δουλεύει κυρίως το Υπουργείο Εμπορικής Ναυτιλίας, όμως σε κάθε περίπτωση εμείς και σαν Υπουργείο Γεωργίας και με τις νομαρχιακές υπηρεσίες θα κοιτάξουμε περαιτέρω να διευκολύνουμε σε όλα αυτά που λέτε. Ας αποδεχθούν το ημερολόγιο, ας συμπληρώσουν αυτά που μπορούν ή δύνανται να συμπληρώσουν, για να δούμε πως και μέσα στον κανονισμό θα είμαστε και αυτούς να διευκολύνουμε. Στο κάτω-κάτω είναι πιλοτικό πρόγραμμα. 
Θα έλθω σε συνεργασία με το συνάδελφό μου του Υπουργείου Εμπορικής Ναυτιλίας, ώστε να μην υπάρχει αυτή η αυστηρότητα, όχι όμως στην κατεύθυνση του να μην γίνει καν το πιλοτικό πρόγραμμα. Θα είναι κρίμα η 1.1.1999 να μας βρει απροετοίμαστους, για μία ακόμη φορά σε πολλά πράγματα εκτεθειμένους.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γερανίδη.
Πέμπτη επίκαιρη ερώτηση είναι η με αριθμό 1491/18.5.98 του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εσωτερικών -Δημόσιας Διοίκησης και Αποκέντρωσης, και Περιβάλλοντος- Χωροταξίας και Δημοσίων 'Εργων, σχετικά με την κατασκευή του δρόμου Κουρλαμπά - Χαλανδρίτσα Πατρών.
Η επίκαιρη ερώτηση του κ. Τσαφούλια σε περίληψη έχει ως εξής:
"Αυτή τη στιγμή πραγματοποιούνται εργασίες για διάνοιξη και κατασκευή του χαραχθέντος δρόμου Κουρλαμπά - Χαλανδρίτσα Πατρών.
Επειδή η μελέτη και η χάραξη αποτελεί πρόκληση για το λαό, διότι είναι ένα έκτρωμα και όχι έργο, αφού δεν κατασκευάζεται ευθεία ο δρόμος, αλλά όπως σχεδόν ήταν με πολλές στροφές και με τεράστιες ατέλειες που δεν εξυπηρετείται ο σκοπός για τον οποίον απεφασίσθη.
Επειδή και τώρα με την κατασκευή του έργου, μπορεί να διορθωθεί αυτό το έκτρωμα που έχει προκαλέσει τους κατοίκους της περιοχής και το λαό του Νομού Αχαϊας, πρέπει να επέμβετε να κατασκευασθεί το έργο κανονικά
Ερωτώνται οι κύριοι Υπουργοί:
Τι προτίθενται να αποφασίσουν για το ανωτέρω πρόβλημα;".
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας έχει το λόγο για τρία λεπτά, να πρωτολογήσει.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, ο δρόμος Κουρλαμπά - Χαλανδρίτσα, πραγματικά, όπως αναφέρει ο συνάδελφος στην επίκαιρη ερώτησή του, έχει κάποια προβλήματα στην υλοποίηση της συγκεκριμένης μελέτης, η οποία είχε εγκριθεί το 1995. 
Ξέρουμε πολύ καλά ότι η απόφαση για το πώς θα γίνει ένας δρόμος είναι πολιτική απόφαση. Ο συγκεκριμένος δρόμος επί πολλά χρόνια διεκδικείτο από τους κοινοτάρχες και τη Νομαρχιακή Αυτοδιοίκηση, για να μπορέσει να κατασκευαστεί.
Αποφασίστηκε, λοιπόν, να κατασκευαστεί με ένα πλάτος 7,5 μέτρων, δηλαδή, να είναι μία λωρίδα 3,5 μέτρων στην κάθε κατεύθυνση και μάλιστα το συνολικό πλάτος -επειδή υπάρχει ακόμα 1,5 μέτρο από δεξιά και αριστερά-είναι στα 10,5 μέτρα.
Ο δρόμος με την προηγούμενη χάραξή του, είχε τριάντα στροφές. Με την υλοποίηση αυτής της μελέτης μειώνονται από τριάντα σε δεκαεπτά οι στροφές. Παρ' όλα αυτά εξακολουθεί να έχει προβλήματα και να υπάρχουν διαμαρτυρίες από τους κοινοτάρχες. 'Ομως, μέσα σ' αυτήν την εβδομάδα, τα προβλήματα αυτά φαίνονται ότι έχουν λυθεί, ο περιφερειάρχης είχε δύο απανωτές συναντήσεις, το ίδιο κάποιοι αντινομάρχες. 
Αποφασίστηκαν τα εξής: Σε κάποιες σημαντικές στροφές θα υπάρξει διαπλάτυνση του οδοστρώματος στα 9 μέτρα. Θα μειωθούν κατά τέσσερις ακόμα οι στροφές. Ανέλαβαν οι κοινοτάρχες να πάρουν υπεύθυνες δηλώσεις από τους ιδιοκτήτες της περιοχής, ότι θα δεχθούν να υπάρξουν 
 

Επιστροφή στην κορυφή



Σελίδα 9538 
απαλλοτριώσεις χωρίς να πάνε σε αντιδικία. Θα γίνει, δηλαδή, με πολύ σύντομη διαδικασία. Και όλα αυτά, με δεδομένο τη μεγάλη δυσκολία που υπάρχει για να τροποποιήσει κανείς την υπάρχουσα μελέτη στην υλοποίησή της, γιατί το έργο είναι συγχρηματοδοτούμενο από την Κοινότητα και πρέπει να ακολουθεί εκτός από τους δικούς μας, και τους κοινοτικούς κανονισμούς, που απαγορεύουν τις τροποποιήσεις των μελετών.
Παρ' όλα αυτά, για το συγκεκριμένο έργο υπήρξε έντονο ενδιαφέρον και από πλευράς Κυβέρνησης και από πλευράς Νομαρχιακής Αυτοδιοίκησης και φαίνεται, ότι τα προβλήματα αυτά που πολύ σωστά εντοπίσατε, έχουν ξεπεραστεί και ήδη οι κοινοτάρχες αυτήν τη στιγμή είναι σύμφωνοι με την υποδειχθείσα από την υπηρεσία λύση της διαπλάτυνσης, αλλά και της εξάλειψης τεσσάρων στροφών ακόμη.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Aυτό το έκτρωμα είναι απόφαση της κ. Μόσιαλου, η οποία επελέγη από το Γεώργιο Παπανδρέου, ως πολιτικό στέλεχος της Κυβέρνησης, να κάνει δουλειές. Τις βλέπετε μπροστά σας. Καταλαβαίνετε τι έκανε η Μόσιαλου; 'Εκανε δηλαδή όσο έβλεπαν τα μάτια της μέχρι μπροστά το γραφείο της. Να πάρει τη μελέτη και να προϋπολογίσει πως θα πάει ο δρόμος στα Καλάβρυτα από τη Χαλανδρίτσα. Αφήστε, το μέχρι τη Χαλανδρίτσα. Ξέρει και ο κ.Φούρας για τη μελέτη του δρόμου από Χαλανδρίτσα για Καλάβρυτα, πάει ευθεία. Την έχει κάνει ο Σερέτης, ο Νομάρχης. Να συνεννοηθεί και να του πεί τι γίνεται εδώ. Πώς θα πάει δηλαδή; Με τριάντα μία στροφές; Είναι για γέλια η υπόθεση. Και αυτό οφείλεται στην επιλογή των πολιτικών στελεχών που κάνετε στην περιφέρεια για να κάνετε τις δουλειές. Και αυτήν τη στιγμή και ο Περιφερειάρχης της Δυτικής Ελλάδος, λάθος κάνει. Να καταργήσει τις δεκατρείς, που θέλει να κάνει, και να κάνει μία. Συναινούν οι άλλοι κάτοικοι. Δεν το έκανε ούτε αυτό.
Και ένα άλλο: Τα έξοδα σε βάρος του κράτους. Αυτήν τη στιγμή, ποια είναι η διαφορά αυτού του εκτρώματος της Μόσιαλου απ'αυτό που πάει να κάνει ο περιφερειάρχης τώρα; Δηλαδή, αυτό το κράτος θα ζημειώνεται επειδή δεν έχετε τη δυνατότητα να επιλέξετε συνεργάτες να κάνουν τη δουλειά τους σ'αυτό το ελληνικό δημόσιο; Αν πάτε ο ίδιος και κάνετε αυτοψία, μπορεί να σταματήσετε και τον περιφερειάρχη αυτήν τη στιγμή γι'αυτό που πάει να κάνει. Είναι μπάλωμα. Με εμβαλωματικές λύσεις, δεν γίνονται έργα. Γίνονται εμπαιγμοί σε βάρος του κράτους και σε βάρος του δημοσίου χρήματος.
Εγώ ήθελα ένα λογαριασμό να μου πείτε. Να βάλω όμως και εγώ έναν πραγματογνώμονα. Την ώρα που θα κάνετε τους λογαριασμούς, να μου πείτε "βάλε έναν πραγματογνώμονα έξω". Να τον βάλω εγώ, σαν Βουλευτής. Να δείτε ποια ζημιά υπέστη το κράτος από τη Μόσιαλου. Και δεν ξέρω, ήταν άσχετη; 'Η πρέπει να τη χαρακτηρίσω άσχετη ή είχε λόγο. Θέλετε να πιστέψω ότι ήταν άσχετη; Είναι άσχετη. Θέλετε να πιστέψω ότι είχε λόγο; Δεν έχω αποδείξεις. Αν είχα και αποδείξεις, έπρεπε να κάνω και μια αίτηση στον εισαγγελέα να κάνει επί του έργου αυτού προκαταρκτική εξέταση.
Εκεί φθάνει το κατάντημα της λειτουργίας της εθνικής μας υπόθεσης. Πάρτε τα μέτρα σας και κάνετε πολλές φορές αυτοψία σε τέτοια εκτρώματα, κύριε Υφυπουργέ. 
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, εγώ απορώ πως ένας τόσο έμπειρος συνάδελφος, όπως είναι ο κ.Τσαφούλιας, θέλει να καθίσει να βρεί πίσω από το έργο να κρύβονται σκοπιμότητες, να κρύβονται σχεδιασμοί, να κρύβονται αθλιότητες. Ξέρετε πολύ καλά ότι το πως θα γίνει ένα έργο -το είπα και στην αρχή- είναι συνάρτηση των χρημάτων που θα δώσεις γι'αυτό το έργο. Αν θέλεις να φτιάξεις έναν εθνικό δρόμο τετράϊχνο, θα σου κοστίσει ένα δισεκατομμύριο έως δύο δισεκατομμύρια, ανάλογα με το έδαφος το χιλιόμετρο. Αν θέλεις να φτιάξεις ένα δρόμο επτάμισι μέτρων, θα σου κοστίσει σημαντικά φθηνότερο. Το έργο το δικό σας ξέρετε ότι είχε ενταχθεί με τριακόσια εκατομμύρια (300.000.000) δραχμές. Με τριακόσια εκατομμύρια (300.000.000) δραχμές τί περιμένατε να φτιάξετε;
ΓΕΩΡΓΙΟΣ ΤΣΑΦΟΥΛΙΑΣ: Τώρα έγιναν εξακόσια εκατομμύρια (600.000.000) δραχμές. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Πάμε παραπέρα. Εσείς, εκτός από την ιδιότητα του Βουλευτή, έχετε και την ιδιότητα του νομαρχιακού συμβούλου. Μα, το Νομαρχιακό Συμβούλιο, σαν όργανο εκλεγμένο από το λαό, δεν το παρακολουθούσε αυτό; Δεν ήξερε τι μελέτη γίνεται μέσα στο νομό του; Δεν ζήτησε να μάθει τη μελέτη; Του στέρησε κανείς τη δυνατότητα να τη μάθει; Γιατί δεν έκανε υποδείξεις τότε, αλλά έρχεσθε όταν έχει δημοπρατηθεί ...
ΓΕΩΡΓΙΟΣ ΤΣΑΦΟΥΛΙΑΣ: 'Εκανε και δεν ακούστηκε.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): ...όταν υλοποιείται το έργο και λέτε "εμάς δεν μας κάνει αυτός ο δρόμος". Μα, αν δεν σας έκανε από τότε αυτός ο δρόμος, θα είχατε αποφασίσει να μη φτιάξετε ένα άλλο έργο με τα λεφτά που ήταν για την Αχαϊα και να ρίξετε όλα τα λεφτά για να φτιάξετε δρόμους σαράντα μέτρων.
Ο δρόμος, λοιπόν, όπως γίνεται, υλοποιεί υπάρχουσα μελέτη εγκεκριμένη. Αλλά πέραν αυτού, όπου αυτή η μελέτη -επεσήμαναν οι κοινοτάρχες πλέον, που δεν ήταν οι πλέον αρμόδιοι να το κάνουν αυτό, γιατί είναι επαρχιακός δρόμος και ήταν υπόθεση της Νομαρχιακής Αυτοδιοίκησης- έχει κάποια προβλήματα, τα προβλήματα αυτά λύνονται, όπως σας είπα, κατά τον καλύτερο τρόπο. Ελαχιστοποιούνται οι στροφές -ήταν τριάντα και πλέον, με την εξάλειψη και των τεσσάρων στροφών θα μείνουν δεκατρείς από τις τριάντα στον παλιό το δρόμο- και διαπλατύνεται ο δρόμος πάνω από τα εννέα μέτρα εκεί που χρειάζεται.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Γενικό συμπέρασμα: Απλώνουμε τα πόδια, όσο πάει το πάπλωμα!
Εισερχόμαστε στις επίκαιρες ερωτήσεις δευτέρου κύκλου:
Πρώτη είναι η με αριθμό 1483/14.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ.Αλέξανδρου Χρυσανθακόπουλου, προς τον Υπουργό Πολιτισμού (αρμόδιο για θέματα Αθλητισμού), σχετικά με τα μέτρα εξυγίανσης του ποδοσφαίρου, εξάλειψη του φαινομένου των "στημένων" αγώνων κλπ.
Η επίκαιρη ερώτηση του κ. Χρυσανθακόπουλου είναι η ακόλουθη:
"Κάθε χρόνο, πλησιάζοντας στη λήξη των ποδοσφαιρικών πρωταθλημάτων, γινόμαστε μάρτυρες του απαράδεκτου φαινομένου "στημένων" αγώνων, ώστε τα αποτελέσματα να ευνοούν κάποιες από τις ομάδες που κινδυνεύουν για υποβιβασμό.
Η πολιτεία και η δικαιοσύνη δείχνουν δυστυχώς αδύναμες ή και αδιάφορες για την αντιμετώπιση αυτής της απαράδεκτης κατάστασης, γεγονός που έχει εδραιώσει την πεποίθηση σε όλο τον ελληνικό λαό, φιλάθλους και μη, ότι το ποδόσφαιρο διαφεντεύεται από ισχυρούς οικονομικούς παράγοντες, οι οποίοι ασχολούνται με αυτό όχι από αγάπη και ανιδιοτέλεια, αλλά για να εδραιώσουν την κοινωνική και οικονομική τους θέση, επηρεάζοντας, μέσω των ομάδων, ένα σημαντικό κομμάτι της κοινωνίας και ειδικότερα τις νεότερες ηλικίες.
Το ποδόσφαιρο, ειδικά στις επαγγελματικές κατηγορίες, έχει ξεφύγει από αθλητική ιδέα και το "καλώς αγωνίζεσθαι" και έχει καταντήσει μια καλοστημένη επιχειρηματική δραστηριότητα ορισμένων, με όλα τα αρνητικά συνακόλουθα όπως αυτό ακόμα των προσυμφωνημένων αποτελεσμάτων των αγώνων.
Μετά τα πρόσφατα αποτελέσματα των δύο τελευταίων αγωνιστικών ημερών του πρωταθλήματος Α' Εθνικής Κατηγορίας, το φαινόμενο επαναλαμβάνεται με στόχο την εμφανέστατη μεθόδευση του υποβιβασμού ομάδων που δεν εξυπηρετούν, στην παρούσα φάση, το κατεστημένο ποδοσφαιρικό 
 

Επιστροφή στην κορυφή



Σελίδα 9539 
κύκλωμα, όπως η ομάδα της Παναχαϊκής.
Ερωτάται ο Υπουργός:
Ποιά μέτρα προτίθεται να λάβει για την εξυγίανση του χώρου του ποδοσφαίρου, ώστε να σταματήσουν αυτά τα απαράδεκτα φαινόμενα, με την άμεση συνέργεια της διαιτησίας και άλλων ποδοσφαιρικών παραγόντων;"
Ο κ. Φούρας έχει το λόγο για τρία λεπτά να πρωτολογήσει.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, θα αναμείνω την προφορική ανάπτυξη της ερώτησης από τον αγαπητό συνάδελφο, για να κατανοήσω ακριβώς τους σκοπούς και τους στόχους που υπηρετεί η συγκεκριμένη ερώτηση. Και αυτό γιατί είναι γνωστές οι θέσεις που έχω διατυπώσει για το ελληνικό επαγγελματικό ποδόσφαιρο, τόσο σε επανειλημμένες συζητήσεις στη Βουλή, όσο και δημόσια εκτός Βουλής.
Για να τον διευκολύνω, θα υπενθυμίσω ότι η θέση μου είναι πως το ελληνικό ποδόσφαιρο πάσχει, η νόσος είναι χρονία και μόνο με θεσμικές παρεμβάσεις μπορεί να βρεθεί απάντηση στα συγκεκριμένα προβλήματα.
Για το τελευταίο: Βρισκόμαστε εν όψει κατάθεσης και ψήφισης του νέου νόμου για τον αθλητισμό και συζητούμε με τα κόμματα. Χθες συζητήσαμε με το Συνασπισμό, σήμερα στις 13.30' έχω συνάντηση με τη Νέα Δημοκρατία και ελπίζω ότι ο νέος νόμος θα δίνει απαντήσεις θεσμικού τύπου στο μεγάλο πρόβλημα που εδώ και πολλά χρόνια κυριαρχεί στον ελληνικό επαγγελματικό αθλητισμό την αναξιοπιστία του.
ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσανθακόπουλος έχει το λόγο για δύο λεπτά, να αναπτύξει την επίκαιρη ερώτηση.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Υπουργέ, είναι σαφές ότι γίνονται πράγματι πάρα πολλά στο χώρο του ποδοσφαίρου, για τα οποία δεν επαρκεί μία θεωρητική καταγγελία, αλλά χρειάζεται μία έμπρακτη παρέμβαση.
Αυτές τις ημέρες είχα την ευκαιρία να ακούσω ακόμα και από τον Γραμματέα της 'Ενωσης Αμειβομένων Ποδοσφαιριστών, ότι διοικητικοί παράγοντες και πρόεδροι των ομάδων στήνουν παιγνίδια. Το είπε δημοσίως στα μέσα ενημέρωσης.
Υπαγορεύοντας, λοιπόν, τα αποτελέσματα τα διάφορα κυκλώματα, τα οποία έχουν ως θύματα τους ποδοσφαιριστές -πολλοί από αυτούς δεν αμείβονται με τα ποσά τα οποία δημοσιεύονται, γιατί εκβιάζονται σε όλες τις συναλλαγές τους- παραπλανούν τους φιλάθλους, οι οποίοι απλά φανατίζονται για μία φανέλα που έχει επάνω της ένα εμπορευματικό σήμα και τίποτα περισσότερο.
Επειδή είναι ένα μαζικό και λαϊκό άθλημα το ποδόσφαιρο, δεν μπορούμε να αφήνουμε το ζήτημα της διαφθοράς -όπως αποδεδειγμένα παρουσιάζεται-της διαιτησίας των εταιρειών, οι οποίες έχουν και θυγατρικές επιχειρήσεις σε άλλες ομάδες και να είναι θύματα όλος ο φίλαθλος κόσμος.
Αν θέλουμε να πάμε μπροστά -και δεν πιστεύω να αναμένετε μία δική μου προφορική ανάπτυξη των δύο λεπτών, όσο μου δίνει ο χρόνος στη Βουλή, για να σας πω τα κακώς έχοντα και το τι πρέπει να γίνει- θα πρέπει να τολμήσετε, κύριε Υπουργέ και θα πρέπει να κοπούν κάποια κεφάλια. Και οι θεσμικές λύσεις δεν είναι απρόσωπες λύσεις, αλλά έχουν συγκεκριμένα θύματα.
'Εκανα την επίκαιρη ερώτηση πριν λήξει το πρωτάθλημα, πριν και την τελευταία αγωνιστική, αποδεικνύοντας ότι υπάρχουν στημένα παιγνίδια, κάτι το οποίο όλοι οι φίλαθλοι και η κοινή γνώμη το αναγνωρίζει, καθώς και οι διοικητικοί παράγοντες και οι ποδοσφαιριστές ακόμη.
Εμείς από την περιοχή μας έχουμε ως θύμα την ομάδα της περιοχής, συνεπεία του ότι δεν ανήκει στο κλάμπ των δώδεκα και των συμφερόντων της ψηφιακής και άλλων και αποδεδειγμένα όλοι αυτοί οι κύκλοι, καθόλου φίλαθλοι, έχουν αυτήν τη στιγμή κάνει ανακοινώσεις επισήμως και χωρίς προσχήματα. Οφείλουμε να πάρουμε μέτρα και να αντιμετωπίσουμε σθεναρά αυτούς τους κύκλους, που μέσα από το ποδόσφαιρο στοχεύουν σε άλλα πράγματα.
Νομίζω ότι σας δίνω την ευκαιρία πλέον, από τη σύντομη δυστυχώς ομιλία μου, να απαντήσετε εμπράκτως, όχι μόνο με το θεσμικό κείμενο που θα κατατεθεί στη Βουλή προς ψήφιση, αλλά και με άμεσα μέτρα ολικής εξυγίανσης, ακόμη και ξεκαθαρίσματος αυτών των κυκλωμάτων.
ΠΡΟΕΔΡΕΥΩΝ (Παναγιώτης Σγουρίδης): Αυτό αποδεικνύει, κύριε Χρυσανθακόπουλε, ότι δεν υπάρχει διαπλοκή, διότι ίσα-ίσα ο κύριος Υπουργός θα έσωζε στην Παναχαϊκή. 'Αρα, η πολιτική δεν ανακατεύεται μ' αυτά τα κυκλώματα.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Εγώ δεν κατηγορώ τον κύριο Υπουργό ότι δεν έσωσε την Παναχαϊκή. Προς Θεού! Εγώ από τη μεριά μου λέω ότι τελικά η Παναχαϊκή την πλήρωσε, γιατί δεν ήταν στην τελευταία φάση στο κλάμπ των δώδεκα και βρέθηκαν ομάδες πεθαμένες να κερδίζουν τέσσερις αγώνες συνεχόμενους.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, είναι γνωστό ότι τα πρωταθλήματα διοργανώνονται, όχι απο την Κυβέρνηση, αλλά από τις επαγγελματικές ενώσεις και ότι το επαγγελματικό πρωτάθλημα, αυτό το οποίο έληξε, το διοργάνωσε η ΕΠΑΕ, καίριο και κρίσιμο ρόλο στην οποία έπαιζε ο Πρόεδρος της Παναχαϊκής. Δεν χρειάζονταν, για μένα, οι δύο τελευταίες αγωνιστικές, για να ανακαλύψω ότι το ποδόσφαιρο νοσεί. Κάποιοι άλλοι το ανακάλυψαν πρόσφατα και βεβαίως, δεν τους κατηγορώ, γιατί ανακάλυψαν πρόσφατα την Αμερική, αλλά οφείλουμε να βλέπουμε το ποδόσφαιρο σε μία διάρκεια χρόνου και όχι ευκαιριακά. 
Ο υποφαινόμενος ήταν εκείνος, που έστειλε τον Αντιπρόεδρο της ΕΠΑΕ στην Εισαγγελεία για κατάχρηση σαράντα πέντε εκατομμυρίων (45.000.000) δραχμών στην ΠΑΕ Αιγάλεω και ο υποφαινόμενος ήταν εκείνος, ο οποίος έστειλε και στην ΕΠΑΕ σε ανύποπτο χρόνο, αλλά και στον Ολυμπιακό τις αιτήσεις για έκπτωση από τη διοίκηση των συγκεκριμένων προσώπων και ακόμη εκκρεμούν στα δικαστήρια.
Εν πάση περιπτώσει, θέλω να εκφράσω και εγώ τη λύπη μου για την πτώση στη Β' Εθνική της Παναχαϊκής, θέλω να δηλώσω όμως ότι εκείνο που θα με ενοχλούσε πιο πολύ, θα ήταν μία παρέμβασή μου, μία οποιαδήποτε ανάμειξή μου υπέρ ή κατά κάποιας ομάδος.
ΕΥΑΓΓΕΛΟΣ ΑΠΟΣΤΟΛΟΥ: Γιατί; Δεν έπεσε κανονικά η Παναχαϊκή;
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Επομένως η ερώτηση έγινε για εσωτερική κατανάλωση ή για κατανάλωση για το εσωτερικό της Αχαϊας, αλλά δεν μπορεί να κάνουμε θέμα του Κοινοβουλίου την πτώση στη Β' Εθνική μιάς ομάδας, όταν είναι τοις πάσι γνωστό ότι κυρίως η ευθύνη είναι στα διοικητικά και στα αθλητικά της.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Η πτώση του ποδοσφαίρου, όχι της Παναχαϊκής, είναι το θέμα.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Δεύτερη είναι η με αριθμό 1486/15.5.98 επίκαιρη ερώτηση του Βουλευτή της Νεας Δημοκρατίας κ. Λεωνίδα Κουρή προς τους Υπουργούς Εσωτερικών, Δημόσιας Διοίκησης και Αποκέντρωσης, Ανάπτυξης και Περιβάλλοντος, Χωροταξίας και Δημοσίων 'Εργων, σχετικά με την καταβολή των αποζημιώσεων στους δικαιούχους, λόγω των απαλλοτριώσεων από την εγκατάσταση του δικτύου του Φυσικού Αερίου κ.λπ.
Η επίκαιρη ερώτηση του κ. Κουρή είναι η ακόλουθη:
"Οι διατάξεις του άρθρου 14 του ν. 2289/95 εισήγαγαν ιδιόμορφες διαδικασίες προκειμένου να αποκτήσει άμεσα η ΔΕΠΑ τη δυνατότητα να εγκαταστήσει το δίκτυο Φυσικού Αερίου. Οι διαδικασίες του άρθρου 14, που ουσιαστικά περιγράφουν τα προβλεπόμενα από το Σύνταγμα και την ισχύουσα νομοθεσία, εφαρμόζονται όμως μόνο κατά το σκέλος που αφορούν τις υποχρεώσεις των πολιτών έναντι της ανάγκης της ΔΕΠΑ να εγκαταστήσει άμεσα τον αγωγό. Οι πολίτες "εκόντες-άκοντες" παραχώρησαν όλες τις προβλεπόμενες εκτάσεις, αλλά μέχρι σήμερα, αν και έχει περάσει ένας και πλέον χρόνος απο την έκδοση των αποφάσεων της Υπουργού Ανάπτυξης και των αντίστοιχων αποφάσεων Νομάρχου, δεν έχουν καταβληθεί οι προβλεπόμενες αποζημιώσεις 
 

Επιστροφή στην κορυφή



Σελίδα 9540 
από το ν. 2289/95 στους ιδιοκτήτες.
Ως μόνη αιτιολογία γι' αυτήν την απαράδεκτη κατάσταση, το Υπουργείο Ανάπτυξης προβάλλει τον ισχυρισμό ότι υπάρχει καθυστέρηση στην κτηματογράφηση, ως εάν η διαδικασία αυτή να είναι ανεξέλεγκτη και οι υπεύθυνοι μηχανικοί δημόσιοι υπάλληλοι, να μην έχουν συγκεκριμένες οδηγίες για το επείγον της όλης εργασίας που τους ανετέθη. Η πρωτοφανής αυτή κατάσταση, έχει τελευταία και το μοιραίο επακόλουθό της: Την παρουσία επιτηδείων που θέτουν τις "καλές υπηρεσίες" τους στη διάθεση των ενδιαφερομένων, ώστε να επιταχυνθεί η διεκπεραίωση της αποζημιώσεώς τους.
Ερωτώνται οι κύριοι Υπουργοί: 
- Ποιο είναι το συγκεκριμένο χρονοδιάγραμμα των κτηματογραφήσεων που αναφέρονται σε κάθε μια απόφαση Υπουργού Ανάπτυξης και νομάρχου στην Περιφέρεια Αττικής;
- Τι πρόσθετες ενέργειες πρόκειται να κάνουν τα εμπλεκόμενα Υπουργεία και η ΔΕΠΑ, ώστε η απόδοση των αποζημιώσεων στους δικαιούχους να ολοκληρωθεί άμεσα (παραδείγματος χάρη εντός του προσεχούς τριμήνου), αφού μάλιστα η ΔΕΠΑ έχει ήδη εγκαταστήσει τον αγωγό στα κτήματά τους;".
Η Υφυπουργός Ανάπτυξης κ. Διαμαντοπούλου έχει το λόγο για τρια λεπτά, για να πρωτολογήσει.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, είναι γεγονός ότι το έργο του φυσικού αερίου είναι ένα από τα σοβαρότερα προβλήματα για την εθνική οικονομία και είναι δεδομένο ότι όλες οι διοικήσεις της ΔΕΠΑ από το 1993 και μετά προσπαθούν να το αντιμετωπίσουν δίνοντας όλες τους τις δυνάμεις προς αυτήν την κατεύθυνση.
Δυστυχώς, η διαδικασία για την απαλλοτρίωση αυτών των εκτάσεων είναι πάρα πολύ δύσκολη και χρονοβόρα και η κύρια αιτία είναι ότι δεν υπάρχει στη χώρα μας το εθνικό Κτηματολόγιο. 
Η ανεύρεση των ιδιοκτητών των διαφόρων εκτάσεων ήταν ιδιαίτερα δύσκολη στην Αττική και επειδή δεν ήταν δυνατό να περιμένει η ΔΕΠΑ να ολοκληρωθούν οι κτηματογραφήσεις προχώρησε σε μια πρώτη χαρτογράφηση με την οποία όμως ήρθε στην επιφάνεια το μεγαλύτερο πρόβλημα που ήταν το ότι δεν μπορούσαν να ανακαλυφθούν οι ιδιοκτήτες πολλών εκτάσεων. 'Ετσι έγινε μια μεγάλη προσπάθεια με τους δήμους και τις κοινότητες της περιοχής, οι οποίες πρέπει να επισημάνω ότι δεν συνεργάστηκαν για να διευκολυνθεί το έργο. Η ΔΕΠΑ ενημέρωσε τόσο τις κοινοτικές αρχές όσο και τους πολίτες με συγκεντρώσεις για την ανάγκη εξεύρεσης αυτών των ιδιοκτητών και πάλι τα αποτελέσματα δεν ήταν τα αναμενόμενα.
Βέβαια, μετά την έκδοση πράξης εγκατάστασης, δόθηκαν στους κτηματογράφους, οι οποίοι, όπως ξέρετε, είναι υπάλληλοι των νομαρχιών, όλα τα στοιχεία ώστε να γίνει ο έλεγχος ο οποίος χρειαζόταν. Πρέπει εδώ να πω δε ότι, όταν άρχισαν οι κατασκευαστικές ενέργειες, είχαμε πάλι αλλαγές των πινάκων γιατί προσπαθήσαμε να ελαχιστοποιήσουμε το κόστος των κοινωνικών επιπτώσεων επειδή περνούσαν μέσα από τα κτήματα των κατοίκων και αυτές οι αλλαγές είχαν συμπληρωματικούς ελέγχους που καθυστέρησαν ακόμα περισσότερο την όλη προσπάθεια.
Πρέπει να πούμε ότι στην Αττική ελάχιστα υποβοηθήθηκε το έργο της ΔΕΠΑ για την ολοκλήρωση της κτηματογράφησης. Και παρά την προσπάθεια που έκανε η ΔΕΠΑ και μέσω των πρωτοκόλλων εισόδου που διατηρούσε όταν έμπαιναν τα μηχανήματα, στάθηκε πάλι αδύνατο να βρεθούν όλοι οι ιδιοκτήτες. Πρέπει να σας πω ότι σήμερα που ολοκληρώνεται η εκτίμηση της αξίας των ακινήτων από τους νομάρχες υπάρχουν πάρα πολλές ακόμη άγνωστες ιδιοκτησίες και αν αναρτηθούν οι πίνακες με αγνώστους δεν θα υπάρχει δυνατότητα να αποζημιωθούν μετά στα δικαστήρια. 
Σήμερα έχουμε την πρώτη προεκτίμηση των τιμών ακινήτων από τη νομαρχία αυτών που έχουν ήδη καταγραφεί. Η ΑΣΠΡΟΦΩΣ με αυτές τις πρώτες εκτιμήσεις και με τη βοήθεια ηλεκτρονικών υπολογιστών κάνει τον συνολικό υπολογισμό των αποζημιώσεων ώστε να μπορέσουν οι δικαιούχοι να τα πάρουν από το Ταμείο Παρακαταθηκών και Δανείων. Να τονίσω όμως ότι πρέπει πρώτα να ολοκληρωθεί η εργασία των κτηματογραφικών εργασιών, αλλά να βγουν και οι δικαστικές αποφάσεις ώστε να μπορέσουν να εκταμιευθούν οι αποζημιώσεις, μέσα από το Ταμείο Παρακαταθηκών και Δανείων.
Η ΔΕΠΑ βρίσκεται σε στενή συνεργασία με τους κτηματογράφους, οι οποίοι είναι υπάλληλοι των νομαρχιών και οι οποίοι, όπως ξέρετε, έχουν και άλλο έργο εκτός αυτού της κτηματογράφησης. Γίνεται μια μεγάλη προσπάθεια να επιταχυνθούν οι διαδικασίες, αλλά θέλω να κατανοήσετε τη μεγάλη δυσκολία του εγχειρήματος λόγω ελλείψεως βασικών υποδομών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουρής έχει το λόγο για δυο λεπτά για να αναπτύξει την επίκαιρη ερώτησή του.
ΛΕΩΝΙΔΑΣ ΚΟΥΡΗΣ: Πιστεύω, κύριε Πρόεδρε, ότι η απάντηση που πήρα από την Υφυπουργό Ανάπτυξης είναι παρόμοια με αυτήν που είχε δώσει στην Αίθουσα αυτήν πριν μερικούς μήνες η Υπουργός Ανάπτυξης. Δηλαδή, το τελικό ζητούμενο για το πότε θα πληρωθούν οι ενδιαφερόμενοι παλι δεν απαντάται, δηλαδή δεν το ξέρουμε πάλι.
Πρέπει να σας θυμίσω ότι με το άρθρο 14 του ν. 2289/95 η τότε ηγεσία του Υπουργείου Ανάπτυξης -τότε λεγόταν Υπουργείο Βιομηχανίας και Ενέργειας- και συγκεκριμένα ο τότε Υπουργός και σημερινός Πρωθυπουργός δεν επέλεξε τη διαδικασία, όπως ανακριβώς είπατε, κυρία Υφυπουργέ, της απαλλοτρίωσης. Επέλεξε μια ιδιότυπη διαδικασία όπου χωρίς καμια απαλλοτρίωση του κτήματος μπαίνει η ΔΕΠΑ, εγκαθιστά τον αγωγό και από κει και πέρα αρχίζει η διαδικασία αποπληρωμής του τιμήματος στους ιδιοκτήτες.
Αυτήν τη στιγμή στην Αττική έχουμε τη εικόνα ότι ο αγωγός της ΔΕΠΑ υπάρχει σ' ένα πολύ μεγάλο διάστημα και βέβαια κανένας από τους κατοίκους δεν έχει πληρωθεί. Και έχουμε εδώ σωρεία αποφάσεων -δεκάδες αποφάσεις- και της Υπουργού Ανάπτυξης και του νομάρχη, οι οποίες έχουν εκδοθεί από το Φεβρουάριο του 1997 μέχρι σήμερα και κανένας από αυτούς τους ιδιοκτήτες -τους γνωστούς ιδιοκτήτες, δεν μιλάω για τους άγνωστους- δεν έχει πάρει ούτε μία δραχμή.
Υπάρχουν εδώ αποφάσεις των μηχανικών που λέτε, των κτηματογράφων, οι οποίες έχουν βγει τον πέμπτο και τον τέταρτο μήνα του 1997 και που τους βάζετε προθεσμία τεσσάρων μηνών να ολοκληρώσουν το έργο.
Το ερώτημα είναι σαφές: 'Εγινε κάποιος έλεγχος αν ολοκλήρωσαν το έργο στις προθεσμίες, που τους έχετε βάλει; 'Εχει περάσει ενάμισης χρόνος.
Το ερώτημα δε, που μπήκε με την επίκαιρη ερώτηση για μία ακόμα φορά, γιατί δεν διεκδικώ πρωτοτυπία -υπάρχουν και άλλοι συνάδελφοι από αυτήν την Αίθουσα που έχουν κάνει του ιδίου περιεχομένου ερώτηση κατά καιρούς- δεν απαντάτε.
Υπάρχει συγκεκριμένο χρονοδιάγραμμα για το πότε θα πληρωθούν οι γνωστοί ιδιοκτήτες των κτημάτων που σήμερα υπάρχει ο αγωγός της ΔΕΠΑ;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Υπάρχει συγκεκριμένο χρονοδιάγραμμα που θα το τηρήσετε όμως; 
Οι κτηματογράφοι, οι υπάλληλοι του δημοσίου -και αυτό δεν το καταλαβαίνω γιατί το επικαλείστε, ασυλία έχουν;- δεν είναι υποχρεωμένοι να εκτελέσουν τις εντολές της πολιτικής ηγεσίας και τα χρονοδιαγράμματα, που τους δίδονται; Εάν δεν επαρκούν, ορίστε και άλλους.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κουρή.
ΛΕΩΝΙΔΑΣ ΚΟΥΡΗΣ: Θα πω και το τελευταίο, κύριε Πρόεδρε. 
'Ηδη στην περιοχή παρουσιάστηκαν οι γνωστοί επιτήδειοι. Προσφέρουν τις υπηρεσίες τους και καταλαβαίνετε, έναντι τιμήματος βέβαια ...
ΠΡΟΕΔΡΕΥΩΝ (Παναγιώτης Σγουρίδης): Καλώς, κατανοητό, κύριε Κουρή. Εγράφη στο κείμενο.
 

Επιστροφή στην κορυφή



Σελίδα 9541 
ΛΕΩΝΙΔΑΣ ΚΟΥΡΗΣ: ...προκειμένου να διευκολύνουν τις διαδικασίες. Πιστεύω ότι είναι ένα φαινόμενο απαράδεκτο.
ΠΡΟΕΔΡΕΥΩΝ (Παναγιώτης Σγουρίδης): Η κυρία Υφυπουργός έχει το λόγο, για δύο λεπτά να δευτερολογήσει.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Δεν αναφέρθηκα σε απαλλοτρίωση, κύριε συνάδελφε. Είπα ότι οι διαδικασίες απαλλοτρίωσης των εκτάσεων ήταν πάρα πολύ δύσκολες και χρονοβόρες και θα ήταν ανασταλτικές για την κατασκευή και λειτουργία του έργου.
Η πραγματικότητα είναι ότι δεν μπορώ να σας πω σε τρεις ή σε τέσσερις μήνες. Σε συζήτηση που είχα και λόγω της επίκαιρης ερώτησης με τη ΔΕΠΑ, η εκτίμηση είναι ότι θα είναι μέσα στον επόμενο χρόνο, αλλά δεν μπορεί να γίνει τμηματικά και θα πρέπει να αφορά το σύνολο κατά περιοχή των ιδιοκτητών αυτών.
Η ολοκλήρωση του έργου και η αναφορά μας στους κτηματογράφους είναι γιατί οι υπάλληλοι αυτοί ανήκουν στις νομαρχίες, δεν ασχολούνται αποκλειστικά με αυτό το αντικείμενο, δεν υπάρχει δυνατότητα να οριστούν μόνο γι' αυτό το αντικείμενο και υπάρχει ένα συγκεκριμένο χρονοδιάγραμμα που τους τίθεται και το οποίο είναι ανάλογο με τα υπόλοιπα καθήκοντά τους. Ανθρωπίνως ξεπερνούν τις δυνατότητές τους στη ΔΕΠΑ να αντιμετωπίσουν όλα τα προβλήματα που υπάρχουν. 
ΛΕΩΝΙΔΑΣ ΚΟΥΡΗΣ: Πάλι δεν πήραμε απάντηση. 
ΠΡΟΕΔΡΕΥΩΝ (Παναγιώτης Σγουρίδης): Μα, δεν ρωτάτε αν υπάρχουν λεφτά να πληρωθούν. Αυτή θα έπρεπε να είναι η ερώτηση, διότι οι αποφάσεις του Υπουργού και οι αποφάσεις του νομάρχη, όταν δεν εκτελούνται, σημαίνει ότι δεν υπάρχουν λεφτά. Αυτό θα έπρεπε να ρωτήσετε και όχι πότε θα πληρωθούν.
ΛΕΩΝΙΔΑΣ ΚΟΥΡΗΣ: Δεν το είχα αντιληφθεί, με αυτήν την έννοια.
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 1495/18.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τις καταστροφές που υπέστησαν οι αγρότες στην περιοχή της Πελοποννήσου από τον παγετό, την έγκαιρη αποζημίωση κλπ.
Η επίκαιρη ερώτηση του κ. Σταύρου Παναγιώτου είναι η ακόλουθη:
"Τεράστιες καταστροφές προκάλεσαν οι όψιμοι παγετοί (αρχές Απρίλη) στην περιοχή της Πελοποννήσου.
Ολοκληρωτική είναι η καταστροφή της ηρτημένης εσοδείας στα κηπευτικά και στις βερυκοκιές, ενώ η καταστροφή του φυτικού κεφαλαίου των εσπεριδοειδών ξεπερνάει το 70%.
Οι αγρότες βρίσκονται σε απόγνωση γιατί ο κανονισμός των Ελληνικών Γεωργικών Ασφαλίσεων δεν προβλέπει καμία αποζημίωση για το φυτικό κεφάλαιο, ενώ οι αποζημιώσεις για τις βερικοκιές είναι πολύ χαμηλές ειδικά αν θεωρηθεί ότι η ζημιά έγινε στο στάδιο της ανθοφορίας και όχι στο στάδιο του καρπιδίου που πραγματικά έγινε.
Ερωτάται ο κύριος Υπουργός:
- Τι ενέργειες θα κάνει για να αποζημιωθούν έγκαιρα από τις Ελληνικές Γεωργικές Ασφαλίσεις οι αγρότες για τη ηρτημένη εσοδεία των κηπευτικών και της βερικοκιάς στο στάδιο του καρπιδίου;
- Θα δοθούν από την Πολιτική Σχεδίαση Εκτάκτου Ανάγκης (τα ΠΣΕΑ) αποζημιώσεις για το φετινό κεφάλαιο των εσπεριδοειδών;
- Τι άλλα μέτρα θα πάρει για να ανακουφιστούν οικονομικά οι πληγέντες αγρότες και να αποτραπεί η χρεοκοπία τους;".
Ο Υφυπουργός Γεωργίας κ. Σωτηρλής έχει το λόγο, για τρία λεπτά να πρωτολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Κατ' αρχήν είναι η τρίτη φορά που συζητάμε αυτό το επίκαιρο θέμα δηλαδή των καταστροφών από θεομηνίες σε ολόκληρη τη χώρα και αυτήν τη χρονιά δεν εξαιρέθηκε, των καταστροφών και η Πελοπόννησος.
Δόθηκε προτεραιότητα και έχουν ολοκληρωθεί οι εκτιμήσεις σε όλες τις πρώιμες καλλιέργειες και τα πορίσματα είναι έτοιμα να αναρτηθούν και ξεκινάνε οι διαδικασίες πληρωμής των παραγωγών, εφόσον δεν υπάρξουν ενστάσεις.
Σύμφωνα με το πρόγραμμα και τις δυνατότητες που έχει ο ΕΛΓΑ, είναι γνωστό ότι αυτήν τη στιγμή έχει στα χέρια του περίπου εξακόσιες πενήντα χιλιάδες δηλώσεις ζημιών απ' όλη τη χώρα παρόλα αυτά η κατεύθυνση είναι να προχωρήσουν με ταχείς ρυθμούς οι διαδικασίες εκτίμησης των ζημιών και στις άλλες καλλιέργειες.
Υπάρχουν όμως ερωτήματα -και αυτό το ερώτημα βάζει και ο κύριος συνάδελφος- σχετικά με το στάδιο -ανθοφορία ή καρπίδιο- που προξενήθηκαν ζημιές, κύρια στις δενδρώδεις καλλιέργειες, βερικοκιές, εσπεριδοειδή, ελαιόδενδρα, αμπέλια κ.ο.κ.
Θέλω να κάνω γνωστό στο Σώμα και στον κύριο συνάδελφο ότι και στη μία και στην άλλη περίπτωση, ανθοφορίας ή καρπιδίου, το θέμα είναι ο αντικειμενικός προσδιορισμός αυτής της μορφής της ζημιάς γιατί υπάρχει ζημιά, υπάρχει αντικείμενο. Είναι γνωστό ότι για το προανθικό στάδιο δεν αποζημιώνονται οι παραγωγοί από τον ΕΛΓΑ.
Γι' αυτό το λόγο, το Υπουργείο Γεωργίας έγκαιρα ζήτησε από τις Νομαρχιακές Αυτοδιοικήσεις της Πελοποννήσου να μας ενημερώσουν υπεύθυνα για το είδος και την έκταση των ζημιών σε γεωργοκτηνοτροφικές εκμεταλλεύσεις, καρποφόρα δέντρα, θερμοκήπια, γεωργοκτηνοτροφικά κτίσματα, γεωργικό και μηχανολογικό εξοπλισμό κλπ., ζημιές βεβαίως που προξενήθηκαν τελευταία από δυσμενείς καιρικές συνθήκες, παγετό, ανεμοθύελλες, βροχοπτώσεις κλπ.
Υπήρξε η αναγκαία ενημέρωση του Υπουργείου Γεωργίας και την προηγούμενη εβδομάδα στείλαμε εγκυκλίους προς τις νομαρχίες της Πελοποννήσου να προχωρήσει η συγκρότηση επιτροπών για την εξατομίκευση των ζημιών σε κάθε περιοχή, έτσι ώστε τα ΠΣΕΑ να προχωρήσουν στην οικονομική ενίσχυση των πληγέντων.
Θέλω απλώς, για γνώση σας να σας πω ότι είναι τεράστιες οι καταστροφές. Για παράδειγμα στη Λακωνία, τα ελαιόδεντρα που έχουν καταστραφεί κατά 80% είναι τρία εκατομμύρια εκατό χιλιάδες δέντρα, τα εσπεριδοειδή ένα εκατομμύριο διακόσιες χιλιάδες δέντρα. Στην Αργολίδα τα εσπεριδοειδή ξεπέρασαν τα τέσσερα εκατομμύρια δέντρα, τα ελαιόδεντρα είναι εκατό χιλιάδες δέντρα κ.ο.κ.
Είμαστε στο σωστό δρόμο, οι διαδικασίες προχωρούν με γοργούς ρυθμούς και μέσω ΠΣΕΑ, αφού έχουμε προϋπολογίσει τις ζημιές στα εξήμισι δισεκατομμύρια (6.500.000.000) θα προχωρήσουμε στην οικονομική ενίσχυση των πληγέντων. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ.
Ο κ. Παναγιώτου έχει το λόγο για δύο λεπτά, για να αναπτύξει την επίκαιρη ερώτησή του.
ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, η έγκαιρη και αντικειμενική εκτίμηση των ζημιών της γεωργικής παραγωγής από διάφορες αιτίες αποτελεί πάγιο αίτημα ολόκληρου του αγροτικού πληθυσμού της χώρας μας.
Φέτος, όπως γνωρίζετε, λόγω του ήπιου χειμώνα, ο όψιμος παγετός έπληξε τις βερικοκιές στο στάδιο του καρπιδίου και η καταστροφή ήταν ολοκληρωτική.
'Οπως θα γνωρίζετε καλύτερα από μένα, μεταξύ ανθοφορίας και καρπιδίου μεσολαβεί ένα πάρα πολύ μικρό χρονικό διάστημα, των δύο περίπου εβδομάδων και τα έξοδα που απαιτούνται από τον αγροτικό πληθυσμό παραμένουν τα ίδια, δεν διαφέρουν για την ανθοφορία και για την καρπόδεση. 'Ετσι, δεν μπορεί να δικαιολογείται σε καμιά περίπτωση διαφορετική εκτίμηση.
Φυσικά υπάρχει ο κανονισμός του ΕΛΓΑ που τα προβλέπει αυτά. Δημιουργείται, δηλαδή, η ανάγκη να αλλάξει ο κανονισμός, γιατί στην προκειμένη περίπτωση η ζημιά είναι οριστική και τελεσίδικη, δεν υπάρχει καμία δυνατότητα αποκατάστασης και γι' αυτό επιβάλλεται, όπως είπα και προηγούμενα, η αλλαγή του κανονισμού του ΕΛΓΑ, προκειμένου να αποζημιωθούν οι παραγωγοί των καρποφόρων δέντρων και κυρίως της βερικοκιάς.
 

Επιστροφή στην κορυφή



Σελίδα 9542 
Επίσης ο παγετός προκάλεσε μεγάλες ζημιές στη φυτική παραγωγή, στα δέντρα που κάηκαν, κυρίως στις πορτοκαλιές και εσείς αναφέρατε στοιχεία από την Πελοπόννησο, κυρίως για τα ελαιόδεντρα.
Η ζημία δεν περιορίζεται μόνο στην παραγωγή που θα έπαιρναν, αλλά συνολικά στη φυτική παραγωγή, γιατί για δύο χρόνια οι αγρότες θα κάνουν τα έξοδα, χωρίς να παίρνουν καμία παραγωγή.
Είπατε ένα ποσό εξίμισι δισεκατομμυρίων (6.500.000.000) δραχμών. Από πού βγαίνει αυτό, κύριε Υφυπουργέ; Αρκεί για να αποζημιωθεί ένα δένδρο -αναφέρατε μεγάλα νούμερα- σε πλήρη παραγωγή; Υπάρχει ανάγκη της ικανοποιητικής αποζημίωσης στην ηρτημένη παραγωγή και στο φυτικό κεφάλαιο.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ' αρχήν οι γεωπόνοι έχουν τις σπουδές, την αρμοδιότητα και έχουν γνώση. Δεν μπορεί για πολιτικούς ή για άλλους λόγους κάθε φορά να αγνοούμε την επιστημονική τους άποψη, όσο αφορά τις εκτιμήσεις. Οι άνθρωποι μας κατέθεσαν χαρτιά, υπεύθυνες δηλώσεις και μας είπαν ότι στις πρώιμες ποικιλίες βερικόκων, δηλαδή, στις ποικιλίες Τυρίνθου και Πόρου οι ζημιές ήταν στο στάδιο του επικαρπιδίου. Αντίθετα στις ποικιλίες Μπεμπέκου και Χασιώτικα οι ζημιές έγιναν στο στάδιο της ανθοφορίας.
Αυτά είναι δεδομένα. Δεν είναι δυνατόν κάθε φορά εμείς πολιτικά να το πάμε όπου θέλουμε. Εγώ, όμως, δήλωσα από την αρχή και είπα μια σαφήνεια, ότι και στη μία περίπτωση και στην άλλη έχουμε ζημιά, μόνο που ακολουθούμε διαφορετικούς δρόμους. Από τη μια μεριά υπάρχει η κάλυψη από τον ΕΛΓΑ και στις περιπτώσεις ζημιών που δεν καλύπτει ο ΕΛΓΑ παρεμβαίνει ο ΠΣΑ. Ζητήσαμε συγκεκριμένα και υπεύθυνα απόψεις από τις Νομαρχιακές Αυτοδιοικήσεις και με εγκύκλιους που στείλαμε τις προηγούμενες ημέρες, τους καλούμε να προχωρήσουν στην εξατομίκευση των ζημιών, για να προβούμε στην παροχή των όποιων ενισχύσεων στους παραγωγούς.
Κάνουμε βήματα, δεν μένουμε στατικοί. Παρ' όλο ότι έπρεπε να περιμένουμε στις δενδρώδεις καλλιέργειες να υπάρξει σαφής εικόνα των ζημιών. Εκτιμήσαμε σχετικά επακριβώς ακόμα και τον αριθμό στα ελαιόδενδρα, στις βερικοκιές, στα αμπέλια στα εσπεριδοειδή, που πιθανώς καταστράφηκαν. Ξέρουμε πού είμαστε περίπου. Και βεβαίως, με βάση αυτήν την πρώτη εκτίμηση υπολογίζουμε ότι θα απαιτηθούν πάνω από εξήμισι δισεκατομμύρια (6.500.000.000) δραχμές. Αυτό το νούμερο δεν είναι ούτε στατικό ούτε δεδομένο. Μπορεί να πάει πέντε, μπορεί να πάει τρία, μπορεί να πάει και παραπάνω. Βεβαίως, θα υποβάλουμε τα χαρτιά μας στην Ευρωπαϊκή 'Ενωση για να αποζημιώσουμε τους παραγωγούς όπως έχουμε υποχρέωση με σαφήνεια, με υπευθυνότητα.
Κλείνοντας, κύριε συνάδελφε, θέλω να σας πω, ότι βεβαίως η αντικειμενική και η έγκυρη εκτίμηση είναι το ζητούμενο και από σας και από τους παραγωγούς. Και θέλω να σας δηλώσω, ότι είναι και δική μας πάγια επιδίωξη. Αυτό είνα το ζητούμενο για όλους μας.
ΘΕΟΔΩΡΟΣ ΣΤΑΘΗΣ: 'Αλλαξε και ο κανονισμός, κύριε Υφυπουργέ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): 'Ετσι είναι. Γι' αυτό και αλλάζουμε τον κανονισμό, σωστά λέει ο συνάδελφος. Θα το δούμε τις επόμενες μέρες που θα έρθει στο νομοσχέδιο για τον ΕΛΓΑ στο Κοινοβούλιο για ψήφιση.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
Εισερχόμαστε στην πρώτη επίκαιρη ερώτηση πρώτου κύκλου, την οποία μεταφέραμε στο τέλος για να απαντήσει και στις δύο μαζί ο Υφυπουργός κ. Ανθόπουλος.
Είναι η με αριθμό 1480/14.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Στάθη προς τον Υπουργό Εθνικής Παιδείας και Θρησκευμάτων, σχετικά με την πρόσληψη του έκτακτου εκπαιδευτικού προσωπικού στα Τεχνολογικά Εκπαιδευτικά Ιδρύματα (ΤΕΙ).
Η επίκαιρη ερώτηση του κ. Στάθη, έχει ως ακολούθως:
"Στα περισσότερα Τεχνολογικά Εκπαιδευτικά Ιδρύματα της χώρας η εκπαιδευτική διαδικασία ολοκληρώνεται με τη συμμετοχή του εκτάκτου εκπαιδευτικού προσωπικού. Σε πολλά τμήματα των ΤΕΙ οι έκτακτοι καλύπτουν περισσότερες ώρες διδασκαλίας απ' ό,τι οι μόνιμοι εκπαιδευτικοί.
Η πρόσληψη του έκτακτου εκπαιδευτικού προσωπικού γίνεται για ένα έτος και σε πολλές περιπτώσεις για ένα εξάμηνο μετά από προκήρυξη του ΤΕΙ κατά το μήνα Σεπτέμβριο και συνήθως προσλαμβάνονται τα ίδια άτομα επί σειρά ετών. Υπάρχουν έκτακτοι εκπαιδευτικοί με δεκαπενταετή προϋπηρεσία.
Η επαναλαμβανόμενη, όμως, κάθε χρόνιο ίδια διαδικασία, αφ'ενός μεν, είναι χρονοβόρα, αφού προστίθεται φόρτος εργασίας στις διοικητικές υπηρεσίες των ΤΕΙ και αφ' ετέρου χάνονται ώρες διδασκαλίας, αφού καθυστερεί η πρόσληψη των εκτάκτων και συνεπώς η πληρωμή τους.
Χρόνιο αίτημα των εκτάκτων εκπαιδευτικών είναι οι συμβάσεις που υπογράφουν κάθε χρόνο με τα ΤΕΙ να είναι τουλάχιστον τριετής για να διευκολύνεται η εκπαιδευτική διαδικασία.
Μετά τα πιο πάνω ερωτάται ο κύριος Υπουργός.
Σε τι ενέργειες πρόκειται να προβεί για να προσλαμβάνεται έγκαιρα το εκπαιδευτικό προσωπικό με συμβάσεις μεγαλύτερης χρονικής διάρκειας, αφού έτσι θα επιταχυνθεί η στελέχωση των ΤΕΙ και θα υπάρξει καλύτερος συντονισμός του εκπαιδευτικού έργου".
Ο κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε κύριοι συνάδελφοι, υπάρχει όντως και το έκτακτο ωρομίσθιο προσωπικό που προσλαμβάνεται με εξάμηνες ή ετήσιες συμβάσεις, από τα Τεχνολογικά Εκπαιδευτικά Ιδρύματα της χώρας, τα ΤΕΙ, για να καλύψει κάποια γνωστικά αντικείμενα, τα οποία συνδέουν την εκπαίδευση με την παραγωγή. Δηλαδή, καλεί επιστήμονες, οι οποίοι βρίσκονται στο χώρο της παραγωγής, προκειμένου να μεταφέρουν στο χώρο της εκπαίδευσης όλα τα βήματα και τις προόδους της σύγχρονης τεχνολογίας. Και οι συμβάσεις αυτές είναι φυσιολογικό να ακολουθούν και τη διάρκεια του ακαδημαϊκού έτους. Δεν μπορεί, δηλαδή, να είναι συμβάσεις που να υπερβαίνουν το χρόνο του ακαδημαϊκού έτους. Είναι περίπου δέκα μηνών και θεωρούνται ετήσιες. Η διαδικασία προβλέπεται από το Μάιο μέχρι το Σεπτέμβριο, προκειμένου τα ιδρύματα της χώρας στα πλαίσια της επιστημονικής, της διοικητικής αυτονομίας τους να επιλέγουν σε ποια γνωστικά αντικείμενα θα απασχολήσουν έκτακτο προσωπικό. Το έκτακτο δε αυτό προσωπικό, μπορεί αριθμητικά να αποτελεί το 30% του διδακτικού προσωπικού των ΤΕΙ, αλλά καλύπτει μόνο το 20% του διδακτικού χρόνου.
Γι αυτό ακριβώς δεν μπορούμε να διευρύνουμε τη διάρκεια, το χρόνο των εκτάκτων αυτών συμβάσεων από ετήσιες σε τριετείς. Εξάλλου υπάρχει και μία αναλογικότητα, δηλαδή ίδιας διάρκειας συμβάσεις συνάπτονται και με τους έκτακτους εκπαιδευτικούς, τόσο της πρωτοβάθμιας, όσο και της δευτεροβάθμιας εκπαίδευσης. Και πολλοί από αυτούς μάλιστα καλούνται και για ένα και για δύο και για τρία και για τέσσερα χρόνια να προσφέρουν εκτάκτως τις υπηρεσίες τους και να καλύπτουν τις ανάγκες του δημόσιου τομέα.
Επομένως απαντώ στον αγαπητό μου συνάδελφο ότι αφ' ενός το έγκαιρο είναι διασφαλισμένο διότι η διαδικασία ξεκινάει το Μάιο και ολοκληρώνεται το Σεπτέμβριο και επομένως οι έκτακτοι συνεργάτες και καθηγητές βρίσκονται στις θέσεις τους, αφ' ετέρου δεν μπορούμε εκπαιδευτικά να διευρύνουμε το χρόνο των εκτάκτων αυτών συμβάσεων, πέρα από τον ανώτερο χρόνο ισχύος του ακαδημαϊκού έτους.
ΠΡΟΕΔΡΕΥΩΝ (Παναγιώτης Σγουρίδης): Ο κ. Στάθης έχει το λόγο.
ΘΕΟΔΩΡΟΣ ΣΤΑΘΗΣ: Κύριε Πρόεδρε, πρέπει να παρατηρήσω ότι δεν είμαι καθόλου ικανοποιημένος από την απάντηση που μου έδωσε ο κύριος Υπουργός. Χθες ο κύριος Πρωθυπουργός 
 

Επιστροφή στην κορυφή



Σελίδα 9543 
στη συνέλευση του Συνδέσμου Ελληνικών Βιομηχανιών αναφέρθηκε στην αναγκαιότητα βελτίωσης της ανταγωνιστικότητας της χώρας μας και ο κύριος Υπουργός Εθνικής Οικονομίας, τόνισε μάλιστα ότι μπορεί να έχουμε πάει καλά στον πληθωρισμό, μπορεί να έχουμε μειώσει τα ελλείμματα, έχουμε μια μάχη να κερδίσουμε, της ανταγωνιστικότητας. Και αυτή η εικόνα που παρουσιάζεται στα Τεχνολογικά Επαγγελματικά Ιδρύματα όπου σύμφωνα με τα δικά μου στοιχεία δεν είναι 30% είναι διπλάσιοι οι έκτακτοι, αποτελούν το 66% του συνόλου των εκπαιδευτικών. Αυτά τα στοιχεία έχω εγώ. Αλλά εν πάση περιπτώσει και στο γεγονός ότι 30% αυτού του είδους του προσωπικού καλύπτει μόνο 20% των αναγκών, σημαίνει και εκεί έχουμε απώλεια οικονομική, δηλαδή, δεν γίνεται καλή αξιοποίηση αυτού του δυναμικού, πέρα του ότι το Συμβούλιο τμήματος, σχολής, και του ΤΕΙ ασχολείται κάθε χρόνο για να ανανεώνει αυτές τις συμβάσεις. Και όταν είναι σχεδόν διπλάσιοι αυτοί αναρωτιέμαι πως είναι δυνατόν -και μάλιστα όχι τέσσερα χρόνια υπάρχουν και δεκαπέντε χρόνια συμβασιούχοι, κύριε Υπουργέ- δεν μπορώ να διανοηθώ ότι αυτή η εικόνα μπορεί να διασφαλίσει τα ποιοτικά άλματα που απαιτούνται για μια μικρή χώρα που έχει ανάγκη την ευελιξία, για να ανταγωνιστεί στην ελεύθερη αγορά, που έχει διαμορφωθεί παγκοσμίως. Αυτό το καθεστώς πρέπει να σας προβληματίσει. 'Ερχεται ένα νομοσχέδιο που αφορά τα ΤΕΙ, θα πρέπει να δώσετε λύσεις. Δεν είναι δυνατόν στα ΤΕΙ της χώρας μας να έχουμε αυτήν την εικόνα, η οποία σε καμία περίπτωση δεν διασφαλίζει ποιότητα στην εκπαίδευση.
Θα ήθελα επίσης, να σας υπενθυμίσω την πρόσφατη αξιολόγηση των πανεπιστημίων που εμφανίστηκε σε μια ημερήσια ελληνική εφημερίδα, που δεν πρέπει να μας ικανοποιεί. Δεν διαθέτουμε τους επιστήμονες; Σε κάθε χώρα αυτού του πλανήτη έχουμε επιστήμονες κορυφής. Τi λείπει; Ποιοi φταίνε; Νομίζω ότι αυτό το πρόβλημα πρέπει να αντιμετωπιστεί.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να κάνω κάποιες διευκρινίσεις που ίσως ικανοποιήσουν τον αγαπητό συνάδελφο.
Πρώτα από όλα, εμείς το θέμα της πρόσληψης του μονίμου διδακτικού προσωπικού των Τ.Ε.Ι. δεν το λύνουμε με μαζική μονιμοποίηση εκτάκτων, διότι αντίκειται στην εκπαιδευτική λογική. Αυξάνουμε όμως τις θέσεις του μονίμου προσωπικού. Για το έτος 1998, προσφέρονται τριακόσιες δεκαννέα νέες θέσεις μονίμου προσωπικού.'Οσοι εκ των εκτάκτων διαθέτουν τα προσόντα, μπορεί να συμμετάσχουν σε αυτές τις διαδικασίες. Του χρόνου ο αριθμός αυτός μπορεί να είναι πολύ μεγαλύτερος.
Επομένως, στα πλαίσια της εκπαιδευτικής μεταρρύθμισης, γενικότερα, που διευρύνεται ο αριθμός των προσφερομένων θέσεων στους υποψήφιους να τις καταλάβουν, είναι αναγκαστικό να διευρύνουμε και τον αριθμό των τμημάτων στα Α.Ε.Ι. και τον αριθμό των παραρτημάτων στα Α.Ε.Ι. και προφανώς και τον αριθμό του μονίμου διδακτικού προσωπικού.
Δεύτερον, τα στοιχεία που σας έδωσα είναι απολύτως ακριβή. Το 1/3 περίπου του προσωπικού των Τ.Ε.Ι. είναι έκτακτο, γιατί διδάσκει από δύο έως δεκατέσσερις ώρες. Υπάρχει δηλαδή κάποιος που διδάσκει δυο ώρες την εβδομάδα. Πώς θα το μονιμοποιήσεις αυτόν; Εξάλλου, υπάρχει και μια μεταβλητότητα στα γνωστικά αντικείμενα. Κάποιο γνωστικό αντικείμενο προφανώς σε ένα άλλο έτος παύει να υπάρχει, διότι το έχει ξεπεράσει η τεχνολογία. Θα καλέσουμε από το χώρο της παραγωγής άλλον επιστήμονα, ο οποίος θα μας προσφέρει ζώσα, αλλά και χρήσιμη τεχνολογική γνώση.
Μην αδικούμε όμως και τα Τεχνολογικά Εκπαιδευτικά Ιδρύματα της χώρας.'Εχουν σημειώσει μια σημαντικότατη πρόοδο και αυτή φαίνεται από το πως η παραγωγή αλλά και η αγορά εργασίας καλύπτονται από τα Τ.Ε.Ι. Το Τ.Ε.Ι. της Αθήνας για παράδειγμα καλύπτει τις ανάγκες αγοράς εργασίας με το 95% περίπου των όσων παίρνουν το πτυχίο τους.
Αντιλαμβάνεστε δηλαδή ότι πληρούται πλέον αυτή η προϋπόθεση της ανταπόκρισης στις ανάγκες της ανταγωνιστικότητας. Αλλά δεν νομίζω ότι η παράταση του χρόνου έκτακτης σύμβασης βρίσκεται σε αιτιώδη συνάφεια με την επίλυση του προβλήματος της ανταγωνιστικότητας. 
ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η με αριθμό 1490/18.598 επίκαιρη ερώτηση του Βουλευτή του Συνασπισμού της Αριστεράς και της Πρόοδου, κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να προχωρήσει σε νομοθετική ρύθμιση των σχέσεων Κράτους - Εκκλησίας.
Η επίκαιρη ερώτηση έχει ως εξής:
"Με ευθύνη της Κυβέρνησης του ΠΑ.ΣΟ.Κ. και της Νέας Δημοκρατίας ματαιώθηκε η δυνατότητα αναθεώρησης συνταγματικών διατάξεων που θα οδηγούσε στο διαχωρισμό Κράτους και Εκκλησίας. Για την εκ νέου ρύθμιση των σχέσεών τους, αρκεί όμως σε σημαντικό βαθμό, μια σχετική νομοθετική παρέμβαση.
Ερωτάται ο κύριος Υπουργός; 
Προτίθεται η Κυβέρνηση να προχωρήσει σε νομοθετικές ρυθμίσεις που θα εξασφαλίσουν, όπως επιτάσσει το Σύνταγμα, τη θρησκευτική ελευθερία και την ελευθερία συνείδησης και έκφρασης των πολιτών;
Προτίθεται να καταργήσει κυρίως τους μεταξικούς νόμους περί θρησκευμάτων που περιορίζουν τα δικαιώματα αυτά;"
Ο Υφυπουργός κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, από την ερώτηση του κυρίου συναδέλφου προκύπτει ένας προβληματισμός, αλλά και μια αίσθηση σιγουριάς και αυτοπεποίθησης. Πιστεύει ότι πράγματι έχουμε μια θεωρητική θεμελίωση της ελευθερίας της θρησκευτικής συνείδησης, όπως αυτή πηγάζει από το Σύνταγμά μας.
'Εχουμε ένα Σύνταγμα, το οποίο χρονολογικά είναι πρόσφατο, αλλά έχουμε μια νομοθεσία προγενέστερη που οπωσδήποτε χρειάζεται εκσυγχρονισμό. Και εδώ ακριβώς θα συμφωνήσουμε, αφού πρώτα από όλα συμφωνήσουμε ότι είμαστε μία από τις χώρες στην Ευρωπαϊκή 'Ενωση με πολύ προωθημένο συνταγματικό καθεστώς κατοχύρωσης αυτών των θρησκευτικών ελευθεριών στα πλαίσια των ανθρωπίνων δικαιωμάτων. Και αυτό είνα αναγνωρισμένο.
Βεβαίως, ως προς την άσκηση της θρησκευτικής λατρείας, θέματα που ρυθμίζονται με αυτήν τη νομοθεσία, ίσως υπάρχουν κάποια προβλήματα. Αλλά και στην πρακτική δεν υπάρχουν προβλήματα. Και θα πρέπει αβίαστα να ομολογήσουμε ότι ανεξάρτητα όλες οι θρησκείες, οι γνωστές θρησκείες, μπορούν να έχουν και την ανενόχλητη, ανεμπόδιστη λατρεία τους με ένα τυπικό σύστημα, που χορηγεί τις άδειες, αφού εξετάσει βασικές προϋποθέσεις, που δεν πλήττουν δηλαδή τη δημόσια τάξη, που δεν θίγουν τα χρηστά ήθη της κοινωνίας, διότι δεν πρέπει να λησμονούμε ότι υπάρχουν κάποιοι που θέλουν να καταστρατηγήσουν κάποιες διατάξεις, που τους επιτρέπουν θρησκευτική λατρεία. 
Να μην αναφέρω, το παράδειγμα, πως θα αποκλείσεις τη σατανολατρεία, η οποία σου έρχεται με την επίφαση και το ένδυμα μιας θρησκείας, που διεκδικεί τα δικαιώματά της στον ελλαδικό χώρο. 
Είναι προφανές, όμως, ότι αυτοί οι περιορισμοί δεν αίρουν το συνταγματικά κατοχυρωμένο δικαίωμα της ανεξιθρησκείας και της ελεύθερης λατρείας. Και σύμφωνα με τη νομολογία των ελληνικών δικαστηρίων, αλλά και των ευρωπαϊκών δικαστηρίων, η χώρα μας δεν παρουσιάζει εκτροπές, παρεκτροπές, απ' αυτήν τη συνήθη πρακτική. 
Βεβαίως, όμως, θα συμφωνήσω μαζί σας ότι θα πρέπει να εκσυγχρονίσουμε το νομοθετικό μας πλαίσιο και να λάβουμε υπόψη μας τη σύγχρονη νομολογία, τόσο των ελληνικών δικαστηρίων, όσο και του Ευρωπαϊκού Δικαστηρίου προστασίας των ανθρωπίνων δικαιωμάτων.
Ευχαριστώ.
 

Επιστροφή στην κορυφή



Σελίδα 9544 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, κατ' αρχήν θέλω να πω ότι αισθάνομαι την υποχρέωση να καταδικάσω τις χθεσινές ρατσιστικές δηλώσεις των κυρίων Ανδρεουλάκου και Καρατζαφέρη και να τονίσω ακόμη ότι αποτελούν όνειδος για το ελληνικό Κοινοβούλιο. Διασύρουν και το Κοινοβούλιο...
ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Κουναλάκη, αυτά δεν είναι στο περιεχόμενο της ερώτησης. 
ΠΕΤΡΟΣ ΚΟΥΝΑΛΑΚΗΣ: Θα έρθω, κύριε Πρόεδρε, και σ' αυτό, αλλά αυτό για μένα είναι θέμα μεγάλης δημοκρατικής ευαισθησίας και έπρεπε το Προεδρείο, με την έναρξη της συνεδρίασης, να κάνει μία δήλωση, που να εκφράζει όλα τα Κόμματα του Ελληνικού Κοινοβουλίου. Θα το κάνω, όμως, εγώ.
Οι δηλώσεις αυτές πρέπει να καταδικαστούν απ' όλα τα Κόμματα και κυρίως από το κόμμα στο οποίο ανήκουν οι δύο Βουλευτές. Και πρέπει να έχουν υπόψη τους οι κύριοι συνάδελφοι, ότι όσοι έχουν παρόμοιες απόψεις, ο ρατσισμός στην Ελλάδα no pasara. Δεν θα περάσει ούτε στο Ελληνικό Κοινοβούλιο ούτε στην ελληνική κοινωνία.
ΠΡΟΕΔΡΕΥΩΝ (Παναγιώτης Σγουρίδης): Θα παρακαλέσω, όμως, κύριε Κουναλάκη, να μπείτε στο θέμα της ερωτήσεώς σας.
ΠΕΤΡΟΣ ΚΟΥΝΑΛΑΚΗΣ: Θα αντιδράσουν δυναμικά σ' αυτά τα απαράδεκτα φαινόμενα. 
ΠΡΟΕΔΡΕΥΩΝ (Παναγιώτης Σγουρίδης): Να ξέρετε, κύριε συνάδελφε, ότι δεν θα σας δώσω ούτε ένα λεπτό παραπάνω.
ΠΕΤΡΟΣ ΚΟΥΝΑΛΑΚΗΣ: Αυτό σημαίνει ...
ΠΡΟΕΔΡΕΥΩΝ (Παναγιώτης Σγουρίδης): Δεν σημαίνει τίποτα. 
ΠΕΤΡΟΣ ΚΟΥΝΑΛΑΚΗΣ: Επί της ουσίας θέλω να πω, κύριε Πρόεδρε, ότι εγώ βρίσκω θετική την ομιλία του κυρίου Υφυπουργού σήμερα. Αυτό επισημαίνω κι εγώ στην ερώτησή μου, ότι δηλαδή χάθηκε μια εκσυγχρονιστική ευκαιρία με την αναθεώρηση του Συντάγματος. 'Οτι, όμως, υπάρχουν δυνατότητες να εκσυγχρονίσουμε τουλάχιστον την ελληνική νομοθεσία και να την φέρουμε σε σχέση ακόμη και με το μη αναθεωρημένο Σύνταγμα, κύριε Υπουργέ, αυτό είναι γεγονός. Θα σας πω, όμως, ότι υπάρχουν ακόμη μεταξικοί νόμοι.
Παραδείγματος χάρη ο ν. 1369/38, που λέγει ότι θεωρείται κάθε ελεύθερη έκφραση και διάδοση μη ορθοδόξων ιδεών προσηλυτισμός, ενώ για την ανέγερση λατρευτικών χώρων των άλλων εκκλησιών και θρησκειών, δηλαδή για την άσκηση των συνταγματικά κατοχυρωμένων δικαιωμάτων της θρησκευτικής λειτουργίας, απαιτείται ειδική έγκριση της Ορθόδοξης Εκκλησίας. Και ξέρετε πολύ καλά, ότι αυτό δεν είναι τυπικό. 'Εχουν υπάρξει περιπτώσεις αρνήσεων να παραχωρηθεί άδεια, για να δημιουργηθεί λατρευτικός χώρος.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κουναλάκη.
ΠΕΤΡΟΣ ΚΟΥΝΑΛΑΚΗΣ: Ακόμη τριάντα δευτερόλεπτα. 
ΠΡΟΕΔΡΕΥΩΝ (Παναγιώτης Σγουρίδης): Ούτε δευτερόλεπτο. 
ΠΕΤΡΟΣ ΚΟΥΝΑΛΑΚΗΣ: Αυτό ξέρετε τι σημαίνει, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Δεν σημαίνει τίποτα. 
ΠΕΤΡΟΣ ΚΟΥΝΑΛΑΚΗΣ: Σημαίνει κάτι. Μα, είναι δυνατόν να δίνετε σε όλους κάποιο χρόνο και να μη δίνετε σε μένα, που έκανα κάτι, που έπρεπε να κάνει το Προεδρείο από την πρώτη στιγμή; Διαβάσατε τις εφημερίδες και ακούσατε τα ραδιόφωνα;
ΠΡΟΕΔΡΕΥΩΝ (Παναγιώτης Σγουρίδης): Κύριε Κουναλάκη, δεν θα πρέπει να μέμφεσθε κανέναν. Ο καθένας έχει την ιστορία του και σύμφωνα με την ιστορία του κρίνεται από τον ελληνικό λαό. Δεν μπορείτε, κύριε Κουναλάκη, να τα βάζετε συλλήβδην με το Προεδρείο και με όλους τους κυρίους συναδέλφους ότι ασπάζονται τις άλφα ή τις βήτα ιδέες. Δεν μπορείτε εσείς να είστε ο τιμητής των υπολοίπων.
Θα παρακαλέσω, κύριε Κουναλάκη, να περιοριστείτε στο περιεχόμενο της ερώτησής σας. Δεν είστε εσείς εκείνος ο οποίος έχετε το τιμητικό δικαίωμα να τιμάτε τους υπολοίπους.
ΠΕΤΡΟΣ ΚΟΥΝΑΛΑΚΗΣ: Κάνετε λάθος. 'Ολοι έχουμε δικαίωμα να κρινόμεθα και να κρίνουμε. 'Ολοι, κι εσείς κι εμείς.
ΠΡΟΕΔΡΕΥΩΝ (Παναγιώτης Σγουρίδης): Δεν μπορείτε, όμως, να βάζετε όλους ότι είναι από δω ή από κει.
ΠΕΤΡΟΣ ΚΟΥΝΑΛΑΚΗΣ: Δεν είπα για όλους.
Τελειώνοντας θέλω να πω, κύριε Υπουργέ, μη φοβόσαστε το πολιτικό κόστος. Μην παρασύρεστε από ορισμένους χειροκροτητές και φανατικούς. Διαβάστε μία έρευνα της PRC για να δείτε το 47,8% του ελληνικού λαού. Και αυτό δεν σημαίνει ότι είναι άνθρωποι που αντιστρατεύονται τη θρησκεία ή την ορθοδοξία. Αλλά επειδή ακριβώς βλέπουν ότι αυτό θα είναι μία θετική διέξοδος, θεωρούν ότι πρέπει να υπάρξει διαχωρισμός. Να προχωρήσετε λοιπόν θαρραλέα, τολμηρά και γρήγορα, να προχωρήσουμε στις αναγκαίες νομοθετικές ρυθμίσεις. 
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, το λόγο επί προσωπικού.
ΠΡΟΕΔΡΕΥΩΝ (Παναγιώτης Σγουρίδης): Κύριε Καρατζαφέρη, δεν έχετε το λόγο επί προσωπικού. Το Προεδρείο κρίνει ότι δεν υπάρχει προσωπικό θέμα. 'Εγιναν κρίσεις επί δηλώσεών σας. Πολιτικές κρίσεις ήταν, δεν είναι προσωπικό το θέμα. 
ΓΕΩΡΓΙΟΣ ΚΑΡΑΤΖΑΦΕΡΗΣ: Θα αφήσουμε τον υβριστή χωρίς απάντηση; 
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Καρατζαφέρη. Δεν είναι προσωπικό το θέμα. Είναι κρίσεις πολιτικές πάνω σε πολιτικές δηλώσεις. 
ΓΕΩΡΓΙΟΣ ΚΑΡΑΤΖΑΦΕΡΗΣ: Δεν είναι προσωπικό αυτό; Τι είναι, κύριε Πρόεδρε; Δεν είναι ευθεία επίθεση; Κατ' αρχήν ο κύριος συνάδελφος έπρεπε να διαβάσει τα Πρακτικά και όχι να ακούει τα ραδιόφωνα. Στα Πρακτικά υπάρχει η εξής φράση: "Εφόσον είμαστε εν δυνάμει απατεώνες, οι πολιτικοί, οι δημοσιογράφοι και οι αστυνομικοί, γιατί να μη γίνεται "πόθεν έσχες" έλεγχος και στους λαθρομετανάστες;" Αυτό είπα.
Ο κ. Κουναλάκης, λοιπόν, ο οποίος θέλει να είναι αυτόκλητος εισαγγελέας χρησιμοποιεί φράσεις.
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι το Προεδρείο, κύριε Καρατζαφέρη, σας κάλυψε πλήρως.
ΓΕΩΡΓΙΟΣ ΚΑΡΑΤΖΑΦΕΡΗΣ: Εάν ο κ. Κουναλάκης νομίζει ότι πρέπει να είναι εδώ εισαγγελέας επί παντός επιστητού, νομίζω ότι πρέπει να τον επαναφέρετε στην τάξη. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Καρατζαφέρη.
Η πέμπτη επίκαιρη ερώτηση με αριθμό πρωτοκόλλου 1494/18.5.98 της Βουλευτού του ΔΗ.Κ.ΚΙ. κ. Βασιλικής Αράπη-Καραγιάννη, σχετικά με την παραχώρηση από του Υπουργείο Εσωτερικών χώρου στο Νέο Κόσμο για την κατασκευή πρασίνου, αθλοπαιδιών κλπ., διαγράφεται λόγω αναρμοδιότητας των Υπουργείων. 'Εχει απευθυνθεί προς τα Υπουργεία Εσωτερικών, Δημόσιας Διοίκησης και Αποκέντρωσης, και Περιβάλλοντος, Χωροταξίας και Δημοσίων 'Εργων και τα Υπουργεία αυτά θεωρούν ότι είναι αναρμόδια για την επίκαιρη ερώτηση αυτή.
Ολοκληρώθηκε η συζήτηση των επικαίρων ερωτήσεων. 
 

Επιστροφή στην κορυφή



Σελίδα 9545 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.
Υπουργείου Υγείας και Πρόνοιας
"Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", με την οποία τροποποιείται η από 24.5.91 όμοια σύμβαση που κυρώθηκε με το ν.1964/1991".
Το νομοσχέδιο είναι προς συζήτηση στη σημερινή συνεδρίαση.
Του ιδίου Υπουργείου
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης του Συμβουλίου της Ευρώπης για την προστασία των ανθρωπίνων δικαιωμάτων και της αξιοπρέπειας του ατόμου σε σχέση με τις εφαρμογές της βιολογίας και της ιατρικής: Σύμβαση για τα Ανθρώπινα Δικαιώματα και τη Βιοϊατρική".
Η σύμβαση αυτή έχει περάσει ομόφωνα...
ΓΕΩΡΓΙΟΣ ΣΟΥΡΛΑΣ: 'Οχι, κύριε Πρόεδρε. Επειδή είναι πολύ σημαντική σύμβαση με την οποία συμφωνούμε, δεν συζητήθηκε όμως ούτε στη Διαρκή Επιτροπή να δοθεί χρόνος στην ολομέλεια, ομόφωνα πιστεύω να προβάλουμε το τόσο σημαντικό αυτό ζήτημα.
ΠΡΟΕΔΡΕΥΩΝ (Παναγιώτης Σγουρίδης): Κρατείται, κύριοι συνάδελφοι;
ΜΕΡΙΚΟΙ ΒΟΥΛΕΥΤΕΣ: Κρατείται.
ΓΕΩΡΓΙΟΣ ΣΟΥΡΛΑΣ: Κρατείται με τη σημείωση αυτή. 
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατείται και θα συζητηθεί κατά τον Κανονισμό.
Υπουργείου Εθνικής Παιδείας και Θρησκευμάτων
Μόνη συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις".
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Εθνικής 'Αμυνας
Μόνη συζήτηση επί της αρχής, των άρθρων και του συνόλου σχεδίου νόμου: "Κύρωση του Μνημονίου Συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού Πολεμικού Ναυτικού".
Ερωτάται το Σώμα γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής 'Αμυνας: "Κύρωση του Μνημονίου Συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού Πολεμικού Ναυτικού", έγινε δεκτό σε μόνη συζήτηση επί της αρχής, των άρθρων και του συνόλου και έχει ως εξής:
"Κύρωση του Μνημονίου Συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού 
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, το Μνημόνιο Συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού Πολεμικού Ναυτικού, που υπογράφηκε στην Αθήνα στις 18 Ιουλίου 1995, του οποίου το κείμενο σε πρωτότυπο στην ελληνική και αγγλική γλώσσα έχει ως εξής:
ΜΝΗΜΟΝΙΟ ΣΥΝΕΡΓΑΣΙΑΣ
ΜΕΤΑΞΥ ΤΟΥ ΒΑΣΙΛΙΚΟΥ ΠΟΛΕΜΙΚΟΥ
ΝΑΥΤΙΚΟΥ ΤΗΣ ΑΥΣΤΡΑΛΙΑΣ
ΚΑΙ ΤΟΥ ΕΛΛΗΝΙΚΟΥ ΠΟΛΕΜΙΚΟΥ ΝΑΥΤΙΚΟΥ
1. Το παρόν Μνημόνιο Συνεργασίας (εφεξής το "Μνημόνιο") διαλαμβάνει τους όρους συνεργασίας μεταξύ του Βασιλικού Πολεμικού Ναυτικού της Αυστραλίας (R.A.N.) και του Ελληνικού Πολεμικού Ναυτικού (Π.Ν.) (εφεξής αποκαλούμενα ως τα "Πολεμικά Ναυτικά") για συνεργασία στον τομέα της ανταλλαγής πληροφοριών αναφορικά με την προμήθεια, τη θέση σε επιχειρησιακή ετοιμότητα και τη συνεχή επιχειρησιακή υποστήριξη των πλοίων τύπου ΜΕΚΟ και του συναφούς κοινού εξοπλισμού τους σε χρήση ή προτεινόμενη για χρήση από τα δύο Πολεμικά Ναυτικά ή αναφορικά με οποιουσδήποτε άλλους τομείς κοινού ενδιαφέροντος.
Πεδίο Εφαρμογής
2. Τα δύο Πολεμικά Ναυτικά, οποτεδήποτε αποφασίσουν αμοιβαία να πράξουν τούτο, θα ανταλλάσσουν πληροφορίες πάνω σε θέματα αμοιβαίου ενδιαφέροντος που σχετίζονται με τα σκάφη και μπορούν:
(α) να ανταλλάσσουν πληροφορίες σχετικά με τον κοινό εξοπλισμό τον ενσωματωμένο στα σκάφη, συμπεριλαμβανομένων - αλλά όχι σε περιοριστική βάση - των εκθέσεων αστοχίας και διαθεσιμότητας του εξοπλισμού, των τροποποιήσεων που έχουν γίνει ή προτείνονται να γίνουν, των αποτελεσμάτων δοκιμών και ελέγχου, των πληροφοριών που αφορούν τις επισκευές, τη γενική ανακαίνιση και τη διοικητική μέριμνα (λογιστική υποστήριξη).
(β) να προσδιορίζουν τις ευκαιρίες για πράξεις συνεργασίας που αφορούν τα σχέδια μελλοντικής τοποθέτησης ναυτικού εξοπλισμού στα πλοία.
(γ) να προβαίνουν σε διευθετήσεις αναφορικά με το δανεισμό ή την πώληση εξοπλισμού κοινού για τα πλοία των αντίστοιχων Πολεμικών Ναυτικών.
(δ) να προβαίνουν σε διευθετήσεις για την από κοινού αγορά εξοπλισμού που κατασκευάζεται για τα πλοία στην Αυστραλία και στην Ελλάδα.
3. Καμία πληροφορία δεν θα ανταλλάσσεται, σύμφωνα με τους όρους του παρόντος Μνημονίου, που να προέρχεται από τρίτο μέρος χωρίς την προηγούμενη γραπτή έγκριση του τρίτου μέρους.
Εφαρμογή
4. Κάθε Πολεμικό Ναυτικό θα γνωστοποιεί στο άλλο το σύνδεσμό του (σημείο επαφής) που θα είναι επιφορτισμένος με τη διασφάλιση της προσήκουσας εκτέλεσης από τα Πολεμικά Ναυτικά των αντίστοιχων υποχρεώσεών τους, που πηγάζουν από το παρόν Μνημόνιο και ο οποίος θα ενεργεί ως η συντονιστική αρχή αναφορικά με όλα τα θέματα τα συνδεόμενα με το παρόν Μνημόνιο.
5. Οι προς ανταλλαγή πληροφορίες θα διοχετεύονται στο σύνδεσμο του Ναυτικού υποδοχής μέσω του Ναυτικού ή Στρατιωτικού Ακολούθου ή του αρμόδιου Διπλωματικού Λειτουργού που είναι διαπιστευμένος στη χώρα του αποστέλλοντος Ναυτικού.
6. Τα πραγματοποιούντα επίσκεψη μέλη του προσωπικού των αντίστοιχων Πολεμικών Ναυτικών, που είναι αναγκαία για την υλοποίηση των στόχων του παρόντος Μνημονίου, θα υπόκεινται στις συνήθεις διαδικασίες υποδοχής τους και στους κανονισμούς ασφάλειας. Οι δαπάνες που σχετίζονται με αυτές τις επισκέψεις θα βαρύνουν το Πολεμικό Ναυτικό, του οποίου το προσωπικό πραγματοποιεί την επίσκεψη.
Ασφάλεια
7. Σύμφωνα με τους όρους του παρόντος Μνημονίου δύνανται να ανταλλαγούν μόνο πληροφορίες που φέρουν τις εξής διαβαθμίσεις ασφάλειας, ήτοι, "ΑΔΙΑΒΑΘΜΗΤΟ", "ΑΠΟΡΡΗΤΟ", "ΕΜΠΙΣΤΕΥΤΙΚΟ".
8. 'Ολες οι πληροφορίες, που παρέχονται, κατέχονται ή χρησιμοποιούνται σύμφωνα με το παρόν Μνημόνιο, θα απολαύουν από το Ναυτικό υποδοχής του αυτού βαθμού προστασίας που αυτό παρέχει στο δικό του υλικό και στις δικές του 
 

Επιστροφή στην κορυφή



Σελίδα 9546 
Η σελίδα σε PDF 

Επιστροφή στην κορυφή



Σελίδα 9547 
Η σελίδα σε PDF 

Επιστροφή στην κορυφή



Σελίδα 9548 
Η σελίδα σε PDF 

Επιστροφή στην κορυφή



Σελίδα 9549 
Η σελίδα σε PDF 

Επιστροφή στην κορυφή



Σελίδα 9550 
Η σελίδα σε PDF 

Επιστροφή στην κορυφή



Σελίδα 9551 
Η σελίδα σε PDF 

Επιστροφή στην κορυφή



Σελίδα 9552 
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και του Μνημονίου που κυρώνεται από την πλήρωση της προϋποθέσεως της παραγράφου 13 αυτού."
ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Το Σώμα παρέσχε τη ζητηθείσα εξουσιοδότηση.
Του αυτού Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας Ασφαλείας της Δυτικοευρωπαϊκής 'Ενωσης".
Ερωτάται το Σώμα γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής 'Αμυνας: "Κύρωση της Συμφωνίας Ασφαλείας της Δυτικοευρωπαϊκής 'Ενωσης", έγινε δεκτό σε μόνη συζήτηση επί της αρχής, των άρθρων και του συνόλου και έχει ως εξής:
"Κύρωση της Συμφωνίας Ασφαλείας της Δυτικοευρωπαϊκής 'Ενωσης
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία Ασφαλείας της Δυτικοευρωπαϊκής 'Ενωσης που υπογράφηκε στις Βρυξέλλες την 28η Μαρτίου 1995, της οποίας το κείμενο σε πρωτότυπο στην αγγλική γλώσσα και σε μετάφραση στην ελληνική έχει ως εξής:
 

Επιστροφή στην κορυφή



Σελίδα 9553 
Η σελίδα σε PDF 

Επιστροφή στην κορυφή



Σελίδα 9554 
Η σελίδα σε PDF 

Επιστροφή στην κορυφή



Σελίδα 9555 
Η σελίδα σε PDF 

Επιστροφή στην κορυφή



Σελίδα 9556 
Η σελίδα σε PDF 

Επιστροφή στην κορυφή



Σελίδα 9557 
Η σελίδα σε PDF 

Επιστροφή στην κορυφή



Σελίδα 9558 
Η σελίδα σε PDF 

Επιστροφή στην κορυφή



Σελίδα 9559 
Η σελίδα σε PDF 

Επιστροφή στην κορυφή



Σελίδα 9560 
Δ.Ε.Ε.
ΣΥΜΦΩΝΙΑ ΑΣΦΑΛΕΙΑΣ
Τα Υψηλά Συμβαλλόμενα Μέρη, τα οποία εφεξής θα αποκαλούνται "τα Μέρη", της Συνθήκης Οικονομικής, Κοινωνικής και Πολιτιστικής Συνεργασίας και Συλλογικής 'Αμυνας, η οποία υπεγράφη στις Βρυξέλλες, στις 17 Μαρτίου 1948, όπως τροποποιήθηκε και συμπληρώθηκε από το Πρωτόκολλο το οποίο υπεγράφη στο Παρίσι στις 23 Οκτωβρίου 1954, και από τα άλλα Πρωτόκολλα και Προσαρτήματα τα οποία συνιστούν ένα ακέραιο μέρος της, η οποία εφεξής θα αποκαλείται ως "η Συνθήκη",
ΛΑΜΒΑΝΟΝΤΑΣ υπόψη τις αποφάσεις που ελήφθησαν από τα Υψηλά Συμβαλλόμενα Μέρη της Συνθήκης για την ίδρυση της Ευρωπαϊκής 'Ενωσης, με σκοπό τη δημιουργία μιας Κοινής Εξωτερικής Πολιτικής και Πολιτικής Ασφάλειας και τη Διακήρυξη της Δυτικοευρωπαϊκής 'Ενωσης,
ΕΠΙΒΕΒΑΙΩΝΟΝΤΑΣ ότι ουσιαστικές πολιτικές διαβουλεύσεις, τεχνική και βιομηχανική σύμπραξη, συνεργασία και επιχειρησιακός σχεδιασμός στα πλαίσια των ανθρωπιστικών και ειρηνευτικών σκοπών, όπως επίσης και επιχειρήσεις με σκοπό το χειρισμό κρίσεων εξυπηρετούν το σκοπό της επίτευξης των στόχων της Συνθήκης και της προαναφερθείσας Διακήρυξης,
ΑΝΑΓΝΩΡΙΖΟΝΤΑΣ ότι οι δραστηριότητες οι οποίες κατευθύνονται προς την επίτευξη αυτών των σκοπών απαιτούν την ανταλλαγή χαρακτηρισμένων πληροφοριών και σχετικού υλικού μεταξύ των Μερών,
ΑΝΑΓΝΩΡΙΖΟΝΤΑΣ την ανάγκη για επανεξέταση της απόφασης που αφορά στην ασφάλεια μέσα στη Δυτικοευρωπαϊκή 'Ενωση, η οποία υιοθετήθηκε από το Συμβούλιο της Δυτικοευρωπαϊκής 'Ενωσης στο έγγραφο της Δ.Ε.Ε. C (90) 53 της 21ης Μα|ου 1990,
ΠΡΑΤΤΟΝΤΑΣ εκ μέρους τους και εκ μέρους της Δυτικοευρωπαϊκής 'Ενωσης,
ΣΥΜΦΩΝΗΣΑΝ ΤΑ ΑΚΟΛΟΥΘΑ:
'Αρθρο 1
Τα Μέρη θα πρέπει:
1. Να προστατεύουν και να διαφυλάττουν τις χαρακτηρισμένες πληροφορίες και το υλικό των άλλων Μερών.
2. Να διατηρήσουν το χαρακτηρισμό ασφαλείας που επιβλήθηκε από οποιοδήποτε Μέρος με σεβασμό προς τις πληροφορίες και το υλικό που προέρχεται από αυτό το Μέρος και να κάνουν κάθε προσπάθεια για τη διαφύλαξη τέτοιων πληροφοριών και υλικού ανάλογα.
3. Να μη χρησιμοποιήσουν αυτές τις πληροφορίες και αυτό το υλικό για άλλους λόγους εκτός από αυτούς που καθορίστηκαν στη Συνθήκη και τις σχετικές με αυτή τη Συνθήκη αποφάσεις.
4. Να μην αποκαλύψουν τέτοιες πληροφορίες και τέτοιο υλικό σε τρίτα Μέρη χωρίς τη συγκατάθεση του Μέρους από το οποίο προέρχονται.
'Αρθρο 2
Σύμφωνα με το 'Αρθρο 1 αυτής της Συμφωνίας, θα δημιουργηθούν από τα Μέρη μια οργάνωση και προγράμματα εθνικής ασφάλειας, τα οποία θα βασίζονται στις συμφωνημένες βασικές αρχές και στα ελάχιστα επίπεδα ασφάλειας, τα οποία θα εφαρμοστούν στα συστήματα προστασίας ασφάλειας των Μερών για να εξασφαλιστεί η εφαρμογή ενός κοινού επιπέδου προστασίας.
'Αρθρο 3
1. Τα Μέρη θα εξασφαλίσουν ότι όλα τα άτομα της αντίστοιχης ιθαγένειάς τους τα οποία, κατά την εκτέλεση των επισήμων τους καθηκόντων, θα πρέπει ή θα μπορούν να έχουν πρόσβαση σε πληροφορίες ή υλικό το οποίο θα είναι χαρακτηρισμένο ως εμπιστευτικό και άνω, θα πρέπει να είναι απαλλαγμένοι υποψιών (καθαροί - cleared) πριν αναλάβουν τα καθήκοντά τους.
2. Οι διαδικασίες εκκαθάρισης (Clearance) ασφαλείας θα είναι σχεδιασμένες ώστε να καθορίζουν αν ένα άτομο μπορεί, λαμβάνοντας υπόψη την πίστη του και την αξιοπιστία του, να έχει πρόσβαση σε χαρακτηρισμένες πληροφορίες χωρίς να αποτελεί κίνδυνο για την ασφάλεια.
3. Κατόπιν απαίτησης, τα Μέρη θα παρέχουν αμοιβαία βοήθεια όσον αφορά στη διαδικασία εκκαθάρισης ασφαλείας.
'Αρθρο 4
Το 'Αρθρο 1 της παρούσας Συμφωνίας εφαρμόζεται στις χαρακτηρισμένες πληροφορίες και στο υλικό το οποίο θα αποκαλυφθεί ή θα διατεθεί από οποιοδήποτε Μέρος σε ένα άλλο Μέρος ή θα αποκαλυφθεί ή θα διατεθεί από ένα Μέρος σε ένα επικουρικό όργανο του Συμβουλίου και τανάπαλιν.
'Αρθρο 5
Ο Γενικός Γραμματέας θα πρέπει να εξασφαλίσει ότι οι σχετικές διατάξεις αυτής της Συμφωνίας θα εφαρμοστούν από τα επικουρικά όργανα του Συμβουλίου.
'Αρθρο 6
Η παρούσα Συμφωνία δεν θα εμποδίσει τα Μέρη από το να συνάψουν διμερείς συμφωνίες για τον ίδιο σκοπό. Οι υπάρχουσες διμερείς συμφωνίες θα παραμείνουν ανεπηρέαστες.
'Αρθρο 7
Η παρούσα Συμφωνία αντικαθιστά την απόφαση που αφορά στην ασφάλεια μέσα στη Δυτικοευρωπαϊκή 'Ενωση, η οποία υιοθετήθηκε από το Συμβούλιο της Δ.Ε.Ε. στο έγγραφο του Συμβουλίου της Δ.Ε.Ε. υπ' αρ.: C (90) 53 της 21ης Μα|ου 1990.
'Αρθρο 8
1. Η Συμφωνία θα είναι ανοιχτή για υπογραφή από τα Κράτη - Μέλη της Συνθήκης Οικονομικής, Κοινωνικής και Πολιτιστικής Συνεργασίας και Συλλογικής 'Αμυνας, η οποία υπεγράφη στις Βρυξέλλες, στις 17 Μαρτίου 1948, όπως τροποποιήθηκε και συμπληρώθηκε από το Πρωτόκολλο το οποίο υπεγράφη στο Παρίσι στις 23 Οκτωβρίου 1954 και από τα άλλα Πρωτόκολλα και Παραρτήματα τα οποία συνιστούν ένα ακέραιο μέρος της.
2. Ο Θεματοφύλακας της παρούσας Συμφωνίας θα είναι η Κυβέρνηση του Βελγίου.
3. Τα Κράτη θα μπορούν να εκφράσουν τη συμφωνία τους όσον αφορά στη δέσμευσή τους από την παρούσα Συμφωνία με:
α) υπογραφή χωρίς επιφύλαξη, όσον αφορά στην επικύρωση, την αποδοχή ή την έγκριση, ή
β) υπογραφή υπό την προϋπόθεση της επικύρωσης, της αποδοχής ή της έγκρισης, η οποία θα ακολουθηθεί από επικύρωση, αποδοχή ή έγκριση, ή
γ) προσχώρηση.
4. Η παρούσα Συμφωνία θα τεθεί σε ισχύ τριάντα ημέρες μετά από την ημερομηνία κατά την οποία τέσσερα Κράτη είτε θα έχουν υπογράψει τη Συμφωνία χωρίς επιφύλαξη όσον αφορά στην επικύρωση, την αποδοχή ή την έγκριση είτε θα έχουν καταθέσει ένα έγγραφο επικύρωσης, αποδοχής, έγκρισης 
 

Επιστροφή στην κορυφή



Σελίδα 9561 
ή προσχώρησης.
5. 'Οσον αφορά σε οποιοδήποτε Κράτος το οποίο θα καταθέσει ένα έγγραφο επικύρωσης, αποδοχής ή έγκρισης της παρούσας Συμφωνίας ή προσχώρησης σε αυτήν, αφού έχουν εκπληρωθεί οι όροι που διέπουν την έναρξη ισχύος, η επικύρωση, η αποδοχή, η έγκριση ή η προσχώρηση θα τεθεί σε ισχύ τριάντα ημέρες μετά την ημερομηνία κατάθεσης.
'Αρθρο 9
1. Μετά την έναρξη ισχύος της, η παρούσα Συμφωνία θα είναι ανοιχτή για προσχώρηση από Κράτη που γίνονται μέρη της Συνθήκης Οικονομικής, Κοινωνικής και Πολιτιστικής Συνεργασίας και Συλλογικής 'Αμυνας, η οποία υπεγράφη στις Βρυξέλλες, στις 17 Μαρτίου 1948, όπως τροποποιήθηκε και συμπληρώθηκε από το Πρωτόκολλο, το οποίο υπεγράφη στο Παρίσι στις 23 Οκτωβρίου 1954 και από τα άλλα Πρωτόκολλα και Προσαρτήματα τα οποία συνιστούν ένα ακέραιο μέρος της.
2. 'Οσον αφορά σε οποιοδήποτε Κράτος το οποίο προσχωρεί στη Συμφωνία, η Συμφωνία θα τεθεί σε ισχύ τριάντα ημέρες μετά από την ημερομηνία κατάθεσης του εγγράφου προσχώρησης στο Θεματοφύλακα.
'Αρθρο 10
Η παρούσα Συμφωνία μπορεί να καταγγελθεί από οποιοδήποτε Μέρος με γραπτή ειδοποίηση καταγγελίας, η οποία θα δοθεί στο Θεματοφύλακα, ο οποίος θα ενημερώσει όλα τα άλλα Μέρη σχετικά με αυτή την ειδοποίηση. Η καταγγελία θα τεθεί σε ισχύ ένα έτος μετά από τη λήψη της ειδοποίησης από το Θεματοφύλακα, αλλά δεν θα επηρεάσει τις αναληφθείσες υποχρεώσεις ή τα δικαιώματα και τα αποκλειστικά δικαιώματα τα οποία αποκτήθηκαν νωρίτερα από τα Μέρη, σύμφωνα με τις διατάξεις της παρούσας Συμφωνίας.
Σε μαρτυρία του παρόντος, οι υπογεγραμμένοι, δεόντως εξουσιοδοτημένοι σχετικά από τις Κυβερνήσεις τους, υπέγραψαν την παρούσα Συμφωνία.
Υπεγράφη στις Βρυξέλλες, στις 28 Μαρτίου 1995, σε ένα αντίγραφο στην Αγγλική και στη Γαλλική, τα κείμενα των οποίων ήταν εξίσου επίσημα και τα οποία θα κατατεθούν στα αρχεία της Βελγικής Κυβέρνησης και από τα οποία θα αποσταλούν επικυρωμένα αντίγραφα από την Κυβέρνηση του Βελγίου σε όλους τους άλλους υπογράφοντες.
Για την Κυβέρνηση του Βελγίου
(υπογραφή)
Η Κα Brigitte Minart
(Aναπληρωτής Μόνιμη Αντιπρόσωπος)
Για την Κυβέρνηση της Γαλλίας
(υπογραφή)
η Α.Ε. ο Κος Jean-Marie Guehenno
(Μόνιμος Αντιπρόσωπος)
Για την Κυβέρνηση της Ελλάδας
(υπογραφή)
η Α.Ε. ο Κος Αδαμάντιος Βακαλόπουλος
(Μόνιμος Αντιπρόσωπος)
Για την Κυβέρνηση του Λουξεμβούργου
(υπογραφή)
ο Κος Jean-Jacques Welfring
(Aναπληρωτής Μόνιμος Αντιπρόσωπος)
Για την Κυβέρνηση της Ολλανδίας
(υπογραφή)
ο Κος Peter Feith
(Aναπληρωτής Μόνιμος Αντιπρόσωπος)
Για την Κυβέρνηση του Ηνωμένου Βασιλείου
(υπογραφή)
ο Κος Roland Smith, CMG
(Επιφορτισμένος με τις υποθέσεις)
Για την Κυβέρνηση της Γερμανίας
(υπογραφή)
η Α.Ε. Dr. Rudiger Hartmann
(Mόνιμος Αντιπρόσωπος)
Για την Κυβέρνηση της Ιταλίας
(υπογραφή)
η Α.Ε. ο Κος Fabio Migliorini
(Μόνιμος Αντιπρόσωπος)
Για την Κυβέρνηση της Ισπανίας
(υπογραφή)
η Α.Ε. ο Κος Luis Javier Casanova
(Μόνιμος Αντιπρόσωπος)
Για την Κυβέρνηση της Πορτογαλίας
(υπογραφή)
η Α.Ε. ο Κος Antonio Martins da Crux
(Mόνιμος Αντιπρόσωπος)
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 8 παρ. 4 αυτής."
ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Το Σώμα παρέσχε τη ζητηθείσα εξουσιοδότηση.
Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας"
Ερωτάται το Σώμα γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής 'Αμυνας: "Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας", έγινε δεκτό σε μόνη συζήτηση επί της αρχής, των άρθρων και του συνόλου και έχει ως εξής:
"Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ.1 του Συντάγματος, η Συμφωνία Στρατιωτικής Συνεργασίας μεταξύ των Υπουργείων Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας, που υπογράφηκε στην Τιφλίδα στις 10 Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ ΣΤΡΑΤΙΩΤΙΚΗΣ ΣΥΝΕΡΓΑΣΙΑΣ
ΜΕΤΑΞΥ ΥΠΟΥΡΓΕΙΟΥ ΕΘΝΙΚΗΣ ΑΜΥΝΑΣ ΤΗΣ
ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΟΥ ΥΠΟΥΡΓΕΙΟΥ
ΑΜΥΝΑΣ ΤΗΣ ΓΕΩΡΓΙΑΣ
 

Επιστροφή στην κορυφή



Σελίδα 9562 
Το Υπουργείο Εθνικής 'Αμυνας της Ελληνικής Δημοκρατίας και το Υπουργείο 'Αμυνας της Γεωργίας, που στο εξής θα αναφέρονται ως Μέρη, σύμφωνα με τους όρους του Χάρτη των Ηνωμένων Εθνών, της Τελικής Πράξης της Δ.Α.Σ.Ε., του Χάρτη των Παρισίων και του Πρωτοκόλλου της Βιέννης του 1994, καθώς και άλλων εγγράφων του Ο.Α.Σ.Ε. και επιθυμώντας να αναπτύξουν στρατιωτική συνεργασία, συμφώνησαν τα εξής:
ΑΡΘΡΟ 1
Τα Μέρη καθιερώνουν στρατιωτική συνεργασία βάσει των αρχών της ισότητας και του αμοιβαίου οφέλους. Η συνεργασία περιλαμβάνει δραστηριότητες μεταξύ των Υπουργείων 'Αμυνας, των Γενικών Επιτελείων και των Ενόπλων Δυνάμεων των δύο χωρών στα πλαίσια των δυνατοτήτων τους.
ΑΡΘΡΟ 2
Η συνεργασία θα καλύψει τα ακόλουθα βασικά αντικείμενα και κατευθύνσεις:
- Εξοπλιστικά Προγράμματα-Αμυντική Βιομηχανία
- Υποστήριξη ΔΜ
- Στρατιωτική Επιμόρφωση και Εκπαίδευση.
ΑΡΘΡΟ 3
Η συνεργασία αυτή μπορεί να περιλαμβάνει τις παρακάτω δραστηριότητες:
- Επίσημες επισκέψεις και τακτικές συσκέψεις επιπέδου Υπουργών 'Αμυνας, Αρχηγών Γενικών Επιτελείων και λοιπών εκπροσώπων των Ενόπλων Δυνάμεων.
- Αμοιβαίες προσκλήσεις σε εκθέσεις υλικού, εξοπλισμού και σε στρατιωτικές ασκήσεις.
- Συμμετοχή σε επίσημες πολιτιστικές και άλλου είδους δραστηριότητες που οργανώνονται από τα Υπουργεία 'Αμυνας ή άλλες στρατιωτικές υπηρεσίες.
ΑΡΘΡΟ 4
Προκειμένου να υλοποιήσουν τους όρους της παρούσας Συμφωνίας τα Μέρη συντάσσουν, σε ετήσια βάση, το Πρόγραμμα/Σχέδιο Συνεργασίας του επόμενου έτους. Για να καθοριστεί το Πρόγραμμα, τα Μέρη θα ανταλλάσσουν προτάσεις με τη μορφή αιτήσεων. Οι αιτήσεις θα αποστέλλονται στο Γενικό Επιτελείο των Ενόπλων Δυνάμεων της Γεωργίας και στο Γ.Ε.ΕΘ.Α. της Ελληνικής Δημοκρατίας μέχρι την 15η Οκτωβρίου κάθε έτους.
Το Σχέδιο Συνεργασίας περιλαμβάνει: περιγραφή των δραστηριοτήτων, αριθμό συμμετεχόντων, διάρκεια και χρόνο των δραστηριοτήτων, καθώς και λοιπές αναγκαίες πληροφορίες.
Τα Σχέδια Συνεργασίας θα υπογράφονται από τους Αρχηγούς των Γενικών Επιτελείων 'Αμυνας ή από τους Επικεφαλείς των Αντιπροσωπειών στη χώρα κάθε Μέρους ή μέσω αλληλογραφίας, μέχρι την 1η Δεκεμβρίου κάθε έτους. Ειδικά αντικείμενα συνεργασίας στις κατευθύνσεις που καθορίσθηκαν, στην παρούσα Συμφωνία, μπορούν να απεικονίζονται σε διμερή πρωτόκολλα, που υπογράφονται από τους εκπροσώπους των Υπουργών 'Αμυνας. Σε περίπτωση ανάγκης τα Μέρη θα συγκροτούν εξειδικευμένες ομάδες εμπειρογνωμόνων.
ΑΡΘΡΟ 5
Τα Μέρη θα αναλάβουν την ευθύνη για δαπάνες συναφείς με την υλοποίηση των δραστηριοτήτων που προβλέπονται από τα Σχέδια Στρατιωτικής Συνεργασίας, βάσει της αρχής της αμοιβαιότητας.
Οι αντιπροσωπείες θα συνίστανται από 7 άτομα το ανώτερο, η κανονική σύνθεση θα πρέπει να περιορίζεται στα 4-5 άτομα.
Το επισκεπτόμενο Μέρος αναλαμβάνει τα παρακάτω:
- Δαπάνες ταξιδιού μετ' επιστροφής της αντιπροσωπείας από το σημείο αναχώρησης με προορισμό τη χώρα υποδοχής.
- Ημερήσια επιδόματα για τα μέλη της αντιπροσωπείας/αποστολής. 
- Ασφάλιση του ιδίου προσωπικού για ασθενείς και ατυχήματα, εφόσον η εθνική νομοθεσία της φιλοξενούσας χώρας δεν την προβλέπει.
- Δαπάνες συναφείς με τη μεταφορά ασθενούς στην πατρίδα του.
Η φιλοξενούσα χώρα αναλαμβάνει τα παρακάτω:
- Δαπάνες σχετικές με τις τοπικές διακινήσεις των αντιπροσωπειών από το σημείο άφιξης προς την περιοχή των προγραμματισμένων δραστηριοτήτων, καθώς και τις δαπάνες για πολιτιστικές εκδηλώσεις, που θα οργανωθούν.
- Δαπάνες που σχετίζονται με τη στάθμευση, ασφάλεια, συντήρηση και ανεφοδιασμό του στρατιωτικού αεροσκάφους, που μεταφέρει τη στρατιωτική αντιπροσωπεία, θα καλύπτονται από το φιλοξενούν Μέρος.
- Δαπάνες σπουδών για τους σπουδαστές σε όλα τα Στρατιωτικά Κέντρα και Ιδρύματα Στρατιωτικής Εκπαίδευσης.
- Οι δαπάνες που σχετίζονται με την εκπαίδευση σε ειδικευμένα αντικείμενα θα πραγματοποιούνται βάσει ξεχωριστών διμερών συμφωνιών.
ΑΡΘΡΟ 6
Τα Μέρη θα συνεργασθούν στο πλαίσιο των όρων που έχουν καθορισθεί από το Πρωτόκολλο της Βιέννης 1994, στην πρόσκληση των αντιπροσώπων των Μερών ως επισκεπτών στις ομάδες επιθεώρησης, κατά τη διάρκεια των επιθεωρήσεων στο έδαφος της τρίτης χώρας. Οι όροι της επίσκεψης θα καθορισθούν στη βάση της ως άνω Συμφωνίας.
Τα Μέρη εγγυώνται την ασφάλεια των πληροφοριών και στοιχείων, που αποκτούν από διμερείς επαφές, περιλαμβανομένων των εμπιστευτικών στοιχείων και αναλαμβάνουν την υποχρέωση να μην κάνουν χρήση αυτών, χωρίς προηγούμενη έγγραφη έγκριση του Μέρους που παρείχε τις πληροφορίες αυτές, καθώς και να μη διαβιβάζουν τις πληροφορίες αυτές σε τρίτο μέρος.
Οι προφορικές και έγγραφες πληροφορίες και στοιχεία που αποκτούνται από διμερείς επαφές διαφυλάσσονται σύμφωνα με την ισχύουσα κρατική νομοθεσία του κάθε Μέρους και δεν πρέπει να δημοσιευθούν στα μέσα μαζικής ενημέρωσης.
ΑΡΘΡΟ 7
Η Συμφωνία θα τεθεί σε ισχύ από την ημερομηνία ανταλλαγής διπλωματικών διακοινώσεων επί τη ολοκληρώσει της εσωτερικής διαδικασίας και θα ισχύει για πέντε (5) χρόνια. Θα ανανεωθεί αυτόματα για άλλα πέντε (5) έτη, εφόσον τα Μέρη δεν κοινοποιήσουν εγγράφως πρόθεση για διακοπή αυτής της Συμφωνίας.
Η παρούσα Συμφωνία μπορεί να διακοπεί προ της προαναφερθείσας ημερομηνίας, έξι (6) μήνες μετά τη λήψη έγγραφης κοινοποίησης τέτοιας πρόθεσης, εκ μέρους ενός εκ των Μερών.
Υπεγράφη στην Τιφλίδα την 10η Απριλίου 1997, σε δύο αντίγραφα στις ελληνική, γεωργιανή και αγγλική γλώσσες, όλα τα κείμενα είναι εξίσου αυθεντικά και σε περίπτωση διαφορών ερμηνείας, το κείμενο στην αγγλική γλώσσα θα υπερισχύει.
ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣΤΗΣ ΓΕΩΡΓΙΑΣΘ. ΠΑΓΚΑΛΟΣ ΙΡΑΚΛΙ ΜΕΝΑΓΚΑΡΙΣΒΙΛΙΥΠΟΥΡΓΟΣ ΥΠΟΥΡΓΟΣΕΞΩΤΕΡΙΚΩΝ ΕΞΩΤΕΡΙΚΩΝ(υπογραφή) (υπογραφή) 

Επιστροφή στην κορυφή



Σελίδα 9563 
Η σελίδα σε PDF 

Επιστροφή στην κορυφή



Σελίδα 9564 
Η σελίδα σε PDF 

Επιστροφή στην κορυφή



Σελίδα 9565 
Η σελίδα σε PDF 

Επιστροφή στην κορυφή



Σελίδα 9566 
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 7 αυτής."
ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση.
Εισερχόμαστε στo νομοσχέδιο του Υπουργείου Υγείας και Πρόνοιας: Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ" με την οποία τροποποιείται η από 24.5.1991 όμοια σύμβαση που κυρώθηκε με το ν.1964/1991".
Με επιστολή του στο Προεδρείο ο κ. Σταύρος Δήμας ορίζει για τη σύμβαση αυτή ως Kοινοβουλευτικό Eκπρόσωπο της Νέας Δημοκρατίας τον Βουλευτή Α' Πειραιώς κ. Βασίλειο Μιχαλολιάκο. 
Επίσης με επιστολή του στο Προεδρείο ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Kοινοβουλευτικό Eκπρόσωπο του Συνασπισμού τη Βουλευτή Α' Πειραιώς και Νήσων κ. Στέλλα Αλφιέρη και ως ειδικό αγορητή το Βουλευτή Ροδόπης κ. Μουσταφά Μουσταφά.
Από το Κομμουνιστικό Κόμμα Ελλάδος ο Κοινοβουλευτικός Εκπρόσωπος κ. Ορέστης Κολοζώφ ορίζει με επιστολή του ως ειδικό αγορητή το Βουλευτή κ. Σταύρο Παναγιώτου.
Εισηγητής του ΠΑ.ΣΟ.Κ. είναι ο κ. Νικόλαος Γκεσούλης, ο οποίος έχει το λόγο για είκοσι λεπτά.
ΝΙΚΟΛΑΟΣ ΓΚΕΣΟΥΛΗΣ: Κυρίες και κύριοι συνάδελφοι, χθες πληροφορήθηκα -όπως όλοι σας πιστεύω- ότι ο εισαγγελέας άσκησε ποινική δίωξη κατά των αδελφών Παπαγεωργίου την προηγούμενη ημέρα από τη συζήτηση και ψήφιση της τροποποιημένης σύμβασης για τη λειτουργία του Νοσοκομείου Παπαγεωργίου. Αυτό για μένα είναι ένα ερωτηματικό.
Αρκετό καιρό είναι εμφανής η προσπάθεια οργανωμένων και ορατών, πλέον, συμφερόντων που επιχειρούν να ματαιώσουν τη λειτουργία του νοσοκομείου ή στην καλύτερη περίπτωση να την καθυστερήσουν. Είναι ένα από τα καλύτερα νοσοκομεία στην Ευρώπη, ένα νοσηλευτικό ίδρυμα που θα αναβαθμίσει την παροχή υπηρεσιών υγείας στην περιοχή της Θεσσαλονίκης και ευρύτερα της Μακεδονίας μας.
Αυτό που προέχει και επιβάλλεται να γίνει είναι να δοθεί άμεσα στο λαό της Θεσσαλονίκης και της Μακεδονίας το σύγχρονο αυτό νοσοκομείο, η λειτουργία του οποίου θα αναβαθμίσει τη στάθμη παροχής υπηρεσιών. Αυτό θα κάνουμε με την ψήφιση από τη Βουλή της τροποποιημένης και βελτιωμένης σύμβασης, που είναι απόφαση της Κυβέρνησης και θα επικυρωθεί σήμερα από τη Βουλή.
Κυρίες και κύριοι συνάδελφοι, συζητούμε σήμερα την κύρωση της τροποποιημένης σύμβασης μεταξύ του Ελληνικού Δημοσίου και του Ιδρύματος Παπαγεωργίου που κυρώθηκε με το νόμο 1964/1991. Από τη σύμβαση αυτή ανεγέρθη ένα σύγχρονο νοσοκομείο εξακοσίων είκοσι πέντε κλινών, που έχει δυνατότητα να δεχθεί επτακόσιες πενήντα κλίνες, σε έκταση εκατόν πενήντα στρεμμάτων του ελληνικού δημοσίου, που παραχωρήθηκε στο νοσοκομείο αυτό.
Η σύμβαση 1964/1991, όπως είχε επισημάνει ο τότε εισηγητής και αείμνηστος Γιώργος Γεννηματάς, είχε αρκετές παραλήψεις και δεν προέβλεπε σημαντικά και απαραίτητα στοιχεία για τη λειτουργία του νοσοκομείου. 
Ως τέτοια ενδεικτικά αναφέρω:
Δεν προβλεπόταν η λειτουργία του νοσοκομείου στα πλαίσια του Εθνικού Συστήματος Υγείας. 
Δεν εντασσόταν στο σύστημα εφημεριών. 
Το σύστημα διοίκησης και διαχείρισης, παρ'όλη τη συμμετοχή του δημοσίου και της Ευρωπαϊκής 'Ενωσης, τόσο στο στάδιο ανέγερσης, όσο και στη διάρκεια της λειτουργίας, δινόταν εξ ολοκλήρου στο ίδρυμα.
Οι προσλήψεις του ιατρικού προσωπικού και των άλλων εργαζομένων στη νοσηλευτική αυτή μονάδα, ήταν στην κρίση της παραπάνω διοίκησης, δηλαδή του Ιδρύματος Παπαγεωργίου. 
Επίσης, δεν προβλεπόταν με αποσαφηνισμένο τρόπο η εγκατάσταση πανεπιστημιακών κλινικών με τρόπο αποδοτικό και κατάλληλο για εκπαίδευση των νέων ιατρών.
Τα ζητήματα αποτελεσματικού ελέγχου του νοσοκομείου και εποπτείας της λειτουργίας του νοσοκομείου δεν εξασφαλίζονταν από τη σύμβαση.
Γι'αυτούς τους λόγους, επιβλήθηκε η τροποποίηση της σύμβασης 1964/91, μια τροποποίηση η οποία έρχεται στη Βουλή αφού συναποδέχθηκαν και συμφώνησαν τα δύο συμβαλλόμενα μέρη, δημόσιο και "'Ιδρυμα Παπαγεωργίου". Και φθάσαμε στη σημερινή ιστορική ημέρα, που συζητούμε την κύρωση με νόμο της τροποποιημένης και βελτιωμένης σύμβασης, η οποία θα αποτελέσει την αφετηρία λειτουργίας του νοσοκομείου, θα αποτελέσει το κλειδί με το οποίο θα ανοίξουμε το νοσοκομείο.
Μέχρι να φθάσουμε εδώ, μεσολάβησε ένας καλοπροαίρετος, αλλά επίπονος διάλογος, μεταξύ του Υπουργείου Υγείας και Πρόνοιας και του Ιδρύματος Παπαγεωργίου, αναζητώντας και οι δύο πλευρές την καλύτερη και ιδανικότερη έναρξη λειτουργίας του νοσοκομείου αυτού.
Κυρίες και κύριοι συνάδελφοι, το ΠΑ.ΣΟ.Κ. θέλει την άμεση και σωστή λειτουργία του νοσοκομείου που ανεγέρθη. Το ΠΑ.ΣΟ.Κ. θέλει το νοσοκομείο ενταγμένο στο Εθνικό Σύστημα Υγείας, για να έχει πρόσβαση ο κάθε πολίτης της Θεσσαλονίκης και της ευρύτερης περιοχής. Το ΠΑ.ΣΟ.Κ. θέλει το νοσοκομείο αυτό να φιλοξενεί πανεπιστημιακές κλινικές και να αποτελεί θετική παράμετρο στην εκπαίδευση των φοιτητών της Ιατρικής Σχολής του Αριστοτελείου Πανεπιστημίου της Θεσσαλονίκης. Το ΠΑ.ΣΟ.Κ. θέλει, με τη λειτουργία και αυτού του νοσοκομείου, να δώσει υψηλού επιπέδου υπηρεσίες υγείας στους πολίτες με το χαρακτήρα της δημόσιας υγείας.
Για όλους αυτούς τους λόγους, γίνονται οι πιο κάτω αλλαγές και τροποποιήσεις, που συμφωνήθηκαν μεταξύ των δύο συμβαλλομένων μερών και που οι κυριότερες είναι:
Το άρθρο 1 της σύμβασης, που αναφέρεται στο ιδρυτικό του νοσοκομείου, στη νομική μορφή και στο χαρακτήρα του νοσοκομείου.
Στο άρθρο 2 της σύμβασης, διευκρινίζεται ο μη κερδοσκοπικός χαρακτήρας του νοσοκομείου και επισημαίνεται ότι το νοσοκομείο δεν μπορεί να μετατραπεί σε κερδοσκοπική επιχείριση, που έχει σκοπό το κέρδος. Τα πάσης φύσεως έσοδά του θα διατίθενται για την κάλυψη λειτουργικών δαπανών, τη συντήρηση, την ανανέωση και τον εκσυγχρονισμό του ιατρικού εξοπλισμού του νοσοκομείου. Τυχόν πλεόνασμα, θα διατίθεται στο ελληνικό δημόσιο. Επίσης, το νοσοκομείο εναρμονίζεται λειτουργικά με τα νοσοκομεία του Εθνικού Συστήματος Υγείας, αφού υπάγεται στο συγκρότημα Θεσσαλονίκης και εφημερεύει στα πλαίσια του συγκροτήματος της Θεσσαλονίκης στο Εθνικό Σύστημα Υγείας.
Το άρθρο 7 της σύμβασης, αναφέρεται στον οικονομικό και διαχειριστικό έλεγχο και στα όργανα ελέγχου του νοσοκομείου. Με τη διάταξη αυτή, προβλέπεται η διενέργεια τακτικών και εκτάκτων ελέγχων στην οικονομική διαχείριση του νοσοκομείου από ορκωτούς ελεγκτές, που ορίζονται από το Υπουργείο Υγείας και Πρόνοιας.
Η παράγραφος 1 του άρθρου 14 της σύμβασης, αναφέρεται στην ονομασία του νοσοκομείου, στην εγκατάσταση πανεπιστημιακών κλινικών, εργαστηρίων και μονάδων.
Με την παράγραφο 3 του άρθρου 14 της σύμβασης, καθορίζεται η δυνατότητα εγκατάστασης πανεπιστημιακών κλινικών, εργαστηρίων και μονάδων με το αυτό καθεστώς που ισχύει και στα κρατικά νοσοκομεία.
Το άρθρο 15 της σύμβασης αναφέρεται στη διοίκηση του 
 

Επιστροφή στην κορυφή



Σελίδα 9567 
νοσοκομείου. Το διοικητικό συμβούλιο είναι επταμελές και αποτελείται από τον πρόεδρο, τον αντιπρόεδρο και πέντε μέλη. 
Ο πρόεδρος και ο αντιπρόεδρος, σύμφωνα με την αρχική σύμβαση, εκλέγονταν από το συμβούλιο μεταξύ των μελών και στην πρώτη συνεδρίασή του, μετά το διορισμό.
Τα μέλη διορίζονται από τον Υπουργό Υγείας και Πρόνοιας, εκ των οποίων τα τρία υποδεικνύονται από το 'Ιδρυμα Παπαγεωργίου, τα τρία επιλέγονται από τον Υπουργό και ένα μέλος επιλέγεται από κοινού, από τον Υπουργό Υγείας και Πρόνοιας και από το 'Ιδρυμα Παπαγεωργίου. 
Σε περίπτωση διαφωνίας, η επιλογή του μέλους αυτού γίνεται από πενταμελή επιτροπή, την οποία αποτελούν ο Πρόεδρος του Ιατρικού Συλλόγου, ο Πρόεδρος της Διοικούσης Επιτροπής του Περιφερειακού Τμήματος Κεντρικής Μακεδονίας του Τεχνικού Επιμελητηρίου Ελλάδος, ο Πρόεδρος του Δικηγορικού Συλλόγου Θεσσαλονίκης, ο εκπρόσωπος του Νομαρχιακού Συμβουλίου Θεσσαλονίκης και ο εκπρόσωπος της Τοπικής 'Ενωσης Δήμων και Κοινοτήτων. Η απόφαση της επιτροπής αυτής είναι υποχρεωτική για τα συμβαλλόμενα μέρη.
Ως μέλη του διοικητικού συμβουλίου διορίζονται πρόσωπα με εμπειρία σε θέματα οργάνωσης και διοίκησης νοσοκομείων και με ιδιαίτερο κύρος.
Κωλύματα διορισμού των μελών είναι:
Πρώτον, να μην έχουν συμμετοχή στο διοικητικό συμβούλιο άλλης μονάδας παροχής υγείας του ιδιωτικού τομέα.
Δεύτερον, η επαγγελματική συναλλαγή με το νοσοκομείο ως προμηθευτού ή εργολάβου ή μέλους του διοικητικού συμβουλίου ή μετόχου συμβουλίου ή υπαλλήλου εταιρείας που προμηθεύει με οποιοδήποτε προϊόν το νοσοκομείο.
Τρίτον, ο βαθμός συγγενείας μεταξύ των μελών μέχρι τετάρτου βαθμού εξ αίματος ή εξ αγχιστείας, ή όταν υπάρχει συζυγική σχέση.
Τέταρτον, να μην συντρέχουν τα κωλύματα του άρθρου 22 του υπαλληλικού κώδικα.
Το άρθρο 16 αναφέρεται στις αρμοδιότητες του διοικητικού συμβουλίου, στον εσωτερικό κανονισμό λειτουργίας και στις προσλήψεις του προσωπικού.
Το διοικητικό συμβούλιο καταρτίζει εντός τριών μηνών από την κύρωση με νόμο της παρούσας σύμβασης, τον εσωτερικό κανονισμό λειτουργίας του νοσοκομείου, ο οποίος εγκρίνεται από τους Υπουργούς Οικονομικών και Υγείας και Πρόνοιας.
Με τις διατάξεις του άρθρου αυτού, καθορίζονται οι βασικές αρχές που προσδιορίζουν το δημόσιο χαρακτήρα του νοσοκομείου και αναφέρω συγκεκριμένα: 
Πρώτον, ο αριθμός, οι κατηγορίες, οι ειδικότητες και τα προσόντα διορισμού όλου του προσωπικού στα πλαίσια των οριζομένων από το προεδρικό διάταγμα για το ενιαίο πλαίσιο οργάνωσης του νοσοκομείου.
Δεύτερον, η πρόσληψη του προσωπικού γίνεται με συμβάσεις ορισμένου χρόνου, οι οποίες μπορούν μετά από κλήση να ανανεώνονται.
Τρίτον, οι συνολικές αμοιβές του πάσης φύσεως προσωπικού είναι ανάλογες με τις αμοιβές αυτών που υπηρετούν στα νοσηλευτικά ιδρύματα του Εθνικού Συστήματος Υγείας.
Τέταρτον, η απογευματινή λειτουργία τμημάτων, μονάδων εργαστηρίων καθώς και του χειρουργείου με τις προϋποθέσεις που ορίζονται από τις διατάξεις του άρθρου 21, του ν.2519/97 και όπως ειδικότερα θα καθορίζεται με τον εσωτερικό κανονισμό λειτουργίας του νοσοκομείου.
Πέμπτον, το ειδικευμένο ιατρικό προσωπικό επιλέγεται από συμβούλιο κρίσης, σύμφωνα με τις διατάξεις του ν.2519/97, δηλαδή όπως και στα νοσοκομεία του Εθνικού Συστήματος Υγείας.
'Εκτον, η σύσταση θέσεων ειδικευμένων γιατρών και η τοποθέτηση αυτών γίνεται με τις ισχύουσες για τα λοιπά νοσοκομεία διατάξεις. 
'Εβδομον, το λοιπό προσωπικό, νοσηλευτικό, διοικητικό και παραϊατρικό προσλαμβάνεται μετά από επιλογή κατά τις διατάξεις του άρθρου 18 του ν.2190/1994, όπως ισχύει κάθε φορά ύστερα από προκήρυξη θέσεων του Διοικητικού Συμβουλίου του Νοσοκομείου.
'Ογδοον, το διοικητικό συμβούλιο του νοσοκομείου δύναται να προσλαμβάνει πάσης φύσεως προσωπικό για την αντιμετώπιση εκτάκτων και εποχιακών αναγκών, για εξάμηνο χρονικό διάστημα, δυνάμενο να ανανεωθεί και για ένα ακόμα εξάμηνο, σύμφωνα με τα προβλεπόμενα από τις διατάξεις του ν. 2190/94.
'Ενατον, ο γενικός διευθυντής προσλαμβάνεται από το διοικητικό συμβούλιο του νοσοκομείου με σύμβαση ορισμένου χρόνου, με ανάλογες διαδικασίες επιλογής προσόντων και αρμοδιότητες που εφαρμόζονται στους γενικούς διευθυντές του Εθνικού Συστήματος Υγείας.
Δέκατον, δύναται να αποσπάται πάσης φύσεως προσωπικό για ένα εξάμηνο, δυνάμενο να παραταθεί για ένα ακόμα εξάμηνο στα νοσηλευτικά ιδρύματα του Εθνικού Συστήματος Υγείας μετά απο αίτησή του και γνώμη του Διοικητικού Συμβουλίου και των οικείων νοσοκομείων μετά από απόφαση του Υπουργού Υγείας και Πρόνοιας.
Τέλος, για τις προμήθειες, τις μισθώσεις και τις εκμισθώσεις ακινήτων, εν γένει αγορές και εκποιήσεις ακινήτων, εκποιήσεις κινητών, αναθέσεις και εκπονήσεις μελετών καθώς και εκτελέσεις έργων, εφαρμόζονται οι διατάξεις που ισχύουν στα νομικά πρόσωπα δημοσίου δικαίου.
Κυρίες και κύριοι συναδελφοι, στο άρθρο 17 που αναφέρεται στις αρμοδιότητες του προέδρου, οι τροποποιήσεις έχουν να κάνουν με τη διάταξη που καθορίζονται οι αρμοδιότητες του Προέδρου του Διοικητικού Συμβουλίου, οι οποίες είναι αντίστοιχες με τις αρμοδιότητες των Προέδρων του Διοικητικού Συμβουλίου των Νοσοκομείων του Εθνικού Συστήματος Υγείας.
Κυρίες και κύριοι συνάδελφοι, ολοκληρώνοντας την εισήγησή μου, θεωρώ χρέος μου να φέρω στη μνήμη όσων ψήφισαν την προηγούμενη σύμβαση και να κάνω γνωστό σε όσους συναδέλφους δεν ήταν Βουλευτές το 1991 που ψηφίστηκε η σύμβαση εκείνη με το ν. 1964, τα εξής:
Πρώτον, η σύμβαση εκείνη ψηφίστηκε από όλες τις πλευρές της Βουλής. Παρ' όλες τις επιφυλάξεις που είχε το κόμμα μας τότε και που με πολύ γλαφυρό τρόπο είχε επισημάνει ο Κοινοβουλευτικός μας Εκπρόσωπος και στηλοβάτης του Εθνικού Συστήματος Υγείας, ο αείμνηστος Γιώργος Γεννηματάς, είχε αναφερθεί τότε ότι ψηφίζουμε τη σύμβαση εκείνη επισημαίνοντας όλες τις αδυναμίες και τις ελλείψεις που είχε.
Την ψήφισε το ΠΑ.ΣΟ.Κ. τότε για δύο λόγους. Ο ένας λόγος ήταν να γίνει το νοσοκομείο αυτό και μετά να κάνουμε τροποποιήσεις όταν θα άρχιζε να λειτουργεί. Αυτά είναι γραμμένα στα Πρακτικά της Βουλής το καλοκαίρι του 1991 και σήμερα βρισκόμαστε να το υλοποιούμε αυτό.
Δεύτερον, τότε είχε τοποθετηθεί όλη η Βουλή και είχε πει ότι θέλει να τιμήσει τους ευεργέτες, τους δωρητές αυτής της προσπάθειας που γινόταν.
Κυρίες και κύριοι συνάδελφοι, ως τελευταία παράγραφο στην τοποθέτησή μου θέλω να πω ότι είμαστε ως ΠΑ.ΣΟ.Κ. υπέρ της ανθρωπιάς του κράτους. Αυτό όμως δεν σημαίνει ότι δεν μπορεί μία κοινωνία αλληλεγγύης και οι πολίτες να συνδράμουν το κράτος σε τέτοιες προσπάθειες που αφορούν τη υγεία και τη ζωή των πολιτών.
'Οσα χρήματα και αν ξοδεύει το κράτος -ξοδεύει πολλά το ΠΑΣΟΚ- για την υγεία θα είναι πάντα λίγα. Εύχομαι τέτοιες πράξεις, όπως των δωρητών, να βρουν μιμητές.
Κυρίες και κύριοι συνάδελφοι, σας καλώ να ψηφίσουμε αυτήν την τροποποιημένη και βελτιωμένη σύμβαση που αποτελεί κλειδί για να ανοίξουμε το νοσοκομείο, γιατί αυτό το νοσοκομείο το έχει ανάγκη η Θεσσαλονίκη και η ευρύτερη περιοχή. Οφείλουμε να το κάνουμε και δεν έχει κανένας δικαίωμα να αντισταθεί στην ψήφιση αυτής της τροποποιημένης και βελτιωμένης σύμβασης που θα δώσει τη δυνατότητα πρόσβασης όλων των πολιτών σε αυτό το νοσοκομείο. Σας ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την 
 

Επιστροφή στην κορυφή



Σελίδα 9568 
έκθεσή της στο σχέδιο νόμου του Υπουργείου Δημόσιας Τάξης: "Υπηρεσίες συνοριακής φύλαξης, δήλωση περιουσιακής κατάστασης αστυνομικών και άλλες διατάξεις".
Εκ μέρους του Προέδρου του Δημοκρατικού Κοινωνικού Κινήματος κ. Τσοβόλα μας γνωστοποιείται ότι ειδικός αγορητής του κόμματός του για τη συζήτηση αυτής της σύμβασης θα είναι ο Βουλευτής Γεώργιος Ρόκος και Κοινοβουλευτικός Εκπρόσωπος ο Βουλευτής κ. Αναστάσιος Ιντζές.
Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα εννέα μαθητές και τρεις συνοδοί-δάσκαλοι από το 26ο Δημοτικό Σχολείο Πειραιά.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)
Ο εισηγητής της Νέας Δημοκρατίας κ. Ορφανός έχει το λόγο.
ΓΕΩΡΓΙΟΣ ΟΡΦΑΝΟΣ: Κυρίες και κύριοι συνάδελφοι, η Βουλή καλείται σήμερα να συζητήσει ένα ιδιαίτερα φλέγον ζήτημα, τη λειτουργία του Νοσοκομείου Παπαγεωργίου των δυτικών συνοικιών της Θεσσαλονίκης.
Είναι χρήσιμο να γίνει μια μικρή αναδρομή στο ιστορικό της υποθέσεως αυτού του νοσοκομείου. Η Θεσσαλονίκη διαθέτει αρκετά νοσοκομεία τα οποία όμως βρίσκονται χωροταξικά τοποθετημένα σε ακτίνα ενός χιλιομέτρου προς το κέντρο και ανατολικά της πόλεως. 'Ετσι τη δεκαετία του 1980 κατέστη επιτακτική η ανάγκη κατασκευής ενός νοσοκομείου στη δυτική πλευρά της πόλεως όπου διαμένουν περίπου τετρακόσιες χιλιάδες κάτοικοι. Το νοσοκομείο αυτό με σύγχρονα επιστημονικά μέσα και μηχανήματα θα βοηθούσε αφενός μεν στην αποσυμφόρηση της λειτουργίας των σχεδόν κορεσμένων νοσοκομείων που ήδη λειτουργούσαν και θα προσέφερε ένα μεγαλύτερο αριθμό κρεβατιών ιδιαίτερα σε μία υποβαθμισμένη περιοχή της Θεσσαλονίκης.
Το 1990 η Κυβέρνηση της Νέας Δημοκρατίας με αποφασιστικά βήματα και μετά την εμφάνιση των αδελφών Παπαγεωργίου προχώρησε στη διάθεση του καταλλήλου χώρου και στην υπογραφή της σύμβασης για την κατασκευή του νοσοκομείου. Ο νόμος 1964/91 που προέβλεπε την κατασκευή και λειτουργία του νοσοκομείου εψηφίσθη ομόφωνα από τη Βουλή των Ελλήνων. Το Σεπτέμβριο του 1993 είχαν ολοκληρωθεί οι μελέτες και η δημοπράτηση του έργου.
'Εγινε η θεμελίωσή του σε ιδιαίτερα ταχείς ρυθμούς. Για εμάς τους Θεσσαλονικείς ήταν μια θετική έκπληξη και η ταχύτητα με την οποία εκτελέστηκε το έργο αλλά και το γεγονός ότι δεν σημειώθηκαν εμφανείς υπερβάσεις στον προϋπολογισμό του έργου κάτι ασύνηθες για τα ελληνικά δεδομένα.
'Ηταν όμως ιδιαίτερα αρνητική η έκπληξή μας από το γεγονός ότι από το τέλος του 1995 μέχρι σήμερα το νοσοκομείο δεν έχει λειτουργήσει και ακόμη σήμερα το μέλλον του είναι άδηλο. Η Κυβέρνηση του ΠΑΣΟΚ η οποία παρέλαβε από τον Οκτώβριο του 1993 θυμήθηκε ότι ορισμένα πράγματα στη σύμβαση που και το ΠΑΣΟΚ είχε ψηφίσει, δεν της άρεσαν. Γι' αυτό ξεκίνησε μία ατέρμονη σειρά συζητήσεων για την τροποποίηση των συμβάσεων. 
Εδώ τίθεται το πρώτο βασικό ερώτημα: Γιατί η Κυβέρνηση άφησε να περάσουν δυόμισι χρόνια και δεν ζήτησε εξαρχής την τροποποίηση της αρχικής συμβάσεως αφού έτσι πίστευε ότι έπρεπε να γίνει. Αδιαφορία; Φθηνός υπολογισμός, καιροσκοπισμός; 'Ασε να τελειώσει το έργο και βλέπουμε; 'Η ξαφνική ανακάλυψη της διαφωνίας; 
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
'Ο,τι και να συμβαίνει, γιατί έτσι έπρεπε να γίνει, το ΠΑ.ΣΟ.Κ και η Κυβέρνηση...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε;
ΓΕΩΡΓΙΟΣ ΟΡΦΑΝΟΣ: Ορίστε, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επειδή αυτό το θέμα της ημερομηνίας, για το πότε δηλαδή τελείωσε το νοσοκομείο έχει αποπροσανατολίσει την κοινή γνώμη, το συζητήσαμε εκτενώς από όλα τα Βήματα και τελευταία στην κοινοβουλευτική επιτροπή ο κ.Σκουλάκης έδωσε όλα τα στοιχεία. Καταθέτω το έγγραφο του ιδίου του ιδρύματος, για να πληροφορηθούν οι Βουλευτές και η κοινή γνώμη, έγγραφο της 27ης Μαϊου 1997 προς το Υπουργείο που λέει: "Σας υποβάλλουμε το υπ'αριθμόν έγγραφο της αναδόχου εργοληπτικής εταιρείας "ΜΗΧΑΝΙΚΗ Α.Ε." του έργου "Ανέγερση Νοσοκομείου Παπαγεωργίου Δυτικής Θεσσαλονίκης", με το οποίο γνωστοποιείται, ότι την 26η Μαϊου 1997 περαιώθηκαν οι κατασκευές του έργου, για να λάβετε γνώση".
Το καταθέτω στα Πρακτικά.
(Στο σημείο αυτό ο Υπουργός Υγείας και Πρόνοιας κ.Γείτονας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας θυμίζω δε, κύριε συνάδελφε, ότι από την αρχική σύμβαση προεβλέπετο ότι ο Υπουργός Υγείας διορίζει το διοικητικό συμβούλιο και έχει δικαίωμα να διορίζει διοικητικό συμβούλιο μόνο μετά την αποπεράτωση των κτιριακών εργασιών και στο διάστημα μέχρι την ολοκλήρωση του εξοπλισμού. Ολοκλήρωση δε του εξοπλισμού γίνεται αυτές τις ημέρες, με στοιχεία που έχουμε καταθέσει. Και αρχίζετε και λέτε για 1995,1996, για δυόμισι χρόνια!
Επιτέλους, να καταλάβουν και οι συνάδελφοι και ο ελληνικός λαός ποια είναι η πραγματικότητα σε σχέση με την πορεία των εργασιών ανέγερσης αυτού του νοσοκομείου.
ΓΕΩΡΓΙΟΣ ΟΡΦΑΝΟΣ: Δικαίως, κύριε Υπουργέ, εξανίστασθε. 'Οταν κάποιος αισθάνεται ένοχος, μέσα του ψάχνει να βρει πώς θα δικαιολογήσει τα αδικαιολόγητα.
'Εχω ετοιμαστεί, κύριε Υπουργέ, για το συγκεκριμένο έγγραφο και θα απαντήσω στη συνέχεια της ομιλίας. Δεν είναι κάτι καινούριο που μας φέρατε, το ξέραμε. Υπήρχε κατατεθειμένο στα Πρακτικά.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Η κοινή γνώμη δεν το ξέρει.
ΓΕΩΡΓΙΟΣ ΟΡΦΑΝΟΣ: Η κοινή γνώμη το ξέρει πολύ καλά και ξέρει πολύ καλά ότι τριάντα μήνες το νοσοκομείο δεν λειτουργεί.
'Ο,τι και να συμβαίνει, το ΠΑ.ΣΟ.Κ. και η Κυβέρνηση Σημίτη υποθήκευσαν με τις ενέργειες τους το χρόνο έναρξης λειτουργίας ενός νοσοκομείου το οποίο είναι απαραίτητο για την ευρύτερη περιοχή της Θεσσαλονίκης και της Μακεδονίας. 'Εκτοτε, η κοινή γνώμη παρακολουθεί άλλοτε με αμηχανία και άλλοτε με αγανάκτηση την ανικανότητα της Κυβέρνησης να θέσει σε λειτουργία ένα νοσοκομείο στο οποίο ξοδεύτηκαν σχεδόν τριάντα δισεκατομμύρια (30.000.000.000) δραχμές.
Σήμερα έρχεται προς κύρωση η τροποποίηση της αρχικής σύμβασης μεταξύ του ελληνικού δημοσίου και του "Ιδρύματος Παπαγεωργίου". Κάθε καλόπιστος πολίτης που θα μελετήσει αυτήν την τροποποιημένη σύμβαση, θα καταλήξει στο συμπέρασμα, ότι βασικός λόγος της ύπαρξής της είναι ο πλήρης και κομματικός έλεγχος της διοικήσεως του νοσοκομείου και της διαδικασίας των προσλήψεων. Δεν μπορούσε η ΠΑ.ΣΟ.Κική ψυχή των κυβερνώντων να ανεχθεί και να αντέξει ότι μπορεί να λειτουργεί οτιδήποτε και να μην το ελέγχουν. Και για του λόγου το αληθές, θα υπενθυμίσω, ότι έγιναν συσκέψεις του Υπουργού Υγείας και Πρόνοιας με τους Βουλευτές του ΠΑ.ΣΟ.Κ. της Θεσσαλονίκης για το πώς θα μεθοδευθεί "καλύτερα" η λειτουργία του νοσοκομείου. Λες και δεν υπήρχαν Βουλευτές των άλλων κομμάτων της Θεσσαλονίκης, οι οποίοι ενδιαφέρονταν για την ουσιαστική επίλυση του προβλήματος. Βέβαια, ίσως η παρουσία τους δεν επέτρεπε εσωτερικούς και κομματικούς σχεδιασμούς για το ΠΑ.ΣΟ.Κ.
Σε αυτό το σημείο να υπενθυμίσω, ότι ο Πρόεδρος της Νομαρχιακής Επιτροπής Υγείας της Νομαρχίας Θεσσαλονίκης, κ.Μιχάλης Λιάκος, γνωστό και αξιόλογο στέλεχος του ΠΑ.ΣΟ.Κ. στη Θεσσαλονίκη, δήλωσε την 1η Ιουνίου του 1997 σε εκδήλωση του Ιατρικού Συλλόγου Θεσσαλονίκης επί λέξει το εξής: "Στα βουλευτικά γραφεία πέφτουν βροχή τα ραβασάκια 
 

Επιστροφή στην κορυφή



Σελίδα 9569 
από ψηφοφόρους που διεκδικούν την κατάληψη μίας θέσεως στο νέο νοσοκομείο". Και βέβαια τους Βουλευτές του ΠΑ.ΣΟ.Κ. γνώριζε και τη λειτουργία των γραφείων τους υπονοούσε. Γιατί τη δική μας λειτουργία δεν την ξέρει.
ΧΡΗΣΤΟΣ ΟΙΚΟΝΟΜΟΥ: Μα, κύριε Ορφανέ...
ΓΕΩΡΓΙΟΣ ΟΡΦΑΝΟΣ: Μπορείτε να απαντήσετε. Δεν χρειάζεται να εκνευρίζεστε. Δικά σας λόγια είναι, όχι δικά μου. Εγώ μεταφέρω τι είπατε εσείς.
ΧΡΗΣΤΟΣ ΟΙΚΟΝΟΜΟΥ: Απαντάει η σύμβαση.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι να μην ενοχλείτε τον ομιλητή.
ΓΕΩΡΓΙΟΣ ΟΡΦΑΝΟΣ: Ο έλεγχος του νοσοκομείου ήταν το βασικό πρόβλημα του ΠΑΣΟΚ και της κυβέρνησής του. Και βέβαια τα άρθρα της τροποποιημένης σύμβασης όπως τα ακούσαμε πριν από λίγο από τον εισηγητή της Συμπολίτευσης ουσιαστικά δεν διαφοροποιούν τίποτε εκτός από αυτά που αφορούν τη λειτουργία. 
Και να εξηγήσω γιατί: Τροποποιείται το άρθρο 1 γιατί λέει, δεν θέλουμε να είναι κερδοσκοπική επιχείρηση. Μα, νομίζω ότι η αρχική σύμβαση ακριβώς αυτό προέβλεπε ότι δεν ήταν κερδοσκοπική επιχείρηση. Αντιθέτως εδώ στο άρθρο 1 παράγραφος 2 προστίθεται ότι, τυχόν πλεόνασμα θα περάσει στο ελληνικό δημόσιο. Δεν το κατάλαβα. Αν δηλαδή έχουμε μία καλή λειτουργία από την οποία θα προκύψει ένα πλεόνασμα -δεν το βλέπω πως θα γινόταν, αλλά αν προέκυπτε- δεν θα μπορεί να χρησιμοποιηθεί για το νοσοκομείο; Πρέπει να το πάρει το ελληνικό δημόσιο;
Μετά έχουμε το άρθρο 7 το οποίο μιλάει για τον οικονομικό έλεγχο του νοσοκομείου και επιβάλλει λέει έναν έλεγχο από δύο ορκωτούς λογιστές. Η ερώτησή μου είναι: Μέχρι σήμερα που δεν υπάρχει αυτή η σύμβαση -εγώ ξέρω ότι έχουν γίνει δώδεκα έλεγχοι από ορκωτούς λογιστές- ποιος σταμάτησε τους ελέγχους που έχουν γίνει; Και επίσης, αν στη σύμβαση μέσα περιέχεται ή όχι η δυνατότητα όλων των ελέγχων που προβλέπεται στο δημόσιο υπόλογο. 'Ετσι είναι γραμμένο στην αρχική σύμβαση.
Τι θέλω να καταδείξω με αυτό, κυρίες και κύριοι συνάδελφοι; 'Οτι δεν υπήρχαν οι άλλοι λόγοι για να γίνει η τροποποίηση. Ο βασικός στόχος ήταν πώς θα υποτάξουμε το νοσοκομείο.
Αυτόν, λοιπόν, τον έλεγχο τον πετυχαίνουμε με τα άρθρα της τροποποιημένης συμβάσεως που αφορούν τις προσλήψεις είτε ιατρικού προσωπικού με ειδικό ΣΚΕΙΟΠΝΙ είτε του υπολοίπου προσωπικού με ΑΣΕΠ τα οποία άρθρα όμως αφήνουν πολλά κενά μέσω της δυνατότητας που παρέχεται για την απόσπαση προσωπικού από άλλα νοσοκομεία αλλά και την πρόσληψη ελεγχόμενου προσωπικού δήθεν για έκτακτες και εποχιακές ανάγκες και την εν συνεχεία δυνατότητα μοριοδότησης της προηγουμένης παραμονής τους στο νοσοκομείο άρα και την ενίσχυση της τελικής προσλήψεώς των .
Είστε εκτεθειμένοι, κύριοι της κυβέρνησης, απέναντι στο λαό της Θεσσαλονίκης απέναντι στο λαό της Μακεδονίας. Χαρακτήρισα στη συζήτησή μας στην κοινοβουλευτική επιτροπή πως το σύγχρονο άγος του ΠΑΣΟΚ απέναντι στον ελληνικό λαό ...
ΦΟΙΒΟΣ ΙΩΑΝΝΙΔΗΣ: Ποιο είναι αυτό;
ΓΕΩΡΓΙΟΣ ΟΡΦΑΝΟΣ: Το ότι δυόμισι χρόνια, κύριε Ιωαννίδη, ένα νοσοκομείο έτοιμο δεν λειτουργεί!
ΦΟΙΒΟΣ ΙΩΑΝΝΙΔΗΣ: Αναλάβαμε τις αμαρτίες σας!
ΓΕΩΡΓΙΟΣ ΟΡΦΑΝΟΣ: Παραπάνω από δύο χρόνια λειτουργίας χαμένα μέχρι σήμερα και πόσο ακόμα δεν ξέρουμε .
Τίθεται ακόμα ένα σοβαρό ερώτημα, κύριε Υπουργέ. Εφόσον σύμφωνα με έγγραφο του Ιδρύματος Παπαγεωργίου, το οποίο δεν αναφέρετε εσείς αλλά αναφέρω εγώ, το νοσοκομείο ήταν έτοιμο στις 11.10.1995 να λειτουργήσει στο μεγαλύτερο μέρος του γιατί δεν το λειτουργήσατε; Στην επιτροπή ο κ. Σκουλάκης ανέφερε ότι το έργο τελείωσε στις 26.5.1997 -λέω αυτό που είπε ο κύριος Υπουργός σήμερα δεν λέω τίποτε διαφορετικό- και πήρε βεβαίωση περαιώσεως το Νοέμβριο του 1997 και τώρα συντάσσονται οι τελικές επιμετρήσεις ώστε να γίνει η προσωρινή παραλαβή του έργου. Ο ομιλών έχει θητεύσει επί δεκαπέντε έτη στον τομέα των δημοσίων κατασκευών και γνωρίζει ότι όταν θέλουμε να λειτουργήσει τάχιστα ένα έργο προβαίνουμε στην ποιοτική παραλαβή του το θέτουμε σε λειτουργία και εν συνεχεία γίνεται ποσοτική παραλαβή ώστε να κλείσουμε τα οικονομικά στοιχεία, το έργο όμως λειτουργεί. Σήμερα ξέρουμε όμως ότι το έργο δεν λειτουργεί.
Εξάλλου υπάρχει και άλλη δυνατότητα, η δυνατότητα τμηματικής παραλαβής του έργου ώστε να λειτουργήσουν άμεσα τα τμήματα που έχουν ολοκληρωθεί. Και γνωρίζετε, κύριε Υπουργέ, ότι είναι μεγάλη πολυτέλεια να πληρώνουν, το ελληνικό κράτος, η Ευρωπαϊκή Κοινότητα και οι δωρητές τριάντα δισεκατομμύρια (30.000.000.000) και το μεγάλο αυτό νοσοκομείο να μένει ανενεργό. Είναι πρόκληση και ανικανότητα συγχρόνως.
Οι ευθύνες σας είναι πολύ μεγάλες. Και δεν το λέω μόνο εγώ Βουλευτής της Αντιπολιτεύσεως αλλά και δικά σας στελέχη. Ο έτερος των αντινομαρχών Θεσσαλονίκης, επιφανές στέλεχος του ΠΑΣΟΚ ο κ. Αγγέλου όπου δήλωσε στις 26.1.1998 -πολύ πρόσφατα- τα εξής:" Η πολιτική ηγεσία" -και αυτό αφορά εσάς- "έχει την ευθύνη για την καθυστέρηση. Το πρόβλημα δεν είναι πλέον ανάμεσα σε κυβέρνηση και ίδρυμα αλλά ανάμεσα σε κυβέρνηση και πολίτες της Θεσσαλονίκης.
Ακόμη, κύριε Υπουργέ, από τη συζήτηση στην αρμόδια Επιτροπή Κοινωνικών Υποθέσεων προέκυψε ότι υπάρχει ουσιαστική διαφορά μεταξύ του ιδρύματος και της Kυβερνήσεως, όσον αφορά το οφειλόμενο εκ μέρους της Kυβερνήσεως προς το ίδρυμα ποσό, για να ολοκληρωθούν οι εργασίες.
Η Κυβέρνηση ομιλεί για ένα ποσό λίγο πάνω από το ένα δισεκατομμύριο (1.000.000.000) δραχμές. Το ίδρυμα προσεγγίζει τις συγκεκριμένες απαιτήσεις στα τέσσερα δισεκατομμύρια (4.000.000.000) δραχμές. Μήπως -ερώτηση κάνω- αποτελέσει και αυτό αιτία καθυστερήσεων; Τι έχετε κατά νου να κάνετε; Πώς θα το ξεπεράσετε και πώς θα προχωρήσετε;
Από την άλλη έχουμε και το ένα δικαστήριο να διαδέχεται το άλλο. Και σήμερα ακούσαμε και καινούρια διαδικασία ανακρίσεων. Το ερώτημα είναι: Είναι αποφασισμένη η Κυβέρνηση να αναλάβει τον πολιτικό ρόλο, για τον οποίο εξελέγη, και ο κύριος Υπουργός τις ευθύνες του, ώστε να λειτουργήσει τάχιστα το νοσοκομείο ή θεωρούμαστε υπεραισιόδοξοι, όσοι παλεύουμε να λειτουργήσει γρήγορα και σωστά το νοσοκομείο, ενώ η Κυβέρνηση βαδίζει σ' ένα γκρίζο τοπίο;
Κύριε Υπουργέ, εμείς δεν πρόκειται να σας δώσουμε συγχωροχάρτι για τις αμαρτίες που διαπράξατε απέναντι στο λαό της Θεσσαλονίκης και της Μακεδονίας. 'Εχετε την ευθύνη ενός εγκλήματος της μη λειτουργίας του νοσοκομείου. Να αναλάβετε την ευθύνη και να λειτουργήσετε το ταχύτερο το Περιφερειακό Νοσοκομείο Παπαγεωργίου. Κατά πώς τα φτιάξατε, δεν συναινούμε στις πράξεις σας και δεν ψηφίζουμε την παρούσα σύμβαση.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, πάγιο αίτημα των κατοίκων της Θεσσαλονίκης και της ευρύτερης περιοχής εδώ και αρκετές δεκαετίες αποτελεί η κατασκευή του νοσοκομείου δυτικών συνοικιών. Λόγω της ανάπτυξης της βιομηχανίας κυρίως στη δυτική Θεσσαλονίκη, καθώς και της οικιστικής επέκτασης η κατασκευή και λειτουργία του αποτελούσε επιτακτική ανάγκη. Ωστόσο, οι προσπάθειες των κατοίκων της Θεσσαλονίκης και των φορέων τους δεν κατέληγαν σ' ένα θετικό αποτέλεσμα.
Το 1991 εμφανίστηκε το "'Ιδρυμα Παπαγεωργίου", το οποίο σύναψε σύμβαση με το ελληνικό δημόσιο, σύμφωνα με την οποία το ίδρυμα συμμετείχε υπό μορφή δωρεάς στην κατασκευή του νοσοκομείου των δυτικών συνοικιών, δύναμης εξακοσίων πενήντα κλινών. Για το σκοπό αυτό παραχωρήθηκε από το Υπουργείο Εθνικής 'Αμυνας έκταση εκατόν πενήντα στρεμμάτων.
Σύμφωνα επίσης με τη σύμβαση το ίδρυμα αναλάμβανε την υποχρέωση να καταθέσει το ποσό των τριάντα εκατομμυρίων δολαρίων (30.000.000) δραχμών. Το υπόλοιπο ποσό του 
 

Επιστροφή στην κορυφή



Σελίδα 9570 
προϋπολογισμού ως τα τριάντα δισεκατομμύρια (30.000.000.000) δραχμές θα προέρχονταν από το ελληνικό δημόσιο με συμμετοχή της ΕΟΚ.
Τέλος, με την αποπεράτωση των εργασιών της κατασκευής του το ίδρυμα υποχρεούτο να το παραδώσει στο Δ.Σ. Να σημειωθεί ότι η σύνθεση του Δ.Σ. τροποποιήθηκε ύστερα από κοινή αποδοχή των δύο πλευρών, δηλαδή να έχουν από τρία μέλη. Τα τρία να είναι από την οικογένεια Παπαγεωργίου, τα άλλα τρία να τα διορίζει ο Υπουργός Υγείας και Πρόνοιας και ένα άτομο να είναι κοινής αποδοχής με δικαίωμα αρνησικυρίας.
Πριν από ένα εξάμηνο διορίστηκε Δ.Σ. σύμφωνα με την παλιά σύμβαση, το οποίο όμως δεν θα είναι σύννομο με το σχέδιο νόμου που συζητάμε, όταν αυτό ψηφιστεί. Κανονικά θα πρέπει να διοριστεί νέο Δ.Σ.
Εκτός όμως από αυτό, στο διάστημα που μεσολάβησε προέκυψαν διαφορές οικονομικού χαρακτήρα, όπως επιστροφή Φ.Π.Α. στην οικογένεια Παπαγεωργίου και υποχρέωση από το δημόσιο καταβολής χρημάτων για την προμήθεια κυρίως ξενοδοχειακού εξοπλισμού. Μία διαφορά, που το ίδρυμα την ανάγει σε 3,5 δισεκατομμύρια δραχμές, ποσό απαραίτητο για τη λειτουργία του νοσοκομείου.
Απαίτηση του λαού της Θεσσαλονίκης ήταν και παραμένει η κατασκευή ενός νοσοκομείου στις δυτικές συνοικίες ενταγμένο στο Ε.Σ.Υ. Αντί γι' αυτό, διαπιστώνουμε ότι προωθείται ένα νοσοκομείο ιδιωτικού δικαίου, το οποίο με τη νέα σύμβαση δεν απαντάει στις επιφυλάξεις μας και αφήνει πολλά ερωτηματικά όσον αφορά το μελλοντικό εσωτερικό κανονισμό, ο οποίος, σύμφωνα με το σχέδιο νόμου που συζητάμε, θα γίνει μεταξύ του Δ.Σ. και του Υπουργού. Ο εσωτερικός κανονισμός θα προταθεί από το Δ.Σ. προς τον Υπουργό και θα διαμορφωθεί χωρίς καμιά δυνατότητα παρέμβασης.
Το κυριότερο όμως είναι ότι υπάρχουν σοβαρές επιφυλάξεις κατά πόσο το νοσοκομείο θα είναι στην υπηρεσία όλων των ασφαλισμένων. Είναι γνωστό ότι το Δ.Σ. ενός ιδρύματος ιδιωτικού δικαίου έχει τη δυνατότητα να αποφασίζει και να πραγματώνει επιλογές έξω από τους κανόνες του Ε.Σ.Υ. Εύλογα, λοιπόν, δημιουργείται το ερώτημα: Θα καλύπτει ασφαλισμένους όλων των ταμείων ή μόνο των ευγενών;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ολων.
ΣΤΑΥΡΟΣ ΠΑΝΑΓΙΩΤΟΥ: Η προτεινόμενη προς κύρωση σύμβαση δεν εγγυάται ότι το νοσοκομείο, όταν θα αρχίσει τη λειτουργία του, θα λειτουργήσει ενταγμένο στο Ε.Σ.Υ., όπως όλα τα νοσοκομεία, διότι αφήνει παράθυρα τα οποία θα δημιουργήσουν μεγάλα προβλήματα στο μέλλον. 
Αν και αναφέρεται ότι θα είναι νοσοκομείο μη κερδοσκοπικού χαρακτήρα, η φιλοσοφία της λειτουργίας του στις αρχές της ιδιωτικής οικονομίας δεν εγγυάται ότι θα λειτουργήσει στην υπηρεσία όλων των Ελλήνων και υπάρχει κίνδυνος να μετεξελιχθεί σε ιδιωτική κλινική.
Συνεπώς, με τη νέα σύμβαση που οι εισηγητές πιστεύουν ότι θα θεραπεύσουν τα προβλήματα της προηγούμενης, θεωρούμε ότι δεν διασφαλίζεται ο δημόσιος χαρακτήρας του νοσοκομείου.
'Ενα ζήτημα που δεν μπορούμε να κατανοήσουμε είναι η υπερεκπροσώπηση των μελών του Ιδρύματος Παπαγεωργίου στο Δ.Σ., όταν είναι γνωστό ότι συμμετέχουν με το 20% περίπου της συνολικής δαπάνης.
Παραπέρα, δεν μπορούμε να κατανοήσουμε τη θέση ότι "οι συνολικές αμοιβές του πάσης φύσεως προσωπικού θα είναι κατ' αναλογία προς τις αμοιβές του προσωπικού που υπηρετεί σε νοσηλευτικά ιδρύματα του Ε.Σ.Υ.". Αν ψηφισθεί και τεθεί σε ισχύ αυτή η διάταξη, τότε υπάρχει κίνδυνος να διαμορφωθούν αμοιβές έξω από το μισθολόγιο των γιατρών του Ε.Σ.Υ.
Δεν μπορούμε να μην εκφράσουμε την ανησυχία μας για τα προβλήματα που θα δημιουργήσει σε όλα τα νοσοκομεία της Θεσσαλονίκης η διάταξη σύμφωνα με την οποία "προσωπικό (ιατρικό, νοσηλευτικό, διοικητικό, παραϊατρικό και λοιπό προσωπικό) που υπηρετεί σε νοσηλευτικά ιδρύματα του Ε.Σ.Υ μπορεί με αίτησή του να αποσπάται στο Γενικό Περιφερειακό Νοσοκομείο Παπαγεωργίου μετά από γνώμη του Δ.Σ. για εξάμηνο χρονικό διάστημα δυνάμενο να παραταθεί για ένα ακόμη εξάμηνο..."
Το ερώτημα που δημιουργείται εδώ είναι: Ποιων από τα δύο Δ.Σ. χρειάζεται η σύμφωνη γνώμη; Αυτού από το οποίο θέλει να αποσπαστεί ή σ' αυτό που θέλει να πάει ο ενδιαφερόμενος; Το πιο βασικό όμως εδώ είναι ότι, ενώ είναι γνωστές οι τεράστιες ελλείψεις των νοσοκομείων της Θεσσαλονίκης σε προσωπικό, λόγω του σταματήματος των διορισμών -οι οποίες ελλείψεις το τελευταίο διάστημα γίνονται ακόμη μεγαλύτερες λόγω της αθρόας παραίτησης προσωπικού κυρίως νοσηλευτριών από το φόβο παράτασης του ορίου ηλικίας συνταξιοδότησης- επιδιώκονται αποσπάσεις που θα έχουν ως συνέπεια την αποψίλωση και την αποδυνάμωση των νοσοκομείων του δημόσιου τομέα.
Μία άλλη πλευρά του προβλήματος, που σχολιάζει ο κόσμος της Θεσσαλονίκης, είναι μήπως με αυτόν τον τρόπο επιδιώκεται η υποτυπώδης λειτουργία του νοσοκομείου, για να φανεί ότι ο Πρωθυπουργός τήρησε το λόγο του, ότι δηλαδή "εντός του 1998 θα λειτουργήσει το νοσοκομείο" και για να έχει κάτι να εγκαινιάσει όταν το Σεπτέμβρη θα επισκεφθεί τη Διεθνή 'Εκθεση Θεσσαλονίκης.
'Ενα άλλο ζήτημα, για το οποίο δεν λαμβάνονται έγκαιρα μέτρα για την αντιμετώπισή του, είναι η εκπαίδευση προσωπικού για τη λειτουργία των μηχανημάτων, πολλά από τα οποία είναι υπερσύγχρονα. Θα είναι αδύνατο να λειτουργήσουν, αν δεν προηγηθεί η εκπαίδευση του επιστημονικού και τεχνικού προσωπικού.
Σε καμία περίπτωση δεν μπορούμε να συμφωνήσουμε με την παντελή έλλειψη εκπροσώπησης των φορέων στο διοικητικό συμβούλιο του νοσοκομείου. Θεωρούμε πως σ' αυτό έπρεπε να έχουν θέση οι χρήστες υγείας, όπως το Εργατικό Κέντρο, ο Ιατρικός Σύλλογος, οι νοσηλεύτριες κλπ.
Στην τέταρτη διάταξη εισάγεται η πρόσληψη "πάσης φύσεως προσωπικό για την αντιμετώπιση έκτακτων και εποχιακών αναγκών και για εξάμηνο χρονικό διάστημα, δυνάμενο να παραταθεί για ένα ακόμη εξάμηνο". Αυτές οι προσλήψεις γίνονται με απόφαση του διοικητικού συμβουλίου από αρμόδια τριμελή, εξ Υπουργών, επιτροπή, ύστερα από πρόταση του Υπουργού Υγείας και Πρόνοιας. Η διάταξη αυτή εφαρμόζεται και για την προσωρινή πλήρωση κενών θέσεων. Θεωρούμε ότι η διάταξη αυτή ανοίγει παράθυρο για αδιαφανείς διορισμούς.
Ακόμη η διάταξη 6 εδάφιο δ' αναφέρει ότι: "Ο πρόεδρος προσλαμβάνει, απολύει το ιατρικό προσωπικό μετά από προηγούμενες αποφάσεις του διοικητικού συμβουλίου και στα πλαίσια του προϋπολογισμού του νοσοκομείου". Τελικά διερωτάται κανείς: Από πού θα γίνονται οι προσλήψεις;
'Ενα άλλο ζήτημα, που δεν μπορούμε να παραβλέψουμε, είναι ότι η νέα πρόταση δεν εναρμονίζεται με τη διαβεβαίωση ότι οι κρίσεις ιατρών, νοσηλευτριών και λοιπού προσωπικού θα γίνονται από τα αντίστοιχα όργανα, τα οποία θεσμοθετούνται σύμφωνα με τους νόμους 2190/94 και 2519/97. Και αυτό λόγω των αυξημένων αρμοδιοτήτων του προέδρου του διοικητικού συμβουλίου. Στην ουσία του παρέχεται η δυνατότητα να καταργεί τις αποφάσεις αυτών των οργάνων. Ο πρόεδρος έχει το δικαίωμα να απολύει το υπηρετούν προσωπικό κατά βούληση.
Δεν διευκρινίζεται με ποιο ΣΚΕΙΟΠΝΙ θα γίνονται οι κρίσεις του ιατρικού προσωπικού. Με αυτό που υπάρχει και ισχύει σήμερα για όλα τα νοσοκομεία της Θεσσαλονίκης ή με ειδικό, σύμφωνα με φήμες που κυκλοφορούν;
Στη νέα σύμβαση αναφέρεται ότι μπορούν να εγκαθίστανται πανεπιστημιακές κλινικές, εργαστηριακές κλινικές, ύστερα από γνώμη του διοικητικού συμβουλίου του νοσοκομείου. Στο σχέδιο νόμου δεν προσδιορίζεται το πλαίσιο λειτουργίας των πανεπιστημιακών κλινικών και μάλιστα αφήνεται για τον εσωτερικό κανονισμό.
'Εχουμε την άποψη ότι ένα νοσοκομείο σαν κι αυτό πρέπει να παρέχει τη δυνατότητα για προπτυχιακή και μεταπτυχιακή εκπαίδευση.
Τέλος, θεωρούμε ότι το σχέδιο νόμου, που συζητάμε, είναι ασαφές και αφήνει, όπως αναφέραμε και προηγούμενα, πολλά ζητήματα να αντιμετωπιστούν και να λυθούν από τον εσωτερικό 
 

Επιστροφή στην κορυφή


Σελίδα 9571 
κανονισμό, χωρίς τον οποίο δεν μπορεί κανείς να είναι βέβαιος για τα πλαίσια λειτουργίας και την κατεύθυνση, που θα λειτουργήσει το νοσοκομείο. 
Εκφράζουμε την ανησυχία ότι τα κενά και οι ασάφειες δεν βοηθούν το πλαίσιο της λειτουργίας του νοσοκομείου και ότι στο τέλος θα προκληθούν στρεβλώσεις σε βάρος της λειτουργίας του πιο σύγχρονου, απ' ό,τι φαίνεται, σήμερα νοσοκομείου της χώρας μας.
Για όλους αυτούς τους λόγους, παρά τις βελτιώσεις του, δεν μας βρίσκει σύμφωνους το σχέδιο νόμου και δεν μπορούμε να το ψηφίσουμε. Δεν μπορούμε να ψηφίσουμε την κύρωση της σύμβασης μεταξύ του ελληνικού δημοσίου και του ιδρύματος για τη λειτουργία του νοσοκομείου, σε ένα ερμαφρόδιτο καθεστώς.
'Ημασταν πάντα και είμαστε και σήμερα υπέρ ενός νοσοκομείου, που θα είναι Νομικό Πρόσωπο Δημοσίου Δικαίου και ενταγμένο στο Εθνικό Σύστημα Υγείας, όπου θα παρέχεται δωρεάν ιατρική περίθαλψη στο λαό της Θεσσαλονίκης και της ευρύτερης περιοχής.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Μουσταφά Μουσταφά έχει το λόγο.
ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, κυρίες και κύριοι συνάδελφοι, πραγματικά με βαριά βήματα ανέβηκα στην 'Εδρα και με βαριά καρδιά θα μιλήσω, γιατί μιλάμε για ένα νοσοκομείο, που έχει όλες τις προδιαγραφές για ένα σύγχρονο νοσοκομείο και εδώ και χρόνια δεν λειτουργεί.
Η ίδρυση και η λειτουργία αυτού του νοσοκομείου, όπως έχει εξελιχθεί όλη η υπόθεση, που έχει ταλανίσει την κοινή γνώμη της χώρας και τους δύσμοιρους κατοίκους της Θεσσαλονίκης, θυμίζει ένα ρητό, που λέει ότι "ο κουζουλός του χωριού έριξε μια πέτρα στο πηγάδι και σαράντα γνωστικοί, όλο το χωριό, δεν μπορούσαν να βγάλουν μετά την πέτρα".
Αναλήφθηκε μια πρωτοβουλία από έναν δωρητή, από έναν ευεργέτη και έχουν εμπλακεί σε μια τέτοια χαωτική κατάσταση, που συνεχίζεται ακόμη. Μετά από πολύχρονες αντεγκλήσεις, δημοσιεύματα, δικαστικές παρεμβάσεις, αποφάσεις, καθυστερήσεις, διαμάχες, το Υπουργείο Υγείας προώθησε μια νέα σύμβαση, που τροποποιεί τη σύμβαση, που είχε κυρωθεί το 1991 με το ν. 1964. Ειπώθηκε από συναδέλφους ότι ψηφίστηκε από όλες τις πτέρυγες της Βουλής. Παρ'όλο που ψηφίστηκε από όλες τις πτέρυγες της Βουλής, δεν περπάτησε στη ζωή.
Το συζητήσαμε σε τρεις συνεδριάσεις στην Επιτροπή Κοινωνικών Υποθέσεων, κατέθεσαν την άποψή τους οι άμεσα ενδιαφερόμενοι, οι φορείς της Θεσσαλονίκης, οι δωρητές και σήμερα που το συζητάμε στην Ολομέλεια, έχουμε μια άλλη εξέλιξη. Ασκήθηκε στο ίδρυμα ποινική δίωξη για απάτη σε βαθμό κακουργήματος και παράβαση των τάδε νόμων κλπ.
Η όλη συζήτηση στην Επιτροπή Κοινωνικών Υποθέσεων, οι απόψεις των φορέων που κλήθηκαν και κατέθεσαν τις απόψεις τους και αυτή η τελευταία εξέλιξη, δημιουργούν μια βαριά ατμόσφαιρα, που κατά τη γνώμη μας δεν ξεδιαλύνει την ομίχλη των υποψιών, που υπάρχει γύρω από το όλο θέμα και δυσχεραίνει τη θέση της Βουλής, των Βουλευτών για μια σωστή, ριζική και ξεκάθαρη λύση.
Εδώ θα ήθελα να τονίσω ότι κανείς δεν αμφισβητεί την αναγκαιότητα της άμεσης λειτουργίας αυτού του νοσοκομείου, που θα έδινε λύση στα προβλήματα περίθαλψης των κατοίκων της Θεσσαλονίκης, της ευρύτερης περιοχής της Θεσσαλονίκης, θα έλεγα και όλης της Βόρειας Ελλάδας. Και κάτοικοι και φορείς και η Τοπική Αυτοδιοίκηση, έχουν εκφράσει επανειλημμένα την άποψή τους για την αναγκαιότητα της άμεσης λειτουργίας του νοσοκομείου, για να τελειώσει επιτέλους αυτός ο βραχνάς.
Αλλά, όλη αυτή η ατμόσφαιρα δεν πρέπει να μας οδηγήσει σε μια λύση όπως-όπως, με την αντίληψη "ο γέγονε, γέγονε", "άντε να τελειώνουμε" κλπ, γιατί τέτοιες λύσεις, νομίζω ότι ανοίγουν καινούριες πληγές αγιάτρευτες, αφήνουν πόρτες ανοικτές για περαιτέρω ατασθαλίες, για περαιτέρω αδιαφανείς διαδικασίες, συντηρούν το κλίμα των υποψιών για διαπλεκόμενα κλπ.
Θεωρούμε ότι από την αρχή δεν επελέγησαν καθαρές λύσεις. Μπορεί να ισχυριστεί κανείς ότι επιδιώχθηκαν ιδιαίτερα ατομικά συμφέροντα ή σκοπιμότητες. Αυτές περιβλήθηκαν τη μορφή της αγαθοεργίας. Υπήρξε αδιαφάνεια σε μια περίοδο, που η απαίτηση για διαφάνεια είναι ιδιαίτερα έντονη και γίνεται πρώτη πολιτική προτεραιότητα. Σε ό,τι αφορά το χώρο αυτό, δεν ιεραρχείται και δεν αντιστοιχίζεται με την κοινή απαίτηση, γιατί το δημόσιο, το κράτος και η Κυβέρνηση επέλεξαν μεσοβέζικη στάση. Δεν επεδίωξαν καθαρές λύσεις με μακρόπνοη προοπτική και με στόχο την ομαλή και αποτελεσματική δημόσια λειτουργία του Νοσοκομείου.
Αποτελέσμα αυτής της ερμαφρόδιτης κατάστασης, είναι και οι σημερινές νέες δικαστικές εξελίξεις, που βάζουν την έναρξη λειτουργίας του νοσοκομείου σε νέες περιπέτειες. 'Ολοι οι 'Ελληνες φορολογούμενοι και οι Ευρωπαίοι φορολογούμενοι μέσω των πόρων του Κοινοτικού Πλαισίου Στήριξης, στήριξαν, χρηματοδότησαν την ανάπτυξη ενός δημόσιου συστήματος νοσοκομειακής περίθαλψης με ίση και ελεύθερη πρόσβαση όλων των πολιτών μέσα από το δημόσιο και κοινωνικό σύστημα της ασφάλισης.
Δεν φαντάστηκαν, όμως, ότι η ανοργανωσιά και η κακή προετοιμασία, οι πελατειακές σχέσεις και οι πολιτικές και λοιπές σκοπιμότητες, θα ακύρωναν στην πράξη αυτήν τη στήριξη και αυτήν τη βοήθεια.
Aπό τη συζήτηση στην επιτροπή προέκυψαν μερικά συμπεράσματα, που θέτουν επί τάπητος και το πρόβλημα του χαρακτήρα των υπηρεσιών υγείας, τι είδους υπηρεσίες θα είναι, ποια είναι η πολιτική επιλογή του Υπουργείου Υγείας και Πρόνοιας κλπ.
Το ίδρυμα, ο δωρητής εμφανίστηκε ως τιμητής των πάντων, κύριε Υπουργέ, στη συζήτηση, ως τιμητής του Εθνικού Συστήματος Υγείας, ως τιμητής του δημοσίου, των γιατρών του ΕΣΥ. Εμφανίστηκε ως εξυγιαντής του δημοσίου βίου, επικριτικός σε ανάγκες του δημοσίου, κατηγόρησε το δημόσιο για ανικανότητα, ότι δεν θα μπορούσε να τελειώσει το νοσοκομείο, όπως τέλειωσαν αυτοί. 'Ηταν επικριτικός για την αποτελεσματικότητα του Εθνικού Συστήματος Υγείας, για τους γιατρούς που υπηρετούν και στηρίζουν το Εθνικό Σύστημα Υγείας, ανέφερε τη διαφορά που υπάρχει και σήμερα βλέπω ότι λέει "αν παραπεμφθούμε εμείς, θα παραπεμφθούν και οι τριακόσιοι της Βουλής που τότε είχαν ψηφίσει τη σύμβαση του 1990".
Στο νομοσχέδιο που ψηφίσαμε το καλοκαίρι, στο ν. 2590 η Κυβέρνηση εξέφρασε τη βούλησή της να παραμείνουν τα νοσοκομεία Νομικά Πρόσωπα Δημοσίου Δικαίου. Εμείς στηρίξαμε αυτήν την πολιτική καταθέτοντας τις προτάσεις μας για την αναβάθμιση της δημόσιας υγειονομικής περίθαλψης στη χώρα μας. Δεν στρουθοκαμηλίζουμε βέβαια παραβλέποντας τις αδυναμίες, τις στρεβλώσεις, τις ανεπάρκειες, τις ελλείψεις που παρατηρούνται στο ΕΣΥ.
Προσπαθούμε με θέσεις, με προτάσεις, με επεξεργασίες να συμβάλουμε στην αναβάθμισή του, στην αποδοτική λειτουργία του, στην ενοποίηση των αναγκαίων παρεμβάσεων για τον εκσυγχρονισμό του. Αλλά δεν μπορούμε να μην αντιταχθούμε ταυτόχρονα, να μην καταπολεμήσουμε αντιλήψεις, πρακτικές που πατώντας πάνω στα υπαρκτά προβλήματα του Εθνικού Συστήματος Υγείας επιχειρούν να εξαφανίσουν αυτήν την κατάκτηση του λαού μας, να προσβάλουν το δημόσιο χαρακτήρα των υπηρεσιών της υγείας και το μέγιστο κοινωνικό αγαθό της υγείας να το ρίξουν βορά στις ορέξεις του ιδιωτικού κεφαλαίου.
Εδώ θέλω να τονίσω και την απραξία και την αδράνεια της Κυβέρνησης που δεν έχει ξεκαθαρίσει τη θέση της για την ιδιωτική πρωτοβουλία στο χώρο της υγείας, να οριοθετήσει το ρόλο της ιδιωτικής πρωτοβουλίας.
Το νομοσχέδιο για τα ιδιωτικά νοσοκομεία καρκινοβατεί, παραμένει ως έχει χρόνια και το προεδρικό διάταγμα με τα διαγνωστικά κέντρα ακόμα δεν έχει δημοσιευθεί.
Συγκεκριμένα, για το υπό ψήφιση νομοσχέδιο θα ήθελα να κάνω μερικές βασικές παρατηρήσεις. 
Πέρα από την ένταξη στο συγκρότημα και το σύστημα 
 

Επιστροφή στην κορυφή



Σελίδα 9572 
εφημεριών δεν γίνεται πουθενά αναφορά στο Εθνικό Σύστημα Υγείας. Αντίθετα στο άρθρο 1 ξεκαθαρίζεται ότι το νοσοκομείο αυτό θα λειτουργεί και θα διοικείται με ιδιωτικό νομικό καθεστώς. Ενώ για την εξασφάλιση της διαφάνειας γίνεται λόγος για γενικότερο έλεγχο, τελικά αυτός ορίζεται ότι θα γίνεται με δύο ορκωτούς λογιστές σε αντίθεση με τα νοσοκομεία, που είναι νομικά πρόσωπα δημοσίου δικαίου και ελέγχονται από το Ελεγκτικό Συνέδριο. 
Το διοικητικό συμβούλιο του νοσοκομείου έχει αρμοδιότητα να προσλαμβάνει πάσης φύσεως προσωπικό για αντιμετώπιση εκτάκτων αναγκών κατά παράβαση της κείμενης νομοθεσίας. Με τον τρόπο αυτό δεν εξασφαλίζεται η διαφάνεια στην επιλογή προσωπικού, γιατί μπορεί κάλλιστα κάποιος να προσληφθεί ως έκτακτος και στην πορεία με απόφαση του διοικητικού συμβουλίου να νομιμοποιηθεί, χωρίς να ακολουθηθούν οι διαδικασίες που προβλέπονται στους νόμους 2519, όσον αφορά το ιατρικό προσωπικό και 2527, όσον αφορά την επιλογή του λοιπού προσωπικού. 
Δεν ακολουθούνται οι διαδικασίες του νόμου 2519 όσον αφορά τη σχέση εργασίας και τις κρίσεις του ιατρικού προσωπικού. Παρ'όλο που στη σύμβαση γίνεται αναφορά στο νόμο, σε αντίθεση με αυτόν όπου προβλέπονται τριετείς ή αορίστου χρόνου συμβάσεις, προβλέπονται συμβάσεις ορισμένου χρόνου με απόφαση του διοικητικού συμβουλίου και όχι κατόπιν της προκήρυξης των θέσεων. Τέτοιες επιλογές θα δυναμιτίσουν τη λειτουργία του νοσοκομείου, αφού κάθε οκτώ μήνες ή κάθε χρόνο θα πρέπει να αποφασίζεται η συνέχεια ή η λύση των συμβάσεων και η πρόσληψη νέου προσωπικού, διαδικασίες που απαιτούν χρόνο και η εμπειρία έχει αποδείξει ότι μέχρι την ολοκλήρωσή τους δημιουργείται κενό υπηρεσιών. Παράλληλα η εμπειρία του προσωπικού δεν έπεται ότι θα εξασφαλίσει καλύτερη απόδοση στην εργασία. Υπάρχουν άλλα κίνητρα απόδοσης των εργαζομένων και δεν είναι ανάγκη να επιστρέφουμε σε τακτικές του προηγούμενου αιώνα και μάλιστα με κυβερνητική προσυπογραφή.
Στόχος της Κυβέρνησης δεν είναι η αναβαθμισμένη λειτουργία του Νοσοκομείου Παπαγεωργίου που όλοι οι κάτοικοι της Θεσσαλονίκης έχουν ανάγκη των υπηρεσιών του, αλλά η δημιουργία ενός ξεχωριστού από τα άλλα νοσοκομείου.
Και με το "Παπαγεωργίου" και με το "Ωνάσειο" επιχειρήθηκε με συνευθύνη των Κυβερνήσεων της Νέας Δημοκρατίας και του ΠΑ.ΣΟ.Κ. η ιδιωτικοποίηση της δημόσιας περίθαλψης. Στην ουσία, με τη νέα σύμβαση που υπεγράφη με το 'Ιδρυμα Παπαγεωργίου, επιχειρείται η μετατροπή των νοσοκομείων σε επιχειρήσεις και δεν διασφαλίζει κανείς ότι τα νοσοκομεία δεν θα επιστρέψουν ως προβληματικές και υπερχρεωμένες επιχειρήσεις στο δημόσιο.
Το ζητούμενο σήμερα θα έπρεπε να ήταν η αναβάθμιση του δημόσιου χαρακτήρα της υγείας, με την πλήρη ένταξη του νοσοκομείου αυτού στο Εθνικό Σύστημα Υγείας και η βελτίωση των υπηρεσιών της δευτεροβάθμιας υγειονομικής περίθαλψης στη Θεσσαλονίκη, τη Μακεδονία και γενικότερα σε όλη τη χώρα, με τη δυνατότητα να εξυπηρετηθεί κάθε πολίτης.
Θα πρέπει εδώ να σταθώ και στο ζήτημα των αποσπάσεων προσωπικού από άλλα νοσοκομεία. Το ανέφεραν και οι γιατροί του Ε.Σ.Υ. μέσω του εκπροσώπου τους, που ζητούν οι αποσπάσεις να γίνουν σε πολύ περιορισμένο αριθμό και μόνο για το ξεκίνημα της λειτουργίας του νοσοκομείου.
Είναι γνωστό ότι τα περισσότερα νοσοκομεία της χώρας μας έχουν ανάγκη και ιατρικού και νοσηλευτικού προσωπικού. Δεν εξυπηρετεί σε τίποτα, αν επιλεγεί ο τρόπος -και μέσα στα πλαίσια και της λιτότητας να αποδυναμώνεται το ένα νοσοκομείο, για να μπορέσει να λειτουργήσει το άλλο. 
Το ζητούμενο είναι να ενταχθεί το Νοσοκομείο "Παπαγεωργίου" στην παροχή υπηρεσιών προς όφελος των πολιτών της Θεσσαλονίκης και της ευρύτερης περιοχής.
Εμείς θα υποστηρίξουμε το δημόσιο χαρακτήρα του νοσοκομείου των δυτικών συνοικιών Θεσσαλονίκης που αυτό σημαίνει, το νομικό καθεστώς του ως νομικού προσώπου δημοσίου δικαίου και το δημόσιο έλεγχο των αποφάσεων, των πράξεων και της διαχείρισης. Να συγκροτηθεί οργανισμός λειτουργίας του νοσοκομείου, να υπάρχουν ενιαίες εργασιακές σχέσεις με την εφαρμογή των νόμων 2519 και 2527 για την επιλογή του ιατρικού και του υπόλοιπου προσωπικού, να υπάρχει ελεύθερη πρόσβαση των πολιτών και ίση μεταχείριση όλων των ασθενών και την ένταξη των πανεπιστημιακών κλινικών και την εκπαίδευση των φοιτητών.
Καλούμε την Κυβέρνηση να επανεξετάσει την πολιτική της απέναντι στο 'Ιδρυμα και το Νοσοκομείο Παπαγεωργίου, με γνώμονα τη βελτίωση των παρεχόμενων υπηρεσιών δευτεροβάθμιας υγειονομικής περίθαλψης στην ευρύτερη περιοχή της Θεσσαλονίκης και της Βόρειας Ελλάδας, λαμβάνοντας παράλληλα υπόψη και το καινούριο δεδομένο που δημιουργεί η εισαγγελική παρέμβαση στο "'Ιδρυμα Παπαγεωργίου".
Θα καταψηφίσουμε τη σύμβαση, που δεν είναι σύννομη και με το συμφέρον των πολιτών, αφού αντιστρατεύεται και το δημόσιο και κοινωνικό χαρακτήρα της υγείας και θα επιμείνουμε στην ένταξη του νοσοκομείου της δυτικής Θεσσαλονίκης στο Εθνικό Σύστημα Υγείας.
Επίσης υπάρχουν μερικά ερωτήματα που μπαίνουν από την ίδια τη ζωή, για το πότε επιτέλους θα ανοίξει και θα λειτουργήσει αυτό το νοσοκομείο, με ποιες κλινικές θα ξεκινήσει, πότε και ποια ημερομηνία θα λειτουργήσει με όλες τις κλινικές, αν υπάρχει κάποιο αδιέξοδο με τη σημερινή δικαστική διένεξη και αν αυτό θα εμποδίσει την έναρξη λειτουργίας του νοσοκομείου, ποια θα είναι τα επόμενα βήματα της Κυβέρνησης, όταν θα αντιληφθεί στην πράξη ότι και με τη σημερινή σύμβαση το νοσοκομείο θα λειτουργήσει προβληματικά, δεν θα λειτουργήσει ομαλά, αλλά θα λειτουργήσει με σύστημα πολλαπλών ταχυτήτων εργασίας, θα υπάρχει η παντοδυναμία του προέδρου και το Δ.Σ. και θα βρίσκονται σε συνεχή αντίθεση με το Εθνικό Σύστημα Υγείας.
Επίσης μπαίνουν τα ερωτήματα, όλα αυτά τα χρόνια που μεσολάβησαν, τι ενέργειες έγιναν για να διαλευκανθεί η όλη υπόθεση και να απεμπλακεί από τις συχνές πυκνές παρεμβάσεις και των δυο εμπλεκομένων και της δικαιοσύνης η όλη εξέλιξη του ζητήματος.
Τέλος, μπαίνει και το ζήτημα -από την άποψη της κρατικής χρηματοδότησης- πώς θα γίνει αυτή η κρατική χρηματοδότηση των λειτουργικών δαπανών του νοσοκομείου από τον κρατικό προϋπολογισμό, όταν στη διοίκηση του νοσοκομείου θα είναι μέλη ιδρύματος που έχουν αυτές τις δικαστικές διενέξεις.
Με βάση αυτές τις απόψεις, λέμε ότι θα καταψηφίσουμε το παρόν νομοσχέδιο. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, συζητάμε ένα θέμα μέγιστο για τη Βόρειο Ελλάδα και το πλησιάζουμε μάλλον στο τοπικό του επίπεδο και στην τοπική του διάσταση. 
Θέλουμε όλοι, μέσα από ένα "ναι" ή ένα "όχι", να παραβλέψουμε την ανάγκη ιατρικής και νοσοκομειακής περίθαλψης στη Θεσσαλονίκη και στην ευρύτερη περιοχή, πράγμα που αποτελούσε απαίτηση των καιρών από το 1980.
Από τότε, έχει ιδιαίτερα επιβαρυνθεί η περιοχή, με τον τρόπο που ασκείται η οικονομική πολιτική στη χώρα μας, όπου εντείνεται η εσωτερική μετανάστευση και μεγαλώνει η πόλη της Θεσσαλονίκης. Και δεν είναι μόνο η εσωτερική μετανάστευση, αλλά και η εξωτερική, αφού είναι γνωστό ότι τα τελευταία χρόνια δεκάδες χιλιάδες μεταναστών, κυρίως Αλβανών, νοσηλεύονται στα νοσοκομεία της Θεσσαλονίκης. 'Ετσι, ένα πρόβλημα που έχει αρχίσει από το 1980 έχει επιδεινωθεί ιδιαίτερα σήμερα.
Μια προσπάθεια που έκανε το δημόσιο το 1991 -που αφορά και τη συγκεκριμένη σημερινή συζήτηση- δυστυχώς, έδειξε για μια φορά ακόμη την προχειρότητα με την οποία τα κόμματα χειρίζονται θέματα μεγίστου είδους.
Και φθάνουμε στο τραγελαφικό, μία ομόφωνη απόφαση του 1991, βελτιωμένη μέγιστα σήμερα, να την καταψηφίζουν οι ίδιοι που την είχαν υπερψηφίσει το 1991.
Αυτά δημιουργούν αναξιοπιστία, προβληματισμό στους πολίτες, που δεν θέλουν μόνο μία απάντηση για το σήμερα, 
 

Επιστροφή στην κορυφή



Σελίδα 9573 
αλλά για το σύνολο της πολιτικής που ακολουθεί η χώρα μας για τη νοσοκομειακή περίθαλψη.
Βέβαια, θα ήθελα να υπενθυμίσω ότι το ίδιο πρόβλημα αφορά και την υπόλοιπη Ελλάδα. Αυτή η δυσοσμία δεν βγαίνει μόνον στο περί ου ο λόγος θέμα "Παπαγεωργίου" Θεσσαλονίκης. 'Ενα μήνα πριν εισαγγελείς κάλεσαν για ανάκριση και στο "'Ιδρυμα του Ερυθρού Σταυρού", όπου κι εκεί ως φαίνεται τα διαπλεκόμενα συμφέροντα παίζουν για μια ακόμα φορά το ρόλο τους.
Αυτή η άτεχνη, η περίεργη σύμβαση του 1991, όπου το δημόσιο οικονομικά συμμετείχε κατά 80% και εκχωρούσε τα διοικητικά συμφέροντα, έρχεται εν μέρει να διορθωθεί μ' αυτήν τη νέα σύμβαση. Είναι σε μία κατεύθυνση αιτημάτων που είχαν εκφραστεί από τους επιστημονικούς φορείς, τους συλλόγους γιατρών του ΕΣΥ και δίνει πράγματι κάποιες λύσεις. Αλλά, όντας προϊόν μιας δεύτερης φάσης, διατηρεί έτσι κι αλλιώς τα κενά του. Είναι ένα προϊόν διαπραγμάτευσης.
'Ομως ακόμα δεν απαντήθηκε σε μας, γιατί η Κυβέρνηση, ενώ έχει μονογεγραμμένη τη νέα σύμβαση από τον προηγούμενο Αύγουστο και υπογεγραμμένη από τις 3 Νοεμβρίου, αφήνει άλλους έξι μήνες να περάσουν και τη φέρνει σήμερα για κύρωση.
'Ολα αυτά δείχνουν τη σύγκρουση και στο ενδοκυβερνητικό επίπεδο, το οποίο δεν είναι απόλυτα αποφασισμένο, παρ' όλη την εισήγηση που φέρνει σήμερα, να στηρίξει τη λειτουργία αυτού του νοσοκομείου. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, μου επιτρέπετε μία διακοπή, με την άδεια του Προεδρείου, βέβαια;
ΠΡΟΕΔΡΕΥΩΝ (Λουκάς Αποστολίδης): Επιτρέπετε, κύριε Ρόκο;
ΓΕΩΡΓΙΟΣ ΡΟΚΟΣ: Παρακαλώ. 
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το εξήγησα. Μεσολάβησε το διάστημα, διότι ανέκυψε το ζήτημα της διαιτησίας, της επίλυσης διαφοράς με το ίδρυμα, επί του ερωτήματος εάν και κατά πόσο θα λογίζονται τόκοι στη συνεισφορά του δωρητή, για να συμπληρωθούν τα τριάντα εκατομμύρια (30.000.000) δολάρια τα οποία ήταν ο βασικός όρος της δωρεάς και σε αυτό απήντησε η διαιτησία. Σας είπα, με απόφαση της ολομέλειας του Νομικού Συμβουλίου του Κράτους συνεστήθηκε μία επιτροπή, για να δει τα δύο θέματα για τα οποία απεφάνθη η διαιτησία. Και έτσι προχωρούμε πλέον στην κύρωση της συμφωνίας και προχωρούν παράλληλα και οι επιτροπές, για να λύσουν αυτά τα θέματα με βάση την απόφαση του διαιτητικού δικαστηρίου. 'Επρεπε να λυθεί αυτή η διαφορά, διότι ήταν ο βασικός όρος που στοιχειοθετούσε την ύπαρξη του ιδρύματος, αλλά και τη σύμβαση της δωρεάς. Αυτό είναι σαφές. Και στη διαιτησία δεν προσφύγαμε εμείς, προσέφυγε το "'Ιδρυμα Παπαγεωργίου". Και όπως σας εξήγησα στη Διαρκή Επιτροπή, για να κερδίσουμε χρόνο καλέσαμε το ίδρυμα. Ενώπιον και άλλων συναδέλφων και πολλών νομικών συμβούλων ζητήσαμε για να μη χάσουμε χρόνο να εγγυηθεί, να δώσει εγγυητική επιστολή, έτσι ώστε στην περίπτωση που θα εκρίνετο ότι δεν θα λογαριασθούν τόκοι και δεν έχει εκπληρώσει τη συμμετοχή του να έχουμε καλυφθεί και να μπορούσαμε νωρίτερα να καταθέσουμε προς κύρωση τη σύμβαση.
Είναι πράγματα τα οποία έχουμε εξηγήσει.
ΓΕΩΡΓΙΟΣ ΡΟΚΟΣ: Κύριε Υπουργέ, πράγματι κάνατε μία προσπάθεια να εξηγήσετε και την προηγούμενη φορά. Αλλά και τότε και τώρα λέτε πράγματα τα οποία δεν καταλαβαίνω ή τα οποία μου δίνουν το δικαίωμα να σας πω ευθέως ότι το ίδιο θα πρέπει να κάνετε και τώρα, να την πάρετε πίσω , υπό την ίδια λογική που σκέπτεσθε, διότι προκύπτουν άλλα θέματα και νέες παραπομπές.
Δεν είναι εκεί το θέμα. Μην κάνουμε τυπικούς ελιγμούς, γιατί η ουσία παραμένει και είναι μία, ότι δεν δίνετε διέξοδο στο μέγιστο πρόβλημα που υπάρχει στη βόρεια Ελλάδα με την έλλειψη νοσοκομείων. 'Οτι υπάρχει ιδιαίτερη πίεση από όλους τους συναδέλφους, όλων των πτερύγων για τη λειτουργία του νοσοκομείου του "Ιδρύματος Παπαγεωργίου", μια λειτουργία η οποία έχει υπονομευθεί με τους χειρισμούς που έχουν γίνει μέχρι σήμερα και από το 1991 και με τη σημερινή σύμβαση.
Είμαστε σε τραγικά δύσκολη θέση εμείς να μη θέλουμε να ακούσουμε τη φωνή των Ελλήνων πολιτών οι οποίοι τρέχουν να βρουν νοσοκομείο και δεν βρίσκουν. 'Εζησα έντονα ένα περιστατικό την προηγούμενη εβδομάδα, κύριε Υπουργέ, και ελάτε στη θέση ενός πολίτη, πολιτικού όταν αναζητούσε εναγωνιωδώς για την κόρη του, είκοσι χρονών, κρεβάτι σε εντατική και δεν έβρισκε. Τα ελάχιστα κρεβάτια εντατικής στη Θεσσαλονίκη ήταν κατειλημμένα.
Υπάρχει, πράγματι ανάγκη. Και βάζετε εμάς σε δίλημμα να κάνουμε πως δεν ακούμε, πως δεν βλέπουμε , γιατί πολλοί συνάδελφοι αυτό έκαναν μέχρι σήμερα. 'Ολοι διαβάσαμε σημερινό Τύπο, όλοι είδαμε ότι υπάρχει ανοιχτό θέμα, όλοι ξέρουν ότι η διαπλοκή έχει μεγιστοποιηθεί στη χώρα μας και στο θέμα υγείας.'Ολοι ξέρουν πώς θα πορευθούν οι από εδώ και πέρα συμβάσεις. 'Ολοι γνωρίζουμε ότι στο Νομό Θεσσαλονίκης έχει θεμελιωθεί εδώ και ενάμιση χρόνο ένα άλλο νοσοκομείο για να εξυπηρετήσει άλλα συμφέροντα άλλου κόσμου. 'Ολοι γνωρίζουμε τις νέες συμβάσεις αυτού του νοσοκομειακού κύκλου με τις νεοϊδρυθείσεις εταιρείες όπου προβλέπεται να τους δώσετε και τη μηχανοργάνωση Κόκκαλης, Αποστόλοπουλος κλπ. Αλλά γνωρίζουμε και την ανάγκη που υπάρχει στην περιοχή. Αν θέλετε, λοιπόν, τη δικιά μας ψήφο στην κατεύθυνση λειτουργίας του νοσοκομείου, λέμε ναι. Αλλά σας βάζουμε προ ευθυνών, γιατί εμείς δεν θέλουμε σε καμία περίπτωση να συμπράξουμε σήμερα με πιθανούς αύριο κατηγορουμένους. Και θα πάρετε εσείς την ευθύνη με την αγόρευσή σας μετά να πείτε πώς θα το χειρισθείτε εάν προκύψουν οι σημερινοί κατηγορούμενοι ένοχοι.
Τι νομικές διευθετήσεις θα φέρετε; Ποίοι θα λειτουργήσουν το Διοικητικό Συμβούλιο τότε; Είναι δική σας η ευθύνη να καθησυχάσετε εμένα που θέλω να δώσω τη θετική μου ψήφο για να μπορέσει να λειτουργήσει το νοσοκομείο και μόνο και όχι για να εμπλακούμε σε λογικές που δεν μας ακουμπάνε και δεν ακουμπάνε το σύνολό των Βουλευτών του ΔΗΚΚΙ.
'Επειτα, κύριε Υπουργέ, θέλω με την ευκαιρία να σας θυμίσω ότι και στη νέα σύμβαση έχετε διατηρήσει ένα κομμάτι από την πελατειακή σας λογική. Στο άρθρο 4 δίνεται στον εαυτό σας τη δυνατότητα να μπορεί να προσλαμβάνει ανά εξάμηνα και στο τέλος τέλος εφόσον πια εφαρμοστεί ο νόμος Πεπονή με δεδομένη την προϋπηρεσία αυτών που έχουν προσληφθεί εκτάκτως, να έχετε τη δυνατότητα της μονιμοποίησής των. 'Η το κενό που έχετε αφήσει, που αυτό, ούτως ή άλλως, εξυπηρετεί την ταξική σας πολιτική, χωρίς αυτό να προκαθορίζεται, αν αφορά το σύνολο των ασφαλιστικών ταμείων η κάλυψη του νοσοκομείου ή την ατολμία σας, ενώ προτάθηκε μέσα από το κόμμα σας από εκλεκτούς συναδέλφους και όχι μόνο από τους φορείς, από τον Ιατρικό Σύλλογο Θεσσαλονίκης κτλ. Ο χαρακτήρας ο νοσοκομειακός νοσεί στα νοσοκομεία της χώρας μας.
Ειπώθηκε από όλες τις πλευρές στη συζήτηση στην επιτροπή, ότι όπου υπάρχουν πανεπιστημιακές κλινικές λειτουργούν με τη λογική της προσωπικής κλινικής και της προσωπικής πελατείας. Το αφήνετε να συνεχιστεί έτσι, ενώ είχατε μία ευκαιρία σε αυτήν τη φάση να κάνετε πραγματικά αλλαγές, αν είχατε πραγματικά την πολιτική βούληση. Αλλά δεν την έχετε, όπως φαίνεται.
Οι συμβιβασμοί σας συνεχίζονται σε όλα τα επίπεδα και προϊόν συμβιβασμών δεχόμαστε και εμείς ότι είναι η σημερινή υπό κύρωση σύμβαση.
Υπερψηφίζουμε, λοιπόν, και θέλω να γίνει κατανοητό, τη λειτουργία του νοσοκομείου μεταφέροντας σε σας, που δεν ασκείτε πολιτική, αλλά διαχείριση να διαχειριστείτε με τον καλύτερο τρόπο προς όφελος του λαού, την από δω και πέρα εξέλιξη, παίρνοντας τις ευθύνες που σας αναλογούν. Και σας αναλογούν διότι όλοι σας ομόφωνα το 1991 είχατε επικυρώσει τη σύμβαση αυτή και σήμερα όλοι σας επιφυλάσσεσθε, αν και 
 

Επιστροφή στην κορυφή



Σελίδα 9574 
είναι βελτιωμένη.
Εμείς τουλάχιστον έχουμε ξεκαθαρίσει τη θέση μας. Δεν σας δίνουμε τη δυνατότητα να παίξετε παιχνίδι, γιατί πολύ φοβάμαι, ότι ίσως και εσείς να μη θέλετε στην πραγματικότητα να λειτουργήσει το νοσοκομείο "Παπαγεωργίου" και να εξυπηρετείτε και εσείς με τη δική σας σειρά ή ένα κομμάτι από σας, είμαι σίγουρος, συμφέροντα που δεν συνάδουν με την προοπτική, την εξέλιξη και τη λειτουργικότητα του νοσοκομείου αυτού.
Πάρτε, λοιπόν, τις ευθύνες σας.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα τέσσερις μαθητές και ένας συνοδός- καθηγητής από το 2ο Γυμνάσιο Αγίας Παρασκευής Αττικής.
Τους καλωσορίζουμε στο ελληνικό Κοινοβούλιο.
(Χειροκροτήματα από όλες τις πτέρυγες)
Ο συνάδελφος κ. Δημήτριος Γεωργακόπουλος ζητά ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε.
Ο κ. Στέφανος Μάνος έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και εγώ, κύριε Πρόεδρε, θέλω το λόγο μετά τον κ. Μάνο.
ΠΡΟΕΔΡΕΥΩΝ (Λουκάς Αποστολίδης): Θα τον έχετε, κύριε Πρόεδρε.
ΧΡΗΣΤΟΣ ΚΗΠΟΥΡΟΣ: Κύριε Πρόεδρε, θα πρότεινα να γίνει πεντάλεπτο ο χρόνος για τον κάθε Βουλευτή, προκειμένου να μπορέσουν να μιλήσουν όλοι.
ΠΡΟΕΔΡΕΥΩΝ (Λουκάς Αποστολίδης): Θα το δούμε στην πορεία, κύριε συνάδελφε. Εάν το εγκρίνει το Σώμα, πολύ ευχαρίστως.
Ορίστε, κύριε Μάνο.
ΣΤΕΦΑΝΟΣ ΜΑΝΟΣ: Κυρίες και κύριοι συνάδελφοι, πριν από λίγες μέρες, πριν από λίγες εβδομάδες, επισκέφθηκα για πρώτη φορά το Νοσοκομείο Παπαγεωργίου στη Θεσσαλονίκη, για το οποίο είχα μεν ακούσει, αλλά δεν το είχα δει. Πρέπει δε να σας πω, ότι το επισκέφθηκα από πάνω μέχρι κάτω, επισκέφθηκα τα πάντα. Σας βεβαιώνω ότι, κατά τη δική μου άποψη, άλλο νοσοκομείο σαν αυτό στην Ελλάδα δεν υπάρχει. Και δεν μου έχει προξενήσει τίποτε τόσο μεγάλη απορία, όσο αυτό το οποίο είδα. Διότι, κυρίες και κύριοι συνάδελφοι, είναι ένα νοσοκομείο έτοιμο να λειτουργήσει. Και όπως με διαβεβαίωσαν, είναι έτοιμο να λειτουργήσει εδώ και δεκαοκτώ μήνες. Τμήματα δε αυτού είναι έτοιμα να λειτουργήσουν εδώ και διόμισι χρόνια. Και αναρωτιέμαι, ποιο κράτος είναι εκείνο που μπορεί να ανέχεται αυτήν την κατάσταση. Να υπάρχει δηλαδή ένα νοσοκομείο έτοιμο να λειτουργήσει και να μη λειτουργεί! Δεν το καταλαβαίνω αυτό.
Δεν ξέρω αν είναι σοσιαλιστικό ή φιλελεύθερο ή νεοφιλελεύθερο ή κομμουνιστικό. Αλλά δεν το καταλαβαίνω. Δεν καταλαβαίνω, δηλαδή, πώς είναι δυνατόν να υπάρχει ένα νοσοκομείο με τις τελειότερες εγκαταστάσεις, με τα τελειότερα μηχανήματα και να μην νοιάζεται κανείς να το λειτουργήσει. Θα έλεγα δε, όπως είχε συμβεί με τον εαυτό μου, ότι αν δεν το είχα δει, ίσως δεν θα μπορούσα και να το φανταστώ. Διεπίστωσα όμως, ότι το νοσοκομείο αυτό, τις εγκαταστάσεις του, το είδε ο Πρωθυπουργός πέρυσι το Σεπτέμβριο. Είδε για παράδειγμα πέρυσι το Σεπτέμβριο ένα εκπληκτικό ακτινολογικό εργαστήριο το οποίο θα μπορούσε να λειτουργεί. Και όμως, δεν έκανε απολύτως τίποτε γι'αυτό. Και δεν φθάνει ότι το είδε ο Πρωθυπουργός, αλλά το είδαν και οι Αρχηγοί όλων των υπολοίπων κομμάτων. Και πάλι, δεν έγινε απολύτως τίποτε. Δεν φάνηκε να εξοργίζεται κανένας απ'αυτήν την κατάσταση.
Ο κύριος Υπουργός -διάβασα και κάποιες δηλώσεις του- επικαλείται διάφορα χαρτιά για να πει ότι δεν έγινε οριστική παραλαβή και άλλα παρόμοια! Μα, σε ποιον τα λέει αυτά ο κύριος Υπουργός; Πέρασε μάλιστα από το Υπουργείο Δημοσίων 'Εργων. Πόσα δημόσια έργα δεν έχουν δοθεί σε χρήση, χωρίς να έχει γίνει οριστική παραλαβή; 'Εχει γίνει, νομίζει ο κύριος Υπουργός οριστική παραλαβή για πολλά από τα μεγάλα έργα τα οποία χρησιμοποιούνται καθμερινώς εδώ και χρόνια; Αυτό ήταν που τον στενοχώρησε; 'Η πώς θα διορίσουμε κανένα φίλο μας; Γιατί περί αυτού πρόκειται. Διότι, εάν δεν υπήρχε αυτή η αγωνία του πώς θα διορίσουμε τους φίλους μας, θα είχε λειτουργήσει το νοσοκομείο. 
Να ξεκαθαρίσω τώρα λίγο την άποψή μου αναφορικά με το νομοσχέδιο. Σε ό,τι αφορά το νομοσχέδιο, εγώ θα το ψηφίσω. Θα το ψηφίσω, διότι στην ουσία κυρώνει μια σύμβαση την οποία, κακώς κατά τη γνώμη μου, κατόπιν εκβιασμών της Κυβέρνησης υπέγραψε και η άλλη πλευρά. Αλλά αφού την υπέγραψε, εμένα δεν μου πέφτει λόγος και θα ψηφίσω το σημερινό νομοσχέδιο.
'Ομως θα ήθελα να κάνω ορισμένες παρατηρήσεις: Θα σας διαβάσω, χωρίς να θέλω να σας κουράσω, τι έγραψε στην "ΚΥΡΙΑΚΑΤΙΚΗ ΚΑΘΗΜΕΡΙΝΗ" ένας διακεκριμένος γιατρός ο οποίος σήμερα είναι μεγάλης ηλικίας. Διανύει, νομίζω, το 85ο έτος της ηλικίας του και συνεπώς δεν έχει συμφέρον. Είναι ο ομότιμος καθηγητής του Πανεπιστημίου κ.Γαρδίκας, ο οποίος πέρασε πολλά χρόνια ως διευθυντής του "Ευαγγελισμού".
Θα διαβάσω μερικά αποσπάσματα των όσων γράφει για το Ε.Σ.Υ.. Λέει, λοιπόν, τα εξής:
"Το Ε.Σ.Υ. της Αγγλίας είναι πραγματικό καύχημα για τη χώρα αυτή. Διερωτάται κανείς γιατί το ελληνικό Ε.Σ.Υ. απέτυχε τραγικά. Οι λόγοι είναι οι εξής: Δεν είχε προηγηθεί καμία σοβαρή μελέτη. Επεκράτησαν κορυβαντιώντες δερβίσηδες, νεόκοποι ψευτοσοσιαλιστές που μισούσαν κάθε μορφή ιδιωτικής φιλανθρωπίας και περιφρονούσαν τους ευεργέτες, ξεχνώντας ότι όλα τα μεγάλα έργα στην Ελλάδα είναι έργα μεγάλων ευεργετών. Κάθε χρήμα από ιδιωτική πρωτοβουλία εθεωρείτο βρώμικο.
Πριν το Ε.Σ.Υ. νοσοκομεία, όπως ο "Ευαγγελισμός", ο "Ερυθρός Σταυρός", το "ΝΙΜΤΣ", ήταν το καύχημα της Ελλάδος. 'Ηταν τυχερός όποιος νοσηλευόταν σ' αυτά. 'Ολοι οι διαπρεπείς και οι επώνυμοι τότε νοσηλεύονταν εκεί. Σήμερα στα κρατικά νοσοκομεία οι συνθήκες νοσηλείας είναι άθλιες. Στερούνται συχνά ιματισμού και κλινοσκεπασμάτων. Το φαγητό είναι μονότονο και κακομαγειρεμένο. Μαχαιροπήρουνα συχνά λείπουν. Οι νοσηλεύτριες είναι λίγες και οι ασθενείς αναγκάζονται να χρησιμοποιούν ιδιωτικές αποκλειστικές αδελφές, οι οποίες αμείβονται αδρά προς δόξαν της δωρεάν υγείας. Μεγάλα νοσοκομεία στερούνται απαραιτήτων μηχανημάτων και οι άρρωστοι στέλνονται σε ιδιωτικά ιδρύματα προς δόξαν πάλι της δωρεάν υγείας.
Η άθλια κατάσταση των νοσοκομείων μας συνέβαλε στην άνθιση των ιδιωτικών κλινικών. Ξένα κεφάλαια εισρέουν. Πολυεθνικές εταιρίες ιδρύονται. Ιδιωτικών ιατρικών οργανισμών οι μετοχές παίζονται στο Χρηματιστήριο. 'Ετσι οι σοσιαλιστές, οι οποίοι κατέστρεψαν τα νοσοκομεία μας, είναι και οι μεγάλοι ευεργέτες των ιδιωτικών νοσοκομείων προς δόξαν του σοσιαλισμού, ο οποίος υποτίθεται ότι δεν υποστηρίζει το μεγάλο κεφάλαιο".
Στη συνέχεια έχει ορισμένες παρατηρήσεις, για το τι θα έπρεπε να γίνει στο Ε.Σ.Υ.. Λέει, λοιπόν, ο κ. Γαρδίκας το εξής: "Θα έπρεπε να ελέγχονται οι καθηγητές και οι διευθυντές των νοσοκομείων, οι οποίοι δαπανούν ελάχιστο χρόνο στις κλινικές τους, στα νοσοκομεία, απασχολούμενοι περισσότερο με τους αρρώστους τους σε ιδιωτικές κλινικές. Ζητά να υπάρχουν, όπως και άλλοτε, δωμάτια επ' αμοιβή ασθενών στα κρατικά νοσοκομεία, έτσι ώστε οι καθηγητές και οι διευθυντές να πάψουν να τους νοσηλεύουν σε ιδιωτικές κλινικές. Απ' ό,τι γνωρίζω, στον "Ευαγγελισμό" λόγου χάρη, δεν υπάρχουν πλέον δωμάτια πολυτελείας και πρώτης θέσης".
Η κατάληξη του σημειώματος του κ. Γαρδίκα, για το οποίο αγωνιά ο κύριος Υπουργός να το περιλάβω σ' αυτά που λέω, είναι η εξής:
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Γιατί αγωνιώ; Δεν καταλαβαίνω.
ΣΤΕΦΑΝΟΣ ΜΑΝΟΣ: "Ο νυν Υπουργός Υγείας κ. Γείτονας, 
 

Επιστροφή στην κορυφή



Σελίδα 9575 
ο οποίος και ικανός και ακέραιος είναι, ελπίζει ότι θα αλλάξει κατά το δυνατόν το σημερινό τέλμα". Δυστυχώς, στις ελπίδες θα μείνει, διότι από το σημερινό νομοσχέδιο το μόνο που προκύπτει είναι ότι ο σημερινός Υπουργός το μόνο που επιθυμεί είναι να μην πειράξει το τέλμα. Αυτή είναι η εικόνα της Κυβέρνησης. Γι' αυτό άλλωστε ανέχεται αυτήν την αθλιότητα τόσον καιρό, ένα καταπληκτικό νοσοκομείο να μη λειτουργεί. Και φαίνεται ότι η ασθένεια αυτή καλύπτει και άλλα νοσοκομεία. Υπάρχουν, δηλαδή, και άλλα νοσοκομεία του δημοσίου, τα οποία μολονότι είναι έτοιμα, μολονότι ξοδεύτηκαν πολλά λεφτά για να γίνουν, δεν λειτουργούν. Και αναρωτιέται κανείς, προς όφελος τίνων δεν λειτουργούν; Διότι ασφαλώς δεν μένουν σε αργία τα νοσοκομεία αυτά προς όφελος των ασθενών. Είναι σε όφελος προφανώς άλλων. Ποιων όμως;"
Δυο-τρεις παρατηρήσεις θα κάνω ακόμη για το ίδιο το δημιουργούμενο πλαίσιο, το οποίο, όπως είπα, το υπέγραψαν οι συμβαλλόμενοι και συνεπώς δεν μου πέφτει λόγος.
Από την εμπειρία την οποία έχω, ένα από τα πολύ μεγάλα προβλήματα, που έχει παρουσιαστεί στα κρατικά νοσοκομεία, είναι η ανάμιξη πανεπιστημιακών κλινικών σε νοσοκομεία, όπου δεν υπάρχουν μόνο πανεπιστημιακοί. Αυτό συνέβη για παράδειγμα στον "Ευαγγελισμό" και υπήρξε, κατά τη γνώμη μου, η απαρχή της διάλυσης του "Ευαγγελισμού".
Θα σας διαβάσω πώς τοποθετείται ο Υπουργός στην εισηγητική έκθεση: "Στο νοσοκομείο" -λέει, για να δικαιολογήσει την αλλαγή της σύμβασης- "δεν προβλεπόταν η εγκατάσταση πανεπιστημιακών κλινικών κατά τρόπο, που θα διασφάλιζε την ουσιαστική λειτουργία τους ως πανεπιστημιακών και το σεβασμό στην αυτονομία των Ανωτάτων Εκπαιδευτικών Ιδρυμάτων". 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω αμέσως, κύριε Πρόεδρε.
Μα, ακριβώς αυτή η δήθεν αυτονομία του πανεπιστημιακού μέσα σε ένα περιβάλλον νοσοκομειακό είναι αυτό που δεν έπρεπε να υπάρχει. Θα κάνει δηλαδή, του κεφαλιού του ο καθηγητής-διευθυντής μέσα σε ένα νοσοκομείο, που έχει ορισμένους κανόνες;
Θα έπρεπε ο,τιδήποτε κάνει ο πανεπιστημικός να υπόκειται στις αποφάσεις του διοικητικού συμβουλίου του νοσοκομείου. Αν δεν του αρέσει, να μείνει εκεί που είναι. 'Οχι, όμως, να μπορεί να κάνει ο καθηγητής ό,τι θέλει μέσα στο χώρο αυτόν, στο όνομα της δήθεν αυτονομίας των ΑΕΙ.
'Ενα άλλο θέμα, το οποίο θέλω να παρατηρήσω: Γιατί θα διορίζεται ο γενικός διευθυντής από τον Υπουργό και όχι από το διοικητικό συμβούλιο; "Γιατί" -λέει- "έτσι κάνουμε σε όλο το Ε.Σ.Υ." Μα, αν είναι όλο το Ε.Σ.Υ. έτσι, έχουμε καλά δείγματα από το υπόλοιπο Ε.Σ.Υ.; 
Γιατί βάζουμε εδώ -ορθώς κατά την άποψή μου- έλεγχο ορκωτών ελεγκτών; Γιατί δεν έχουμε το ίδιο στα άλλα νοσοκομεία; 'Εχουμε έλεγχο τι συμβαίνει στο νοσοκομείο "Ο Ευαγγελισμός" ή δεν ξέρει κανένας τι του γίνεται εκεί μέσα; Γιατί, αυτό το οποίο κάνετε τώρα εδώ, για να είναι τάχα σύμφωνο με αυτά τα οποία επιδιώκουμε, δεν το κάνετε και στα υπόλοιπα νοσοκομεία, για να ξέρουμε τι μας γίνεται;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αυτό θα κάνουμε.
ΣΤΕΦΑΝΟΣ ΜΑΝΟΣ: 'Εχετε κανένα ισολογισμό να μου φέρετε; Φέρτε τον, να τον δούμε. Μη λέτε "αυτό κάνουμε". Ενάμιση χρόνο είσαστε εκεί και δεν κάνετε τίποτε. Λυπάμαι που εξοργίζομαι. Γιατί είδα αυτό το νοσοκομείο σε τι κατάσταση είναι. Περιμέναμε να διαλυθεί για να το βάλουμε να λειτουργήσει; Και παριστάνουμε εμείς ότι νοιαζόμαστε! Λέτε "αυτό κάναμε". Τι κάνατε; Ξέρετε πόσα λεφτά χάνονται από τα νοσοκομεία; Δισεκατομμύρια επί δισεκατομμυρίων! Και δεν ξέρει κανένας σας τι του γίνεται. Επαναλαμβάνω, δεν ξέρει τι του γίνεται! Αυτή είναι η πραγματικότητα! Και νομίζετε τώρα ότι εδώ, θα επιβάλετε μία τάξη.
Δυστυχώς, κυρίες και κύριοι συνάδελφοι, δεν νομίζω ότι το ξεκίνημα αυτού του νοσοκομείου ανταποκρίνεται στις εγκαταστάσεις που έχουν γίνει. Δεν νομίζω, δηλαδή, ότι μπορεί κανείς να θεωρήσει ότι το μέλλον του νοσοκομείου θα είναι καλό. Γιατί και ο τρόπος που θα προσληφθεί το προσωπικό και οι διαδικασίες και όλα αυτά τα οποία έχουν μπει εδώ μέσα, είναι για να μη λειτουργήσει το νοσοκομείο.
Παρ' όλα αυτά, όπως είπα και στην αρχή, θα ψηφίσω το νομοσχέδιο, γιατί αυτήν τη στιγμή δεν μπορούμε να το αλλάξουμε. Πρέπει, έστω και με όλα αυτά τα τρωτά, να μπει μπροστά. Γιατί θα ήταν αδιανόητο τέτοιου είδους εγκαταστάσεις να μείνουν αχρησιμοποίητες. Αδιανόητο τελείως!
Συγγνώμη που εξοργίστηκα λίγο με τον Υπουργό, αλλά νομίζω ότι και αυτά που είπα είναι πολύ λιγότερα από εκείνα που αισθανόμουν.
ΠΡΟΕΔΡΕΥΩΝ (Λουκάς Αποστολίδης): Είναι κάτι που δεν σας ταιριάζει, κύριε Μάνο, δεν είναι στο ύφος σας.
Ο Υπουργός Υγείας και Πρόνοιας, κ. Κωνσταντίνος Γείτονας, έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν πρόκειται τώρα να δώσω απάντηση επί της ουσίας των θεμάτων.
Καλό είναι όμως ο κ. Μάνος να κρατάει την ηρεμία του. Κάνει καλό και στην υγεία! Και δεν ξέρω, κύριε Μάνο, αν ο εξοργισμός σας οφείλεται σ' αυτά που είπατε ή οφείλεται σε άλλα αδιέξοδα, πολιτικά σας αδιέξοδα.
Εκείνο που εγώ θέλω να πω είναι πως, όταν αναφέρεσθε σε πανεπιστημιακές κλινικές και αυτονομία και χρησιμοποιείτε εκφράσεις από την εισηγητική έκθεση και απευθύνεσθε στο Σώμα, τουλάχιστον θα πρέπει να γνωρίζετε ποιοι νόμοι, οι οποίοι είναι ετών, διέπουν την εγκατάσταση και λειτουργία των πανεπιστημιακών κλινικών στα νοσοκομεία.
'Η προηγούμενη σύμβαση έγραφε "φιλοξενία πανεπιστημιακών κλινικών". Φώναξα, λοιπόν, τους εκπροσώπους του ιδρύματος και τους ρώτησα: "Τι εννοείτε φιλοξενία;" Τα πανεπιστήμια στην Ελλάδα προστατεύονται από το Σύνταγμα και διέπονται από νόμους. Η εγκατάσταση κλινικής με το κύρος, και τον τίτλο της πανεπιστημιακής πρέπει να γίνει με τους νόμους τους κανόνες και τις διατάξεις που διέπουν τη λειτουργία των πανεπιστημίων. Γιατί κάνει προπτυχιακό έργο.
Αυτά, λοιπόν, προσδιορίζουμε, κύριε Μάνο, και μην εξοργίζεσθε. Δεν είναι βέβαια το θέμα του Ε.Σ.Υ. για να συζητήσουμε αυτή την ώρα.
Δεν ξέρω αν έχετε τα δικά σας αδιέξοδα. Η Κυβέρνηση και έργο έχει και προχωρεί στον εκσυγχρονισμό και του συστήματος υγείας. Και εσείς θα μείνετε μόνος με τις παλιές αντιλήψεις, τις οποίες εγώ είχα την ευκαιρία να αντιμετωπίσω και σε άλλους χώρους. Να συμπληρώνω και να διορθώνω συμβάσεις που είχατε κάνει εσείς.
ΣΤΕΦΑΝΟΣ ΜΑΝΟΣ: Κύριε Υπουργέ, δεν είναι με μπουρδολογίες που θα γίνει διάλογος εδώ μέσα. 
ΠΡΟΕΔΡΕΥΩΝ (Λουκάς Αποστολίδης): Κύριε Μάνο, σας παρακαλώ!
ΣΤΕΦΑΝΟΣ ΜΑΝΟΣ: Δεν σας υποχρέωνε κανείς να βάλετε πανεπιστημιακές κλινικές σ' αυτό το νοσοκομείο. Σας το ζήτησαν οι πανεπιστημιακοί. Και το ζήτημα είναι ότι εσείς υποκύψατε.
ΠΡΟΕΔΡΕΥΩΝ (Λουκάς Αποστολίδης): Κύριε Μάνο, δεν έχετε το λόγο.
Ο Πρόεδρος κ. Κωνσταντίνος Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, θεώρησα χρέος μου να παραστώ στη συζήτηση αυτή και να πω τη γνώμη μου. Διότι και το θέμα καθεαυτό, στο οποίο αναφέρεται το σχέδιο νόμου, είναι σημαντικό. Αλλά ταυτόχρονα το θέμα που συζητούμε θίγει και ορισμένα γενικότερα προβλήματα που ταλανίζουν τον τόπο. Και πρέπει να πω από την αρχή ότι χάρηκα ιδιαίτερα για την τοποθέτηση, την οποία άκουσα νωρίτερα, του εκπροσώπου του ΔΗ.Κ.ΚΙ., ο οποίος επεξέτεινε το θέμα, όπως και όφειλε γενικότερα, διότι δεν είναι ανάγκη να κρυβόμαστε εδώ μέσα πίσω από το δάχτυλό μας.
Κυρίες και κύριοι συνάδελφοι, δεν υπάρχει καμία αμφιβολία ότι η Θεσσαλονίκη χρειάζεται -η δυτική Θεσσαλονίκη- επειγόντως ένα νοσοκομείο. Αυτό το παραδεχθήκαμε όλοι. Και 
 

Επιστροφή στην κορυφή



Σελίδα 9576 
αυτήν την ώρα ο λαός της Θεσσαλονίκης πιέζει. 'Ενα νοσοκομείο το οποίο υπάρχει είναι έτοιμο, είναι τέλειο, πρέπει να λειτουργήσει και κανένας δεν μπορεί εδώ μέσα να πει, κύριε Υπουργέ, ότι είναι προς τιμήν της ελληνικής πολιτείας το γεγονός ότι το νοσοκομείο αυτό που υπάρχει και είναι τόσο ανάγκη να λειτουργήσει, δεν λειτουργεί.
Δεν θα μπω στο θέμα της καθυστέρησης, κύριε Υπουργέ. Και δεν θέλω να είμαι σκληρός, ούτε ήρθα εδώ σήμερα για να αντιδικήσω με κανέναν. Θέλω να πω, χωρίς φόβο και χωρίς πάθος, την άποψη μου. Είναι βέβαιο ότι φταίτε για την καθυστέρηση εσείς, η υπεύθυνη Κυβέρνηση του ΠΑ.ΣΟ.Κ. 
Είχατε επιτέλους μία σύμβαση, την οποία είχατε ψηφίσει κύριε Υπουργέ. Το κόμμα σας την είχε ψηφίσει, τη σύμβαση. Γιατί δεν την εφαρμόσατε; Αυτή η κατάρα τέλος πάντων, να μην θέλει το ΠΑ.ΣΟ.Κ. να εφαρμόσει καμία σύμβαση από αυτές που βρήκε, είναι βασική αδυναμία της παρατάξεως σας, η οποία πρέπει να ερευνηθεί κάποτε και δεν θέλω να μπω στην έρευνα. Γιατί εμείς δεχθήκαμε όλες τις συμβάσεις του ΠΑ.ΣΟ.Κ.;
Η Νέα Δημοκρατία και όπου εβελτίωσε, εβελτίωσε χωρίς αντιδικίες ορισμένες συμβάσεις, τις οποίες βρήκε και χωρίς να αρνηθεί πάντως κατά βάση, αυτό το καθεστώς το οποίο βρήκε πρωτύτερα, στο οποίο διαφωνούσε σε πάρα πολλές περιπτώσεις.
Αν είχατε δεχθεί τη σύμβαση στην οποία είχατε συμφωνήσει -ότι είχε υπογράψει η Νέα Δημοκρατία, είχατε συμφωνήσει εσείς, την είχατε ψηφίσει- δεν θα υπήρχε πρόβλημα. Το νοσοκομείο κατασκευάστηκε με μεγάλη ταχύτητα, με πολύ μεγάλη επιτυχία, χωρίς υπερβάσεις. Εγώ έχω πει άλλοτε, αγαπητοί συνάδελφοι, ότι για να φτιαχθεί ένα κρατικό νοσοκομείο από την αρχή θέλει τουλάχιστον δέκα χρόνια και φτιάχνεται κατά τρόπο άθλιο. Το νοσοκομείο αυτό κατασκευάστηκε σωστά και ο μηχανολογικός του εξοπλισμός και ο τεχνικός του εξοπλισμός είναι πλήρης. 'Αρα, η σύμβαση λειτουργούσε, πήγαινε μπροστά. Γιατί δεν την εφαρμόσατε;
Εν πάση περιπτώσει, από την αρχή τοποθετούμαι στη βάση ότι εγώ δεν δέχομαι ότι το καλύτερο μπορεί να γίνει εχθρός του καλού και κατά συνέπεια δεν είμαι εκείνος ο οποίος θα ζητήσει, να απορριφθεί η σύμβαση. Εκεί που φθάσαμε και μια που ο ανάδοχος επίσης συνεφώνησε, δεν αρκεί αυτό ως δικαιολογία, δεν συμφωνώ σ' αυτό με τον κ. Μάνο. Αλλά εφόσον κατά βάση συμφωνούμε σε αυτό το οποίο γίνεται, ας γίνει επιτέλους. Το είπε πρωτύτερα ο συνάδελφος ως εκπρόσωπος του ΔΗ.Κ.ΚΙ.- να μη σας δώσουμε το δικαίωμα να πείτε, αν αύριο πάλι δεν λειτουργήσει, ότι δήθεν σας φταίμε εμείς, οι οποίοι σας παρεμποδίσαμε.
Τώρα, ποια είναι τα θέματα; Κύριοι συνάδελφοι, υπάρχουν δύο βασικά θέματα: Το ένα θέμα αναφέρεται στο Ε.Σ.Υ. Δεν θα λύσουμε σήμερα το πρόβλημα του Ε.Σ.Υ. εδώ μέσα. Αλλά είναι βέβαιο ότι το σύστημα του Ε.Σ.Υ., όπως, εξελίχθηκε, νοσεί. Νοσεί βαρύτατα.
Καταλήξαμε, αγαπητοί συνάδελφοι του ΠΑ.ΣΟ.Κ. -τώρα απευθύνομαι σε εσάς- εν ονόματι του σοσιαλισμού να βοηθούμε τα ιδιωτικά συμφέροντα. Εγώ είμαι εκείνος που δεν μπορώ βεβαίως να κατηγορηθώ ότι είμαι εναντίον της ιδιωτικής πρωτοβουλίας και υπέρ του κράτος. Κρατικιστής ασφαλώς δεν είμαι, το γνωρίζετε. Αλλά εδώ πλέον εξεγείρομαι από τη δική μου πλευρά. Εδώ παρουσιάζεται το εξής περίεργο φαινόμενο: Να έχει σύμμαχο η ιδιωτική πρωτοβουλία στον τομέα της υγείας, η οποία βεβαίως πρέπει να στηριχθεί, δεν έχω καμία απολύτως αντίρρηση. Θα σας πω μάλιστα ιστορικά ότι από το 1966 ως Υπουργός Συντονισμού εδανειοδότησα ιδιωτικές κλινικές, κάτι που εκείνη την εποχή εθεωρείτο τερατώδες και ασύλληπτο, κατέληξε να θεωρεί το ΕΣΥ ως το φυσικό της σύμμαχο. Γιατί με τα χάλια που έχει το ΕΣΥ, με τη σπατάλη του χρήματος που γίνεται, με την τεράστια δαπάνη που γίνεται και πάει χαμένη, η ιδιωτική πρωτοβουλία βρίσκει τόπο να αναπτυχθεί. Και εχθρός της ιδιωτικής πρωτοβουλίας είναι τα νοσηλευτικά εκείνα ιδρύματα τα οποία λειτουργούν κατά κάποιο ανεξάρτητο τρόπο, παρέχουν ιατρικές υπηρεσίες φθηνότερες και καλύτερες. Αυτή είναι η πρώτη διαπίστωση. Βέβαια το ΕΣΥ πρέπει να διορθωθεί αλλά δεν είναι του παρόντος.
Η δεύτερη γενική παρατήρηση είναι ότι γίνεται τον τελευταίο καιρό μια πολύ εμπαθής επίθεση εναντίον των ανθρώπων, οι οποίοι διέθεσαν τα χρήματά τους για να γίνει αυτό το νοσοκομείο. Και εκεί πλέον και εγώ προσωπικά οφείλω να κάνω απολογισμό και να πω την άποψή μου στη Βουλή των Ελλήνων. Διότι υπήρξα εκείνος ο οποίος εστήριξε και εδημιούργησε το νοσοκομείο αυτό.
Σε εμένα παρουσιάστηκαν οι αδελφοί Παπαγεωργίου και μου εδήλωσαν ότι είναι διατεθειμένοι να διαθέσουν ένα σημαντικό ποσό τριάντα εκατομμυρίων (30.000.000) δολαρίων για να βοηθήσουν την κατασκευή ενός νοσοκομείου στη δυτική Θεσσαλονίκη. Και φυσικά, το αγκάλιασα και προχώρησε ο αρμόδιος Υπουργός, η κυβέρνησή μας προχώρησε τότε στη σύμβαση, η οποία ήταν μία σωστή σύμβαση και σας είπα ότι εφαρμόστηκε στη συνέχεια σωστά.
Οι άνθρωποι τα χρήματα τα έδωσαν. Τα τριάντα εκατομμύρια (30.000.000) δολάρια κατετέθησαν. Δεν υπάρχει καμία απολύτως αμφιβολία ότι κατετέθησαν. Βεβαιώνεται από όλες τις πλευρές. Και εν τω μεταξύ υβρίζονται και ταλαιπωρούνται και γίνονται χυδαίες και ακραίες επιθέσεις εναντίον τους . Και δεν είναι τυχαίο το γεγονός ότι χθες ησκήθη ποινική δίωξη από έναν εισαγγελέα, αφού προηγουμένως πληροφορούμαι ότι δύο άλλες αντίστοιχες μηνύσεις είχαν μπει στο αρχείο και συζητείται σήμερα το θέμα. Χθες έγινε ποινική δίωξη η οποία βέβαια κάπου θα καταλήξει.
Εγώ προσωπικά πιστεύω ότι θέμα δεν υπάρχει. Θα ήθελα όμως και επ' αυτού να πω ένα πολύ απλό πράγμα. Κύριοι συνάδελφοι, αν έρθει ένας στην Ελλάδα και προσφέρει εκατό εκατομμύρια (100.000.000) δολάρια για ένα έργο και τα φέρει από το εξωτερικό θα του ζητήσουμε το πόθεν έσχες και θα τον κατηγορήσουμε ότι τα χρήματα προέρχονται από ξέπλυμα βρώμικου χρήματος;
'Οταν ήρθε ο Ωνάσης και έδωσε τα χρήματά του, τον ερώτησε κανείς από πού τα κέρδισε τα χρήματα στο εξωτερικό; 
Οι αδελφοί Παπαγεωργίου είναι βέβαιο ότι είναι πλούσιοι 'Ελληνες στο εξωτερικό. Είναι βέβαιο ότι είναι οι πρώτοι γουναράδες του κόσμου τις δύο τελευταίες δεκαετίες και είχαν χρήματα στο εξωτερικό για να τα φέρουν και τα έφεραν. Μετέχουν επίσης και σε άλλες ανώνυμες εταιρείες, των οποίων το μέρισμα, όπως γνωρίζετε, δεν φορολογείται επί προσωπικής βάσεως. Κατά συνέπεια δεν μπορείς να πεις ότι, επειδή δεν εδήλωσαν φόρο εισοδήματος ατομικά, δεν είχαν τα χρήματα να τα προσφέρουν.
Δεν θέλω να πω και μία κουβέντα παραπέρα. Ποιοι επώνυμοι 'Ελληνες από τους πλουσίους, αν πρόκειται να αναδράμωμεν στο παρελθόν και δούμε τις φορολογικές δηλώσεις της τελευταίας εικοσαετίας, μπορούν να καλύψουν το 1/100 ή το 1/1000 της περιουσίας την οποία σήμερα εμφανίζουν με βάση τη φορολογική τους δήλωση θέλετε να το πούμε αυτό για τους αδελφούς Παπαγεωργίου.
Κύριοι συναδελφοι, το θέμα αυτό πρέπει να τελειώσει. Εγώ πιστεύω ότι αυτή την ώρα είναι χρέος τιμής για την Ελληνική Αντιπροσωπεία να κυρώσει αυτή τη σύμβαση. Η Νέα Δημοκρατία δεν την κυρώνει, αλλά στέκεται στην ίδια βάση με εμένα, κύριε Υπουργέ. Διότι πιστεύει ότι δεν μπορεί να σας εμπιστευθεί και δεν θέλει να δώσει την έγκρισή της, διότι φοβάται ότι τελικά δεν θα γίνει τίποτε.
Εγώ σας είπα ότι τοποθετούμε επί της βάσεως της αποδοχής, αλλά συμμερίζομαι ακριβώς την ίδια άποψη. 'Οτι δεν είχατε κανένα λόγο να καθυστερήσετε και να χειροτερέψετε τη σύμβαση. Εν πάση περιπτώσει, αυτή την ώρα εγώ πιστεύω ότι από την Εθνική Αντιπροσωπεία πρέπει να έρθει το απλό μήνυμα ότι το νοσοκομείο πρέπει να λειτουργήσει στο ταχύτερο δυνατό χρόνο και ότι η Κυβέρνηση του ΠΑΣΟΚ επιτέλους από τώρα και ύστερα ας κάνει ό,τι πρέπει, για να μπορέσει το νοσοκομείο να λειτουργήσει.
Θα ήθελα να μου επιτρέψετε να κάνω μερικές ειδικότερες παρατηρήσεις, όχι ότι θα ζητήσω να αλλάξει η σύμβαση, η 
 

Επιστροφή στην κορυφή



Σελίδα 9577 
σύμβαση ασφαλώς δεν αλλάζει, αλλά διότι ήθελα να μου δίνατε ενδεχομένως μερικές διευκρινήσεις, κύριε Υπουργέ, οι οποίες μπορεί να έχουν ερμηνευτική αξία.
Μιλήσατε πρωτύτερα και μάλιστα ήρθατε σε οξεία αντιδικία με τον κ. Μάνο για το θέμα των πανεπιστημιακών κλινικών. Δεν νομίζω ότι εσείς και ο κ. Μάνος έπρεπε να εκνευριστείτε γι' αυτό το θέμα. Εγώ απλώς θέλω να ρωτήσω το εξής: Λέτε ότι θα εγκαθίστανται πανεπιστημιακές κλινικές ύστερα από γνώμη του διοικητικού συμβουλίου.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σε όλα τα νοσοκομείο αυτό συμβαίνει.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εγώ θα σας επρότεινα να επιδιώξετε τη σύμφωνο γνώμη του διοικητικού συμβουλίου διότι η εγκατάσταση μιας πανεπιστημιακής κλινικής βεβαίως γίνεται με ορισμένους κανόνες για τους οποίους εγώ δεν είμαι ιδιαίτερα ευτυχής πάντοτε. Πιστεύω ότι θα έπρεπε να τεθεί ως προϋπόθεση ότι ο καθηγητής ο οποίος θα έχει την κλινική θα δέχεται τους αρρώστους εκεί μέσα και θα τους νοσηλεύει εκεί μέσα. Από την αμοιβή την οποία θα παίρνει, που δικαιούται να την παίρνει, ένα τμήμα της θα δίδεται και για το νοσοκομείο και άλλο ένα τμήμα για τους υπόλοιπους γιατρούς. Αυτή είναι μια συνεννόηση που μπορείτε να την κάνετε με το διοικητικό συμβούλιο, ώστε να γίνουν πανεπιστημιακές κλινικές, αλλά να γίνουν κατά τον καλύτερο τρόπο.
Το άλλο που θέλω να ρωτήσω είναι το εξής: Είναι ευτύχημα -νομίζω ότι αυτό αποτέλεσε και την λυδία λίθο- ότι θα ισχύσει ο ν.2190, ο νόμος Πεπονή όπως καθιερώθηκε, για την πρόσληψη του προσωπικού. Αυτό χωρίς καμιά αμφιβολία απαλλάσσει το ΠΑΣΟΚ από το μεγάλο βάρος και τη μεγάλη ευθύνη να κάνει κομματικούς διορισμούς. Χαίρομαι διότι τελικά το κατάλαβε αυτό ότι δεν μπορεί να διορίσει όλη την Ελλάδα, όλους τους οπαδούς του, διότι γυρίζει μπούμεραγκ το καθεστώς το οποίο δημιούργησε στην Ελλάδα. Και πρώτοι εσείς ζητάτε να καθιερωθεί και στο Σύνταγμα αυτός ο περιορισμός. Κατά συνέπεια καλά κάνετε.
ΧΡΗΣΤΟΣ ΡΟΚΟΦΥΛΛΟΣ: Δεν σας αρέσει ούτε αυτό το σκεπτικό, αυτή η διατύπωση;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μου αρέσει ιδιαιτέρως και το επαινώ, κύριε Ροκόφυλλε και το ερμηνεύω ταυτόχρονα.
Θέλω όμως να πω ότι οι αμοιβές του πάσης φύσεως προσωπικού λέτε ότι θα είναι κατ' αναλογίαν προς στις αμοιβές του ΕΣΥ. Εάν το διοικητικό συμβούλιο θέλει να δώσει πριμ παραγωγικότητας νομίζω ότι δεν θα έχετε καμια αντίρρηση να το δεχθείτε. 
Ακόμα η πρόσληψη του γενικού διευθυντού για την οποία μίλησε και ο κ. Μάνος πρωτύτερα, λέτε ότι γίνεται από το διοικητικό συμβούλιο με διαδικασία επιλογής. Η διαδικασία επιλογής του γενικού διευθυντού ποια θα είναι; Θα έχει λόγο το διοικητικό συμβούλιο ή δεν θα έχει; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε μια διακοπή για να σας απαντήσω;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έχω αντίρρηση.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ο θεσμός των γενικών διευθυντών ή μάνατζερς όπως τους λέμε, είναι ένας νέος θεσμός τον οποίο εισαγάγαμε με το νόμο 2519. Είναι σε εξέλιξη για τα νοσοκομεία του Εθνικού Συστήματος Υγείας η πρώτη προκήρυξη για τριάντα γενικούς διευθυντές. Προβλέψαμε δε σ' αυτόν το νόμο -όλοι μιλήσατε για ρουσφέτια και ρουσφετολογικό κράτος- να υπάρχει το αδιάβλητο με ένα ειδικό συμβούλιο κρίσης. Πρόεδρός του θα είναι ο Αντιπρόεδρος του ΑΣΕΠ και μέλη του επιστήμονες, έτσι ώστε να γίνει η επιλογή με βάση αντικειμενικά και αξιοκρατικά κριτήρια. Στα δε κριτήρια περιλαμβάνεται για πρώτη φορά και η συνέντευξη. Η επιτροπή κρίσης, σε όσους προκρίνει με τα μόρια, θα πάρει και συνεντεύξεις. Το ίδιο ακριβώς για το αδιάβλητο της επιλογής προβλέπουμε και στην προκειμένη περίπτωση.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εγώ προσωπικά θα προτιμούσα στη συγκεκριμένη περίπτωση, που πρόκειται για ένα ειδικής νομικής μορφής νοσοκομείο την επιλογή του γενικού διευθυντού να την έκανε το διοικητικό συμβούλιο, διότι ο γενικός διευθυντής κάπου πρέπει να αναφέρεται και σε κάποιον πρέπει να δίνει λόγο. Εγώ δεν πιστεύω στο κεντρικό κράτος ότι μπορεί να υπάρχει ένα συμβούλιο που να τους διορίσει όλους, ούτε πιστεύω ότι μπορεί να υπάρχει ένα Υπουργείο που να ελέγχει όλα τα νοσοκομεία της Ελλάδας.
Στη συγκεκριμένη περίπτωση έχετε ένα καλό διοικητικό συμβούλιο, διότι εσείς το διαλέξατε να είναι μικτό και υποτίθεται ότι είναι καλό. Εγώ προσωπικά πιστεύω ότι είναι καλό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω. 'Αλλωστε υπήρξαν και οι διακοπές.
ΠΡΟΕΔΡΕΥΩΝ (Λουκάς Αποστολίδης): Κτύπησε αυτόματα, κύριε Πρόεδρε. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καλό θα είναι, κύριε Υπουργέ, να συνεννοηθείτε και με το διοικητικό συμβούλιο για να προσλάβετε το καταλληλότερο πρόσωπο. 
Ακόμα ένα τελευταίο: Σε ό,τι αφορά τις προμήθειες, τις πιστώσεις κλπ., λέτε ότι πρέπει να ισχύει ό,τι ισχύει στα νομικά πρόσωπα δημοσίου δικαίου. Μα, αυτό είναι νομικό πρόσωπο ιδιωτικού δικαίου κατ' εξοχήν. Γιατί να μην ισχύουν αυτά τα οποία ισχύουν στα νομικά πρόσωπα του ευρύτερου δημόσιου τομέα;
Είναι μία παρατήρηση, η οποία ίσως είναι καθαρώς θεωρητική και εκεί δεν ξέρω αν μπορείτε τίποτα να διορθώσετε.
Κύριοι συνάδελφοι, κλείνω την ομιλία μου. 'Αλλωστε και ο χρόνος παρήλθε.
Η περίπτωση του νοσοκομείου αυτού είναι μία πολύ χαρακτηριστική περίπτωση, στην οποία κρινόμαστε όλοι μας και στην οποία κρίνεται το εθνικό Κοινοβούλιο, κρίνεται -αν θέλετε- και το πολιτικό μας σύστημα. Δεν υπάρχει καμία αμφιβολία ότι έχουμε ένα κράτος αναποτελεσματικό, ένα κράτος στο οποίο δεν τελειώνει ποτέ τίποτα και το οποίο ταλαιπωρεί πάρα πολύ τον πολίτη. 'Εχετε μία περίπτωση στην οποία γίνεται μία προσπάθεια μεσαία. Δεν είναι ιδιωτική επιχείρηση, είναι στην ουσία επιχείρηση κοινής ωφέλειας, διότι κανείς δεν αποβλέπει να κερδίσει χρήματα από αυτό το νοσοκομείο. Πάνε όλοι οι ενδιαφερόμενοι παράγοντες να εξυπηρετήσουν το κοινό. 'Ισως αυτό μπορεί να αποτελέσει και ένα γνώμονα, μία δοκιμή για το πώς πρέπει να πάει το σύστημα υγείας.
'Ενα τελευταίο, κύριε Υπουργέ, για το σύστημα υγείας. Δεν θα λύσετε ποτέ το πρόβλημα του Εθνικού Συστήματος Υγείας γενικότερα, εάν τελικά δεν προχωρήσετε σε μία αντικειμενική και έντιμη τιμολόγηση των ιατρικών πράξεων, εάν τελικά τα τιμολόγια δεν συμμορφωθούν προς τις πραγματικές ανάγκες της αγοράς.
Διότι, κύριοι συνάδελφοι, τι γίνεται στο "ΩΝΑΣΕΙΟ"; Τι γίνεται στα νοσοκομεία που δεν είναι κατευθείαν στο ΕΣΥ; Στα μεν νοσοκομεία του ΕΣΥ ισχύει εκεί ό,τι ίσχυε στην πάλαι ποτέ Σοβιετική 'Ενωση. Δεν υπάρχει η έννοια του κόστους. 'Οσο και αν στοιχίζει, κανείς δεν νοιάζεται, τριακόσιες χιλιάδες (300.000) δραχμές την ημέρα, διακόσιες πενήντα χιλιάδες (250.000) δραχμές την ημέρα. Τα κορόιδα οι 'Ελληνες πληρώνουν. Οι δαπάνες είναι ανέλεγκτες, ακόμα και τα έξοδα είναι ανέλεγκτα. Διότι υπάρχει η μαύρη τρύπα, το αφανές έλλειμμα που δημιουργείται, κύριε Υπουργέ, στον τομέα σας κάθε χρόνο από τα καθυστερούμενα των νοσοκομείων που δεν πληρώνονται και τα περνάτε μετά με ομόλογα κατευθείαν στο δημόσιο χρέος.
Αλλά αυτό δεν μπορεί να ισχύσει για ένα νοσοκομείο αυτού του τύπου. Διότι ένα νοσοκομείο αυτού του τύπου ή το "ΩΝΑΣΕΙΟ" ή οποιοδήποτε άλλο αυτού του τύπου νοσοκομείο, θα πρέπει από εκεί και πέρα να εξαρτάται από την ενίσχυση την οποία το κράτος δίδει ή δεν δίδει, εφόσον οι αμοιβές των ιατρικών πράξεων δεν είναι αυτές που έπρεπε να είναι. Και καταλαβαίνετε, ότι αυτό σε τελική ανάλυση εξαντλεί και τα τελευταία περιθώρια ανεξαρτησίας, τα οποία μπορεί και πρέπει να έχει ένα τέτοιο ίδρυμα.
Κύριοι συνάδελφοι, μίλησα και είπα την άποψή μου. Θέλω 
 

Επιστροφή στην κορυφή



Σελίδα 9578 
να ελπίζω ότι τα πράγματα από δω και πέρα θα πάνε καλά. Είμαι ίσως περισσότερο αισιόδοξος απ' όσο πρέπει, αλλά θέλω να ελπίζω ότι η Κυβέρνηση κατάλαβε πλέον ότι δεν μπορεί να ξαναπάει για άλλη μια φορά ο κύριος Πρωθυπουργός στη Θεσσαλονίκη για να υποσχεθεί ότι θα λειτουργήσει το Νοσοκομείο Παπαγεωργίου και να μη λειτουργήσει! Λειτουργήστε το έστω με αυτό το νόμο, με τις δικές του αδυναμίες. Θα αποτελέσει, πάντως, μία προσφορά προς το λαό της Θεσσαλονίκης.
(Χειροκροτήματα από την πτέρυγα της Νέας Δημοκρατίας)
ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Πεπονή.
ΑΝΑΣΤΑΣΙΟΣ ΠΕΠΟΝΗΣ: Είναι εγγεγραμμένοι τόσοι συνάδελφοι σ' αυτήν την Αίθουσα. Μιλούν συνέχεια οι Βουλευτές της Νέας Δημοκρατίας καθ' α έχουν δικαίωμα. Μίλησε ο επίτιμος Πρόεδρος της Νέας Δημοκρατίας. Η άλλη άποψη δεν θα ακουστεί σ' αυτήν την Αίθουσα;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ): Εγώ σας ενόχλησα, κύριε Πεπονή;
ΠΡΟΕΔΡΕΥΩΝ (Λουκάς Αποστολίδης): Κοιτάξτε, κύριε Πεπονή, δεν υπάρχει άλλη διαδικασία, δεν υπάρχει λέγων και αντιλέγων στη συνήθη διαδικασία. 'Εχετε δίκιο πάντως επί της ουσίας της πρότασής σας. Θα ήθελα, κύριοι συνάδελφοι...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, σας παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Να ολοκληρώσω, κύριε Σιούφα;
ΔΗΜΗΤΡΙΟΣ ΣΙΟΥΦΑΣ: Τι παρενεβλήθη και άλλαξε στη διαδικασία; Ο πρώην Πρωθυπουργός κάνει χρήση του δικαιώματός του από τον Κανονισμό και συνεπώς, δεν έφερε κανένα εμπόδιο στο διάλογο και στην ανταλλαγή των απόψεων μέσα στην Αίθουσα.
ΠΡΟΕΔΡΕΥΩΝ (Λουκάς Αποστολίδης): Κύριε Σιούφα, δεν μίλησε κανένας για τον κύριο Πρόεδρε και μην προσπαθείτε να βρείτε αφορμή για να πάρετε το λόγο. Ο κ. Πεπονής είπε ότι όπως έχουν εγγραφεί στον κατάλογο...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε....
ΠΡΟΕΔΡΕΥΩΝ (Λουκάς Αποστολίδης): Σας παρακαλώ. Δεν μίλησε κανένας, δεν διεφώνησε κανένας να μιλήσει ο κύριος Πρόεδρος.
ΝΙΚΟΛΑΟΣ ΚΑΚΚΑΛΟΣ: Μη φωνάζεις!
ΠΡΟΕΔΡΕΥΩΝ (Λουκάς Αποστολίδης): Σε παρακαλώ, κύριε συνάδελφε, μη μου λες "μη φωνάζεις"!
ΝΙΚΟΛΑΟΣ ΚΑΚΚΑΛΟΣ: Γιατί φωνάζεις;
ΠΡΟΕΔΡΕΥΩΝ (Λουκάς Αποστολίδης): Σε ποιον απευθύνεστε;
ΝΙΚΟΛΑΟΣ ΚΑΚΚΑΛΟΣ: Γιατί φωνάζετε, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Λέω, σε ποιον απευθύνεσθε λέγοντες "μη φωνάζεις";
ΝΙΚΟΛΑΟΣ ΚΑΚΚΑΛΟΣ: Εντάξει, τι φωνάζετε, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Σε παρακαλώ!
ΔΗΜΗΤΡΙΟΣ ΣΙΟΥΦΑΣ Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα παρακαλέσω τη φράση που είπατε ότι ζήτησα αφορμή για να μιλήσω να την ανακαλέσετε. Θεωρώ ότι δεν τιμά ούτε εσάς ούτε την 'Εδρα και παρακαλώ πολύ να την πάρετε πίσω!
ΠΡΟΕΔΡΕΥΩΝ (Λουκάς Αποστολίδης): Αν, κύριε Σιούφα, σας θίγει θα πάρω πίσω τη φράση....
ΔΗΜΗΤΡΙΟΣ ΣΙΟΥΦΑΣ: Να την πάρετε πίσω, κύριε Πρόεδρε!
ΠΡΟΕΔΡΕΥΩΝ (Λουκάς Αποστολίδης):...αλλά θα πρέπει και εσείς να πάρετε πίσω ότι ουδείς έκανε παρατήρηση, γιατί ο κ. Μητσοτάκης πήρε το λόγο. Διαφορετικά δεν θα την πάρω πίσω και ισχύει αυτό που σας είπα.
Κύριοι συνάδελφοι, θέλω να θέσω υπόψη σας τα εξής: Υπάρχουν πέντε Κοινοβουλευτικοί Εκπρόσωποι, οι οποίοι δεν έχουν πάρει το λόγο, δεν έχει μιλήσει και ο κύριος Υπουργός που σημαίνει δύο ώρες για όλους αυτούς και είναι και διακόσια εξήντα λεπτά οι είκοσι οκτώ συνάδελφοι που έχουν εγγραφεί. Κάνω μία πρόταση. Θα ολοκληρωθεί σήμερα η διαδικασία...
ΔΗΜΗΤΡΙΟΣ ΣΙΟΥΦΑΣ: Γιατί, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Κύριε Σιούφα, γιατί παίρνετε το λόγο; Να ζητήσετε το λόγο και να σας τον δώσω. Μη σηκώνεσθε ανά πάσα στιγμή και παίρνετε το μικρόφωνο στα χέρια. Με διακόπτετε και θέλετε και να διαμαρτύρεσθε;
ΔΗΜΗΤΡΙΟΣ ΣΙΟΥΦΑΣ: Eντάξει, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Επειδή πολλοί συνάδελφοι, όπως ο κ. Κηπουρός, ο κ. Τσιόκας έβαλαν προηγουμένως το πρόβλημα και είπαν ότι δεν μπορούν να καθίσουν μέχρι αργά το απόγευμα ζήτησαν μήπως υπάρχει η δυνατότητα να εγκρίνει το Σώμα να μιλήσει για πέντε λεπτά ο κάθε συνάδελφος που έχει εγγραφεί.
ΑΔΑΜ ΡΕΓΚΟΥΖΑΣ: 'Οχι βέβαια.
ΠΡΟΕΔΡΕΥΩΝ (Λουκάς Αποστολίδης): Εγώ θα το θέσω υπόψη του Σώματος και θα αποφασίσει το Σώμα, κύριε Ρεγκούζα, χωρίς φωνές.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, στη Διάσκεψη των Προέδρων σας επισημάνθηκε και από τον ομιλούντα αλλά και από τους εκπροσώπους των άλλων κομμάτων πλην της Πλειοψηφίας ότι δεν φθάνει μία ημέρα συζήτησης για ένα τόσο μεγάλο θέμα όπως είναι η κύρωση αυτής της σύμβασης. Και συμφωνήσαμε εκεί ότι αν χρειασθεί και επιπλέον ημέρα αυτή, θα δοθεί.
Πίεση, συνεπώς, των διαδικασιών δεν μπορεί να γίνει. Να μιλήσουν οι συνάδελφοι με το χρόνο που προβλέπεται από τον Κανονισμό, αν υπάρχει ειδικός λόγος να προηγηθούν, αλλά κάθε Πέμπτη συμβαίνει το ίδιο, δηλαδή, να πιέζονται οι διαδικασίες και να βρισκόμαστε όλοι μπροστά στη δυσκολία ότι αναχωρούν τα αεροπλάνα. Είναι δικαιολογημένο να θέλουν να φύγουν για τις περιφέρειές τους οι κύριοι συνάδελφοι, αλλά αυτό δεν μπορεί να γίνει εις βάρος και της ποιότητας του νομοθετικού έργου αλλά και της πλατειάς, συζήτησης που χρειάζεται για ένα τέτοιο θέμα σαν αυτό που συζητούμε σήμερα.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Ιωαννίδη, έχετε το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, η συζήτηση γίνεται για την κύρωση μιας συμβάσεως που ως γνωστό δεν είναι δυνατόν να αλλάξει. Οι θέσεις των κομμάτων αναπτύχθηκαν τόσο στη Διαρκή Επιτροπή όσο και εδώ μέχρι τώρα. 'Ισως δεν ακούστηκε το ΠΑΣΟΚ καθόλου, αλλά εν πάση περιπτώσει υπάρχει η δυνατότητα να ακουσθούν όλες οι απόψεις.
Ουσιαστικά δεν γίνεται η συζήτηση επί του περιεχομένου, ώστε να είναι αναγκαίο να εξαντλείται ο χρόνος των δέκα λεπτών από κάθε ομιλητή -και αυτό αφορά και τους Κοινοβουλευτικούς Εκπροσώπους και τον Υπουργό αν θέλετε- και πιστεύω ότι μπορούμε να περιορίσουμε σύμφωνα με την πρότασή σας το χρόνο στο ήμισυ για όλους, όχι μόνο για τους Βουλευτές, ούτως ώστε να διευκολυνθούμε και να τελειώσει η συζήτηση σήμερα διότι, όπως είπε και ο κ. Μητσοτάκης, κάποτε πρέπει να τελειώνει αυτή η ιστορία -το ταχύτερο-και να λειτουργήσει το νοσοκομείο το ταχύτερο.
Αν θέλουμε χωρίς να υπάρχει λόγος, διότι δεν πιστεύω ότι χρειάζεται κανείς πάνω από πέντε λεπτά για να πει....
ΠΡΟΕΔΡΕΥΩΝ (Λουκάς Αποστολίδης): Γίνατε κατανοητός, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, εγώ δεν κάνω κατάχρηση του λόγου ούτε και ζητώ να διορθώσετε εκφράσεις που με αφορούν.....
ΠΡΟΕΔΡΕΥΩΝ (Λουκάς Αποστολίδης): Για να διευκολύνω.
ΦΟΙΒΟΣ ΙΩΑΝΝΙΔΗΣ: ...αλλά μη με διακόπτετε στη μέση της φράσης.
Δεν υπάρχουν παρά μόνο δύο επιχειρήματα που ακούγονται, δηλαδή ότι καθυστέρησε το ΠΑΣΟΚ...
 

Επιστροφή στην κορυφή



Σελίδα 9579 
ΑΝΑΣΤΑΣΙΟΣ ΠΕΠΟΝΗΣ: Πού ξέρετε όλα τα επιχειρήματα, κύριε συνάδελφε;
ΠΡΟΕΔΡΕΥΩΝ (Λουκάς Αποστολίδης): Κύριε Πεπονή, σας παρακαλώ!
Κύριε Ιωαννίδη, κάνατε την πρότασή σας. Μην μπαίνετε επί της ουσίας στο τι θα πει ο κάθε συνάδελφος. Μην προεξοφλείτε τις τοποθετήσεις, κύριε Ιωαννίδη!
ΦΟΙΒΟΣ ΙΩΑΝΝΙΔΗΣ: Δεν είχα υπόψη μου τις αντιδράσεις του κυρίου Πεπονή. Μετά από την αντίδρασή του, ανακαλώ και όσα είπα. Κάντε ό,τι θέλετε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Μάλιστα.
Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Ο κ. Ιωαννίδης λέει ότι δεν υπάρχει θέμα. Θεωρώ ότι η σύμβαση είναι πολύ σημαντική, όπως βγαίνει και από τη συζήτηση όλων των συναδέλφων, οι οποίοι έχουν επικαλεστεί τις ανάγκες του λαού της Θεσσαλονίκης. Η πληροφόρηση, λοιπόν, πρέπει να είναι πλατιά και ο χρόνος πρέπει να είναι παραπάνω. Προτείνω, λοιπόν, ότι πρέπει να πάμε και σε μια δεύτερη μέρα. 
ΠΡΟΕΔΡΕΥΩΝ (Λουκάς Αποστολίδης): Μάλιστα.
Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Με συγχωρείτε, κύριε Πρόεδρε, να μιλήσω, αλλά νομίζω ότι καλό είναι για όλους μας, πριν μιλήσουν οι Βουλευτές, να ακουστεί ο κύριος Υπουργός. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μπορώ να πω κάτι, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, δεν έχετε το λόγο.
Κύριε Σιούφα, γίνεται μια παράκληση και διαμαρτυρία των Βουλευτών να κάτσει ο Υπουργός να τους ακούσει και να απαντήσει. Εσείς τώρα λέτε ακριβώς το αντίθετο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης):'Οχι, κύριε Υπουργέ, με συγχωρείτε, δεν έχετε το λόγο. Εγώ σας ευχαρίστησα που διευκολύνετε τη διαδικασία να ακουστούν οι Βουλευτές και ο κ. Σιούφας λέει το αντίθετο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αν μου επιτρέπετε για μισό λεπτό, να πω μόνο στον κ. Σιούφα ότι είμαι έτοιμος να μιλήσω οποιαδήποτε στιγμή, αλλά έγινε μια παράκληση...
ΠΡΟΕΔΡΕΥΩΝ (Λουκάς Αποστολίδης): Ακριβώς, από το Προεδρείο και σας ευχαρίστησα γι'αυτό, κύριε Υπουργέ. 
ΓΕΩΡΓΙΟΣ ΚΑΡΑΤΖΑΦΕΡΗΣ: Τι απόφαση ελήφθη τελικά, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Θα συνεχίσουμε τη διαδικασία μέχρι να τελειώσουμε, με δεκάλεπτα. 
Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, δεν είναι ένα σύνηθες θέμα αυτό το οποίο συζητά σήμερα η εθνική Αντιπροσωπεία, αλλά νομίζω ότι είναι μια σημαντική αφορμή, για να δούμε γιατί σε αυτόν τον τόπο πάνε όλα στραβά, να δούμε σε αυτόν τον τόπο γιατί εθνικοί στόχοι πηγαίνουν πίσω, για να αναδειχθεί η μιζέρια, να αναδειχθεί η μικροψυχία και προπάντων, εκεί που συντελείται και επιτελείται έργο, πως ορισμένοι μπορούν να βάζουν βαρίδια για να κρατιέται η υγεία, η οικονομική ανάπτυξη, η χώρα, η πρόοδος καθηλωμένη στο έδαφος και να μην μπορεί να απογειωθεί και η πατρίδα μας και όλοι αυτοί οι τομείς και να πάμε μπροστά.
Η Κυβέρνηση κατάφερε το ακατόρθωτο. Ποιο είναι το ακατόρθωτο, κυρίες και κύριοι συνάδελφοι; Επειδή δεν έχει σταθερή και συγκεκριμένη πολιτική στα θέματα της υγείας, τρεις Υπουργοί από το 1993 και μετά που πέρασαν από το Υπουργείο Υγείας, ο καθένας είχε τη δική του πολιτική και για το συγκεκριμένο θέμα και έχουμε φθάσει, να κουβεντιάζουμε σήμερα στην εθνική Αντιπροσωπεία, πώς και με ποιες προϋποθέσεις θα λειτουργήσει ένα νοσοκομείο, το οποίο δημιουργήθηκε στις δυτικές περιοχές της Θεσσαλονίκης. Είναι έργο της Νέας Δημοκρατίας και του παρισταμένου πρώην Πρωθυπουργού Κωνσταντίνου Μητσοτάκη. Είναι αποτέλεσμα μιας σύμβασης που κυρώθηκε στην εθνική Αντιπροσωπεία με την ομόφωνη γνώμη του κόμματος που κυβερνάει σήμερα και σε αυτήν τη συμφωνία η πλευρά της Νέας Δημοκρατίας, διά του εισηγητού της, ήρθε και είπε σήμερα. ότι καταψηφίζει τη σύμβαση. Κάτι προσπαθήσατε να κάνετε για να λειτουργήσετε το νοσοκομείο, κύριε Υπουργέ. Γιατί εμείς εμμένουμε στη σύμβαση, την οποία υπογράψαμε, αυτό λέει η συνέπεια και απέναντι στο 'Ιδρυμα Παπαγεωργίου, με το οποίο συνεβλήθη η ελληνική πολιτεία και κύρωσε η εθνική Αντιπροσωπεία.
Αποτελέσμα δε αυτής της συμβάσεως, είναι ότι μέσα σε τρισήμισι χρόνια κατασκευάστηκε αυτό το νοσοκομείο και το γεγονός ότι δεν είχε παρεμβληθεί το κράτος. 
Θα σας αναφέρω, κύριε Υπουργέ και κύριοι συνάδελφοι, ένα χαρακτηριστικό παράδειγμα. Το 1990 η Νέα Δημοκρατία παρέλαβε το νοσοκομείο Ελευσίνος, που είχε ξεκινήσει το 1983 και σας το παρέδωσε έτοιμο το Σεπτέμβριο του 1993.'Εχουν περάσει πέντε χρόνια και έχει αρχίσει να λειτουργεί εδώ και ένα χρόνο.
ΑΘΑΝΑΣΙΟΣ ΜΑΤΗΣ: Πού τα λέτε αυτά;
ΔΗΜΗΤΡΙΟΣ ΣΙΟΥΦΑΣ: Στην εθνική Αντιπροσωπεία. 
ΠΡΟΕΔΡΕΥΩΝ (Λουκάς Αποστολίδης): Κύριε Μάτη, σας παρακαλώ, μη διακόπτετε τον ομιλητή, ακόμα και αν διαφωνείτε. 
ΔΗΜΗΤΡΙΟΣ ΣΙΟΥΦΑΣ: Είστε ευχαριστημένος από τη λειτουργία του νοσοκομείου Ελευσίνος;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Βεβαίως.
ΑΘΑΝΑΣΙΟΣ ΜΑΤΗΣ: Δεν έχω το λόγο, για να σας απαντήσω.
ΔΗΜΗΤΡΙΟΣ ΣΙΟΥΦΑΣ: 'Οταν θα πάρετε το λόγο, να μου απαντήσετε, γιατί και εκεί χρειάστηκαν τρισήμισι χρόνια για να ξεκινήσει η διαδικασία λειτουργίας αυτού του νοσοκομείου.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Φτιάξατε νοσοκομείο χωρίς αποχέτευση.
ΔΗΜΗΤΡΙΟΣ ΣΙΟΥΦΑΣ: Αλλά, είναι και κάτι άλλο. Βρήκατε επίσης στο χώρο της υγείας ένα κόσμημα, το "ΩΝΑΣΕΙΟ ΚΑΡΔΙΟΧΕΙΡΟΥΡΓΙΚΟ ΚΕΝΤΡΟ", που σταμάτησε την αιμορραγία συναλλάγματος στο εξωτερικό και χιλιάδες πολίτες έχουν τις καλύτερες των ιατρικών υπηρεσιών.
Βρίσκεται και αυτό, κύριε Υπουργέ, βραχυκυκλωμένο από σκοπιμότητες και δεν παίρνει τη χρηματοδότηση, την οποία οφείλει η ελληνική πολιτεία, αφού δεν έχει αναπροσαρμόσει τα νοσήλεια των επεμβάσεων, που γίνονται σε αυτό. Μετά, απορούμε όλοι μεταξύ μας, γιατί τα πράγματα δεν πάνε καλά και γιατί σήμερα συζητούμε την τροποποίηση της σύμβασης.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δύο ατυχή παραδείγματα αναφέρατε.
ΔΗΜΗΤΡΙΟΣ ΣΙΟΥΦΑΣ: Αυτό, κύριε Υπουργέ, για τη Νέα Δημοκρατία είναι ένα υβρίδιο...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε να σας διακόψω;
ΔΗΜΗΤΡΙΟΣ ΣΙΟΥΦΑΣ: Αν θέλετε, μπορείτε να με διακόψετε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θέλετε να βασίσετε εκεί την αντιφατική στάση σας σε σχέση με τη σύμβαση αυτή, θα τα πούμε μετά αυτά. Γιατί είναι απλό να λέμε, θέλουμε να λειτουργήσει το νοσοκομείο και να μην ψηφίζουμε τροποποιημένη σύμβαση, η οποία δεν υπεισέρχεται στο κατασκευαστικό μέρος, που είπατε ότι πέτυχε. Υπεισέρχεται στο λειτουργικό μέρος του νοσοκομείου και στο πώς πρέπει να λειτουργήσει...
ΔΗΜΗΤΡΙΟΣ ΣΙΟΥΦΑΣ: 'Οταν ψηφίζατε το 1993, δεν ξέρατε πώς θα λειτουργούσε το νοσοκομείο; Τώρα το ανακαλύψατε;
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, δεν θα σας επιτρέψω εγώ άλλη διακοπή. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να μη μου επιτρέψετε.
ΠΡΟΕΔΡΕΥΩΝ (Λουκάς Αποστολίδης): Δεν θα σας επιτρέψω, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 
 

Επιστροφή στην κορυφή



Σελίδα 9580 
Κύριε Πρόεδρε, επιτρέψτε μου να πω ότι σεβάστηκα το ότι θα πρέπει να μιλήσουν οι περισσότεροι Βουλευτές. 'Οταν όμως λέγονται ορισμένα πράγματα, είμαι υποχρεωμένος να απαντήσω άμεσα.
ΠΡΟΕΔΡΕΥΩΝ (Λουκάς Αποστολίδης): 'Εχετε τη δυνατότητα να κάνετε χρήση του άρθρου...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εχετε αυτή την αντιφατική στάση, για να μην πω άλλη λέξη από την ορολογία της επιστήμης για τη στάση του κόμματός σας. Μην τη στηρίζετε στην εικόνα του νοσοκομείου Ελευσίνας. Σας πληροφορώ ότι εξελίσσεται σε πρότυπο νοσοκομείο και αναπτύσσεται πλήρως. Ξέρετε ότι αναπτύσσονται σταδιακά όλα τα νοσοκομεία.
Λέτε ότι το Ωνάσειο το βραχυκυκλώσαμε εμείς. Δεν βραχυκυκλώσαμε τίποτα στο Ωνάσειο. Επειδή τα ακούω αυτά, κύριε Σιούφα, μου δίνετε την ευκαιρία να πω ορισμένα πράγματα με το όνομά τους. Το "ΩΝΑΣΕΙΟ" ως νοσοκομείο, ως υπόσταση οργανική, έχει προβλήματα για το κατά πόσο μπορεί να είναι οικονομική η λειτουργία του. Αυτά δεν τα είδε κανείς. 
Με εντολή μου έχει ανατεθεί μελέτη σε ξένο οίκο. Για να δούμε το θέμα σε σχέση με την προοπτική του νοσοκομείου, του Ωνασείου, αλλά και σε σχέση με την επέκτασή του. Δεν βραχυκυκλώνουμε, λοιπόν, απελευθερώνουμε δυνατότητες.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η επέκτασή του, δεν είναι σίγουρο ότι είναι ωφέλιμη;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ενδεχομένως όχι. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αστειεύεστε; Εγχειρίζονται στο εξωτερικό. Αυτό είναι το πρόβλημα.
ΔΗΜΗΤΡΙΟΣ ΣΙΟΥΦΑΣ: Επειδή υπάρχει ένα μικρό περιθώριο χρόνου ακόμη, θα σας απαντήσω και για το θέμα του "Ωνασείου". 'Οταν η Νέα Δημοκρατία είχε την έμπνευση να γίνονται πακέτο οι καρδιοχειρουργικές επεμβάσεις και σε ιδιωτικά νοσοκομεία, αλλά και στο "Ωνάσειο", έβαλε μία συγκεκριμένη τιμή, η οποία έχει να αναπροσαρμοστεί από το 1993, για να είναι στο ίδιο επίπεδο και για να μην υπάρχουν ανταγωνιστικά ζητήματα. Δεχθήκαμε ως πολιτεία και ως Κυβέρνηση τότε, την επιπλέον διαφορά που θα προέκυπτε, να την καταβάλλει ο κρατικός προϋπολογισμός. Γιατί είναι ένα ίδρυμα που δεν υπάρχει ούτε πάνω ούτε κάτω από το τραπέζι για τον 'Ελληνα πολίτη, κύριε Υπουργέ. Και το ξέρετε πάρα πολύ καλά ότι είναι κόσμημα για ολόκληρη την Ευρώπη το "ΩΝΑΣΕΙΟ ΚΑΡΔΙΟΧΕΙΡΟΥΡΓΙΚΟ ΚΕΝΤΡΟ".
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν διαφωνώ ως προς τον χαρακτηρισμό σας. 'Αλλα είπαμε.
ΔΗΜΗΤΡΙΟΣ ΣΙΟΥΦΑΣ: Πέρα από την παρατήρηση, την οποία έκανε ο πρώην Πρωθυπουργός για το ζήτημα της περαιτέρω επέκτασης, αλλά με άλλη ευκαιρία θα τα συζητήσουμε αυτά, θέλω να καταλήξω, κυρίες και κύριοι συνάδελφοι, στο ότι για τον ομιλούντα είναι πράγματι μεγάλο το ερωτηματικό της επέμβασης των εισαγγελικών αρχών χθες, παραμονή της συζήτησης αυτής της σύμβασης. Επενέβη η ελληνική δικαιοσύνη και δεν μπορώ να πω τίποτα παραπέρα ύστερα από αυτό, αλλά δεν παύει να δημιουργεί μεγάλα ερωτηματικά η χρονική στιγμή, που επέρχεται αυτό το συγκεκριμένο γεγονός. Αυτό είναι το ένα θέμα.
Το δεύτερο θέμα είναι ότι με την απάντηση, την οποία δώσατε πριν από λίγο για τον γενικό διευθυντή, δημιουργείται ένα υβρίδιο μεταξύ του δημόσιου και ιδιωτικού τομέα. Μακάρι να προχωρήσει, αλλά φοβούμαι και το σημειώνω ότι δεν θα μπορέσει να προχωρήσει αυτό το σχήμα και τότε δεν θα υπάρχει απολύτως καμία δικαιολογία για την όποια καθυστέρηση. Να έχει αυτό το ίδρυμα δημιουργήσει αυτό το νοσοκομείο, να είναι στα χέρια του ελληνικού λαού, για να το αξιοποιήσει για καλύτερη παροχή υπηρεσιών υγείας και με διάφορες εμπλοκές να μη μπορεί να λειτουργήσει. Αυτό είναι ένα σημαντικό θέμα για την αποτελεσματικότητα της παρέμβασης του κράτους το οποίο όλους πρέπει να μας απασχολεί, γιατί είναι γεγονός ότι ένα μήνυμα βγαίνει πλέον από εδώ. 'Οτι όπου εμπλέκεται πλέον η πολιτεία τα πράγματα τα κάνει περισσότερο δύσκολα, αν όχι αδύνατα για να τεθούν στην υπηρεσία του ελληνικού λαού.
'Υστερα από αυτά που δημιουργήθηκαν -δεν εννοώ τον Υπουργό τον Κώστα Γείτονα, σας τιμώ- η διαδικασία και η εμπλοκή μαζί με όλα τα άλλα ζητήματα, τα οποία δημιουργήθηκαν στο μεταξύ στην ευρύτερη περιοχή για το πως θα τεθεί κάτω από πολλούς ελέγχους αυτό το νοσοκομείο, στη Νέα Δημοκρατία επιβάλλουν να μείνει σταθερά στην κύρωση της συμφωνίας, που ψηφίστηκε στην εθνική Αντιπροσωπεία, που την ψήφισε και το κόμμα σας. Αυτή η συμφωνία θα ήταν εκείνη, η οποία θα δημιουργούσε πραγματικά ένα νοσοκομείο, το οποίο αποτελούσε οδηγό και δείκτη για το πως πρέπει να εξυγιανθούν και τα υπόλοιπα νοσοκομεία.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ευχαριστώ κι εγώ, κύριε Σιούφα.
Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Κύριοι συνάδελφοι, επιβάλλεται πράγματι το συντομότερο δυνατό να τεθεί σε λειτουργία το νοσοκομείο των αδελφών Παπαγεωργίου. Επιβάλλεται όμως, εδώ στην εθνική Αντιπροσωπεία να δούμε τους λόγους για τους οποίους καθυστέρησε πάνω από ένα-δύο χρόνια η λειτουργία του νοσοκομείου, γιατί δεν δώσατε εκείνες τις πιστώσεις που έπρεπε, κύριε Υπουργέ, για να ολοκληρωθεί αυτή η φάση και να ξεκινήσουν έγκαιρα οι διαδικασίες, έστω αναθεώρησης της σύμβασης, να δούμε τι επιδιώκεται με την τροποποίηση της αρχικής σύμβασης και να δούμε τι προοπτικές διαγράφονται.
Είχα την τιμή ως Υπουργός Υγείας και κατ' εντολή του Πρωθυπουργού τότε του κ. Μητσοτάκη να χειριστώ το θέμα. Να είμαι κι εγώ ένας από τους τριακόσιους που συνεχάρησαν από το Βήμα της Βουλής τους αδελφούς Παπαγεωργίου για τη δωρεά και βεβαίως ως Βουλευτής στη συνέχεια να παρακολουθώ την εξέλιξη αυτού του θέματος και μάλιστα να συμμετάσχω και σε συναντήσεις μαζικής προσέλευσης που έγιναν στην Θεσσαλονίκη.
Εγώ θα πω τη γνώμη μου. Για τρεις βασικούς λόγους εκτιμώ ότι υπαγορεύτηκε και επιβλήθηκε και η καθυστέρηση λειτουργίας του νοσοκομείου και η τροποποίηση της σύμβασης. 
Ο πρώτος λόγος είναι ο κομματικός έλεγχος. Ο έλεγχος του νοσοκομείου από την κυβέρνηση του ΠΑΣΟΚ με πρώτο και κυρίαρχο σκοπό τις προσλήψεις. Και ο πρώην Πρωθυπουργός κ. Μητσοτάκης, ίσως να μην είναι καλά ενημερωμένος. Καλόπιστος, όπως είναι, δεν γνωρίζει τι ακριβώς γίνεται με το ΑΣΕΠ και τις μεθοδεύσεις του ΠΑ.ΣΟ.Κ..
Δεύτερον, είναι οι δογματικές αντιλήψεις ορισμένων, δυστυχώς και στην προκειμένη περίπτωση ότι όλα τα νοσοκομεία πρέπει να είναι κρατικά, να είναι δημόσια, να λειτουργούν ως νομικά πρόσωπα δημοσίου δικαίου και όχι ιδιωτικού δικαίου, να ενταχθούν στο ΕΣΥ. 'Ενα ΕΣΥ που έχει βαλτώσει, που εσείς εμμέσως πλην σαφώς το έχετε αποκηρύξει, αναζητείτε καινούριες λύσεις και είχατε αναθέσει και την εκπόνηση μιας μελέτης σε ειδικούς εμπειρογνώμονες με δική σας επιλογή. Σε αυτούς πρέπει να προστεθούν και όλοι εκείνοι που θέλουν να μπει στο ΕΣΥ το νοσοκομείο "ΠΑΠΑΓΕΩΡΓΙΟΥ" για να μην υπάρχει καμία δυνατότητα σύγκρισης ως προς την ποιότητα των υπηρεσιών και βεβαίως ως προς το οικονομικό κόστος.
'Αλλωστε το ζήσαμε στο πρόσφατο παρελθόν εδώ στη Βουλή, τι μάχες δώσατε να είναι όλα κρατικά, να μην μπορεί να υπάρχει τίποτα άλλο για να μην υπάρχει η δυνατότητα της σύγκρισης. Τώρα αλλάξατε πορεία, αφού πλήρωσε το έθνος, ο λαός, η κοινωνία. Τελευταίοι μείναμε στην Ευρωπαϊκή 'Ενωση.
Τρίτος λόγος είναι οι πιέσεις που ασκήθηκαν από τα πάσης φύσεως οικονομικά συμφέροντα και δικαιολογημένα από εκείνους, οι οποίοι θέλουν να προωθήσουν επιχειρηματικές μονάδες υγείας. Και καλά κάνουν και δικαίωμά τους είναι, αλλά και υποχρέωση όμως είναι κάποιοι να αντιστέκονται να υπηρετούν τα συμφέροντα του κοινωνικού συνόλου. 
 

Επιστροφή στην κορυφή



Σελίδα 9581 
Εγώ παρατηρώ ότι πρόκειται για μια πρωτοφανή εμπλοκή ετερόκλητων παραγόντων, περιέργων επιδιώξεων και μηχανορραφιών με πρωταγωνιστή ή και θεατή πάντα την Κυβέρνηση. 
Είπε η Κυβέρνηση και ο εισηγητής του ΠΑΣΟΚ ότι πρέπει να τροποποιηθεί η σύμβαση διότι: Πρώτον, πρέπει να λειτουργεί το νοσοκομείο στα πλαίσια του ΕΣΥ, δεύτερον, να ενταχθεί στο σύστημα εφημεριών του ΕΣΥ, τρίτον, οι προσλήψεις πρέπει να γίνουν με τις εκάστοτε διατάξεις του ΕΣΥ ή του ΑΣΕΠ και τέταρτον να αλλάξει και η σύνθεση του διοικητικού συμβουλίου.
Δεν ευσταθούν αυτοί οι λόγοι. Υπάρχει υποκρισία εκ μέρους της Κυβέρνησης.
'Ερχεται ένα ατράνταχτο και ισχυρό επιχείρημα: Τα χρόνια που πέρασαν, το "ΩΝΑΣΕΙΟ" νοσοκομείο, κύριε Υπουργέ της Υγείας, δεν έχει ενταχθεί στο ΕΣΥ, δεν λειτουργεί με το σύστημα εφημεριών του ΕΣΥ δεν γίνονται οι προσλήψεις με τις κείμενες διατάξεις του ΕΣΥ ή του 2190 του ΑΣΕΠ.
Γιατί, κύριε Υπουργέ της Υγείας και κύριοι της Κυβέρνησης, γιατί κύριοι εσείς Βουλευτές του ΠΑ.ΣΟ.Κ., δεν κινήθηκε καμία διαδικασία τροποποίησης της σύμβασης του "Ωνασείου" για να μπει στο ΕΣΥ;
Για έναν απλό και μοναδικό λόγο: Γιατί έχετε τον έλεγχο του διοικητικού συμβουλίου, γιατί διορίζετε τους πέντε από τους επτά. Και αφού έχετε τον έλεγχο του διοικητικού συμβουλίου, τότε μπορείτε να τα κάνετε όλα, κύριοι της Κυβέρνησης. Μπορείτε να κάνετε πλασματική αύξηση των κλινών στο "Ωνάσειο", για να δημιουργηθεί ακόμα μία κλινική, για να διοριστεί κορυφαίο στέλεχος -τέως, δεν έχει σημασία- της Κυβέρνησής σας. Γιατί με τον έλεγχο του διοικητικού συμβουλίου που έχετε, μπορείτε να κάνετε τριακόσιες πενήντα κομματικές προσλήψεις. 
Είχα φύγει από το Υπουργείο -με διαδέχθηκε ο Δημήτρης ο Σιούφας- και ο οργανισμός προέβλεπε τριακόσιες θέσεις. Και φθάσατε στις επτακόσιες με οκτακόσιες. Γιατί δεν εφαρμόσατε, κύριε Υπουργέ της Υγείας, τις διαδικασίες του ΕΣΥ; Γιατί δεν εφαρμόσατε τις διαδικασίες του 2190;
Απλούστατα, γιατί έχετε τον έλεγχο του διοικητικού συμβουλίου. Μην υποκρίνεσθε, λοιπόν. Υπάρχουν και νοήμονες εδώ μέσα και γνώστες των θεμάτων. 
'Ενα σας λείπει. Το διοικητικό συμβούλιο του νοσοκομείου, το οποίο δεν ελέγχετε.
Είχα την ευκαιρία να πω σε μία μεγάλη συγκέντρωση στη Θεσσαλονίκη ότι, αν είχατε αυτήν τη δυνατότητα ελέγχου του διοικητικού συμβουλίου, -επομένως των κομματικών προσλήψεων- θα είχαν τελειώσει όλα. Θα εξέλειπαν όλοι εκείνοι οι λόγοι, τους οποίους προβάλλετε, για να λειτουργήσει το νοσοκομείο.
Εκτός, όμως, όπως είπα απ' αυτούς τους λόγους, τους βασικούς, έρχονται και εκείνοι οι οποίοι πεισματικά και αθεράπευτα επιμένουν ακόμα στη δογματική αντίληψη να λειτουργήσει στο ΕΣΥ.
Μα, δεν βλέπετε, πού πάει το ΕΣΥ; Δεν σας τα είπαν οι εμπειρογνώμονες, που είπα προηγουμένως; Δεν σας έκαναν εισήγηση για την οποία πληρώσαμε και μερικές δεκάδες εκατομμύρια ότι το ΕΣΥ δεν μπορεί να λειτουργήσει, ότι δεν είναι αποτελεσματικό, ότι δεν είναι παραγωγικό, δεν έχει προοπτικές, ότι πρέπει να αλλάξει το νομικό καθεστώς, να πάψουν τα νοσοκομεία να είναι νομικά πρόσωπα δημοσίου δικαίου, να γίνουν εταιρείες με μόνο μέτοχο το κράτος ή εταιρείες στις οποίες να συμμετέχει το κράτος κατά 99% και 1% Τοπική Αυτοδιοίκηση; Δεν σας τα εισηγήθηκαν αυτά οι εμπειρογνώμονες, που εσείς επιλέξατε; Αλλά, όταν είδατε, όμως, ότι θίγονται τα κομματικά σας συμφέροντα και ότι δεν μπορείτε να αποδεσμευθείτε από τις ιδεολογικές σας αγκυλώσεις, το βάλατε ανάποδα αυτό το πόρισμα και δεν προχωρήσατε.
Τώρα έρχεσθε να προτείνετε να ενταχθεί και το νοσοκομείο "ΠΑΠΑΓΕΩΡΓΙΟΥ" μέσα σ' αυτό το τέλμα, μέσα σ' αυτό το πέλαγος, μέσα σ' αυτό το σύστημα για το οποίο, τι πλήρωσε ο ελληνικός λαός, κύριοι συνάδελφοι;
Διακόσια δισεκατομμύρια είχαν χρέη τα νοσοκομεία, τα οποία ρυθμίζονται, κύριε Σκουλάκη, με τα ομόλογα του δημοσίου πριν από ένα χρόνο, για τα δύο χρόνια που κυβερνούσατε περίπου, για να προστεθούν στο διάστημα που διέρρευσε από τότε άλλα εκατό και πλέον δισεκατομμύρια. Εκεί θα πάτε να εντάξετε και το νοσοκομείο αυτό;
Και βεβαίως, για άλλους λόγους, άλλοι επιθυμούν να ενταχθεί το νοσοκομείο στο ΕΣΥ, για να μην είναι ανταγωνιστικό, να μην υπάρχει ένας πιλότος προς άλλη κατεύθυνση.
Εμείς, όταν κάναμε αυτήν τη σύμβαση, την οποία όλοι σας ψηφίσατε -όσοι ήσασταν Βουλευτές τότε- είχαμε μία πάρα πολύ απλή λογική. Υπάρχουν εκατόν σαράντα περίπου νοσοκομεία, τα οποία λειτουργούν ως νομικά πρόσωπα δημοσίου δικαίου και βλέπουμε τα χάλια τους. Υπάρχει ιδιωτική πρωτοβουλία, η οποία έχει το επιχειρηματικό στοιχείο και το στοιχείο της εκμετάλλευσης. Να κάνουμε ένα νοσοκομείο που να μην είναι κάτω από τον κυβερνητικό, κομματικό -όχι κρατικό- έλεγχο, μη κερδοσκοπικού χαρακτήρα, να μην έχει το στοιχείο του κομματισμού και του κομματικού ελέγχου, να μην είναι και κερδοσκοπική μονάδα να βγάζει δισεκατομμύρια.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οπως ήταν ο "ΕΡΥΘΡΟΣ ΣΤΑΥΡΟΣ" ο "ΕΥΑΓΓΕΛΙΣΜΟΣ" παλαιότερα.
ΓΕΩΡΓΙΟΣ ΣΟΥΡΛΑΣ: Ακριβώς, όπως ήταν παλαιότερα που λέει ο κ. Μητσοτάκης. Και, βεβαίως, αυτό το νοσοκομείο θα είναι ανοικτό σε όλους. Πώς όμως; Με τι κοστολόγηση που είπε σωστά ο κ. Μητσοτάκης, των ιατρικών πράξεων να νοσηλεύεται ο καθένας και από εκεί και πέρα να πληρώνει το κράτος ό,τι διαφορά προκύπτει με την κοστολόγηση αυτή, η οποία θα γίνει με εκτιμήσεις ειδικών επιστημόνων, όπως γίνεται στο εξωτερικό. Αυτή είναι η δική μας προοπτική. Ενδεχομένως να μην πήγαινε καλά. Πείραζε να είναι και ένα νοσοκομείο που να λειτουργήσει προς την κατεύθυνση αυτή να δούμε μήπως διαγράφεται μία καινούρια προοπτική; Θα χανόταν ο κόσμος; Αλλά θα χανόταν ο κόσμος, γιατί θα χάνονταν τα συμφέροντα του ΠΑ.ΣΟ.Κ. Και χρονικά έρχεται σε μία περίοδο αυτή η σύμβαση, που εξυπηρετεί πάλι μικροκομματικές σκοπιμότητες.
Το Σεπτέμβριο μήνα όταν ο κ. Σημίτης επισκεφθεί τη Θεσσαλονίκη πρέπει να εγκαινιάσει το νοσοκομείο. Με προσωπικό απεσπασμένο προφανώς. Πρέπει να εμφανιστεί στη Θεσσαλονίκη, όπου βοά και υπάρχει μεγάλη κατακραυγή, να επέλθει εκτόνωση.
Και το σπουδαιότερο και τελειώνω είναι να βρίσκονται στο στάδιο των διαδικασιών οι προσλήψεις των δύο χιλιάδων ατόμων, εν όψει των εκλογών των δημοτικών, Νομαρχιακής και Τοπικής Αυτοδιοίκησης, για να ελπίζουν αυτοί οι άνθρωποι στο διορισμό παρέχοντας την ψήφο στους συνδιασμούς του ΠΑ.ΣΟ.Κ.
Και ήθελα να πω, κύριε Πρόεδρε, για ποιο λόγο διατηρώ επιφυλάξεις, στα όσα είπε ο κ. Μητσοτάκης, για τις προσλήψεις. 
Κύριε Πρόεδρε σ' ένα νοσοκομείο στην Αθήνα, στο "ΑΓΙΑ ΟΛΓΑ", έγινε μία προκήρυξη πριν από δύο τρία χρόνια να προσληφθούν είκοσι οκτώ άτομα. Προσελήφθησαν. Γίνεται έλεγχος από τον επιθεωρητή του ΑΣΕΠ και διαπιστώνεται ότι είκοσι επτά παρανόμως, προκλητικά, κατά παράβαση όλων των κειμένων διατάξεων προσελήφθησαν και ο ένας δεν είχε επαρκή στοιχεία. Διορίστηκε η κόρη του διοικητικού διευθυντού του νοσοκομείου και διορίστηκε η διακοσιοστή στη σειρά νοσηλεύτρια ΤΕΙ πρώτη, κύριε Πρωθυπουργέ.
Γι' αυτό έχω επιφυλάξεις. Αυτά θα γίνουν στη Θεσσαλονίκη, γι' αυτό γίνεται η τροποποίηση της σύμβασης. Τα εκβιαστικά διλήμματα, για να λειτουργήσει το νοσοκομείο δεν τα δέχομαι και δεν μπορώ να ψηφίσω τη σύμβαση. Από εκεί και πέρα όμως όλοι μας θα βοηθήσουμε να βγείτε από αυτό το τραγικό αδιέξοδο, αν μπορείτε να βγείτε.
(Χειροκροτήματα από την πτέρυγα της Νέας Δημοκρατίας)
ΦΟΙΒΟΣ ΙΩΑΝΝΙΔΗΣ: Δηλαδή υποστηρίζετε να διατηρηθεί η προηγούμενη σύμβαση;
 

Επιστροφή στην κορυφή



Σελίδα 9582 
ΠΡΟΕΔΡΕΥΩΝ (Νικόλαος Κατσαρός): Ο κ. Πεπονής έχει το λόγο.
ΑΝΑΣΤΑΣΙΟΣ ΠΕΠΟΝΗΣ: Κυρία και κύριοι συνάδελφοι, το νοσοκομείο για το οποίο συζητάμε αποτέλεσε και αποτελεί αντικείμενο οξύτατων αντιπαραθέσεων. Μία από τις αντιπαραθέσεις αυτές, όπως εμφανίστηκε από τις στήλες των εφημερίδων, είναι η αντιπαράθεση ανάμεσα σε δύο ιδιώτες. Ο ένας ιδιώτης διαφαίνεται ότι επιδιώκει να καθυστερήσει ή ενδεχομένως και να ματαιωθεί, η λειτουργία του νοσοκομείου, για το οποίο συζητάμε. Ο άλλος ιδιώτης επιδιώκει ένα νοσοκομείο το οποίο χρηματοδοτείται κατά το μεγαλύτερο ποσοστό από το δημόσιο τομέα, να καταστεί νοσοκομείο εξουσιαζόμενο από τον ίδιο. Αυτή είναι η πραγματική εικόνα. Και μέσα σε αυτή την αντιπαράθεση χρησιμοποιήθηκαν ανακρίβειες, αποσιωπήθηκαν ακριβή στοιχεία και υπήρξαν και υπερβολές. Πιο κραυγαλέα ανακρίβεια είναι ότι τάχα η δική μας προσπάθεια να αποκαταστήσουμε μία διοίκηση, η οποία να είναι πράγματι αντικειμενική δεν ήταν ειλικρινής, διότι τάχα κάτω από αυτή την προσπάθεια κρυβόταν η επιδίωξη να διορίζουμε εμείς είτε το επιστημονικό είτε το διοικητικό προσωπικό.
'Οταν για πρώτη φορά στη Θεσσαλονίκη συζητήσαμε με τους ιδιώτες του νοσοκομείου, έχοντας την πολύτιμη συμπαράσταση του συναδέλφου και τότε Υφυπουργού κ. Παπαδέλλη, επρότεινα στους αντισυμβαλλόμενους τα εξής δεσμευτικά:
"Να διορίσετε εσείς ανέλεγκτα τρία μέλη του διοικητικού συμβουλίου και η κυβέρνηση, ο Υπουργός, να μην μπορεί να διορίσει ούτε ένα και να γίνει ένα σώμα εκλεκτόρων αποτελούμενο από τους εκπροσώπους των ιατρικών πανεπιστημιακών σχολών της βορείου Ελλάδος και από ιατρικούς συλλόγους της βορείου Ελλάδος και από όποιον άλλον υπαρκτό κοινωνικό φορέα εσείς υποδείξετε και αυτοί και μόνο να υποδείξουν τα τέσσερα μέλη". Αντιμετωπίσαμε δε με τον κ. Παπαδέλλη τότε, την έκρηξη της οργής του αντισυμβαλλομένου. Διότι δεν ενδιαφερόταν βεβαίως να προστατεύσει το νοσοκομείο από κομματικές παρεμβάσεις. Βεβαίως ήξερε με ποιον συνομιλεί. Και ο τελευταίος που θα μπορούσε να υποστηρίξει μεθοδεύσεις και σύνθεση διοικητικού συμβουλίου που θα ενθάρρυνε ή θα υπέθαλπε κομματικές επεμβάσεις, θα ήταν ο τότε συνομιλητής του.
Λυπάμαι διότι υπήρξαν συνάδελφοι που έχουν υιοθετήσει αυτήν τη τελείως αβάσιμη κριτική εναντίον της κυβέρνησης του ΠΑΣΟΚ.
Κύριοι συνάδελφοι, μια άλλη ανακρίβεια είναι ότι εμφανίζεται αυτό το νοσοκομείο στο σύνολό του ως δωρεά. Δωρεά υπάρχει, αλλά το νοσοκομείο δεν είναι προϊόν δωρεάς. 
Αυτός ο τόπος έχει πράγματι παράδοση γνησίων δωρητών. Αλλά δεν υπήρξε κανένας δωρητής ούτε σύγχρονος, ο οποίος να επιδίωξε στο όνομα των χρημάτων τα οποία έδιδε, να έχει τη διοίκηση του ιδρύματος, του οποιουδήποτε ιδρύματος, το οποίο με χρήματά του θα θεμελιωνόταν και θα ολοκληρωνόταν.
Θα αναφερθώ σε αυτό που εμνημόνευσε προηγουμένως ο συνάδελφος της Νέας Δημοκρατίας. Βεβαίως και υπάρχει το "ΩΝΑΣΕΙΟ" και είναι 100% δωρεά. Αλλά το ίδρυμα Ωνάσειο έχει μόνο έναν εκπρόσωπο στη διοίκηση.
Σε ό,τι αφορά τη σύνθεση τώρα της διοικήσεως...
ΓΕΩΡΓΙΟΣ ΣΟΥΡΛΑΣ: ...(δεν ακούστηκε)
ΑΝΑΣΤΑΣΙΟΣ ΠΕΠΟΝΗΣ :Σας παρακαλώ μη με διακόπτετε. Αντιλαμβάνομαι τη δυσχέρεια που έχετε, διότι δεν στέκουν ορισμένα επιχειρήματά σας, αλλά πρέπει να διατηρήσετε την ψυχραιμία σας. 
Επαναλαμβάνω ότι σε ό,τι αφορά τη σύνθεση των διοικήσεων των νοσοκομείων, εγώ είμαι έτοιμος να δεχθώ οποιαδήποτε διασφάλιση και εξασφάλιση, ότι δεν θα υπάρχουν κομματικές παρεμβάσεις. Αλλά να έρθει πρόταση γενικής ισχύος. Σε κάθε περίπτωση γι' αυτό το νοσοκομείο που συζητάμε η πρόταση απομάκρυνε απολύτως, το ενδεχομένο κομματικών παρεμβάσεων και κομματικών διορισμών στη διοίκηση.
Επαναλαμβάνω ότι η άλλη ανακρίβεια είναι ότι τάχα είναι νοσοκομείο το οποίο κάποιοι δώρισαν. Δεν το δώρισαν. 'Εχουν μία συνεισφορά η οποία είναι ζήτημα αν καλύπτει το 33% του συνολικού κόστους και της συνολικής αξίας. Αυτή είναι η πραγματικότητα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτή είναι.
ΑΝΑΣΤΑΣΙΟΣ ΠΕΠΟΝΗΣ: Και είχα ρωτήσει τον επιχειρηματία: "Μου επικαλείσθε την επιχειρηματική σταδιοδρομία. Δεχθήκατε να συνεισφέρετε σε οποιαδήποτε επιχειρηματική δραστηριότητα το 70% και να έχετε τη μειοψηφία στο διοικητικό συμβούλιο;" Και βέβαια αυτός δεν μου απάντησε.
Κύριοι συνάδελφοι, επίσης πρέπει να υπενθυμίσω ότι το διάταγμα με το οποίο συνιστάται το ίδρυμα , προέβλεπε ρητά ότι θα αναγερθεί νοσοκομείο ενταγμένο στο ΕΣΥ. Η κριτική στο ΕΣΥ είναι ένα άλλο θέμα. Βεβαίως υπάρχουν οι αδυναμίες και γνωρίζουμε όλοι πού οφείλονται αυτές και με ποιες ανοχές των πολιτικών ηγεσιών αυτές οι αδυναμίες αντί να περιορίζονται, δυστυχώς διευρύνονται. Αλλά σε κάθε περίπτωση το βέβαιο είναι, ότι το συστατικό διάταγμα για το ίδρυμα προβλέπει ότι το ίδρυμα αυτό έχει ως σκοπό να ανεγείρει νοσοκομείο το οποίο θα υπαχθεί πλήρως στο ΕΣΥ.
Κύριε Υπουργέ, προβλέπεται εδώ -και ορθά- ότι τα μέλη του διοικητικού συμβουλίου διορίζονται εφόσον έχουν εμπειρία σε θέματα οργάνωσης και διοίκησης και με ιδιαίτερο κύρος. Δεν θα συζητήσω για το κύρος. Εγώ δεν αμφισβητώ το κύρος κανενός. Από πού, όμως, προκύπτει ότι ένας έμπορος ο οποίος πέτυχε στο εμπόριο των γουναρικών, διαθέτει τα προσόντα για να διοικήσει ένα νοσοκομείο;
Από πού προκύπτει ότι ο επιτυχών στις γούνες διαθέτει τα προσόντα της εμπειρίας και τα προσόντα των γνώσεων για να διοικήσει ένα νοσοκομείο; Και το λέγω αυτό διότι όπως έχετε αφήσει τη διάταξη από την προηγούμενη σύμβαση, εκείνο το οποίο θα συμβεί, λαμβανομένης υπόψη και της νοοτροπίας του φερόμενου ως δωρητού, θα είναι ή ένας γενικός διευθυντής του νοσοκομείου άβουλος ή σύγκρουση ανάμεσα στον πρόεδρο, τον συγκεκριμένο πρόεδρο τον οποίο έχετε βάλει, και στο γενικό διευθυντή.
'Οταν σε μια δεύτερη φάση συνεννοήσεων ήλθε ο ιδιώτης και μου πρότεινε να συμβιβαστούμε, λέγοντας ότι τρία μέλη θα διορίσετε εσείς και τρία εμείς και το έβδομο μέλος θα είναι κοινής εμπιστοσύνης, του επρότεινα περίπου αυτό το οποίο έχετε τώρα, το οποίο, όμως, τότε δεν δέχθηκε, τότε που ήμουν έτοιμος να το δεχθώ και του είπα ακριβώς: "Το σώμα των εκλεκτόρων, εάν διαφωνήσουμε, να ορίσει το έβδομο μέλος", δεν το δέχθηκε. Και ξέρετε γιατί δεν το δέχθηκε; Διότι του είπα ότι ένα πρόσωπο κοινής εμπιστοσύνης ή ένα πρόσωπο το οποίο θα προκύψει από μια επιλογή ενός Σώματος εκλεκτόρων αδιαβλήτου, θα πρέπει βεβαίως να είναι και ο πρόεδρος. Και εκεί αντιμετώπισα πάλι την οργή του συνομιλητή μου. Αυτή είναι η πραγματικότητα.
Εγώ θα ψηφίσω βεβαίως και θα στηρίξω αυτήν τη σύμβαση με όλες τις διαφωνίες, τις οποίες έχω, γιατί; Για τον απλούστατο λόγο βέβαια ότι το νοσοκομείο πρέπει να προχωρήσει. Και βεβαίως πρέπει να δοθεί και ένα μάθημα σε οποιονδήποτε ιδιώτη, εάν -τονίζω το "εάν"- πράγματι αποβλέπει στο να παρεμποδίσει τη λειτουργία αυτής της μονάδος υπέρ μιας δικής του. Είπα "εάν" σύμφωνα με όσα διαβάζω, χωρίς να μπορώ να το αποδείξω. Αλλά πρέπει να σας προειδοποιήσω, κύριε Υπουργέ, ότι θα έχετε προβλήματα.
Είχε προβλέψει ο κ. Τριαρίδης ως εισηγητής του ΠΑ.ΣΟ.Κ. ότι αυτή η σύμβαση την οποία επικυρώναμε τότε, δυστυχώς όλοι, θα παρουσίαζε προβλήματα και βγήκε προφητικός, διότι να που φθάσαμε στο πρόβλημα. Και είχε πει ακριβώς, είχε επισημάνει ο κ. Τριαρίδης ως εισηγητής, αυτές ακριβώς τις αδυναμίες, οι οποίες ανέκυψαν μετά. Και τους είπε ότι αυτός ο μαξιμαλισμός των εξουσιών που εκχωρούνται στους ιδιώτες θα οδηγήσει σε αδιέξοδα. Και οδήγησε. Και τώρα φοβούμαι ότι θα υπάρξει αδιέξοδο, κύριε Υπουργέ.
Προβλέπετε μεταξύ άλλων ότι το προσωπικό προσλαμβάνεται κατ' εφαρμογήν του νόμου 2190. Πρέπει να πείσετε τους αντισυμβαλλομένους για το καλό της μονάδας να τροποποιηθεί η παράγραφος 4, η οποία αναφέρει ότι το προσωπικό προσλαμβάνεται για εποχιακές ή έκτακτες ανάγκες, 
 

Επιστροφή στην κορυφή



Σελίδα 9583 
διότι αποφεύγετε την εφαρμογή του άρθρου 21 και παραπέμπετε στο άρθρο 18 που αφορά άλλης κατηγορίας προσωπικό. Και οι επισημάνσεις που έγιναν από άλλους, νομίζω και από το ΔΗ.Κ.ΚΙ., είναι πάρα πολύ βάσιμες και πάρα πολύ ορθές. Θα έχετε προβλήματα, όχι μόνο μεταξύ των παραγόντων της διοίκησης, αλλά θα έχετε προβλήματα και από τρίτους.
Σας προλέγω επίσης ότι δεν θα ασκήσει καθήκοντα ο διευθυντής, παρά μόνο στο μέτρο, όπως το είπα και πριν, που θα είναι υποχείριο του προέδρου.
Επίσης, η αοριστία ως προς το ΕΣΥ θα δημιουργήσει και αυτή προβλήματα, διότι δεν ορίζεται ρητά και ξεκάθαρα ότι το νοσοκομείο εντάσσεται στο σύστημα του ΕΣΥ, όπως επαναλαμβάνω και το τονίζω προέβλεπε το ιδρυτικό του Ιδρύματος διάταγμα. Οι διατάξεις που παραπέμπουν στο ΕΣΥ είναι τελείως αόριστες.
Τέλος, θα μου επιτρέψετε να σας υπογραμμίσω, ότι εάν έχετε ήδη σπεύσει σε συγκρότηση του διοικητικού συμβουλίου, αυτή η συγκρότηση δεν είναι έγκυρη πλέον από την ώρα που θα ψηφιστεί αυτός ο νόμος. Και θα πρέπει να επανέλθετε.
Εισηγούμαι, λοιπόν, πρώτον να πείσετε τους αντισυμβαλλομένους να τροποποιηθούν οι διατάξεις για τις προσλήψεις, όχι γιατί πιστεύω ότι με αυτές τις διατάξεις θα γίνουν κομματικές ή προσωπικές παρεμβάσεις. Δεν θα μπορέσει να λειτουργήσει, διότι είναι λάθος νομικά και νομοτεχνικά η διάταξη.
Επίσης σας λέω ότι λάθος έχετε που αφήνετε το διευθυντή με μειωμένες ουσιαστικά δικαιοδοσίες και αφήσατε τις ευρύτερες δικαιοδοσίες τις οποίες έχει ο συγκεκριμένος πρόεδρος, τον οποίο φαίνεται ότι είστε αναγκασμένος να επιλέξετε. Η υποχώρηση την οποία κάνατε για το πρόσωπο του προέδρου την κατανοώ, αλλά προλέγω -διακινδυνεύω την πρόβλεψη- ότι θα δημιουργήσει ζητήματα.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο κ. Παρασκευόπουλος, έχει το λόγο.
Κύριοι συνάδελφοι, είναι πολλοί οι εγγεγραμμένοι. Αν θέλετε να τελειώσουμε και να μη φθάσουμε στις 18.00'-19.00' το απόγευμα, τουλάχιστον τηρήστε την ώρα.
ΓΕΩΡΓΙΟΣ ΚΑΡΑΤΖΑΦΕΡΗΣ: Να πάμε σε δεύτερη συνεδρίαση.
ΠΡΟΕΔΡΕΥΩΝ (Νικόλαος Κατσαρός): Αυτό είναι άλλο θέμα. Διεβιβάσθη στον κύριο Πρόεδρο της Βουλής και θα ακούσετε τι θα πει επ' αυτού.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, στη Διάσκεψη των Προέδρων αποφασίστηκε ότι αν χρειαστεί, θα δοθεί και δεύτερη συνεδρίαση. Και νομίζω ότι, όχι απλώς χρειάζεται, αλλά επιβάλλεται. 'Αρα χρήσιμο είναι να ορίσουμε από τώρα ποια ώρα τελειώνουμε για σήμερα. 
ΠΡΟΕΔΡΕΥΩΝ (Νικόλαος Κατσαρός): Θα τεθεί στον Πρόεδρο της Βουλής και θα επανέλθει επ'αυτού.
ΓΕΩΡΓΙΟΣ ΚΙΡΚΟΣ: Κύριε Πρόεδρε, να μας πείτε να ξέρουμε τι ώρα θα φύγουμε.
ΠΡΟΕΔΡΕΥΩΝ (Νικόλαος Κατσαρός): Δεν έχετε το λόγο, υπάρχει Κοινοβουλευτικός Εκπρόσωπος.
ΓΕΩΡΓΙΟΣ ΚΙΡΚΟΣ: Να ξέρουμε, τι ώρα θα φύγουμε.
ΠΡΟΕΔΡΕΥΩΝ (Νικόλαος Κατσαρός): 'Οταν τελειώσουμε.
Ο κ. Παρασκευόπουλος, έχει το λόγο.
ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ: Κυρίες και κύριοι συνάδελφοι, η συζήτηση για την επικύρωση της συγκεκριμένης σύμβασης γίνεται υπό το βάρος της απόφασης του εισαγγελέα να ασκήσει ποινική δίωξη σε βάρος του "Ιδρύματος Παπαγεωργίου". Και αυτό είναι ένα ζήτημα που πρέπει όλοι μας να συνυπολογίσουμε στις σκέψεις και τις παρεμβάσεις μας. Αλλά δεν υποστηρίζω ότι το βάρος αυτής της άσκησης δίωξης πρέπει να μας οδηγήσει σε διαφορετική κατάληξη απ'αυτό που προβλέπεται, δηλαδή στην απόφαση για την επικύρωση ή μη, της σύμβασης. Αυτή η υπόθεση ταλανίζει έντονα θα έλεγα τα δύο τελευταία χρόνια τη Θεσσαλονίκη, απασχολεί την κοινωνία της ευρύτερης εκεί περιοχής, αλλά είναι και μια υπόθεση η οποία προσφέρεται για υπαινιγμούς και για σπίλωση πολιτικών προσώπων και δημόσιων παραγόντων.
Η απαρχή όμως αυτού του προβλήματος -γιατί περί προβλήματος πρόκειται- βρίσκεται στο χαρακτήρα και στο περιεχόμενο της σύμβασης που η Βουλή, απ'όσο έχω διαβάσει και έχω ενημερωθεί, περίπου ομόφωνα το 1991 ψήφισε. Αυτό είναι το βασικό.
'Ενα δεύτερο στοιχείο που έχει μετατρέψει την υπόθεση του συγκεκριμένου νοσοκομείου σε πρόβλημα, είναι οι διαπλοκές, η παρέμβαση παραγόντων οικονομικών, έξω από το χώρο του συγκεκριμένου νοσοκομείου των δυτικών συνοικιών. Αλλά η επίκληση αυτής της παρέμβασης, είναι γνωστό το όνομα, δεν νομίζω ότι μπορεί να οδηγήσει σε εξαγνισμό των προθέσεων του Ιδρύματος Παπαγεωργίου. Δεν έχουμε από τη μια να κάνουμε με έναν άγγελο και από την άλλη με ένα διάολο, με συγχωρείτε για την έκφραση. 'Εχουμε να κάνουμε με διαπλοκές, με συγκρουόμενα συμφέροντα.
Εμείς, ως πολιτικά πρόσωπα, ως Βουλευτές, δεν έχουμε κανένα λόγο να εμπλακούμε με τη μία ή την άλλη πλευρά. Πολύ περισσότερο, εγώ δεν δέχομαι την όποια άποψη διατύπωναι, ή την όποια κριτική, δεν επιτρέπω σε κανέναν να την προεκτείνει με συνειρμούς και να την εντάσσει στη μια ή την άλλη πλευρά.
Αλλά, το βασικό βρίσκεται στο χαρακτήρα και στο περιεχόμενο της σύμβασης του 1991. 'Ηταν μια σύμβαση αποικιοκρατική και χαριστική εις βάρος του δημοσίου συμφέροντος.
Βεβαίως την πρώτη ευθύνη για εκείνη τη σύμβαση, την έχει η Κυβέρνηση που την εισηγήθηκε -τότε στο ελληνικό Κοινοβούλιο. Για να είμαστε όμως, ειλικρινείς και δίκαιοι, θα έλεγα ότι η ευθύνη βαραίνει το σύνολο των πολιτικών παρατάξεων της εποχής εκείνης και το σύνολο των Βουλευτών που έδωσαν θετική ψήφο. Θα πει κάποιος "καταμερίζεται η ευθύνη". Εντάξει, να το δούμε αυτό.
Θα περίμενε κανείς σήμερα τα κόμματα και τα πολιτικά πρόσωπα με μία διάθεση αυτοκριτικής να προσεγγίσουν το ζήτημα. Διότι εάν ήταν πιο μελετημένη εκείνη η σύμβαση και διορατική, που θα έβλεπε το τι θα συμβεί στο βάθος του χρόνου -και το είδε ο μακαρίτης ο Γεννηματάς- δεν θα είχαμε σήμερα αυτήν την εμπλοκή.
Βεβαίως η σύμβαση που έρχεται σήμερα για επικύρωση, η τροποποιημένη σύμβαση, έχει υποστεί πολύ σοβαρές αλλαγές. Αλλαγές προς την κατεύθυνση κατοχύρωσης του δημοσίου χρήματος και του δημοσίου συμφέροντος.
Πρέπει να αναγνωρίσουμε τη σημαντική προσπάθεια που έχει καταβάλει το Υπουργείο Υγείας και Πρόνοιας και ιδιαίτερα να την προσωποποιήσουμε αυτήν την προσπάθεια. Και δεν θέλω να λιβανίσω εγώ τον Υπουργό. Και ο Υπουργός Υγείας και Πρόνοιας και ο Υφυπουργός, έχουν εξελιχθεί σε πολύ καλούς διαπραγματευτές.
Επί ένα χρόνο από την άλλη πλευρά, δεν έχουν έναν ευεργέτη ή δωρητή. 'Εχουν έναν πολύ καλό διαπραγματευτή. 'Εχουν γίνει σοβαρές βελτιώσεις στη σύμβαση -δεν θα έλεγα ότι είναι η καλύτερη- και ο χρόνος θα δείξει. Επειδή, όμως, εγώ αφήνω ορισμένα πράγματα στο χρόνο, δεν θα έσπευδα σε πανηγυρισμούς γι' αυτό που έχουμε πετύχει. Και δεν θα μπορούσε να πετύχει περισσότερα πράγματα στη διαπραγμάτευση ο Υφυπουργός, γιατί δεν ξεκίνησε από μηδενική βάση. Είναι γνωστές οι προϋποθέσεις, οι διαδικασίες και οι όροι ότι πρέπει να συμφωνήσει και η άλλη πλευρά. 
Τους ξέρω τους αδελφούς Παπαγεωργίου. Μου είναι συμπαθείς ως άνθρωποι. Ιστορικά, όμως, εγώ έχω μία συγκεκριμένη εικόνα για το δωρητή ή για τον ευεργέτη. Δεν μπορώ να φαντασθώ ποτέ ευεργέτη και δωρητή, ο οποίος να δίνει τα όποια χρήματα -και αυτό να το αναγνωρίζουμε- και με τη συμμετοχή του στην ανέγερση του νοσοκομείου, να επιδιώκει τον πλήρη έλεγχο του νοσοκομείου. Εκτός και εάν αυτή είναι η νέα εκδοχή του δωρητή, οπότε πρέπει να επαναπροσδιορίσουμε την έννοια του δωρητή και του ευεργέτη.
Εγώ δεν λέω ότι η Κυβέρνηση δεν έχει ευθύνες. Αφού διαχειρίζεται τα πράγματα και ασκεί διοίκηση, φυσικά έχει και ευθύνες. Δεν αντιλαμβάνομαι όμως, γιατί μονομερώς καλλιεργείται 
 

Επιστροφή στην κορυφή



Σελίδα 9584 
προς την κοινή γνώμη -και ιδιαίτερα στην κοινή γνώμη της Θεσσαλονίκης και της Βορείου Ελλάδος- ότι η Κυβέρνηση δεν προχωρεί το έργο, κάποιοι Βουλευτές ή άλλοι διαπλεκόμενοι εκτός Κοινοβουλίου παίζουν το παιχνίδι κάποιου άλλου. 'Οταν δηλαδή έχεις μία διαφορετική αντίληψη και κατά τη γνώμη σου θέλεις να υπερασπισθείς το δημόσιο συμφέρον, κινδυνεύεις να ενταχθείς σε μία άλλη πλευρά, που κωλυσιεργείς για τη Θεσσαλονίκη γιατί είσαι νότιος ή γιατί είσαι ενταγμένος στο άλφα ή στο βήτα οικονομικό λόμπι.
Εγώ λέω ότι έχει και η Κυβέρνηση ευθύνες για την καθυστέρηση, αλλά αναρωτιέμαι το εξής: Αυτός ο ευεργέτης, αυτός ο δωρητής που ξεκινάει με έναν αλτρουϊσμό, με αφετηρία τις καλύτερες προθέσεις, γιατί διαπραγματεύεται σκληρά τόσον καιρό; Γιατί δεν άφηνε ανοικτό το δρόμο να πάρει την ευθύνη η Κυβέρνηση και να το ξεκινήσει πριν ένα χρόνο, πριν από δεκαέξι μήνες και να λειτουργήσει το νοσοκομείο; Τα πράγματα δεν είναι τόσο αθώα. Εγώ δεν λέω να είμαστε καχύποπτοι. Ας είμαστε, όμως, επιφυλακτικοί.
Πρώτη φορά βλέπω δωρητή, ο οποίος παρεμβαίνει πολιτικά και ιδεολογικά. Δεν υπάρχει τίποτα στο ελληνικό τοπίο, στο χώρο της υγείας, δεν υπάρχει προηγούμενο, δεν υπάρχει προσφορά υπηρεσιών προς τον 'Ελληνα πολίτη και εν πάσει περιπτώσει τώρα ανακαλύψαμε τον Παρθενώνα ή το Λευκό Πύργο του νοσοκομειακού συστήματος υγείας, και αυτός είναι το νοσοκομείο του Παπαγεωργίου. Δεν αντιλέγω, είναι ένα πολύ καλό νοσοκομείο σαφώς σύγχρονο, αφού είναι καινούριο, αλλά ας μην προτρέξουμε να βγάλουμε διαφορετικά συμπεράσματα, ας μην ισοπεδώνουμε αυτό που υπάρχει σήμερα και ας μην αδικούμε τις δεκάδες χιλιάδες επιστημονικού και βοηθητικού προσωπικού που δουλεύει στο Εθνικό Σύστημα Υγείας. Το ότι το Εθνικό Σύστημα Υγείας πρέπει να βελτιωθεί και να προχωρήσει σε ριζοσπαστικές τομές, αυτό δεν είναι στοιχείο που μπορεί να μας οδηγεί σε μία μονομέρεια.
Δεν αντιλαμβάνομαι την κριτική από το χώρο της Νέας Δημοκρατίας. Από τη μία επιχειρεί να χρεώσει ευθύνες στην Κυβέρνηση για την καθυστέρηση και από την άλλη δεν ψηφίζει τη σύμβαση. Υπαινίσσεται διάφορα πράγματα. Αναρωτιέμαι εάν εφαρμοζόταν εκείνη η σύμβαση, τι θα γινόταν με το δημόσιο συμφέρον, όταν στις παλιές διατάξεις προεβλέπετο ότι το Διοικητικό Συμβούλιο, που στην πλειοψηφία του καραμπινάτα ανήκε στο ίδρυμα, μπορούσε από μόνο του να επιλέγει, να ορίζει και να διορίζει πάσεως φύσεως προσωπικό.
Εάν η Νέα Δημοκρατία ασκεί αυτού του είδους την κριτική και χρεώνει ευθύνες στην Κυβέρνηση του ΠΑΣΟΚ, γιατί υπερασπίζεται σ' ένα βαθμό το δημόσιο συμφέρον, την ευχαριστούμε, γιατί η κριτική δεν μας ενοχλεί. Νομίζω όμως ότι είναι διπρόσωπη η κριτική, που ασκείται από ορισμένους συναδέλφους.
Υπάρχουν προβλήματα. Είναι καλό το ότι θα λειτουργεί στα πλαίσια του Ε.Σ.Υ., το ότι το προσωπικό θα προσλαμβάνεται βάσει του νόμου 2190. Εν δυνάμει μπορεί να εφαρμοστούν ή να μην εφαρμοστούν αυτά τα πράγματα.
'Ενα παράδειγμα: Το ότι οι συμβάσεις είναι ορισμένου χρόνου, μπορεί να δώσει τη δυνατότητα για ανακύκλωση του προσωπικού. Ποιος θα κρίνει το προσωπικό, που θα είναι εποχιακό και ορισμένου χρόνου, στους έξι ή στους οκτώ μήνες. Εγώ, το διοικητικό συμβούλιο, θα κρίνω τους κολλητούς μου ότι είναι ικανοί και θα τους ανανεώνω τη σύμβαση για οκτώ μήνες. Θα κερδίζουν πόντους και μπόνους. Και μετά τη νέα προκήρυξη, στα πλαίσια του 2190, θα κάνω μια εκκαθάριση του προσωπικού. Νομίζω ότι αυτά τα ζητήματα θα πρέπει να ιδωθούν.
Ο κανονισμός είναι κρίσιμο ζήτημα. Ρυθμίζει σχεδόν τα πάντα: τον αριθμό, τις κατηγορίες, τις ειδικότητες και τα προσόντα όλου του προσωπικού. Θα έλεγα ότι, μαζί με τη σύμβαση, συνοδευτικό κείμενο θα έπρεπε να ήταν και ο κανονισμός. Εν πάση περιπτώσει, το αναφέρω και πιστεύω ότι ο κύριος Υπουργός και γενικότερα το Υπουργείο με μεγάλη προσοχή θα παρακολουθήσει τη διαμόρφωση και τη συγκρότηση του κανονισμού, εργασίας.
Αυτές τις απόψεις είχα να διατυπώσω. Απεύχομαι να έχουμε αρνητικές εξελίξεις. Νομίζω όμως ότι εδώ τα πράγματα θα πρέπει να τα λέμε με το όνομά τους.
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ευχαριστώ τον κ. Παρασκευόπουλο για τη συνεπή εφαρμογή του Κανονισμού.
Ο κ. Νικόλαος Παπαφιλίππου έχει το λόγο.
ΝΙΚΟΛΑΟΣ ΠΑΠΑΦΙΛΙΠΠΟΥ: Κυρίες και κύριοι συνάδελφοι, θα προσπαθήσω να δώσω ορισμένες απαντήσεις στα ερωτήματα των συναδέλφων, που ακούστηκαν προηγουμένως.
Εγώ κατάγομαι από μία περιοχή, που η ευεργεσία αποτελεί παράδοση. Ξέρουμε και τιμούμε τους ευεργέτες, γιατί στήριξαν την περιοχή, στήριξαν την Ελλάδα επί πάρα πολλά χρόνια δύσκολα, αγαπητοί συνάδελφοι, και στην περίδο της σκλαβιάς από τους Τούρκους και στη συνέχεια. 
Ελέχθη από πολλούς συναδέλφους: Γιατί οι ευεργέτες, οι αδελφοί Παπαγεωργίου, θέλουν να ανακατευτούν και στη διοίκηση του νοσοκομείου; 
Κύριοι συνάδελφοι, θα σας φέρω ένα παράδειγμα: Στην Κοζάνη λειτουργεί το Μαμάτσειο Γενικό Κρατικό Νοσοκομείο. Υπήρξαν και εκεί ευεργέτες. Και αν κανείς ανατρέξει να δει τους όρους, με τους οποίους έδωσαν τα χρήματα, θα διαπιστώσει ότι είχαν πει το εξής: "Θα χτίσει το κράτος τα θεμέλια και τον πρώτο όροφο και τα χρήματα τα δικά μου θα χρησιμοποιηθούν για να γίνει ο δεύτερος όροφος." Και αυτό, για να μπορέσει να ολοκληρωθεί το νοσοκομείο. 
Αυτό σημαίνει ότι και αυτοί οι άνθρωποι, που θέλουν να προσφέρουν από το περίσσευμά τους, που απέκτησαν με πολλούς κόπους και ιδρώτα, θέτουν όρους και προϋποθέσεις, προκειμένου να επιτευχθεί ο στόχος της ευεργεσίας. 
Θέλετε να σας φέρω και άλλο παράδειγμα, κύριοι συνάδελφοι; Θα αναφερθώ στο μεγάλο "Μποδοσάκειο" νοσοκομείο της Πτολεμαϊδας. Ο Μποδοσάκης έδωσε τα χρήματα. Ποιος το κατασκεύασε; Το κράτος. Τι γίνεται; Χρόνια τώρα μας λείπουν γιατροί. Ξέρετε τι κάνει το αρμόδιο Υπουργείο; Διορίζει σε προβληματικά κέντρα υγείας, όπου είναι ορεινές περιοχές και δεν πάει κανένας, γιατρούς στο Ε.Σ.Υ. Αυτοί έχουν κάποιο πλεονέκτημα και λόγω του ότι είναι προβληματικά κέντρα υγείας, παίρνουν ένα ποσοστό μεγαλύτερο στο μισθό τους. 'Ομως, δεν τους κρατάει εκεί. Αμέσως τους μεταθέτει, για να στελεχώσει το "Μποδοσάκειο" νοσοκομείο, το οποίο, κύριοι συνάδελφοι, ουδέποτε λειτούργησε ούτε λειτουργεί. Γιατί είναι αδύναμη η Κυβέρνηση και το κράτος να το στελεχώσει με επιστημονικό προσωπικό.
Είναι μεγάλη αλήθεια αυτά τα οποία σας λέω. Και εμείς εδώ πέρα επικαλούμαστε ορισμένα πράγματα και λέμε, εμείς ξέρουμε πώς θα λειτουργήσει ένα νοσοκομείο, εμείς τα ξέρουμε όλα. 'Ομως, αγνοούμε ότι και οι άλλοι παίρνουν τα μηνύματα, βιώνουν τις καταστάσεις και από κει και πέρα όταν βάζουν τα χρήματά τους και τον ιδρώτα τους, θέτουν και ορισμένους όρους, κύριοι συνάδελφοι. 
Ας εξετάσουμε εδώ να δούμε ποιο ήταν αυτό το όραμα και ποιος ήταν ο στόχος αυτών των ευεργετών.
Κύριοι συνάδελφοι, ο στόχος είναι συγκεκριμένος: Προσφορά υπηρεσιών στον τομέα της περίθαλψης που είναι πολύ ευαίσθητος τομέας. Ξέρουν τι συμβαίνει στα κρατικά νοσοκομεία. Βλέπουν τι συμβαίνει γενικότερα στο νομό, ακούνε τον κόσμο, παίρνουν πολλές πληροφορίες. Και τελικά, καταλήγουν θέτοντας και ορισμένους όρους. Σε τι στοχεύουν, κύριοι συνάδελφοι αυτοί οι όροι; Σε κερδοσκοπία; Ασφαλώς όχι, γιατί διατυπώνεται ότι είναι κοινής ωφέλειας αυτό το νοσοκομείο μη κερδοσκοπικού χαρακτήρα.
Αυτοί οι κύριοι, λοιπόν, που πήγα και τους είδα, βάζουν τα χρήματα και υπέγραψαν μία σύμβαση με ορισμένους όρους τους οποίους εζήτησαν και τους απεδέχθη η Κυβέρνηση, το κράτος. Οι όροι αναφέρονται στο άρθρο 2 παρ. 2 της αρχικής συμβάσεως.
Τι λένε, κύριοι συνάδελφοι, στην παράγραφο 3; Λένε "εφαρμογή νέων μεθόδων και μορφών νοσηλείας και ιατρικής εν γένει περίθαλψης". 'Εχουν και αυτοί ορισμένους στόχους, ένα όραμα. Βλέπουν την κατάντια στον τομέα της ιατρικής 
 

Επιστροφή στην κορυφή



Σελίδα 9585 
περίθαλψης.
Εδέχθη η πολιτεία, η Κυβέρνηση και υπέγραψαν μία σύμβαση και ξεκίνησαν. Εγκατέλειψε ο εις εκ των δύο αδελφών τη δουλειά, φόρεσε τη φόρμα και ένα κράνος, γνωρίζοντας και αυτός πώς κερδίζονται χρήματα και πώς γίνονται έργα. 'Εχουν μεγάλη εμπειρία, κύριοι συνάδελφοι. Αυτοί οι κύριοι γύρισαν όλο τον κόσμο, πάλεψαν. Και βέβαια, έχουν εμπειρίες τις οποίες ενδεχομένως δεν τις έχουμε εμείς.
'Ετσι, λοιπόν, για να χτιστεί αυτό το νοσοκομείο, εφόρεσε και αυτός τη φόρμα και από το πρωί μέχρι το βράδυ προσπαθούσε να δει την πλήρη εφαρμογή των μελετών και βεβαίως και της σύμβασης, για την κατασκευή αυτού του νοσοκομείου.
Αυτό έπραξαν αυτοί οι κύριοι. Και από κει και πέρα, ποιο ήταν το αποτέλεσμα, κύριοι συνάδελφοι; Σε χρόνο ρεκόρ κατασκευάστηκε ένα τέλειο νοσοκομείο με βάση τις προδιαγραφές της Ευρωπαϊκής 'Ενωσης, με βάση, εάν θέλετε, αυτά τα οποία ενέκρινε και το αρμόδιο Υπουργείο. Διότι οι μελέτες και οι προϋπολογισμοί, κύριοι συνάδελφοι, των μελετών, υπεγράφησαν και εγκρίθησαν από το αρμόδιο Υπουργείο. Συνεπώς, υπήρξε το αποτέλεσμα. Και προχωράμε τώρα προς την κατεύθυνση αυτή για να λειτουργήσει.
Ας δούμε, κύριοι συνάδελφοι, ορισμένες λεπτομέρειες. 
Η σύμβαση ανέφερε συγκεκριμένα πράγματα από τα χρηματικά ποσά, μεταξύ των οποίων αναφέρει ότι πέραν των επιχορηγήσεων της Ευρωπαϊκής 'Ενωσης, που σας θυμίζω, ότι είναι δεκαεπτάμισι δισεκατομμύρια (17.500.000.000) από την Ευρωπαϊκή 'Ενωση, επτάμισι δισεκατομμύρια (7.500.000.000) των ευεργετών και τέσσερα δισεκατομμύρια (4.000.000.000), κύριοι συνάδελφοι, οφείλει το κράτος από επιστροφή Φ.Π.Α. και ενδεχομένως, από τις δημόσιες επενδύσεις να προσθέσει.
Τι προέβλεπε η αρχική σύμβαση; 'Οτι αυτό το ποσό αθροιστικά θα φθάσει τα δώδεκα δισεκατομμύρια (12.000.000.000). 'Εφθασε, κύριοι συνάδελφοι, το νοσοκομείο ολοκληρώθηκε και συζητάμε εάν το Υπουργείο ή η Κυβέρνηση δώσει τα τέσσερα δισεκατομμύρια (4.000.000.000) από τα δώδεκα δισεκατομμύρια (12.000.000.000) Ιδού, λοιπόν, το πρόβλημα. Αυτό είναι το ένα πρόβλημα το οποίο ανέκυψε και αρχίζουμε εκεί να φρενάρουμε τα πράγματα.
Αλλά βέβαια εδώ δεν μας ικανοποιούσε και αυτός ο όρος που έθεσε ο ευεργέτης, να λειτουργήσει σωστά, όπως θέλει η κοινωνία αυτό το νοσοκομείο. Και αρχίσαμε, "δεν είναι στο Ε.Σ.Υ., να το βάλουμε στο Ε.Σ.Υ., δεν προσλαμβάνεται προσωπικό με αυτό το τρόπο, να προσληφθεί διαφορετικά κ.ο.κ." Γιατί δεν θέλουμε να δούμε την ωμή πραγματικότητα; Αυτά τα νοσοκομεία σαφώς δεν πρέπει να αποτελέσουν φιλανθρωπικά ιδρύματα όσον αφορά την εξεύρεση εργασίας για τους συμπολίτες μας.
'Εθεσε ένα όρο. Το προσωπικό να επιλεγεί και σωστά μέσα από πολλά φίλτρα για να μπορέσει να υπηρετήσει την υγεία και την περίθαλψη του λαού έτσι όπως την οραματίστηκε. Τώρα λέμε ότι κάποιοι άλλοι φταίνε που καθυστερεί να λειτουργήσει αυτό το νοσοκομείο. Είναι πασιφανές επίσης ότι το φρένο μπαίνει από την πλευρά της Κυβέρνησης. Είναι πασιφανές επίσης ότι η Κυβέρνηση δεν θέλει να δώσει αυτήν την ελάχιστη υποχρέωση η οποία απορρέει από την αρχική σύμβαση του 1991.
Δεν δίνει, λοιπόν, τα χρήματα, δεν θέλει να γίνουν οι προσλήψεις όπως έλεγε η αρχική σύμβαση, δεν δέχεται αυτό που λένε οι ευεργέτες σχετικά με τις πανεπιστημιακές κλινικές, δηλαδή, οι πανεπιστημιακοί να πάνε να κάνουν ωράριο ακριβές και όχι μόνο μία ή δύο ώρες μια που το νοσοκομείο δεν θα μπορεί να λειτουργήσει έτσι. 'Ετσι άρχισε, λοιπόν, η ιστορία με τις περιβόητες δηλώσεις του κ. Τσίμα του Περιφερειάρχη του διορισμένου από την Κυβέρνηση, ο οποίος λασπολόγησε αφάνταστα. Και κανένας δεν είπε ότι μετά ήρθε ο ίδιος και ζήτησε συγνώμη για να αναιρέσει αυτά που είπε.
Από εκεί και πέρα βήμα προς βήμα οδηγούμαστε σε λασπολογίες, οι οποίες είναι απαράδεκτες. 'Ετσι θα αποδυναμώσουμε τον κάθε 'Ελληνα πολίτη που έχει πέντε δραχμές και θέλει να τις διαθέσει επ' ωφελεία των συνανθρώπων μας. Κανένας δεν θα θελήσει του λοιπού να βάλει πέντε δραχμές για να βοηθήσει.
Κατ' εμέ αυτό που γίνεται με τη νέα σύμβαση είναι μία εξαπάτηση των ευεργετών. 'Εθεσαν κάποιους όρους για να δώσουν τα επτάμισι δισεκατομμύρια (7.500.000.000) δραχμές. Τώρα, αφού κατασκεύασαν το νοσοκομείο, εκ των υστέρων τους λέμε ότι δεν δεχόμαστε αυτούς τους όρους. Ποιος ρωτά όμως αυτούς τους ευεργέτες, εάν με τους νέους όρους θα ήθελαν να βάλουν τα χρήματά τους; Εδώ είναι η εξαπάτηση αυτών των ανθρώπων.
'Επρεπε αυτές οι αλήθειες να λεχθούν εδώ. 'Εχει ξεσηκωθεί όλη η δυτική Μακεδονία γι' αυτό το πράγμα. 'Εκαναν ενώσεις πολιτών και συγκεντρώθηκαν χιλιάδες άνθρωποι για να αντιδράσουν ενάντια σε όσα γίνονται κατ' αυτών των ανθρώπων που τόσα προσέφεραν στην περιοχή μας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Γιαννόπουλος έχει το λόγο.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, σήμερα μας δίνεται η ευκαιρία στην κύρωση αυτής της σύμβασης να κάνουμε και κάποιες αναφορές στο Εθνικό Σύστημα Υγείας. Θέλω να πιστεύω ότι σ' αυτήν την Αίθουσα δεν είναι κανείς διατεθειμένος να πει ότι δεν πρέπει άμεσα να λειτουργήσει αυτό το νοσοκομείο.
Πιστεύω, ότι συμφωνούμε όλοι προς την κατεύθυνση αυτή, ασχέτως αν η έναρξη λειτουργίας του νοσοκομείου υπήρξε ολίγον μακάβρια μετά από το λυπηρό ατύχημα το οποίο είχαμε.
Αλλά, κύριοι συνάδελφοι, πιστεύω πάλι ότι δεν είναι κανείς σχεδόν μέσα στην Αίθουσα διατεθειμένος να εκχωρήσει οικονομικά δεδομένα του δημοσίου σε διαχείριση κάποιου διοικητικού συμβουλίου, που τουλάχιστο για μένα δεν θα ήθελα να έχει αυτήν τη σύνθεση.
Θα ήθελα να πω, κύριοι Υπουργοί, ότι το νοσοκομείο αυτό, όπως ξέρετε, θα είναι επτακοσίων πενήντα κλινών. Είναι ένα νοσοκομείο που με τα μέσα δεδομένα του προϋπολογισμού είναι της τάξεως των τριάντα πέντε δισεκατομμυρίων (35.000.000.000) δραχμών και σαράντα δισεκατομμυρίων (40.000.000.000) δραχμών το χρόνο. Σας το είπα και στη Διαρκή Κοινοβουλευτική Επιτροπή. Αν υποθέσουμε, ότι το 50% είναι ανελαστικές δαπάνες του προϋπολογισμού του για τις μισθοδοσίες, το 50% του υπολοίπου ποσού είναι τα λειτουργικά έξοδα. Εκχωρείτε, λοιπόν, ένα δημόσιο πλούτο σε μία διαχείριση κάποιων ατόμων. Και δεν μπαίνω στη λογική ποιοι είναι αυτοί του Ιδρύματος Παπαγεωργίου, διότι εν πολλοίς δεν με ενδιαφέρει. Αλλά δεν είναι δυνατόν ο δημόσιος τομέας να χρηματοδοτεί, να δίνει αυτά τα χρήματα, να φορολογείται ο ελληνικός λαός και κάπως αδιαφανώς, τη στιγμή που δεν υπάρχει προληπτικός έλεγχος αλλά υπάρχουν οι ορκωτοί λογιστές -και ξέρουμε πώς λειτουργούν οι ορκωτοί λογιστές- να έχετε εσείς τον έλεγχο.
Θα ήθελα να κάνω επίσης μία αναφορά -διότι έγινε μεγάλο σχόλιο- στη σύμβαση του 1991. Και υπήρξε μια μεθοδευμένη στρατηγική εκ μέρους σας να λοιδορήσετε την τότε σύμβαση. Και χωρίς να θέλω να είμαι αμύντορας και των θέσεων των δικών μας και των προθέσεων και της ψήφου της δικιάς σας, χωρίς να θέλω να πω ότι εκείνη την εποχή ζούσατε σε μία συναισθηματική φόρτιση κάτω από το βάρος προβλημάτων υγείας βασικών στελεχών της παρατάξεώς σας, θα ήθελα να σας πω το εξής: 'Ηταν άλλη η δυναμική το 1991 και άλλη η δυναμική το 1998, άλλα τα γεγονότα του 1991 και άλλα τα γεγονότα του 1998.
Θα ήθελα, επίσης, να προσθέσω το εξής: Δεν μπαίνω στη λογική της οποιασδήποτε προσφάτου, επικαίρου δίωξης συγκεκριμένων προσώπων. Δεν με ενδιαφέρει. Κάποιοι άλλοι θα ασχοληθούν με αυτά. Αλλά θα ήθελα, όμως, να σας πω, αν η σύνθεση αυτή την οποία εσείς επιβάλλετε με την παρούσα σύμβαση κάνοντας κριτική και αναφορά στη δική μας, εξυπηρετεί και αν υπηρετεί αυτό το θεσμικό πλαίσιο που θέλετε να προσφέρετε όσον αφορά το Νοσοκομείο Παπαγεωργίου.
Ευεργέτης και δωρητής. Η πατρίδα μας γνώρισε ευεργέτες 
 

Επιστροφή στην κορυφή



Σελίδα 9586 
και δωρητές. Πραγματικά τα τελευταία χρόνια έχουμε μία αναιμία αυτών των μεγάλων προσώπων που τουλάχιστον έδωσαν λαμπρές σελίδες δωροδοσίας στην πατρίδα μας. Μου είναι πραγματικά αδιανόητο ένας δωρητής, ευεργέτης -όπως θέλει να αυτοαποκαλείται κανείς- να επιβάλει και να βάζει όρους το πώς θα διοικήσει ένα τέτοιο ίδρυμα, που νομίζω ότι και μόνο μία μαρμάρινη πλάκα ή μια αναφορά στο όνομά του ή ακόμα και η ισόβιος δι' ενός προσώπου συμμετοχή του στο διοικητικό συμβούλιο, είναι τα μεγαλύτερα στοιχεία που μπορούν να δώσουν σε αντάλλαγμα της ευγνωμονούσης της πολιτείας απέναντί του. Και μη μου πείτε, ότι δεν έχουμε σύγχρονες δωρεές. Δεν έχουμε τη δωρεά του Περοτή, το Νοσοκομείο στη Νέα Ιωνία; Δεν έχουμε την πτέρυγα Πατέρα; Δεν έχουμε το Ωνάσειο; Και σε ένα καινούριο νομικό πλαίσιο που θα κάνω αμαφορά τα ιδιωτικού δικαίου, έχουμε και τον Ερυθρό Σταυρό, το Νοσοκομείο του Ερρίκου Ντυνάν που γίνεται. Να, λοιπόν, ποιες είναι οι διαφορές μεταξύ ενός τέτοιου νοσοκομείου, που αποτελεί ένα προϊόν κάποιας εισφοράς, κάποιας συνεισφοράς ενός ιδρύματος και κάποιου άλλου ιδρύματος, του "Ωνασείου", που δεν επέβαλε διοίκηση του νοσοκομείου. Εκεί βέβαια τα βρήκατε πάρα πολύ ωραία, διότι ελέγχετε αυτήν τη στιγμή το διοικητικό συμβούλιο και μοιραίως δεν κάνετε αναψηλάφιση της συμβάσεως αυτής για να φέρετε κάποια άλλη σύμβαση.
Κύριοι Υπουργοί, θα ήθελα να σας πάω λίγα χρόνια πίσω, το 1985 όταν σας είχε πιάσει τότε στο ΠΑ.ΣΟ.Κ. η υστερία της δημοσιοποιήσεως των νοσοκομείων. Θα θυμάστε πολύ καλά νοσοκομεία -και θα σας τα αναφέρω για να ερεθίσω λιγάκι και τη μνήμη σας- όπως "ΕΥΑΓΓΕΛΙΣΜΟΣ", "ΑΓΙΟΣ ΣΑΒΒΑΣ", "ΑΓΛΑΙΑ ΚΥΡΙΑΚΟΥ", "ΑΓΙΑ ΣΟΦΙΑ", ΚΑΤ, "ΜΕΤΑΞΑ" "ΕΡΥΘΡΟΣ", "ΝΙΜΤΣ", τα οποία λειτουργούσαν ως νομικά πρόσωπα ιδιωτικού δικαίου. Και αν ανατρέξετε στην τότε τους ιστορία δεν θα βρείτε αυτά τα ψεγάδια που αθροιστικά σήμερα δυστυχώς τα νοσοκομεία μας έχουν. Και λέω ότι στα νοσοκομεία αυτά που υπήρξαν με ένα λειτουργικό καθεστώς ιδιωτικού δικαίου υπάρχουν ακόμα ψήγματα κάποιας άλλης νοοτροπίας και λειτουργίας διότι πραγματικά -θα το έχετε διαπιστώσει- έχουν κάτι το διαφορετικό από τα τότε αυθεντικά νομικά πρόσωπα δημοσίου δικαίου.
Πρέπει να αναλογιστούμε όλοι και να προβληματιστούμε μακριά από ιδεοληψίες, προκαταλήψεις, αγκυλώσεις του παρελθόντος ότι το Εθνικό Σύστημα Υγείας προσέφερε. Είναι σωστό αυτήν τη στιγμή; Λειτουργεί με επιτυχία; Να το ομολογήσουμε όλοι ευθέως. Και αν εσείς το αποδεχθείτε αυτό, τότε θα σας μιλήσω παραδειγματολογικά.
Το Εθνικό Σύστημα Υγείας, κύριοι Υπουργοί, δυστυχώς μέρα με την μέρα απαξιώνεται. Το λέω με βαθιά λύπη διότι εγώ είμαι στο "ΛΑΙΚΟ" νοσοκομείο είκοσι επτά χρόνια, αλλά δεν μπορώ να μπω στη λογική ότι πρέπει να υπάρξει σύγκρουση συμφερόντων μεταξύ δημόσιου τομέα υγείας και ιδιωτικού τομέα υγείας. Παράλληλα πρέπει να πάμε. Ο δημόσιος τομέας υγείας αυτήν τη στιγμή βρίσκεται σε μία επίθεση ανηλεή του ιδιωτικού τομέα, δεν οχυρώνεται, δεν παίρνει μέτρα ανταγωνιστικά, συναγωνιστικά, οπότε και οι δύο τομείς να λειτουργήσουν, αλλά παραμένει στην απαξίωση όχι μόνο των υποδομών αλλά και του στελεχιακού δυναμικού, που θα συμβεί διότι υφίστασθε επίθεση μεγάλη ασφαλιστικών εταιρειών και βλέπετε τι μεταγραφές στελεχιακού δυναμικού κάνουν. Να λοιπόν γιατί μπαίνουμε σε αυτήν τη λογική, που θα πρέπει να μας προβληματίσει.
Σύμφωνα με την άποψη μου, για να δώσω και το δικό μου τέλος πάντων στίγμα, πώς βλέπω ένα σύστημα -θα μου πείτε ότι δεν μπορώ να το αναπτύξω αλλά τέλος πάντων- θα μπορούσα να δεχθώ το νομικό πρόσωπο ιδιωτικού δικαίου και το δέχομαι με ένα άλλο καθεστώς, που θέλει πολλή συζήτηση. Αλλά για να σας δώσω μία ευκαιρία, σύντομα να αντιληφθείτε το μέγεθος της λειτουργίας των νοσοκομείων, εμείς λέμε, ναι στο δημόσιο τομέα της υγείας, αλλά παράλληλα πρέπει να λειτουργήσει ανταγωνιστικά, συναγωνιστικά ο δημόσιος τομέας υγείας με τον ιδιωτικό τομέα υγείας. Εσείς αυτήν τη στιγμή τι κάνετε; Απλούστατα έχετε βάλει το δημόσιο κορβανά να ενισχύει, να επιδοτεί, να επιχορηγεί, να πλουτίζει τον ιδιωτικό τομέα, διότι δεν έχετε μπει σε κάποιες άλλες λογικές.
Και προς αποκατάσταση με τις πανεπιστημιακές κλινικές, θα ήθελα να πω το εξής: Δεν είναι δυνατόν να εγκατασταθούν πανεπιστημιακές κλινικές -καίτοι το 'Ιδρυμα Παπαγεωργίου είχε συγκεκριμένη σύμβαση από το Υπουργείο Οικονομικών στην παραχώρηση των εκατόν πενήντα στρεμμάτων ότι θα ιδρυθεί πανεπιστημιακό νοσοκομείο- αν δεν υπάρχει σύμφωνη γνώμη του διοικητικού συμβουλίου. Και δεν είναι η σύμφωνη γνώμη, αλλά είναι η πρώτη γνώμη. Αν το διοικητικό συμβούλιο δεν έχει τη βούληση να εγκαταστήσει πανεπιστημιακές κλινικές, οποιαδήποτε πολιτική παρέμβαση δεν είναι δυνατόν να κατισχύσει.
Υπάρχει σύγκρουση πανεπιστημιακών και γιατρών του Ε.Σ.Υ. Ανέφερε κάποια στοιχεία τέτοια ο κ. Μάνος, αλλά θέλω να πω το εξής: 'Οταν μπήκατε εσείς στη λογική το 1985 της εγκαταστάσεως πανεπιστημιακών κλινικών στα νοσοκομεία, ξέρετε ποια ήταν η λογική σας; 'Ηταν πολύ σωστή. 'Οτι έπρεπε να μπουν πανεπιστημιακές κλινικές σε κάποια υποβαθμισμένα νοσοκομεία για να αναβαθμιστούν. Αυτή ήταν η φιλοσοφία, αυτή ήταν η λογική. Δυστυχώς όμως οι συγκρούσεις που υπήρξαν μεταξύ πανεπιστημιακών και "ΕΣΥτών" έφερε αυτό το αδιέξοδο.
Και για να τελειώνω, κύριε Πρόεδρε, θα ήθελα ένα λεπτό.
Ο κ. Παπαγεωργίου στη Διαρκή Επιτροπή έκανε μια αποκάλυψη. Είπε ότι το ελληνικό δημόσιο οφείλει τρία δισεκατομμύρια εξακόσια εκατομμύρια (3.600.000.000) δραχμές πάνω-κάτω. Εσείς είπατε "θα τα δούμε αυτά". Και εγώ σας λέω ευθαρσώς: Του δίνετε αυτά τα χρήματα για να λειτουργήσει το νοσοκομείο ή δεν τα δίνετε; Αν δεν φθάσουμε σ' αυτήν τη λογική, μπορούμε να φθάσουμε στην άλλη λογική: Πόσα χρήματα διατείνεται ότι έβαλε ο κ. Παπαγεωργίου; Τριάντα εκατομμύρια (30.000.000) δολάρια; Το ελληνικό Δημόσιο δεν έχει να δώσει τριάντα εκατομμύρια (30.000.000) δολάρια, να καταγγείλει τη σύμβαση, να πάει στα δικαστήρια, όπου ήθελε εκδικαστεί η υπόθεση, όπως έγινε με το Φλοίσβο, και να λειτουργήσετε άμεσα το νοσοκομείο; Και ονομάστε το νοσοκομείο, όπως θέλετε εσείς. Βέβαια, προσφιλέστατα σε σας, θα είναι να το ονομάσετε -και εμείς γιατί όχι να μην αποδεχθούμε στη μνήμη του Ανδρέα Παπανδρέου- Ανδρέας Παπανδρέου. Αλλά πάρτε όμως εσείς την πολιτική ευθύνη και πείτε: Ναι, θα το λειτουργήσω αύριο.'Η δίνω τα χρήματα και κάνω τους ελέγχους μου, ή δίνω τα τριάντα εκατομμύρια (30.000.000) δολάρια και κάνω καταγγελία της συμβάσεως.
Βουλή είμαστε, Κυβέρνηση είσαστε, δυνατότητες έχετε, εμπειρία έχετε από κάτι ίδια που έχετε κάνει, τολμήστε. Σας βλέπω, όμως, το Σεπτέμβριο να ανεβαίνετε στην 'Εκθεση, για να πείτε ότι "θα" ανοίξετε το νοσοκομείο "ΠΑΠΑΓΕΩΡΓΙΟΥ".
(Χειροκροτήματα από την πτέρυγα της Νέας Δημοκρατίας)
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, παρακαλώ το λόγο. 
ΠΡΟΕΔΡΕΥΩΝ (Νικόλαος Κατσαρός): Ορίστε. 
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, είναι φανερό ότι το περιεχόμενο της σύμβασης έχει προκαλέσει μεγάλο ενδιαφέρον από πολλούς συναδέλφους. 
ΠΡΟΕΔΡΕΥΩΝ (Νικόλαος Κατσαρός): Θέλετε να θέσετε διαδικαστικό θέμα; 
ΒΑΣΙΛΕΙΟΣ ΜΙΧΑΛΟΛΙΑΚΟΣ: Ναι, διαδικαστικό.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ πολύ, για να μη χάνουμε χρόνο, ύστερα από λίγο κατεβαίνει ο Πρόεδρος της Βουλής, ο οποίος θα ασχοληθεί με αυτό το θέμα.'Εχει ειδοποιηθεί ο κύριος Πρόεδρος.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Απλώς να υπενθυμίσω στο Προεδρείο ότι υπάρχει απόφαση της Διάσκεψης των Προέδρων ότι, αν εκ των πραγμάτων κρίνεται ανεπαρκής μια συνεδρίαση, να δοθεί και άλλη. Αυτό, και για να μην αδικούμε και το θέμα.
ΠΡΟΕΔΡΕΥΩΝ (Νικόλαος Κατσαρός): Σε λίγο κατεβαίνει ο κύριος Πρόεδρος της Βουλής. 
Ο κ. Σκανδαλάκης έχει το λόγο.
ΠΑΝΑΓΙΩΤΗΣ ΣΚΑΝΔΑΛΑΚΗΣ: Κύριε Πρόεδρε, κυρία και 
 

Επιστροφή στην κορυφή



Σελίδα 9587 
κύριοι συνάδελφοι, δεν νομίζω ότι υπάρχει κανένας μέσα σ' αυτήν την Αίθουσα, που να αμφισβητεί την αναγκαιότητα λειτουργίας του συγκεκριμένου νοσοκομείου. Θεωρώ δεδομένο ότι όλοι αντιλαμβανόμαστε την τεράστια σημασία που έχει το νοσοκομείο αυτό για τους πολίτες της Θεσσαλονίκης.
Παρ'όλα αυτά όμως, ένα νοσοκομείο που θα έπρεπε να έχει λειτουργήσει πριν δύο χρόνια, σήμερα είναι ακόμη κλειστό και όπως δείχνουν τα πράγματα -δεν γνωρίζω για πόσο χρονικό διάστημα- θα παραμείνει ακόμα κλειστό. Εύλογα, λοιπόν, διερωτάται κανείς, το γιατί.
Γιατί η Κυβέρνηση αποφάσισε να τροποποιήσει τη σύμβαση αυτή, η οποία είχε ψηφιστεί με το ν. 1964/1991 ομόφωνα, όταν μάλιστα η προς κύρωση τροποποιημένη σύμβαση δεν νομίζω ότι ικανοποιεί ιδιαίτερα κανέναν από τους λόγους της ουσιαστικής λειτουργίας του νοσοκομείου, που υποτίθεται ότι οδήγησαν στην τροποποίηση της αρχικής σύμβασης;
Η λειτουργία του νοσοκομείου στα πλαίσια, που πάει να λειτουργήσει, του Ε.Σ.Υ. προαναγγέλλεται ουσιαστικά. Τώρα, αν στο τέλος ευωδοθεί, δεν το γνωρίζω. Και εκείνο το ερώτημα το οποίο γεννάται είναι: Είμαστε σήμερα ικανοποιημένοι από τη λειτουργία του Ε.Σ.Υ.; Είμαι ένας από τους γιατρούς, οι οποίοι έχουν υπηρετήσει το Ε.Σ.Υ., το οποίο ορισμένες φορές συμπεριφέρθηκε όχι σαν εθνικό σύστημα, αλλά σαν κρατικό σύστημα. Σήμερα παγκοσμίως το σύστημα αυτό έχει αποτύχει. Είμαστε υπέρ ενός Εθνικού Συστήματος Υγείας, αλλά στηρίζουμε και την ιδιωτική πρωτοβουλία. Σήμερα, όμως, ίσως πρέπει να βρεθεί και ένα άλλο σύστημα, ένα νέο, το οποίο θα εξυπηρετεί και τους δύο σκοπούς.
Πιστεύω ότι σήμερα ουδείς μέσα στο σύστημα υγείας, που έχουμε, είναι ικανοποιημένος. Είναι ικανοποιημένοι οι γιατροί που υπηρετούν το Εθνικό Σύστημα Υγείας; Πιστεύω πως όχι. Είναι ικανοποιημένο το παραϊατρικό προσωπικό, το οποίο εργάζεται; Κάθε μέρα βλέπουμε στάσεις εργασίας. Είναι ικανοποιημένοι οι ασθενείς, οι οποίοι νοσηλεύονται στα κρατικά νοσοκομεία; Είναι ερωτήσεις, που οι απαντήσεις τους είναι εύλογες.
'Ενα άλλο θέμα, το οποίο μου προξενεί ενδιαφέρον, είναι ότι η εξασφάλιση της εποπτείας του δημοσίου και είναι σαφές ότι εδώ υπάρχει κάποια ιδιάζουσα σημασία ως προς τον έλεγχο, μπορεί να γίνει με δύο ορκωτούς λογιστές; Γιατί άραγε όλα τα νοσοκομεία που είναι εντεταγμένα στο ΕΣΥ ελέγχονται από το Ελεγκτικό Συνέδριο και το υπό λειτουργία νοσοκομείο "ΠΑΠΑΓΕΩΡΓΙΟΥ" εξαιρείται;
'Οσο δε αφορά τη λειτουργία και την ομαλή ανάπτυξη του νοσοκομείου, βλέποντας κανείς πού έχει οδηγήσει το ΕΣΥ, αντιλαμβάνεται την τύχη που θα έχει και το νοσοκομείο αυτό, όταν θα λειτουργήσει έτσι, όπως το πάτε.
Το γεγονός και μόνο ότι το όποιο πλεόνασμα θα υπάρξει, από πλευράς του νοσοκομείου, θα πηγαίνει στο κράτος και όχι στην αναβάθμιση του υλικοτεχνικού εξοπλισμού του νοσοκομείου ή σε ερευνητικά προγράμματα, δείχνει, πώς η Κυβέρνηση εννοεί τον εκσυγχρονισμό και την ανάπτυξη.
Θέλω, λοιπόν, να πω ότι ορισμένες φορές υπάρχουν ορισμένα επιχειρήματα, που -και ας μου επιτραπεί η έκφραση- ίσως είναι υποκριτικά. Προσπαθεί η Κυβέρνηση να κρύψει την πραγματικότητα και να επιδιώξει μία τροποποίηση της συμβάσεως, η οποία γνωρίζω πού θα εξυπηρετήσει. Τι θα εξυπηρετήσει; Τον πλήρη έλεγχο του νοσοκομείου. Ο έλεγχος των προσλήψεων και των διορισμών, των αποσπάσεων, των προμηθειών, ήταν ίσως και είναι ο στόχος. Και ίσως, αυτό εξυπηρετεί η τροποποίηση της συμβάσεως.
Εξυπηρετεί, όμως, το νοσηλευόμενο, ο οποίος θα είναι στο κρεβάτι του πόνου;
Προτάσσοντας, λοιπόν, ορισμένες φορές συμφέροντα τα οποία έχουν σχέση με το κόμμα και επιδιώξεις άλλες, καθυστέρησε η λειτουργία αυτού του νοσοκομείου, η οποία ταλαιπωρεί τους Θεσσαλονικείς και, όπως είπαν και οι προλαλήσαντες, και τους οδηγεί σε μακάβριες εκδηλώσεις δυσαρέσκειας.
Πραγματικά θλίβομαι σαν πολιτικός, αλλά κυρίως σαν γιατρός, όταν βλέπω ένα νοσοκομείο, το οποίο θα μπορούσε να έχει λειτουργήσει, να εξυπηρετεί κόσμο και να κοσμεί το σύστημα υγείας, μέρα με τη μέρα να απαξιώνεται και να αχρηστεύεται.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν έχει τελειώσει ακόμα.
ΠΑΝΑΓΙΩΤΗΣ ΣΚΑΝΔΑΛΑΚΗΣ: Αν δεν είχατε καθυστερήσει, θα είχε τελειώσει πριν δύο χρόνια. Αυτό εννοώ, κύριε Υπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν ακούσατε τον κ. Παπαγεωργίου, τι είπε;
ΑΘΑΝΑΣΙΟΣ ΜΑΤΗΣ: Δεν είναι του κ. Παπαγεωργίου το νοσοκομείο. Είναι του ελληνικού λαού. Το 80% είναι του ελληνικού λαού.
ΠΡΟΕΔΡΕΥΩΝ (Νικόλαος Κατσαρός): Κύριε Μάτη, είστε εγγεγραμμένος. Θέλετε να αποδυναμώσετε αυτά που θα μας πείτε αργότερα;
ΑΘΑΝΑΣΙΟΣ ΜΑΤΗΣ: Πότε, κύριε Πρόεδρε, στις 19.00' η ώρα το βράδυ;
ΠΡΟΕΔΡΕΥΩΝ (Νικόλαος Κατσαρός): Στις 20.00' η ώρα. Σας παρακαλώ.
Συνεχίστε, κύριε Σκανδαλάκη.
ΠΑΝΑΓΙΩΤΗΣ ΣΚΑΝΔΑΛΑΚΗΣ: Θλίβομαι ειλικρινά, όταν απαράδεκτες πολιτικές μεθοδεύσεις στερούν τις απαραίτητες υπηρεσίες από το λαό μας και βλάπτουν το δημόσιο συμφέρον. Σαν πολιτικός, αντιλαμβάνομαι τις προθέσεις. 
Διαβλέπω, όμως, τα μελλοντικά σκάνδαλα, τα οποία θα απασχολήσουν την κοινή γνώμη, σκάνδαλα που ίσως θα προκύψουν από το ιδιότυπο καθεστώς που πάτε να επιβάλετε με την τροποποιημένη σύμβαση. 'Οπως ο Τύπος για μακρό χρονικό διάστημα ασχολείται με το 'Ιδρυμα Παπαγεωργίου και -σήμερα είδαμε την αποκορύφωση- έτσι πιστεύω ότι θα ασχοληθεί και στη συνέχεια και αυτό νομίζω ότι δεν είναι ωφέλιμο για το σκοπό για τον οποίο ιδρύεται αυτό το νοσοκομείο.
Πριν κλείσω, θέλω να πω κάτι σαν γιατρός. Το νοσοκομείο αυτό θα έπρεπε να λειτουργήσει από χθες. Υποχρεούσθε λοιπόν, κύριοι Υπουργοί, για το καλό του λαού της Θεσσαλονίκης, αν μπορείτε να το λειτουργήσετε από αύριο. Πιστεύω ότι με την ανερμάτιστη πολιτική, η οποία υπάρχει ειδικά σ'αυτό το νοσοκομείο, που έχει σκοπό να βλάπτει το θέμα της υγείας, δεν έχει να κερδίσει τίποτα ο ελληνικός λαός. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ.Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κατ'αρχήν θα ήθελα να ευχηθώ "χρόνια πολλά" στον εορτάζοντα κύριο Υπουργό και να του πω ότι το καλύτερο δώρο σήμερα στον εαυτό του δεν μπορεί να είναι αυτή η σύμβαση.
Εσείς, κύριε Υπουργέ, που κατορθώσατε να περάσετε από ένα δύσκολο Υπουργείο, χωρίς να αφήσετε σκιές πίσω σας, όπως και ο παρακείμενος Υφυπουργός, δεν είναι δυνατόν να συνδέσετε το όνομά σας με αυτήν τη σύμβαση, που πολλοί λένε σκάνδαλο και σίγουρα όλος ο Τύπος.
Επομένως θα έλεγα να δούμε λίγο προσεκτικά αυτά τα θέματα, χωρίς πάθος, παρά μόνο για την αλήθεια. 
Τι έχουμε απέναντί μας; Κανείς ακόμα δεν έχει καταλάβει μέσα στην Αίθουσα, αν έχουμε ένα δημόσιο νοσοκομείο, που έγινε με ιδιωτικά χρήματα ή ένα ιδιωτικό νοσοκομείο, που έκανε το κράτος. Δεν έχει ξεκαθαριστεί ακόμα. Τα πράγματα είναι οξύμωρα και αντιφατικά. 'Εχουμε ένα ερμαφρόδιτο προϊόν απέναντί μας.
Η πραγματικότητα, ποια είναι; Είπε, κύριε Υπουργέ, ο κύριος προχθές ότι έβαλε επτάμισι δισεκατομμύρια (7.500.000.000) δραχμές, εσείς λέτε ότι έβαλε έξι δισεκατομμύρια (6.000.000.000) δραχμές. 'Ολοι συμφωνούμε ότι αυτό το νοσοκομείο κόστισε τριάντα δισεκατομμύρια (30.000.000.000) δραχμές, πέραν από τα εκατόν πενήντα στρέμματα στην καλύτερη περιοχή της Θεσσαλονίκης, αξίας 10.000.000.000 δρχ., στρέμματα βεβαίως τα οποία δεν μπαίνουν στη διαδικασία και αν προσέξετε, θα δείτε ότι λίγο περίεργα δόθηκαν από τον στρατό στο δημόσιο και από το δημόσιο στον κ. 
 

Επιστροφή στην κορυφή



Σελίδα 9588 
Παπαγεωργίου. Για άλλο σκοπό δόθηκαν και άλλο σκοπό τελικά βρέθηκε να εξυπηρετεί αυτή η δωρεά του κράτους, του στρατού δηλαδή, προς τον κ. Παπαγεωργίου.
'Εχουν, λοιπόν, καταβληθεί έξι δισεκατομμύρια (6.000.000.000) δραχμές σε μια αξία σαράντα δισεκατομμυρίων (40.000.000.000) δραχμών. Βεβαίως, ο κ.Παπαγεωργίου μπορεί να έχει το λόγο πάνω σ'αυτήν την αριθμητική του έξι στο σαράντα, δηλαδή το 1/7. 
Από το 1991 μέχρι το 1998 υπάρχουν μεγάλες διαφορές, επί τα βελτίω, κύριε Υπουργέ. Το 1991, όμως, ήταν προσδοκίες. Ενεφανίσθησαν κάποιοι κύριοι με μια επιταγή τριάντα εκατομμυρίων (30.000.000) δολαρίων και είπαν "θέλουμε να κάνουμε μια δωρεά". Κατ'αρχήν, κανείς δεν είπε "μισό λεπτό, να πάμε στην τράπεζα να δούμε αν υπάρχουν τα λεφτά", ώστε να τα εξασφαλίσουμε από την πρώτη στιγμή και κανείς δεν τους απαγόρευε τότε να κάνουν μια κλινική, ένα νοσοκομείο των επτά δισεκατομμυρίων (7.000.000.000) δραχμών, να το παραδώσουν στο κράτος, να είναι μεγάλοι ευεργέτες, να τους βάλουμε δίπλα στον Συγγρό, στον Αβέρωφ, στον Ευγενίδη.
'Ηρθαν αυτοί οι άνθρωποι με την πρόθεση να κάνουν ένα νοσοκομείο, εξασφάλισαν αυτήν τη μεγάλη έκταση του δημοσίου και εν συνεχεία, με τα χρήματα της Ευρωπαϊκής 'Ενωσης -βλέπε του κράτους- και του δημοσίου, άρχισαν να κτίζουν νοσοκομείο, ένα νοσοκομείο που έγινε με τη δική τους ευθύνη.
Ο πειρασμός είναι μεγάλος, τεράστιος. Δεν γνωρίζετε, κύριε Υπουργέ -εσείς μάλιστα που περάσατε από το Υ.ΠΕ.ΧΩ.ΔΕ.- πώς γίνονται αυτά τα μεγάλα έργα;
Πρώτα-πρώτα, πώς πήγε το έργο στη "ΜΗΧΑΝΙΚΗ", που δεν είχε δώσει την καλύτερη προσφορά; Δεν ξέρετε πώς γίνονται; Δεν ξέρετε για υπερτιμολογήσεις και χρήματα τα οποία μπορούν να βγαίνουν από κάτω και τα οποία μπορούν εν συνεχεία, να δημιουργήσουν το δικό σου ταμείο, της συμμετοχής;
Γι'αυτό φώναξα προχθές και σας είπα για το "πόθεν έσχες". Και έρχεται ο εισαγγελέας σήμερα και σας λέει "προσοχή, πόθεν έσχες, κύριε Παπαγεωργίου"; 
Και ακούσαμε διάφορα πράγματα, ότι δεν ελέγχουμε τους ευεργέτες κλπ. Τότε, εν πάση περιπτώσει, να βρούμε και δύο τρεις εμπόρους ναρκωτικών να τους κάνουμε συνεταίρους μας. Δεν θα ψάξουμε, ποιος είναι αυτός ο κύριος, από πού ήρθαν αυτά τα χρήματα; 'Ετσι ξαφνικά θα τον κάνουμε συνέταιρο και μάλιστα, με μια λεόντειο σχέση που εκείνος αποφασίζει;
ΦΟΙΒΟΣ ΙΩΑΝΝΙΔΗΣ: Το 1991 έγινε αυτό.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Ιωαννίδη, μπορεί να είσθε Φοίβος, αλλά δεν είσθε έφηβος για να παρεκτρέπεσθε.
ΦΟΙΒΟΣ ΙΩΑΝΝΙΔΗΣ: 'Εχω όμως εφηβική διάθεση.
ΓΕΩΡΓΙΟΣ ΚΑΡΑΤΖΑΦΕΡΗΣ: 'Ελεγα λοιπόν, κύριε Υπουργέ, ότι πρέπει να ξεκαθαρίσουμε πρώτα-πρώτα, από πού προέρχονται αυτά τα χρήματα.
Δεύτερον, θα πρέπει να ξεκαθαρίσουμε πώς αυτός ο κύριος θα έχει τη λεόντειο σχέση μέσα στο ίδρυμα.
Είπε κάποιος ότι δεν θα είναι κερδοσκοπικού χαρακτήρα. Μα, είναι δυνατόν να κοροϊδευόμαστε μεταξύ μας; Μόνο από τα αναλώσιμα, κύριε Υπουργέ, ενός τέτοιου νοσοκομείου -είναι γιατρός ο κύριος Υφυπουργός- είναι δέκα δισεκατομμύρια ο τζίρος, με τη μέθοδο της προμήθειας κάτω από το τραπέζι. Το 20% είναι δύο δισεκατομμύρια (2.000.000.000). Και πώς; 'Οχι τα δύο δισεκατομμύρια (2.000.000.000) που θα κερδίσει ο κ. Παπαγεωργίου, όσον καιρό αυτός ζει, αλλά όσα χρόνια υπάρχει η γενιά Παπαγεωργίου, που θα είναι μέσα στο ίδρυμα και θα έχει την προεδρία. Επομένως, λοιπόν, δεν μπορούμε να είμαστε όλοι έτοιμοι να επιτρέψουμε στον κ. Παπαγεωργίου να μας κοροϊδέψει.
Εδώ θα πρέπει να ξεκαθαρίσουμε το εξής: 'Εκανε επτά δισεκατομμύρια (7.000.000.000); Δώστε του ένα τμήμα του νοσοκομείου των επτά δισεκατομμυρίων (7.000.000.000), να το κάνει ό,τι θέλει ο κ. Παπαγεωργίου. Από εκεί και πέρα, δεν μπορούμε να του εκχωρήσουμε όλο το νοσοκομείο, είναι αδιανόητο. 
Ούτε βεβαίως κάτω από την πίεση, για το τι θα γίνουν οι ασθενείς της Θεσσαλονίκης, θα υποκύψουμε σ' αυτόν τον πειρασμό, σ' αυτόν τον εκβιασμό και θα παραδώσουμε ένα νοσοκομείο σ' έναν κύριο, ο οποίος με αμφιβόλου προελεύσεως χρήματα, τα οποία δεν δικαιολογεί, έρχεται και καλείται να είναι ο διαχειριστής αυτού του νοσοκομείου εις τους αιώνας των αιώνων. Αυτό πρέπει να το καταλάβετε. Θα έχει τη διαχείριση ο κ. Παπαγεωργίου.
Ακούστηκαν διάφοροι υπαινιγμοί εδώ για τη δικαιοσύνη, για τα όργανα. Τότε να τα αντικαταστήσουμε, κύριε Πρόεδρε, να γίνει ο κ. Ιωαννίδης ο γενικός επιθεωρητής του Υπουργείου Οικονομικών, που έβγαλε το πόρισμα, να γίνει ο κ. Σωτηρόπουλος, ενδεχομένως η ΣΔΟΕ, που έκανε τον έλεγχο, να γίνει ο κ. Παπαφιλίππου ο εισαγγελέας, να αποκτήσω και εγώ κάποια άλλη ιδιότητα.
Μα, υπάρχουν θεσμοθετημένα όργανα, κύριε Υπουργέ. Τα θεσμοθετημένα όργανα της πολιτείας έβγαλαν κάποιες αποφάσεις. 'Ερχεται και σας λέει ο γενικός επιθεωρητής του Υπουργείου Οικονομικών ότι "εδώ πάσχει". 'Ερχεται η ΣΔΟΕ -και όχι ένας, όχι δύο μόνο- κάνουν έλεγχο και σας λένε ότι εδώ μυρίζει η δουλειά. 
'Ερχεται ο εισαγγελέας και σας λέει ότι "κύριοι, έχετε κακουργήματα απέναντί σας" και εσείς λέτε "θα πάμε σήμερα να υπογράψουμε;" Θέλετε τη δική μας υπογραφή, εμμέσως πλην σαφώς όμως, για έναν άνθρωπο ο οποίος κατηγορείται για κακούργημα; Θέλετε να συνυπογράψουμε; Να είμαστε δηλαδή επίορκοι, όπως γράφει σήμερα ο Τύπος, όλες οι εφημερίδες; Δεν υπάρχει κάποια εφημερίδα, η οποία να μην το λέει αυτό. "Προσέξτε τι θα υπογράψετε σήμερα", μας λένε οι εφημερίδες στα πρωτοσέλιδα. Και θέλετε να πάμε έτσι ασμένως, απνευστί, να υπογράψουμε αυτήν τη σύμβαση; Για ποιο λόγο;
Θα μου πείτε ότι δεν ανοίγει το νοσοκομείο, κύριε Υπουργέ. Είστε κράτος και εννοιολογικώς "κράτος" σημαίνει δύναμη. Εφαρμόστε αυτήν τη δύναμη την οποία έχετε. Ανοίξτε το νοσοκομείο. Πηγαίνετε να πάρετε τα πλεονάζοντα ράντζα της Θεσσαλονίκης και ανοίξτε το νοσοκομείο και αφήστε τον κ. Παπαγεωργίου να σας εγκαλέσει. Πρέπει πρώτα να ξεκαθαρίσει δικαστικά η διαδικασία. Εύχομαι να είναι αθώος. Αλλά θα πρέπει να ξεκαθαρίσει.
Ανοίξτε το νοσοκομείο, κύριε Υπουργέ. Μπορείτε να πάτε αύριο το πρωί να το ανοίξετε. Ποιος θα σας πει όχι; Ανοίξτε το νοσοκομείο, να μπει μέσα ο κόσμος και να βάλετε σαν προτεραιότητα και όλους αυτούς, οι οποίοι πήγαν με φέρετρα απ' έξω, όλες αυτές τις πράξεις των δημοσίων σχέσεων.
Δεν μπορούμε λοιπόν να πιεζόμαστε εμείς ότι ή υπογράφετε με τον κύριο, για τον οποίο δεν ξέρουμε από πού προέρχεται και με ποια χρήματα κάνει αυτήν τη δωρεά και πόσα από αυτά τα χρήματα έβαλε ή δεν ανοίγει το νοσοκομείο και έχει τον εκβιασμό και την πίεση της κοινής γνώμης ή θα υπογράψετε με κάποιον, που δεν ξέρουμε από πού κρατάει η σκούφια του.
Εν πάση περιπτώσει, δεν μπορώ να καταλάβω αυτήν την έννοια του ευεργέτη, που πολλοί εδώ την πυροβόλησαν και κάποιοι άλλοι την εξεθείασαν. Τι σημαίνει ευεργέτης; Ευεργέτης σημαίνει "δίνω αυτό στο κράτος και δεν ασχολούμαι". Για φανταστείτε τον άλλο το μεγάλο ευεργέτη από τη Νέα Υόρκη, που έδωσε ένα σκάφος στο Πολεμικό Ναυτικό, θα μπορούσε κατά την ίδια έννοια να ζητήσει να είναι ισόβιος Υπουργός Εθνικής 'Αμυνας.
'Ετσι είναι, κύριε Υφυπουργέ. Εδώ έρχεται ένας άνθρωπος, δίνει έξι δισεκατομμύρια (6.000.000.000), σαράντα δισεκατομμύρια (40.000.000.000) κοστίζει, να τον κάνουμε και εθνικό ευεργέτη.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Στον εαυτό σας να κάνετε κριτική. 
ΓΕΩΡΓΙΟΣ ΚΑΡΑΤΖΑΦΕΡΗΣ: Γνωρίζω την ευφυία σας, αλλά επιτρέψτε και σε μας να έχουμε κάποιες νοηματικές διαδρομές. Τότε ήταν η προσδοκία ότι κάποιος θα έρθει να κάνει ένα νοσοκομείο, που θα κόστιζε δώδεκα δισεκατομμύρια (12.000.000.000), θα έβαζε αυτός τα περισσότερα και τότε ας 
 

Επιστροφή στην κορυφή



Σελίδα 9589 
έπαιρνε αυτός τη διοίκηση. Τώρα έχουμε την πράξη, το αποτέλεσμα μέσα από αυτά τα χρόνια. 'Εχουμε από τη μία πλευρά σαράντα δισεκατομμύρια (40.000.000.000) και από την άλλη πλευρά έχουμε έξι δισεκατομμύρια (6.000.000.000).
Μην προσπαθήσετε, λοιπόν, να ενοποιήσετε αυτά τα δύο πράγματα, κύριε Υπουργέ. Τότε ήταν υπογραφή προσδοκίας, τώρα είναι υπογραφή αποτελέσματος και διολίσθηση της καταστάσεως. Πρέπει, λοιπόν, αυτήν τη στιγμή να αρθούμε στο ύψος των περιστάσεων, να μη δεχθούμε τον εκβιασμό. Η Βουλή των Ελλήνων δεν εκβιάζεται από κανέναν και πολύ περισσότερο από τον κ. Παπαγεωργίου, που είδατε πόσο προκλητικός ήταν στην επιτροπή. Αλλά άκουσα και τον πρώην Υπουργό Υγείας, τον κ. Πεπονή, ο οποίος είπε τι; Με οργή τον αντιμετώπισε ο κ. Παπαγεωργίου.
Οσάκις ο κ. Πεπονής -δικά του λόγια χρησιμοποιώ- ερχόταν και του έκανε μία πρόταση που δεν εξυπηρετούσε, με οργή, λέει, με αντιμετώπιζε. Δηλαδή ποιος είναι αυτός ο άνθρωπος, που με οργή αντιμετωπίζει τους Υπουργούς; Προχθές είμαστε στην επιτροπή της Βουλής Ελλήνων και αναιδέστατα προσπαθούσε σκαιότατα να προσβάλει τους Βουλευτές. Με αυτόν τον άνθρωπο, λοιπόν, πάμε να γίνουμε συνέταιροι; Δεν μπορούμε να ξεκαθαρίσουμε, δεν έχει τη δύναμη το ελληνικό κράτος να επιβάλει την αλήθεια, τη δικαιοσύνη;
Δεν μπορείτε, λοιπόν, κύριε Υπουργέ, να μας καλείτε σήμερα να υπογράψουμε με έναν άνθρωπο, ο οποίος είναι κατηγορούμενος από τη δικαιοσύνη της χώρας μας. Δεν μπορείτε να μας βάλετε να υπογράψουμε με έναν άνθρωπο, που η εκτελεστική εξουσία στο πρόσωπο της ΔΟΕ έκανε ελέγχους και βρήκε ότι κάτι μυρίζει. Η υπόθεση όζει, κύριε Πρόεδρε, όσο και αποσμητικό και αν της βάλετε.
ΠΡΟΕΔΡΕΥΩΝ (Νικόλαος Κατσαρός): Ο κ. Παπανικολάου έχει το λόγο.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, είναι ολέθριο το λάθος των κυβερνήσεων του ΠΑ.ΣΟ.Κ. να γκρεμίζει τα όνειρα και τις επιδιώξεις του λαού, ιδίως όταν αναφέρεται στον ευαίσθητο χώρο της βαριά άρρωστης υγείας μας. Δυστυχώς, οι κυβερνήσεις παρά τα οξύτατα προβλήματα που υπάρχουν στα νοσηλευτικά ιδρύματα, ιδίως της περιφέρειας, θέλησαν να δημιουργήσουν εκ του πονηρού, ένα "νέο γεφύρι της 'Αρτας" στο χώρο της υγείας και με σωρεία εγκληματικών λαθών στερούν τη Θεσσαλονίκη, και συγκεκριμένα τις δυτικές συνοικίες, από μία σύγχρονη νοσοκομειακή μονάδα δυναμικότητας επτακοσίων πενήντα κλινών. Κατά γενική ομολογία το Νοσοκομείο Παπαγεωργίου, που είναι από τα καλύτερα στην Ευρώπη, ήλθε να καλύψει ένα μεγάλο κενό υπηρεσιών υγείας στη συγκεκριμένη περιοχή.
'Ομως, οι πολιτικοοικονομικές σκοπιμότητες και παρεμβάσεις δυστυχώς διατηρούν κλειστό το σύγχρονο nοσοκομείο "ΠAPAΓΕΩΡΓΙΟΥ", ενώ είναι έτοιμο και θα μπορούσε να λειτουργήσει από την 1.1.96, όπως διαβεβαίωσε τη Διαρκή Επιτροπή ο κ. Παπαγεωργίου. Με τέτοιες συμπεριφορές απογοητεύουμε ευεργέτες και κατοίκους της περιοχής, που τόσα όνειρα και ελπίδες είχαν επενδύσει στο σύγχρονο αυτό μέλαθρο της υγείας. Η απογοήτευση όλων γίνεται μεγαλύτερη, όταν είναι γνωστό ότι το Νοσοκομείο Παπαγεωργίου λειτούργησε μόνο σαν νεκροτομείο για το μακάβριο έργο της αναγνωρίσεως των πτωμάτων της τραγωδίας του "γιάκοβλεφ" τον περασμένο Δεκέμβριο.
Δεν ήταν τυχαίο το γεγονός, ούτε καθοδηγούμενη, όπως ακούστηκε, από κάποιους η πρωτότυπη διαμαρτυρία των νεφροπαθών της Θεσσαλονίκης μέσα από φέρετρα στον προαύλιο χώρο του Νοσοκομείου Παπαγεωργίου την περασμένη εβδομάδα. Το γεγονός αυτό πρέπει να σας προβληματίσει, κύριοι της Κυβερνήσεως, και να σας ευαισθητοποιήσει ανάλογα.
Η συγκεκριμένη αντίδραση των αναξιοπαθούντων συνανθρώπων μας, που καθημερινώς βιώνουν σκληρές και δύσκολες καταστάσεις, ιδίως όταν χρειάζεται να ταξιδεύουν χιλιόμετρα για να βρίσκουν την απαραίτητη ανά σαρανταοκτάωρο νοσοκομειακή υποστήριξη και φροντίδα. Οφείλω να ομολογήσω ότι σαν μέλος του ελληνικού Κοινοβουλίου αισθάνθηκα πολύ άσχημα, όταν πριν από δεκατέσσερις μήνες επισκέφθηκα τη Θεσσαλονίκη, συμμετέχοντας σε μια επιστημονική ημερίδα. Στο τέλος της ημερίδος ήταν σκληρά τα ερωτήματα του ακροατηρίου, και με ρώτησαν και σχολίασαν για "συνομωσίες πολιτικών", "πράκτορες συμφερόντων" και τόσα άλλα, που δεν τιμούν το ελληνικό Κοινοβούλιο και ανεφέροντο στη συγκεκριμένη περίπτωση Παπαγεωργίου.
Την επομένη ημέρα αποτύπωσα όλα αυτά τα ερωτήματα και τα σχόλια σε ερώτηση που απηύθυνα στον Υπουργό Υγείας και Πρόνοιας με αριθμό 4123/4.6.97. Ακόμα δεν έχω πάρει απάντηση σε αυτήν την ερώτηση.
Την καταθέτω για τα Πρακτικά της Βουλής.
(Στο σημείο αυτό ο Βουλευτής κ. Ελευθέριος Παπανικολάου καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δυσκολεύομαι να δώσω εξηγήσεις στην άρνηση του κυρίου Υπουργού να απαντήσει στα καίρια αυτά ερωτήματα, για τα σχόλια που έγιναν πριν από ένα χρόνο μέσω της ερωτήσεώς μου και να ενημερώσει τόσο εμένα όσο και το Κοινοβούλιο, αλλά και τους αγωνιώντες Θεσσαλονικείς.
Παρεμπιπτόντως αναφέρω, κύριε Υπουργέ -και λυπούμαι για τη συμπεριφορά- ότι, ή δεν απαντάτε σε ερωτήσεις πολλές φορές ή ψεύδεστε όταν απαντάτε. Και γίνομαι πιο συγκεκριμένος. Κατά τη διάρκεια κοινοβουλευτικού ελέγχου είχα αναφερθεί στην κατάσταση που υπάρχει στο νοσοκομείο και το κέντρο υγείας Πύλου της επαρχίας Πυλίας.
Είναι βέβαια αυτό το "κράμα" κέντρο υγείας και νοσοκομείο "ΠΑΣΟΚικής προελεύσεως", όπως είναι και στην Κυπαρισσία. Να το χαίρεσθε! Και είχα θέσει το θέμα για ένα ασθενοφόρο στο Νοσοκομείο Πύλου. Ο Υφυπουργός κ. Σκουλάκης με διαβεβαίωσε ότι το ασθενοφόρο "έχει σταλεί". Σας ενημερώνω όμως ότι προχθές επισκέφθηκα το Νοσοκομείο Πύλου και το Κέντρο Υγείας και η κατάσταση είναι ίδια. Και αναφέρομαι σε ένα ασθενοφόρο μάρκας "FORD" του 1920, το οποίο δεν λειτουργεί και είναι πρόξενος σοβαρών ζημιών στον τομέα υγείας. Και σας αναφέρω δύο περιπτώσεις, απωλείας συνανθρώπων μας, όταν στο μέσο του δρόμου σταμάτησε το παμπάλαιο "FORD" ως συνήθως, πριν από δύο χρόνια.
Νομίζω ότι δεν πρέπει να αισθάνεσθε τόσο άνετα στην "έδρα σας" κύριε Υπουργέ, όταν υπάρχει αυτή η ανισότητα στην περιφέρεια, όπως είπα προηγουμένως, και αυτό το μεγάλο κενό, ενώ συγχρόνως τριάντα τρία ασθενοφόρα βρίσκονται αχρησιμοποίητα στο προαύλιο του Γενικού Κρατικού Νοσοκομείου Αθηνών.
Δεν θα χαρακτηρίσω την ανταπόκρισή σας, όσον αφορά το ακτινολογικό, που με διαβεβαίωσε ο κ. Σκουλάκης ότι έχετε στείλει. Πάλι στείλατε "το μισό ακτινολογικό". Είναι και αυτό από την εποχή της προσφοράς Μάρσαλ στο Νοσοκομείο Καλαμάτας, το οποίο μια φορά λειτουργούσε κάθε βδομάδα.
Λυπάμαι για την ανάλγητη συμπεριφορά και επανέρχομαι στο γιατί δεν μου απαντήσατε στην ερώτηση για το "ΠΑΠΑΓΕΩΡΓΙ0Υ". 'Ισως γιατί ο κ. Σημίτης είχε υποσχεθεί στη Θεσσαλονίκη προεκλογικά, το Σεπτέμβριο του 1996, ότι θα δινόταν άμεσα "στο λαό της Θεσσαλονίκης", μετά τις εκλογές.
Δυστυχώς, επακολούθησε και άλλη υπόσχεση του κ. Σημίτη στη Διεθνή 'Εκθεση Θεσσαλονίκης το 1997 και σήμερα εννέα μήνες αργότερα, μένουν στα αυτιά των Θεσσαλονικέων τα "Θα" του κ. Σημίτη. Φαίνεται ότι και αυτό εντάσσεται μέσα στα πλαίσια του λαϊκού εκσυγχρονισμού.
Λέτε να ήταν τυχαία η παρέμβαση του κομματικού περιφερειάρχη δυτικής Μακεδονίας και συντρόφου σας κ. Τσίμα, που στις αρχές του Ιανουαρίου του 1996, ημερομηνία παραδόσεως του νοσοκομείου σύμφωνα με μαρτυρία του κ. Παπαγεωργίου, κατηγόρησε τους ευεργέτες ως "απάτη" και χρησιμοποίησε πληθώρα άλλων κοσμικών επιθέτων σε συνεντεύξεις, σε τοπικά Μέσα Μαζικής Ενημερώσεως;
Βέβαια αργότερα ο σύντροφος Τσίμας -είναι γνωστή αυτή η τακτική- ανασκεύασε τις κατηγορίες του, αφού όμως είχε καταφέρει να ανοίξει "τον ασκό του Αιόλου" με τα γνωστά επακόλουθα της παρελκυστικής πολιτικής και τακτικής των 
 

Επιστροφή στην κορυφή



Σελίδα 9590 
κυβερνήσεων του ΠΑΣΟΚ στο καίριο πρόβλημα των δυτικών συνοικιών Θεσσαλονίκης, όσον αφορά την ολοκλήρωση και την παράδοση του μεγάλης πνοής αυτού έργου.
Αξίζει να αναφερθώ σε σχόλια του κ. Παπαγεωργίου στη Διαρκή Επιτροπή. "Χρειάστηκε να αναθέσουμε περισσότερα χρήματα για να καλύψουμε τις ανελαστικές δαπάνες από την καθυστέρηση ενάρξεως της λειτουργίας του, που ήταν η 1.1.96. Κάθε μέρα το κλειστό νοσοκομείο στοιχίζει περίπου ένα εκατομμύριο (1.000.000) δραχμές, χωρίς να υπολογίζονται οι απώλειες από την εξάντληση των εγγυήσεων και την απαξίωση του τεχνολογικού εξοπλισμού. Θελήσαμε -είπε συγκεκριμένα- να υλοποιήσουμε το όραμα του δημοσίου νοσοκομείου του 21ου αιώνα, -και είναι πολύ σωστό- χρησιμοποιήσαμε τα πορίσματα της επιτροπής των σοφών που είχε καλέσει ο τότε Υπουργός κ. Κρεμαστινός δίνοντας δεκάδες εκατομμυρίων, για να υποδείξουν λύσεις για την αποτελμάτωση του συστήματος υγείας".
Δεν νομίζω ότι υπάρχει η παραμικρή αμφιβολία ότι όλες αυτές οι καθυστερήσεις και οι κινήσεις τακτικής από τις κυβερνήσεις του ΠΑΣΟΚ, απέβλεπαν σε ό,τιδήποτε άλλο, εκτός από το να ελέγξουν το διοικητικό συμβούλιο του νοσοκομείου και στη συνέχεια τους διορισμούς.
Μια προσεκτική ανάγνωση της συμβάσεως στα άρθρα, που αναφέρονται στους διορισμούς και απολύσεις του νοσοκομείου, θα πείσουν τον καθένα μας. Αξίζει να θυμηθούμε το ιστορικό του "Ωνασείου". Μεγάλος αγώνας έγινε επί "επταετία" για να πεισθούν οι "ιεροφάντορες" του σοσιαλισμού τότε και να κάνουν αποδεκτή τη μεγάλη προσφορά του αείμνηστου Ωνάση. Πρόσφατα στο Νοσοκομείο Κυπαρισσίας, της ιδιαιτέρας μου περιοχής, ευρέθη δωρήτρια, η κ. Κόντου και έδωσε εκατόν τριάντα εκατομμύρια (130.000.000) για να γίνει μονάδα τεχνητού νεφρού. Σας πληροφορώ ότι εδόθη καταφατική απάντηση -και δεν τιμά αυτό το Κοινοβούλιο και την Κυβέρνηση- από το αρμόδιο Υπουργείο μετά από οκτώ μήνες.
'Οταν όμως κατάφεραν να ελέγξουν το διοικητικό συμβούλιο του "Ωνασείου", λησμόνησαν τις σοσιαλιστικές θεωρίες και απόψεις, γιατί είναι σε όλους γνωστό ότι το "ΩΝΑΣΕΙΟ" ούτε εφημερεύει ούτε ανήκει στο ΕΣΥ και επικρατεί μια κατάσταση απαράδεκτη. Καλούνται ασθενείς να πληρώνουν εκατομμύρια για δήθεν βελτιωμένη θέση και δυστυχώς oι περισσότεροι ασθενείς είναι του ΙΚΑ και του ΟΓΑ νοσηλευόμενοι στο "ΩΝΑΣΕΙΟ", που είναι προσφορά του Ωνάση για δωρεάν περίθαλψη του ελληνικού λαού.
Δυστυχώς, μετατρέψατε το "ΩΝΑΣΕΙΟ" σε φάμπρικα, αντιμετωπίζοντας με αναλγησία τον ανθρώπινο πόνο και την αρρώστια αναξιοπαθούντων συνανθρώπων μας. Χάσατε την ευαισθησία σας και την αξιοπιστία σας, κύριοι της Κυβερνήσεως, και υπάρχει ασυνέπεια λόγων και έργων.
'Εχετε εγκαταλείψει την επαρχία και τον ευαίσθητο χώρο της υγείας και πριν από μερικές ημέρες ο Υπουργός Υγείας, όταν βρέθηκε σε εκπομπή συντρόφου σας στην τηλεόραση δέχθηκε καταιγισμό ερωτημάτων και περιγραφή γεγονότων δραματικών, που διαδραματίζονται καθημερινά στο χώρο υγείας.
Ειλικρινά, κύριε Υπουργέ, σας λυπήθηκα εκείνη τη στιγμή και σας συμβουλεύω να μην πάτε πάλι σ' αυτήν την εκπομπή.
Τελειώνοντας, ήθελα να παρακαλέσω τον Υπουργό να μην παραμένει "γείτονας" στον ευαίσθητο χώρο της υγείας, να γίνει πρωταγωνιστής, να είναι τολμηρός και να αντιμετωπίσει δυναμικά τις τόσες προκλήσεις που αντιμετωπίζει ο πολυπαθής χώρος της υγείας, για να δοθούν οι λύσεις που έχει ανάγκη ο ελληνικός λαός και ο αναξιοπαθών συνάνθρωπός μας.
Ευχαριστώ πολύ.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα πέντε μαθητές και μαθήτριες με πέντε συνοδούς δασκάλους από το 2ο και 15ο Δημοτικό Σχολείο Καρδίτσας.
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
Ο κ. Βεζδρεβάνης έχει το λόγο στη θέση του κ. Ρεγκούζα.
ΧΡΗΣΤΟΣ ΚΗΠΟΥΡΟΣ: Διαγράφεται ο κ. Ρεγκούζας;
ΠΡΟΕΔΡΕΥΩΝ (Νικόλαος Κατσαρός): Ο κ. Ρεγκούζας μετέχει στην Επιτροπή των ΔΕΚΟ, που είναι επάνω, μαζί με τον κύριο Πρόεδρο και ζήτησε να γίνει αλλαγή.
Ορίστε, κύριε Βεζδρεβάνη.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, κατάγομαι από την 'Ηπειρο, που οι ευέργετες κατέχουν την πρώτη θέση σε ολόκληρη την Ελλάδα. 'Οσα βλέπετε στην Αθήνα, είναι χτισμένα από την ευεργεσία, από την ευποιία των Ηπειρωτών. Γι' αυτό...
ΧΡΗΣΤΟΣ ΚΗΠΟΥΡΟΣ: Τους ξεγέλασε η Αθήνα.
ΗΛΙΑΣ ΒΕΖΔΡΕΒΑΝΗΣ: Τότε δεν ήταν ελεύθερη η 'Ηπειρος, αγαπητέ συνάδελφε, παρότι η ελληνική πολιτεία -μια και μου το θυμίζετε και με προκαλείτε- έχει υποχρέωση το Δομπόλειο, το οποίο χτίστηκε από τους Ηπειρώτες για να μεταστεγαστεί στην 'Ηπειρο, να πάει στην 'Ηπειρο, όταν θα γινόταν ελευθέρα η 'Ηπειρος. Αλλά ας είναι, οι Ηπειρώτες πρώτα σκέπτονται την Ελλάδα.
Αλλά, εν πάση περιπτώσει, δεν έχω χρόνο να πω πολλά από αυτά.
Γι' αυτό λοιπόν, κύριοι συνάδεφλοι, στο άκουσμα των λέξεων "ευεργέτης" και "ευεργεσία" έχω τις ευαισθησίες μου.
Κύριοι συνάδελφοι, συνηθίζω -και το γνωρίζετε- όταν ανεβαίνω σε αυτό το Βήμα, να επιστρατεύω όλη μου τη δυνατή ειλικρίνεια. Το αλάθητο δεν το διεκδίκησα ποτέ από αυτό το Βήμα. Την πρόθεσή μου όμως να ομιλώ με απόλυτη ειλικρίνεια την έχω αποδείξει -πιστεύω- κατ' επανάληψη.
Με ειλικρίνεια, λοιπόν, θα τοποθετηθώ στο συζητούμενο νομοσχέδιο για την τροποποιητική σύμβαση του δημοσίου και του Ιδρύματος Παπαγεωργίου, για το νοσοκομείο των δυτικών συνοικιών της Θεσσαλονίκης.
Κατά τα τέσσερα τελευταία χρόνια κυριολεκτικά όλοι βομβαρδιζόμεθα από πλούσιο υλικό, που αφορά το 'Ιδρυμα Παπαγεωργίου. 'Ενας πραγματικός χαρτοπόλεμος κατηγόρων και υπερασπιστών. Ακόμα και σήμερα ο Τύπος για το εν λόγω ίδρυμα και νοσοκομείο ομιλεί.
Επειδή προχθές μιλήσαμε στη τετάρτη ενότητα των αναθεωρητέων διατάξεων για τα περί δικαιοσύνης, θα έπρεπε να δείξει περισσότερη ευαισθησία ο κύριος Εισαγγελεύς σήμερα, που συνεδριάζει η Βουλή, γι' αυτό το συγκεκριμένο θέμα. 
Αποδέκτες αυτού του χαρτοπόλεμου υπήρξε ασφαλώς και η Κυβέρνηση.
Κύριοι συνάδελφοι, εμείς οι Βουλευτές δεν είμαστε δικαστές. Αν υπάρχουν θέματα που άπτονται της δικαιοσύνης, έχει η πατρίδα μας δικαστές κατά τον Ολλανδό μυλωνά, οι οποίοι ας πράξουν το καθήκον τους ή ας το είχαν πράξει. Εμείς οφείλουμε να πράξουμε το δικό μας καθήκον με απόλυτο σεβασμό στους νόμους και στα πραγματικά συμφέροντα του λαού.
Σε μια εποχή που οι δωρητές, οι ευεργέτες, αποτελούν σπάνιο είδος, ενεφανίσθησαν δύο αδελφοί, οι κύριοι Παπαγεωργίου και δήλωσαν στην πολιτεία ότι διατίθενται να ιδρύσουν ένα ίδρυμα, με σκοπό να κατασκευάσουν ένα σύγχρονο νοσοκομείο που θα λειτουργεί με ιδιωτικοοικονομικά κριτήρια και θα δοθεί στην υπηρεσία του λαού των δυτικών συνοικιών της Θεσσαλονίκης.
'Εθεσαν, κύριοι συνάδελφοι, τους όρους των, που δικαιούται κάθε ευεργέτης να θέτει και τους όρους του, γιατί έτσι διαθέτει τα χρήματά του. Και αντί να ενισχύουμε αυτές τις προσπάθειες, δημιουργούμε προβλήματα. Επαναλαμβάνω, αν έχει λόγο ο κάθε εισαγγελεύς και έπρεπε να είχε δράσει και τώρα να δράσει και στο μέλλον να ενεργοποιηθεί.
Η πολιτεία με τη νόμιμη κυβέρνηση της χώρας συζήτησε με τους δωρητές και κατέληξε σε συγκεκριμένες συμφωνίες, που είχαν εκατέρωθεν δικαιώματα και υποχρεώσεις. Μάλιστα για το φλέγον αυτό θέμα η τότε κυβέρνηση έφερε τη γενομένη σύμβαση στη Βουλή προς επικύρωση, όπως πράττετε σήμερα εσείς, κύριε Υπουργέ, με την τροποποιητική σας σύμβαση. Και έχετε την αξίωση, αν αυτή η Βουλή ψηφίσει τη σύμβαση, να 
 

Επιστροφή στην κορυφή



Σελίδα 9591 
εφαρμοσθεί, μη σεβόμενοι όμως την απόφαση μιας άλλης Βουλής που ομόφωνα αποφάσισε να εγκρίνει την προηγούμενη σύμβαση.
Απέμεινε στους δύο συμβαλλομένους να τηρήσουν τις υποχρεώσεις των και να ασκήσουν τα όποια δικαιώματά τους. Αλλά κυρίως να παραδώσουν το ταχύτερο δυνατόν αυτό το σημαντικό έργο στην υπηρεσία του λαού.
Με μια εκπληκτική ταχύτητα για τα ελληνικά δεδομένα -εγώ το χαίρομαι από οπουδήποτε και αν προέρχεται αυτό- το έργο περατώθήκε στο μέγιστο μέρος του το 1995, κύριε Υπουργέ. Αν έμεναν να μπουν ακόμη κάποια πλακάκια ή κάποιες μπρίζες, μην περιμένετε να μας πείσετε ότι τελείωσε το 1997. Και αν είχατε δώσει τα τέσσερα δισεκατομμύρια (4.000.000.000) δραχές, τα οποία οφείλατε να δώστε, θα είχε ολοκληρωθεί το έργο. Εδώ θα λέμε την αλήθεια, κύριοι συνάδελφοι. Επαναλαμβάνω ότι το έργο στο μέγιστό του βαθμό περατώθηκε το 1995.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μα, είναι σοβαρά πράγματα αυτά;
ΗΛΙΑΣ ΒΕΖΔΡΕΒΑΝΗΣ: Τα είδατε τα χαρτιά σας, κύριε Υπουργέ; 'Εχουμε και εμείς τα δικά μας.
Περατώθηκε δε, από τις καταβολές των ευεργετών, από την Ευρωπαϊκή 'Ενωση και κάτι ελάχιστα ψιχία από το ελληνικό δημόσιο. Αλλά τα της Ευρωπαϊκής 'Ενωσης ο υποφαινόμενος τα θεωρεί και αυτά χρήματα του ελληνικού δημοσίου.
ΦΟΙΒΟΣ ΙΩΑΝΝΙΔΗΣ: 'Ετσι είναι.
ΗΛΙΑΣ ΒΕΖΔΡΕΒΑΝΗΣ: Βεβαίως, κύριε Ιωαννίδη. Εγώ δεν έκρυψα ποτέ την αλήθεια και δεν πρόκειται να την κρύψω ποτέ, όσο βρίσκομαι σ' αυτήν την Αίθουσα.
Οι μικροπαραλείψεις, κύριε Υπουργέ, για κάποια πλακάκια εδώ ή κάποιες μπρίζες εκεί, δεν μπορεί να αποτελέσουν δικαιολογία μη ολοκλήρωσης του έργου, πέρα του γεγονότος ότι θα μπορούσε να λειτουργήσει κατά τμήματα το νοσοκομείο, αν το ήθελε η Κυβέρνηση. Αλλά δεν το θέλησε η Κυβέρνηση.
Δικαίωμα έχει ο καθένας μας λοιπόν, κύριοι συνάδελφοι, να διερωτάται γιατί αυτό; Και επαναλαμβάνω για μια ακόμη φορά ότι, αν υπάρχουν θέματα που άπτονται της δικαιοσύνης, έπρεπε να είχε επιληφθεί. Μπορεί όμως και τώρα να το κάνει, αλλά και στο μέλλον μπορεί να πράξει το ίδιο, γιατί εγώ δεν είμαι φερέφωνο κανενός, ούτε της μιας ούτε της άλλης πλευράς.
Είμαι υπέρ της απόψεως ότι τους ανθρώπους, οι οποίοι έχουν τη διάθεση να προσφέρουν εν είδη ευεργεσίας από τη μια πλευρά και προς το λαό στην άλλη, οφείλουμε να τους ενισχύουμε, να τους τιμούμε και όχι να τους αποπέμπουμε. Σ' αυτό το μεγάλο "γιατί δεν λειτούργησε το νοσοκομείο" δίνει εύγλωττα απάντηση η σημερινή προς κύρωση σύμβαση, κύριοι συνάδελφοι όλων των πτερύγων. Ας μην αυταπαθόμεθα. Γιατί εδώ, κύριοι συνάδελφοι, κάποιοι, δεν ξέρω για ποιους λόγους, αλλά, εν πάση περιπτώσει, δεν είναι με μας, είναι με κάποιους άλλους, έξω από την Αίθουσα αυτή. Εμείς όμως που είμαστε με μας -και αντιλαμβάνεσθε τι λέω- θα πρέπει να συνταχθούμε με το ορθόν και το δίκαιο. Η σημερινή Κυβέρνηση, από το 1993 που επανήλθε στην εξουσία, με τις ιδεοληψίες της, συγχωρείστε το μου, κύριοι συνάδελφοι του ΠΑΣΟΚ, δεν μπορείτε να απαλλαγείτε εύκολα από τις σοσιαλιστικές σας ιδεοληψίες.
ΙΩΑΝΝΗΣ ΜΑΓΚΡΙΩΤΗΣ: Ευτυχώς!
ΗΛΙΑΣ ΒΕΖΔΡΕΒΑΝΗΣ: Ευτυχώς; Τότε γιατί προσέρχεσθε σε όλα τα άλλα μαζί μας; Αλλά έρχεσθε κακότεχνα, αντιγράφετε στραβά και γι' αυτό δεν πάτε πουθενά σωστά.
ΝΙΚΟΛΑΟΣ ΑΚΡΙΤΙΔΗΣ: Μην τον ακούτε!
ΗΛΙΑΣ ΒΕΖΔΡΕΒΑΝΗΣ: Κύριε συνάδελφε, έπρεπε να μην τον ακούσω, αλλά τον αγαπώ πολύ τον κ. Κίρκο και τον κ. Μαγκριώτη και όλους τους συναδέλφους, όπως ξέρετε.
ΓΕΩΡΓΙΟΣ ΚΙΡΚΟΣ: Εγώ συμφωνώ ...
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι δεν είναι αναγκαίο να συμφωνείτε.
ΗΛΙΑΣ ΒΕΖΔΡΕΒΑΝΗΣ: 'Οτι τους αγαπώ, όμως κύριε Πρόεδρε, μη μου αποκλείετε αυτό το δικαίωμα. Το έχω το δικαίωμα αυτό.
Γι' αυτό λοιπόν, κύριοι συνάδελφοι, μέλημα της Κυβερνήσεως ήταν πώς θα θέσουμε υπό τον έλεγχο το νοσοκομείο. Γιατί το νοσοκομείο θα διορίσει ανθρώπους. Γιατί το νοσοκομείο θα έχει προμήθειες. Γιατί το νοσοκομείο θα δώσει θέσεις. Θέσεις υψηλόβαθμες και για την κοινωνία, όχι μόνο για τα οικονομικά, είναι και άλλα θέματα στη μέση, δεν σχετίζονται όλα με τα οικονομικά.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
'Ετσι, λοιπόν, με το φρενάρισμα της χρηματοδότησης προς το νοσοκομείο, την άρνηση να διορίσει διοικητικό συμβούλιο, διότι δεν είχαν μπει κάποιες πρίζες ακόμη, κύριε Υπουργέ, μεταξύ μας, φθάσαμε στο σημείο να μη διορίζουμε διοικητικό συμβούλιο, μέχρις ότου κάτω από μια λεόντειο σύμβαση, κύριοι του Ιδρύματος, ή συμφωνείτε ή θα τραβάει εις μάκρος χρόνου αυτή η κατάσταση.
Λοιπόν, συμφωνείσθε, κύριοι, γιατί αλλιώς δεν πρόκειται να σας διορίσουμε διοικητικό συμβούλιο, δεν πρόκειται να λειτουργήσει το νοσοκομείο.
Γι' αυτό, κύριοι συνάδελφοι, και επειδή μιλάμε πολλές φορές και επειδή ο χρόνος τελείωσε και ζητώ συγγνώμη, κύριε Πρόεδρε, αλλά μισό λεπτό ακόμη, επειδή, κύριοι συνάδελφοι, μιλάνε συχνά για τη μείωση της αξιοπιστίας των πολιτικών και της πολιτικής, ο πολιτικός κόσμος, με ολόκληρη τη Βουλή το 1991, ομόφωνα, πήρε απόφαση, ψήφισε τη σύμβαση. Σήμερα, ερχόμαστε και λέμε, α, όχι, πρέπει να το φτιάξουμε αλλιώς. 'Οχι, κύριε Υπουργέ. Θέλετε να το κάνετε αλλιώς για να έχετε τον έλεγχο και μόνο αυτό. Και διότι σας πειράζει η ιδιωτική οικονομία και διότι σας πειράζει ότι θα είναι πρότυπο νοσοκομείου στα Βαλκάνια και θα δώσει εξετάσεις τότε με σύγκριση το υπάρχον, δυστυχώς, νοσηρό εθνικό σύστημα υγείας.
Αρνούμαι, λοιπόν, κύριοι συνάδελφοι, να ψηφίσω τη σημερινή τροποποιητική σύμβαση, η οποία αυτούς τους σκοπούς που ανέφερα έχει και κυρίως μειώνει τη δική μας αξιοπιστία ως πολιτικών.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, πριν δώσω το λόγο στον κύριο Υπουργό, ήθελα να πω το εξής: 
Από τον κατάλογο των ομιλητών που υπάρχουν, θα πρέπει να καταπονηθεί πολύ το Σώμα για να τελειώσουμε σήμερα. Στη Διάσκεψη των Προέδρων είχα πει ότι αν θα έχουμε αρκετό χρόνο μπροστά μας να προχωρήσουμε, ότι θα πάμε και σε δεύτερη συνεδρίαση.
Λοιπόν, κατά συνέπεια εδώ, όπως βλέπω, μετά τον κ. Βεζδρεβάνη είναι τέσσερις Θεσσαλονικείς και όμοροι. Εάν θέλουν να μιλήσουν σήμερα ...
ΝΙΚΟΛΑΟΣ ΑΚΡΙΤΙΔΗΣ: 'Οχι, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ωραία. Λοιπόν, τότε θα μιλήσει ο Υπουργός, εάν θελει κάποιος εκ των εκπροσώπων να απαντήσει, θα απαντήσει, θα κλείσουμε και θα πάμε για τη Δευτέρα ...
ΓΕΡΑΣΙΜΟΣ ΓΙΑΚΟΥΜΑΤΟΣ: Τη Δευτέρα, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Ας ακούσουμε τον κύριο Υπουργό, γιατί έτσι και σας πω το οριστικό, θα μείνει μόνος του στο Βήμα να μιλάει. 
Ορίστε, κύριε Υπουργέ, έχετε το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ, κύριε Πρόεδρε.
Κυρίες και κύριοι συνάδελφοι, άκουσα με πολλή προσοχή όλους τους ομιλητές μέχρι αυτήν τη στιγμή και υπάκουσα σε προτροπή του Προεδρείου να αφήσω μετά τους εισηγητές, να δοθεί η ευκαιρία να εκφραστούν Βουλευτές όλων των πτερύγων, έτσι ώστε να μπορώ κι εγώ σαφέστερα να τοποθετηθώ σε ορισμένα ζητήματα τα οποία ετέθησαν.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Η συζήτηση, όμως, σε ορισμένα σημεία πήρε έναν άλλο χαρακτήρα. Μέχρι που οι τοποθετήσεις ορισμένων συναδέλφων αντέστρεψαν τη λογική.
 

Επιστροφή στην κορυφή



Σελίδα 9592 
Στην πολιτική, κυρίες και κύριοι συνάδελφοι, ο λόγος, η πράξη και η στάση πρέπει να είναι συνεπείς. Κι εγώ αντιλαμβάνομαι εδώ μία κοινή στάση και θέση να λειτουργήσει γρηγορότερα το νοσοκομείο. Αυτό όμως, τουλάχιστον όσον αφορά συγκεκριμένους Βουλευτές από την πτέρυγα της Νέας Δημοκρατίας και όσον αφορά τη συνολική απόφαση του κόμματος της Νέας Δημοκρατίας, είναι σε πλήρη αντίφαση με την υποτιθέμενη αρχή, την οποία θέλουμε να υπηρετήσουμε. Δεν μπορεί "αι χείρες να είναι χείρες Ησαύ και η φωνή, φωνή Ιακώβ".
Εάν θα μπορούσα πραγματικά από την πτέρυγα της Νέας Δημοκρατίας...
ΗΛΙΑΣ ΒΕΖΔΡΕΒΑΝΗΣ: Ατυχέστατο το παραδειγμά σας, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας παρακαλώ. Εγώ δεν σας διέκοψα. Σας άκουσα, είπατε ό,τι θέλατε μεταξύ των οποίων και πολλές ανακρίβειες. Πολλές! Και δεν επιτρέπεται να λέτε ότι το 1995 ήταν έτοιμο το νοσοκομείο και δεν μπορείτε να λέτε ότι λείπουν πλακάκια στο νοσοκομείο, όταν έχουμε τα επίσημα έγγραφα για το πώς εξελίσσεται η κατασκευή του νοσοκομείου.
Εάν μπορούσα δηλαδή, να πω πώς θα προσδιοριζόταν το απόλυτο μηδέν στην πολιτική, θα χρησιμοποιούσα τα παραδείγματα των τοποθετήσεών σας, που έφτασαν ακόμα να μας πουν ότι εξαπατούμε και τον ευεργέτη!!
ΝΙΚΟΛΑΟΣ ΠΑΠΑΦΙΛΙΠΠΟΥ: Αυτό κάνατε, κύριε Υπουργέ.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε συνάδελφε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριοι συνάδελφοι της Νέας Δημοκρατίας, δεν έχετε αντιληφθεί το τι κάνουμε; Ερχόμαστε με αυτήν τη σύμβαση να διορθώσουμε τα κακώς κείμενα. Και είναι μία σύμβαση η οποία απεδείχθη...
ΗΛΙΑΣ ΒΕΖΔΡΕΒΑΝΗΣ: Τι λέτε, κύριε Υπουργέ; Ηλίθιοι είμαστε και οι τριακόσιοι εδώ μέσα;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μη χάνετε την ψυχραιμία σας.
ΠΡΟΕΔΡΕΥΩΝ (Νικόλαος Κατσαρός): Κύριε Βεζδρεβάνη, εάν δεν μπορείτε να ακούσετε, μπορείτε να βγείτε έξω. Σας παρακαλώ πολύ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μη χάνετε την ψυχραιμία σας. 'Αλλωστε δεν θα χρειαζόταν να κάνω εγώ κριτική σε αυτήν τη σύμβαση. Την έκαναν πολλοί συνάδελφοι από την πτέρυγά σας.
ΝΙΚΟΛΑΟΣ ΠΑΠΑΦΙΛΙΠΠΟΥ: Συνεπώς, κύριε Υπουργέ...
ΠΡΟΕΔΡΕΥΩΝ (Νικόλαος Κατσαρός): Κύριε Παπαφιλίππου, θα σας παρακαλέσω πάρα πολύ.
ΝΙΚΟΛΑΟΣ ΠΑΠΑΦΙΛΙΠΠΟΥ: Μα, κύριε Πρόεδρε, λέγονται πράγματα...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ πολύ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν θα μπορέσετε ποτέ, κύριε συνάδελφε, να δικαιολογήσετε στον ελληνικό λαό τη συγκεκριμένη σας στάση. Μη σας δημιουργεί αυτό πρόβλημα. Το αποφασίσατε μόνοι σας. Με το να λέτε από τη μία να λειτουργήσει το νοσοκομείο και από την άλλη με το να λέτε να μην ψηφιστεί η σύμβαση.
Για να λειτουργήσει το νοσοκομείο -και είχαμε την ευκαιρία να τα πούμε στην κοινοβουλευτική επιτροπή διά μακρών και να γίνει πράγματι μία πάρα πολύ ωραία συζήτηση μαζί με τις ακροάσεις των φορέων- προϋπόθεση είναι να κυρωθεί αυτή η τροποποιημένη σύμβαση, η οποία βάζει τα πράγματα στη θέση τους.
Δεν θέλω να φάω χρόνο για τις ανακρίβειες που έχουν λεχθεί και για την ιστορική διαδρομή αυτού του θέματος.
Με καλύπτει 100% εδώ ο κ. Πεπονής, ο οποίος απετύπωσε με τη γλαφυρότητα και τη σαφήνεια που έχει ο λόγος του μία κατάσταση, όπως την αντιμετωπίσαμε. Και επιβεβαιώνει αυτό που λέω πάντα. Σταθερή θέση της Κυβέρνησής μας, ανεξάρτητα ποιος ήταν Υπουργός, ήταν να διευκολύνεται η κατασκευή και λειτουργία του νοσοκομείου, εξασφαλίζοντας όμως τρεις βασικές προϋποθέσεις που δεν υπήρχαν:
Πρώτον, τον έλεγχο του δημοσίου. Γιατί χρειάζεται ο έλεγχος του δημοσίου; Και τι δεν ακούσαμε για αυτό σε αυτήν την Αίθουσα. Αφού έχει την εποπτεία, πρέπει να έχει και τον έλεγχο του δημοσίου. Να υπάρχουν μηχανισμοί ελέγχου.
(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Δεύτερον, τη λειτουργία του νοσοκομείου. Γιατί η αρχική σύμβαση δεν ήταν λειτουργική. 'Εφερα το παράδειγμα στις παρεμβάσεις μου, για το τι έγινε όταν είχαμε τη συζήτηση περί πανεπιστημιακών κλινικών. "Φιλοξενία πανεπιστημιακών κλινικών!!" Ελάτε εσείς να εφαρμόσετε αυτήν τη σύμβαση με αυτήν τη λέξη στο νόμο! Να εφαρμόσετε αυτήν τη σύμβαση με τη λέξη "φιλοξενία πανεπιστημιακών κλινικών", όταν υπάρχει το Σύνταγμα, που προσδιορίζει πως λειτουργούν τα Α.Ε.Ι., όταν υπάρχουν οι νόμοι, που προσδιορίζουν πως μία πανεπιστημιακή κλινική εγκαθίσταται σε ένα νοσοκομείο.
Την τρίτη, που αφορά τη λειτουργική ένταξη στο ΕΣΥ. Φυσικά, δεν την ανακαλύψαμε εμείς. Το είπε πολύ ωραία ο κ. Πεπονής. Εγώ δεν ήθελα να κάνω αναδρομή. Το ιδρυτικό διάταγμα του ιδρύματος δωρεάς έλεγε: "Ανέγερση νοσοκομείου, που θα λειτουργήσει στο Ε.Σ.Υ." Δεν σταθήκαμε όμως, ούτε στεκόμαστε σε αυτό.
Τι είπαμε εμείς; 'Ολοι διαπιστώνουμε ότι έχει ανάγκες το υγειονομικό σύστημα Θεσσαλονίκης, ότι έχει νοσοκομεία παλιά, ελλιπείς υποδομές, ότι υπάρχει συνωστισμός στα νοσοκομεία και χωροταξικά οι δυτικές συνοικίες δεν καλύπτονται. Και σας ερωτώ το εξής: Εάν ένα νοσοκομείο δεν αναπτυχθεί στη βάση των προτεραιοτήτων, που αφορούν όλο το συγκρότημα της Θεσσαλονίκης για την κάλυψη των υγειονομικών αναγκών, αν δεν λειτουργήσει μαζί με το συγκρότημα υπηρετώντας τις προτεραιότητες και πραγματικές ανάγκες που υπάρχουν, εάν δεν συμμετέχει σε εφημερίες, τότε τι προσφέρει στο λαό; Δεν πήγαμε από ιδεοληψία να κάνουμε αυτήν τη λειτουργική ένταξη στο Εθνικό Σύστημα Υγείας. Ούτε αποδυναμώσαμε το καθεστώς που του δίνει μία ευελιξία, να μείνει δηλαδή Νομικό Πρόσωπο Iδιωτικού Δικαίου. Αυτό ήταν το μέλημά μας από την αρχή.
Και επειδή άκουσα περί πιέσεων και περί δημοσίου συμφέροντος, η θέση της Κυβέρνησης είναι σαφής. Κινείται μόνο με το χρέος απέναντι στον ελληνικό λαό και στην προκειμένη περίπτωση, με υψηλό αίσθημα ευθύνης απέναντι των κατοίκων της ευρύτερης περιοχής της Θεσσαλονίκης -γιατί αυτό το νοσοκομείο δεν θα εξυπηρετήσει μόνο την περιοχή της Θεσσαλονίκης, έχει μεγαλύτερες δυνατότητες το νοσοκομείο- και με την αρχή της προστασίας του δημοσίου συμφέροντος.
Δεν θα ήθελα να κάνω καμία αναφορά στην αρχική σύμβαση. Αλλά προκαλούμαι: Ας διερωτηθούμε λοιπόν: Πώς είναι δυνατόν, με τη σύμβαση να δίνουμε τη δυνατότητα στο ίδρυμα να διαχειριστεί τα χρήματα της κατασκευής, στα οποία συμμετέχει μόνο με τα τριάντα εκατομμύρια (30.000.000) δολάρια. 'Αρα όλη η κατασκευή να γίνεται από το 'Ιδρυμα και στη συνέχεια με πλειοψηφία στα μέλη του διοικητικού συμβουλίου, να λειτουργεί το νοσοκομείο εσαεί από το 'Ιδρυμα, όταν με βάση την αρχική σύμβαση -και την αφήσαμε αυτήν τη διάταξη- θα επιχορηγείται από το δημόσιο; Γιατί αντιστρέφουμε τις λογικές; Είναι λογικά πράγματα αυτά.
Είπαν κάποιοι ότι επιχειρούμε τη χρυσή τομή. Μια σολομώντεια λύση δίνουμε σε ένα γόρδιο δεσμό, σε ένα πρόβλημα, το οποίο ταλανίζει και δίχασε την κοινωνία, συνεπικουρούντων και διάφορων άλλων παραγόντων, που δεν μας αφορούν και δεν πρέπει να μας αγγίζουν μέσα σε αυτήν την Αίθουσα. Πρέπει και οφείλουμε να δώσουμε λύση. Αυτό είναι το καθήκον της πολιτικής. Δεν μπορεί ούτε να κλείσουμε τα μάτια, ούτε να κάνουμε ανατροπές, που φαντάζονται κάποιοι, οι οποίες θα οδηγούσαν τότε το νοσοκομείο πραγματικά να γίνει αχούρι και να μη λειτουργήσει ποτέ και επομένως, δεκάδες δισεκατομμύρια, που επένδυσε το δημόσιο, να μένουν αχρησιμοποίητα!
'Αρα, εάν θέλουμε να είμαστε ρεαλιστές και να μιλάμε με ειλικρίνεια στον ελληνικό λαό, δύο λύσεις υπήρχαν, για να λειτουργήσει το νοσοκομείο. Η μια λύση ήταν να αφήσουμε 
 

Επιστροφή στην κορυφή



Σελίδα 9593 
την παλιά σύμβαση, με την οποία κανένας από ό,τι αντελήφθην δεν είναι ευχαριστημένος. Και η πράξη έδειξε -γιατί μας είπαν και κάτι περί προθέσεων, προσδοκιών τότε- ότι δεν μπορούσε να προχωρήσει έτσι η λειτουργία του. 'Οταν ήρθαν στο Υπουργείο οι υπηρεσίες, επί των ημερών του κ. Πεπονή και επί των ημερών των δικών μου, να βάλουν τα πράγματα κάτω, δεν έβγαιναν. Δεν μπορεί να λειτουργήσει με την παλιά σύμβαση το νοσοκομείο. Ας έρθει κάποιος να αποδείξει ότι μπορούσε να λειτουργήσει.
'Η θα πάμε, λοιπόν στην παλιά σύμβαση, για την οποία κανένας δεν λέει ότι είναι καλύτερη και λειτουργική ή θα ψηφίσουμε αυτήν τη σύμβαση με τις οποιεσδήποτε αδυναμίες έχει, γιατί είναι προϊόν μιας προσπάθειας, μιας δύσκολης προσπάθειας. Ο κ. Πεπονής έμεινε πολύ λιγότερο από εμένα και μου παρέδωσε μεταξύ των άλλων ακριβώς και τη θέση του, ποια ήταν στο διοικητικό συμβούλιο και την έχω γραπτή, όπως την είπε σήμερα. Και από εκεί ξεκινήσαμε και συνεχίσαμε τις διαπραγματεύσεις, επίπονες διαπραγματεύσεις για το κάθε θέμα.
Καταλήξαμε, λοιπόν, σε αυτήν τη σύμβαση και την μονογράψαμε -να σας πω και το ιστορικό, γιατί και τι δεν έχουμε ακούσει. Και υπογράψαμε το τελικό κείμενο αρχές Νοεμβρίου και είμαστε από τότε έτοιμοι να την καταθέσουμε για κύρωση. Και την καταθέτουμε σήμερα για κύρωση, όχι για να φέρουμε την ευθύνη στους Βουλευτές, αλλά γιατί είχε κυρωθεί η προηγούμενη και η τροποποίηση σύμβασης δεν ισχύει παρά μόνο με κύρωση. Αλλιώς, θα είχαμε το θάρρος και την τόλμη να προχωρήσουμε μόνοι μας.
Πριν την καταθέσουμε λοιπόν, όπως έπρεπε, ορίσαμε διοικητικό συμβούλιο -αναφέρθηκε σε αυτό και ο κ. Πεπονής- με βάση την παλιά διάταξη, επειδή δεν υπήρχε νέα διάταξη, αλλά το πρόσωπο το έβδομο είναι κοινής αποδοχής. Τυπικά συμφωνώ μαζί σας ότι θα πρέπει μετά την κύρωση αυτή να επαναδιοριστεί συμβούλιο. Ακριβώς για να μην καθυστερήσουμε, είπαμε -αυτό είπαμε ακριβώς και πέρυσι το Σεπτέμβριο- να ορίσουμε διοικητικό συμβούλιο, να αρχίσει την προεργασία. 'Εχει δουλέψει και ο Κανονισμός, είναι σχεδόν έτοιμος και σχεδόν συμφωνημένος. Θα συνεκτιμήσουμε τις παρατηρήσεις που ακούστηκαν σήμερα από τους συναδέλφους και πολύ περισσότερο στη Διαρκή Επιτροπή. Δεν θέλαμε να χάσουμε χρόνο και είμαστε έτοιμοι από τότε να καταθέσουμε τη σύμβαση.
Δώσαμε στο αρμόδιο Υπουργείο Εθνικής Οικονομίας -είναι στον τομέα αρμοδιοτήτων του κ. Πάχτα, επειδή συγχρηματοδοτείται το έργο από την Κοινότητα και εκείνος είχε την ευθύνη χρηματοδότησης- να κάνει ένα τελικό έλεγχο και πόρισμα, εάν πληρούνται οι όροι της σύμβασης κατά την κατασκευή.
Βγαίνει λοιπόν ένα πόρισμα, το οποίο αμφισβητεί το βασικό όρο της συμφωνίας δωρεάς, την καταβολή δηλαδή των τριάντα εκατομμυρίων (30.000.000) δολαρίων. Αυτός ήταν ο κύριος όρος και η μοναδική προϋπόθεση για να γίνει αυτή η συνεργασία, που έγινε με τη σύμβαση τη 1964/91.
'Οταν πήραμε λοιπόν το πόρισμα, καλέσαμε το ίδρυμα να μας δώσει εξηγήσεις. Αντ' αυτού, προσέφυγε στη διαιτησία αξιοποιώντας άρθρο της σύμβασης του νόμου του '91. Ξέραμε ότι όλη αυτή η διαδικασία με τη διαιτησία θα φέρει καθυστερήσεις. Για να ξεπεράσουμε και αυτό και να μη χάσουμε ούτε τους δυο, τρεις μήνες -μάλιστα, υπήρχαν νομικές εκτιμήσεις που δεν σας τις κρύβω, έγκυρων νομικών που έλεγαν ότι το αποτέλεσμα της διαιτησίας μπορεί να μη βγει ούτε σε δυο χρόνια- με συναδέλφους μου Υφυπουργούς του Υπουργείου Οικονομικών και του Υπουργείου Εθνικής Οικονομίας, παρουσία νομικών συμβούλων, υπηρεσιακών παραγόντων, φωνάξαμε το ίδρυμα και τους είπαμε: 'Εχουμε κατά το πόρισμα μια διαφορά. Αμφισβητείται εάν τεσσερισήμισι με πέντε εκατομμύρια (4.500.000 - 5.000.000) δολάρια, έχουν καταβληθεί από σας ώστε να συμπληρώνονται τα τριάντα εκατομμύρια (30.000.000) δολάρια που ήταν η υποχρέωσή σας. Δώστε μας μια εγγυητική, ώστε στην περίπτωση που η διαιτησία βγάλει ότι δεν τα έχετε καταβάλει, να είμαστε σίγουροι ότι θα τα καταβάλετε. Και αυτό, για να μην καθυστερήσουμε και να προχωρήσουμε κατευθείαν στη σύμβαση. Δεν το εδέχθησαν. Θα σας πω την αιτιολογία που είπαν, ότι αν σας δώσουμε εγγυητική, ίσως προκαταλάβουμε τη διαιτησία ότι έχουμε άδικο. Σας αποκαλύπτω τη συζήτηση που έγινε, ήταν και ο Υφυπουργός ο κ. Σκουλάκης παρών και πολλοί άλλοι.
Αμέσως μόλις πήραμε το αποτέλεσμα της διαιτησίας, εισαγάγαμε το θέμα στην ολομέλεια του Νομικού Συμβουλίου του Κράτους, για να μας συμβουλέψει τι θα κάνουμε. Η ολομέλεια του Νομικού Συμβουλίου του Κράτους έβγαλε γνωμοδότηση για τους περαιτέρω χειρισμούς. Σύμφωνα με αυτή θα έπρεπε να γίνει μια μεικτή επιτροπή από το ίδρυμα και το κράτος, για να προσδιορίσει με βάση την απόφαση της διαιτησίας τα εξής δύο αντικείμενα, γιατί αυτά ήταν το θέμα της διαιτησίας.
Το ένα ήταν πόσοι θα είναι οι τόκοι -γιατί η διαιτησία είπε ότι μπορεί να λογιστούν τόκοι που προέρχονται από τα δικά του κεφάλαια- που θα λογισθούν. Το πόσοι είναι αυτοί οι τόκοι, σύμφωνα με τις τμηματικές καταβολές της δωρεάς απαιτεί, για να βρεθεί, μία τεχνική δουλειά πολύ μεγάλη. Οπότε, τότε θα δούμε αν συμπληρώνονται, όπως λέει το 'Ιδρυμα, τα τριάντα εκατομμύρια δολάρια, ή και παραπάνω, όπως λέει το ίδρυμα. Συγκροτήθηκε η επιτροπή και θα αρχίσει το έργο της.
Το δεύτερο αντικείμενο της επιτροπής είναι να διαπιστώσει -γιατί στο μεταξύ είχε υποβάλει αίτημα το ίδρυμα για πληρωμή πρόσθετων δαπανών μέσω επιστροφής ΦΠΑ, αν υπάρχει αναγκαιότητα καταβολής πρόσθετων δαπανών για την ανέγερση του νοσοκομείου, για τις οποίες δαπάνες, σύμφωνα με την αρχική σύμβαση, προβλεπόταν ότι θα επιχορηγηθεί το ίδρυμα με επιστροφή ΦΠΑ.
Αφού πήραν αυτόν το δρόμο τα πράγματα σύμφωνα με την απόφαση της ολομέλειας του Νομικού Συμβουλίου, για να μη χάσουμε χρόνο, φέραμε προς κύρωση την τροποποιούμενη σύμβαση. Είναι προϋπόθεση να ξεκινήσουν οι διαδικασίες λειτουργίας του νοσοκομείου. Μετά την κύρωση της σύμβασης θα υπογραφεί ο κανονισμός, στον οποίο ρυθμίζονται τα ζητήματα, όπως προβλέπονται από τη σύμβαση. 'Ολα θα είναι ξεκάθαρα. Στη συνέχεια θα προχωρήσουμε, με βάση τις διατάξεις που προβλέπονται, στην πρόσληψη προσωπικού. Εκεί βάλαμε μία διάταξη για ένα μικρό πυρήνα στελεχών του δημοσίου, που μπορούν να αποσπαστούν κατά το πρώτο διάστημα. 'Οποιος έχει εργασθεί στην ανάπτυξη νοσοκομείων, γνωρίζει ότι δεν μπορούν εξ υπαρχής κάποιοι, έστω και αν είναι σοφοί, να λύσουν όλα τα προβλήματα. Υπάρχουν έμπειροι στο δημόσιο. Μιλήσαμε για συγκεκριμένες ειδικότητες, έτσι ώστε να λειτουργήσει το νοσοκομείο. 'Εγινε πολύς λόγος για τα ακτινολογικά. Λένε, να λειτουργήσουν αμέσως. 'Ομως, τα ακτινολογικά θέλουν άδεια. Υπάγονται σε ειδικές διατάξεις λόγω ακτινοβολίας και θέλουν υπεύθυνους γιατρούς για την άδεια. Αν δείτε τη σύμβαση, θα καταλάβετε ότι έχουμε λάβει τέτοια μέτρα, ακριβώς για να μπορέσουμε να επισπεύσουμε τη λειτουργία του νοσοκομείου.
Ο μύθος ότι το νοσοκομείο μπορούσε να λειτουργήσει γρηγορότερα και μάλιστα από το 1995, ας σταματήσει. 'Εχω δώσει τα σχετικά στοιχεία στην κοινοβουλευτική επιτροπή και μπορώ τώρα να καταθέσω και άλλα στοιχεία. Κατ' αρχήν, έλεγε ο κ. Μάνος μπορούσαμε να κάνουμε μερική χρήση. Του απάντησα όταν ήταν παρών, γιατί δεν θέλω να απαντώ σε απόντα. Το κράτος δεν έχει αναθέσει την κατασκευή. Το ίδρυμα ανέθεσε στη "ΜΗΧΑΝΙΚΗ". Ξέρετε ότι δεν έχει γίνει η παραλαβή του έργου από τον εργολάβο; Το ίδρυμα δεν έχει παραλάβει το έργο από τον εργολάβο. Και μιλούν κάποιοι για διόμισι και τρία χρόνια καθυστέρηση. Δεν μπορεί κανείς να υπερβεί αυτές τις διαδικασίες.
'Εχουν συγκροτηθεί τώρα οι επιτροπές παραλαβής. Ζήτησα και ξαναζητώ να αναθεωρήσετε όλοι τη στάση σας. Σήμερα ψηφίζουμε ουσιαστικά τη λειτουργία του νοσοκομείου. Πρέπει να κυρωθεί η σύμβαση και με βάση αυτήν να προχωρήσουμε στην αξιοποίηση μιας σημαντικής επένδυσης, στην οποία, αν συνυπολογίσουμε -δεν κάνατε λάθος, κύριε Πεπονή, στα 
 

Επιστροφή στην κορυφή



Σελίδα 9594 
νούμερα- την αξία του οικοπέδου, το δημόσιο έχει συμμετοχή πάνω από το 85%. Δεν μπορούμε να αφήνουμε ανεκμετάλλευτους αυτούς τους πόρους. Ούτε από την άλλη μεριά μπορούσαμε να αφήσουμε ανεξέλεγκτη τη διαχείρησή τους.
Η αρχική σύμβαση είχε το στοιχείο -αν κι εγώ θέλω να αποφεύγω τους χαρακτηρισμούς- μιας ιδιωτικής κλινικής επιχορηγουμένης από το δημόσιο.
ΠΡΟΕΔΡΕΥΩΝ (Παναγιώτης Ν. Κρητικός): Να τους αποφεύγετε πάντα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν έκανα προσωπικούς χαρακτηρισμούς, κύριε Πρόεδρε. 
Πρέπει να δώσω ορισμένες πληροφορίες στην Αίθουσα. Σήμερα όμως, τουλάχιστον, δεν χρειάζεται να πω περισσότερα, διότι πιστεύω ότι διελύθη ο μύθος ότι μπορούσαμε να αρχίσουμε τη λειτουργία του νοσοκομείου, όπως το φανταζόταν ο καθένας και ότι μπορούσαμε, με την υπάρχουσα σύμβαση, να λειτουργήσουμε το νοσοκομείο, έτσι ώστε να εξυπηρετήσει τους στόχους για τους οποίους έγινε.
Πιστεύω ότι με υψηλό αίσθημα χρέους συνολικά η Κυβέρνηση και τα πρόσωπα που διαχειρίστηκαν αυτά τα θέματα στο Υπουργείο Υγείας προχωρήσαμε μία δύσκολη και επίπονη διαπραγμάτευση. Είχαμε να λύσουμε ένα σταυρόλεξο, ένα γόρδιο δεσμό και πιστεύουμε ότι κάναμε το καλύτερο.
Κυρίες και κύριοι συνάδελφοι, θα δώσουμε ένα θετικό μήνυμα στην κοινή γνώμη αυτήν τη στιγμή, εάν πραγματικά ομοφώνως κυρώσουμε αυτήν τη σύμβαση. Με την έννοια ακριβώς ότι κυρώνουμε το θεσμό εκείνο, ότι αποκτούμε το εργαλείο εκείνο, που θα επιτρέψει την αξιοποίηση αυτής της επένδυσης με τη χρήση του νοσοκομείου από τους πολίτες που τόσο το έχουν ανάγκη. 'Ετσι, θα είναι μία προσφορά στην υγεία των κατοίκων της περιοχής, μία προσφορά στους κατοίκους της ευρύτερης περιοχής της Θεσσαλονίκης.
Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Θέλει κανείς το λόγο εκ των Κοινοβουλευτικών Εκπροσώπων; 
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, αφού είπαμε ότι θα κλείσει η συζήτηση μετά τον κύριο Υπουργό!
ΠΡΟΕΔΡΕΥΩΝ (Παναγιώτης Ν. Κρητικός): Εάν θέλει κάποιος να μιλήσει εκ των Κοινοβουλευτικών Εκπροσώπων, να μην του χαλάσουμε το χατήρι!
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, θα ήθελα να μιλήσω, γιατί θα λείπω τη Δευτέρα.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Ιντζέ, έχετε το λόγο. Είναι και από τη Θεσσαλονίκη ο κ. Ιντζές και πρέπει να ακουστεί!
ΑΘΑΝΑΣΙΟΣ ΜΑΤΗΣ: Κύριε Πρόεδρε, θα λήξει η συνεδρίαση μετά τον κ. Ιντζέ; 
ΠΡΟΕΔΡΕΥΩΝ (Παναγιώτης Ν. Κρητικός): Θα δούμε, ανάλογα με τα κέφια. Γιατί θέλετε να ξέρετε;
ΑΘΑΝΑΣΙΟΣ ΜΑΤΗΣ: Γιατί θέλουμε να ταξιδέψουμε.
ΠΡΟΕΔΡΕΥΩΝ (Παναγιώτης Ν. Κρητικός): Τότε δεν πρέπει να ξέρετε!
Ορίστε, κύριε Ιντζέ, έχετε το λόγο.
ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, τη σύμβαση που σήμερα καλούμαστε να κυρώσουμε με νόμο πρέπει να τη δούμε από δύο πλευρές. Εάν τη συγκρίνουμε με την προηγούμενη, η διαφορά τους είναι η μέρα με τη νύχτα, επί το καλύτερο.
Αλλά ας πούμε λίγο το ιστορικό. Το 1991 έρχεται μία σύμβαση, η οποία ψηφίζεται παμψηφεί από όλες τις πτέρυγες της Βουλής. Ούτε το συμφέρον του δημοσίου τότε είχε ανακύψει για να προστατευθεί, ούτε είχε χαρακτηριστεί ως λεόντεια. 
Από την άλλη πλευρά, καμία αντίρρηση δεν είχε προκληθεί ότι με τον τρόπο που προεβλέπετο η σύμβαση, δεν θα μπορούσε να λειτουργήσει το νοσοκομείο.
Πιστεύω ότι η Εθνική Αντιπροσωπεία, ή ψήφισε εν γνώσει της ή παρασύρθηκε. Και το πιστεύω αυτό απολύτως, διότι όταν εψηφίζετο η σύμβαση το 1991 δεν εγνώριζε ότι το 'Ιδρυμα Παπαγεωργίου προέβλεπε την ίδρυση πανεπιστημιακού νοσοκομείου.
Επίσης, όταν ψηφίστηκε η σύμβαση από τη Βουλή, δεν γνώριζε η Βουλή ότι είχε ληφθεί απόφαση από το Υπουργείο Υγείας και Πρόνοιας, ότι θα ιδρυθεί πανεπιστημιακό νοσοκομείο στη Θεσσαλονίκη, στις δυτικές συνοικίες, κρατικό και ότι το οικόπεδο είχε χορηγηθεί, είχε παραχωρηθεί από το Ταμείο Εθνικής 'Αμυνας στο Υπουργείο Οικονομικών για το Ταμείο Υγείας και Πρόνοιας. Δηλαδή, είχαν γίνει τέτοιες πράξεις προπαρασκευαστικές για την ίδρυση του πανεπιστημιακού νοσοκομείου, οι οποίες προφανώς ήταν εν αγνοία της Ολομέλειας της Βουλής. Διότι κανείς δεν έκανε μνεία αυτών των προπαρασκευαστικών πράξεων και έτσι ψήφισε η Βουλή τη σύμβαση μεταξύ του "Ιδρύματος Παπαγεωργίου" και του ελληνικού δημοσίου για την ίδρυση του Ν.Π.Ι.Δ. "Νοσοκομείο Παπαγεωργίου".
Δηλαδή έχουμε δύο νομικά πρόσωπα. Το ίδρυμα που θέλει να ιδρύσει ένα νοσοκομείο, που έχει αυτό όμως νομική προσωπικότητα και συμβάλλεται με το δημόσιο και ιδρύεται το Νομικό Πρόσωπο Ιδιωτικού Δικαίου "Νοσοκομείο Παπαγεωργίου".
Τώρα μπροστά από ένα έτος γύρω στο Μάρτη του 1997 έγινε μία ημερίδα υπό την αιγίδα του Ιατρικού Συλλόγου Θεσσαλονίκης και ετέθη το θέμα λειτουργίας του νοσοκομείου Παπαγεωργίου. Η Νέα Δημοκρατία είχε πει ότι πρέπει να λειτουργήσει ως είχε η αρχική σύμβαση, το ΠΑΣΟΚ είχε αντίρρηση ήθελε να λειτουργήσει με τη νομοθεσία περί ΕΣΥ και να ενταχθεί στο ΕΣΥ αλλά τόσο ο Συνασπισμός όσο και το ΚΚΕ είχαν πει ότι πρέπει να λειτουργήσει αμέσως, άρα χωρίς να τροποποιηθεί η αρχική σύμβαση. 'Ηταν ανάγκη να λειτουργήσει αμέσως το νοσοκομειο. Και μάλιστα το ΚΚΕ εκπροσωπήθηκε από την κ. Παπαρήγα, τη Γενική Γραμματέα του.
Εμείς είπαμε ότι ναι, πρέπει να λειτουργήσει, να υπάρξει διαδικασία βελτίωσης της σύμβασης, κάτι που περίπου σήμερα γίνεται.
Επομένως κανένα κόμμα σήμερα δεν νομιμοποιείται να αρνείται τη ψήφιση αυτής της βελτιωμένης σύμβασης.
Εμείς δεν μπορούμε να πούμε τους αδελφούς Παπαγεωργίου ότι είναι απατεώνες. Γνωρίζουμε ότι τελούν υπό κατηγορία, αλλά όταν κανείς τελεί υπό κατηγορία, δεν σημαίνει ότι είναι και ένοχος. Αλλά το κατηγορητήριο που απαγγέλθηκε χθες από την εισαγγελία Αθηνών κατηγορεί και πολιτικούς και άλλους παράγοντες. Ποιοί θα ήταν αυτοί; 'Οσοι συνεβλήθησαν την πρώτη φορά με το "'Ιδρυμα Παπαγεωργίου" και ίσως και όσοι έκτοτε μέχρι σήμερα επιδοτούσαν το ίδρυμα Παπαγεωργίου για να προχωρούν οι κατασκευαστικές εργασίες για την αποπεράτωση του νοσοκομείου Παπαγεωργίου.
Αυτή είναι η μία παρατήρηση. Επομένως δεν είναι κανείς ένοχος. 'Αλλωστε μέχρις ότου κανείς καταδικασθεί είναι αθώος.
ΝΙΚΟΛΑΟΣ ΠΑΠΑΦΙΛΙΠΠΟΥ: Και η Ευρωπαϊκή 'Ενωση επιδοτούσε.
ΑΝΑΣΤΑΣΙΟΣ ΙΝΤΖΕΣ: Διά του ελληνικού δημοσίου.
ΝΙΚΟΛΑΟΣ ΠΑΠΑΦΙΛΙΠΠΟΥ: 'Αρα το ελληνικό δημόσιο.
ΑΝΑΣΤΑΣΙΟΣ ΙΝΤΖΕΣ: Το δεύτερο είναι ότι καταλογίζουμε και στις κυβερνήσεις της Νέας Δημοκρατίας και στις κυβερνήσεις του ΠΑΣΟΚ -οι διάφορες αιτιάσεις ότι το ίδρυμα Παπαγεωργίου δεν εξεπλήρωσε τους όρους της σύμβασης μπορεί να ισχύει, μπορεί να έχει και αυτό το ίδρυμα ευθύνες- και πρέπει να αναζητήσουμε ευθύνες και σ' αυτούς διότι ενεπλάκησαν και οι δύο. Δεν μπορεί να τίθεται θέμα ότι δεν κατέβαλε το ποσό που υπεσχέθη το ίδρυμα Παπαγεωργίου, δηλαδή τριάντα εκατομμύρια (30.000.000) δολάρια και να καταβάλει το δημόσιο τη δική του συμμετοχή, χωρίς να απαιτήσει να αποδείξει το "'Ιδρυμα Παπαγεωργίου" ότι εξεπλήρωσε την υποχρέωσή του.
Αυτό δεν απαλλάσσει μεν το "'Ιδρυμα Παπαγεωργίου" ότι παρέβη τη σύμβαση και άρα δεν εξεπλήρωσε τη δωρεά, αλλά δεν απαλλάσσει ταυτόχρονα και την Κυβέρνηση για την ολιγωρία της, ότι δεν ήλεγξε τις προϋποθέσεις για να προχωρήσει στην επιδότηση για την κατασκευή του νοσοκομείου Παπαγεωργίου. Διότι, απ' ό,τι γνωρίζω, έπρεπε να καταβληθεί το ποσό της δωρεάς, να καταβληθεί το ποσό 
 

Επιστροφή στην κορυφή



Σελίδα 9595 
επιδότησης από την Ευρωπαϊκή 'Ενωση και μετά θα συνεπλήρωσε το ποσό που υποχρεούνταν το ελληνικό δημόσιο.
NIKOΛΑΟΣ ΠΑΠΑΦΙΛΙΠΠΟΥ: Το ότι κατέβαλε χρήματα, δεν μπορεί να το αμφισβητήσει κανείς.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Παπαφιλίππου, μη διακόπτετε.
ΑΝΑΣΤΑΣΙΟΣ ΙΝΤΖΕΣ: Κύριε Παπαφιλίππου, έτσι είναι. Απλώς το θέμα αυτό, που έθιξα, ελύθη με τη διαιτησία. Αλλά όλα αυτά συνέβαλαν στην παράταση, στο χαμένο χρόνο, δηλαδή, λειτουργίας του νοσοκομείου.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να διευκολύνω λίγο, για την πληροφόρησή σας;
ΑΝΑΣΤΑΣΙΟΣ ΙΝΤΖΕΣ: Δεν έχω αντίρρηση, αλλά, κύριε Πρόεδρε, να μου κρατηθεί ο χρόνος. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εγινε ένας έλεγχος από ορκωτούς λογιστές, που διέταξα εγώ, όταν πήγα στο Υπουργείο.
ΑΝΑΣΤΑΣΙΟΣ ΙΝΤΖΕΣ: Πότε έγινε, κύριε Υπουργέ; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μάιος περίπου.
ΑΝΑΣΤΑΣΙΟΣ ΙΝΤΖΕΣ: Το 1997;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το 1997. Και ο έλεγχος ορκωτών λογιστών μιλούσε περίπου γι'αυτά τα είκοσι πεντέμισι εκατομμύρια δολάρια και επί πλέον ότι είναι διαθέσιμο σε τόκους το υπόλοιπο ποσό για την ολοκλήρωση της υπεσχημένης δωρεάς. Τον Οκτώβριο, που αναφέρθηκα προηγουμένως, ζητήσαμε από το Υπουργείο Εθνικής Οικονομίας να κάνει τον έλεγχο για τη δωρεά και πως πραγματοποιηθήκε όλη αυτή η διαχείριση του κατασκευαστικού μέρους. Το πόρισμα της επιτροπής αμφισβήτησε ότι κατεβλήθη ολόκληρη η δωρεά. Ανέφερε ότι μέχρι τότε έχουν καταβληθεί ποσά αντίστοιχα με εκείνα που έλεγε το πόρισμα των ορκωτών λογιστών του Μαϊου και δεν έχουν καταβληθεί άλλα, αλλά ότι το ίδρυμα λογαριάζει και τόκους δύο δισεκατομμύρια περίπου (2.000.000.000) δραχμές που δεν του ανήκουν. Αυτό δόθηκε στο "'Ιδρυμα Παπαγεωργίου" και μ'αυτό προσέφυγε στη διαιτησία.
ΑΝΑΣΤΑΣΙΟΣ ΙΝΤΖΕΣ: Σας ευχαριστώ, κύριε Υπουργέ, αλλά αυτό έγινε πρωθύστερα, ενώ έπρεπε να προηγηθεί αυτός ο έλεγχος.
Το δεύτερο που θα ήθελα να παρατηρήσω είναι ότι ανέκυψε πρόβλημα διορισμού του διοικητικού συμβουλίου, βάσει της παλιάς σύμβασης, της πρώτης σύμβασης, και μεσολάβησαν όσα διηγήθηκε ο κ.Πεπονής και επιβεβαίωσε ο κύριος Υπουργός. Το ερώτημα είναι: Γιατί εκείνη τη συγκεκριμένη χρονική περίοδο ανέκυψε θέμα διορισμού του διοικητικού συμβουλίου του νοσοκομείου; Μήπως συνηρτάτο και με την αποπεράτωση των κατασκευαστικών εργασιών; Γιατί δηλαδή ανέκυψε το 1995 και όχι το 1996 ή το 1993;
ΒΑΣΙΛΕΙΟΣ ΣΩΤΗΡΟΠΟΥΛΟΣ: Το 1996.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε; 
ΑΝΑΣΤΑΣΙΟΣ ΙΝΤΖΕΣ: Το 1996; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ναι.
ΑΝΑΣΤΑΣΙΟΣ ΙΝΤΖΕΣ: 'Ηταν Υπουργός ο κ. Πεπονής.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Διαβάστε την αρχική σύμβαση, η οποία λέει ότι το διοικητικό συμβούλιο το ορίζει ο Υπουργός. Είναι τέσσερις από το ίδρυμα και τρεις...
ΑΝΑΣΤΑΣΙΟΣ ΙΝΤΖΕΣ: Το ξέρω. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Και το διορίζει ο Υπουργός μετά το πέρας των κτιριακών εργασιών και μέχρι -ακριβώς έτσι το λέει η σύμβαση- την ολοκλήρωση της προμήθειας του εξοπλισμού. Εν όψει λοιπόν αυτής της εκκίνησης του πέρατος των εργασιών, άρχισαν οι συζητήσεις για τη σύμβαση.
ΑΝΑΣΤΑΣΙΟΣ ΙΝΤΖΕΣ: 'Αρα, το πρώτο συμπέρασμα που βγαίνει είναι ότι το νοσοκομείο έχει κατασκευαστεί και είναι έτοιμο κτιριακά προς παράδοση από το 1995...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οχι.
ΑΝΑΣΤΑΣΙΟΣ ΙΝΤΖΕΣ:...και όχι, από το έγγραφο που μας προσκομίσατε, ότι ήταν έτοιμο και εκλήθη να το παραλάβει το 1997.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κάνετε λάθος.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Το 1997.
ΠΡΟΕΔΡΕΥΩΝ (Παναγιώτης Ν. Κρητικός): Θα σας παρακαλέσω, κύριε Υπουργέ, να μη γίνονται συνεχείς διακοπές.
ΑΝΑΣΤΑΣΙΟΣ ΙΝΤΖΕΣ: Εγώ δέχομαι διακοπές, κύριε Πρόεδρε, για να διευκρινιστούν ορισμένα πράγματα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Νομίζω, κύριε Ιντζέ...
ΑΝΑΣΤΑΣΙΟΣ ΙΝΤΖΕΣ: Καλόπιστα, κύριε Υπουργέ, αλλά να βγει το συμπέρασμα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Απλώς, επειδή και εσείς δεν μπορείτε να παρακολουθείτε τις προθεσμίες, το ανέλυσα πλήρως.
ΑΝΑΣΤΑΣΙΟΣ ΙΝΤΖΕΣ: Δεν το αναλύσατε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Πώς δεν το ανέλυσα; Σας είπα ότι το "'Ιδρυμα" έλεγε ότι "βρίσκεται προς το τέλος των κτιριακών" -σας μιλάω την εποχή που ανέλαβα το Υπουργείο- "εργασιών". Εγώ ανέλαβα το φθινόπωρο του 1996. Αρχές του 1997 άρχισε...
ΒΑΣΙΛΕΙΟΣ ΣΩΤΗΡΟΠΟΥΛΟΣ: Το Νοέμβριο του 1996.
ΑΝΑΣΤΑΣΙΟΣ ΙΝΤΖΕΣ: Ο κ. Πεπονής είχε αρχίσει διαπραγματεύσεις για το διορισμό διοικητικού συμβουλίου προ περίπου έτους, όχι το 1996.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μα, αυτό θα σας πω.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, όχι συνεχείς διακοπές και μην υψώνετε και τη φωνή σας. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν υψώνω τη φωνή.
ΠΡΟΕΔΡΕΥΩΝ (Παναγιώτης Ν. Κρητικός): Ορισμένοι από εμάς που έχουμε ανάστημα, να μην υψώνουμε και τη φωνή μας.
ΓΕΩΡΓΙΟΣ ΟΡΦΑΝΟΣ: Στις 15.10.1995 υπάρχει έγγραφο, που ζητάει τη σύσταση...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε; 
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι ιατρικό το πρόβλημα για να το λύσουν όλοι οι γιατροί και οι μηχανικοί διακόπτοντας. Παρακαλώ!
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, εγώ προσπαθώ να διευκολύνω, διότι ο κ. Ιντζές έχει μία επιχειρηματολογία λογικά βασισμένη, και θέλω να βοηθήσω για να γίνει κατανοητό από όλους.
Ο κ. Πεπονής προφανώς είχε αρχίσει νωρίτερα συζητήσεις για την τροποποίηση της σύμβασης. Εσείς μου είπατε πως προέκυψε το θέμα με το διοικητικό συμβούλιο. Εγώ σας λέω ότι έσπευσα, εν όψει του ότι έβλεπα πως θα δοθεί πέρας στις κτιριακές εργασίες -και ήθελα από την πρώτη στιγμή να προσπαθήσω να το κάνω αυτό- να διορίσω γρήγορα το διοικητικό συμβούλιο.
Πράγματι, αυτό το έγγραφο το πήραμε το Μάιο του 1997 και σας το κατέθεσα, είναι έγγραφο το ιδρύματος. Θέλω να σας πω, λοιπόν, ότι αμέσως μόλις πήραμε έγγραφο αποπεράτωσης των εργασιών, κινηθήκαμε για το διορισμό του διοικητικού συμβουλίου και πιέσαμε το ίδρυμα να ολοκληρωθεί η διαπραγμάτευση, η οποία είχε αρχίσει από τότε, για τις τροποποιήσεις των όρων της σύμβασης. Είναι σαφή τα πράγματα.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, άλλη διακοπή δεν θα επιτρέψω, κύριε Υπουργέ, διότι κρατώ το χρόνο του κ. Ιντζέ και με αυτά τα time οut -όπως λένε και στο μπάσκετ- θα φθάσουμε ως το βράδυ.
ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, απ'όσα διεμήφθησαν από το διάλογο μεταξύ εμού και του κυρίου Υπουργού, προκύπτει το εξής: Εφόσον η αρχική σύμβαση προέβλεπε έναρξη διεργασιών διορισμού διοικητικού συμβουλίου από ένα χρονικό σημείο που είχε σχέση με την 
 

Επιστροφή στην κορυφή



Σελίδα 9596 
αποπεράτωση του νοσοκομείου...
ΒΑΣΙΛΕΙΟΣ ΣΩΤΗΡΟΠΟΥΛΟΣ: Στο τέλος.
ΑΝΑΣΤΑΣΙΟΣ ΙΝΤΖΕΣ: Στο τέλος.
...άρα από τα μέσα του 1995 το κτίριο ήταν προς περάτωση. Γι'αυτό και άρχισαν οι διαπραγματεύσεις διορισμού του διοικητικού συμβουλίου και ανέκυψε το θέμα της αναθεώρησης.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τι είναι αυτά που λέτε; Δεν είναι έτσι.
(Θόρυβος, διαμαρτυρίες)
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, αφήστε τον κύριο συνάδελφο να αγορεύσει. 
ΑΝΑΣΤΑΣΙΟΣ ΙΝΤΖΕΣ: Ερωτώ και πάλι: 'Εχει σχέση ο χρόνος διορισμού του διοικητικού συμβουλίου με την κατασκευή του κτιρίου;
(Θόρυβος, διαμαρτυρίες)
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, σας παρακαλώ! Αφήστε τον κύριο εισηγητή να αναπτύξει τις απόψεις του, όπως εκείνος νομίζει. 'Εχει οργανώσει την αγόρευσή του.
ΑΝΑΣΤΑΣΙΟΣ ΙΝΤΖΕΣ: Θα πάρετε το λόγο όλοι σας, να ανατρέψετε αυτά που λέω.
Εγώ λέω ότι εφόσον από την αρχική σύμβαση προεβλέπετο ο διορισμός του διοικητικού συμβουλίου και συναρτάτο με το πέρας των εργασιών του νοσοκομείου και εφόσον αυτή η διαδικασία διορισμού άρχισε στα μέσα του 1995 και προέκυψε το θέμα αναθεώρησης, με τις αρνήσεις του κ. Πεπονή, με τις οποίες συμφωνώ απολύτως, έχουν περάσει άκαρπα δύο χρόνια μη λειτουργίας του νοσοκομείου.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οχι, κύριε Ιντζέ.
Κύριε Πρόεδρε, μπορώ να κάνω μία διακοπή;
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε Υπουργέ, θα απαντήσετε μετά. Δεν μπορείτε να προβάλετε ανά πάσα στιγμή κάθε αντίρρηση, κάθε διαφορετική άποψη που έχετε.
ΦΡΑΓΚΛΙΝΟΣ ΠΑΠΑΔΕΛΛΗΣ: Αυτά είναι συνειρμικές αυθαιρεσίες.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε συνάδελφε. Είστε εγγεγραμμένος, θα μιλήσετε με την άνεσή σας όταν θα έλθει η σειρά σας. Σας παρακαλώ! Αφήστε τον κ. Ιντζέ να ολοκληρώσει την αγόρευσή του.
ΑΝΑΣΤΑΣΙΟΣ ΙΝΤΖΕΣ: Αυτά είπε ο κύριος Υπουργός. 'Εχει σχέση ο τρόπος διορισμού του διοικητικού συμβουλίου με το χρόνο αποπεράτωσης.
ΦΡΑΓΚΛΙΝΟΣ ΠΑΠΑΔΕΛΛΗΣ: Αν μου επιτρέπει ο κύριος Πρόεδρος, θα σας πω.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν το επιτρέπει το Προεδρείο. 
ΑΝΑΣΤΑΣΙΟΣ ΙΝΤΖΕΣ: Εν πάση περιπτώσει, η προκειμένη σύμβαση είναι κατά πολύ βελτιωμένη από την πρώτη.
Εμείς, ως Δημοκρατικό Κοινωνικό Κίνημα, διαπιστώνουμε ότι ο λαός της Θεσσαλονίκης και όλοι οι φορείς, δήμοι, κοινότητες, εργατικό κέντρο, επιμελητήρια και όλοι οι πολίτες, απαιτούν τη λειτουργία του νοσοκομείου. Εάν υπάρχουν προβλήματα, μπορούν να λυθούν και μετέπειτα. Η σύμβαση αυτή είναι πολύ καλύτερη από την αρχική, αλλά εμάς δεν μας ικανοποιεί. Εμείς θέλαμε να ήταν πλήρως ενταγμένο στο ΕΣΥ, διότι είμαστε υπέρ του ΕΣΥ -να βελτιωθεί και να λειτουργήσει- αλλά είναι θέμα ανάγκης.
Επιπλέον, διαπιστώνουμε ότι και εδώ κανείς δεν έκανε μνεία, παρά ακροθιγώς, για το ότι συγκρούονται μεγάλα οικονομικά συμφέροντα ιδιωτών. Από τη μία, λένε μερικοί, "το 'Ιδρυμα Παπαγεωργίου" και από την άλλη έχουμε ένα άλλο συγκρότημα των Αποστολόπουλου, Κόκκαλη κλπ. 'Ολοι αυτοί έχουν εμπλέξει και τον Τύπο και γίνεται μία μεγάλη ταυρομαχία.
Αυτό εμάς δεν μας αφορά. Εμάς μας αφορά το να λειτουργήσει το νοσοκομείο για τους Θεσσαλονικείς, αλλά και για όλους τους κατοίκους της Μακεδονίας, της Θράκης και της Θεσσαλίας, που εξυπηρετούνται από τα πανεπιστημιακά νοσοκομεία της Θεσσαλονίκης. 'Ενα κόσμημα, πράγματι, όχι μόνο της Ελλάδας, αλλά και της νότιας και κεντρικής Ευρώπης, είναι εδώ και δύο χρόνια περιστεριώνας, άδειο, είναι ένα γιαπί. Και απαξιώνεται και η κτιριακή του κατάσταση, αλλά και τα αγορασθέντα και αποθηκευμένα μηχανήματα στο νοσοκομείο.
Μ' αυτές τις σκέψεις δηλώνουμε ότι εμείς ψηφίζουμε εξ ανάγκης, υπακούοντας στο παλλαϊκό αίτημα του λαού της Μακεδονίας, της Θράκης, της Θεσσαλίας και των Θεσσαλονικέων ιδιαίτερα, γιατί το νοσοκομείο αυτό θα εξυπηρετήσει άμεσες ανάγκες της δυτικής Θεσσαλονίκης, δηλαδή τις εργατικές συνοικίες, που εκεί καθημερινά γίνονται τα περισσότερα εργατικά ατυχήματα. Μέχρις ότου διασχίσουν τη Θεσσαλονίκη, πολλοί τραυματίες εκπνέουν. Δηλαδή, εξυπηρετεί πολλές ανάγκες. Γι' αυτό αναγκαζόμαστε να το ψηφίσουμε.
'Ολες τις συγκρούσεις, όλες τις παρανομίες και όλες τις ολιγωρίες και όλες τις παραλείψεις που έχουν διαπραχθεί, είτε από τους ιδρυτές του Ιδρύματος Παπαγεωργίου είτε από πολιτικά πρόσωπα και από οποιονδήποτε άλλο, ας τα λύσει η δικαιοσύνη. Και αφού θα έχουμε απόφαση της δικαιοσύνης, τότε θα κληθεί και η Κυβέρνηση να αναλάβει τις ευθύνες της.
ΣΤΥΛΙΑΝΗ ΑΛΦΙΕΡΗ: Θέλω να κάνω μία διόρθωση, που αφορά το Συνασπισμό.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, θα ήθελα το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σε συμπλήρωση των όσων είπα και των εγγράφων που κατέθεσα για το θέμα, για το πότε τελικά περατώθηκαν τα κτίρια, γι' αυτό που έγινε μείζον θέμα, ενώ το εξηγήσαμε, διαβάζω πρόσθετα και από την έκθεση των ορκωτών λογιστών τα εξής: "Με αίτηση από 27.12.96 η κατασκευάστρια εταιρεία "ΜΗΧΑΝΙΚΗ" ζήτησε μετάθεση του χρόνου αποπεράτωσης των εργασιών μέχρι 20.4.97". Το διοικητικό συμβούλιο" -αυτό έγινε στη συνεδρίαση της 16ης Ιανουαρίου 1997, πρακτικό νούμερο 254- ενέκρινε ως καταληκτική προθεσμία ολοκλήρωσης του έργου την 20ή Απριλίου 1997. Στη συνέχεια και αυτήν την προθεσμία την υπερέβησαν και μας έστειλαν το έγγραφο αποπεράτωσης των εργασιών, αυτό που κατέθεσα, που είναι για το τέλος Μαϊου 1997.
Αυτά, κύριε Πρόεδρε, δεν έχω να πω τίποτε άλλο.
ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη χαρά να ανακοινώσω στο Σώμα, κύριοι συνάδελφοι, ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα οκτώ μαθητές και μαθήτριες με δύο συνοδούς-καθηγητές από το 4ο Λύκειο Καρδίτσας.
Τους καλωσορίζουμε στο Κοινοβούλιο.
(Χειροκροτήματα απ' όλες τις πτέρυγες)
ΦΡΑΓΚΛΙΝΟΣ ΠΑΠΑΔΕΛΛΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Θα πρέπει να κάνει η κ. Αλφιέρη τη διόρθωση. Δεν έχετε το λόγο, κύριε Παπαδέλλη. Είσθε γραμμένος, θα μιλήσετε ...
ΦΡΑΓΚΛΙΝΟΣ ΠΑΠΑΔΕΛΛΗΣ: Μία ερώτηση μόνο, κύριε Πρόεδρε, που θα διευκολύνει. 
ΠΡΟΕΔΡΕΥΩΝ (Παναγιώτης Ν. Κρητικός): Πού θα την κάνετε την ερώτηση; 
ΦΡΑΓΚΛΙΝΟΣ ΠΑΠΑΔΕΛΛΗΣ: Στον κύριο Υπουργό. 
ΠΡΟΕΔΡΕΥΩΝ (Παναγιώτης Ν. Κρητικός): Nα την κάνετε την ερώτηση, αλλά μετά την κ. Αλφιέρη. Προηγείται σαν Κοινοβουλευτική Εκπρόσωπος.
ΣΤΥΛΙΑΝΗ ΑΛΦΙΕΡΗ: Κύριε Πρόεδρε, θέλω να υπενθυμίσω στον κ. Ιντζέ ότι στην ημερίδα του 1997, για να είναι τα πράγματα σωστά, ο εκπρόσωπός μας είπε ότι πρέπει να λειτουργήσει το νοσοκομείο, όμως κάτω από το θεσμικό πλαίσιο του Εθνικού Συστήματος Υγείας. 'Ολοι εδώ θέλουν να λειτουργήσει το νομοκομείο. Ο Συνασπισμός, λοιπόν, λέει ότι πρέπει να λειτουργήσει κάτω από το πλαίσιο του Εθνικού Συστήματος Υγείας.
ΠΡΟΕΔΡΕΥΩΝ (Παναγιώτης Ν. Κρητικός): 'Εγινε η διευκρίνιση, 
 

Επιστροφή στην κορυφή



Σελίδα 9597 
η οποία προσδιορίζει και την τοποθέτηση του κόμματός σας. 
Ορίστε, κύριε Παπαδέλλη, έχετε το λόγο με την άδεια του Σώματος υποθέτω γιατί ο Κανονισμός δεν το προβλέπει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Παπαδέλλη, κάντε την ερώτησή σας.
ΦΡΑΓΚΛΙΝΟΣ ΠΑΠΑΔΕΛΛΗΣ: Κύριε Υπουργέ, σας παρακαλώ πολύ, πέστε στο Σώμα και διά του Σώματος στον ελληνικό λαό, σήμερα που συζητάμε, το νοσοκομείο ως κτίριο, ως ίδρυμα, ως εξοπλισμός, είναι εις θέση να λειτουργήσει;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οπως ξέρετε -και δεν χρειάζεται να το πω, το έχω πει επανειλημμένα, διότι έχει ανακοινωθεί- χρειάζεται ακόμη συμπλήρωση του εξοπλισμού του.
Σας λέω ένα παράδειγμα, το τηλεφωνικό κέντρο. Αυτό όμως δεν προϋποθέτει ότι δεν πρέπει να επισπεύσουμε όλες τις διαδικασίες για να το ανοίξουμε τμηματικά ...
ΦΡΑΓΚΛΙΝΟΣ ΠΑΠΑΔΕΛΛΗΣ: Αυτό είναι άλλο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αυτό είναι το μέλημά μας.
ΠΡΟΕΔΡΕΥΩΝ (Παναγιώτης Ν. Κρητικός): Απαντήσατε, κύριε Υπουργέ.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 
Με τη συναίνεση του Σώματος και ώρα 15.20' λύεται η συνεδρίαση για αύριο Παρασκευή 22 Μα|ου 1998 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης των συναδέλφων της Νέας Δημοκρατίας προς τον Υπουργό Εθνικής Οικονομίας και Οικονομικών, σύμφωνα με την ημερήσια διάταξη.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Επιστροφή στην κορυφή




Σελίδα 9598 
Η σελίδα σε PDF 

