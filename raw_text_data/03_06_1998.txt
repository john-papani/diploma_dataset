
Σελίδα 10053 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΕ'
Τετάρτη 3 Ιουνίου 1998
Αθήνα, σήμερα στις 3 Ιουνίου 1998, ημέρα Τετάρτη και ώρα 18.05 συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, Βουλευτή Β' Αθηνών, τα ακόλουθα:
" Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία καθαρίστριες εργαζόμενες σε ΔΟΥ Θεσσαλονίκης ζητούν τη μετατροπή της σύμβασης έργου τους σε σύμβαση εργασίας αορίστου χρόνου.
2) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία το Σωματείο Παράκτιων Αλιέων Νήσου Θάσου διαμαρτύρεται για την απαγόρευση της χρήσης των βολκών.
3) Ο Βουλευτής Θεσσαλονίκης κ. ΧΑΡΑΛΑΜΠΟΣ ΤΣΙΟΚΑΣ κατέθεσε αναφορά με την οποία ο κ. Γεώργιος Ιωακωνίδης κάτοικος Θεσσαλονίκης ζητεί την ανάκληση της Φ.434/1041/23-12-97.
4) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Προσωπικού και Παραρτημάτων αυτού του Ψ.Κ.Β.Ε. Θεσσαλονίκης ζητεί την άμεση λήψη μέτρων για την εύρυθμη λειτουργία του Ψυχολογικού Κέντρου Βορείου Ελλάδος.
5) Οι Βουλευτές κύριοι ΣΤΥΛΙΑΝΟΣ ΠΑΠΑΘΕΜΕΛΗΣ και ΠΑΝΑΓΙΩΤΗΣ ΣΓΟΥΡΙΔΗΣ κατέθεσαν αναφορά με την οποία η 'Ενωση Συντακτών Περιοδικού τύπου Βορείου Ελλάδος ζητεί χρηματοδότηση για τη διοργάνωση του Πανβαλκανικού Συνεδρίου Δημοσιογραφικών Ενώσεων Περιοδικού Τύπου.
6) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύλλογος Καταρτιζομένων και Αποφοίτων Ι.Ι.Ε.Κ. Μοχιανακη ζητεί να ληφθούν μέτρα για τη διευκόλυνση στην εύρεση εργασίας των μελών του στον ιδιωτικό τομέα.
7) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η 'Ενωση Πατριωτικών Σωματείων Λυκοσούρας Αρκαδίας ζητεί την προβολή των αρχαιοτήτων της περιοχής του Λυκαίου 'Ορους.
8) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα Εφημερίδας σχετικά με την ίδρυση και λειτουργία Πανεπιστημίου στη Λαμία.
9) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας σχετικά με τη διαπλάτυνση του δρόμου Δελφών-Αράχωβα.
10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΟΥΛΟΣ κατέθεσε αναφορά με την οποία ο Ορειβατικός Σύλλογος Μικρόπολης Δράμας ζητεί την αναγνώριση του καταστατικού τους απο τη Γενική Γραμματεία Αθλητισμού.
11) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο 'Ομιλος Φίλων Σιδηροδρόμου Δ.Στερεάς "Χ.ΤΡΙΚΟΥΠΗΣ" ζητεί την ανακαίνιση της γραμμής Κρυονερίου - Μεσολογγίου - Αγρινίου.
12) Ο Βουλευτής Φθιώτιδος κ. ΑΘΑΝΑΣΙΟΣ ΓΙΑΝΝΟΠΟΥΛΟΣ κατέθεσε αναφορά με την οποία οι Χριστιανικοί Σύλλογοι Λαμίας αναφέρονται σε ορισμένα κεφάλαια του βιβλίου της Βιολογίας της Α'τάξης Γυμνασίου.
13) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με την καταβολή αποζημιώσεων σε ιδιοκτήτες κτημάτων για την παράκαμψη της Εθνικής Οδού Λάρισας - Θεσσαλονίκης.
14) Ο Βουλευτής Καβάλας κ. ΗΛΙΑΣ ΠΑΠΑΔΟΠΟΥΛΟΣ κατέθεσε αναφορά με την οποία το Σωματείο Παρακτίων Αλιέων Νήσου Θάσου ζητεί την τροποποίηση του Ν. 805/5-12-68 "περί αλιείας δια βολκών".
15) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η "Ενωση Αστυνομικών Υπαλλήλων Κιλκίς" ζητεί την επίλυση των προβλημάτων του κλάδου της.
16) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία το Σωματείο Οικοδόμων Πολυκάστρου ζητεί την ανάκληση της σύμβασης εργασίας της ιατρού ΤΖΩΤΖΙΑ ΒΑΣΙΛΙΚΗΣ από το ΙΚΑ Πολυκάστρου.
17) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία ο Πρόεδρος του Δ.Σ. της HELLAS 
 

 



Σελίδα 10054 
SERVICE ζητεί βελτίωση της ασφαλιστικής νομοθεσίας.
18) Ο Βουλευτής Αχα|ας κ. ΔΗΜΗΤΡΙΟΣ ΚΟΥΤΣΟΓΙΩΡΓΑΣ κατέθεσε αναφορά με την οποία ζητεί τη χρηματοδότηση του Αρχαίου Θεάτρου Αιγείρας για έργα συντήρησής του.
19) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Παναιτωλοακαρνική Συνομοσπονδία ζητεί την επίλυση τοπικών προβλημάτων.
20) Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Ελληνική Επιτροπή της Διεθνούς Αμνηστίας αναφέρεται στα θέματα Κούρδων προσφύγων από το ΙΡΑΚ.
21) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι εργαζόμενοι του Ρεθύμνου προβάλλουν αιτήματά τους.
22) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Ζάρκου Ν.Τρικάλων ζητεί να ληφθούν μέτρα κατά της υπερχείλισης των νερών του Πηνειού ποταμού στην περιοχή της.
23) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Κοινότητα Ζαγοράς διαμαρτύρεται για τον αποκλεισμό του λιμανιού του Χορευτού από τη Γραμμή των Ιπταμένων Δελφινιών.
24) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Νομάρχης Λέσβου ζητεί την άμεση πρόσληψη εποχιακού προσωπικού πυρόσβεσης.
25) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Σωματείο Εργαζομένων του Ν.Γ.Νοσοκομείου - Κ.Υ. Λήμνου ζητεί την κάλυψη της κενής θέσης του Προέδρου του Δ.Σ. του Νοσοκομείου Λήμνου.
26) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι οικοδόμοι της Επαρχίας Θήβας Ν.Βοιωτίας προβάλλουν αιτήματά τους.
27) Ο Δ'Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί την επίλυση των προβλημάτων του κλάδου της.
28) Ο Βουλευτής Αθήνας κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία το 7ο Πανελλήνιο Συνέδριο Χορωδιών ζητεί την αναβάθμιση του χωροδιακού δυναμικού.
29) Ο Βουλευτής Ευβοίας κ. ΧΡΗΣΤΟΣ ΘΕΟΔΩΡΟΥ κατέθεσε αναφορά με την οποία ο Πολιτιστικός Σύλλογος Ηλίων Ευβοίας ζητεί την τουριστική ανάπτυξη της ευρύτερης περιοχής Αιδηψού.
30) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η 'Ενωση Πλοιοκτητών Ρυμουλκών και Ναυαγωσωστικών Πλοίων αναφέρεται στην προμήθεια πυροσβεστικού διασωστικού πλοίου ανοικτής θαλάσσης.
31) Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Πλατυκάμπου Λάρισας ζητεί την καταβολή αποζημιώσεων στους πληγέντες από πρόσφατες θεομηνίες αγρότες της περιοχής του.
32) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία η 'Ενωση Αγροτικών Συνεταιρισμών Λέσβου ζητεί τη διάθεση της ελαιοπαραγωγής της Λέσβου της ελαιοκομικής περιόδου 1996-1997.
33) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα Εφημερίδας αναφορικά με το αίτημα της ολοκλήρωσης των οδικών έργων στο Εθνικό Οδικό Δύκτυο Λιβαδειάς-Θηβών λόγω της επικινδυνότητάς του.
34) Ο Βουλευτής Θεσσαλονίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι εργαζόμενοι με συμβάσεις εργαζομένων Εορδαίας στο Δικαστήριο Θεσσαλονίκης ζητούν την επίλυση των εργασιακών προβλημάτων τους.
35) Ο Βουλευτής Θεσσαλονίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Ομοσπονδία Βιοτεχνικών Σωματείων Θεσσαλονίκης ζητεί την επίλυση των προβλημάτων του κλάδου της.
36) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι εργαζόμενοι στο Κέντρο Παιδικής Μέριμνας Θηλέων Λάρισας ζητεί τη διατήρηση της λειτουργίας του ανωτέρου κέντρου.
37) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία τα Σωματεία Συνταξιούχων-Επιδοματούχων ΙΚΑ Αθήνας-Πειραιά και Περιχώρων και πρώην ΕΑΣ ΤΕΑΜ-ΙΚΑ καταγγέλλουν την επίθεση που δέχτηκαν οι εργαζόμενοι απο τα ΜΑΤ στην απεργιακή διαδήλωση της 27ης -5-98.
38) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία νηπιαγωγοί-δάσκαλοι και καθηγητές που εργάζονται σαν αναπληρωτές εκπαιδευτικοί στα δυσπρόσιτα μέρη της χώρας επισημαίνουν τα προβλήματα που τους δημιουργεί ο γνωστός διαγωνισμός του ΑΣΕΠ.
39) Οι Βουλευτές κύριοι ΣΤΡΑΤΗΣ ΚΟΡΑΚΑΣ, ΔΗΜΗΤΡΙΟΣ ΚΩΣΤΟΠΟΥΛΟΣ, ΠΑΝΑΓΙΩΤΗΣ ΣΓΟΥΡΙΔΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύλλογος Πλοιάρχων Σπογγαλιέων Καλύμνου Ν.Δωδεκανήσου ζητεί να καλύπτει ο Οίκος Ναύτου τα έξοδα του θαλάμου αποσυμπίεσης, στην περίπτωση που ο δύτης σφουγγαράς πάθει τη νόσο των δυτών.
40) Οι Βουλευτές ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι Συνταξιουχικές Οργανώσεις Ελλάδας, καταγγέλλουν την επίθεση των ΜΑΤ ενάντια στους απεργούς εργαζόμενους της Ιονικής.
41) Ο Σύλλογος Υπαλλήλων ΠΙΚΠΑ, το Σωματείο Διαχειριστών των Παιδικών Σταθμών, ο Σύνδεσμος Συνταξιούχων Αθηνών και οι Συνδικαλιστές στο χώρο της πρόνοιας, με ψήφισμα το οποίο κατέθεσαν στον κύριο Πρόεδρο της Βουλής των Ελλήνων, ζητούν την απόσυρση του Σχεδίου Νόμου για την πρόνοια.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5571/17-3-98 ερώτηση δόθηκε με το υπ'αριθμ. 26/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5571/17-3-98 που κατέθεσε ο Βουλευτής κ. Μ. ΚΕΦΑΛΟΓΙΑΝΝΗΣ, σας γνωρίζουμε ότι το λαθρομετανάστευσης και της παράνομης απασχόλησης αλλοδαπών μας απασχολεί σοβαρά και για την προστασία των δικαιωμάτων του εργατικού δυναμικού της χώρας μας και των εθνικών μας συμφερόντων εξαντλούμε όλα τα νόμιμα μέσα.
Για το σκοπό αυτό θεσπίσθηκαν και οι διατάξεις των Π.Δ. 358/97 και 359/97, σύμφωνα με τις οποίες αλλοδαποί που 
 

 



Σελίδα 10055 
δεν είναι υπήκοοι των Κρατών - Μελών της Ευρωπαϊκής 'Ενωσης και εισήλθαν στη χώρα μας χωρίς να πληρούν τις νόμιμες προϋποθέσεις εισόδου, παραμονής και απασχόλησης μέχρι τη δημοσίευση των ανωτέρω Π.Δ., μπορούν, εφόσον το επιθυμούν, να νομιμοποιηθούν υπό τις προϋποθέσεις των διατάξεων που αναφέρονται σ' αυτά και μέσα σε προθεσμία πέντε μηνών (1-1-1998 έως 31-5-1998), η οποία μπορεί να παραταθεί για δύο ακόμη μήνες με απόφαση του κ. Υπουργού Εργασίας και Κοινωνικών Ασφαλίσεων.
Επισημαίνεται ότι όσο διαρκεί η ανωτέρω προθεσμία δεν εφαρμόζονται για τους αλλοδαπούς που έχουν εκδηλώσει την επιθυμία να νομιμοποιηθούν οι διατάξεις του άρθρου 33 του ν.1975/1991 (Ποινικές - Διοικητικές Κυρώσεις).
Αυτονόητο πάντως είναι ότι όσοι αλλοδαποί διαπράττουν ποινικά κολάσιμες πράξεις συλλαμβάνονται και παραπέμπονται στη δικαιοσύνη. Επίσης και όσοι από τους λαθρομετανάστες διαμένουν και εργάζονται παράνομα στη χώρα μας συλλαμβάνονται και απομακρύνονται από αυτή.
Το όλο θέμα παρακολουθείται με αμείωτο ενδιαφέρον και την επιβαλλόμενη σοβαρότητα.
Ο Υπουργός
ΓΕΩΡΓΙΟΣ ΡΩΜΑΙΟΣ"
2. Στην με αριθμό 5593/17-3-98 ερώτηση δόθηκε με το υπ'αριθμ. 1839/9-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5593/17-3-98 που κατατέθηκε στη Βουλή των Ελλήνων από το Βουλευτή κ. Αθ. Γιαννόπουλο σας γνωρίζουμε τα εξής:
1. Στο Ιnternet δεν καταχωρήθηκε σελίδα με ολοκληρωμένες πληροφορίες για το Δήμο Αμφίκλειας (έχουν γραφτεί μόνο τα τηλέφωνα) διότι δεν στάλθηκε τίποτε σχετικό από το Δήμο αυτόν παρά τις επανειλημμένες γνωστοποιήσεις του Διευθυντή του Χιονοδρομικού Κέντρου Παρνασσού προς το Δήμαρχο. Η παράλειψη δεν περιέχει καμία σκοπιμότητα. Εφόσον σταλεί το σχετικό φυλλάδιο πληροφοριών του δήμου θα καταγραφεί στη σελίδα που υπάρχει για την Αμφίκλεια.
2. Οι προσλήψεις εποχιακού προσωπικού στο Χιονοδρομικό Κέντρο Παρνασσού έγιναν σύμφωνα με το ν.219Ο/94 και τις οδηγίες του ΑΣΕΠ και όπου διαπιστώθηκε παράβαση κινήθηκαν αμέσως οι νόμιμες διαδικασίες.
Η Υπουργός
ΒΑΣΩ ΠΑΠΑΝΔΡΕΟΥ"
3. Στις με αριθμό 5594/17-3-98, 5670/18-3-98 ερωτήσεις δόθηκε με το υπ'αριθμ. 946/8-4-98 έγγραφο από τον Υπουργό Γεωργίας η ακόλουθη απάντηση:
"Aπαντώντας στις ερωτήσεις 5594/17-3-98, 5670/18-3-98 που κατέθεσαν οι Βουλευτές κύριοι Στ. Κ. Δήμας και Θ. Π. Δαβάκης σας πληροφορουμε τα εξής: 
Η πριμοδότηση επιλέξιμων προβατινών- αιγών χορηγείται για κάλυψη της απώλειας εισοδήματος των παραγωγών προβείου και αιγείου κρέατος στη διάρκεια μιας εμπορικής περιόδου. Ο υπολογισμός του ύψους της εν λόγω πριμοδότησης στηρίζεται στη διαφορά ανάμεσα στην τιμή βάσης και στη Μέση Σταθμισμένη τιμή παραγωγού πρόβειου κρέατος. Η Ελλάδα, συμμετέχει στη διαμόρφωση της εν λόγω τιμής κατά 7%.
Η Μέση Κοινοτική Τιμή παραγωγού αυξήθηκε το 1996 σε σχέση με το 1995 κατά 15,8%, και το 1997 με σχέση με το 1995 κατά 19,6% μετά από μια περίοδο συνεχούς πτώσης, λόγω της αύξησης της ζήτησης πρόβειου κρέατος, ως συνέπεια της κρίσης στον τομέα βοείου κρέατος, με αποτέλεσμα τη μείωση του ύψους της πριμοδότησης. 
Η τιμή παραγωγού πρόβειου κρέατος στην Ελλάδα αν και σημείωσε στο παραπάνω διάστημα μικρότερη αύξηση από του μέσου Κοινοτικού όρου ήταν και εξακολουθεί να παραμένει υψηλότερη από την μέση κοινοτική τιμή. 
Εκτός όμως από την βασική ενίσχυση, που χορηγείται στα πλαίσια της κοινής Οργάνωσης Αγοράς προβείου και αιγείου κρέατος, στους παραγωγούς των ορεινών και μειονεκτικών περιοχών (84% του συνόλου των επιλέξιμων ζώων της χώρας) καταβάλλεται επί πλέον και η ειδική ενίσχυση, η οποία είναι σταθερή. Η τελευταία, με απόφαση του Συμβουλίου Υπουργών Γεωργίας,αυξάνεται από την εμπορική περίοδο 1998 κατά 30% για τους παραγωγούς ελαφρών αρνιών (96% συνόλου) και αιγοτρόφους, δηλαδή για το 80% του συνολικού αριθμού επιλέξιμων προβατινών - αιγών της χώρας. 
Το Υπουογείο Γεωργίας, εκτός των μέτρων που προτείνει σε κοινοτικό επίπεδο, όπως αύξηση της τιμής βάσης, μείωση-κατάργηση του σταθεροποιητικού συντελεστή κ.α, εφαρμόζει προγράμματα βελτίωσης-εκσυγχρονισμρύ της Ελληνικής προβατοτροφίας -αιγοτροφίας, ώστε να μειωθεί το κόστος παραγωγής και να βελτιωθεί η ποιότητα των προϊόντων με στόχους την αύξηση της ανταγωνιστικότητας και την βελτίωση του εισοδήματος των παραγωγών. 
Με τα προγράμματα αυτά, ενισχύονται όλες οι δραστηριότητες του κλάδου,όπως γενετική βελτίωση ζώων, ίδρυση -βελτίωση -επέκταση εκμεταλλεύσεων -χορήγηση της εξισωτικής αποζημίωσης καθώς και ενίσχυση στην παραγωγή ζωοτροφών -βελτίωση βοσκοτόπων (Καν. 950/97 ΕΚ) εμπορία-μεταποίηση-τυποποίηση προϊόντων (τομεακό γάλακτος-κρέατος βάσει Καν. (ΕΟΚ) 866/90) μετεγκατάσταση κτηνοτροφικών εκμεταλλεύσεων για λόγους προστασίας περιβάλλοντος και κατασκευή εγκαταστάσεων επεξεργασίας αποβλήτων, πρόγραμμα ΙNΤΕRRΕG ΙΙ για προμήθεια και εγκατάσταση δεξαμενών πρόψυξης γάλακτος,κυρίως αιγοπρόβειου σε 23 παραμεθόριους νομούς της χώρας και προμήθεια βυτίων μεταφοράς γάλακτος, παραγωγή προϊόντων προστατευομένης ονομασίας Προέλευσης (ΠΟΠ) μέτρα για νέους γεωργούς επί πλέον Καν. 950/97 (ν. 2520/91) και στα πλαίσια της συζήτησης τροποποίησης Καν(ΕΟΚ) 2092/97 για παραγωγή βιολογικών προϊόντων ζωικής προέλευσης καταβάλλεται κάθε προσπάθεια ώστε μέτρα του εν λόγω κανονισμού να ανταποκρίνονται στις Ελληνικές συνθήκες παραγωγής.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
4. Στην με αριθμό 5595/17-3-98 ερώτηση δόθηκε με το υπ'αριθμ. 679/6-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5595/17-3-98 ερώτησης της Βουλευτού κ. Φάνης Πάλλη-Πετραλιά, σας πληροφορούμε ότι τα οικονομικά δεδομένα του Ο.Δ.Ι.Ε. κατά την χρήση 1991-96 ήταν αρνητικά και είχαν ως αποτέλεσμα να επιβαρύνεται ο φορολογούμενος πολίτης.
Με συνετή διοίκηση και διαχείριση, με περιορισμό του κόστους και ταυτόχρονα με άνοδο της αξιοπιστίας του στοιχήματος, το έτος 1997 κατορθώσαμε να έχουμε μια κερδοφόρα χρήση γεγονός που επαναλαμβάνεται.
Θα πρέπει να σημειωθεί ότι το 1997 έγινε μεγάλη προσπάθεια εκσυγχρονισμού του ιπποδρόμου και ένας απηρχαιωμένος Οργανισμός που το στοίχημα γινόταν με τα χέρια, απέκτησε μηχανογραφικό σύστημα, (TOTALIZATOR) μέσω του οποίου μπορεί να έχει αξιοπιστία το ιπποδρομιακό στοίχημα, να προσελκύσει τους Φίλιππους και να αυξήσει τα έσοδα.
Ταυτόχρονα όμως επιβάλλεται να περιορισθούν οι λειτουργικές δαπάνες, δεδομένου ότι δεν απαιτούνται για ευκαιριακή απασχόληση περισσότεροι από 500 εργαζόμενοι.
Η σταδιακή απομάκρυνση ευκαιριακά απασχολουμένων στον Ιππόδρομο, βάσει κριτηρίων, τα οποία αποφάσισε ο Οργανισμός εφαρμόζεται κανονικά. Στα κριτήρια αυτά προτάσσονται κυρίως τα κοινωνικά, τα ηλικιακά, η προϋπηρεσία καθώς και οι ειδικές γνώσεις, γιατί το νέο μηχανογραφικό σύστημα απαιτεί εργαζόμενους και ευκαιριακής απασχόλησης με εξειδικευμένα προσόντα.
Σε ότι αφορά άτομα με ειδικές ανάγκες σας ενημερώνουμε ότι δεν έγινε καμία απόλυση εργαζόμενου αυτής της κατηγορίας.
'Οπως επίσης δεν έγινε καμία νέα πρόσληψη.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
 

 



Σελίδα 10056 
5. Στην με αριθμό 5604/17-3-98 ερώτηση δόθηκε με το υπ'αριθμ. 730/10-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5604/17-3-98 που κατέθεσε στη Βουλή, ο Βουλευτής κ. Νίκος Κατσαρός, παρακαλούμε να πληροφορήσετε τον κ. Βουλευτή σύμφωνα με τα στοιχεία της Ειδικής Υπηρεσίας Δημ. 'Εργων Πάτρας - Αθήνας - Θεσσαλονίκης - Εύζωνοι (ΕΥΔΕ/ΠΑΘΕ) τα εξής:
1. α) Για τα ακίνητα των οποίων η κηρυχθείσα απαλλοτρίωση ακυρώθηκε δικαστικά (Σ.τ.Ε.) λόγω έλλειψης της έγκρισης των όρων περιβαλλοντικών επιπτώσεων έχει ολοκληρωθεί η κατάρτιση των σχετικών κτηματολογικών στοιχείων, και υπολογίζεται ότι εντός των επομένων εβδομάδων θα επανακηρυχθεί η απαλλοτρίωσή τους.
β) Για την κατάληψη των ακινήτων, έχουν καταβληθεί αποζημιώσεις μέσω της διαδικασίας της επίταξης μέχρι το Μάϊο του έτους 1997.
2. Για τα ακίνητα των οποίων η απαλλοτρίωση έχει ανακληθεί αυτοδίκαια, λόγω παρέλευσης της 18μηνης προθεσμίας, η αρμόδια Υπηρεσία του Υπουργείου μας έχει συντάξει εκ νέου τα κτηματολογικά στοιχεία, για την επανακήρυξη της απαλλοτρίωσης των ακινήτων στα τμήματα αυτά που απαιτούνται για την κατασκευή του έργου.
Η παρέλευση του 18μηνου έγινε επειδή τροποποιήθηκε η μελέτη του έργου και τα ακίνητα αυτά δεν απαιτούνται για την εκτέλεση του έργου με αποτέλεσμα να ζητηθεί η εξαίρεσή τους από την παρακατάθεση της αποζημίωσης.
Εν συνεχεία κάποια τμήματα ορισμένων ακινήτων από τα παραπάνω καταλήφθησαν ύστερα από περαιτέρω μικροτροποποιήσεις της σχετικής μελέτης του έργου.
'Ετσι η αρμόδια Υπηρεσία συνέταξε ανακλητικά κτηματολόγια για τμήματα που οριστικά απελευθερώνονται από την ανάγκη απαλλοτρίωσης, προκειμένου να διαχωρισθούν τα τμήματα εκείνα που είχαν καταληφθεί και στη συνέχεια να παρακατατεθεί η αποζημίωσή τους με βάση τις καθορισμένες τιμές μονάδος που ίσχυαν για ολόκληρη την απαλλοτρίωση, πλην όμως παρήλθε το 18μηνο.
Επήλθε αυτοδίκαιη ανάκληση και συνεπώς δεν μπορούσε να προχωρήσει μερική ανάκληση απαλλοτρίωσης των τμημάτων που δεν απαιτούντο και να προχωρήσει η συντέλεση της απαλλοτρίωσης στα τμήματα που είχαν καταληφθεί.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
6. Στην με αριθμό 5605/17-3-98 ερώτηση δόθηκε με το υπ'αριθμ. 731/10-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5605/17-3-98 που κατέθεσε στη Βουλή, ο Βουλευτής κ. Νίκος Κατσαρός, παρακαλούμε να πληροφορήσετε τον κ. Βουλευτή ότι η καταβολή των αποζημιώσεων των επιτασσομένων ακινήτων για την κατασκευή δημοσίων έργων αρμοδιότητας του ΥΠΕΧΩΔΕ γίνεται από τις Υπηρεσίες όπου εκτελούνται τα έργα.
Κατά το παρελθόν για παρόμοια φαινόμενα που είχαν παρατηρηθεί και αφορούσαν το Υπουργείο μας, έγιναν οι ανάλογες συστάσεις προς τους υπαλλήλους του.
Παρακαλούμε όπως ο κ. Βουλευτής συγκεκριμενοποιήσει της καταγγελίες του και το ΥΠΕΧΩΔΕ έχει την πρόθεση να τις ερευνήσει για την εξάλειψη των μεμονομένων αυτών φαινομένων.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
7. Στην με αριθμό 5605/17-3-98 ερώτηση δόθηκε με το υπ'αριθμ. 2225/9-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 17-3-98 εγγράφου σας με το οποίο μας διαβιβάσθηκε η 5605/17-3-98 ερώτηση που κατατέθηκε στη Βουλή από τον Αντιπρόεδρο αυτής Βουλευτή Νικόλαο Κατσαρό, σας γνωρίζουμε τα εξής:
Η παραπάνω ερώτηση αναφέρεται στις αποζημιώσεις που καταβάλλονται από το Δημόσιο για επικείμενα ακινήτων που απαλλοτριώνονται για σκοπούς δημόσιας ωφέλειας και στη συνέχεια επιτάσσονται από αυτό, σε εφαρμογή των διατάξεων του ν. 2052/1992 (παραγρ. 20, εδάφ. α', του άρθρου 6). 
Για το παραπάνω ζήτημα το Τμήμα Απαλλοτριώσεων του Υπουργείου Οικονομικών με το 1066370/4569/0010/Ν/21360/ 10-11-97 έγγραφο του έχει ζητήσει από το Γραφείο Νομικού Συμβούλου ιδίου Υπουργείου να γνωμοδοτήσει, μεταξύ άλλων, αν η εκτίμηση της αξίας των ακινήτων που έχουν επιταχθεί πρέπει να αναφέρεται στη στέρηση της χρήσης του ακινήτου (απώλεια εισοδήματος) ή στην πραγματική αξία αυτού και αναμένει την έκδοση σχετικής γνωμοδότησης.
Στο παρόν επισυνάπτεται επικυρωμένο φωτοαντίγραφο του εν λόγω εγγράφου για ενημέρωσή σας.
Ο Υφυπουργός
ΓΕΩΡΓΙΟΣ ΔΡΥΣ"
8. Στην με αριθμό 5606/17-3-98 ερώτηση δόθηκε με το υπ'αριθμ. 947/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5606/17-3-98 που κατέθεσε ο Βουλευτής κ. Γ. Κεφαλογιάννης, σας πληροφορούμε τα εξής:
Σύμφωνα με τον Κανονισμό 3887/92 που διέπει τις λεπτομέρειες εφαρμογής των δραστηριοτήτων πριμοδοτήσεων του τομέα Ζώα του Ολοκληρωμένου Συστήματος Διαχ/σης και Ελέχγου και σύμφωνα με τη διϋπουργική απόφαση αριθ. 366571/1996 όπως και την αριθ. 321477/26-6-97 που αντικατέστησε την προηγούμενη, το ελάχιστο ποσοστό διεξαγομένων επιτοπίων ελέγχων, για την διαπίστωση της ακρίβειας των δηλωθέντων από τους παραγωγούς στοιχείων στις αιτήσεις τους, είναι 10% στις αιτήσεις κάθε κοινότητας. Η δειγματοληψία διαμορφώνεται από παράγοντες επικινδυνότητας που ορίζονται στον ως άνω κανονισμό, και τις κατ' έτος εκδιδόμενες εγκυκλίους. Σύμφωνα με τον Κανονισμό 1663/95 η ΓΕΝ. ΔΙΔΑΓΕΠ ως οργανισμός πληρωμής, προβαίνει στην έγκριση της πληρωμής μόνο μετά την διενέργεια επαρκών ελέγχων για την εξακρίβωση της συμμόρφωσης των αιτούντων με τον κοινοτικό κανονισμό που διέπει το μέτρο (3886/92).
Κατά συνέπεια η ΓΕΝ. ΔΙΔΑΓΕΠ δεν είναι δυνατόν να εγκρίνει πληρωμές στους νομούς που δήλωσαν ότι δεν έχουν διεξάγει επιτόπιους ελέγχους τουλάχιστον στο 40% των αιτήσεων κάθε κοινότητας.
Για την περίοδο 1998 και τις επόμενες έχουν ληφθεί όλα τα απαραίτητα μέτρα ώστε να διεξαχθούν αυξημένοι επιτόπιοι έλεγχοι και να μην παρουσιασθούν εκ νέου τα παραπάνω φαινόμενα.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
9. Στην με αριθμό 5609/17-3-98 ερώτηση δόθηκε με το υπ'αριθμ. 9950/9-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 5609/17-3-1998 που κατέθεσε στη Βουλή ο Βουλευτής κ. Θεοφάνης Δημοσχάκης, η οποία αναφέρεται στις ζημιές που προκλήθηκαν από χιονοπτώσεις στο νομό 'Εβρου, σας πληροφορούμε τα εξής:
Μετά από επικοινωνία της Γενικής Γραμματείας Πολιτικής Προστασίας με τη Νομαρχιακή Αυτοδιοίκηση 'Εβρου προέκυψε ότι πράγματι κατά τις χιονοπτώσεις της 11, 12 και 13 Μαρτίου 1998 στο Νομό 'Εβρου συνέβησαν διακοπές της ηλεκτροδότησης. Δεν υπεβλήθη όμως κανένα έγγραφο αίτημα στην αρμόδια Νομαρχιακή Αυτοδιοίκηση για αποκατάσταση ζημιών σε ευπαθή προϊόντα που αλλοιώθηκαν.
Σημειώνεται ότι, η Νομαρχιακή Αυτοδιοίκηση ήταν έτοιμη να αντιμετωπίσει τυχόν αιτήματα αφού μόλις λίγες ημέρες πριν από τη χιονόπτωση είχε συστήσει πρωτοβάθμιες επιτροπές 
 

 



Σελίδα 10057 
εκτίμησης ζημιών λόγω των πλημμυρών της 18-2-1998, στην ίδια περιοχή.
Μετά όμως την παρέλευση τόσων ημερών από τη διακοπή της ηλεκτροδότησης είναι αδύνατη η εκτίμηση της αλλοίωσης των τροφίμων, που θα έχουν άλλωστε πεταχτεί. Παρ'όλα αυτά προτείνεται η έγγραφη αναφορά στις τοπικές υπηρεσίες των επωνυμιών των επιχειρήσεων που υπέστησαν ζημιές, για διερεύνηση του θέματος.
Ο Υφυπουργός
ΣΤΑΥΡΟΣ ΜΠΕΝΟΣ"
10. Στην με αριθμό 5610/17-3-98 ερώτηση δόθηκε με το υπ'αριθμ. 6190/10-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση με αριθμό 5610/17-3-98 του Βουλευτή κ. Σάββα Τσιτουρίδη, σας γνωστοποιούμε τα ακόλουθα:
Το Υπουργείο Ανάπτυξης, στα πλαίσια των αρμοδιοτήτων του, παρακολουθεί καθημερινά την αγορά για την αντιμετώπιση τυχόν φαινομένων οποιασδήποτε μορφής παραπλάνησης του καταναλωτικού κοινού και τη διατήρηση των τιμών των αγαθών σε ομαλά επίπεδα.
Ειδικά για τις τιμές των υγρών καυσίμων, σημειώνεται ότι αυτές από το 1992 διαμορφώνονται ελεύθερα από όλους τους διακινητές με βάση τους κανόνες του υγιούς ανταγωνισμού και η αναπροσαρμογή τους εξαρτάται από τις τιμές πώλησης του είδους από τα Ελληνικά Διϋλιστήρια.
Με βάση τις τρέχουσες συμβάσεις που έχουν τα Διϋλιστήρια της χώρας με τις εταιρίες εμπορίας, κάθε εβδομάδα γίνεται υπολογισμός της τιμής των καυσίμων με βάση τις διεθνείς τιμές και την ισοτιμία δραχμής/δολλαρίου. Με τον τρόπο αυτό οποιαδήποτε μεταβολή είτε των διεθνών τιμών είτε της ισοτιμίας αντανακλάται στις εβδομαδιαίες τιμές.
Με την ίδια λογική κάθε φορά που πραγματοποιείται μείωση των διεθνών τιμών και της ισοτιμίας, μέσω της εβδομαδιαίας τιμής, η διαφοροποίηση μεταφέρεται αμέσως στην αγορά. Δηλαδή η μεθοδολογία αποτίμησης δεν λαμβάνει υπόψη την αξία των αποθεμάτων αλλά τις τρέχουσες τιμές.
Τα υφιστάμενα αποθέματα ασφαλείας ύψους 90 ημερών κατανάλωσης δηλ. περίπου 2,5 εκ. τόνοι που τηρούνται με βάση την οδηγία της Ε.Ε. 68/414 όπως τροποποιήθηκε με την 72/425 σε καμμία περίπτωση δεν ρευστοποιούνται αλλά διατηρούνται σταθερά για την κάλυψη των αναγκών της χώρας σε περίπτωση κρίσεως.
Σε ότι αφορά την ανακοίνωση των ενδεικτικών τιμών νωρίτερα κατά δύο ημέρες, στην συγκεκριμένη περίπτωση, αυτή έγινε προκειμένου να αποφευχθούν τυχόν προβλήματα στην ομαλή διακίνηση των προϊόντων αυτών στην αγορά.
Τέλος, σημειώνεται ότι οι τιμές των υγρών καυσίμων για τον καταναλωτή αυτήν τη περίοδο, έναντι της αντίστοιχης περσινής, διαμορφώνονται σε επίπεδα μικρότερα κατά δέκα (10) δρχ. περίπου, ανά λίτρο.
Η Υπουργός
ΒΑΣΩ ΠΑΠΑΝΔΡΕΟΥ"
11. Στην με αριθμό 5619/17-3-98 ερώτηση δόθηκε με το υπ' αριθμ. 1390/9-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5619/17.3.98 που κατατέθηκε στη Βουλή των Ελλήνων από το βουλευτή κ. Ν. Τσιαρτσιώνη, σας γνωρίζουμε τα εξής:
1. Δεν είναι αληθές ότι το ελληνικό πακέτο επιβαρύνεται με φόρους, που δεν έχει επιβάλει καμία ανταγωνίστρια χώρα (και δη κοινοτική όπως π.χ. Ισπανία, Πορτογαλία, Ιταλία) και ότι το 40% του κόστους του αφορά άμεσα και έμμεσα κρατικά έξοδα.
2. Η Ελλάδα όπως και όλες οι κοινοτικές χώρες, έχει αυξημένες επιβαρύνσεις απέναντι σε μη κοινοτικές, (π.χ. Φ.Π.Α, κόστος Ευρωπαϊκής ενοποίησης, αυξημένο συγκριτικά κόστος ζωής). 'Ομως, προκειμένου να στηριχθεί ο τουρισμός η Ελλάδα διατηρεί το συντελεστή του Φ.Π.Α επί των αγαθών και των υπηρεσιών των ξενοδοχείων και κέντρων Εστίασης και Αναψυχής σε χαμηλά επίπεδα (συντελεστής 8% με εξαίρεση τα οινοπνευματώδη ποτά) πράγμα που δε συμβαίνει σε όλες τις χώρες της Ε.Ε. και δη τις ανταγωνίστριες και συνιστά συγκριτικό πλεονέκτημα.
3. Με το σπατόσημο ολοκληρώνονται σημαντικότατα έργα σε όλα τα αεροδρόμια της θεσσαλονίκης, των Χανίων, της Κέρκυρας, της Ρόδου, του Ηρακλείου κλπ. για τα οποία έχουμε ήδη κολακευτικά σχόλια από τους τουριστικούς παράγοντες των ξένων αγορών. Πάντως, η γενική επιβάρυνση των πτήσεων στα ελληνικά αεροδρόμια είναι σημαντικά χαμηλότερης εκείνης των λοιπών Ευρωπαϊκών ή και εκτός Ευρώπης αεροδρομίων, (π.χ. για Airbus 310 μέση επιβάρυνση Ελλάδας 326$, Κύπρου 706$, Ισραήλ 1408$, Ιταλίας 963$, Τυνησίας 990$ κ.οκ) και το ίδιο ισχύει και για άλλους τύπους αεροσκαφών.
4. Τέλος, σημειώνουμε ότι, με βάση τα στοιχεία των κρατήσεων από τις κύριες τουριστικές αγορές, η αναμενόμενη (πριν την αναπροσαρμογή της δραχμής) αύξηση της τουριστικής κίνησης ήταν μεγαλύτερη του 10% και ήδη λόγω της αναπροσαρμογής θα έχει περαιτέρω αύξηση.
Η Υπουργός
ΒΑΣΩ ΠΑΠΑΝΔΡΕΟΥ"
12. Στην με αριθμό 5620/17-3-98 ερώτηση δόθηκε με το υπ' αριθμ. 1080/9-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5620/17-3-98 που κατέθεσε στη Βουλή ο Βουλευτής κ. Ν. Τσιαρτσιώνης σχετικά με δανεισμό των ΗΣΑΠ για επενδυτικές ανάγκες κλπ., σας πληροφορούμε τα παρακάτω:
Η χρηματοδότηση των λειτουργικών και επενδυτικών αναγκών των Ηλεκτρικών Σιδηροδρόμων Αθηνών-Πειραιώς Α.Ε., από άλλες πηγές, πλην δανεισμού, αποτελεί πάγιο αίτημα της εταιρείας.
Ο εκσυγχρονισμός των ΗΣΑΠ θα συνεχιστεί και σύντομα θα κατατεθεί νομοσχέδιο που θα εξασφαλίζει την χρηματοοικονομική εξυγίανση των Οργανισμών που αποτελούν το Σύστημα Αστικών Συγκοινωνιών.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
13. Στην με αριθμό 5621/17-3-98 ερώτηση δόθηκε με το υπ' αριθμ. 536/8-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Αναφερόμενοι στο Α.Π. 5621/17-3-98 έγγραφό σας, με το οποίο μας διαβιβάσατε την ανωτέρω ερώτηση των Βουλευτών της Ν.Δ. κυρίων Θ. Λεονταρίδη, Κ. Καραμηνά, Γ. Καρασμάνη και Ν. Τσιαρτσώνη σας γνωρίζουμε ότι:
1. Η Διεύθυνση Γενικής Επιθεώρησης Τραπεζών της Τράπεζας της Ελλάδος, διενήργησε με επιθεωρητή της, επιτόπιο έρευνα για το συγκεκριμένο θέμα, στα στοιχεία που τηρούνται στο Κατάστημα Πατησίων της Εμπορικής Τράπεζας, από τον οποίο διεπιστώθησαν τα εξής:
α) Την 14-1-94 το Κατάστημα Πατησίων (002) της EΜ.Τ.Ε., προέβη στην έκδοση της Νο 5762002 Εγγυητικής Επιστολής, ύψους δρχ. 66.444 εκατ. υπέρ του Γεωργίου Νικολαϊδη, ο οποίος ήταν φορέας της εταιρείας με την επωνυμία "ΞΥΛΟΠΛΑΣΤ" Α.Ε. πιστούχου του Καταστήματος.
β) Με την ως άνω E/E, η Τράπεζα παρέσχε την εγγύησή της προς την Τράπεζα "ΕΥΡΩΕΠEΝΔΥΤΙΚΗ", ( η οποία ήταν κυρία ανάδοχος στην αύξηση του Μετοχικού Κεφαλαίου της εταιρείας "ΤΕΧΝΙΚΗ EΤΑΙΡEΙΑ ΒΟΛΟΥ") υπέρ του κ. Γεωργίου Νικολαϊδη για την συμμετοχή του στην αύξηση του μετοχικού κεφαλαίου της ανωτέρω επιχειρήσεως. Σημειώνεται ότι το ποσό της Δημόσιας Eγγραφής είχε ορισθεί στο ύψος των δρχ. 2,76 δισ. και υπερκαλύφθηκε, σύμφωνα με τα υπάρχοντα στοιχεία, κατά 45.512 φορές.
γ) Η εν λόγω Ε/Ε εξεδόθη την 14-1-94, δηλαδή πριν από 
 

 



Σελίδα 10058 
την απόφαση της Επιτροπής Κεφαλαιαγοράς, σύμφωνα με την οποία απηγορεύθη η έκδοση παρομοίων εγγυητικών επιστολών για συμμετοχή σε αυξήσεις κεφαλαίου μέσω δημόσιας εγγραφής.
δ) Το Κατάστημα δεν έλαβε κάλυμμα για την έκδοση της ανωτέρω E/Ε.
'Οπως διεπιστώθη, η συγκεκριμένη E/Ε ευρίσκεται ακυρωμένη στο αρχείο του Καταστήματος και αναφέρεται στο αντίστοιχο μητρώο των E/Ε. Η πρακτική αυτή ακολουθείτο τότε από όλες τις τράπεζες που λειτουργούσαν στην Eλλάδα γιατί η έκδοση εγγυητικών επιστολών τέτοιου ύψους, για το συγκεκριμένο σκοπό και μόνο, χωρίς κανένα απολύτως πιστωτικό ή άλλο κίνδυνο και με παρακράτηση του σώματος των εγγυητικών επιστολών από τις εκδότριες τράπεζες, αποτελούσε μία καλή και ασφαλή πηγή είσπραξης προμηθειών. Σημειώνουμε επίσης ότι η πρακτική αυτή σταμάτησε με σχετική οδηγία της Eπιτροπής Κεφαλαιαγοράς προς την 'Eνωση Ελληνικών Τραπεζών της 26-8-94.
2. Η Eμπορική Τράπεζα, σε απάντηση της με Α.Π. Φ.7Ο64Ο/Ζ-12/1-ιστ' από 28-1-1998 επιστολής της ελληνικής Αστυνομίας, διενεργούσης προανάκριση κατά παραγγελία της Εισαγγελίας Πλημμελειοδικών Αθηνών, επιβεβαίωσε επί λέξει τα εξής:
"Επί πλέον προς υποβοήθηση του έργου σας, σας γνωρίζουμε ότι η Τράπεζά μας (Κατάστημα Πατησίων) την 14-1-1994 εξέδωσε προς την EΥΡΩEΠΕΝΔΥΤΙΚΗ ΤΡΑΠΕΖΑ (ΟΘΩΝΟΣ 8- ΑΘΗΝΑ) εγγυητική επιστολή ποσού δρχ. 66.444.000.000, Για τη συμμετοχή στον διαγωνισμό που θα διενεργείτο την 15-1-1994 για συμμετοχή σε αύξηση μετοχικού κεφαλαίου της εταιρείας ΤΕΒ εισηγμένης στο Χρηματιστήριο. Το ΣΩΜΑ της πιο πάνω εγγυητικής επιστολής δεν παρεδόθη στον κ. Νικολαϊδη και ακυρώθηκε από την Τράπεζά μας αμέσως μετά την ολοκλήρωση της διαδικασίας για την οποία εκδόθηκε και ευρίσκεται ακυρωμένη στα αρχεία της Τράπεζάς μας".
3. Με τη συγκεκριμένη εγγυητική ο κ. Νικολαϊδης κατέληξε να αποκτήσει 30 μετοχές της ΤΕΒ καταβάλλοντας το συνολικό ποσό των 75.000 δρχ.
4. Τέλος, σημειώνεται ότι, η έκδοσή της, με κανένα τρόπο δεν μπορεί να συνδεθεί με την υποτίμηση της δραχμής της 13-3-1998.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
14. Στην με αριθμό 5621/17-3-98 ερώτηση δόθηκε με το υπ' αριθμ. 8/6-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5621/17-3-98 που κατέθεσαν οι Βουλευτές κύριοι Θ. Λεονταρίδης, Κ. Καραμηνάς, Γ. Καρασμάνης και Ν. Τσιαρτσιώνης, σε ό,τι μας αφορά, σας γνωρίζουμε τα εξής:
Την 1-12-1997 από την Αικατερίνη Καλαθάκη και την 3-12-1997 από τον Νικόλαο Νικολαϊδη, δηλώθηκε στο Αστυνομικό Τμήμα Ανω Πατησίων εξαφάνιση των τέκνων τους Αθανασίας Καλαθάκη και Γεωργίου Νικολαϊδη, αντίστοιχα.
Η Υπηρεσία αυτή εκδήλωσε αμέσως όλες τις προβλεπόμενες, για την περίπτωση, ενέργειες (έκδοση γενικών αναζητήσεων, ενημέρωση όλων των αστυνομικών Υπηρεσιών και των αλλοδαπών αρμοδίων Αρχών) και προέβη για τον εντοπισμό τους σε επισταμένες έρευνες και αναζητήσεις, οι οποίες συνεχίζονται με αμείωτο ενδιαφέρον. Παράλληλα ζητήθηκε να καταχωρηθεί και σχετική αγγελία στα Δελτία Εγκληματολογικών Eρευνών. Eπίσης, από άτομα του οικογενειακού και φιλικού περιβάλλοντος των εξαφανισθέντων έλαβε μαρτυρικές καταθέσεις για τις συνθήκες εξαφάνισης, τις οποίες υπέβαλε στον Eισαγγελέα Πρωτοδικών Αθηνών την 9-12-1997.
Για το θέμα αυτό και επειδή από τον Νικολαϊδη Νικόλαο εκφράσθηκαν φόβοι για τη ζωή του εξαφανισθέντος υιού του, από το Τμήμα Αναζητήσεων της Διεύθυνσης Ασφαλείας Αττικής, κατόπιν της Α97/568Ο από 15-12-1997 παραγγελίας του ανωτέρω Εισαγγελέα, διενεργείται προκαταρκτική εξέταση.
Στα πλαίσια της διεθνούς αστυνομικής συνεργασίας, από την αναφερόμενη Υπηρεσία μας ζητήθηκε συνδρομή για τη διαλεύκανση της υπόθεσης αυτής μέσω της INTERPOL από τις αστυνομικές Αρχές Eυρωπαϊκών Χωρών, προς τις οποίες και διαβίβασε όλες τις σχετικές με αυτήν πληροφορίες.
Από τις μέχρι τούδε έρευνες προκύπτουν σοβαρές ενδείξεις ότι γνωστών στοιχείων ταυτότητας άτομο, που είχε κατά το παρελθόν οικονομική συνεργασία με τον Νικολαϊδη Γεώργιο, είναι αναμεμειγμένο στην υπόθεση αυτή. Το άτομο αυτό, εναντίον του οποίου εκκρεμεί και σωρεία καταδικαστικών αποφάσεων, διαφεύγει τη σύλληψη και αναζητείται τόσο στη χώρα μας όσο και διεθνώς μέσω της INTERPOL. Για το εν λόγω άτομο την 19-10-1994 χορηγήθηκε από Υπηρεσία μας προσωρινό δελτίο ταυτότητας, το οποίο ίσχυε μέχρι την 19-12-1994, κατά το διάστημα όμως αυτό δεν συνέτρεχε νόμιμος λόγος σύλληψής του.
Ο Υπουργός
ΓΕΩΡΓΙΟΣ ΡΩΜΑΙΟΣ
15. Στην με αριθμό 5622/17-3-98 ερώτηση δόθηκε με το υπ' αριθμ. 13088/10-4-98 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην 5622/17.3.98 ερώτηση που κατατέθηκε στη Βουλή από τους Βουλευτές κυρίους Νίκο Τσιαρτσιώνη, Γιώργο Καρασμανή και Θεόφιλο Λεονταρίδη, και σ' ότι αφορά την απόκτηση της ελληνικής Ιθαγένειας από Αλβανούς υπηκόους, σας πληροφορούμε ότι τα αιτήματα τόσο των Αλβανών υπηκόων όσο και όλων των άλλων αλλοδαπών εξετάζονται μόνο εφόσον πληρούν τις προϋποθέσεις που ορίζουν οι διατάξεις του κώδικα ελληνικής Ιθαγένειας.
Για το θέμα του δικαιώματος του εκλέγειν και εκλέγεσθαι των αλλοδαπών, σας πληροφορούμε ότι το δικαίωμα του εκλέγειν και εκλέγεσθαι στην Ελλάδα έχουν μόνο οι πολίτες της Ευρωπαϊκής 'Ενωσης στις εκλογές του Ευρωπαϊκού Κοινοβουλίου (Ν. 2196/1994 και Π.Δ.60/1994) και στις δημοτικές και κοινοτικές εκλογές (Π.Δ. 133/1997, όπως τροποποιήθηκε με το Π.Δ. 164/1997).
Ο Υπουργός
ΑΛΕΞΑΝΔΡΟΣ ΠΑΠΑΔΟΠΟΥΛΟΣ
16. Στην με αριθμό 5625/17-3-98 ερώτηση δόθηκε με το υπ' αριθμ. 227/7-4-98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σε απάντηση της ερώτησης 5625/17-3-98 των Βουλευτών κυρίων Θ. Λεονταρίδη, Γ. Καρασμάνη, Ν. Τσιαρτσιώνη και K. Καραμπίνα, σας γνωστοποιώ τα εξής:
Αρμόδια αρχή για τον έλεγχο της τήρησης της ραδιοτηλεοπτικής νομοθεσίας είναι, σύμφωνα με το νόμο (άρθρο 3 παρ. 1 ν. 1866/1989), το Εθνικό Συμβούλιο Ραδιοτηλεόρασης, ανεξάρτητη δημόσια αρχή, στην οποία και απέστειλα επιστολή - ερώτημα για την εξέταση του συγκεκριμένου θέματος (βλ. συνημ.).
Είναι αυτονόητο ότι όλοι οι τηλεοπτικοί σταθμοί οφείλουν να εφαρμόζουν τη συνταγματική διάταξη του άρθρου 15 παρ. 2 που αναφέρεται στην τήρηση των κανόνων της ποιότητας σύμφωνα με την κοινωνική αποστολή που τα μέσα μαζικής ενημέρωσης οφείλουν να υπηρετούν. Επίσης, άλλες διατάξεις που περιέχονται είτε στην ισχύουσα ραδιοτηλεοπτική νομοθεσία είτε στους κώδικες δεοντολογίας που έχει υιοθετήσει το Ε.Σ.Ρ. διαμορφώνουν ένα πλαίσιο κανόνων που προστατεύουν τον τηλεθεατή από τα προγράμματα με βλαπτικό περιεχόμενο κάθε είδους.
Τέλος, οφείλω να υπενθυμίσω ότι η καλύτερη άμυνα του τηλεθεατή απέναντι στην κακογουστιά και στο φθηνό θέαμα, που παρουσιάζεται καθημερινά στους τηλεοπτικούς μας δέκτες (έχω συχνά αναφερθεί στην "σκουπιδοτηλεόραση") είναι είτε 
 

 



Σελίδα 10059 
να επιλέξει άλλο κανάλι, είτε να κλείσει την τηλεόραση.
Ο Υπουργός
ΔΗΜΗΤΡΗΣ ΡΕΠΠΑΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
17. Στην με αριθμό 5627/17-3-98 ερώτηση δόθηκε με το υπ' αριθμ. 567/9-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σχετικά με την με Αριθμό Πρωτοκόλλου 5627/17-3-1998 ερώτηση των Βουλευτών κυρίων Θεόφιλου Λεονταρίδη, Νίκου Τσιαρτσιώνη και Γιώργου Καρασμάνη σας γνωρίζουμε τα εξής:
1. Την 13 Μαρτίου 1998 σημειώθηκε εκροή ποσού USD 500 εκατ. κατά την επίσημη συνεδρίαση fixing και USD 380 εκατ. στη διατραπεζική αγορά. Tα ποσά αυτά αγοράστηκαν από 19 συνολικά τράπεζες που λειτουργούν στην Ελλάδα για λογαριασμό πελατών τους ή και για ίδιο λογαριασμό. Η αγορά συναλλάγματος για ίδιο λογαριασμό μπορεί να αφορά άνοιγμα ή κλείσιμο συναλλαγματικών θέσεων των τραπεζών. Από το γεγονός ότι δεν μεταβλήθηκε η καθαρή συναλλαγματική θέση των πιστωτικών ιδρυμάτων που λειτουργούν στην Ελλάδα μεταξύ 12 και 13 Μαρτίου προκύπτει ότι οι συναλλαγές που διενεργήθηκαν τη συγκεκριμένη ημέρα έγιναν κυρίως για λογαριασμό πελατών τους. Δεν υπάρχει επίσημη πληροφόρηση όσον αφορά το υπόβαθρο των συναφών πράξεων και τους εντολείς του εξωτερικού.
2. 'Οσον αφορά τα στελέχη της Τράπεζας που εγνώριζαν την πρόθεση της Κυβέρνησης για ένταξη της δραχμής στο ΜΣΙ, σας πληροφορούμε ότι ήταν 6 συνολικά, ήτοι ο Διοικητής Λουκάς Παπαδήμος, οι Υποδιοικητές Παναγιώτης Θωμόπουλος και Νικόλαος Γκαργκάνας, και, λόγω αρμοδιότητας, ο Διευθυντής της Διεύθυνσης Νομισματικής Πολιτικής και Tραπεζικών Εργασιών Νικόλαος Παλαιοκρασσάς, ο διευθυντής της διεύθυνσης Συναλλάγματος Παναγιώτης Πλιάτσικας και ο Σύμβουλος Διοίκησης και Αναπληρωματικό Μέλος της Νομισματικής Επιτροπής της Ευρωπαϊκής 'Ενωσης Γεώργιος Tαβλάς.
3. 'Οσον αφορά τα στελέχη του Υπουργείου Εθνικής Οικονομίας που γνώριζαν την πρόθεση της Κυβέρνησης να ενταλθεί η δραχμή στο Μ.Σ.Ι. σας πληροφορούμε ότι ήταν 4 συνολικά, ήτοι ο κ. Υπουργός, οι δύο Υφυπουργοί και λόγω αρμοδιότητας επειδή μετέχει στην Νομισματική Επιτροπή της Ευρωπαϊκής 'Ενωσης, ο Πρόεδρος του Σ.Ο.Ε. κ. Γιάννης Στουρνάρας.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
18. Στην με αριθμό 5630/17-3-98 ερώτηση δόθηκε με το υπ' αριθμ. 404/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5630/17-3-98 που κατέθεσε ο Βουλευτής κ. Αναστ. Καραμάριος, σας γνωρίζουμε τα ακόλουθα:
'Οπως μας πληροφόρησε η Νομαρχιακή Αυτοδιοίκηση Δωδεκανήσου εφ' όσον η Κοινότητα Κρεμαστής, εξασφαλίσει κατάλληλο οικοπεδικό χώρο για την ανέγερση νέου Δημοτικού Σχολείου η Νομαρχιακή Αυτ/ση, στα πλαίσια των οικονομικών της δυνατοτήτων θα φροντίσει για την ένταξή του στο πρόγραμμα ανέγερσης σχολικών κτιρίων.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ
19. Στην με αριθμό 5643/18-3-98 ερώτηση δόθηκε με το υπ' αριθμ. 959/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5643/18.3.98, που κατέθεσε ο Βουλευτής κ. Στ. Κ. Δήμας σας πληροφορούμε τα εξής:
Στα πλαίσια Κοινοτικού κανονισμού η Χώρα μας κατέθεσε έγκαιρα στην Ε.Ε. 149 φακέλλους Γεωργικών Προϊόντων και Τροφίμων που είχαν λάβει την Εθνική αναγνώριση ως ΠΟΠ ή ΠΓΕ προκειμένου να τύχουν και της Κοινοτικής.
Μετά από τριετή ενδελεχή εξέτασή τους και μέχρι στιγμής - καθόσον η διαδικασία βρίσκεται σε εξέλιξη - έχουν τύχει και της Κοινοτικής αναγνώρισης 71 ελληνικά προϊόντα, ποσοστό - κατά δήλωση άλλωστε και της Επιτροπής - σημαντικό, το οποίο αποκτά ιδιαίτερη σημασία εάν ληφθεί υπ' όψη το γεγονός ότι σε αυτά περιλαμβάνονται τα σπουδαιότερα προϊόντα της Χώρας μας εκ των ήδη κατατεθειμένων φακέλων.
Τέλος πρέπει να τονισθεί ότι όσα προϊόντα δεν θα τύχουν της κοινοτικής Αναγνώρισης με την τρέχουσα διαδικασία, μπορούν αμέσως να επανυποβληθούν βελτιωμένοι οι σχετικοί φάκελοι τους προκειμένου να αναγνωρισθούν από την Ε.Ε. διαδικασία άλλωστε που θα ακολουθήσουν όλα τα Κράτη Μέλη και είναι συμβατή με τους σχετικούς Κοινοτικούς κανονισμούς.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
20. Στην με αριθμό 5644/18-3-98 ερώτηση δόθηκε με το υπ' αριθμ. 1678/31-3-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 5644/18-3-98 ερώτησης που κατέθεσε ο Βουλευτής κ. Κ. Ευμοιρίδη, σχετικά με τη στρατιωτική αποδέσμευση της μαρμαροφόρου περιοχής του Γρανίτου Κ. Νευροκοπίου Δράμας και χορήγηση αδειών έρευνας και εκμετάλλευσης λατομείων, σας γνωρίζουμε τα εξής:
Στην συγκεκριμένη τοποθεσία κατασκευάσθηκε από την εποχή του μεσοπολέμου μέχρι και τη δεκαετία του '80 μεγάλος αριθμός οχυρωματικών έργων για την αμυντική ενίσχυση του ευαίσθητου χώρου του υψιπέδου του Κ. Νευροκοπίου, η οποία, όμως, παρουσιάζει ενδιαφέρον και για οικονονομική εκμετάλλευση λόγω του πλούσιου υπεδάφους της. Ωστόσο, σύμφωνα με την κείμενη Νομοθεσία, για να δοθεί άδεια λειτουργίας λατομείου στην περιοχή θα πρέπει, μεταξύ άλλων φορέων, να γνωμοδοτήσει θετικά και το ΓΕΣ.
Μετά, όμως, την πρόσφατη αύξηση του υποβαλλόμενου αριθμού αιτήσεων λατομικής εκμετάλλευσης της περιοχής, το ΓΕΣ λαμβάνοντας υπόψη και τις γενικότερες συνθήκες, όπως αυτές διαμορφώνονται στην ευρύτερη περιοχή, από διμήνου και πλέον επανεξετάζει τις παραπάνω αιτήσεις. Κύριος γνώμονας της επανεξέτασης αυτής αποτελεί η αποφυγή της παρεμπόδισης της ανάπτυξης της περιοχής, η οποία έχει υψηλή οικονομική αξία, χωρίς, όμως, παράλληλα να προκαλούνται σημαντικές αρνητικές συνέπειες στη στρατιωτική ασφάλεια της περιοχής από τη λειτουργία των λατομείων.
Για τον παραπάνω σκοπό έχει ήδη δοθεί από τις 30 Ιανουαρίου 1998 εντολή από το ΓΕΣ για τη σύσταση Ειδικής Επιτροπής, η οποία θα έχει ως αρμοδιότητα την εξέταση της δυνατότητας απόδοσης επιπλέον εκτάσεων, για λατομική εκμετάλλευση. Οι σχετικές προτάσεις της Επιτροπής θα υποβληθούν μέχρι την 15η Μαϊου, οπότε και θα ακολουθήσει ενημέρωση των ενδιαφερομένων.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
21. Στην με αριθμό 5651/18-3-98 ερώτηση δόθηκε με το υπ' αριθμ. 13278/10-4-98 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της 5651/18-3-98 ερώτησης που κατέθεσε ο Βουλευτής κ. Ιωάννης Βαρβιτσιώτης σχετικά με την καταβολή των εξόδων παράστασης του προέδρου της κοινότητας Παπαδιάνικων Νομού Λακωνίας, η οποία συνενώθηκε με άλλες κοινότητες και αποτέλεσαν τον Δήμο Ασωπού, σας πληροφορούμε ότι, το Υπουργείο σύντομα θα καταβάλλει τα εν λόγω έξοδα παράστασης.
Ο Υπουργός
ΑΛΕΞΑΝΔΡΟΣ ΠΑΠΑΔΟΠΟΥΛΟΣ"
 

 



Σελίδα 10060 
22. Στην με αριθμό 5654/18-3-98 ερώτηση δόθηκε με το υπ' αριθμ. 4/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5654/18-3-1998, που κατέθεσε ο Βουλευτής κ. Γ. ΚΑΡΑΤΖΑΦΕΡΗΣ, σας ό,τι μας αφορά, σας γνωρίζουμε ότι το Υπουργείο Δημόσιας Τάξης με ιδιαίτερη ευαισθησία και υπευθυνότητα καταβάλλει κάθε δυνατή προσπάθεια για την πάταξη των αναφερόμενων στην Ευρώπη φαινομένων και την προστασία της νεολαίας μας, σε συνεργασία με τα συναρμόδια Υπουργεία και άλλους φορείς.
Κατόπιν εντολής και οδηγιών μας η επιτήρηση της Αστυνομίας στους χώρους αυτούς ενισχύθηκε τελευταία για αποτροπή εμφάνισης υπόπτων και κακοποιών στοιχείων ( τοξικομανών, εμπόρων ναρκωτικών, παιδεραστών, μοτοσικλετιστών "καμικάζι", κλπ.). Στην επιτήρηση συμμετέχουν ανεξαιρέτως όλες τοι Υπηρεσίες Τάξης, Ασφάλειας και 'Αμεσης Δράσης.
Επίσης δόθηκε εντολή για άμεση επαφή των Διοικητών των Υπηρεσιών, στην τοπική αρμοδιότητα των οποίων περιλαμβάνονται σχολεία, με τους Διευθυντές αυτών, καθηγητές, συλλόγους, περιοίκους και την τοπική αυτοδιοίκηση, για καλύτερη αλληλοενημέρωση σε επιμέρους θέματα και βελτίωση της συνεργασίας. Στις περιπτώσεις που εντοπίζονται ύποπτα ή κακοποιά στοιχεία σε σχολεία ή στους πέριξ αυτών χώρους, η επέμβαση των Αστυνομικών θα εκδηλώνεται άμεσα και με τον επιβαλλόμενο τρόπο για τις ενδεδειγμένες αναλόγως περαιτέρω ενέργειες.
Ιδιαίτερη βαρύτητα έχει δοθεί στην επιτήρηση του κτιριακού συγκροτήματος "ΣΕΛΕΤΕ", στο οποίο συστεγάζονται το 1ο και 3ο ΤΕΛ και 1η ΤΕΣ Αμαρουσίου και φοιτά μεγάλος αριθμός σπουδαστών καθώς και των άλλων σχολείων της περιοχής, κυρίως κατά τις διδακτικές και νυκτερινές ώρες.
Για το αναφερόμενο επεισόδιο σε βάρος εκπαιδευτικών την 18-2-1998 στον εσωτερικό χώρο του 1ου ΤΕΛ Αμαρουσίου από εξωσχολικά άτομα, το οικείο Αστυνομικό Τμήμα επελήφθη αμέσως προανακρίσεως και συνέλαβε ένα άτομο, το οποίο παρεπέμφθηκε στη Δικαιοσύνη.
Ο Υπουργός
ΓΕΩΡΓΙΟΣ ΡΩΜΑΙΟΣ"
23. Στην με αριθμό 5658/18-3-98 ερώτηση δόθηκε με το υπ' αριθμ. 3763/7-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5658 που κατατέθηκε στις 18-3-98 από το Βουλευτή κ. Λευτέρη Παπανικολάου σας γνωρίζουμε τα εξής:
Στα πλαίσια του Ρυθμιστικού Σχεδίου ΑΘήνας (Ν. 1515/85) προβλέπεται η ανάπτυξη συστήματος μεγάλων υπερτοπικών πόλων αναψυχής και πρασίνου μεταξύ των οποίων περιλαμβάνεται η λοφοσειρά των Τουρκοβουνίων, ο Φαληρικός 'Ορμος, το Σκοπευτήριο Καισαριανής, το Γουδί κλπ.
Στα πλαίσια εκπόνησης του Γενικού Πολεοδομικού Σχεδίου έχει προβλεφθεί - σύμφωνα με τα ισχύοντα πρότυπα - η δημιουργία χώρων πρασίνου τοπικής, διαδημοτικής και υπερτοπικής σημασίας.
Ο Οργανισμός Αθήνας επεξεργάζεται ήδη πρόγραμμα ενοποίησης και ανάπτυξης του αστικού και περιαστικού πρασίνου στο Λεκανοπέδιο. Στο πρόγραμμα αυτό έχουν ενσωματωθεί τόσο το πρόγραμμα Ενοποίησης Χώρων Πρασίνου Πολιτιστικών και Κοινωνικών Λειτουργιών που βρίσκεται ήδη σε εξέλιξη όπως και το πρόγραμμα ενοποίησης Αρχαιολογικών Χώρων.
Διαμέσου του προγράμματος αυτού παρέχεται η δυνατότητα καταγραφής, ταξινόμησης και αξιολόγησης των υφιστάμενων χώρων πρασίνου, τίθενται οι προοπτικές ποσοτικής του αύξησης, η δημιουργία ποιοτικών προδιαγραφών για την ανάπτυξή του και προβλέπεται ο πολεοδομικός προγραμματισμός του.
Παράλληλα η Δ/νση Ειδικών 'Εργων Αναβάθμισης Περιοχών του Υπουργείου τα τελευταία χρόνια έχει εκπονήσει μελέτες και έχει εκτελέσει έργα που έχουν άμεση σχέση με την αύξηση του πρασίνου. Ενδεικτικά αναφέρουμε τις διαμορφώσεις στο Αττικό 'Αλσος, το 'Αλσος Βεϊκου, το Λόφο Σελεπίτσαρη στη Νίκαια, το Πεδίο του 'Αρεως, τον Πύργο Βασιλίσσης κλπ..
Επίσης με όλες τις διαμορφώσεις πλατειών, παιδιών χαρών και λοιπών ελεύθερων χώρων καθώς και τις πεζοδρομήσεις (Εμπορικό Τρίγωνο, Εξάρχεια, Ψυρρή κλπ.) επιτυγχάνεται μια σημαντική αύξηση πρασίνου στην πόλη.
'Οσον αφορά στην προστασία των ρεμάτων, σας γνωρίζουμε τα ακόλουθα:
Η διάσωση ενός ανοικτού ρέματος, η διατήρηση της φυσικής του κοίτης και η διασφάλιση των φυσικών του λειτουργιών και της προστασίας των παραρρεμάτιων ιδιοκτησιών είναι απαραίτητες προϋποθέσεις για τη δημιουργία πρασίνου φυσικών ρύσεων αυτοφυούς φυτικού υλικού διαμέσου της πόλης.
Η χρησιμοποίηση των φυσικών κοιτών των χειμάρρων σαν υπόβαθρα ανάπτυξης φυσικού τοπίου και η διατήρησή του μέσα στον αστικό ιστό είναι μια πολύπλευρη και επίπονη προσπάθεια, προκειμένου να μην απορροφηθεί το τελικό προϊόν από το κοντινό τεχνητό περιβάλλον της πόλης.
Για το στόχο αυτό απαιτούνται σαφώς ποιοτικοί, λειτουργικοί και αισθητικοί κανόνες, οι οποίοι να διέπουν και να ορίζουν την αυτονομία ύπαρξης του χειμαρρικού τοπίου μέσα στην πόλη αφ' ενός, αλλά και τη διαδικασία ανάδειξης, προστασίας, συντήρησης και διαχείρισής του, που να σέβεται τους παραπάνω κανόνες αφ' ετέρου.
Προς τον σκοπό αυτό, η προαναφερθείσα υπηρεσία μας:
- 'Εχει μελετήσει και συντάξει το Προεδρικό Διάταγμα ΦΕΚ 659Δ/95 για το "Χαρακτηρισμό του χειμαρρικού ρεύματος Πεντέλης - Χαλανδρίου ως προστατευόμενου τοπίου και τον καθορισμό ορίων και ζωνών προστασίας αυτού με την επιβολή όρων, απαγορεύσεων και περιορισμών εντός αυτού".
- 'Εχει δημοπρατήσει ή χρηματοδοτήσει έργα ανάπλασης και αναβάθμισης παραρρεμάτιων εκτάσεων και του ρέματος προϋπολογισμού 800 εκατ. δρχ. στους Δήμους Βριλησσίων και Μελισσίων, στο πλαίσιο του παραπάνω Προεδρικού Δ/γματος.
- 'Εχει αναθέσει ερευνητικά προγράμματα για τις δυνατότητες περιβαλλοντικής διευθέτησης με ήπιες παρεμβάσεις για τους χειμάρρου Πεντέλης - Χαλανδρίου, Πικροδάφνης και Ποδονίφτη στα Πολυτεχνεία Θράκης και Μετσοβείου, τα οποία έχουν ολοκληρωθεί.
- 'Εχει αναθέσει ερευνητικό έργο σύνταξης προδιαγραφών για μελέτες και έργα διευθέτησης, οριοθέτησης και συντήρησης ρεμάτων στο ΕΜΠ.
- Επεξεργάζεται σχέδιο νόμου για την προστασία των υδατορευμάτων, προκειμένου να συμπληρωθεί το υπάρχον θεσμικό πλαίσιο.
- 'Εχει μελετήσει τις δυνατότητες προστασίας και σύνταξης Ειδικής Περιβαλλοντικής Μελέτης για τον καθορισμό Ζωνών, εφαρμογής ειδικών όρων απαγορεύσεων και περιορισμών στο χείμαρρο Πικροδάφνη. Η ΕΜΠ βρίσκεται στη φάση έγκρισής της από τη Γεν. Δ/νση Περιβάλλοντος.
- 'Εχει εκτελέσει έργα αντιστήριξης πρανών με πρότυπες μεθόδους γεωσυνθετικής παρέμβασης (οπλισμένη γη), προκειμένου να αποφευχθούν οι λύσεις οπλισμένου σκυροδέματος και να διατηρηθεί το φυσικό περιβάλλον (Μελίσσια).
- 'Εχει χρηματοδοτήσει για το χρονικό διάστημα 94-97 τους ΟΤΑ Αττικής για έργα "εξυγίανσης και προστασίας περιβάλλοντος στις περιοχές των ρεμάτων" με συνολικό ποσό 2.139.150.000 δρχ. και την ΕΥΔΑΠ με ποσό 585 εκ. δρχ. ήτοι σύνολο 2.724.150.000 δρχ.
Τέλος σας ενημερώνουμε ότι η αντιμετώπιση της αυθαίρετης δόμησης είναι αντικείμενο των οικείων Νομαρχιακών Αυτοδιοικήσεων. Οι Ελεγκτές Προστασίας Περιβάλλοντος με συνεχείς αυτοψίες στο χώρο εντοπίζουν παράνομες παρεμβάσεις στο περιβάλλον (Κηφισσός, αιγιαλός και παραλία, δασικές εκτάσεις, αρχαιολογικούς χώρους κλπ.) και ενεργοποιούν άμεσα τους αρμόδιους φορείς.
Ο Υπουργός
ΚΩΣΤΑΣ ΛΑΛΙΩΤΗΣ"
 

 



Σελίδα 10061 
24. Στην με αριθμό 5659/18-3-98 ερώτηση δόθηκε με το υπ' αριθμ. 518/6-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της ερώτησης 5659/18.3.1998, του Βουλευτού κ. Γιάννη Κουράκη σχετικά με το αντικείμενο των θιγόμενων σ' αυτήν θέματα, και στα σημεία που μας αφορά, σας πληροφορούμε τα κάτωθι:
1. Σύμφωνα με το 'Αρθρο 12 του Αναπτυξιακού Νόμου, που ψηφίσθηκε προσφάτως από τη Βουλή έχει θεσπισθεί εξάμηνη περίοδος ανατοκισμού των εν καθυστερήσει τόκων.
2. 'Ηδη το Υπουργείο Εθνικής Οικονομίας επεξεργάζεται σχέδιο εγκυκλίου, που θα αποσταλεί στις Τράπεζες, προκειμένου να δοθεί η δυνατότητα γενναίας διαγραφής τόκων υπερημερίας.
3. Κατά τα λοιπά θα σας απαντήσει το Υπουργείο Ανάπτυξης, ως καθ' ύλην αρμόδιο.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
25. Στην με αριθμό 5661/18-3-98 ερώτηση δόθηκε με το υπ' αριθμ. 961/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5661/18-3-98, που κατέθεσε ο Βουλευτής κ. Στ. Κ. Δήμας για τις ενέργειες προβολής του πορτοκαλιού και την αξιοποίηση των επαρχιακών ΜΜΕ σας πληροφορούμε τα ακόλουθα:
α. Η προβολή του πορτοκαλιού πραγματοποιήθηκε μετά από σχετική κατανομή πιστώσεων συνολικού ύψους 28,2 εκατ. δρχ. στις Νομαρχίες Αργολίδας, 'Αρτας, Ηρακλείου, Κορίνθου και Χανίων οι οποίες αφορούν τις περιοχές που προηγούνται στην πορτοκαλοπαραγωγή. Η κατανομή αυτή εντάσσεται ακριβώς στην πολιτική αποκέντρωσης και ενίσχυσης της Τοπικής Αυτοδιοίκησης στην οποία αναφέρεται η ερώτηση.
β. Από το συνολικά κατανεμηθέν ποσό των 28,2 εκατ. δρχ. για τη συγκεκριμένη ενέργεια, ποσό 11,2 εκατ. δρχ. διατέθηκε για εκτυπώσεις υλικού σε τοπικά μέσα εκτύπωσης στους αντίστοιχους νομούς.
γ. Για λόγους που αφορούν την αποτελεσματικότητα της ενέργειας (προβολή πανελλήνιας εμβέλειας) και στο πλαίσιο συντονιστικών ενεργειών του Υπ. Γεωργίας, προτάθηκε στις Νομαρχίες η αξιοποίηση των κυριακάτικων πανελλήνιας εμβέλειας εφημερίδων με τη μεγαλύτερη κυκλοφορία. Η τελική απόφαση αφορά τις Νομαρχίες, όπως και συγκεκριμένα καταδείχθηκε όταν η Νομαρχία Αργολίδας επέλεξε την εφημερίδα Απογευματινή. Το κόστος προβολής μέσω του τύπου πανελλήνιας εμβέλειας έφθασε τα 9,7 εκατ. δρχ.
δ. Παράλληλα πραγματοποιήθηκε προβολή μέσω επαρχιακών εφημερίδων, συνολικού κόστους 3,7 εκατ. δρχ. Η προβολή έγινε μέσω του συνόλου του ημερησίου τύπου ορισμένων πόλεων μεγάλου καταναλωτικού ενδιαφέροντος (Πάτρα, Λάρισα, Γιάννενα, Καβάλα, Κοζάνη, Αλεξανδρούπολη).
ε. Παράλληλα με τον ένθετο σε εφημερίδες πανελλήνιας εμβέλειας, πραγματοποιήθηκε προώθηση διαφημιστικού υλικού σε διάφορα σημεία πρόσβασης των καταναλωτών πανελλαδικά.
στ. 'Εγινε επίσης διανομή διαφημιστικών σπότ για προβολή σε όλα τα τηλεοπτικά ΜΜΕ χωρίς οικονομική επιβάρυνση αγοράς διαφημιστικού χρόνου, καθώς και διανομή αντίστοιχων σπότ σε όλους τους ραδιοφωνικούς σταθμούς της χώρας.
ζ. Ειδικότερα η αξιοποίηση και στήριξη του επαρχιακού τύπου είναι στις προτεραιότητές μας με συνεκτίμηση των τεχνικών όρων και των ειδικών στόχων κάθε επιμέρους ενέργειας προβολής. Συγκεκριμένα σας γνωρίζουμε ότι η προ μηνός ενέργεια δημοσιοποίησης του προγράμματος Pesca περιέλαβε το σύνολο των ημερήσιου και εβδομαδιαίου επαρχιακού τύπου με ποσοστό δαπάνης 95% του συνολικού. Με αντίστοιχους όρους προγραμματίζεται ενέργεια δημοσιοποίησης του Επιχειρησιακού Προγράμματος Αλιείας.
η. Η αξιοποίηση των επαρχιακών ΜΜΕ θα συνεχισθεί και στις επόμενες ενέργειες προβολής αγροτικών προϊόντων και θεμάτων αγροτικού ενδιαφέροντος. Η πραγματοποιηθείσα ενέργεια προβολής του πορτοκαλιού εντάσσεται σε συνολικότερο πρόγραμμα προβολής - ενημέρωσης στο οποίο ασφαλώς ο επαρχιακός τύπος θα αξιοποιηθεί κατάλληλα, όπως άλλωστε και κεντρικά φύλλα πέραν των τριών που αξιοποιήθηκαν ως τώρα στην προβολή του πορτοκαλιού.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
26. Στην με αριθμό 5665/18-3-98 ερώτηση δόθηκε με το υπ'αριθμ. 1/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5665/18-3-98 που κατέθεσε ο Βουλευτής κ. Γ. ΔΡΑΓAΣΑΚΗΣ, σας γνωρίζουμε ότι η εκπαίδευση του προσωπικού σε θέματα Τροχαίας είναι συνεχής, τόσο στις αστυνομικές σχολές (Αξιωματικών-Αστυφυλάκων), όπου διδάσκεται συστηματικά η ισχύουσα για την οδική κυκλοφορία νομοθεσία, όσο και με μετεκπαιδευτικά προγράμματα επιμόρφωσης - εξειδίκευσης στη Σχολή Μετεκπαίδευσης - Επιμόρφωσης της Ελληνικής Αστυνομίας, αλλά και σε περιφερειακό επίπεδο στα Τμήματα και Γραφεία Εκπαίδευσης των Γενικών Αστυνομικών Διευθύνσεων και Αστυνομικών Διευθύνσεων της χώρας.
Ιδιαίτερη βαρύτητα δίδεται και στην επιμόρφωση των αστυνομικών που ασχολούνται με την προανάκριση τροχαίων ατυχη μάτων κατά τη μετεκπαίδευσή τους σε θέματα, όπως ή έρευνα του τροχαίου ατυχήματος, η σωστή σύνταξη της έκθεσης αυτοψίας, κ.λ.π.
Ενδεικτικά σας γνωρίζουμε ότι κατά το έτος 1997 μετεκπαιδεύτηκαν 278 αστυνομικοί που υπηρετούν σε Υπηρεσίες Τροχαίας της Διεύθυνσης Τροχαίας Αττικής, ενώ σε όλες τις Αστυνομικές Διευθύνσεις της χώρας πραγματοποιήθηκε 3ήμερο σεμινάριο σε θέματα Τροχαίας, το οποίο παρακολούθησαν εκ περιτροπής όλοι οι αστυνομικοί μέχρι και το βαθμό του Αστυνόμου Α'.
'Οσον αφορά τον εξοπλισμό των Υπηρεσιών Τροχαίας με φωτογραφικές μηχανές, σας γνωρίζουμε ότι σχεδόν όλες κατέχουν φωτογραφικές μηχανές, τις οποίες και αξιοποιούν ανάλογα. 'Οπου δεν υπάρχουν καλύπτονται από επαγγελματίες φωτογράφους.
Τέλος, σας γνωρίζουμε ότι στοιχεία για ύπαρξη φωτογραφιών στις δικογραφίες των τροχαίων ατυχημάτων δεν τηρούνται από τις Υπηρεσίες μας.
Ο Υπουργός
ΓΕΩΡΓΙΟΣ ΡΩΜΑΙΟΣ"
27. Στην με αριθμό 5668/18-3-98 ερώτηση δόθηκε με το υπ'αριθμ. 133/1-4-98 έγγραφο από την Υπουργό Aνάπτυξης η ακόλουθη απάντηση:
"Σε απάνιηση της ερώτησης 5668/18.3.98 του Βουλευτή κ. Ν. Τσιαρτσιώνη που κατατέθηκε στη Βουλή των Ελλήνων από τον ως άνω Βυλευτή σας γνωρίζουμε τα ακόλουθα:
Με το υπό κατάθεση σχέδιο νόμου, θα προβλέπεται η δυνατότητα μετατάξεων του πλεονάζοντος προσωπικού του ΙΓΜΕ στους φορείς του Δημόσιου Τομέα που προβλέπει το άρθρο 2 παρ. 7 ν.2469/97. 
'Οπως είναι γνωστό οι μετατάξεις δεν συνιστούν απόλυση του προσωπικού αλλά συνέχιση της σχέσεως εργασίας υπό νέο φορέα. Γι' αυτόν το λόγο και αναγνωρίζεται η προϋπηρεσία των μετατασσομένων του ΙΓΜΕ καθώς και το δικαίωμα να διατηρήσουν ως προσωπική διαφορά τις τυχόν επιπλέον αποδοχές που λαμβάνουν στο ΙΓΜΕ σε σχέση με εκείνες που κ προβλέπονται για τις θέσεις στις οποίες μετατάσσονται.
Συνεπώς χορήγηση αποζημιώσεων οιασδήποτε μορφής προς τους μετατασσομένους θα αντέβαινε στην αρχή της ισότητας και δεν είναι λογικό νομικά ή ηθικά να απαιτείται.
Η Υπουργός
ΒΑΣΩ ΠΑΠΑΝΔΡΕΟΥ"
28. Στην με αριθμό 5669/18-3-98 ερώτηση δόθηκε με το 
 

 



Σελίδα 10062 
υπ'αριθμ. 962/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5669/18-3-98 που κατέθεσε ο Βουλευτής κ. Ν. Τσιαρτσιώνης, για τον έλεγχο των δημοσιευμάτων του Υπουργείου Γεωργίας με αφορμή το έντυπο προβολής του πορτοκαλιού σας πληροφορούμε τα ακόλουθα:
Η συγκεκριμένη ενέργεια προβολής έγινε μετά από απόφαση κατανομής σχετικών πιστώσεων σε Νομαρχίες που είχαν ενδιαφέρον για την προβολή του πορτοκαλιού. Το Υπ Γεωργίας συνέβαλε στο συντονισμό των σχετικών ενεργειών προβολής από τις Νομαρχίες.
Σε όλες τις περιπτώσεις που αφορούν δημοσιεύσεις του Υπουργείου Γεωργίας οι αρμόδιες υπηρεσίες πραγματοποιούν τους επιβεβλημένους ελέγχους στους οποίους αναφέρεται η ερώτηση.
Στη συγκεκριμένη περίπτωση το Τμήμα Αγροτικών Εκθέσεων της Δ/νσης Γεωργικών Εφαρμογών του Υπουργείου Γεωργίας είχε την ευθύνη για το συντονισμό και την επίβλεψη των ενεργειών προβολής του πορτοκαλιού. Στο πλαίσιο αυτό επέβλεψε και συντόνισε την όλη διαδικασία πραγματοποιώντας κατευθυντήριες και διορθωτικές παρεμβάσεις τόσο στα κείμενα όσο και σε άλλες τεχνικές πλευρές των δημοσιευμάτων.
Παρά όμως τους ελέγχους αυτούς, ατυχώς δεν έγινε αντιληπτό, το συγκεκριμένο τεχνικό πρόβλημα που αναφέρεται στο εθνικό μας σύμβολο, γεγονός για το οποίο η αρμόδια υπηρεσία έχει ήδη ελεγχθεί.
Η διόρθωση του συγκεκριμένου προβλήματος αφ' ότου έγινε αντιληπτό δυστυχώς και παρά τις προσπάθειές μας δεν ήταν δυνατή για τεχνικούς λόγους, αφού το σύνολο του υλικού είχε ήδη διανεμηθεί. Είναι όμως αυτονόητο ότι στο εξής οι σχετικοί έλεγοι θα ενταθούν για την αποφυγή τέτοιων προβλημάτων.
Ο Υπουργός
ΣΤ. ΤΖΟΥΜΑΚΑΣ"
29. Στην με αριθμό 5675/18-3-98 ερώτηση δόθηκε με το υπ'αριθμ. 964/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5675/18.3.98 που κατέθεσε ο Βουλευτής κ. Β. Παπαγεωργόπουλος για τα θέματα αρμοδιότητάς μας, σας πληροφορούμε τα εξής:
Οι αρμόόιες υπηρεσίες του Υπουργείου Γεωργίας έχουν ήδη αξιολογήσει την επένδυση "Μετεγκατάσταση -εκσυγχρονισμός κρεαταγοράς Θεσσαλονίκης" και το θέμα θα τεθεί υπ'όψην σε προσεχή συνεδρίαση της γνωμοδοτικής Επιτροπής επενδυτικών σχεδίων Κ.866/9Ο ΕΟΚ.
Το πρόγραμμα Δημοσίων Επενόύσεων (Π.Δ.Ε) έτους 1998 όεν έχει ακόμα οριστικοποιηθεί.
Οι αρμόδιες υπηρεσίες του Υπουργείου Γεωργίας στην αξιολόγηση που έκαναν, προτείνουν την μετατροπή του φορέα του έργου από Ν.Π.Δ.Δ. σε Α.Ε γιατί έτσι με την συμμετοχή των χονδρεμπόρων ως μετόχων, θα υπάρξει μεγαλύτερο ενδιαφέρον εκ μέρους τους για την επιτυχία του έργου και επίσης θα υπάρξει πιο λειτουργικό και αποδοτικό σχήμα.
Εάν το έργο ενταχθεί σε, Λειτουργικό πρόγραμμα Κ. 866/9Ο ΕΟΚ, προβλέπεται να αποπερατωθεί σε δύο χρονια σύμφωνα με τα στοιχεία της τεχνοοικονομικής μελέτης του φορέα.
Ο Υπουργός
ΣΤΕΦ. ΤΖΟΥΜΑΚΑΣ"
30. Στην με αριθμό 5676/18-3-98 ερώτηση δόθηκε με το υπ'αριθμ. 965/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5675/18.3.98 που κατέθεσε η Βουλευτής κ. Π. Φουντουκίδου σας πληροφορούμε τα εξής:
Για τιςζημιέςπου προξενήθηκαν στις δενδροκαλλιέργειες των νομών Ημαθίας - Πέλλας από τους παγετούς της 12ης και 13ης Μαρτίου καθώς και αυτούς που ακολούθησαν μέχρι σήμερα Ο ΕΛ.Γ.Α. έχει ήδη επιληφθεί. Συγκεκριμένα από την επομένη των ζημιών γεωπόνοι - επόπτες του ΕΛ.Γ.Α. στη Θεσσαλονίκη, επισκέπτονται συνεχώς τις πληγείσες περιοχές για να προσδιορίσουν την έκταση των ζημιών καθώς και τα βλαστικά στάδια των καλλιεργειών που ζημιώθηκαν.
Ο ακριβής χρόνος έναρξης των εκτιμήσεων δεν είναι δυνατόν προς το παρόν να προσδιοριστεί δεδομένου ότιτα καιρικά φαινόμενα βρίσκονται ακόμη σε εξέλιξη, οι ζημιές, επειδή τα δένδρα βρίσκονται στο στάδιο ανθοφορίας, δεν έχουν οριστικοποιηθεί και η διαδικασία υποβολής των δηλώσεων ζημιάς δεν έχει ολοκληρωθεί.
Πάντως οι εκτιμήσεις θα διενεργηθούν σύντομα σύμφωνα με τα προβλεπόμενα από τον Κανονισμό Ασφάλισης της Φυτικής παραγωγής, μόλις είναι δυνατή τεχνικά η εξακρίβωση των ζημιών.
Τέλος όσον αφορά την επιδότηση των καλλιεργητών για αγορά και εγκατάσταση αντιπαγετικών ανεμιστήρων γνωρίζουμε ότι, σύμφωνα με το Ν. 2342/95 "Περί Ενεργητικής Προστασίας της γεωργικής κτηνοτροφικής και αλιευτικής παραγωγής και άλλες διατάεεις" ο ΕΛ.Γ.Α έχει την δυνατότητα να προβαίνει στην επιχορήγηση μέσων Ενεργητικής Προστασίας που έχουν δοκιμαστεί από τον ΕΛ.Γ.Α. ή άλλους κρατικούς φορείς και έχουν αξιολογηθεί και κριθεί κατάλληλα και αποδοτικά για την αντιμετώπιση συγκεκριμένου κινδύνου και υπό συγκεκριμένες συνθήκες.
Με απόφαση εξάλλου του Δ.Σ. του ΕΛ.Γ.Α. καθορίζονται κάθε χρόνο τα μέσα Ενεργητικής Προστασίας που θα επιχορηγήσει ο ΕΛ.Γ.Α. το συνολικό ύψος της επιχορήγησης, το ποσοστό της επιχορήγησης, το ανώτατο ποσό της επιχορήγησης, οι περιοχές και οι καλλιέργειες που θα προστατεύονται, οι όροι και οι προϋποθέσεις επιχορήγησης, καθώς και κάθε άλλη αναγκαία λεπτομέρεια και διαδικασία.
Ο ΕΛ.Γ.Α. με τις αριθμ. 111/10.12.96 και 119/15.12.97 αποφάσεις του Δ.Σ. προχώρησε τα έτη 1997 και 1998 στην επιχορήγηση του αντιπαγετικού ανεμιστήρα για την προστασία των εσπεριδοειδών δίνοντας ουσιαστικά προτεραιότητα στο φυτικό κεφάλαιο της προαναφερθείσης καλλιέργειας.
Οι μεγάλες καταστροφές από παγετό στην ανθοφορία που παρατηρήθηκαν το 1996 και 1997 και όπως εξελίσσονται οι καιρικές συνθήκες πιθανόν να συμβούν και το 1998, ανάγκασαν τον ΕΛ.Γ.Α. να μελετήσει την δυνατότητα εφαρμογής μέσων Ενεργητικής Προστασίας και σε περιοχές όμως οι Νομοί Ημαθίας και Πέλλας που παλιότερα δεν εμφάνιζαν τέτοιας έκτασης ζημιές από παγετούς.
Για το σκοπό αυτό σχεδιάζει σε συνεργασία με τη Δ/νση Ερευνας του Υπουργείου Γεωργίας, τη μελέτη του όλου θέματος ώστε να εξακριβωθούν:
α) Τα είδη παγετών που παρατηρούνται στις παραπάνω περιοχές (ακτινοβολίας ή μεταφοράς ψυχρών ρευμάτων).
β) Οι συνθήκες δημιουργίας και εξέλιξης των παγετών ακτινοβολίας (μόνον αυτούς τους παγετούς αντιμετωπίζουν οι ανεμιστήρες) και
γ) Η τεχνικο-οικονομική προσέγγιση του όλου θέματος προκειμένου αφού ληφθούν υπόψη οι ιδιαιτερότητες των παραπάνω περιοχών και των καλλιεργειών τους, να επιλεχθεί τελικά αποτελεσματικότερη, λειτουργικότερη και οικονομικότερη λύση.
Αφού μελετηθούν το συντομότερο δυνατόν, οι παραπάνω προϋποθέσεις, ο ΕΛ.Γ.Α. θα είναι σε θέση να προτείνει και να υιοθετήσει την εφαρμογή του καταλληλότερου μέσου.
Ο Υπουργός
ΣΤΕΦΑΦΑΝΟΣ ΤΖΟΥΜΑΚΑΣ"
31. Στην με αριθμό 5691/19-3-98 ερώτηση δόθηκε με το υπ'αριθμ. 173/8-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση με αριθμό 5691/19.3.98 του Βουλευτή κ. Βασ. Μαγγίνα, σας γνωρίζουμε:
1. Η Ευρωπαϊκή 'Ενωση είναι δεσμευμένη από την Συνθήκη του Μάαστριχτ και τις σχετικές αποφάσεις του Συμβουλίου Υπουργών Ecοfin για να δεχτεί την ένταξη της χώρας μας στην ΟΝΕ, όταν θα εκπληρεί τα κριτήρια από 1120Ο1 σύμφωνα 
 

 



Σελίδα 10063 
με το Πρόγραμμα Σύγκλισης.
2. Η συμμετοχή στην ΟΝΕ πραγματοποιείται με τη λεγόμενη κεντρική ισοτιμία (centrαl rαte), η οποία για την Ελλάδα είναι αυτή που αποφασίστηκε την 14.3.1998.
3. Σύμφωνα με το επίσημο ανακοινωθέν της Ευρωπαϊκής 'Ενωσης η ένταξη στο Μ.Σ.Ι. έγινε διότι:
"απεικονίζει τόσο την ουσιαστική οικονομική πρόοδο την οποία παρουσίασε η Ελλάδα τα τελευταία χρόνια όσο και τη σταθερή προσήλωση των ελληνικών αρχών στην πορεία της σύγκλισης".
O Yπουργός
ΓΙΑΝΝΟΣ ΠΑΠΑΝΤΩΝΙΟΥ"
32. Στην με αριθμό 5694/19-3-98 ερώτηση δόθηκε με το υπ'αριθμ. 11/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5694/19-3-98 που κατέθεσε ο Βουλευτής κ. Α. Παπαληγούρας, σας γνωρίζουμε ότι, για αντικείμενο αυτής, ενημερώθηκε η Βουλή την 3-4-1998, κατά τη συζήτηση της 1241/30-3-1998 Επίκαιρης Ερώτησης, που κατέθεσε η Βουλευτής κ. Ε. Ανουσάκη, την 30-3-1998 κατά τη συζήτηση της 37/12-3-1998 Επερώτησης, όπως επίσης και την 1-4-1998 κατά τη συζήτηση των 1214 και 1219/30-3-1998 Επίκαιρων Ερωτήσεων, που κατέθεσαν οι Βουλευτές κύριοι Ν. Παπαφιλίππου και Ε. Βλασσόπουλος, αντίστοιχα.
Για την αντιμετώπιση της λαθρομετανάστευσης και των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονοπροληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων.
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
Επίσης, για τον ίδιο λόγο επιδιώκεται η απαλλαγή των αστυνομικών από την εκτέλεση έργων που δεν σχετίζονται με την αποστολή τους, παράλληλα δε και η αύξηση της συνολικής δύναμης του Σώματος, ώστε να επιτευχθεί η πληρέστερη στελέχωση των Υπηρεσιών.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Η νομοθετική ρύθμιση, για την νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στη μείωση της εγκληματικότητας των αλλοδαπών στη χώρα μας.
Επισημαίνεται ότι οι Υπηρεσίες της Ελληνικής Αστυνομίας σύμφωνα με την ισχύουσα νομοθεσία, χορηγούν στους επιθυμούντες να λάβουν κάρτα προσωρινής άδειας παραμονής αλλοδαπούς μόνο το απαιτούμενο πιστοποιητικό περί μη εγγραφής τους στον κατάλογο ανεπιθύμητων αλλοδαπών του άρθρου 11 του ν. 1975/1991.
Στις ανωτέρω Υπηρεσίες έχουν δοθεί εντολές και εξυπηρετούν τους προσερχόμενους αλλοδαπούς με ευαισθησία και ανθρωπιά και καμία αδυναμία εξυπηρέτησης αυτών δεν έχει εκδηλωθεί.
Μέσα στα πλαίσια αυτά αστυνομεύεται και η Κορινθία, από τις αρμόδιες Υπηρεσίες μας. Η κινητοποίηση της Αστυνομίας είχε ως αποτέλεσμα πολλά από τα διαπραχΘέντα αδικήματα να έχουν εξιχνιασθεί. Για την εξιχνίαση των λοιπών οι προσπάθειες συνεχίζονται προς κάθε κατεύθυνση με αμείωτο ενδιαφέρον.
Τέλος, το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα που έχουν αναπτυχΘεί σε αυτές και βρίσκονται σε συνεχή επαγρύπνιση.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Ο Υπουργός
ΓΕΩΡΓΙΟΣ ΡΩΜΑΙΟΣ")
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω το δελτίο επικαίρων ερωτήσεων της Πέμπτης 4 Ιουνίου 1998.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν.Βουλής)
1. Η με αριθμό 1583/29.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Αδαμόπουλου προς τον Υπουργό Υγείας και Πρόνοιας, σχετικά με την πρόσληψη του αναγκαίου προσωπικού για τη λειτουργία του Περιφερειακού Πανεπιστημιακού Νοσοκομείου Θεσσαλίας.
2. Η με αριθμό 1578/27.5.98 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Εθνικής Οικονομίας και Οικονομικών, σχετικά με την έγκριση επένδυσης στη βιομηχανική ζώνη Ροδόπης, την υπέρβαση στο συνολικό ποσό επιδότησης-επιχορήγησης κλπ.
3. Η με αριθμό 1588/29.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εξωτερικών, Εθνικής 'Αμυνας, σχετικά με την παράταση παραμονής των αμερικανικών βάσεων στην Ελλάδα κλπ.
4. Η με αριθμό 1594/1.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Μεταφορών και Επικοινωνιών, σχετικά με τη λήψη μέτρων ελέγχου των προγραμματικών συμφωνιών του Οργανισμού Τηλεπικοινωνιών Ελλάδος (Ο.Τ.Ε.).
5. Η με αριθμό 1591/1.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Εθνικής 'Αμυνας, σχετικά με τη λήψη μέτρων επίλυσης εργασιακών και οικονομικών αιτημάτων του πολιτικού προσωπικού του Πολεμικού Ναυτικού κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ.4 Καν. Βουλής)
1. Η με αριθμό 1582/28.5.98 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Μαρίας Αρσένη προς τον Υφυπουργό Πολιτισμού (αρμόδιο για θέματα Αθλητισμού), σχετικά με την ανάγκη σύνταξης και εξαγγελίας προγράμματος ανάπτυξης αθλητικών έργων στο Νομό Πιερίας κλπ.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): 2. Η με αριθμό 1579/27.5.98 επίκαιρη ερώτηση του Βουλευτή της Νέας Δημοκρατίας κ. Ιωάννη Παπαδημόπουλου προς τον Υπουργό 
 

 



Σελίδα 10064 
Γεωργίας, σχετικά με τις καταστροφές που προκλήθηκαν από χαλαζόπτωση στις καλλιέργειες της περιοχής της Λάρισας, τη λειτουργία αντιχαλαζικού προστατευτικού συστήματος κλπ.
3. Η με αριθμό 1590/1.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Δημόσιας Τάξης, Εργασίας και Κοινωνικών Ασφαλίσεων, σχετικά με τη βίαιη καταστολή των εργατικών κινητοποιήσεων, την ποινικοποίηση του αγώνα των εργαζομένων κλπ.
4. Η με αριθμό 1595/1.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Οικονομικών, Γεωργίας, σχετικά με την εφαρμογή του "πόθεν έσχες" στις πάγιες επενδύσεις στον αγροτικό τομέα κλπ.
5. Η με αριθμό 1593/1.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Γεωργίας, σχετικά με τη ρύθμιση των χρεών του Συνεταιρισμού ΜΑRKO προς την Αγροτική Τράπεζα κλπ.".
 

 



Σελίδα 10065 
ΠΡΟΕΔΡΟΣ (Απόστολος Κακλαμάνης): Εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση σύμφωνα με τα άρθρα 41Α και 148 του Κανονισμού της Βουλής, επί της έκθεσης της Διαρκούς Επιτροπής, Παραγωγής και Εμπορίου "Για τη Λιγνιτική Μονάδα Φλώρινας της ΔΕΗ".
'Οπως γνωρίζετε, η Διαρκής Επιτροπή της Βουλής υπέβαλε την έκθεσή της στις 12 Μα|ου 1998, οπότε και καταχωρίσθηκε στα Πρακτικά του Σώματος. Η συζήτηση στη Διαρκή Επιτροπή είχε γίνει σύμφωνα με τα άρθρα 41Α και 148 του Κανονισμού της Βουλής για την υπόθεση της Λιγνιτικής Μονάδας Φλώρινας της ΔΕΗ.
Εν όψει της σημερινής συζητήσεως, πέραν της γενικής διανομής αντιτύπων που έγιναν στους κυρίους συναδέλφους, υπάρχει επαρκής αριθμός αντιτύπων στο Τμήμα των Εντύπων της Βουλής, για να λάβουν γνώση όλοι όσοι θέλουν να συμμετάσχουν στη συζήτηση.
Σύμφωνα με τον Κανονισμό, δεν υπάρχει λεπτομερής ρύθμιση μίας συζήτησης όπως αυτή, ακολουθούμε όμως μία πρακτική τα τελευταία χρόνια και αυτή προτείνω να ακολουθήσουμε και γι' αυτήν τη συζήτηση. Η πρακτική αυτή καθορίζεται από το άρθρο 148 που αναφέρεται στη συζήτηση εκθέσεως πορισμάτων των εξεταστικών επιτροπών, σε συνδυασμό με τη διαδικασία του άρθρου 137 για τη γενικευμένη συζήτηση επερωτήσεων.
'Εχω την τιμή να προτείνω στο Σώμα να ακολουθήσουμε αυτήν ακριβώς την τακτική. Να ορισθεί για τους πέντε πρώτους ομιλητές, ενός από κάθε κόμμα, χρόνος είκοσι λεπτών της ώρας και δέκα λεπτών για τους επόμενους δύο ομιλητές από τα μεγαλύτερα κόμματα. Ο χρόνος των Υπουργών και των Προέδρων των Κοινοβουλευτικών Ομάδων είναι αυτός που ορίζεται από το άρθρο 97 παράγραφος 3: Για τους Υπουργούς και τους Προέδρους των δύο μεγαλυτέρων Κοινοβουλευτικών Ομάδων, τριάντα λεπτά και είκοσι λεπτά για τους Προέδρους των τριών μικρότερων Κοινοβουλευτικών Ομάδων.
Επίσης, όσοι συνάδελφοι επιθυμούν, μπορούν να εγγραφούν και να μιλήσουν σύμφωνα με το άρθρο 137, παράγραφος 2 και στον οριζόμενο από τη διάταξη αυτή χρόνο.
Μέχρι το τέλος της ομιλίας του δευτέρου από τους αρχικούς ομιλητές, μπορούν να εγγραφούν όσοι συνάδελφοι επιθυμούν να λάβουν το λόγο.
Στη συνέχεια, θα καταρτισθεί πίνακας με εναλλαγή των ομιλητών, προφανώς αυτών που θα εγγραφούν από τα δύο μεγαλύτερα κόμματα, για τους πέντε πρώτους -όπως είπα- και γι' αυτούς που θα εγγραφούν στη συνέχεια, θα υπάρξουν κύκλοι πέντε ομιλητών.
ΑΘΑΝΑΣΙΟΣ ΝΑΚΟΣ: Δεν το καταλαβαίνω αυτό, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): 'Οταν τελειώσω, θα με ρωτήσετε για κάτι που δεν καταλάβετε. Στο μεταξύ θα προσέχετε για να καταλάβετε.
Επαναλαμβάνω. Είπα για τους πέντε πρώτους ομιλητές ότι θα έχουν χρόνο είκοσι λεπτών. Οι επόμενοι δύο ομιλητές, από τα δύο μεγαλύτερα κόμματα, θα έχουν χρόνο δέκα λεπτών. Σύμφωνα με το άρθρο 137, παράγραφος 2, μπορούν να εγγραφούν όσοι Βουλευτές θέλουν να λάβουν το λόγο. Δικαίωμα εγγραφής υπάρχει μέχρι και το τέλος της ομιλίας του δεύτερου αγορητού. Μετά θα κλείσει ο κατάλογος των συναδέλφων που θα ζητήσουν να εγγραφούν για να μιλήσουν στο θέμα αυτό. Θα γίνει ένας ενιαίος πίνακας στον οποίο θα εναλλάσσονται ένας από τη Νέα Δημοκρατία, ένας από το ΠΑ.ΣΟ.Κ. εκτός από τους πρώτους κύκλους, στους οποίους προφανώς θα έχουν εγγραφεί κάποιοι -υποθέτω- από τα μικρότερα κόμματα, που θα καλούνται και οι πέντε να λάβουν το λόγο.
Εάν, λοιπόν, συμφωνούμε να προχωρήσουμε επ' αυτού.
ΟΛΟΙ ΟΙ ΒΟΥΛΕΥΤΕΣ: Σύμφωνοι.
ΠΡΟΕΔΡΟΣ (Απόστολος Κακλαμάνης): Από τη Νέα Δημοκρατία έχουν ορισθεί να μιλήσουν ο κ. Γεώργιος Σαλαγκούδης και ο κ. Αθανάσιος Νάκος. Ο τρίτος ο οποίος θα εγγραφεί από τη Νέα Δημοκρατία, θα έχει χρόνο δέκα λεπτών.
Επίσης, από το ΠΑ.ΣΟ.Κ. βλέπω ότι έχουν ορισθεί δύο ομιλητές, ο κ. Ακριτίδης και ο κ. Λιάνης και ο τρίτος που θα εγγραφεί θα έχει χρόνο δέκα λεπτών.
Από το Κομμουνιστικό Κόμμα έχει προταθεί ο κ. Χαράλαμπος Αγγουράκης. Από το Συνασπισμό της Αριστεράς και της Προόδου ο κ. Αποστόλου και από το Δημοκρατικό Κοινωνικό Κίνημα ο κ. Γεώργιος Ρόκος.
'Εγιναν κατανοητά αυτά, αγαπητοί συνάδελφοι;
ΑΘΑΝΑΣΙΟΣ ΝΑΚΟΣ: Ο δεύτερος από τους υπολοίπους σε τι διαφέρει, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): 'Οπως ακούσατε, θα μιλήσουν από τα δύο μεγάλα κόμματα τρεις ομιλητές. Τα κόμματα όμως έδωσαν δύο. Εγώ ήδη είπα στην αρχή ότι ο πρώτος μιλάει είκοσι λεπτά και οι επόμενοι δύο από δέκα λεπτά.
Κατά συνέπεια, αν μεν δοθεί από το ΠΑ.ΣΟ.Κ. και τη Νέα Δημοκρατία τρίτος ομιλητής, θα μιλήσει δέκα λεπτά. Αν δεν δοθεί, όποιος θα είναι τρίτος στη σειρά, από το συγκεκριμένο κόμμα, όπως θα εγγραφεί, θα μιλήσει δέκα λεπτά.
Από τα μικρότερα κόμματα επίσης, ο πρώτος θα μιλήσει είκοσι λεπτά, οι επόμενοι όμως θα μιλήσουν το χρόνο που ορίζεται για όλους που θα εγγραφούν μετά ταύτα, δηλαδή πέντε λεπτά, όσο ορίζει το άρθρο 137 παράγραφος 2.
Είμαστε σύμφωνοι;
ΓΕΩΡΓΙΟΣ ΣΑΛΑΓΚΟΥΔΗΣ: Δευτερολογία δεν θα υπάρξει, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε. Η πρότασή μου είναι να μην υπάρξει δευτερολογία, διότι η συζήτηση, όπως προβλέπω, θα πάει πολύ αργά και δεν θα έχει καν νόημα τότε.
ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, θα ήθελα να διευκρινίσω κάτι. Το όνομα του τρίτου ομιλητού μπορούμε να το δώσουμε τώρα;
ΠΡΟΕΔΡΟΣ (Απόστολος Κακλαμάνης): Ναι, όποιος είναι ο τρίτος.'Αλλως αυτός που θα εγγραφεί.
ΘΕΟΔΩΡΑ ΜΠΑΚΟΓΙΑΝΝΗ: Για τους Κοινοβουλευτικούς Εκπροσώπους θα υπάρξει δευτερολογία;
ΠΡΟΕΔΡΟΣ (Απόστολος Κακλαμάνης): Βεβαιότατα. Για τους Κοινοβουλευτικούς Εκπροσώπους θα υπάρξει. Αν μιλήσει πρώτος ο Αρχηγός του κόμματος, θα κάνει χρήση του δικαιώματος δευτερολογίας ο Κοινοβουλευτικός Εκπρόσωπος. Αν μιλήσει πρώτος ο Κοινοβουλευτικός Εκπρόσωπος, θα έχει το χρόνο των είκοσι λεπτών που δικαιούται.
Κύριοι συνάδελφοι, η κ. Θεοδώρα Μπακογιάννη ορίζεται ως Κοινοβουλευτικός Εκπρόσωπος της Νέας Δημοκρατίας. Τα άλλα κόμματα δεν έχουν ορίσει.
Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, κυρίες και κύριοι συνάδελφοι, συζητούμε σήμερα ένα μείζον πολιτικό, ηθικό, νομικό, οικονομικό και κοινωνικό θέμα.
Πολιτικό θέμα, γιατί ακριβώς δημιούργησε μεγάλο θόρυβο και τριβές στον πολιτικό κόσμο, γιατί έφερε πραγματικά την Κυβέρνηση, δια του Πρωθυπουργού της, σε πολλές αντιφάσεις.
Ηθικό πρόβλημα, γιατί έπειτα από όλα τα δεδομένα που είδαν το φως της δημοσιότητας, για μεθοδεύσεις που χρησιμοποιήθηκαν από τη διοίκηση της Δ.Ε.Η. και όχι μόνο και από τις προϊστάμενες της αρχές, δημιουργήθηκε πραγματικά μεγάλο ηθικό ζήτημα στη χώρα μας.
Νομικό θέμα, γιατί είναι γεγονός ότι παραβιάστηκε νόμος που ψηφίσαμε στο ελληνικό Κοινοβούλιο, όπως θα εξηγήσω πιο κάτω.
Οικονομικό θέμα, γιατί πραγματικά μιλάμε για μια σύμβαση, η οποία είναι υπερτιμημένη σε ένα ποσόν που όπως υπολογίζεται από ειδικούς εκτιμητές, κυμαίνεται γύρω στα πενήντα με εξήντα δισεκατομμύρια (50.000.000.000-60.000.000.000) δραχμές.
Κοινωνικό θέμα, γιατί ακριβώς σε μια περιοχή εθνικά ευαίσθητη, όπως είναι η Φλώρινα, σήμερα πραγματικά οι 
 

 



Σελίδα 10066 
κάτοικοί της ακόμα περιμένουν ένα έργο από το 1989, που έχει εξαγγελθεί, κάπου δρομολογήθηκε και ακόμα δυστυχώς, δεν υλοποιείται.
ΠΡΟΕΔΡΟΣ (Απόστολος Κακλαμάνης): Κύριε Σαλαγκούδη, με συγχωρείτε.
Παρακαλώ, να είναι σαφές ότι δεν θα υπάρξουν μεν δευτερολογίες, αλλά η συζήτηση θα διαρκέσει μέχρι πέρατος των συναδέλφων που θα εγγραφούν για να λάβουν το λόγο.
ΔΗΜΗΤΡΙΟΣ ΣΙΟΥΦΑΣ: Οι Κοινοβουλευτικοί Εκπρόσωποι θα έχουν δυνατότητα να δευτερολογήσουν; Αλλιώς δεν έχει νόημα η συζήτηση.
ΠΡΟΕΔΡΟΣ (Απόστολος Κακλαμάνης): Το είπα αυτό, ήδη. 'Εκανα αναφορά στις συγκεκριμένες διατάξεις του άρθρου 97, 1 έως 3 για τους Προέδρους των Κοινοβουλευτικών Ομάδων και ισχύει φυσικά και για τους Κοινοβουλευτικούς Εκπροσώπους. Αλλά η συζήτηση θα τελειώσει σε αυτήν τη συνεδρίαση. Δεν θα υπάρξει δηλαδή άλλη συνεδρίαση.
Συγγνώμη, κύριε Σαλαγκούδη, συνεχίστε.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, και οι εισηγητές έπρεπε να έχουν δευτερολογία, αλλά τους αφαιρείτε το δικαίωμα.
'Ελεγα, λοιπόν, για το κοινωνικό πρόβλημα που αφορά τις τριάντα περίπου χιλιάδες οικογένειες που εργάζονται στη Δημόσια Επιχείρηση Ηλεκτρισμού, που βλέπουν ότι με αυτές τις ασύμφορες συμβάσεις που υπογράφει η Δ.Ε.Η. για τις επενδύσεις της, η Δημόσια Επιχείρηση απαξιώνεται σε μια κρίσιμη εποχή που απελευθερώνεται η αγορά ηλεκτρικής ενέργειας και μπαίνει η Δημόσια Επιχείρηση στον ανταγωνισμό.
Ας πάρουμε τα πράγματα από την αρχή. Είναι γεγονός ότι η Βουλή ψήφισε ένα νόμο, τον 2299, έπειτα από πρωτοβουλία της Κυβέρνησης να πάρει παράταση για το έργο του φυσικού αερίου και λόγω μιας ιδεοληψίας της να καταργήσει μία σύμβαση της προηγούμενης Κυβέρνησης, φέρνοντας ένα νέο πρωτοκόλλο, μία νέα σύμβαση, την οποία ψηφίσαμε εδώ στη Βουλή και έγινε ο νόμος 2299.
Είναι γεγονός ότι αυτόν το νόμο τον ψήφισαν όλες οι πτέρυγες της Βουλής και τότε και η Νέα Δημοκρατία συμφώνησε μόνο και μόνο για να προχωρήσει το έργο του φυσικού αερίου, αφού όμως προηγουμένως ο κύριος Πρωθυπουργός, τότε υπεύθυνος Υπουργός Βιομηχανίας, διαβεβαίωσε την Εθνική Αντιπροσωπεία πως με το πρωτόκολλο, το οποίο έρχεται προς κύρωση, αντί της ανάθεσης στη ρωσική πλευρά της μονάδας ηλεκτροπαραγωγής με το σύστημα ΒΟΟ, συμφωνείται η ανάθεση των ακόλουθων έργων με το κλειδί στο χέρι, εκτιμωμένου συνολικού κόστους περί τα εκατόν είκοσι πέντε δισεκατομμύρια (125.000.000.000) δραχμές, έτσι ώστε η κυριότητα και εκμετάλλευση του εργοστασίου να παραμείνει στο ελληνικό δημόσιο.
Η ανάθεση θα γίνει με ανταγωνιστικούς όρους -και έχει σημασία αυτό- όχι με το εύλογο τίμημα, όπως λέγεται επανειλημμένα και θα έλθει η ώρα να εξηγήσουμε τι σημαίνει: "ανταγωνιστικοί όροι". Η ΔΕΗ επιπλέον θα έχει το δικαίωμα της τελικής έγκρισης των συμμετεχόντων στην εργολαβία, η οποία θα τελεί υπό την επίβλεψή της και θα είναι σύμφωνη με την ελληνική νομοθεσία. Σε κάποια άλλη στιγμή αναφέρεται ότι το κέρδος των Ρώσων θα είναι μικρότερο, της τάξεως των είκοσι δισεκατομμυρίων (20.000.000.000) δραχμών με τις ίδιες προϋποθέσεις.
Καταθέτω αυτό το έγγραφο, αν και είναι αυτό που διάβασα από τα Πρακτικά της Βουλής.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά το προαναφερθέν απόσπασμα των Πρακτικών της Βουλής, το οποίο βρίσκεται στο αρχείο του Τμήματος Γραμματείας της Διευθύνσης Στενογραφίας και Πρακτικών της Βουλής.)
Ταυτόχρονα, σχετικά με την κατασκευή, υπό τον όρο με το κλειδί στο χέρι, πλήρους ατμοηλεκτρικού σταθμού παραγωγής ηλεκτρικής ενέργειας στην περιοχή Φλώρινας ισχύος περίπου τριακοσίων μεγαβάτ, με ένα σύστημα αποθείωσης και με δυνατότητα τηλεθέρμανσης της περιοχής, όλως παραδόξως -και εδώ δημιουργείται ένα μείζον πολιτικό θέμα- ο κύριος Πρωθυπουργός, ως Πρωθυπουργός τώρα πλέον, απαντώντας στην ερώτηση του Αρχηγού του Συνασπισμού του κ. Κωνσταντόπουλου και του Αρχηγού του ΔΗ.Κ.ΚΙ. κ. Τσοβόλα, δικαιολογούμενος για τη διαφορά του τιμήματος, αυτού που είχε πει τότε στη Βουλή και αυτού που εξήγγειλε τώρα, απάντησε στη δευτερολογία του τα εξής, σας διαβάζω από τα Πρακτικά της Βουλής:
"ΚΩΝΣΤΑΝΤΙΝΟΣ ΣΗΜΙΤΗΣ: Η μονάδα της Φλώρινας στην οποία αναφέρθηκα εγώ, δεν είχε αποθείωση και δεν είχε και διάφορα άλλα", ενώ σαφώς από το νόμο ορίζεται ότι είχε αποθείωση.
Δεν θέλω να πω εγώ ότι ο Πρωθυπουργός προσπάθησε να εξαπατήσει τη Βουλή. 'Ομως, εδώ θέτω ένα θέμα για το πώς ενημερώνεται ο κύριος Πρωθυπουργός και στη συνέχεια θα αποδείξω ότι δυστυχώς και οι προϊστάμενοι της διοίκησης της ΔΕΗ, ο Υπουργός αλλά και ο Πρωθυπουργός, ενημερώθηκαν με τρόπο που τους οδήγησε στο να δώσουν την εντύπωση ότι εξαπατούν το Κοινοβούλιο.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά το προαναφερθέν απόσπασμα των Πρακτικών της Βουλής, το οποίο βρίσκεται στο αρχείο του Τμήματος Γραμματείας της Διευθύνσης Στενογραφίας και Πρακτικών της Βουλής)
Τότε όμως γιατί ο Πρωθυπουργός έδωσε αυτήν την τιμή των εκατόν είκοσι πέντε δισεκατομμυρίων (125.000.000.000); Ων Υπουργός Βιομηχανίας ο σημερινός Πρωθυπουργός, του παρεδόθη το σχέδιο του δεκαετούς προγράμματος 1994-1998-2003. Ο τότε κύριος Υπουργός Βιομηχανίας επέστρεψε το σχέδιο με μία απόρρητη επιστολή, δεν θέλω να την καταθέσω, στον πρόεδρο του Διοικητικού Συμβουλίου της ΔΕΗ, τον ίδιο με σήμερα και τον παρακάλεσε να κάνει βελτιώσεις σ' αυτό το πρόγραμμα και να το συζητήσουν στις 15 Σεπτεμβρίου. 'Εκτοτε του έστειλαν το πρόγραμμα το καινούριο της ΔΕΗ, όπου μέσα συμπεριλαμβανόταν και η μονάδα της Φλώρινας.
Και τότε, λοιπόν, αλλά και στη συνέχεια, στις 21 Σεπτεμβρίου 1995, με νέα πρόταση, σημειώνεται ότι συνολικά το έργο της Φλώρινας θα κοστίσει εκατόν είκοσι δισεκατομμύρια εννιακόσια εκατομμύρια (120.900.000.000), το δραχμικό μέρος είναι εξήντα χιλιάδες εννιακόσια εκατομμύρια (60.900.000.000) και το συναλλαγματικό μέρος εξήντα δισεκατομμύρια (60.000.000.000). Αυτό προκύπτει από έγγραφο της Διεύθυνσης Ανάπτυξης Υδροηλεκτρικών 'Εργων.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διευθύνσης Στενογραφίας και Πρακτικών της Βουλής)
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Πιο επικαιροποιημένο. Στις 26 Ιουλίου 1996, υπάρχει άλλο έγγραφο -και πάλι επίσημο με το οποίο ενημερώνεται το Υπουργείο και το υπογράφει πάλι ο κ. Μιζάν- το οποίο προϋπολογίζει το έργο της Φλώρινας σε εκατόν τριάντα δισεκατομμύρια εφτακόσια πενήντα εκατομμύρια (130.750.000.000) δραχμές. Το καταθέτω και αυτό στα Πρακτικά.
(Στο σημείο αυτό ο Βουλευτής κ. Γ. Σαλαγκούδης καταθέτει στα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ταυτόχρονα όμως τότε το 1994 είχαν ενημερώσει τον Πρωθυπουργό ότι είχε μπει ήδη στο πρόγραμμα της Ευρωπαϊκής 'Ενωσης το επιχειρησιακό πρόγραμμα ενέργειας και από την Ευρωπαϊκή 'Ενωση θα παίρναμε 5,5%. Επομένως, αν αφαιρούσαμε το 5,5% που ήταν περίπου έξι δισεκατομμύρια (6.000.000.000) δραχμές, θα μετέπιπταν στα εκατόν τρία περίπου δισεκατομμύρια (103.000.000.000) δραχμές. Από εκεί έβγαλε το συμπέρασμα ο Πρωθυπουργός ότι μαζί με τα δύο άλλα υδροηλεκτρικά έργα, τον ηλεκτρομηχανολογικό εξοπλισμό της Συκιάς και του Πευκόφυτου θα κόστιζαν εκατόν είκοσι πέντε δισεκατομμύρια (125.000.000.000) δραχμές. Και αντί από 
 

 



Σελίδα 10067 
αυτό, έχουμε τελικώς το κόστος να ανεβαίνει ξαφνικά στα εκατόν εβδομήντα εννιάμισι δισεκατομμύρια (179.500.000.000) δραχμές. Και αυτό συμβαίνει τη στιγμή -επικαιροποιημένο πια το Φεβρουάριο του 1997- που από τη ΔΕΗ ανακοινώνεται και πάλι ότι ο προϋπολογισμός του συγκεκριμένου έργου είναι εκατόν τριάντα δισεκατομμύρια (130.000.000.000) δραχμές. Μέσα σε δύο μήνες αυτό το έργο φθάνει στα εκατόν εβδομήντα εννιάμισι δισεκατομμύρια (179.500.000.000) δραχμές. Αλλά ταυτόχρονα με τα συνοδά έργα που τα υπολόγιζαν πιο μπροστά αλλά δεν συμμετέχουν σ' αυτήν τη συμφωνία προκαταρκτικά, αν τα προσθέσουμε και αυτά φθάνουμε στα διακόσια δεκατέσσερα δισεκατομμύρια (214.000.000.000) δραχμές, όπως ομολογήθηκε και στην Επιτροπή Παραγωγής και Εμπορίου από τους ιθύνοντες της ΔΕΗ, αλλά κανείς δεν μπορεί να εξηγήσει πειστικά αυτήν την τεράστια διαφορά.
Είναι γεγονός ότι ελέγξαμε τη διεθνή εμπειρία και είδαμε πραγματικά, όπως και ο ανεξάρτητος εκτιμητής δηλώνει, ότι το έργο της Φλώρινας είναι το πλέον ακριβότερο έργο σε ολόκληρο τον κόσμο. Ταυτόχρονα εξετάζοντας παρόμοια έργα είδαμε ότι όλα τα έργα και τα πλέον ακριβότερα έφθαναν σ' αυτό το τίμημα που είχε προϋπολογίσει η ΔΕΗ, δηλαδή, περίπου στα εκατόν τριάντα δισεκατομμύρια (130.000.000.000) δραχμές με ανάλογες συνθήκες και με ανάλογο περιβαλλοντικό εξοπλισμό όπως ακριβώς είχε το έργο της Φλώρινας. 'Aρα, οι τότε υπολογισμοί της ΔΕΗ φαινόταν ότι ήταν σωστοί και πραγματικοί, αλλά κάτι μεσολάβησε στο υπόλοιπο χρονικό διάστημα και φθάσαμε σ' αυτό το εξωφρενικό και υπερβολικό τίμημα.
Χαρακτηριστικότερο παράδειγμα από τις διεθνείς συγκρίσεις είναι οι προσφορές που έγιναν προς την Τουρκία και συγκεκριμένα για μια μονάδα μεγαλύτερη τριακοσίων εξήντα μεγαβάτ (360 MW) στο Ελπιστάν, εκεί στο κέντρο της Μικράς Ασίας λίγο πριν από την έρημο, με πολύ χειρότερες συνθήκες από τη Φλώρινα. Η προσφορά εκεί είναι εκατόν δεκαοκτώ δισεκατομμύρια (118.000.000.000) δραχμές. Αν προσθέσουμε και τα περιβαλλοντικά, το σύστημα αποθείωσης που είναι περίπου με σημερινές τιμές γύρω στα δεκαεφτά δισεκατομμύρια (17.000.000.000) δραχμές, θα φθάσουμε πάλι στο ποσό που υπολογίζει και υπολόγιζε η ΔΕΗ για τη μονάδα της Φλώρινας.
ΓΕΩΡΓΙΟΣ ΛΙΑΝΗΣ: Μόνο που εκεί είναι τέσσερις μονάδες. Εδώ είναι μία.
ΠΡΟΕΔΡΕΥΩΝ (Παναγιώτης Σγουρίδης): Κύριε Λιάνη, σας παρακαλώ. Θα έχετε το χρόνο να τα πείτε αυτά από το Βήμα της Βουλής.
ΓΕΩΡΓΙΟΣ ΣΑΛΑΓΚΟΥΔΗΣ: Θα άξιζε εδώ ταυτόχρονα να πούμε ότι τη μονάδα της Φλώρινας την κατασκευάζει μία κοινοπραξία από τέσσερις εταιρείες. Μία ελληνορωσική την "ΠΡΟΜΗΘΕΑΣ GAS", μία Ρωσική την "TECHNOPROM EXPORT" και δύο γερμανικές την "ΑΒΒ" και την "ΕVΤ". Οι δύο γερμανικές συμμετέχουν στο εργοστάσιο του Ελπιστάν, μόνο που τις δύο ρωσικές τις αντικαθιστά μία επίσης γερμανική, προφανώς ακριβότερη πρέπει να είναι και καλύτερη τεχνικά, η "SIEMENS". Ας βγάλουμε, λοιπόν, τα συμπεράσματά μας.
'Ομως μετά από όλα αυτά η προσπάθεια παραπλάνησης της ΔΕΗ συνεχίζεται. Και στην προσπάθεια αυτή παραπλάνησης, δεν θέλω να πω ότι είναι συνένοχη και η Υπουργός, αλλά την κάνει τουλάχιστον η διοίκηση της ΔΕΗ συνένοχο.
Καλεί τον Αρχηγό της Αξιωματικής Αντιπολίτευσης και αντί του Aρχηγού, ο Κοινοβουλευτικός Εκπρόσωπος και εγώ τότε ως Πρόεδρος της ΟΚΕ Βιομηχανίας πηγαίνουμε σε μία ενημέρωση της Υπουργού μαζί με τον Πρόεδρο του διοικητικού συμβουλίου, το Γενικό Διευθυντή της ΔΕΗ και τεχνικούς παράγοντες εκ των παρισταμένων εδώ του κ. Μιζάν. Εκεί στην ενημέρωση που μας γίνεται, μας δίνεται ένα έγγραφο μάλιστα φτιαγμένο εκείνη την ίδια ημέρα, το περίφημο Ε9, που έχει πλαστά, λανθασμένα στοιχεία για να αποδειχθεί η χαμηλή τιμή κιλοβατώρας που βγάζει το εργοστάσιο της Φλώρινας. Αφού μελετήσαμε το έγγραφο καταγγείλαμε αυτήν την παραπλάνηση και στη συνέχεια μετά την καταγγελία πανικόβλητοι οι διοικούντες της ΔΕΗ προέβησαν σε εσωτερικές αναστατώσεις. Μάλιστα έδιωξαν και από τη θέση τους κάποια στελέχη, τα οποία αναγκάστηκαν με ασφαλιστικά μέτρα και δικαστικές αποφάσεις να ξαναγυρίσουν, μεσολάβησε αλληλογραφία μεταξύ των διοικούντων και τελικώς έβγαλαν το έγγραφο Ε16.
Μετά από όλα αυτά, όταν πια ήρθαν σε γνώση μας, ζητήσαμε να μας δώσουν όλα τα έγγραφα από την ημέρα εκείνη της ενημέρωσης μέχρι την έκδοση του Ε16, του νέου εγγράφου που άλλαζε πλέον τελείως τις προδιαγραφές. Αντί γι' αυτό στην απάντηση της κυρίας Υπουργού μας εδόθη έγγραφο, το οποίο -δυστυχώς- περιέχει το Ε9 έχοντας όμως αφαιρεθεί η επίμαχη εκείνη σελίδα που έδειχνε τις προδιαγραφές, τις οποίες άλλαζαν στο Ε16. Δεν θα αποδώσω το δόλο στην Υπουργό, αλλά κάπου πρέπει να αποδοθεί αυτός. Στις υπεύθυνες Διευθύνσεις της ΔΕΗ;
Καταθέτω στα Πρακτικά, όπως εδόθη η απάντηση με τα αντίστοιχα έγγραφα Ε9 και Ε16.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Παράλληλα θα ήθελα να καταθέσω πώς ήταν το έγγραφο, όταν μας εδόθη στην επίσημη ενημέρωση. Ξέρετε, από το Ε9 που μας εδόθη από την απάντηση της κυρίας Υπουργού υπήρχαν η πρώτη, η δεύτερη, έλειπε η τρίτη σελίδα και πηγαίναμε κατευθείαν στην τέταρτη. Ενώ στο έγγραφο που μας εδόθη στην ενημέρωση υπάρχει αυτή η σελίδα και είναι η σελίδα που λύνει το θέμα, που δίνει, δηλαδή, τις προδιαγραφές, που είχαν βάλει στο Ε9 και τις οποίες στη συνέχεια έχουν αλλάξει.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Προσέξτε όμως: Τυχαία ήρθαν στα χέρια μου και τα έγγραφα που μεσολάβησαν και από αυτά διαβάζω ότι λόγω του επείγοντος ο συγκεκριμένος υπάλληλος που έκανε τους λογαριασμούς του Ε9 λέει: "Σας αναφέρω ότι λόγω του επείγοντος των υπολογισμών που μου ανατέθηκαν κατά τη διάρκεια της απουσίας σας, κατά την επεξεργασία των στοιχείων του παραπάνω σχετικού για την κατάταξη των εναλλακτικών μονάδων με βάση το κόστος παραγωγής, οι συμβατικές χρηματορροές ανήχθησαν στο χρόνο έναρξης κατασκευής των έργων αντί του χρόνου έναρξης της εμπορικής λειτουργίας τους". Και έτσι έγινε το μεγάλο λάθος.
Στη συνέχεια γίνεται η μεταβίβαση αυτού του εγγράφου από το Διευθυντή Προγραμματισμού προς τη Γενική Διεύθυνση και λέει: "Σε συνέχεια του με στοιχεία τάδε εγγράφου, σας αποστέλλουμε συνημμένα ενημερωτικό σημείωμα του μισθωτού στον οποίο είχε ανατεθεί από τη Γενική Διεύθυνση η επεξεργασία στοιχείων και δεδομένων της Γενικής Διεύθυνσης Ανάπτυξης".
Δηλαδή, η Γενική Διεύθυνση έδωσε απευθείας εντολή σε κάποιο υπάλληλο να κάνει το συγκεκριμένο λάθος. Ας μας πείσει ότι δεν ήταν σκόπιμο και στη συνέχεια δεν ακολούθησε την ιεραρχική δομή.
Θα καταθέσω στα Πρακτικά και αυτά τα δύο έγγραφα.
(Στο σημείο αυτό ο Βουλευτής κ. Γεώργιος Σαλαγκούδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Στη συνέχεια, λοιπόν, η ΔΕΗ προσλαμβάνει οικονομικό σύμβουλο την "COOPERS AND LYBRAND" για να εκτιμήσει τις ανενεργές τις stranded costs επενδύσεις. Αυτή αποφαίνεται στις 19 Δεκεμβρίου καταθέτoντας την αντίστοιχη μελέτη ότι η πλέον stranded cost επένδυση -μιλάμε για επένδυση που δεν θα επανακτήσουμε το επενδεδημένο κεφάλαιο με ύψος μη επανακτησομένου κεφάλαιου, που δεν θα μπορέσει δηλαδή να ανακτηθεί υπό συνθήκες ελεύθερης αγοράς από τη ΔΕΗ- είναι εκατόν είκοσι πέντε δισεκατομμύρια (125.000.000.000).
 

 



Σελίδα 10068 
Αυτή, λοιπόν, είναι η μονάδα της Φλώρινας, όπως αποφαίνεται η "COOP ERS AND LYBRAND. Η μελέτη αυτή δεν συμφέρει. Εξαφανίζεται ξαφνικά. Δεν την ξέρουμε.
Ευτυχώς που κάποιο αντίγραφό της είχε πέσει στα χέρια μας και παρά το ότι η Υπουργός δήλωσε άγνοια τρεις φορές ενώπιόν μου εδώ στο ελληνικό Κοινοβούλιο, τελικά αναγκάστηκε να την βρει και την κατέθεσε στα Πρακτικά.
Πράγματι εκεί φαίνεται καθαρά ότι η "COOPERS AND LYBRAND" έχει -τον πίνακα αυτό που υπολογίζει τα stranded costs, θα τον καταθέσω- τη Φλώρινα με εκατόν είκοσι τέσσερα δισεκατομμύρια εννιακόσια οκτώ εκατομμύρια εξακόσιες τριάντα χιλιάδες δραχμές (124.908.630.000), δηλαδή μη επανακτήσιμο μέρος από την επένδυση.
(Στο σημείο αυτό ο Βουλευτής κ. Γ. Σαλαγκούδης καταθέτει για τα Πρακτικά τον προαναφερθέντα πίνακα ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ακόμη, δε, δεν ξέρουμε -και προς αυτήν την κατεύθυνση κάναμε αντίστοιχες ερωτήσεις- ποιος υπηρεσιακός παράγων παρέλαβε αυτήν τη μελέτη. Κανένας δεν φαίνεται, παρά το γεγονός ότι η ΔΕΗ έκοψε ένταλμα πληρωμής και πλήρωσε γι'αυτήν τη μελέτη εβδομήντα έξι εκατομμύρια (76.000.000) δραχμές.
Φυσικά μια άλλη μελέτη διαφορετική απ'αυτήν, που δεν ήταν τόσο εμφανές το stranded cost της Φλώρινας, κατετέθη απευθείας στο γενικό γραμματέα του Υπουργείου Ανάπτυξης. Αλλά και εδώ υπάρχει συνέχεια μετά την κατάθεση. Ο σύμβουλος αυτός είχε προσληφθεί ακριβώς για να βρει τα stranded costs. Βάσει αυτών να κάνουμε έγγραφο επιστολή προς την Ευρωπαϊκή 'Ενωση, να της γνωστοποιήσουμε αυτές τις υποχρεώσεις που είχε αναλάβει η ΔΕΗ, λόγω του μονοπωλιακού καθεστώτος και της είχε επιβάλει ουσιαστικά η Κυβέρνηση και από κει και πέρα να επιδιώξουμε την επανάκτηση αυτών των απωλεσθέντων χρημάτων. Αντί γι'αυτό, και εκεί αφαιρείται από τη συγκεκριμένη επιστολή που έστειλε ο γενικός γραμματέας του Υπουργείου Ανάπτυξης προς την Ευρωπαϊκή Κοινότητα το επίμαχο σημείο.
Εδώ θα καταθέσω ακριβώς το σημείο εκείνο της μελέτης της "COOPERS AND LYBRAND" που σχεδόν αντιγράφει ο γενικός γραμματέας με το επίμαχο σημείο, το οποίο αφαιρεί, έτσι ώστε να μην εκτεθούμε για τη μονάδα της Φλώρινας, χωρίς να σκεφθούμε ότι στην πορεία το 2001 είναι κοντά και τότε ο Υπουργός Ανάπτυξης εκείνης της εποχής θα διαπραγματεύεται για πεντακόσια εξήντα ένα δισεκατομμύρια (561.000.000.000) που βγάζει η "COOPERS AND LYBRAND" stranded cost για τις μονάδες τις ηλεκτρικές της ΔΕΗ.
(Στο σημείο αυτό ο Βουλευτής κ. Γ. Σαλαγκούδης καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
'Ομως, πρέπει να τελειώσω και η υπόθεση είναι ότι υπάρχουν και άλλα ακόμη που δεν προλαβαίνω τώρα να πω, αλλά θέλω να αναφέρω ένα τελευταίο, το οποίο θέλω να το αναφέρω εδώ, γιατί είναι και θέμα εισαγγελικών αρχών και νομίζω ότι πρέπει να παρέμβουν. Οι παρανομίες της ΔΕΗ συνεχίζονται. 'Εδωσαν προκαταβολή, παρά το γεγονός ότι η μία από τις εταιρείες δεν είχε προσκομίσει φερέγγυες, κατά τις υπηρεσίες της ΔΕΗ, εγγυητικές επιστολές.
Καταθέτω τις εγγυητικές επιστολές, καταθέτω και την αλληλογραφία που μεσολάβησε μεταξύ της ΔΕΗ και της κοινοπραξίας.
(Στο σημείο αυτό ο Βουλευτής κ. Γ. Σαλαγκούδης καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Να καταθέσετε και την απάντηση που έχετε πάρει, κύριε Σαλαγκούδη.
ΓΕΩΡΓΙΟΣ ΣΑΛΑΓΚΟΥΔΗΣ: Δεν έχετε στείλει απάντηση γι'αυτό.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Πώς δεν έχω στείλει;
ΓΕΩΡΓΙΟΣ ΣΑΛΑΓΚΟΥΔΗΣ: Δεν πρόλαβα ίσως να την πάρω, αλλά εν πάση περιπτώσει, όταν θα μου έρθει, ευχαρίστως να την καταθέσω. 'Οπως είδατε, κατέθεσα την απάντησή σας στο Ε9 και στο Ε16, δεν σας τιμά όμως εκείνη η απάντηση.
'Ετσι, λοιπόν, το δυσάρεστο είναι ότι η διοίκηση της ΔΕΗ συνεχίζει να παρανομεί, διότι είναι πραγματικά παρανομία, όταν μιλάει για εύλογο τίμημα και δεν μιλάει για ανταγωνιστικό τίμημα. Και σας είπα από την αρχή ότι θα πω τι είναι ανταγωνιστικό τίμημα. 'Οταν μιλάμε για ανταγωνιστικό τίμημα έστω και με ανάθεση, τότε παίρνουμε προσφορές από τις αντίστοιχες εταιρείες. Αφού κάνουμε τις προδιαγραφές, μπορούμε να ζητήσουμε προσφορές από τις εταιρείες και όταν μας φέρουν τις προσφορές να κατευθύνουμε την κοινοπραξία προς όποια από τις εταιρείες θέλει αυτή να διαλέξει για να συνεργαστεί, αλλά ταυτόχρονα στις τιμές αυτές που μας έχουν δώσει οι προσφορές. Αυτό σημαίνει ανταγωνιστικό τίμημα.
Παράλληλα η ΔΕΗ δεν έκανε μόνη της προδιαγραφές, όπως λέει σαφέστατα ο νόμος. 'Επρεπε να τις κάνει τις προδιαγραφές. Αντί, όμως, να κάνει τις προδιαγραφές, από την αρχή ξεκίνησε τη διαπραγμάτευση με τον ανάδοχο και έκαναν μαζί τις προδιαγραφές, και μάλιστα με τρόπο τέτοιο που να τους βολεύει, δεδομένου ότι, όπως καταγγέλθηκε από Βουλευτή της Συμπολίτευσης, για ένα μόνο, τον υπερκρίσιμο λέβητα, που είναι υπερκρίσιμης πίεσης και όχι υπερκρίσιμης θερμοκρασίας, επιβάρυναν το κόστος της μονάδας κατά δέκα δισεκατομμύρια (10.000.000.000) δραχμές. Και αυτό μόνο και μόνο επειδή δεν μπορούσε η "TECHNOPROMEXPORT", που είναι και μεσάζων ρωσική εταιρεία, να κατασκευάσει ένα στρόβιλο που να άντεχε στην υπερκρίσιμη πίεση και θερμοκρασία. Καταγγέλθηκε επίσημα από Βουλευτή της Συμπολίτευσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είχατε πει από την αρχή ότι θα μου δίνατε μία ανοχή χρόνου, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Η ανοχή εδόθη.
ΓΕΩΡΓΙΟΣ ΣΑΛΑΓΚΟΥΔΗΣ: Ακόμη θα ήθελα να πω ότι για πρώτη φορά η Δημόσια Επιχείρηση Ηλεκτρισμού δίνει προκαταβολή υπερβολική 15%. Αντί για κρατήσεις καλής εκτέλεσης 5% μετρητών, που χρησιμοποιεί μέχρι τώρα σαν συνήθη διαδικασία για τα έργα, στη συγκεκριμένη σύμβαση ζητάει μόνο εγγυητικές επιστολές. Είδαμε ποιες είναι οι εγγυητικές επιστολές.
Επιπλέον, επιβάλλει ρήτρα στον εαυτό της για την καθυστέρηση 0,25% το μήνα, που δεν υπάρχει σε καμία άλλη σύμβαση της ΔΕΗ. Στην επιτροπή διαπραγματεύσεων τα τέσσερα από τα έντεκα μέλη της επιτροπής είναι και μέλη του διοικητικού συμβουλίου της ΔΕΗ. Και μάλιστα, στο πόρισμα της επιτροπής διαπραγματεύσεων λέει για ορισμένα σημεία θα διαπραγματευτεί ο γενικός διευθυντής και ο πρόεδρος του διοικητικού συμβουλίου της ΔΕΗ, οπότε τέσσερις και δύο αυτοί έξι, αποτελούν την πλειοψηφία. Πρώτη φορά έγινε και στη ΔΕΗ, αλλά γενικότερα στην πάγια διαδικασία των δημοσίων οργανισμών η επιτροπή διαπραγματεύσεων να είναι η ίδια, που θα αποφασίσει έπειτα από λίγο την ανάθεση.
Το διοικητικό συμβούλιο, που αποφάσισαν τα μέλη του, δεν είχε το κείμενο των εμπορικών όρων. Και τελικά να πούμε για την "ΤΕΧΝΟΠΡΟΜΕΞΠΟΡΤ", που παραβιάζεται ο νόμος, που λέει ότι η ΔΕΗ θα διαλέξει και θα εγκρίνει αυτούς, που συμμετέχουν στη δημοπρασία. Απ' αυτήν την εταιρεία, που είναι μεσάζων, κάποτε είχαμε ζητήσει για το Κερατσίνι ένα τμήμα ενός μηχανολογικού εξοπλισμού. Μας το πρόσφερε με διακόσια εκατομμύρια (200.000.000), που θα το έπαιρνε από άλλες εταιρίες. Απευθυνθήκαμε απευθείας στην πηγή, στις εταιρίες εκείνες δηλαδή που παρήγαγαν το προϊόν και το βρήκαμε μόνο με ενενήντα εκατομμύρια (90.000.000). Αυτές λοιπόν τις εταιρίες και με αυτήν την κοινοπραξία και με αυτήν τη μεθοδολογία η ΔΕΗ ανέβασε το υπερτίμημα στα διακόσια δεκατέσσερα δισεκατομμύρια (214.000.000.000) δραχμές, όπως το υπολογίζει, που θα πάει πολύ περισσότερο...
 

 



Σελίδα 10069 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε συνάδελφε. Παρακαλώ, τελειώστε.
ΓΕΩΡΓΙΟΣ ΣΑΛΑΓΚΟΥΔΗΣ: ...διαψεύδοντας τον Πρωθυπουργό με τα εκατόν είκοσι πέντε δισεκατομμύρια (125.000.000.000), που ομολόγησε μέσα στη Βουλή, παρασύροντας εμάς, για να ψηφίσουμε το νόμο 2299 και δημιούργησε σήμερα το μείζον πρόβλημα, που με έντονο τρόπο, όπως είπα, απασχολεί την ελληνική κοινωνία. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ακριτίδης έχει το λόγο.
ΝΙΚΟΛΑΟΣ ΑΚΡΙΤΙΔΗΣ: Κυρίες και κύριοι συνάδελφοι, εάν υποθέσουμε ότι ο μόλις κατελθών από του Βήματος εισηγητής της Μειοψηφίας, εκφράζει τις απόψεις της παράταξής του -και είναι θεμιτό να το θεωρήσουμε, επειδή είναι ο εισηγητής της παράταξης- τότε είμαστε μάρτυρες μιας παραληρηματικής προσπάθειας της Αξιωματικής Αντιπολίτευσης, να δημιουργήσει σύγχυση, να καλλιεργήσει ένα κλίμα σκανδαλολογίας, γιατί μόνο αυτό ήταν το περιεχόμενο της ομιλίας του και στο τέλος να επιχειρήσει και έναν εκφοβισμό προς τη ΔΕΗ και τα στελέχη της ΔΕΗ, λέγοντας ότι το τελευταίο θέμα αφορά την εισαγγελική αρχή. "Οι παρανομίες στη ΔΕΗ συνεχίζονται" και επεχείρησε να αναφερθεί σε μερικά συγκεκριμένα περιστατικά.
Κύριε συνάδελφε, τι νόημα έχει από του Βήματος αυτού να απευθύνεσθε προς τον εισαγγελέα και δεν το πράξατε μήνες τώρα ...
ΓΕΩΡΓΙΟΣ ΣΑΛΑΓΚΟΥΔΗΣ: Δύο φορές...
ΝΙΚΟΛΑΟΣ ΑΚΡΙΤΙΔΗΣ: ...και δεν το πράττετε και στη συνέχεια; 'Η μήπως νομίζετε ότι μπορείτε να εκφοβίζετε τους πάντες και τα πάντα εδώ πέρα μέσα;
Αλλά τα πάντα μπορούν να εξηγηθούν. Εγώ πραγματικά βρίσκομαι σε μια αμηχανία να πάρω μέρος σ' αυτήν τη συζήτηση. Θα πω επιγραμματικά ότι η προσπάθεια της Νέας Δημοκρατίας χρόνια τώρα είναι να δημιουργήσει γύρω από το σημαντικό αυτό θέμα της Φλώρινας και γενικότερα της ενεργειακής πολιτικής της χώρας ένα κλίμα σκανδαλολογίας, με στόχο το ΠΑΣΟΚ και την Κυβέρνησή του και ειδικότερα προσωπικά το σημερινό Πρωθυπουργό της χώρας. Προσπαθεί δε ταυτόχρονα, και αυτό έχει πολύ μεγάλη σημασία, να συγκαλύψει τις υπαρκτές ευθύνες της στον ίδιο χώρο, από τους χειρισμούς της Κυβέρνησης της Νέας Δημοκρατίας του 1990-1993. Και εδώ βρίσκεται ακριβώς η ουσία, όχι μόνο του ζητήματος που απασχολεί σήμερα τη Βουλή και ευρύτερα την ελληνική κοινωνία, αλλά και των θέσεων και της τακτικής, που ακολουθεί η Αξιωματική Αντιπολίτευση, για την οποία πρέπει να πούμε ότι σέρνει το χορό και δυστυχώς την ακολουθούν ορισμένοι, εντός της Αιθούσης αυτής.
Εγώ όμως θέλω να μιλήσω για να ξεκαθαρίσω λίγο την ατμόσφαιρα, γιατί θέλω να ομολογήσω ότι η Νέα Δημοκρατία συνεργούντων και πολλών παραγόντων εξωκοινοβουλευτικών, που κινούνται γύρω από οργανωμένα συμφέροντα και δυστυχώς μερικών παραγόντων του Τύπου, κατόρθωσε μέχρι στιγμής να δημιουργήσει μια σύγχυση γύρω από το θέμα. Σήμερα διαπιστώνουμε ότι προσπαθεί να εκμεταλλευθεί, αυτήν τη σύγχυση για να παρουσιάσει πράγματα ανυπόστατα, να χρησιμοποιήσει όπως χρησιμοποίησε ο προηγούμενος συνάδελφος ψεύδη, στρεβλώσεις της πραγματικότητας, χρησιμοποίησε θέσεις οι οποίες μόνο για προπαγανδιστικούς λόγους είναι δυνατόν να χρησιμοποιηθούν και δυστυχώς δεν έχει αντιληφθεί ότι εδώ μέσα η ευθύνη μας απέναντι σε ένα τέτοιο θέμα, είναι αυξημένη.
Θα αναφερθώ, λοιπόν, στην ουσία του προβλήματος, όπως εγώ προσωπικά την αντιλαμβάνομαι. Κύριοι συνάδελφοι, η κυβέρνηση της Νέας Δημοκρατίας της περιόδου 90-93 είχε δυο παταγώδεις αποτυχίες της πολιτικής της και εξαναγκάστηκε σε μια συγκεκριμένη ενέργεια. Η πρώτη αποτυχία αφορούσε το φυσικό αέριο της χώρας. Οι καθυστερήσεις του φυσικού αερίου και θα καταθέσω σχετικά έγγραφα -της περιόδου εκείνης-ήταν τρομακτικά μεγάλες. Η ρωσική πλευρά πίεζε και έφτανε να διατυπώνει και απειλές που έφθαναν μέχρι του σημείου της διακοπής της συμφωνίας για την παροχή του φυσικού αερίου. Χαρακτηριστικά αναφέρω ότι μέχρι το 1993 εκτελέτηκε μόλις το 18% των έργων, ενώ έπρεπε να αρχίσει η απορρόφηση από το 1992.
Δεύτερο γεγονός ήταν η παταγώδης χρεοκοπία μιας πολιτικής που εγκαινίασε τότε για την παραχώρηση δικαιώματος σε ιδιώτες παραγωγής γενικά ηλεκτρικής ενέργειας με το σύστημα BOO ή BOOT. Η αποτυχία επισφραγίστηκε με την τρομακτική αποτυχία και κατακραυγή της δημοπράτησης του έργου του φυσικού αερίου συνδυασμένου κύκλου του μεγάλου Λαυρίου που εξανάγκασε την Κυβέρνηση τότε του κ. Μητσοτάκη, να πάρει την απόφαση κατάργησης εκείνου του διαγωνισμού και να την ανακοινώσει ο ίδιος ο κ. Μητσοτάκης το 1993.
Τα δύο αυτά γεγονότα της αποτυχίας της πολιτικής στον ενεργειακό τομέα εκείνης της περιόδου της Κυβέρνησης της Νέας Δημοκρατίας, εξανάγκασαν την Κυβέρνηση και τον Πρωθυπουργό της χώρας, να προσέλθει σε διαπραγμάτευση με τη ρωσική πλευρά, φυσικό υπό τα πραγματικά δεδομένα εκείνης της περιόδου, να συμβιβαστεί με τη ρωσική πλευρά και να καταχωρηθεί ο συμβιβασμός σε προσάρτημα της αρχικής σύμβασης που υπογράφτηκε στην περιπετειώδη επίσκεψη της Μόσχας την 1.7.93. Τι προέβλεπε εκείνο το προσάρτημα. Προέβλεπε την παράταση του χρόνου έναρξης της υποχρέωσης, απορρόφησης του φυσικού αερίου από το 1992 στο 1995, προέβλεπε επίσης την εκχώρηση ορισμένων έργων, που δεν έχουν ιδιαίτερη σημασία, στη ρωσική πλευρά και σε εταιρείες που την εξέφραζαν και ακόμη είχε δύο πολύ σημαντικές παραχωρήσεις.
Η πρώτη αφορούσε την παραχώρηση δικαιώματος στη ρωσική πλευρά να μπορεί να υπεισέρχεται στο δίκτυο που κατασκευάζουμε στην Ελλάδα τρίτος και υπό ορισμένες συνθήκες φυσικά όχι εντελώς ελεύθερα και ο τρίτος αυτός που εμμέσως προσδιορίζετο τότε είναι η "ΠΡΟΜΗΘΕΑΣ GAS". Είναι η πρώτη φορά που επισήμως γίνεται αποδεκτή η παρουσία του κ. Κοπελούζου, 1 Ιουλίου 1993.
Η δεύτερη μεγάλη παραχώρηση ήταν η ανάθεση κατασκευής με το σύστημα ΒΟΟ στη "GAZ PROM" και την κοινοπραξία που θα συνιστούσε, μονάδας παραγωγής ηλεκτρικού ρεύματος ισχύος διακόσια πενήντα έως τριακόσια πενήντα μεγαβάτ συνδυασμένου κύκλου, φυσικού αερίου κλπ. στο χώρο της βορείου Ελλάδος.
ΓΕΩΡΓΙΟΣ ΛΙΑΝΗΣ: Αορίστως.
ΝΙΚΟΛΑΟΣ ΑΚΡΙΤΙΔΗΣ: Αορίστως, εντελώς, όπως ακριβώς το περιγράφει.
'Εχουμε, λοιπόν -και αυτό σημειώστε το, αγαπητοί συνάδελφοι, και η ελληνική κοινή γνώμη, γιατί αυτή είναι συζήτηση που γίνεται απ' ευθείας προς τον ελληνικό λαό- την πρώτη αλλαγή, η οποία γίνεται αποδεκτή από την πλευρά της Ελλάδας στη διακρατική συμφωνία, που υπήρχε αρχικά και στη σύμβαση η οποία υπεγράφη.
Η υπογραφή είναι την 1η Ιουλίου 1993 και αυτό που θα ανέμενε κάποιος ήταν ότι αυτή η συμφωνία έπρεπε να έλθει να κυρωθεί από το Ελληνικό Κοινοβούλιο, για να αποκτήσει τη νομική ισχύ και την τάξη, όπως προέβλεπε η αρχική ελληνορωσική συμφωνία.
Αντ' αυτού του γεγονότος, στις 29 Ιουλίου του 1993, έρχεται διάταξη στη Βουλή, νομίζω με πρωτοβουλία του κ. Μάνου, η οποία γίνεται νόμος με τον αριθμό 2165 και λέει ότι είναι δυνατόν να ανατίθενται μονάδες παραγωγής ηλεκτρικής ενέργειας σε ιδιώτες, κατόπιν διαγωνισμού και υπό τον όρο ότι η τιμή με την οποία θα παραδίδεται η ηλεκτρική ενέργεια στη Δ.Ε.Η. θα είναι κατώτερη του τιμολογίου Α150 της ΔΕΗ.
Και εδώ υπάρχει, κύριοι συνάδελφοι, ένα πολιτικό ζήτημα, κατά τη γνώμη μου μείζον, το οποίο εξηγεί τα παραπέρα γεγονότα. Γιατί η Κυβέρνηση της Νέας Δημοκρατίας και κάποιοι που είχαν τη νομοθετική πρωτοβουλία τότε, αντί να κυρώσουν το προσάρτημα και τον τρόπο με τον οποίο παραχωρούνταν η μονάδα στην RAO GAZ PROM", προτιμούν να ανατρέψουν το σκηνικό.
 

 



Σελίδα 10070 
Η λογική ερμηνεία που εγώ μπορώ να δώσω, είναι ότι αυτός που είχε τη νομοθετική πρωτοβουλία θέλησε να διασφαλίσει τα νώτα του, διαπιστώνοντας ή συνειδητοποιώντας ότι η χρεοκοπία της προσπάθειας του μεγάλου Λαυρίου και στη συνέχεια αυτή η εντελώς ανερμάτιστη και η εντελώς μετέωρη συμφωνία, δεν επρόκειτο να υλοποιηθεί. Συνεπώς, κάποιοι προσπάθησαν να διασφαλίσουν τα νώτα τους.
Ο Πρωθυπουργός της χώρας περιορίστηκε στο να ακυρώσει το αποτέλεσμα για το διαγωνισμό του Λαυρίου και προκηρύχθηκε επόμενος διαγωνισμός, ο οποίος ουδέποτε πραγματοποιήθηκε.
Κλείνει αυτή η πραγματική ιστορία σ' αυτό το σημείο, η Κυβέρνηση, όπως γνωρίζουμε καταρρέει και πέφτει. 'Ερχεται η Κυβέρνηση του ΠΑ.ΣΟ.Κ. με τις εκλογές της 10.10.93 και βρίσκεται μπροστά σ' αυτήν την κατάσταση.
Δεν είναι προσδιορισμένο σε ό,τι αφορά το σταθμό, ούτε η χωροθέτηση. Ακούγονται διάφορα περί Πόρτο Λάγος, περί θράκης και διάφορα άλλα. Είναι αλήθεια ότι υπήρξε και μία απόφαση του Υπουργικού Συμβουλίου, που μιλούσε περί Θράκης.
Η μονάδα αυτή δεν ήταν εντεταγμένη και επομένως δεν είχε μελετηθεί σε κανένα δεκαετές πρόγραμμα της Δ.Ε.Η. Δεν υπήρχε, δεν προεβλέπετο καμία απολύτως λεπτομέρεια, σε ό,τι αφορά τα τεχνικά της χαρακτηριστικά, την ανάληψη της ευθύνης για την παροχή του φυσικού αερίου, την ανάληψη του κόστους για τη μεταφορά του φυσικού αερίου στην υποτιθέμενη θέση, στην οποία θα χωροθετείτο. Δεν υπήρχε καμία αναφορά για την τιμή του ηλεκτρικού ρεύματος, καμία αναφορά για τον τρόπο πληρωμής, καμία αναφορά για τη χρονική σύμβαση, για το χρονικό ορίζοντα της σύμβασης. Αυτό ήταν το μετέωρο και φυσικά αυτό βόλευε απολύτως τη ρωσική πλευρά.
Η ρωσική πλευρά έθεσε το ζήτημα της περαιτέρω εξέλιξης των προβλεπομένων από το προσάρτημα. Και βεβαίως, καθένας υπεύθυνος μπορούσε να κάνει χρήση εκείνων των δεδομένων κατέληγε στο συμπέρασμα ότι η πρόταση είναι αδιέξοδη. Να, λοιπόν, η νέα ανάγκη επαναδιαπραγμάτευσης.
Είναι γεγονός ότι η Κυβέρνηση του ΠΑ.ΣΟ.Κ. τότε -και ο Υπουργός που χειρίζονταν το θέμα, που είναι ο σημερινός Πρωθυπουργός της χώρας- προσπάθησε να εξαλείψει και τον άλλο αρνητικό όρο που μπορεί αυτήν την ώρα να φαίνεται ότι δεν είναι σημαντικός -δηλαδή της χρήσης από τρίτους του δικτύου του φυσικού αερίου, που σήμερα φαίνεται ότι δεν απειλεί αλλά κανείς δεν γνωρίζει τι ανταγωνιστικούς όρους μπορεί να δημιουργήσει στο μέλλον. Απόδειξη του γεγονότος ότι για τους Ρώσους αυτό είχε σημασία, έστω και έμμεση, για την είσοδο της "ΠΡΟΜΗΘΕΑΣ GAS" στο κύκλωμα του φυσικού αερίου με δικαιώματα κατοχυρωμένα από τη διακρατική συμφωνία. Και δεν υποχώρησε, ενώ υπεχώρησαν στην ανάθεση της θερμοηλεκτρικής μονάδας.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί τους συνέφερε. Γιατί να μην υποχωρήσουν;
ΝΙΚΟΛΑΟΣ ΑΚΡΙΤΙΔΗΣ: Αυτά θα τα πείτε, κύριε Πρόεδρε, και ελπίζω με την ευθύνη που αναλογεί σ' έναν πρώην Πρωθυπουργό σαν εσάς, με την ιστορία σας. Διότι αυτά που είπε ο εκπρόσωπός σας εδώ είναι απίθανα πράγματα, για να μην τα χαρακτηρίσω αλλιώς.
Τότε συμφωνείται να υπάρξει -συμφωνία που κατεγράφη στο πρωτόκολλο η ανάθεση μιας μονάδας με απευθείας ανάθεση σε κοινοπραξία στην οποία θα συμμετέχει η "ΠΡΟΜΗΘΕΑΣ GAS" και η "RAU GAZ PROM", ισχύος περίπου 300 MW η οποία θα γίνει στη Φλώρινα υπό τις προδιαγραφές τις οποίες θα ορίσει η ΔΕΗ. Δηλαδή, έργο εντεταγμένο στο πρόγραμμα ανάπτυξης ηλεκτρικής ενέργειας στη χώρα και με τους όρους που από κοινού θα συμφωνηθούν και κυρίως με ανταγωνιστικό τίμημα.
Ακούσαμε τον προηγούμενο συνάδελφο να προλέγει ότι θα μας πει ποιο είναι το ανταγωνιστικό τίμημα. Δεν μας είπε όμως τίποτα περί αυτού του πράγματος. Βεβαίως, γνωρίζει ο κύριος συνάδελφος και πρέπει να γνωρίζουμε όλοι, ότι ο όρος αυτός είναι κωδικοποιημένος, είναι καταγεγραμμένος στον τεχνικό κατάλογο όρων και κυρίως είναι καταγεγραμμένος στη λειτουργία της ΔΕΗ.
Αυτό δεν είναι άγνωστο, διότι και η διοίκηση της ΔΕΗ υπό τον κ. Ξανθόπουλο το 1993 κάνει αναφορά και λέει ότι η σύγκριση πρέπει να γίνεται σε ανάλογη περίπτωση με τη μονάδα πέντε του Αγίου Δημητρίου, γιατί είναι η μονάδα με τα καλύτερα αποτελέσματα, η οποία μας επεφύλαξε -λέει ο κ. Ξανθόπουλος- και μία έκπληξη, δηλαδή έδωσε τιμές 22 δισ. φθηνότερες στην απευθείας ανάθεση από ότι οι προηγούμενοι διαγωνισμοί κ.ο.κ.
Επίσης, ανταγωνιστικό τίμημα που περιλαμβάνεται και στο προσάρτημα, σημαίνει όρους συγκεκριμένους. Στο προσάρτημα δεν προεβλέπετο ποιος είναι εκείνος που θα ορίσει, θα επεξεργαστεί και θα έχει την ευθύνη των συγκεκριμένων όρων. Στο πρωτόκολλο λέει ότι ο οργανισμός αυτός, ο φορέας αυτός θα είναι η ΔΕΗ.
Η ΔΕΗ λοιπόν, ξεκινάει εγκαίρως τη διαδικασία, ξεκινάει με μηχανισμούς εντελώς αδιάβλητους που μπορούν να έχουν την εμπιστοσύνη και του πιο δύσπιστου και συμπεριλαμβάνει στις ομάδες δουλειάς επιστήμονες εκτός της ΔΕΗ, εκτός του γεγονότος ότι αξιοποιεί όλο το στελεχιακό δυναμικό, στο ανώτερο, βεβαίως, επίπεδο της ΔΕΗ.
Αυτό για μένα έχει τεράστια σημασία, κύριε συνάδελφε, γιατί αυτός ο τόπος πρέπει να εμπιστεύεται τις παραγωγικές του δυνάμεις. Αυτός ο τόπος δεν μπορεί να υποσκάπτει ή να θέτει σε αμφισβήτηση ένα μηχανισμό όπως η ΔΕΗ, ο οποίος σήκωσε με πολύ μεγάλη επιτυχία ολόκληρο το ενεργειακό πρόγραμμα της χώρας. Με επιτυχία απόλυτη! Και θα έπρεπε να σκεφθείτε πολύ περισσότερο όταν λέτε αυτά τα πράγματα, διότι τα ίδια πράγματα, οι ίδιες αρχές και οι ίδιες προσεγγίσεις είχαν γίνει και επί της εποχής της δικής σας και αφορούσαν τόσο τη διοίκηση, όσο και Υπουργούς σας, μεταξύ των οποίων βλέπω τουλάχιστον έναν να παρίσταται εδώ.
Σε ποιους, λοιπόν, επιτεθήκατε και ποιους εκφοβίζετε; Και ποιο είναι το ανάστημά σας, για να εκφοβίζετε;
ΓΕΩΡΓΙΟΣ ΣΑΛΑΓΚΟΥΔΗΣ: Δεν το καταλαβαίνετε;
ΝΙΚΟΛΑΟΣ ΑΚΡΙΤΙΔΗΣ: Αυτά τα πράγματα είναι απαράδεκτα και γι' αυτό εκρήγνυμαι.
ΛΕΩΝΙΔΑΣ ΚΟΥΡΗΣ: Ποιο είναι απαράδεκτο; Να κάνουμε έλεγχο είναι απαράδεκτο;
ΓΕΩΡΓΙΟΣ ΣΟΥΡΛΑΣ: Θα πρέπει να ....
ΝΙΚΟΛΑΟΣ ΑΚΡΙΤΙΔΗΣ: Ηρεμήστε, κύριοι συνάδελφοι.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριοι συνάδελφοι.
Συνεχίστε, κύριε Ακριτίδη.
ΝΙΚΟΛΑΟΣ ΑΚΡΙΤΙΔΗΣ: Η Δ.Ε.Η. λοιπόν, κύριοι συνάδελφοι, έκανε τις μελέτες. Κατέληξε στα τελικά της συμπεράσματα. Τα έθεσε υπό τον έλεγχο αρμόδιων επιτροπών. Τα έθεσε υπό τον έλεγχο της διοίκησης. 'Εγιναν αποδεκτά από όλους και χωρίς καμία απολύτως επιφύλαξη. Και θα καταθέσω, στη συνέχεια, αντίστοιχα έγγραφα, για να δείτε, τι θα πει επιφύλαξη σε προηγούμενες θητείες.
ΘΕΟΔΩΡΑ ΜΠΑΚΟΓΙΑΝΝΗ: 'Οχι στη δευτερολογία σας, τώρα να τα καταθέσετε.
ΝΙΚΟΛΑΟΣ ΑΚΡΙΤΙΔΗΣ: Μόλις κατέλθω κυρία μου, θα τα καταθέσω, μην ενοχλείσθε καθόλου.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δηλαδή, η Δ.Ε.Η. έχει και τα μεν και τα δε;
ΝΙΚΟΛΑΟΣ ΑΚΡΙΤΙΔΗΣ: Η Δ.Ε.Η. έχει μόνο τα μεν, κύριε Μητσοτάκη.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καλά.
ΝΙΚΟΛΑΟΣ ΑΚΡΙΤΙΔΗΣ: Και κατέληξε στο τελικό τίμημα. Δυο λέξεις για το τελικό τίμημα και για την περίφημη δέσμευση του Πρωθυπουργού της χώρας των περιώνυμων εκατόν είκοσι πέντε δισεκατομμυρίων (125.000.000.000) δραχμών.
Η Δ.Ε.Η. κατάληξε στο τίμημα των εκατόν εβδομήντα εννέα δισεκατομμυρίων πεντακοσίων εκατομμυρίων (179.500.000.000) δραχμών με τον όρο "με το κλειδί στο χέρι". Και το τίμημα αυτό αφορά το συμβατικό τμήμα του έργου. Και αυτό το τμήμα ήταν ο σταθμός, το σύστημα αποθείωσης και μερικά συνοδά έργα, όπως η αυλή λιγνίτη κλπ. Αυτό το τίμημα κρίθηκε. Και 
 

 



Σελίδα 10071 
κρίθηκε ότι ήταν εύλογο από τον ανεξάρτητο μελετητή. Κρίθηκε ότι ήταν εύλογο το τίμημα από όλα τα κλιμάκια της Δ.Ε.Η., απ' όλες τις υπηρεσίες και τους επιστήμονες που συμμετείχαν. Και ήταν καθηγητές του Πολυτεχνείου.
Πρέπει όμως εδώ, να σημειώσουμε κάτι. Η σύγκριση με άλλα τιμήματα δεν μπορεί να είναι μόνον αριθμητική. Να μη διαφεύγει της προσοχής κανενός το γεγονός ότι η σχεδίαση αυτής της μονάδας, που έγινε φυσικά μεταγενέστερα, μετά το 1994, περιέλαβε όρους και στόχους, τους υψηλότερους που υπάρχουν για λιγνιτικές μονάδες. Τον υψηλότερο βαθμό αποθείωσης. Στόχο να περιοριστούν στο ελάχιστο τα οξείδια του αζώτου. Στόχο να υπάρξει η μικρότερη πιθανότητα του να είναι εκτός λειτουργίας η μονάδα, δηλαδή να έχει πολύ μεγάλη αξιοπιστία. Και ήταν εναλλακτικές οι προτάσεις.
Και εγώ φυσικά υποστηρίζω -και θέλω και σήμερα εδώ να το υποστηρίξω-ότι είναι αδιανόητο το 2002, που θα τεθεί σε λειτουργία αυτή η μονάδα, να έχουμε μια μονάδα, η οποία μπορεί να προσβάλει το περιβάλλον.
'Εγινε λόγος γι' αυτόν τον περίφημο λέβητα υπερκρίσιμης πίεσης. Μα, είναι ακριβώς γι' αυτούς τους λόγους. Βγάζει τα λιγότερα οξείδια του αζώτου διακόσια μικρομιλιγκράμ, έναντι εξακοσίων πενήντα, και έχει το μεγαλύτερο συντελεστή απόδοσης. 'Ηταν επιλογή. Και αυτό εκόστισε. Δεν υπάρχει ο αντίστοιχος στρόβιλος, πρώτον γιατί δεν χρειάζεται -τα τριακόσια τριάντα μεγαβάτ βγαίνουν και με αυτόν το στρόβιλο- και δεύτερον, να το πούμε ξεκάθαρα, ο στρόβιλος είναι ρωσικός. Αυτή είναι η δυνατότητα των Ρώσων. Οι Ρώσοι το επέβαλαν. Γιατί αν δεν είχαν και αυτό το μερίδιο, δεν θα είχαν τίποτε.
'Οσον αφορά τα περίφημα εκατόν είκοσι πέντε δισεκατομμύρια (125.000.000.000) δραχμές αγαπητοί συνάδελφοι, πράγματι ο Πρωθυπουργός της χώρας μίλησε για κόστος της μονάδας, με το κλειδί στο χέρι, ύψους εκατόν είκοσι πέντε δισεκατομμυρίων (125.000.000.000) δραχμών.
Προσωπικά πιστεύω δύο πράγματα: Δεν είχαν υπολογιστεί συνοδά έργα. Εξάλλου η Δ.Ε.Η. το δηλώνει και το δήλωσε και στην επιτροπή, ότι όταν είχε δώσει το στοιχείο αυτό στην Κυβέρνηση, δεν είχε μελετήσει ούτε την αυλή του λιγνίτη ούτε τα υπόλοιπα έργα ούτε τα φράγματα ούτε την προσαγωγή και την εξασφάλιση του νερού. Βεβαίως, πιστεύω, όπως βλέπω τα στοιχεία, ότι κάποιοι έκαναν ένα λάθος όταν μετέφεραν αυτόν τον αριθμό -γιατί ασφαλώς αυτή είναι η διαδικασία- στον κύριο Πρωθυπουργό. 'Ολες οι μελέτες τότε και οι προτάσεις της Δ.Ε.Η. μιλούν για εκατόν τριάντα πέντε δισεκατομμύρια (135.000.000.000) δραχμές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αλλά, αν θεωρήσουμε τα εκατόν είκοσι πέντε δισεκατομμύρια (125.000.000.000) δραχμές ως αφετηρία και επικαιροποιήσουμε μόνο αυτό το μέρος του έργου τιμαριθμικά, τότε πάμε στα εκατόν εξήντα δισεκατομμύρια (160.000.000.000) δραχμές και σε πολύ περισσότερα αν λογαριάσουμε ότι δεν μιλάμε για 300MW, όπως ήταν αρχικά, αλλά για 330MW. Εάν δε ξεκινήσουμε με τις πραγματικές παραδοχές της Δ.Ε.Η., τις υπεύθυνες, τότε πάμε στα εκατόν ενενήντα ένα δισεκατομμύρια (191.000.000.000) δραχμές, αντί των εκατόν εβδομήντα εννέα δισεκατομμυρίων πεντακοσίων εκατομμυρίων (179.500.000.000) δραχμών. Φυσικά το έργο θα φθάσει στα διακόσια δέκα τέσσερα δισεκατομμύρια (214.000.000.000) δραχμές, μαζί με τον υπολογισμό των τόκων από το διάστημα της κατασκευής του -για να βρούμε το συνολικό λογιστικό του κόστος- και βεβαίως μαζί με το φράγμα και την προσαγωγή του νερού, που είναι ένα έργο πνοής και ζωής για την περιοχή της Φλώρινας.
Κύριε Πρόεδρε, κλείνω λέγοντας ότι εγώ θεωρώ...
ΠΡΟΕΔΡΕΥΩΝ (Παναγιώτης Σγουρίδης): Να κλείσετε, όμως, κύριε Ακριτίδη. Οι τελευταίες σας λέξεις ήταν από το 21ο λεπτό.
ΝΙΚΟΛΑΟΣ ΑΚΡΙΤΙΔΗΣ: Το χρέος μας απέναντι στο λαό της Φλώρινας είναι να του πούμε ότι αυτή η Βουλή δεν μεμψιμοιρεί, αλλά παίρνει αποφάσεις για έργα ανάπτυξης, για έργα ζωής, που δεν προσβάλλουν το περιβάλλον, για έργα προόδου και ανάπτυξης της περιοχής του, όπως και σε όλη την ελληνική ύπαιθρο. Επίσης, ότι η Βουλή αυτή έχει ευθύνη, αν καταφέρουμε να την επιδείξουμε.
(Στο σημείο αυτό ο Βουλευτής κ. Ακριτίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Boυλής)
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Κομμουνιστικού Κόμματος κ. Ορέστης Κολοζώφ, ορίζει για τη συζήτηση αυτή ως Κοινοβουλευτικό Εκπρόσωπο τον κ. Δημήτρη Κωστόπουλο.
Επίσης, ο Βουλευτής κ. Γεώργιος Καρατζαφέρης ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.
Υπάρχει μια αίτηση για να δοθεί ο λόγος επί προσωπικού στον κ. Σαλαγκούδη.
Ορίστε, κύριε Σαλαγκούδη, πείτε μας σε τι συνίσταται το προσωπικό σας.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, είναι πασιφανές. Και μόνο για να δείξω το ανάστημά μου, που με προκάλεσε ο προηγούμενος ομιλητής, έπρεπε να σηκωθώ.
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι χαριτωμένα σηκωθήκατε και το δείξατε.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, θα πρέπει να πω στον προηγούμενο ομιλητή, ο οποίος μίλησε και κατεφέρθη εναντίον μου με ύβρεις τις οποίες αντιπαρέρχομαι βέβαια ότι δεν θα μπορούσα να μην πω για την παραληρηματική μου εκφορά, όπως είπε προηγουμένως ομιλώντας. Νομίζω ότι η Αίθουσα που βλέπει, βλέπει που είναι το παραλήρημα.
Επίσης, για τα ψεύδη που είπε προηγουμένως, θα πρέπει να θυμίσω ότι εγώ σε κάθε τι που έλεγα, κατέθετα και το αντίστοιχο επίσημο έγγραφο. Σε τίποτα δεν έκανα δικούς μου και μόνον, υπολογισμούς. Δυστυχώς και ατυχώς, ο κύριος συνάδελφος ούτε ένα έγγραφο δεν κατέθεσε.
ΠΡΟΕΔΡΕΥΩΝ (Παναγιώτης Σγουρίδης): Ας μη δευτερολογούμε σ'αυτά. Αυτό είναι δευτερολογία.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, σηκώθηκα για να δείξω το ανάστημά μου, που το έδειξα στο Βήμα της Βουλής, που ήταν ανάστημα γνώσης και ήθους, το οποίο δεν επέδειξε ούτε τώρα ούτε κατά τη διάρκεια που προήδρευε στην Επιτροπή Παραγωγής και Εμπορίου, που δυστυχώς και εκεί ήταν το φαινόμενο χειρότερο απ'ό,τι επέδειξε σήμερα από το Βήμα της Αιθούσης.
ΝΙΚΟΛΑΟΣ ΑΚΡΙΤΙΔΗΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ακριτίδη. Το Προεδρείο κρίνει ότι δεν υπάρχει προσωπικό θέμα, ότι αυτά ήταν κρίσεις, οι οποίες ακούστηκαν μέσα στην Αίθουσα και οι συνάδελφοι Βουλευτές μπορούν να βγάλουν τα συμπεράσματά τους.
ΝΙΚΟΛΑΟΣ ΑΚΡΙΤΙΔΗΣ: Προσδιόρισε το ανάστημά του ο κύριος συνάδελφος.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Κυρίες και κύριοι Βουλευτές, νομίζω ότι ήδη από αυτήν τη συζήτηση που έχουμε ξεκινήσει σ'αυτήν την Αίθουσα φάνηκε η χρησιμότητά της και στη Διαρκή Επιτροπή και στην Ολομέλεια της Βουλής. Πριν σας παρουσιάσω συνοπτικά τις βασικές μας εκτιμήσεις για το θέμα που συζητούμε σήμερα, θα ήθελα να σημειώσω από την αρχή ότι βεβαίως το Κομμουνιστικό Κόμμα Ελλάδος τάσσεται υπέρ της κατασκευής της Λιγνιτικής Μονάδας της ΔΕΗ στη Φλώρινα. Υπαγορεύεται αυτή η ανάγκη και από λόγους οικονομικής ανάπτυξης της χώρας και από λόγους οικονομικής ανάπτυξης της περιοχής, αλλά βεβαίως και από το πρόγραμμα 
 

 



Σελίδα 10072 
ανάπτυξης της ΔΕΗ.
Κατά τη γνώμη μας η συζήτηση στη Διαρκή Επιτροπή Παραγωγής και Εμπορίου ανέδειξε πολλά ερωτηματικά και ασάφειες και έδειξε την ανάγκη το θέμα της συγκεκριμένης σύμβασης να συζητηθεί με κάθε λεπτομέρεια δικαιολογώντας έτσι και το σχετικό αίτημα του κόμματός μας.
Η ανάγκη αυτή προκλήθηκε από το γεγονός ότι με βάση το σχετικό νόμο και κατ'εξαίρεση της πάγιας τακτικής της ΔΕΗ, το συγκεκριμένο αυτό έργο γίνεται με τη μέδοδο της ανάθεσης, διαδικασία που φάνηκε από τη συζήτηση στην επιτροπή. Δημιουργεί μία σειρά από ερωτηματικά, σχετικά με τη διαφάνεια και την τήρηση όλων των όρων για τη βέλτιση λύση και την πιο συμφέρουσα λύση από οικονομική άποψη, από την άποψη της ΔΕΗ και γενικότερα του συμφέροντος των εργαζομένων.
Στην ίδια τη συζήτηση η οποία και εδώ και στην επιτροπή πήρε μία μεγαλύτερη έκταση απ'ότι μόνο το θέμα της σύμβασης αυτής καθ'αυτής, διαπιστώσαμε εμείς τις μεγάλες ευθύνες όλων των κυβερνήσεων και της Νέας Δημοκρατίας και του ΠΑ.ΣΟ.Κ. για την απαράδεκτη καθυστέρηση στην υλοποίηση της εισαγωγής του φυσικού αερίου. Ορισμένα ακούστηκαν και σήμερα. και επειδή ο εισηγητής της Πλειοψηφίας ο κ. Ακριτίδης έβαλε το θέμα της εισόδου του "ΠΡΟΜΗΘΕΑ" στο δίκτυο διανομής φυσικού αερίου, να συμπεράνω από αυτό την αντίθεσή του με το νόμο που ψηφίστηκε πέρσι τον Ιούλιο για τις διαδικασίες ιδιωτικοποίσης της παροχής φυσικού αερίου στη χώρα μας; Δεν νομίζω να είναι αυτό το πρόβλημα. Και εν πάση περιπτώσει καλό θα είναι να χρησιμοποιείται η ίδια κριτική για όλες τις ενέργειες αυτής της Κυβέρνησης και όχι δύο μέτρα και δύο σταθμά. Εν πάση περιπτώσει λέμε ότι υπάρχουν σοβαρές ευθύνες για τις καθυστερήσεις στο συγκεκριμένο έργο, γιατί εκτός των άλλων η όλη συζήτηση που είχαμε σήμερα έδειξε ότι πραγματικά οι διαδικασίες ιδιωτικοποιήσεων, είτε με τη μέθοδο της BOO είτε με την οποιαδήποτε μέθοδο ιδιωτικοποιήσεων, μας οδηγούν -είναι μοιραίο- σε διαδικασίες αδιαφάνειας, σε διαδικασίες αμφισβήτησης με πάρα πολλά ερωτηματικά.
Πιστεύουμε ότι το συγκεκριμένο παράδειγμα είναι μία επιπλέον απόδειξη, γιατί δεν έπρεπε να υπάρχει καμία διαδικασία ιδιωτικοποιήσεων στο χώρο της ενέργειας, μία διαδικασία, η οποία δυστυχώς έχει ξεκινήσει και προωθείται με σύμφωνη γνώμη και του ΠΑ.ΣΟ.Κ. και της Νέας Δημοκρατίας.
Εξ άλλου το παράδειγμα της μονάδας και της σύμβασης είναι διδακτικό και από άλλη μία πλευρά. Στο συγκεκριμένο παράδειγμα έχουμε τη διαδικασία αλληλοεπηρεασμού της ΔΕΗ με τη Δημόσια Επιχείρηση Αερίου. Και φυσικά αυτό οδηγεί και τις δύο επιχειρήσεις, όπως φαίνεται από τη συζήτηση και την εξέλιξη, στην απώλεια μίας αυτοτέλειας. Τους φορτώνονται επιπλέον έξοδα, τα οποία στη συνέχεια αναγκάζονται να τα μεταθέσουν στους καταναλωτές.
Πέρα από αυτές τις γενικές θεωρήσεις στις οποίες θα επανέλθω στη συνέχεια, γιατί τις θεωρούμε πολύ σημαντικές σε σχέση με τη συγκεκριμένη σύμβαση, κατά τη γνώμη μας από τη συζήτηση αναδείχθηκαν ορισμένα σοβαρά ερωτήματα που έχουν σχέση με το κατά πόσο π.χ. είναι εύλογο το τίμημα της μονάδας για τη Φλώρινα ή το κατά πόσο είναι εξασφαλισμένη η τροφοδοσία της συγκεκριμένης μονάδας με τις απαραίτητες ποσότητες λιγνίτη ή ξυλίτη, όπως λέγεται. Και αναφύεται το ζήτημα αν το κόστος παραγωγής μονάδας κιλοβατώρας θα είναι τόσο χαμηλό, όσο δηλώνει η Κυβέρνηση.
Εμείς διαπιστώσαμε μία σειρά ακόμα από ασάφειες και διαφορετικές θεωρήσεις και τοποθετήσεις σε κρίσιμα θέματα που έχουν μεγάλη σημασία τόσο για το τελικό τίμημα όσο και για την καθιέρωση της τιμής της κιλοβατώρας. Παραδείγματος χάρη, όσοι ήμασταν στην επιτροπή, διαπιστώσαμε ότι ήταν ένα θέμα συζήτησης, τι εννοούν οι παράγοντες της ΔΕΗ όταν λένε μονάδα με το κλειδί στο χέρι. Δηλαδή, εάν η μονάδα αποθείωσης είναι τμήμα της μονάδας με το κλειδί στο χέρι, εάν η αυλή λιγνίτη είναι κομμάτι της μονάδας με το κλειδί στο χέρι, αν ορισμένα άλλα έργα, φράγματα κλπ., είναι τμήμα της μονάδας με το κλειδί στο χέρι. Μιλάμε βέβαια για πολύ σημαντικά ποσά.
Ειδικότερα, εμείς διαπιστώνουμε ότι χωρίς να υπάρχει μία πειστική δικαιολογία και κατά παράβαση των νόμων και των αποφάσεων της ίδιας της ΔΕΗ, η Κυβέρνηση αποφάσισε τελικά η εκτέλεση του έργου της Φλώρινας να γίνει με απόφαση του Υπουργικού Συμβουλίου και με βάση τις εκτιμήσεις του εκτιμητή της εταιρείας "ΛΑ ΜΑΓΙΕΡ".
Δεύτερον, κατά τη γνώμη μας, δεν υπάρχουν επαρκώς τεκμηριωμένα επιχειρήματα για την αξιοπιστία της γνωμάτευσης του πορίσματος "ΛΑ ΜΑΓΙΕΡ". Αυτό φάνηκε και κατά τη διάρκεια της συζήτησης στην επιτροπή. Επίσης, παρατηρήσαμε ότι με βάση την έκθεση "COOPERS AND LYBRAND" γίνονται σημαντικές προσαρμογές της ενεργειακής πολιτικής στη χώρα μας για το ρόλο της ΔΕΗ στις διαδικασίες που θα συνοδεύουν την απελευθέρωση της αγοράς ηλεκτρικής ενέργειας, διαδικασίες που έχουν άμεση σχέση με την αποδοτικότητα και το ρόλο της συγκεκριμένης μονάδας.
Παραπέρα μας έκανε εντύπωση το γεγονός ότι δια στόματος Υπουργού Ανάπτυξης, η Κυβέρνηση θεωρεί τη σημερινή τιμή παραγωγής ηλεκτρικής ενέργειας χαμηλή, πράγμα που αποτελεί εμπόδιο στην εισαγωγή νέων ιδιωτών σ' αυτήν την αγορά. Ως εκ τούτου θεωρεί αναγκαίο την αύξηση της τιμής της ηλεκτρικής ενέργειας, κάτι που βεβαίως θα έχει σοβαρές επιπτώσεις για τους καταναλωτές.
'Εχουμε σοβαρά ερωτηματικά και ανησυχίες για το μέλλον της συγκεκριμένης μονάδας, παίρνοντας υπόψη ότι με βάση την ενεργειακή πολιτική της Ευρωπαϊκής 'Ενωσης εξαιρείται μόνο το 15% της παραγωγής ηλεκτρικής ενέργειας από εγχώριους πόρους, από τον ανταγωνισμό. Γνωρίζοντας όμως ότι στη χώρα μας υπάρχει μια μεγάλη εγκατεστημένη δύναμη λιγνιτικών σταθμών, πιστεύουμε ότι αυτό θα έχει ολέθριες συνέπειες, όπως μπορεί να έχει συνέπειες και για την ίδια τη μονάδα της Φλώρινας.
Επίσης, όπως φαίνεται απο την έκθεση της "COOPER END LAYBRAND", ανακύπτουν σοβαρά ζητήματα σχετικά με τη ΔΕΗ, σχετικά με την τιμολογιακή της πολιτική, την πολιτική ανάπτυξης και εκμετάλλευσης δικτύου και γενικότερα για την πολιτική κατασκευής σταθμών. Μάλιστα στις συνθήκες αδρανοποίησης του Συμβουλίου Ενεργειακής Πολιτικής και των αλλαγών στο ιδιοκτησιακό καθεστώς της ΔΕΗ, έχουμε τη γνώμη ότι θα υπάρξουν αρνητικές συνέπειες για τους οικιακούς καταναλωτές, για το πρόγραμμα ύδρευσης και για τους εργαζόμενους της ΔΕΗ. 'Οπως γνωρίζετε αυτή η έκθεση θεωρεί σοβαρό ανασταλτικό παράγοντα για τη δήθεν παραπέρα ανάπτυξη της ΔΕΗ το θέμα του ασφαλιστικού ταμείου των εργαζομένων.
Πάρα πολλά ερωτηματικά προκύπτουν από το γεγονός ότι το πραγματικό τίμημα για μία μονάδα όπως προβλέπει ο νόμος, δηλαδή για την κατασκευή μιας μονάδας με το κλειδί στο χέρι, πλήρους ηλεκτρικού σταθμού, με ένα σύστημα αποθείωσης και με δυνατότητα τηλεθέρμανσης, είναι σήμερα όπως φάνηκε από τη συζήτηση στην επιτροπή διακόσια δεκατέσσερα δισεκατομμύρια (214.000.000.000) δραχμές και όχι εκατόν εβδομήντα εννέα δισεκατομμύρια πεντακόσια εκατομμύρια (179.500.000.000) δραχμές, όπως ισχυρίζεται η Κυβέρνηση.
Είναι πασιφανές ότι το ποσόν αυτό ξεπερνά κατά πολύ τα εκατόν είκοσι πέντε δισεκατομμύρια (125.000.000.000) δραχμές που είχε εκτιμήσει η Κυβέρνηση στις 16.3.95. Είναι φανερό ότι το τίμημα των διακοσίων δεκατεσσάρων δισεκατομμυρίων (214.000.000.000) δραχμών είναι σημαντικά διαφοροποιημένο από το τίμημα που ο εκτιμητής της "ΛΑ ΜΑΓΙΕΡ" έχει θεωρήσει εύλογο και ανταγωνιστικό και είναι ως γνωστόν εκατόν εβδομήντα εννέα δισεκατομμύρια πεντακόσια εκατομμύρια (179.500.000.000) δραχμές.
Πέρα όμως, από το στοιχείο αυτό, κατά τη γνώμη μας υπάρχουν σοβαρά ερωτηματικά ακόμα, στο κατά πόσο το τίμημα που θεωρεί η "LAHMAYER" εύλογο και ανταγωνιστικό είναι τέτοιο. Και αυτό γιατί ο εκτιμητής, η εταιρεία "LAHMAYER" στη σύγκριση που έχει κάνει δεν είχε συμπεριλάβει το σύνολο των έργων της μονάδας της Φλώρινας, 
 

 



Σελίδα 10073 
ώστε αυτή να ανταποκρίνεται στον όρο "με το κλειδί στο χέρι". 'Ετσι, η σύγκριση γίνεται μεταξύ μέρους της μονάδας της Φλώρινας με μονάδες σε πλήρη λειτουργία.
Δεύτερον, η "LAHMAYER" αγνόησε τη διακύμανση της τιμής του ξυλίτη και το γεγονός ότι τα λιγνιτωρυχεία ανήκουν στην περίπτωση της Φλώρινας σε ιδιώτες και όχι στο δημόσιο, όπως ήταν για τις μονάδες όπου γινόταν η σύγκριση.
Τρίτον, η "LAHMAYER" σύγκρινε τη μονάδα της Φλώρινας με μονάδες που είχαν κατασκευαστεί από την εποχή που προϋπήρχε η Γερμανική Λαοκρατική Δημοκρατία, χώρα που είναι φανερό ότι είχε άλλες οικονομικές και συναλλαγματικές συνθήκες και άρα, υπάρχουν ερωτηματικά ως προς το πραγματικό τίμημα των μονάδων αυτών.
Με την ευκαιρία θα ήθελα να σημειώσω και το γεγονός ότι τη στιγμή που η Κυβέρνηση έπαιρνε την απόφαση ότι σωστή είναι η εκτίμηση του εκτιμητή "LAHMAYER", όπως φάνηκε από τη συζήτηση στην επιτροπή, δεν είχε υπόψη της τη συνολική εκτίμηση του εκτιμητή. Αυτό που εμείς στην επιτροπή πήραμε στα χέρια μας ήταν ένα συμπέρασμα, ένα ρεζουμέ θα έλεγα της μελέτης της "LAHMAYER". Μάθαμε στην επιτροπή ότι θα μεταφραζόταν το συνολικό πόρισμα του εκτιμητή. Εν πάση περιπτώσει, είναι βέβαιο ότι η επιτροπή δεν είχε στη διάθεσή της το συνολικό πόρισμα του εκτιμητή.
Κατά την άποψή μας όμως, προκύπτουν ερωτηματικά ακόμα σε σχέση με το εύλογο του τιμήματος και από τα εξής στοιχεία:
Πρώτον, δεν απαντήθηκε στην επιτροπή το ερώτημα εάν υπήρχαν εναλλακτικές λύσεις και ποιες ήταν αυτές για την εκτέλεση και το κόστος των συμπληρωματικών έργων σε σχέση με τη μονάδα του Αγίου Δημητρίου της μονάδας της Φλώρινας. Και μιλάμε για έργα συνολικού ύψους 59,9 δισεκατομμυρίων δραχμών.
Δεύτερον, από πουθενά δεν φαίνεται ότι στοιχείο των προδιαγραφών της μονάδας της Φλώρινας ήταν η αδιάκοπη λειτουργία για επτά χιλιάδες πεντακόσιες ώρες. Πολύ περισσότερο, δεν φαίνεται σε τι ποσοστό το στοιχείο αυτό επιβαρύνει το τίμημα της μονάδας. Δεν φαίνεται επίσης, εάν υπήρχαν άλλες εναλλακτικές λύσεις, που ενδεχόμενα με χαμηλότερο κόστος θα εξασφάλιζαν το ίδιο ή παρόμοιο αποτέλεσμα αδιάκοπης λειτουργίας. Και ξέρετε, το στοιχείο αυτό είναι πολύ σοβαρό γιατί αυτή η συγκεκριμένη παράμετρος φάνηκε ότι είναι βασική προϋπόθεση στον καθορισμό της τιμής της κιλοβατώρας, του μεταβλητού κόστους, της μονάδας και της δυνατότητας ένταξης της συγκεκριμένης μονάδας της ΔΕΗ στη Φλώρινα, στο σύστημα συνολικότατα της ΔΕΗ.
Τρίτον, από το γεγονός ότι γίνεται μία λογιστική αναγωγή του τιμήματος της μονάδας του Αγίου Δημητρίου, υπολογίζεται δηλαδή η επιρροή του πληθωρισμού και της ισοτιμίας δραχμής ECU χωρίς να παίρνεται υπόψη η επίδραση και άλλων παραγόντων που ενδέχεται να έδιναν πιο χαμηλό τίμημα, όπως τεχνολογική απαξίωση του εξοπλισμού κλπ.
Τέταρτον, αναπάντητα έμειναν επίσης τα ερωτηματικά, σχετικά με τον τρόπο αναγωγής του δραχμικού τμήματος, του τμήματος σε ECU της μονάδας του Αγίου Δημητρίου κλπ.
Πέμπτον, από τη σκοπιμότητα επιλογής συγκεκριμένου και όχι άλλου τύπου λέβητα για τη μονάδα της Φλώρινας.
'Εκτον, δημιουργήθηκαν επίσης ερωτηματικά από την έλλειψη κάποιων στοιχείων, ότι η αύξηση του βαθμού απόδοσης της μονάδας της Φλώρινας σε σχέση με αυτή του Αγίου Δημητρίου δικαιολογεί τις συγκεκριμένες τεχνικές και οικονομικές επιλογές.
'Εβδομον, δημιουργήθηκαν επίσης ερωτηματικά από το ύψος για το εργολαβικό αντάλλαγμα που περιλαμβάνει και ποσοστό ωφελείας για τα μέλη της κοινοπραξίας.
'Ογδοον, δημιουργήθηκαν ερωτηματικά από το γεγονός ότι δεν ξεκαθαρίστηκε αν και πότε θα υπάρχει και δεύτερη μονάδα στη Φλώρινα, αν και μία σειρά από έργα υποδομής δικαιολογήθηκαν με αυτήν την προοπτική.
Πέρα από τα θέματα αυτά μας δημιουργήθηκαν σοβαρά ερωτηματικά σε σχέση και με το κόστος της κιλοβατώρας. Και αναφέρομαι συγκεκριμένα. Στην επιτροπή δεν ξεκαθαρίστηκε τελικά με τι ποσοστό αναγωγής και για ποιο λόγο Κυβέρνηση και ΔΕΗ κάνουν τους υπολογισμούς τους.
Επίσης, δεν ξεκαθαρίστηκε ποια θα είναι η τιμή για το λιγνίτη και αν διασφαλίζεται η απρόσκοπτη τροφοδοσία από τα ιδιωτικά λιγνιτωρυχεία της Φλώρινας. Δεν ξεκαθαρίστηκε επίσης ο τρόπος απόσβεσης της επένδυσης.
To γεγονός ότι υπάρχει διαφορετική θεώρηση για το ποσοστό αναγωγής και για τα χρόνια απόσβεσης, αφήνει ερωτηματικά, ως προς τα χρονικά όρια για την απόσβεση της επένδυσης.
Επίσης, δεν ξεκαθαρίστηκε πώς εξηγείται να υπάρχει το ίδιο κόστος ανά κιλοβατώρα -τέθηκε το ερώτημα από συναδέλφους- για διαφορετικές παραδοχές, όσον αφορά τα ποσοστά αναγωγής και τη διάρκεια απόσβεσης.
Τα αποτελέσματα των παραπάνω είναι αρκετά για μας, για να υπάρχουν σοβαρές επιφυλάξεις ως προς την τιμή των δώδεκα δραχμών αλλά κιλοβατώρα που ισχυρίζεται η Κυβέρνηση ότι θα είναι το κόστος μονάδας.
Μας δημιουργήθηκαν επίσης σοβαρά ερωτηματικά από τον τρόπο που η Κυβέρνηση αντιμετώπισε συγκεκριμένες καταγγελίες που διατυπώθηκαν στην επιτροπή για προσπάθειες παρέμβασης της "ΠΡΟΜΗΘΕΑΣ GAS A.E." στην κατάρτιση της σύμβασης και στην πολιτική της ΔΕΗ σε γειτονική βαλκανική χώρα.
Με όλα αυτά κατά τη γνώμη μας, η συζήτηση απέδειξε ότι ήταν σωστή η θέση του νομοθέτη και της ΔΕΗ που στο συμβόλαιο με τον ανάδοχο είχαν προβλέψει ειδική ρήτρα, προκειμένου η σύμβαση να εγκριθεί από τη Βουλή, όπως έγινε και με τα δύο άλλα έργα που προβλέπονταν στον ίδιο νόμο.
Η γνώμη του εκτιμητή δεν μπορεί σε καμιά περίπτωση να αντικαταστήσει το δικαίωμα της Βουλής, να αποφασίσει για τη σύμβαση όταν μάλιστα δεν υπάρχει καμία τροποποίηση του σχετικού νόμου.
'Εχοντας υπόψη την ιδιαιτερότητα της σύνδεσης της μονάδας στη ΔΕΗ, υπογραμμίζω για άλλη μία φορά ότι το κόμμα μας θέλει να υπάρχει η μονάδα αυτή, θέλει όμως η μονάδα να εξυπηρετεί το γενικότερο σχεδιασμό της ΔΕΗ, θέλει να εξυπηρετεί τη γενικότερη πολιτική και οικονομική ανάπτυξη της χώρας, γι' αυτό θέτει αυτά τα ερωτηματικά ως προς το τίμημα της μονάδας υποκατασκευής και ως προς την τιμή ανά κιλοβατώρα.
Κλείνοντας, θα ήθελα να εκφράσω την ελπίδα ότι θα υπάρξει επιτέλους απάντηση σ' αυτά τα συγκεκριμένα ερωτήματα. Πρέπει τελικά, επίσημα η Κυβέρνηση να αναλάβει τις ευθύνες και να ενημερώσει τη Βουλή σχετικά με το ποιο είναι το τίμημα που θα κληθεί να πληρώσει ο καταναλωτής. Δεν έχει μεγάλη σημασία τι έλεγε ο νόμος και τι αναγωγές έγιναν από τη ΔΕΗ ή έγιναν από τη "LAHMAYER".
Αυτό που μετράει είναι ο καταναλωτής τι θα πληρώσει γι'αυτήν τη μονάδα και έχει κάθε δικαίωμα επιτέλους σήμερα να το γνωρίζει, μετά από εφτά ή δέκα χρόνια που γίνεται η συζήτηση αυτή. 'Εχει επίσης δικαίωμα ο καταναλωτής, ο εργαζόμενος να γνωρίζει τι μέτρα θα παρθούν, ώστε να είναι χαμηλή η τιμή του οικειακού ρεύματος. 'Εχει σημασία να δοθεί ξεκάθαρη απάντηση σ' όλα τα ερωτηματικά και σε όλες τις απορίες που γεννήθηκαν.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αγγουράκη.
Υπάρχει μία αίτηση επί του Κανονισμού του κ. Κεδίκολγου.
Πείτε μας, κύριε Κεδίκογλου, πού παραβιάζεται ο Κανονισμός.
ΒΑΣΙΛΗΣ ΚΕΔΙΚΟΓΛΟΥ: Στο άρθρο 41, για το οποίο έγινε η συζήτηση στην επιτροπή, η μειοψηφία αποφάσισε να φέρει το θέμα προς συζήτηση στην ολομέλεια. Προηγείται, λοιπόν, κάθε συζήτησης κοινοβουλευτικού ελέγχου και εισάγεται προς συζήτηση ως γενικευμένη επερώτηση. Είμαστε επερωτώντες όλοι, όσοι θέλουμε. Είναι απόφαση, δεν είναι συγκεκριμένη επερώτηση πέντε, έξι ή επτά επερωτώντων, για να γραφτώ εγώ σ' αυτήν τη σειρά. 'Ολοι μπορεί να είναι επερωτώντες.
'Ερχομαι εγώ τώρα να γραφώ, μετά μάλιστα και τον τρίτο 
 

 



Σελίδα 10074 
αγορητή του ΚΚΕ και μου λένε "δεν έχεις δικαίωμα να εγγραφείς". Μπορεί να είμαι και εγώ, μπορεί να είναι και άλλοι επερωτώντες και να γραφούν και να μιλήσουν όση ώρα θέλουν και να γίνουν δύο συνεδριάσεις.
Το άρθρο του Κανονισμού -δεν το διαβάζω, για να μην καθυστερώ- είναι σαφέστατο. Λέει ότι αυτά συζητούνται με τη διαδικασία της γενικευμένης επερώτησης, που μπορεί να διαρκέσει δύο συνεδριάσεις. Και μόνο το γεγονός ότι ο Κανονισμός σήμερα, που οι ομιλίες είναι τόσο περιορισμένες σε πεντάλεπτα και τρίλεπτα, προβλέπει δύο συνεδριάσεις γι' αυτό, δείχνει ότι πρέπει να επιτρέψετε να εγγραφούν όσοι θέλουν και οι Τριακόσιοι.
Πρέπει να διαφωτισθεί πλήρως το θέμα, διότι έχουμε ένα Υπουργό ο οποίος κατηγορείται χωρίς να έχει καμιά ευθύνη. Υπάρχουν προηγούμενες συνεδριάσεις και αποφάσεις της ΔΕΗ με πολύ μεγαλύτερα τιμήματα για το ίδιο αντικείμενο.
Αλλού είναι η ευθύνη και δεν φαίνεται. Υπάρχει άλλη τεράστια ευθύνη αλλού και μάλιστα, θα κατηγορηθούμε ως Κοινοβούλιο -αν κάνετε δεκτή αυτήν τη διαδικασία- ότι πάμε να καλύψουμε ευθύνες άλλων και να κατηγορήσουμε μία Υπουργό που είναι παρούσα εδώ, η οποία καμία ευθύνη δεν έχει και κάνει τη δουλειά της κατά τον καλύτερο τρόπο.
Γι' αυτό, λοιπόν, ζητώ κατ' αρχήν να εγγραφώ και να εγγραφούν όσοι άλλοι θέλουν. Διαφορετικά, παραβαίνετε τον Κανονισμό.
ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου, εξ αρχής ο Πρόεδρος της Βουλής έχει ανακοινώσει ότι κατά τη διάρκεια των ομιλιών των δύο πρώτων επερωτώντων Βουλευτών με τη διαδικασία αυτή έχουν δικαίωμα εγγραφής όποιοι θέλουν. Εσείς αν θέλετε, όποια ώρα έρχεσθε στην Αίθουσα να ζητάτε να εγγραφείτε, αυτό δεν είναι δυνατόν. Διότι τότε τι θα γινόταν; Και στις 12.00' η ώρα που θα ερχόταν κάποιος Βουλευτής να υπογράψει, θα έλεγε "δώστε μου το λόγο για τρία λεπτά, να μιλήσω".
'Οποιοι ζήτησαν το λόγο, κύριε Κεδίκογλου, έχουν εγγραφεί και θα μιλήσουν.
ΒΑΣΙΛΗΣ ΚΕΔΙΚΟΓΛΟΥ: Είχα άλλη κοινοβουλευτική δραστηριότητα και δεν έλαβα γνώση.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, δεν έχετε το λόγο.
ΒΑΣΙΛΗΣ ΚΕΔΙΚΟΓΛΟΥ: Σας παρακαλώ. Δεν έλαβα γνώση αυτού που λέτε. Αν είχα τρόπο να λάβω γνώση όλων αυτών, ευχαρίστως να το κάνατε έτσι.
ΠΡΟΕΔΡΕΥΩΝ (Παναγιώτης Σγουρίδης): 'Οταν μοιράστηκε...
ΒΑΣΙΛΗΣ ΚΕΔΙΚΟΓΛΟΥ: Δεν έλαβα γνώση και δεν ήμουν στους δρόμους, ούτε απουσιάζω από τη Βουλή.'Ημουν σε συγκεκριμένη κοινοβουλευτική απασχόληση.
ΠΡΟΕΔΡΕΥΩΝ (Παναγιώτης Σγουρίδης): 'Οταν βγήκε η ημερησία διάταξη...
ΒΑΣΙΛΗΣ ΚΕΔΙΚΟΓΛΟΥ: Θα παρακαλέσω, λοιπόν κατ' οικονομία να εγγράψετε και εμένα.
ΠΡΟΕΔΡΕΥΩΝ (Παναγιώτης Σγουρίδης): Δεν θα εγγραφείτε.
Ο κ. Αποστόλου Ευάγγελος έχει το λόγο.
ΙΩΑΝΝΗΣ ΤΣΑΚΛΙΔΗΣ: Υπάρχουν και άλλοι που θέλουν να μιλήσουν.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αποστόλου.
ΕΥΑΓΓΕΛΟΣ ΑΠΟΣΤΟΛΟΥ: Δυστυχώς, αγαπητοί συνάδελφοι, τα ερωτήματα αυξάνονται και απαντήσεις δεν υπάρχουν.
'Οταν παραιτήθηκε ο κ. Μαϊόπουλος, ο βοηθός Γενικού Διευθυντή για θέματα μεταφοράς της ΔΕΗ, κατήγγειλε ότι η ΔΕΗ έχει μπει σε επικίνδυνη περιπέτεια με τη Φλώρινα γιατί οι κρίσιμες αποφάσεις για το μέλλον λαμβάνονται εκτός των αρμοδίων οργάνων. Επ' αυτού δεν υπήρξε κυβερνητική απάντηση.
Προχθές ο κ. Λεκατσάς πρώην Διευθυντής προγραμματισμού και βοηθός Γενικού Διευθυντή της ΔΕΗ, προσδιόρισε το τίμημα στα εκατόν σαράντα δισεκατομμύρια (140.000.000.000). Δεν υπήρξε απάντηση. Αντίθετα, υπήρξε μία ευαισθησία από δεκαεπτά συναδέλφους της Συμπολίτευσης, οι οποίοι μάλιστα, κατά κάποιον τρόπο, ζήτησαν και την τιμωρία του.
Γιατί δεν υπήρξε αντίστοιχη ευαισθησία όταν άλλα στελέχη της ΔΕΗ έδιναν στοιχεία λανθασμένα -όλοι το γνωρίζουμε- στον κύριο Πρωθυπουργό, ο οποίος σε απάντησή του εδώ στον Πρόεδρο του Συνασπισμού τον κ. Κωνσταντόπουλο μιλούσε για εκατόν είκοσι πέντε δισεκατομμύρια (125.000.000.000) "με το κλειδί στο χέρι";
Γιατί δεν υπήρξε ευαισθησία όταν ο κύριος Πρωθυπουργός προεκλογικά στη συγκέντρωση στη Χαλκίδα δεσμευόταν για την ίδρυση ενεργειακού κέντρου στο Αλιβέρι, τη στιγμή που τα ίδια τα στελέχη είχαν αλλάξει τους σχεδιασμούς της ΔΕΗ;
Επίσης, αγαπητοί συνάδελφοι, δεν υπήρξαν απαντήσεις στα κρίσιμα ερωτήματα στη Διαρκή Επιτροπή της Βουλής, τα οποία κυρίως έχουν σχέση με το ανταγωνιστικό του τιμήματος.
Οι κυβερνήσεις της Νέας Δημοκρατίας και του ΠΑΣΟΚ αντί να αντιμετωπίσουν τις συνέπειες της ρήτρας του φυσικού αερίου με διαπραγματεύσεις με τους Ρώσους, αφού και αυτοί από τη δική τους πλευρά είχαν προβλήματα με την κατασκευή του αγωγού φυσικού αερίου στη Βουλγαρία, υπογράφουν η μεν πρώτη το προσάρτημα της 1.7.93, η δε δεύτερη τροποποιούν το πρωτόκολλο της 19.12.94 που προβλέπει την απευθείας ανάθεση έργων της ΔΕΗ και της ΔΕΠΑ. Με αυτόν τον τρόπο η διαχείριση κάποιων έργων του προγράμματος ανάπτυξης της ΔΕΗ εμπλέκεται ως αντιπαροχή με τις ρήτρες τις οποίες έπρεπε να καταβάλει άλλη δημόσια επιχείρηση, δηλαδή η ΔΕΠΑ η οποία είχε και την κύρια ευθύνη διαχείρισης του φυσικού αερίου.
Τι έγινε στην προκειμένη περίπτωση; Καταργήθηκε η αυτοτέλεια των δημοσίων επιχειρήσεων και φορτώθηκε η ΔΕΗ με αδιαφανείς επιλογές που ουσιαστικά δεν ήταν δικές της.
'Ετσι, λοιπόν, η Κυβέρνηση του ΠΑΣΟΚ που αμφισβητούσε την υποχρέωση της χώρας για καταβολή ρητρών- είναι χαρακτηριστική και φαίνεται από τα Πρακτικά η τοποθέτηση του τότε Υπουργού Βιομηχανίας κ. Σημίτη στις 31.10.94 που άφηνε και υπονοούμενα γιατί έλεγε ότι το πνεύμα της διαχείρισης του έργου του φυσικού αερίου από την κυβέρνηση της Νέας Δημοκρατίας χαρακτηριζόταν από μία προσπάθεια να γίνουν και κάποιες άλλες δουλειές να προχωρήσουν και κάποια άλλα έργα για να συμμετάσχουν και κάποιοι άλλοι στη διαδικασία των έργων- τελικά έρχεται και προσχωρεί και ο κ. Σημίτης στη λογική των ανταλλαγμάτων προς τη ρωσική πλευρά. Δεν θα προέκυπτε κανένα πρόβλημα εάν η ΔΕΗ ακολουθούσε τη συνήθη διαδικασία του ανοικτού διαγωνισμού για την κατασκευή της πρώτης από αυτές τις μονάδες. Διαφωνεί όμως με τη συγκεκριμένη διαδικασία υλοποίησης του έργου και προχωρεί σε μία διαδικασία η οποία όπως έδειξε και η συζήτηση στη Διαρκή Επιτροπή έχει σαν αποτέλεσμα την κατασκευή μιας μονάδας ηλεκτροπαραγωγής αμφίβολης ανταγωνιστικότητας και μάλιστα παραμονές απελευθέρωσης της αγοράς ηλεκτρικής ενέργειας στα πλαίσια της οποίας οι μονάδες με μία ανταγωνιστική δαπάνη κατασκευής δεν θα μπορέσουν να αποσβέσουν τη δαπάνη επένδυσης.
Δεν πείθουν τα επιχείρηματα που ακούστηκαν στη Διαρκή Επιτροπή για το εύλογο του τιμήματος και πόσο μάλλον για το ανταγωνιστικό μέρος του τιμήματος. Ο τότε Υπουργός κ. Σημίτης στις 16.3.95 στη Βουλή και κατά τη συζήτηση της κύρωσης του πρωτοκόλλου της 19ης Δεκεμβρίου 1994 ανέφερε ότι το συνολικό κόστος των έργων τα οποία παραχωρούνται με απευθείας ανάθεση στη ρώσικη πλευρά είναι εκατόν είκοσι πέντε δισεκατομμύρια (125.000.000.000) δραχμές με το κλειδί στο χέρι. Και η ερμηνεία της φράσης "με το κλειδί στο χέρι" είναι συγκεκριμένη και την καταλαβαίνει ο ελληνικός λαός.
Αγαπητοί συνάδελφοι, το κόστος του έργου σύμφωνα με τον πίνακα που θα καταθέσω και συμπεριλαμβανομένων και των εξοπλισμών Συκιάς και Πευκοφύτου καθώς και του φράγματος της Παπαδιάς και του αγωγού της υδροδότησης υπάρχει ένα ενδεχόμενο να φτάσει τα διακόσια εβδομήντα πέντε δισεκατομμύρια (275.000.000.000) δραχμές. Εδώ είμαστε και θα το δούμε.
 

 



Σελίδα 10075 
ΓΕΩΡΓΙΟΣ ΛΙΑΝΗΣ: Αυτό είναι νέο ρεκόρ.
ΕΥΑΓΓΕΛΟΣ ΑΠΟΣΤΟΛΟΥ: Αγαπητέ συνάδελφε, όπως τα εκατόν είκοσι πέντε δισεκατομμύρια (125.000.000.000) δραχμές έφτασαν να γίνουν διακόσια δεκατέσσερα δισεκατομμύρια (214.000.000.000) δραχμές με τη συγκεκριμένη νοοτροπία, καθόλου απίθανο να πάμε και σ' αυτό το νούμερο.
Για μας ο διπλασιασμός του κόστους των έργων δεν μπορεί να δικαιολογηθεί με τον πληθωρισμό των ετών 1995-1997 ακόμη και αν ληφθεί υπόψη αύξηση του μεγέθους του ηλεκτρικού σταθμού κατά 10%.
Δεν πείθουν επαναλαμβάνω τα επιχειρήματα που ακούστηκαν στη Διαρκή Επιτροπή ότι με το συγκεκριμένο κόστος επένδυσης το κόστος παραγωγής της ατμοηλεκτρικής μονάδας της Φλώρινας θα φτάσει τις δώδεκα δραχμές την κιλοβατώρα, που δεν προσδιορίστηκε επακριβώς.
Πέραν όμως της τιμής της κιλοβατώρας δεν δικαιολογήθηκε γιατί η μονάδα της Φλώρινας είναι κατά πολύ ακριβότερη ως κόστος επένδυσης από όλες τις αντίστοιχες μονάδες που κατασκευάζονται σήμερα σε όλον τον κόσμο.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι σας υπενθυμίζω ότι στις εννιά η ώρα με εννιάμισι θα γίνει ονομαστική ψηφοφορία για την άρση της ασυλίας του συναδέλφου Βουλευτού κ. Φοίβου Ιωαννίδη.
Επειδή ο κατάλογος περιφέρεται στην Αίθουσα και συγκεντρώνονται υπογραφές οι συνάδελφοι να έχουν υπόψη τους να μη φύγουν από την Αίθουσα γιατί θα διεξαχθεί ονομαστική ψηφοφορία και θα χρειασθεί να υπάρξει ο απαιτούμενος αριθμός. Μην ξεχνάμε ότι έχει αναβληθεί δύο φορές.
ΕΥΑΓΓΕΛΟΣ ΑΠΟΣΤΟΛΟΥ: Αυτά προκύπτουν και από το πόρισμα του ανεξάρτητου εκτιμητή επιπλέον εν όψει της απελευθέρωσης της αγοράς της ενέργειας στην Ελλάδα. Επίσης δεν δικαιολογείται κατά μείζονα λόγο η ένταξη μιας τέτοιας μονάδας με το συγκεκριμένο αυτό κόστος που ουσιαστικά θα κληθούν να πληρώσουν οι καταναλωτές.
Παρά τις επανειλημμένες προσπάθειες που έγιναν στη διαρκή επιτροπή από πολλούς Βουλευτές να αναλυθούν οι βασικές συνιστώσες όσον αφορά το κόστος της επένδυσης αλλά και το κόστος παραγωγής δυστυχώς δεν υπήρξε αναλυτική απάντηση από πλευράς των στελεχών που ακούστηκαν.
Επιβεβαιώθηκε ότι οι βασικές παράμετροι με τις οποίες γινόταν μετά το 1994 η οικονομική αξιολόγηση όλων των επενδύσεων της ΔΕΗ, όπως οικονομική απόσβεση σε είκοσι πέντε χρόνια με επιτόκια αναγωγής 8%, τροποποιήθηκαν επιλεκτικά και έχουμε εδώ οικονομική απόσβεση σε τριάντα πέντε χρόνια με επιτόκια αναγωγής 6% για να παρουσιαστεί μειωμένο το κόστος παραγωγής. Ακόμα και ο ανηγμένος στη μέγιστη αποδιδόμενη ισχύ ετήσιος χρόνος λειτουργίας αυξήθηκε από τις εξίμισι χιλιάδες ώρες στις εφτάμισι χιλιάδες ώρες. Και να δεχθούμε αυτές τις παραπάνω ευνοϊκές παραδοχές και επίσης να δεχθεί κανείς ότι οι μακροχρόνιες συμβάσεις της ΔΕΗ για την προμήθεια λιγνίτη θα είναι μειωμένες κατά 15% με τις σημερινές συμβάσεις των τεσσάρων χιλιάδων έως πέντε χιλιάδων δραχμών τον τόνο, τότε πάλι το κόστος θα φτάσει στις δεκαπεντέμισι (15,5) δραχμές την κιλοβατώρα.
Συνεπώς η διοίκηση της ΔΕΗ ενημέρωσε τον κύριο Πρωθυπουργό με στοιχεία αμφισβητούμενης αξιοπιστίας. Επισημαίνεται ότι και κατά τη σχετική συζήτηση στη Διαρκή Επιτροπή δεν υπήρχε από όλα τα στελέχη της ΔΕΗ συγκεκριμένη άποψη για το τίμημα. Είναι χαρακτηριστικό ότι ακούστηκαν απόψεις από διακόσια τέσσερα έως διακόσια δεκατέσσερα δισεκατομμύρια (204.000.000.000 - 214.000.000.000) δραχμές. Με δεδομένο ότι σήμερα το τιμολόγιο Α 150 υψηλής τάσης είναι μικρότερο από δεκατρείς (13) δραχμές την κιλοβατώρα που περιλαμβάνεται και το κόστος μεταφοράς είναι μιάμιση δραχμή η κιλοβατώρα, τότε δεν τεκμηριώνεται η ανταγωνιστικότητα της μονάδας.
Υπάρχουν ακόμα και σοβαρότατες επιφυλάξεις σχετικά με την ειλικρίνεια ορισμένων στελεχών της ΔΕΗ κατά τη συζήτηση στη Διαρκή Επιτροπή. Θα αναφέρω δύο χαρακτηριστικά παραδείγματα. Είπε ο κ. Γαρυφαλίδης μέλος του Δ.Σ. της ΔΕΗ "το επιτόκιο αναγωγής χρησιμοποιείται από τις δημόσιες επιχειρήσεις για να υπάρχει ένα σταθερό συγκριτικό μέγεθος για την αξιολόγηση των προσφορών". Είναι στη σελίδα σαράντα επτά των Πρακτικών. Επίσης "δεν απαιτείται απόφαση του Δ.Σ. για να γίνουν εκτιμήσεις από τις υπηρεσίες της επιχείρησης. Αν η οικονομία της χώρας μας πάει καλά τον επόμενο και μεθεπόμενο χρόνο, το επιτόκιο αναγωγής θα είναι μικρότερο από 6%".
Για το ίδιο θέμα ο κ. Γιωτόπουλος βοηθός Γενικού Διευθυντή Οικονομικού είπε : "Τα τρέχοντα και βραχυπρόθεσμα επιτόκια δεν μπορούν με κανένα τρόπο να προσδιορίσουν το επιτόκιο αναγωγής. Αντανακλά μία βούληση που έχει σχέση με την ιδιότητα του επενδυτή". Η απάντηση του κ. Γιωτόπουλου που είναι και σωστή διαψεύδει τον κ. Γαρυφαλίδη.
ΚΩΣΝΤΑΝΤΙΝΟΣ ΜΗΤΣΟΤΑΚΗΣ: Και έχει δίκιο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, από πλευράς στελεχών υπήρξαν διαφορετικές τοποθετήσεις.
Αγαπητοί συνάδελφοι, είναι πολλά τα ερωτήματα. Ζητήθηκαν συγκριτικές προσφορές; Η διαφορά δεν δικαιολογούσε να υπάρξει διαγωνισμός; Γιατί έγινε απευθείας ανάθεση και γιατί αναθεωρήθηκε η αρχική σύμβαση; Γιατί θεωρήθηκε αξιόπιστος εκτιμητής ο "Λαμάγερ" όταν πριν πέντε χρόνια για το μεγάλο Λαύριο έκανε προτάσεις από εφτακόσια έως εννιακόσια πενήντα ένα (700-951) δολάρια ανά κιλοβάτ, ενώ ο διαγωνισμός της ΔΕΗ ανέδειξε μειοδότη με τετρακόσια ογδόντα (480) δολάρια;
Η κατάργηση στην πράξη κάθε δυνατότητας διεξαγωγής επιμέρους διαγωνισμών για τους υπεργολάβους και ιδίως για τα έργα πολιτικού μηχανικού ακύρωσε στην ουσία την ανάθεση της μονάδας με ανταγωνιστικούς όρους. Γιατί προχώρησε η Κυβέρνηση στη συμφωνία ανάθεσης του έργου μάλιστα σε διάστημα λίγων εβδομάδων, χωρίς προηγουμένως να συμφωνηθεί η τιμή προμήθειας του λιγνίτη από τα ιδιωτικά ορυχεία;
Θέλω όμως να σταθώ για λίγο στο πόρισμα της ΛΑΜΑΓΙΕΡ το οποίο χρησιμοποιεί κυρίως ως όπλο για την υπεράσπιση της σύμβασης η Κυβέρνηση και ειδικά τη χρησιμοποιεί για να τεκμηριώσει την άποψη περί ανταγωνιστικού τιμήματος.
Οι τεχνικοί και οι εμπορικοί λόγοι που επικαλείται το πόρισμα για τις αναπροσαρμογές είναι απαράδεκτοι. Αναφέρει πρώτον, προσαύξηση λόγω έργων υποδομής και έκτασης εγκαταστάσεων στη μονάδα της Φλώρινας.
Αφού εζητείτο, αγαπητοί συνάδελφοι, ανταγωνιστικό τίμημα τα έργα αυτά θα έπρεπε να είχαν περιορισθεί στα απολύτως αναγκαία. Καμιά προσαύξηση των τιμημάτων των άλλων μονάδων με τις οποίες συγκρίνεται η μονάδα της Φλώρινας δεν είναι νοητή, αφού τα υπάρχοντα, τα αντίστοιχα ποσοστά πρέπει να είναι περίπου ίσα σε οποιαδήποτε μονάδα και φυσικά δεν δικαιολογείται διπλάσιο ποσοστό για τη Φλώρινα σύμφωνα με τους ισχυρισμούς του πορίσματος.
Δεύτερον, αναφέρει προσαύξηση λόγω σύστασης λιγνίτη στη Φλώρινα. Θα μπορούσαν να προβληθούν οι ιδιαιτερότητες του λιγνίτη και στις άλλες μονάδες με τις οποίες συγκρίνεται η Φλώρινα και να υπάρξουν αντίστοιχες αναπροσαρμογές των τιμημάτων τους προς αντίθετη κατεύθυνση, δηλαδή μειώσεις. Η ανάμειξη των ποιοτήτων του λιγνίτη στη Φλώρινα θα γίνει στην αυλή λιγνίτη και δεν συμπεριλαμβάνεται στη θεωρούμενη έκταση έργων και συνεπώς δεν επηρεάζει το τίμημα.
Αναφέρεται τρίτον, πρόσθετο κόστος λόγω υποδομής για τη δεύτερη μονάδα στη Φλώρινα. Στις περισσότερες μονάδες με τις οποίες συγκρίνεται η Φλώρινα, η πρώτη μονάδα του σταθμού συμπεριλαμβάνει την υποδομή τουλάχιστον για μια δεύτερη μονάδα. Μόνο στην περίπτωση της μονάδας του Αγίου Δημητρίου η πρόσθετη υποδομή πρέπει να συμπεριληφθεί στο κόστος της μονάδας.
Τέταρτον, αναφέρεται πρόσθετο κόστος λόγω τοπικών συνθηκών και διευκολύνσεων. Αναφέρει χαρακτηριστικά πρόσθετο κόστος προσωπικού οφειλόμενο σε αποζημιώσεις λόγω της μεγάλης απόστασης μεταφοράς και διαμονής πλησίον του έργου. Προφανώς παρόμοια έξοδα ισχύουν για όλες τις μονάδες με τις οποίες συγκρίνεται η Φλώρινα ειδικά με τις 
 

 



Σελίδα 10076 
μονάδες της Γερμανίας που οι αποστάσεις είναι πολύ μεγαλύτερες.
Αναφέρεται επίσης πρόσθετο κόστος για τη μεταφορά εξοπλισμού ανέγερσης και υλικών οφειλόμενων στις απαιτούμενες βελτιώσεις οδών και γεφυρών και μεταφοράς υλικών σε μεγάλες αποστάσεις. Και αυτός ο λόγος είναι εξίσου αβάσιμος με τον προηγούμενο. 'Ολοι γνωρίζουμε ότι τα υλικά ειδικά στο εξωτερικό και σε σχέση με τις μονάδες που συγκρίνετε είναι ακριβότερα. 'Ολοι γνωρίζουμε τη διαφορά των εργατικών που υπάρχει μεταξύ Ελλάδας και Γερμανίας.
Αναφέρεται πέμπτον στο πόρισμα κατασκευή του έργου σε πενήντα πέντε μήνες αντί των σαράντα οκτώ που απαιτούνται συνήθως. Η μονάδα της Φλώρινας μπορεί να κατασκευαστεί και σε σαράντα οκτώ μήνες. Η Δ.Ε.Η. ζημιώνεται σημαντικά με αυτή την καθυστέρηση και δεν είχε κανένα λόγο να προτείνει την αύξηση του χρόνου κατασκευής της μονάδας.
Αγαπητοί συνάδελφοι, το πόρισμα επίσης αγνοεί μια σειρά, για τη Δ.Ε.Η., δυσμενείς εμπορικούς όρους της σύμβασης της Φλώρινας, με βάση τους οποίους το τίμημα της μονάδας του Αγίου Δημητρίου με την οποία συγκρίνεται η Φλώρινα θα έπρεπε να μειωθεί αντί να προσαυξηθεί.
Πρώτον, καταβολή της αναπροσαρμογής του τιμήματος ταχύτερη από ό,τι στις άλλες αντίστοιχες συμβάσεις της Δ.Ε.Η.
Δεύτερον, δικαίωμα αναστολής των εργασιών από τον ανάδοχο για μεγαλύτερο χρονικό διάστημα από ό,τι στις άλλες συμβάσεις της Δ.Ε.Η.
Τρίτον, μη παραίτηση του αναδόχου από τα δικαιώματά του που απορρέουν από το άρθρο 388 του Αστικού Κώδικα.
Και τέταρτον, αποζημίωση του αναδόχου από τη Δ.Ε.Η. για όλες τις εργασίες που θα έχει εκτελέσει σε περίπτωση καταστροφής του έργου από μη ασφαλίσιμο περιστατικό.
Επομένως, αγαπητοί συνάδελφοι και με τα δεδομένα του πορίσματος της LAHMEYER, προκύπτει και εκεί μια υπερτιμολόγηση από είκοσι δισεκατομμύρια έως πενήντα δισεκατομμύρια (20.000.000.000-50.000.000.000) σε σχέση με το τίμημα που αναγνωρίζεται στις διεθνείς αγορές και σε σχέση με το τίμημα που αναφέρεται στις άλλες ελληνικές και γερμανικές μονάδες, με τις οποίες συγκρίνεται.
Μάλιστα, σύμφωνα με τη μελέτη που εκπόνησε για λογαριασμό της Δ.Ε.Η. ο οίκος COOPERS & LYBRAND, γνωρίζεται ότι μετά το άνοιγμα της αγοράς για την Ελλάδα, το 2001, η Δ.Ε.Η. -έτσι αναφέρει- θα ζημιωθεί από την κατασκευή και λειτουργία της μονάδας της Φλώρινας κατά εκατόν είκοσι πέντε δισεκατομμύρια (125.000.000.000) δραχμές. Το ποσό αυτό προκύπτει από την αφαίρεση των εσόδων που θα αποκομίσει η Δ.Ε.Η. από τη λειτουργία της μονάδας στην αγορά ηλεκτρικής ενέργειας, από το κόστος κατασκευής, λειτουργίας και καυσίμων της.
Το ερώτημα είναι: Γιατί αγνοήθηκε αυτή η ζημιά; Εάν αυτή η ζημιά για τη Δ.Ε.Η. δεν αντιμετωπιστεί με έναν άλλον τρόπο, τότε αυτό που είναι σίγουρο, είναι ότι θα μεταφερθεί στους απλούς καταναλωτές της Δ.Ε.Η.
Αγαπητοί συνάδελφοι, επειδή ακούστηκαν πολλά περί σκανδαλολογίας, θέλω να πω ότι δεν είναι στις προθέσεις του Συνασπισμού της Αριστεράς και της Προόδου η σκανδαλολογία. Αυτό που ζητούσαμε εμείς και πάντα ζητάμε, είναι να υπάρξει διαφάνεια στις προμήθειες και στις αναθέσεις έργων του Δημοσίου.
Οφείλατε τουλάχιστον τη συγκεκριμένη σύμβαση, να τη φέρετε εσείς στη Βουλή. Μάλιστα, είχε υπάρξει και σχετική δέσμευση και ό,τι να κάνετε, κυρία Υπουργέ...
ΓΕΩΡΓΙΟΣ ΛΙΑΝΗΣ: Τι λέτε, κύριε; Δεν μπορεί η Βουλή να γίνει "κολυμβήθρα του Σιλωάμ". Δεν μπορείτε να κάνετε στροφή εκατόν ογδόντα μοιρών. Το μόνο που δεν ζήτησε ο Αρχηγός σας...
ΕΥΑΓΓΕΛΟΣ ΑΠΟΣΤΟΛΟΥ: Το έχουμε ξανασυζητήσει, κύριε συνάδελφε, αυτό. Δεν αναφέρθηκε στη συγκεκριμένη σύμβαση και όταν ήδη είχε δημιουργηθεί ολόκληρος θόρυβος.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Λιάνη! Θα πάρετε το λόγο και θα αναπτύξετε τις απόψεις σας.
ΕΥΑΓΓΕΛΟΣ ΑΠΟΣΤΟΛΟΥ: Κυρία Υπουργέ, οφείλετε τουλάχιστον αντί να κάνετε αυτές τις φιέστες βυζαντινού τύπου στη Φλώρινα, για μας ειδικά τους Ευβοιώτες, να δώσετε μια απάντηση. Και γνωρίζετε ποια απάντηση ζητάμε.
Ο Πρωθυπουργός δεσμεύτηκε προεκλογικά, το Σεπτέμβριο του 1996, για την ίδρυση συγκεκριμένης μονάδας στο Αλιβέρι. Δυστυχώς, με τους σχεδιασμούς της Δ.Ε.Η., φάνηκε και φαίνεται ότι ο Πρωθυπουργός ενέπαιξε τον Ευβοϊκό λαό για να υφαρπάξει τους ψήφους του.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, θέλω να κάνω σαφές από την αρχή ότι το Δημοκρατικό Κοινωνικό Κίνημα είναι υπέρ του έργου στη Φλώρινα και όχι μόνο.
Το Δημοκρατικό Κοινωνικό Κίνημα ήταν αυτό το οποίο πρότεινε, όταν εσυζητείτο ο αναπτυξιακός νόμος, να ενταχθεί η περιοχή αυτή, αλλά και η φθίνουσα περιοχή των όμορων Νομών της Καστοριάς και της Ηπείρου, στα ακίνητα της τέταρτης ζώνης, διότι θεωρούμε ότι πράγματι αυτές οι περιοχές είναι περιοχές, οι οποίες έχουν ανάγκη από αναπτυξιακά έργα.
Το λέω αυτό από την αρχή, γιατί πολλοί λαϊκίζουν στις πλάτες των εργαζομένων, των αγωνιούντων σε αυτές τις περιοχές, ακριβώς με αυτό το παιχνίδι.
Δεν ξεχνώ ότι τρεις μέρες μετά τη διαδικασία της επιτροπής, όπου έγινε η ακρόαση των διοικητικών παραγόντων της Δ.Ε.Η., η κυρία Υπουργός έστησε ολόκληρο πανηγύρι στη Φλώρινα με φλάουτα και με νταούλια για να δείξει ότι είναι αυτή ο μόνος εκφραστής της αγωνίας της Βουλής σε αυτόν το χώρο και σε αυτήν τη χώρα.
Δεν είναι έτσι. Η αλήθεια είναι ότι υπάρχουν πολιτικές δυνάμεις και πολιτικοί, οι οποίοι βλέπουν πράγματι με ιδιαίτερη βαρύτητα τις περιοχές αυτές.
'Ετσι και το Δημοκρατικό Κοινωνικό Κίνημα, διά του Προέδρου του, κατέθεσε επίκαιρη ερώτηση προς τον Πρωθυπουργό, για να διαλευκανθεί αυτό το οποίο συζητιόταν σε όλους τους χώρους, δηλαδή η ασάφεια που υπήρχε μεταξύ προηγουμένων δηλώσεων του κυρίου Πρωθυπουργού και της εν συνεχεία στάσης του.
Είναι γραπτά αυτά και δεν διαψεύδονται από κανέναν. Είναι η αντίθεση μεταξύ των όσων επί υπουργίας του, ως Υπουργός Βιομηχανίας, είχε ισχυριστεί και αυτών, για τα οποία εν συνεχεία σαν Πρωθυπουργός ήθελε και θέλει να πάρει απόφαση το Υπουργικό Συμβούλιο.
Θα διαβάσω επακριβώς αυτά που είχε πει. Ως φαίνεται από τα Πρακτικά της Βουλής της 16ης Μαρτίου 1995, ο κύριος Πρωθυπουργός έλεγε τότε ότι με το πρωτόκολλο, το οποίο έρχεται προς κύρωση, αντί της ανάθεσης στην ρωσική πλευρά της μονάδας ηλεκτροπαραγωγής με το σύστημα κατασκευή-ιδιοκτησία-εκμετάλλευση, συμφωνείται η ανάθεση των ακολούθων έργων με το κλειδί στο χέρι, εκτιμωμένου συνολικού κόστους περίπου εκατόν είκοσι πέντε δισεκατομμυρίων (125.000.000.000) δραχμών, έτσι ώστε η κυριότητα και η εκμετάλλευση του εργοστασίου να παραμείνει στο ελληνικό δημόσιο.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ.)
Παρακάτω αναφέρεται ότι τα έργα που θα αναλάβουν οι Ρώσοι είναι πρώτον, η ατμοηλεκτρική μονάδα ισχύος περίπου τριακοσίων μεγαβάτ στη Φλώρινα. Το δεύτερο έργο που αναλαμβάνουν οι Ρώσοι, είναι η μελέτη, η προμήθεια, η εγκατάσταση και η θέση σε λειτουργία του μηχανολογικού εξοπλισμού των υδροηλεκτρικών έργων Συκιάς και Πευκοφύτου. Πέραν αυτών των δεσμεύσεων, υπάρχει και η δέσμευση, η οποία είχε προηγηθεί ότι τη συγκεκριμένη συμφωνία θα την έφερνε για κύρωση στη Βουλή.
Διαπιστώνει κανείς και από τα Πρακτικά της Βουλής, όταν αναπτύχθηκε η επίκαιρη ερώτηση προς τον κύριο Πρωθυπουργό, τη διαφορετικότητα του ρόλου της πολιτικής δέσμευσης 
 

 



Σελίδα 10077 
ενός Πρωθυπουργού, που άλλα λέει σήμερα και άλλα κάνει αύριο.
Λέει ότι το ερώτημα που μπαίνει -πέρα από το ότι είχε δεσμευθεί η Κυβέρνηση ότι θα φέρει τη σύμβαση για κύρωση στη Βουλή και αυτά τα σημερινά εφευρήματα του Πρωθυπουργού δεν έρχονται για κύρωση ως συμβάσεις και έρχονται σε αντίφαση με την πρακτική της Κυβέρνησης- είναι το εξής:
Αφού δεν έρχονται οι συμβάσεις για κύρωση, κύριε Πρωθυπουργέ -αυτή ήταν η τοποθέτηση του Προέδρου μας, του κ. Τσοβόλα- τότε γιατί ήρθαν οι συμβάσεις για κύρωση στη Βουλή για το αεροδρόμιο των Σπάτων και τη λεωφόρο Ελευσίνας; Αυτή ήταν η ερώτηση του κ. Τσοβόλα.
Η απάντηση, η οποία πράγματι σε κάθε περίπτωση δηλώνει την ασυνέπεια ενός Πρωθυπουργού μίας χώρας, είναι ότι δεν υπάρχει -λέει- λόγος η συγκεκριμένη σύμβαση να κυρωθεί από τη Βουλή. Η Βουλή δεν είναι πολιτειακό όργανο, που πρέπει να εξετάζει και να κυρώνει συμβάσεις.
Αυτό είναι κάτι που κάνουμε καθημερινά στη Βουλή. Κυρώνουμε συμβάσεις και κυρώσαμε και τις συμβάσεις των τελευταίων μεγάλων έργων. Είναι αυτά, που προηγουμένως ανέγνωσα από τα Πρακτικά της Βουλής από την τοποθέτηση του κ. Τσοβόλα. Και επίσης, το Υπουργικό Συμβούλιο δεν είναι όργανο για να ελέγχει και να κυρώνει συμβάσεις. Την ευθύνη την έχουν οι δημόσιες επιχειρήσεις και τις καταρτίζουν τα αρμόδια για την εποπτεία Υπουργεία.
'Οπως καταλαβαίνετε, ζούμε σε μια ασυνέπεια πολιτικού λόγου, η οποία έχει κορυφωθεί, σε βαθμό τέτοιο που η αναξιοπιστία της πολιτικής, των πολιτικών και των κομμάτων έχει φθάσει στο ζενίθ μέσα στην κοινωνία. Σε αυτό το κλίμα, θελήσαμε και συμμετείχαμε και εμείς σε αυτή τη διαδικασία ακρόασης, για να συσκοτιστούμε δυστυχώς περισσότερο.
Μέσα από τη συζήτηση που έγινε, προέκυψαν αντιφάσεις τοποθετήσεων των ιδίων υπηρεσιακών παραγόντων για τα ίδια θέματα. Κορυφώνεται δε αυτή η αντίφαση με την προχθεσινή επιστολή που δεχθήκαμε όλοι -και δεχθήκατε όλοι σας- ενός επίσης υπηρεσιακού παράγοντα, με άποψη και γνώση, γιατί ήταν και διευθυντής στη Διεύθυνση Προγραμματισμού της ΔΕΗ.
Αναφέρω την επιστολή του κ. Ευάγγελου Λεκατσά, ηλεκτρολόγου, μηχανολόγου, μηχανικού, ο οποίος στην επιστολή που έστειλε σε όλους μας -και δεν μπορούμε να την παραβλέψουμε, γιατί είναι επιστολή ενός ειδήμονα- λέει συγκεκριμένα, καταλήγοντας και συγκρίνοντας την απόφαση-υποσύμβαση που έχει παρθεί, με τη σύμβαση που είχε προβλεφθεί από τον κύριο Πρωθυπουργό τότε για τα εκατόν είκοσι πέντε δισεκατομμύρια (125.000.000.000):
Το ποσό αυτό της διαφοράς που προκύπτει είναι μία ακόμη εκτίμηση του υπερτιμήματος της μονάδας της Φλώρινας, όπως συμβολαιοποιήθηκε σήμερα, σε σύγκριση με τις εκτιμήσεις της ΔΕΗ κατά το 1993 και ως προκύπτουσα διαφορά αναφέρονται τα εξήντα τέσσερα δισεκατομμύρια (64.000.000.000) δραχμές.
Αυτό που μας ανησυχεί κύρια δεν είναι αυτό που έγινε, όπως έγινε -με τις αμφισβητήσεις που έγινε και στις οποίες θα δούμε πως θα σταθεί ο καθένας μας εδώ μέσα- αλλά είναι και πώς προδιαγράφεται το μέλλον. Είναι και αυτό αβέβαιο. Είναι το κόστος της μονάδας παραγωγής, το οποίο προβλέπεται ότι θα είναι κατά πέντε (5) δραχμές ακριβότερο ανά κιλοβατώρα και αυτό σημαίνει ότι θα προκύπτει ζημιά με βάση τους ίδιους τους πίνακες που αναλύονται, της τάξης των 9,7 δισεκατομμυρίων δραχμών ετησίως. Προβλέπει δε για είκοσι πέντε χρόνια με επιτόκιο 6% εκατόν είκοσι τρία δισεκατομμύρια (123.000.000.000) ζημιά. Αυτό πρέπει να είναι η μεγάλη μας ανησυχία, κυρίες και κύριοι συνάδελφοι.
Θεμελιώνουμε νέο έργο, το οποίο εκ προϊμίου προβλέπεται να είναι αντιπαραγωγικό, να είναι αυτό που έχει δημιουργηθεί από το παρελθόν. Δηλαδή ΔΕΚΟ, οι οποίες έδειξαν ότι έχουν ελλείμματα, τα οποία εσείς με τη δικιά σας απλοποιημένη αντίληψη τα χρεώνετε στους εργαζομένους.
Αν θέλετε να φτιάξουμε πάλι ένα έργο για να βρείτε την ευκαιρία να λασπολογήσετε ξανά τους εργαζόμενους αφήνοντας στο περιθώριο όλους τους πραγματικά έχοντες ευθύνες, που είναι αυτοί οι οποίοι σήμερα αποφασίζουν, που είναι αυτοί οι οποίοι από εσάς διοριζόμενοι θα αποτελέσουν την από εκεί και πέρα διοίκηση αυτής της επιχείρησης, τότε εμείς δεν στέργουμε να μπούμε σε αυτό το παιγνίδι.
'Ομως, κυρίες και κύριοι συνάδελφοι, δεν μπορώ να αποφύγω και το ερώτημα που μου δημιουργείται σαν πολιτικού, όταν τον τελευταίο καιρό η επίκληση του άρθρου 41 χρησιμοποιείται σαν δικαιολογία από τις πολιτικές δυνάμεις για να αφήσουν σε κενό ουσιαστικά τον έλεγχο των πεπραγμένων. Αυτό για μένα είναι ιδιαίτερα ανησυχητικό.
Πράγματι αναπτύχθηκαν με λεπτομέρειες αντιφάσεις, οι οποίες ενδεικνύουν τουλάχιστον δόλο, ζημιά, κακοδιαχείριση και κακοδιοίκηση να μένουν έτσι στην επίκληση του άρθρου 41, για να μπορέσουμε να είμαστε εμείς "πλυντήριο" του από εδώ και πέρα.
Το Δημοκρατικό Κοινωνικό Κίνημα δεν μπαίνει σε κάποιες λογικές. 'Ομως είναι υποχρεωμένο μέσα από τις δικές του, αλλά και τις δικές σας διαπιστώσεις να προτείνει περαιτέρω έλεγχο και ας γίνει αυτός από την Επιτροπή Θεσμών και Διαφάνειας, εφόσον αυτή η επιτροπή συγκροτηθεί και στελεχωθεί με τεχνοκράτες, με επιστήμονες, οι οποίοι έχουν άποψη, αλλά σε καμία περίπτωση δεν έχουν εμπλοκή με τη σημερινή ή και τη χθεσινή διοίκηση της ΔΕΗ.
'Ετσι κι αλλιώς δεν μπορώ να παραβλέψω την επιστολή που δεχθήκαμε όλοι μας από το συγκεκριμένο Διευθυντή της Γενικής Διεύθυνσης της ΔΕΗ, η οποία είναι και συγκεκριμένη και αναλυτική.
Θα την καταθέσω στα Πρακτικά της Βουλής να υπάρχει σαν υποθήκη, γιατί πράγματι κάποιοι θέλουμε να ακούμε όλες τις πλευρές, θέλουμε να προβληματιζόμαστε και δεν βάζουμε στο περιθώριο τις σκέψεις και τις ανησυχίες, που πραγματικά δημιουργούν στον πολιτικό κόσμο ένα θολό κλίμα.
(Στο σημείο αυτό ο Βουλευτής κ. Γεώργιος Ρόκος καταθέτει για τα Πρακτικά την προαναφερθείσα επιστολή, η οποία έχει ως εξής:
"Ευάγγελος Λεκατσάς
Δρ. Ηλ.- Μηχ. Μηχανικός
Δ/ντής στο Γενικό Διευθυντή της ΔΕΗ
πρώην Δ/ντής Προγραμματισμού και Βοηθός Γενικός Δ/ντής ΔΕΗ
Χαλκοκονδύλη 28
Αθήνα 10432
Αθήνα, 1 Ιουνίου 1998
Προς:
- Εφημερίδα Ελευθεροτυπία
- Εφημερίδα Ναυτεμπορική
Κοινοποίηση:
- Βουλευτή κ. Γ. Λιάνη
- Βουλευτή κ. Γ. Σαλαγκούδη
- Βουλευτή κ. Χ. Αγγουράκη
- Βουλευτή κ. Ι. Δραγασάκη
- Βουλευτή κ. Γ. Ρόκο
- Γενικό Διευθυντή της ΔΕΗ
- Διεύθυνση Στρατηγικής και Προγραμματισμού της ΔΕΗ
Θέμα: Εκτίμηση κόστους της λιγνιτικής μονάδας της Φλώρινας βάσει του υπ' αριθμ. ΔΠΡΓ/579/22-2-1993 εγγράφου της ΔΕΗ (το οποίο μελετήθηκε και συντάχθηκε από τη Διεύθυνση Προγραμματισμού της οποίας ήμουν, τότε Διευθυντής).
Κύριοι,
Από βουλευτή της συμπολίτευσης και από δημοσίευμα στις εφημερίδες σας της 26ης Μαϊου 1998 προβάλλεται τελευταία το επιχείρημα ότι σύμφωνα με έγγραφο της ΔΕΗ της 22-2-1993, επί κυβερνήσεως Ν.Δ., η ΔΕΗ είχε εγκρίνει την κατασκευή της Μονάδας της Φλώρινας με προϋπολογισμένο τίμημα, ακριβότερο από το πρόσφατα συμβολαιοποιηθέν. Με την ιδιότητα του Διευθυντή Προγραμματισμού, που είχα κατά την εποχή κατά την οποία συντάχθηκε το επίμαχο έγγραφό της ΔΕΗ, με στοιχεία ΔΠΡΓ/579/22-2-93, θεωρώ υποχρέωσή μου, για ενημέρωση δική σας, αλλά και των αναγνωστών σας, να αποκαταστήσω στη σωστή τους διάσταση τα όσα είδαν το 
 

 



Σελίδα 10078 
φως της δημοσιότητας, διευκρινίζοντας, ευθύς εξ' αρχής, ότι ουδεμία έγκριση για την μονάδα της Φλώρινας με συγκεκριμένο κόστος υπήρξε το 1993 και, επί πλέον, ότι το κόστος της μονάδας αυτής, σύμφωνα με το επίμαχο έγγραφο θα ήταν κατά 64 δισ. δρχ. μικρότερο από το κόστος της συμβολαιοποιηθείσας σήμερα από τη ΔΕΗ μονάδας, όπως εύκολα προκύπτει από τα παρακάτω:
1. Το επίμαχο έγγραφο ΔΠΡΓ/579/22-2-1993 αποτελεί μία "πρόταση αναθεώρησης του 10-ετούς αναπτυξιακού προγράμματος της ΔΕΗ για την περίοδο 1993-2002" η οποία απλώς συζητήθηκε τότε στο Δ.Σ. της ΔΕΗ χωρίς να ληφθεί κάποια γενική απόφαση ή, ειδικά για την μονάδα της Φλώρινας, κάποια συγκεκριμένη απόφαση ή έστω δέσμευση. Αποτελεί όμως απόδειξη της σοβαρότητας με την οποία εξετάσθηκαν τότε τα θέματα ανάπτυξης νέων μονάδων παραγωγής. Το έγγραφο π.χ. περιλαμβάνει συγκριτικούς υπολογισμούς του κόστους της κιλοβατώρας για κάθε μία από τις υποψήφιες μονάδες του δεκαετούς προγράμματος και από αυτούς προκύπτει και το, τότε εκτιμώμενο κόστος της κιλοβατώρας για τη μονάδα της Φλώρινας.
2. Οι εκτιμήσεις για τη Φλώρινα είχαν στηριχθεί στα, τότε, πρόσφατα αποτελέσματα του διαγωνισμού για τη μονάδα του Αγ. Δημήτριου 5 η οποία, ως γνωστόν, συμβολαιοποιήθηκε, τότε, μετά από διεθνή διαγωνισμό, με τίμημα τα 82 δισ. δρχ. Είχαν επίσης στηριχθεί στην υπόθεση ότι η μονάδα της Φλώρινας θα είχε ισχύ 366 MW, δηλαδή ίση με την ισχύ της μονάδας του Αγ. Δημητρίου 5. Γι' αυτό και στους υπολογισμούς χρησιμοποιείται ως κόστος κατασκευής τόσο για τη μονάδα του Αγ. Δημητρίου 5, όσο και για τη μονάδα της Φλώρινας, το τελικό πραγματικό κόστος των 94 δισ. δρχ. το οποίο προκύπτει από τα 82 δισ. δρχ. του συμβολαιοποιημένου τιμήματος στα οποία έχουν προστεθεί άλλα 12 δισ. δρχ. για τις επιβαρύνσεις (τόκους) του τιμήματος μέχρι το τέλος της κατασκευαστικής περιόδου.
3. Η συμβολαιοποιηθείσα, σήμερα μονάδα της Φλώρινας έχει ισχύ 330 MW (καθαρή 292MW). Είναι συνεπώς κατά 10% τουλάχιστον μικρότερη από την μονάδα που εθεωρείτο ως υποψήφια το 1993. Λαμβάνοντας υπόψη το γεγονός αυτό, τα 82 δισ. δρχ. αναπροσαρμόζονται σε 75,5 δισ. δρχ. Στο ποσό αυτό πρέπει να προστεθούν 18 δισ. δρχ. (τα 20 που αναφέρονται στο έγγραφο της ΔΕΗ μείον τους τόκους κατά την κατασκευή) για έργα πρόσθετης υποδομής τα οποία δεν υπήρχαν στην περίπτωση του Αγ. Δημητρίου 5. 'Αρα 75,5 δισ. δρχ. + 18 δισ. δρχ. = 93,5 δισ. δρχ. Αναπροσαρμόζοντας το ποσό αυτό από τιμές Φεβρουαρίου 1993 σε τιμές Φεβρουαρίου 1997 (βλέπε συνημμένο Παράρτημα) βρίσκουμε συνολικό ποσό για τη μονάδα και τη βασική υποδομή της 122,78 δισ. δρχ. σε τιμές 1997.
4. Τα 25 δισ. δρχ. έτους 1993 που θεωρούν τα δημοσιεύματα ως κόστος αποθείωσης αναφέρονται, στο ως άνω έγγραφο της ΔΕΗ, στην μονάδα άνθρακα του Αλιβερίου ισχύος 600MW και συνεπώς δεν ανταποκρίνονται στις ανάγκες της μονάδος τη Φλώρινας, με πολύ μικρότερη ισχύ και καύσιμο μικρότερης περιεκτικότητας σε θείο. Εξ' άλλου οι σημερινές εκτιμήσεις για το κόστος αποθείωσης (βλέπε π.χ. πόρισμα Επιτροπής διαπραγματεύσεων της ΔΕΗ) δίδουν κόστος 17 δισ. δρχ. για το έτος 1997. Συνεπώς το συνολικό τίμημα της μονάδας Φλώρινας με την αποθείωση με βάσει τις εκτιμήσεις των υπηρεσιών της ΔΕΗ κατά το 1993, αλλά αναπροσαρμοζόμενες σε τιμές 1997, θα είναι 122,78 + 17= 139,78 δισ δρχ. έτους 1997. Δηλαδή, αν η ΔΕΗ προχωρούσε τότε στην κατασκευή της μονάδας της Φλώρινας υπολογίζεται ότι θα στοίχιζε 139,78 δισ. δρχ. σε σημερινές (1997) τιμές. Είναι εντυπωσιακό το γεγονός ότι υπολογισμοί που έγιναν σε ανύποπτο χρόνο, το 1993, οδηγούν σε εκτίμηση πολύ κοντά προς τις εκτιμήσεις των υπηρεσιών της ΔΕΗ που, μέχρι τον Φεβρουάριο του 1997, περιλάμβαναν την μονάδα της Φλώρινας με συνολικό προϋπολογιζόμενο κόστος τα 135 δισ. δρχ. γεγονός που είναι και αξιοσημείωτο γιατί δείχνει την ιστορική συνέχεια και συνέπεια των υπηρεσιών της ΔΕΗ.
5. Η ως άνω προκύψασα τιμή είναι τιμή με το κλειδί στο χέρι και θα πρέπει να συγκριθεί με τα 179,5 δισ. δρχ. που ήδη συμβολαιοποιήθηκαν, συν τα 24,5 δισ. δρχ. για λοιπά έργα, που πρόκειται σύντομα να συμβολαιοποιηθούν, δηλαδή με τα 204 δισ. δρχ.
Προκύπτει, συνεπώς, μία διαφορά ίση προς:
204,0 - 139,78 = 64,22 δισ. δρχ. σε τιμές 1997
Το ποσό αυτό των 64,22 δισ. δρχ. είναι μία ακόμη εκτίμηση του υπερτιμήματος της μονάδας Φλώρινας, όπως συμβολαιοποιήθηκε σήμερα σε σύγκριση με τις εκτιμήσεις της ΔΕΗ κατά το 1993.
6. Εκτός από αυτό το ξεκάθαρο αποτέλεσμα η μονάδα της Φλώρινας οδηγούσε, με τις υποθέσεις του 1993, σε τιμή κιλοβατώρας γύρω στις 9,9 έως 9,532 δρχ/kwh για λειτουργία 6500 και 7000 ωρών ετησίως, τιμή που ήταν σαφώς χαμηλότερη από την τιμή διαθέσεως της ηλεκτρικής ενέργειας με βάση το τιμολόγιο Υψηλής Tάσεως Α-150ΚV το οποίο ήταν τότε περίπου στις 12,6 δρχ/ΚWH και περιλάμβανε και το κόστος 1,3 δρχ./KWH για τη μεταφορά της ηλεκτρικής ενέργειας. Αν λοιπόν εγκρινόταν η κατασκευή της μονάδος της Φλώρινας, με τα δεδομένα του 1993, ήταν δυνατόν να δικαιολογηθεί αφού παρέμενε ένα σημαντικό περιθώριο κέρδους ίσο προς
12,6 - 1,3 - 9,9 = 1,4 δρχ/Κwh,
και σε ετήσια βάση, 100 προς 2,7 δισ. δρχ.
7. Ατυχώς αυτό δεν συμβαίνει σήμερα. Με τίμημα που υπερβαίνει τα 200 δισ. δρχ. η προκύπτουσα τιμή της κιλοβατώρας από την μονάδα αυτή είναι κατά αρκετές δραχμές μεγαλύτερη από τις 12,7 δρχ/ΚWH που εισπράττει και σήμερα η ΔΕΗ από το βασικό τιμολόγιο Α-150ΚV. Με κόστος κιλοβατώρας που υπερβαίνει τις 16,2 δρχ/ΚWH ή ζημιά που προκαλείται στη ΔΕΗ (λαμβανομένων υπόψη των δαπανών μεταφοράς ηλεκτρικής ενέργειας - 1,6 δρχ./KWH) είναι:
12,7 - 1,6 - 16,2 = 5,1 δρχ./KWH, που ισοδυναμεί
με ετήσια ζημιά τουλάχιστον ίση προς 9,7 δισ. δρχ.
και συνολικά, σε 25 χρόνια με επιτόκιο 6%, με 123,7 δισ.δρχ.
Το τελευταίο αυτό συνολικό ποσό ελάχιστα διαφέρει από τις εκτιμήσεις που έγιναν, με άλλη μέθοδο, από γνωστή εταιρεία ξένων συμβούλων (Coopers & Lybrand). 
Τo ερώτημα που τίθεται, συνεπώς, είναι: Πόσο εθνικώς συμφέρουσα είναι μία επένδυση που οδηγεί σε τέτοια ζημιά την μεγαλύτερη και εθνικής σημασίας επιχείριση της χώρας σε μιά περίοδο κατά την οποία, ταυτόχρονα, πρόκειται να καταργηθούν τα προστατευτικά μονοπωλιακά δικαιώματά της με την απελευθέρωση της αγοράς ηλεκτρισμού και στη χώρα μας;
Με τιμή
Ευάγγελος Λεκατσάς
ΠΑΡΑΡΤΗΜΑ
Στα δημοσιεύματα, για την αναπροσαρμογή του τιμήματος από τιμές αρχών 1993 σε τιμές αρχών 1997, χρησιμοποιείται εκ παραδρομής (;) ο δείκτης τιμών καταναλωτή :
(1,144).(1,109).(1,089).(1,082) = 1,4949
Ο δείκτης, όμως, αυτός περιλαμβάνει τις μεταβολές μέσων τιμών κατά 14,4% μεταξύ 1993 και 1992, κατά 10,9%μεταξύ 1994 και 1993 κλπ. Αποτελεί συνεπώς τον δείκτη μεταβολής μέσων τιμών μεταξύ των ετών 1992 και 1996 και όχι μεταξύ των ετών 1993 και 1997 όπως είναι ορθότερο. Ο δείκτες μεταξύ των μέσων τιμών των ετών 1993 και 1997, είναι: (1,109).(1,089).(1,082).(1,055) = 1,3786. Εν τούτοις στις εκτιμήσεις της παρούσης έχει χρησιμοποιηθεί ο δείκτης Δεκεμβρίου 1992- Δεκεμβρίου 1996 (1,121).(1,108).(1,077).(1,073) = 1,399
που αντιστοιχεί περισσότερο στην επιθυμητή περίοδο αρχών 1993-αρχών 1997.
Η αναπροσαρμογή του συναλλαγματικού μέρους του τιμήματος (που αποτελεί το 64% του συνόλου) γίνεται με διαφορετικό συντελεστή που προκύπτει από την διολίσθηση του Γερμανικού Μάρκου από 136 δρχ το 1993 σε 156 δρχ το 1997 και από τον πληθωρισμό του νομίσματος αυτού ο οποίος, για την εξεταζόμενη περίοδο ήταν:
(1,03).(1,014).(1,015).(1,014) = 1,07493.
 

 



Σελίδα 10079 
Σημειώνεται ότι οι τιμές του ηλεκτρομηχανολογικού εξοπλισμού, ο οποίος κατά κύριο λόγο πληρώνεται σε συνάλλαγμα, δεν ακολουθούν τον πληθωρισμό του Γερμανικού Μάρκου, αλλά παρουσιάζουν αυξήσεις πολύ μικρότερες ή και αρνητικές σε σχέση με τον πληθωρισμό. Για τον λόγο αυτό θα μπορούσε να αγνοηθεί ο συντελεστής 1,07493 με συνέπεια το αναπροσαρμοζόμενο σε τιμές 1997 τίμημα να είναι κατά 4 δισ. δρχ μικρότερο από το κόστος που προκύπτει θεωρώντας και τον συντελεστή αυτόν. Παρά ταύτα στους υπολογισμούς που ακολουθούν έχει ληφθεί υπόψη και ο συντελεστής πληθωρισμού του Γερμανικού Μάρκου.
Επομένως :
Συναλλαγματικό μέρος τιμήματος 
0,64*75,5* (1561136)*1,07493 = 59,58 δισ. δρχ 1997
Δραχμικό μέρος τιμήματος 0,36*75,5* 1,399 = 38,02 δισ. δρχ 1997
Λοιπά έργα18,0*1,399 = 25.18 δισ. δρχ 1997 
Σύνολο (πλην αποθείωσης)=122,78 δισ. δρχ 1997")
ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, είναι μεγάλο θέμα το ενεργειακό. Χρειάζεται μεγάλη υπευθυνότητα και μεγαλύτερη αποφασιστικότητα. Δεν πρέπει να λειτουργήσουμε με τις τακτικές, που ακολουθούμε και με τις επικλήσεις του άρθρου 41, έτσι για να λέμε και να κάνουμε μια απλή αντιπολιτευτική κορώνα.
Πρέπει εσείς που έχετε τους μηχανισμούς -και είναι γνωστό αυτό και από το παρελθόν- που γνωρίζετε πως πραγματικά έχουν τα πράγματα να πάρετε ουσιαστικές ευθύνες και όχι λεκτικές ευθύνες. Να βάλετε πραγματικά το δάκτυλο επί τον τύπον των ήλων και να μην περιφέρεστε στα έδρανα της Βουλής και να ζητάτε από τις άλλες παρατάξεις άλλοθι.
Εδώ είναι η ευθύνη η δικιά σας που ξεκινήσατε, γιατί εμείς σεβαστήκαμε πράγματι τον πολιτικό μας ρόλο καταθέτοντας μια επίκαιρη ερώτηση προς τον Πρωθυπουργό πήραμε βεβαιώσεις σε σαφείς απαντήσεις, που τις καταθέσαμε ταυτόχρονα στον ελληνικό λαό για κρίση. Αυτό θα κάνουμε και στην από εδώ και πέρα τακτική και πρακτική μας.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θέλω να σας υπενθυμίσω ότι στις 21.00' ακριβώς θα αρχίσει η ψηφοφορία.
Ο κ. Νάκος έχει το λόγο.
ΑΘΑΝΑΣΙΟΣ ΝΑΚΟΣ: Κυρίες και κύριοι συνάδελφοι, το συζητούμενο θέμα σήμερα είναι τεράστιο, γιατί είναι μεγαλύτερης σημασίας από το φυσικό του αντικείμενο, μια που είναι συνδεδεμένο με την απελευθέρωση της ηλεκτρικής ενέργειας, με το φυσικό αέριο και κατά πολλούς έμμεσα, ακόμη και με τις τηλεπικοινωνίες.
Θα κάνει λάθος όποιος το αντιμετωπίσει ως μεμονωμένο γεγονός, χωρίς προεκτάσεις, χωρίς να αναφερθεί στο όλο θέμα που αποκαλείται ενέργεια.
Το πρόβλημα που δημιουργήθηκε από την ανάθεση κατασκευής του εργοστασίου στη Φλώρινα, συζητείται σήμερα, παρά την πεισματική άρνηση της Κυβέρνησης να το συζητήσει. Γιατί τόσο η Νέα Δημοκρατία που ανέλαβε την πρωτοβουλία όσο και τα άλλα κόμματα της Αντιπολίτευσης, έκαναν χρήση νέων διατάξεων του Κανονισμού της Βουλής και ανάγκασαν την Κυβέρνηση και την κυρία Υπουργό να βρίσκονται σήμερα εδώ. Την Κυβέρνηση, που έντρομη στις αντιδράσεις που προκάλεσε, υπαναχώρησε από την αρχική της θέση και προσπάθησε να αποφύγει τη συζήτηση πάση θυσία.
'Ετσι, όμως, ανακύπτει το πρώτο ερώτημα. Αν ήταν όλα καλά, όπως ισχυρίζεται, γιατί δεν αφιέρωνε μια μέρα στη Βουλή για την κύρωση της σύμβασης και αναγκάστηκε να συρθεί με τη διαδικασία που ακολουθείται σήμερα και έτσι ταλαιπωρείται; Φοβήθηκε κάτι; Είχε κάτι να κρύψει;
Το ότι κάτι έχει να κρύψει, το αποδεικνύει το επιχείρημα - ψευδοεπιχείρημα στη βάση του- το οποίο η κυρία Υπουργός προέβαλε. "Γιατί δηλαδή φωνάζει η Νέα Δημοκρατία" ανέφερε. "Αυτή δεν ήταν που διαμαρτύρονταν στη Βουλή ότι χρησιμοποιείται η Βουλή για ξέπλυμα των συμβάσεων; Τώρα γιατί θέλει να έρθει στη Βουλή αυτή η σύμβαση;".
Παραγνωρίζει, βέβαια, σκόπιμα ότι δεν είναι η ίδια περίπτωση. Οι συμβάσεις εκείνες, ακόμα και του ενός δισεκατομμυρίου (1.000.000), που ήρθαν στη Βουλή έγιναν χωρίς τη συμμετοχή της Βουλής, ενώ στη συγκεκριμένη περίπτωση με το ν. 2299, η Βουλή έδωσε συγκεκριμένη εντολή στη Δ.Ε.Η. και φυσικό και απαραίτητο είναι, λοιπόν, ο εντολέας να κληθεί να αποφανθεί, αν η εντολή του εξετελέσθη και έτσι να εγκρίνει ή όχι, αν τηρήθηκαν οι όροι της εντολής.
Γι'αυτό, το επιχείρημα της κυρίας Υπουργού είναι έωλο και δεν είναι παρά ανύπαρκτη δικαιολογία για να αποφύγει τη συζήτηση στη Βουλή.
Ας δούμε, όμως, τι αποφάσισε εκείνη τη μέρα η Βουλή, με τι δεδομένα αποφάσισε και τι είδους εντολή έδωσε στη Δ.Ε.Η. Δεδομένη ήταν η πολιτική απόφαση της Κυβέρνησης να αντικαταστήσει την κατασκευή εργοστασίου ηλεκτροπαραγωγής με φυσικό αέριο στη Θράκη, καθορισμένης ανώτατης τιμής διάθεσης της κιλοβατώρας το οποίο θα κατασκεύαζαν οι Ρώσοι ως αντάλλαγμα για τη μη τήρηση από τη χώρα μας της συμφωνίας για έγκαιρη παραλαβή του φυσικού αερίου, με την κατασκευή και λειτουργίας των ηλεκτρομηχανολογικών εργασιών των φραγμάτων Συκιάς και Πευκοφύτου αφ'ενός και αφ'ετέρου με την απευθείας ανάθεση ενός ατμοηλεκτρικού σταθμού παραγωγής ηλεκτρικής ενέργειας στην περιοχή της Φλώρινας, ισχύος περίπου 300 μεγαβάτ, με σύστημα αποθείωσης και δυνατότητα τηλεθέρμανσης.
Δεδομένο όμως ήταν και το τίμημα, βάσει του οποίου αποφάσισε η Βουλή, έστω και ως τάξη μεγέθους. Διότι το προσδιόρισε τότε ο Υπουργός Βιομηχανίας και σημερινός Πρωθυπουργός κ. Σημίτης επακριβώς, ότι με το κλειδί στο χέρι, όλα αυτά τα προαναφερθέντα έργα θα κόστιζαν εκατόν είκοσι πέντε δισεκατομμύρια (125.000.000.000) δραχμές.
'Ηταν το ουσιώδες στοιχείο, κατά την άποψή μου, που έθεσε υπόψην της Βουλής ο Πρωθυπουργός, προκειμένου η Βουλή να αποφασίσει, μια που αποτελούσε και το μόνο επιχείρημα για τον ισχυρισμό ότι η τροποποίηση της συμφωνίας με τους Ρώσους ήταν για τη χώρα μας επωφελής.
Μ'αυτά, λοιπόν, ως δεδομένα, η Βουλή έδωσε εντολή στη Δ.Ε.Η. να διαπραγματευτεί και να καταλήξει σε αντάλλαγμα ανταγωνιστικό, αντάλλαγμα δηλαδή παραπλήσιο αυτού που θα προέκυπτε από τη διενέργεια διεθνούς διαγωνισμού, εντολή όμως που δεν ακολουθήθηκε, μια που σύμφωνα με ομολογία των διευθυντών της Δ.Ε.Η. στη Διαρκή Επιτροπή, το κόστος των έργων θα ανέλθει στα διακόσια δεκατέσσερα δισεκατομμύρια (214.000.000.000) τουλάχιστον για τη Φλώρινα και αν προσθέσουμε τα πενήντα δισεκατομμύρια (50.000.000.000) για τα άλλα δύο φράγματα, συνολικά το κόστος θα ανέλθει στα διακόσια εξήντα τέσσερα (264.000.000.000) δισεκατομμύρια.
Με επικαιροποιήσεις και προσαυξήσεις, όπως είναι αυτονόητο, δεν είναι δυνατό να υπερδιπλασιάσουν το τίμημα στα τρία χρόνια που διάνυσαν.
'Ετσι, λοιπόν, καλείται να απαντήσει η κυρία Υπουργός σε ερωτήματα για τα οποία ουδεμία απάντηση έδωσε ο εισηγητής της Πλειοψηφίας. Καταναλώθηκε μόνο σε καταγγελίες, χωρίς να δώσει, έστω μία στοιχειώδη απάντηση σε αυτά τα ερωτηματικά, τα οποία θα μπορούσε να έχει και ο οποιοσδήποτε άλλος έξω από αυτήν την Αίθουσα.
Σύμφωνα, λοιπόν, με τις καταγγελίες των διευθυντών της Δ.Ε.Η., ιδίως του κ. Λεκατσά και με τα έγγραφα που ο εισηγητής της Νέας Δημοκρατίας κατέθεσε, η Δ.Ε.Η. γνώριζε από τότε -σύμφωνα με εκτίμηση της αρμόδιας Διεύθυνσης Προγραμματισμού- το πιθανολογούμενο κόστος, το οποίο αναγόμενο σε τιμές 1995 ανήρχετο σε εκατόν είκοσι πέντε δισεκατομμύρια (125.000.000.000) και κατά την ημέρα υπογραφής της σύμβασης σε εκατόν σαράντα δισεκατομμύρια (140.000.000.000) δραχμές.
'Ηταν τυχαίο που ο υπολογισμός αυτός της αρμόδιας διεύθυνσης συμπίπτει με αυτά που ανέφερε ο Πρωθυπουργός στη Βουλή, ως Υπουργός Βιομηχανίας τότε;
Εάν η κυρία Υπουργός ισχυριστεί ότι οι καταγγελίες των διευθυντών είναι ψευδείς και ότι άλλο ήταν το κόστος το οποίο είχε προσδιορίσει η Δ.Ε.Η. τότε τι θέλει να μας πει; 'Οτι η Δ.Ε.Η. έδωσε ψεύτικα στοιχεία στον Υπουργό, ότι 
 

 



Σελίδα 10080 
εξαπάτησε τον κ. Σημίτη ή μήπως ο Πρωθυπουργός είπε ψέματα για να υποκλέψει την ψήφο της Βουλής και με αυτόν τον τρόπο να ισχυρισθεί ότι η τροποποίηση της συμφωνίας ήταν προς όφελος των συμφερόντων της Δ.Ε.Η. και του ελληνικού λαού;
Είναι φανερό, κυρίες και κύριοι συνάδελφοι, ότι τόσο ο Πρωθυπουργός όσο και η Δ.Ε.Η. ήξεραν το 1995 τι έλεγαν. 'Ηξεραν και πίστευαν ότι το κόστος θα ήταν εκατόν είκοσι πέντε δισεκατομμύρια (125.000.000.000). Μετά, όμως, φαίνεται ότι ήρθε η ώρα των φαντασμάτων. Αντί να απαντήσει η κυρία Υπουργός σε αυτά τα αμείλικτα ερωτηματικά στη Διαρκή Επιτροπή -φαντάζομαι θα το κάνει και σήμερα- μας πλημμύρισε με λεπτομέρειες, συλλογισμούς χρησιμοποιώντας αριθμούς όπως μπορούσε να τους χρησιμοποιήσει, προκειμένου να δημιουργήσει σύγχυση.
Παράλληλα, χρησιμοποίησε -και είμαι και σήμερα βέβαιος ότι θα το χρησιμοποιήσει- το εκβιαστικό επιχείρημα ότι όσοι αντιτιθέμεθα σε αυτήν τη σύμβαση είμαστε εναντίον του έργου, λες και δεν ήταν η Νέα Δημοκρατία που ενέταξε στο πρόγραμμα της Δ.Ε.Η. αυτό το έργο, λες και δεν ήταν η Νέα Δημοκρατία που χωροθέτησε το έργο, λες και δεν ήταν η Νέα Δημοκρατία που έκανε την απαρχή των απαλλοτριώσεων. Λες και δεν επιμένουμε και σήμερα ότι το έργο αυτό είναι σημαντικό για την πολύπαθη περιοχή της Φλώρινας, όσο σημαντικό είναι και για την εθνική οικονομία.
Αυτό, όμως, η αναγκαιότητα, δηλαδή, του έργου, δεν σημαίνει ότι είναι δυνατόν να δεχθούμε τυχόν υπάρχον υπερτίμημα. Σε τελευταία ανάλυση αυτό το υπερτίμημα δεν το ωφελείται ο λαός της Φλώρινας, αντίθετα υποθηκεύει την ύπαρξη της Δ.Ε.Η.
Ας σταματήσουν, λοιπόν, αυτοί οι οποίοι ισχυρίζονται και εξακολουθούν να πιπιλίζουν την καραμέλα περί αναγκαιότητος του έργου, γιατί για να υπάρξουν αυτές οι διαδικασίες τις οποίες υπονοούν διάφοροι, χρειάζονται τρεις προϋποθέσεις:
Πρώτον, το έργο να είναι προφανώς αναγκαίο, καλύτερα μάλιστα να έχει προταθεί από άλλους.
Δεύτερον, να μη διαφαίνεται κομματική ανάμειξη.
Τρίτον, να υπάρχουν ομάδες, οι οποίες να πιέζουν για απασχόληση την οποία δεν έχουν.
Και αυτό το έργο συγκεντρώνει αυτά τα τρία χαρακτηριστικά.
Προσπαθώντας ένας χωρίς προκαταλήψεις να αντιληφθεί το τι συνέβη μετά απ'όλα αυτά που έχουν λεχθεί, δεν μπορεί παρά να σταθεί στη μεθοδολογία που ακολουθήθηκε για τον προσδιορισμό του ανταγωνιστικού τιμήματος.
Αυτό γιατί; Μέχρι εκείνη τη στιγμή η Δ.Ε.Η. ακολουθούσε μια πρακτική που ακολουθεί κάθε κύριος του έργου. Προσδιορίζει το κόστος των έργων και με προσδιορισμένο το κόστος καλεί τον ανάδοχο, ο οποίος υποβάλλει τις ενστάσεις του και φέρει το βάρος των αποδείξεων για να αλλοιωθεί και τροποποιηθεί το αρχικό κόστος που υποβάλλει ο εργοδότης, ο κύριος του έργου.
Στη συγκεκριμένη περίπτωση έγινε ακριβώς το αντίστροφο. Ο ανάδοχος υπέβαλε προσφορά και κλήθηκε η ΔΕΗ να φέρει το βάρος των αποδείξεων για τροποποίηση των όρων της προσφοράς του αναδόχου. Είναι εύλογο να γεννάται το ερώτημα, γιατί ακολουθήθηκε αυτή η διαδικασία για πρώτη φορά; Θα υπάρξει πειστική απάντηση σ' αυτό; H κατασκευή ενός υπερτιμημένου έργου, κυρίες και κύριοι συνάδελφοι, δυστυχώς δεν είναι αδίκημα στιγμιαίο, έχει συνέπειες. 'Εχει συνέπειες στη μετέπειτα λειτουργία, υποθηκεύει το μέλλον της επιχείρησης. Το ότι το παραχθησόμενο προϊόν, η κιλοβατώρα δηλαδή λόγω του αρχικού κόστους κατασκευής θα έχει τιμή παραγωγής που θα είναι μεγαλύτερη από την τιμή πώλησης, το μαρτυρούν δύο στοιχεία. Η έκθεση "COOPERS and LYBRAND" και τα περίφημα έγγραφα Ε9 και Ε16. Τι είναι τα περίφημα Ε9 και Ε16. Είναι δύο πίνακες υπολογισμού, οι οποίοι πίνακες ξεκινώντας από διαφορετικές παραδοχές, όσον αφορά τα χρόνια απόσβεσης της επένδυσης και το επιτόκιο, καταλήγουν στον ίδιο αριθμό. Θυμίζει δηλαδή το μαθηματικό παράδοξο, που υπάρχει στις στήλες των σταυρολέξων και τόλμησαν να πουν ότι έγινε λάθος στο Ε9, λες και δεν θα μπορούσε ολόκληρη η ΔΕΗ να κάνει υπολογισμούς Β' Λυκείου σε ένα τόσο σημαντικό έγγραφο, που προσδιόριζε την τιμή της κιλοβατώρας, άρα την αναγκαιότητα ύπαρξης του σταθμού παραγωγής της ηλεκτρικής ενέργειας. Ποιον προσπάθησε να εξαπατήσει άραγε αυτός που συνέταξε το λανθασμένο Ε9; Να εξαπατήσει η ΔΕΗ τον εαυτό της για ένα ασύμφορο έργο ή απλά κάποιοι υπακούοντες σε εντολές, παρέβησαν το καθήκον τους, που είναι η προάσπιση των συμφερόντων της επιχείρησης και προσπάθησαν να δικαιολογήσουν τα αδικαιολόγητα; 'Ετσι γίνονται αυτά, χωρίς τίποτα;
Σ' αυτά τα αμείλικτα ερωτηματικά θα πρέπει η κυρία Υπουργός να δώσει πειστικές απαντήσεις. Αν δεν το κάνει, τότε τόσο αυτή, όσο και ο κύριος Υπουργός, καθίστανται υπόλογοι έναντι των χιλιάδων εργαζομένων στην επιχείρηση, που αγωνιούν για το μέλλον της και έναντι του άμοιρου καταναλωτή, που είναι όλος ο ελληνικός λαός.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Λιάνης έχει το λόγο.
ΓΕΩΡΓΙΟΣ ΛΙΑΝΗΣ: Κυρίες και κύριοι συνάδελφοι, να μου επιτρέψετε ευθύς εξ αρχής, λοξοδρομώντας από την ομιλία, να πάρω θέση σε μια ανευλαβή τοποθέτηση, που έκαναν δύο συνάδελφοι, σχετικά με τη βυζαντινή φιέστα, που έγινε στη Φλώρινα. Η αλησμόνητη Μερκούρη έλεγε κάποτε ότι τα σύνορα είναι τιμή, δεν είναι ποινή. Ορισμένοι αντιλαμβάνονται εδώ πολύ διαφορετικά την Ελλάδα εκεί πέρα επάνω. Εγώ δεν μπορώ να κατανοήσω πόσο εύκολα βαφτίσατε, αυτό το σκάνδαλο σε "σκάνδαλο της Φλώρινας", και πόσο πιο εύκολα μιλάτε για βυζαντινές φιέστες, όταν ξεσηκώνεται όλος ο λαός με το Βουλευτή της Νέας Δημοκρατίας κι εμένα επικεφαλής, με το Μητροπολίτη της Φλώρινας, με όλα τα κόμματα και όλους τους φορείς, με τα παιδιά, τους στρατιώτες και το λαό. Πώς τολμάτε και την ονομάζετε βυζαντινή φιέστα, που την οργάνωσε η κ. Παπανδρέου και άλλοι στις ερωτήσεις σας την ονομάζετε φιέστα του κ. Παναγιωτακόπουλου, που έχει να πατήσει στη Φλώρινα τέσσερα χρόνια. Αυτή είναι η αντίληψή σας για τα σύνορα;
Κυρίες και κύριοι συνάδελφοι, η θέληση του λαού της Φλώρινας το έφερε, ώστε από το 1989 που αρχίζει ουσιαστικά η ιστορία του εργοστασίου μέχρι σήμερα, να είμαι σταθερά ο ένας από τους δύο εκπροσώπους της ακριτικής αυτής περιοχής στο Κοινοβούλιο και συνεπώς να έχω παρακολουθήσει αυτήν την υπόθεση όσο λίγοι. Πέρασαν σχεδόν δέκα χρόνια από τότε, που ο αείμνηστος Ανδρέας Παπανδρέου οραματίστηκε το μεγάλο εθνικό αυτό έργο, και τι καταπληκτικό! Αυτό το έργο που φέρει τις υπογραφές τριών Πρωθυπουργών, Παπανδρέου, Μητσοτάκη, Σημίτη, όλων των κυβερνήσεων μηδέ της Οικουμενικής και όλων των διοικητικών συμβουλίων της ΔΕΗ την τελευταία δεκαετία, όχι μόνο δεν λειτουργεί, αλλά αντίθετα, τώρα που τοποθετούνται τα θεμέλια, το τυλίγει και μία αχλή σκανδάλου. Αυτό καταφέραμε.
Δεν πρόκειται να μιλήσω για το τίμημα, για το κόστος της κιλοβατώρας και για τα άλλα σημαντικά θέματα, που έχουν τεθεί, αυτές οι απόψεις απαντήθηκαν στην Επιτροπή Παραγωγής και Εμπορίου πολύ ικανοποιητικά από τη ΔΕΗ.
Δεν πρόκειται να μιλήσω για διαπλεκόμενα και να γίνω τιμητής συναδέλφων ροκανίζοντας το πολιτικό σύστημα που γίνεται εύκολα από άλλους, αλλά δεν θα διστάσω να πω τη γνώμη μου ξεκάθαρα.
Η υπόθεση της λιγνιτικής μονάδας της Φλώρινας είναι στην κυριολεξία αυτο που ονομάζουμε σκανδαλολογία, παρά τις σοβαρές επιφυλάξεις που μπορεί να διατηρεί κανείς για τον τρόπο που έχουν γίνει ορισμένα θέματα και κυρίως για τη γενεσιουργό αιτία που το 1990 κατέστησε μονόδρομο ό,τι επακολούθησε σε σχέση με τη σημερινή κατάσταση, μονόδρομο που χάραξε ο κορυφαίος τότε στο χώρο της Νέας Δημοκρατίας. Αυτή είναι η πραγματικότητα.
'Ενα μόνο ντοκουμέντο θα προσκομίσω, ενθυμούμενος κυρίως την παλιά μου ιδιότητα του δημοσιογράφου, ντοκουμέντο αδιάσειστο που δείχνει ότι για το ίδιο ακριβώς έργο, 
 

 



Σελίδα 10081 
κύριοι συνάδελφοι, για το οποίο τόσος ντόρος γίνεται σήμερα, στα 1993 επί κυβερνήσεως Νέας Δημοκρατίας και με προεδρεύοντα στη ΔΕΗ τον κ. Ξανθόπουλο, τα στελέχη τα διορισμένα από σας -οι άνθρωποι οι επικεφαλής στην ενέργεια, στο δικό σας τομέα, το ζήτησαν και το θεώρησαν αναγκαίο- προσδιόρισαν σε ενενήντα τέσσερα δισεκατομμύρια (94.000.000.000) το κόστος επένδυσης -θα τα καταθέσω στα Πρακτικά- συν είκοσι δισεκατομμύρια (20.000.000.000) η υποδομή, συν είκοσι πέντε δισεκατομμύρια (25.000.000.000) η αποθείωση, τουτέστιν εκατόν τριάντα εννέα δισεκατομμύρια (139.000.000.000). Με απλά μαθηματικά επικαιροποιούμενο μας δίνει σήμερα διακόσια επτά δισεκατομμύρια (207.000.000.000). Και πως τολμάτε να επιχειρηματολογείτε με τον κ. Λεκατσά, όταν αυτόs είναι μέσα στο Δ.Σ. κάτω από την ηγεσία του κ. Ξανθόπουλου, ο οποίος κ. Ξανθόπουλος σαν απάντηση ως προφήτης, ο αγνός αυτός άνθρωπος στέλνει μια επιστολή πριν από δυο μήνες και σας λέγει -τον έχετε ακόμη επικεφαλής στον τομέα της ενέργειας-τα εξής: "Εξ όσων γνωρίζω οι αρμόδιες υπηρεσίες της ΔΕΗ μετά πολύμηνη εργασία και αντίστοιχες διαπραγματεύσεις κατέληξαν σ' ένα τίμημα το οποίο θεώρησαν εύλογο. Δεδομένου ότι τα αρμόδια υπηρεσιακά στελέχη είναι ικανοί επιστήμονες, οι οποίοι έχαιραν και χαίρουν της εμπιστοσύνης των διοικήσεων της επιχείρησης, θεωρώ ότι πρέπει να ολοκλήρωσαν με απόλυτη επιτυχία το έργο τους. Οποιαδήποτε κριτική ως προς το εύλογο του συμφωνηθέντος τιμήματος πρέπει να υποβάλεται υπεύθυνα και επίσημα στα αρμόδια όργανα της ΔΕΗ". Σε ποιoν απαντά σχετικά πριν από δυο μήνες; Στον κ. Λεκατσά που βέβαια ως συνεργάτης στενός και στο γραφείο του κ. Μάνου εδημιούργησε τον χθεσινό θόρυβο.
Θα προχωρήσω. Αυτή η απόφαση πάρθηκε -και την καταθέτω στα Πρακτικά-στις 24.2.93.
(Στο σημείο αυτό ο Βουλευτής κ. Γ. Λιάνης καταθέτει για τα Πρακτικά την προαναφερθείσα απόφαση η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δυο ημέρες μετά η κυβέρνησή σας με τον κ. Μητσοτάκη Πρωθυπουργό ενέκρινε ομόφωνα αυτήν την απόφαση. Για ποιο, λοιπόν, διαφορετικό έργο μιλάτε και για ποιο διαφορετικό τίμημα; Διαβάστε τις υπογραφές των προϊσταμένων σας. Και μιλάει ακριβώς η απόφαση για αυτοχρηματοδότηση στη Φλώρινα, στο Λαύριο και στο Σιδηρόκαστρο. Δεν επιδέχονται αμφισβήτηση αυτά.
'Ομως και αν δεθχώ τις αιτιάσεις του κ. Λεκατσά, στενού συνεργάτη του κ. Μάνου, που βγάζει το κόστος με τις δικές του αλχημείες λιγότερο -του κ. Λεκατσά που κατά παράβαση κάθε έννοιας δεοντολογίας και ιεραρχίας απάντησε χθες στο σύνολο του πολιτικού κόσμου, σε εισαγγελείς, Πρωθυπουργούς, Βουλευτές σε όλους, δεν υπάρχει εδώ κάποια κλίμακα, σε όλους απάντησε ο κ. Λεκατσάς, το θέμα είναι ποιος τον έβαλε- σας καταθέτω αυτό το στοιχείο του κ. Ξανθόπουλου, το οποίο δίνει αποστομωτική απάντηση.
Γνωρίζω ότι αυτή η ιστορία είναι σκανδαλολογία και θα σας εξηγήσω γιατί. Γιατί ακριβώς η Νέα Δημοκρατία, κύριοι συνάδελφοι, πριν από το πόρισμα του ανεξάρτητου εκτιμητή, ποτέ δεν μίλησε για σκάνδαλο. Και είναι εδώ -και παρακαλώ να το καταθέσει- ο αξιοσέβαστος συνάδελφος κ. Παπαθανασίου.
'Οταν η Φλώρινα έκανε διακομματική επιτροπή και εμείς επρόκειτο ίσως να φέρουμε το θέμα στη Βουλή, τότε αποφασίστηκε η τοποθέτηση του ανεξάρτητου εκτιμητή. Η διακομματική της Φλώρινας με το Βουλευτή της Νέας Δημοκρατίας, με το Δήμαρχο της Νέας Δημοκρατίας, με το Νομάρχη το δικό μας και εμένα συνάντησε όλους τους πολιτικούς Αρχηγούς μηδενός εξαιρουμένου. Ξέρετε ποια ήταν η απάντηση των πολιτικών Αρχηγών; Κύριοι είμαστε υπέρ του έργου. Μη το φέρνετε στη Βουλή. Κανένας δεν μίλησε για σκάνδαλο.
ΛΕΩΝΙΔΑΣ ΚΟΥΡΗΣ: Ποιος είναι κατά;
ΓΕΩΡΓΙΟΣ ΛΙΑΝΗΣ: Παρακαλώ να δείτε τις δηλώσεις του Αρχηγού σας και του κ. Δήμα στην τηλεόραση. Θα σας πω τις ημερομηνίες. "Θέλουμε το έργο." "Μη το φέρνετε στη Βουλή". "Οχι κολυμβήθρα του Σιλωάμ η Βουλή". Και για του λόγου το αληθές κύριοι συνάδελφοι, επαναλαμβάνω, ιδού η απάντηση του Αρχηγού σας κ. Αλεξίου "'Οχι κολυμβήθρα του Σιλωάμ η Βουλή". Δεν το θέλατε κύριοι τότε αυτό.
Μάλιστα ο κ. Τσοβόλας τον οποίο τιμώ ήταν ο πιο ανένδοτος απ' όλους. "Εδώ και τώρα το έργο". "Προχωρείστε να γίνει". Δεν μας μίλησε κανένας πολιτικός Αρχηγός για κανένα σκάνδαλο για να έχουμε ενοχές. Πότε ανακαλύψατε το σκάνδαλο; Σεις ζητάγατε ανεξάρτητο εκτιμητή. Τον βάλαμε, έβγαλε το πόρισμα και μετά ανακαλύψατε σκάνδαλο, αφού πρώτα πανηγυρίζατε. Αυτή είναι η αλήθεια.
Θα σας θυμίσω επ' ακριβώς τι συνέβη στη συνάντηση της Ρηγίλλης. Ο κ. Δήμας μας είπε, ας προχωρήσει το έργο, αλλά δεν πρέπει να το φέρετε στη Βουλή. Και ο κ. Καραμανλής συγκατένευσε. Ο κ. Τσοβόλας είχε πάρει θέση κατηγορηματική, το ΔΗ.Κ.ΚΙ. θέλει το έργο εδώ και τώρα. Ο κ. Σαμαράς, εκτός Βουλής, υπέρμαχος της ανάπτυξης στα σύνορα, αλλά εκτός Βουλής τότε, μας μίλησε καθαρά και είπε ότι, επειδή γνωρίζω ποιοι πολεμούν το έργο, θα πρέπει να μην υποχωρήσετε καθόλου και να το ξεκινήσετε αύριο το πρωί.
Τέλος, ο κ. Κωνσταντόπουλος, που λίγες μέρες πριν, σε μία συνέντευξή του έλεγε τα περί "κολυμβήθρας του Σιλωάμ", ήταν ο μόνος που μας είπε κάτι διαφορετικό. Μας είπε, προτείνω να μπει και ένα τριετές πρόγραμμα ανάπτυξης για τη Φλώρινα, που θα προέλθει από την ανακατανομή του δευτέρου Κοινοτικού Πλαισίου Στήριξης και ζητώ και μία επανεκτίμηση του τιμήματος, αν πραγματικά πρέπει να γίνει, από ένα ανεξάρτητο εκτιμητή. 'Εγινε.
Τι άλλο έμενε, κύριοι, να κάνει η Κυβέρνηση; Θα σερνόμαστε σε μία νέα αξιολόγηση του τιμήματος από έναν άλλο εκτιμητή; Και πού θα πήγαινε αυτή η ιστορία με τη Φλώρινα; 'Οπου εσείς αβασάνιστα θα γράφετε και θα λέτε στις εφημερίδες για το σκάνδαλο της Φλώρινας;
Ποιο σκάνδαλο έχει κάνει, κύριοι, η Φλώρινα και ποια είναι η αλλαγή που προέκυψε στη στάση σας; Από πού πηγάζει; Ποιο στοιχείο φέρατε; Τι μεσολάβησε και μόλις βγήκε το πόρισμα του ανεξάρτητου εκτιμητή, σύμπασα η Αντιπολίτευση άλλαξε θέση, "φέρτε το στη Βουλή"; Δεν είναι φαρισαϊσμός, δεν είναι υποκρισία; Δεν είναι θυσία στο κομματικό θυσιαστήριο της ανάπτυξης στα σύνορα και της αναγκαιότητας για τα μεγάλα έργα στην άκρη της Ελλάδας;
Η κορωνίδα της σκανδαλολογίας ήταν αυτό που ο κ. Σαλαγκούδης επικαλέσθηκε -καταπληκτικό εφεύρημα- ότι μία παρόμοια μονάδα στην Τουρκία στοιχίζει πολύ φθηνότερα. Σε ποιον τα λέτε αυτά, κύριοι;
Η Τουρκία δεν έχει μονάδα, κύριε Σαλαγκούδη, έχει σταθμό με τέσσερις παρόμοιες μονάδες, που κάνει το έργο τέσσερις φορές φθηνότερο. Η Τουρκία έχει διαφορετικά εργατικά.
Η Τουρκία δεν είναι στην ΕΟΚ, κύριε Σαλαγκούδη, δεν έχει συνεπώς όρους περιβαλλοντολογικούς, δεν έχει μονάδα αποθείωσης, δεν έχει σύστημα που κάνει είκοσι πέντε δισεκατομμύρια (25.000.000.000) δραχμές. 'Αρα, τα επιχειρήματά σας, να τα στηρίζετε στη λογική και στη γνώση.
ΓΕΩΡΓΙΟΣ ΣΑΛΑΓΚΟΥΔΗΣ: Και αυτά τα πρόσθεσα.
(Θόρυβος από την πτέρυγα της Νέας Δημοκρατίας)
ΛΕΩΝΙΔΑΣ ΤΖΑΝΗΣ: Κύριε Πρόεδρε, θα μας αφήσει ο κ. Σαλαγκούδης να παρακολουθήσουμε τον ομιλητή;
ΠΡΟΕΔΡΕΥΩΝ (Νικόλαος Κατσαρός): Τι θέλετε, κύριε συνάδελφε;
ΛΕΩΝΙΔΑΣ ΤΖΑΝΗΣ: 'Εχουμε δικαιώματα, κύριε Πρόεδρε...
ΠΡΟΕΔΡΕΥΩΝ (Νικόλαος Κατσαρός): Σε ποιους πρέπει να κάνω παρατήρηση; Σας παρακαλώ!
ΓΕΩΡΓΙΟΣ ΛΙΑΝΗΣ: Κύριε Πρόεδρε, το χρόνο μου, σας παρακαλώ.
ΠΡΟΕΔΡΕΥΩΝ (Νικόλαος Κατσαρός): Δεν φταίω εγώ, στους συναδέλφους σας να απευθύνεσθε.
(Θόρυβος στην Αίθουσα)
Σας παρακαλώ! Σταματήστε!
ΓΕΩΡΓΙΟΣ ΛΙΑΝΗΣ: Το ξέρω.
Ποια σοβαρή ελληνική εφημερίδα έγραψε για σκάνδαλο της 
 

 



Σελίδα 10082 
Φλώρινας; Μήπως "ΤΑ ΝΕΑ"; Μήπως η "ΕΛΕΥΘΕΡΟΤΥΠΙΑ", που σας γράφει ότι το έργο η Νέα Δημοκρατία θα το έκανε είκοσι έξι δισεκατομμύρια (26.000.000.000) ακριβότερα; Αυτά σας λέει η "ΕΛΕΥΘΕΡΟΤΥΠΙΑ". Το καταθέτω.
(Στο σημείο αυτό ο Βουλευτής κ. Γ. Λιάνης καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
'Η μήπως "ΤΟ ΒΗΜΑ", που το επικαλείσθε; "ΤΟ ΒΗΜΑ" δεν έγραψε ότι είναι σκάνδαλο. "ΤΟ ΒΗΜΑ" και ο εκδότης του κ. Ψυχάρης ζήτησαν να μην έρχεται σαν πλυντήριο η Βουλή για ανάλογες συμβάσεις. Είναι άλλο θέμα.
Και πώς εξηγείτε σεις το γεγονός ότι, όταν προσδιορίστηκε η ημερομηνία της επίσκεψης της κυρίας Υπουργού Ανάπτυξης στη Φλώρινα, ώ του θαύματος, την ίδια μέρα ανακοινώθηκε εισαγγελική παρέμβαση για έρευνα σχετική με τα σκάνδαλα της Φλώρινας; Σας καλώ να αναλογιστείτε.
Καλά, το δέχομαι να γίνει η έρευνα από τον εισαγγελέα. Λίγες ημέρες πριν ο εισαγγελέας δεν τα έβλεπε αυτά; "Σούπερ λάδωμα, είκοσι επτά δισεκατομμύρια (27.000.000.000) Πρωθυπουργού και Υπουργού Ανάπτυξης". Γιατί δεν επενέβη ποτέ αυτεπάγγελτα να προστατεύσει τον Πρωθυπουργό, το Κοινοβούλιο, τους Βουλευτές, τον πολιτικό κόσμο;
Τα είδατε αυτά εδώ; "Τα άρπαξαν χοντρά Βάσω και Σημίτης". Διαμαρτυρηθήκατε ποτέ γι' αυτά; Είπατε μία λέξη για τα μεγάλα αυτά σκάνδαλα;
Ο εισαγγελέας, όμως, επενέβη για όσα έγραφαν οι δικές σας εφημερίδες, γύρω από το σκάνδαλο της Φλώρινας. Μεγάλη ευαισθησία, αναμένουμε και το αποτέλεσμα.
Ορισμένοι από σας, μάλιστα, δεν δίστασαν να εμπλέξουν και το Ρώσο Υπουργό Εξωτερικών, κ. Πριμακόφ. "'Ηλθε ο Πριμακόφ και επέβαλε τη λύση στη μονάδα της Φλώρινας". Τόση ανευθυνότητα και στην εξωτερική πολιτική; Πού ανακατεύτηκε ο δυστυχής Πριμακόφ, που δεν ξέρει πούθε πέφτει και ο εισαγγελέας και η Φλώρινα και όλοι εμείς;
(Στο σημείο αυτό ο Βουλευτής κ. Λιάνης καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, μιλάμε σήμερα για πρώτη φορά στην Ολομέλεια της Βουλής γι' αυτήν τη μεγάλη μονάδα που κατασκευάζεται στην Μελίτη. Μιλάμε και το έχετε βαφτίσει κιόλας όλοι σας, αβασάνιστα, "το σκάνδαλο της Φλώρινας". Σας είπα ότι ο Ανδρέας Παπανδρέου αποφάσισε να γίνει αυτό το έργο για εθνικούς λόγους. Θέλω να το επισημάνω, προσέξτε το. 'Ηθελε να οχυρώσει με ανάπτυξη μία πύλη που στα μακρά τείχη του Ελληνισμού θα μπορούσε να μετατραπεί σε κερκόπορτα από τους ξένους.
Για να εξηγηθώ, θα υπενθυμίσω σε αληθινούς πατριώτες, όπως είσαστε, τις αλλεπάλληλες εκθέσεις του Στέητ Ντηπάρτμεντ, που μιλούν για δήθεν μειονότητα σ' αυτήν ακριβώς την περιοχή, καθώς και τις εκθέσεις - καταγγελίες στην Ευρωπαϊκή 'Ενωση, που μιλούν για δήθεν παραβιάσεις ανθρωπίνων δικαιωμάτων σ' αυτήν ακριβώς την περιοχή.
Αυτή η περιοχή κοντολογίς είναι στο στόχαστρο, κύριοι συνάδελφοι, κι εσείς τη βάζετε ακόμα πιο πέρα. Eδώ οι κάτοικοι με θρησκευτική προσήλωση περίμεναν όλο τον 20ο αιώνα ένα έργο. Από εκατό χιλιάδες ο πληθυσμός στην περιοχή έχει μείνει με πενήντα χιλιάδες. Γι' αυτήν την αφαίρεση κάποιος πρέπει να απολογηθεί κάποτε και δεν είμαστε εμείς που θα απολογηθούμε, γιατί η Φλώρινα έμεινε με πενήντα χιλιάδες κατοίκους. Οι νέοι φεύγουν Γερμανία, Καναδά, Αμερική, γυρίζουν και ξαναφεύγουν.
Eίναι το φαινόμενο της διπλής μετανάστευσης. 'Ενα σαράκι από το οποίο δεν πάσχει κανένας άλλος νομός. Και εσείς εκεί, "το σκάνδαλο της Φλώρινας"!
Η θέληση του λαού στην περιοχή αυτήν καταπατήθηκε, για να είμαστε ειλικρινείς. Και είναι ανευλαβές να λέμε σήμερα ότι θέλουμε αυτό το έργο και να παρεμβάλουμε χιλιάδες προσκόμματα για την κατασκευή του. Αυτή η υποκρισία να πάρει τέλος!
Ο Συνασπισμός; "Το θέλουμε το έργο." Το Κ.Κ.Ε.; "Το θέλουμε το έργο." Η Νέα Δημοκρατία; "Το θέλουμε το έργο." Κάντε το, λοιπόν. Σταματήστε.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Ετσι όπως-όπως να το κάνουμε, στα κουτουρού; Δεν πρέπει να το δούμε;
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε συνάδελφε.
ΓΕΩΡΓΙΟΣ ΛΙΑΝΗΣ: Το "όπως-όπως", δεν είναι κουτουρού, κύριε συνάδελφε.
ΠΡΟΕΔΡΕΥΩΝ (Νικόλαος Κατσαρός): Και εσείς, κύριε Λιάνη, παρακαλώ να τελειώνετε.
ΓΕΩΡΓΙΟΣ ΛΙΑΝΗΣ: Σ' ένα λεπτό τελειώνω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): 'Οχι ακόμη ένα λεπτό. Πήρατε ήδη δύο λεπτά επιπλέον του χρόνου σας. Τελειώνετε παρακαλώ.
ΓΕΩΡΓΙΟΣ ΛΙΑΝΗΣ: Κύριοι συνάδελφοι, κανείς σας δεν προσκόμισε ούτε ένα στοιχείο. Κανείς δεν απέδειξε τίποτε.
Για μένα, λοιπόν, έτσι όπως πάμε στο Κοινοβούλιο, σύντομα θα ξοφλήσουμε και με το λόγο. Ανάγκη, λοιπόν, να επικοινωνούμε διαφορετικά, με το χρέος και με το φιλότιμο, που πιστεύω ότι σας περισσεύει και σας το αναγνωρίζω.
Βέβαια -και θα το πω αυτό- ήδη οι στολές για όλους μας σ' ένα αόρατο εργαστήριο των διαπλεκομένων ράβονται και μετά θα προσφερθούν δωρεάν. Σε αυτό το σημείο σταύρωσης φθάσαμε οι Βουλευτές!
Το θέμα, λοιπόν, δεν είναι αν θα γίνει ή δεν θα γίνει η μονάδα της Φλώρινας, αν είναι ή δεν είναι ανταγωνιστικό το τίμημα. Το θέμα είναι, κατά πόσο οι Βουλευτές θα είναι έτοιμοι να υψώσουν έναν πύργο απέναντι στα συμφέροντα.
ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Λιάνη.
ΓΕΩΡΓΙΟΣ ΛΙΑΝΗΣ: Σας καλώ λοιπόν, αγαπητοί συνάδελφοι, πριν από οποιαδήποτε άλλη έρευνα για το εύλογο του τιμήματος, να ζυγίσετε μέσα σας το παράλογο της μέχρι σήμερα στάσης σας.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, κυρίες και κύριοι συνάδελφοι, δεν είχα σκοπό να πάρω το λόγο. Με έκανε όμως, να πάρω το λόγο η προκλητική τοποθέτηση του κατελθόντος μόλις του Βήματος κ. Λιάνη, που παραποίησε -και δεν το έκανε για πρώτη φορά, το έκανε και στο Νομό Φλώρινας, παραποίησε συνειδητά την αλήθεια- την πραγματικότητα όσον αφορά εμένα ως Πρόεδρο του Κόμματος, για να επιτύχει ο κ. Λιάνης προσωπικά πολιτικά οφέλη στο νομό του.
ΓΕΩΡΓΙΟΣ ΛΙΑΝΗΣ: Αυτό είναι απαράδεκτο!
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τουλάχιστον όσον αφορά εμένα ως Πρόεδρο του ΔΗ.Κ.ΚΙ., όταν με επισκέφθηκαν πριν από μήνες δηλαδή, μετά τη δέσμευση του 'Ελληνα Πρωθυπουργού, τον οποίο στηρίζει ο κ. Λιάνης, η επιτροπή από τους δύο Βουλευτές του νομού, τον κ. Λιάνη και το συνάδελφο της Νέας Δημοκρατίας, το νομάρχη και τους άλλους, ίσα-ίσα, υπεύθυνα και σοβαρά όπως πάντα -υπεύθυνα και όχι με λαϊκισμό αντιμετωπίζουμε τα ζητήματα, χωρίς να μας ενδιαφέρει αν αυτό θα ήταν αρεστό και στην επιτροπή και στους κατοίκους- τους είπα επί λέξει -με δεδομένη επαναλαμβάνω την τοποθέτηση του Πρωθυπουργού, που είναι γνωστή σε όλο τον ελληνικό λαό και στη Βουλή- ότι η συμφωνία θα έρθει στη Βουλή. Τους είπα ότι είμαστε υπέρ της εκτέλεσης του έργου, θέση την οποία...
ΓΕΩΡΓΙΟΣ ΛΙΑΝΗΣ: Δεν υπήρξε τέτοια τοποθέτηση. Αυτά είναι δικά σας, κύριε Τσοβόλα.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Σας παρακαλώ! Είστε ανεύθυνος!
ΠΡΟΕΔΡΕΥΩΝ (Νικόλαος Κατσαρός): Κύριε Λιάνη, διαμαρτυρόσασταν προηγουμένως. Σας παρακαλώ.
ΓΕΩΡΓΙΟΣ ΛΙΑΝΗΣ: Τώρα, θα σας απαντήσω.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εάν 
 

 



Σελίδα 10083 
νομίζετε ότι θα προωθηθείτε με αυτόν τον τρόπο, κάνετε μεγάλο λάθος.
Τους είπα, επαναλαμβάνω, ότι είμαστε υπέρ της εκτέλεσης του έργου, τοποθέτηση την οποία το ΔΗ.Κ.ΚΙ, έκτοτε και μέχρι σήμερα, με σταθερότητα τήρησε.
Και μάλιστα, όταν μου είπαν να πάρω θέση στο ζήτημα που είχε ανακύψει, για το εάν είναι κανονική ή όχι η συμφωνία, τους απάντησα υπεύθυνα και τους είπα: "Πάνω σε αυτό, δεν μπορώ να πάρω θέση αυτήν τη στιγμή. Θα περιμένω να κατατεθεί πρώτα από την Κυβέρνηση η σύμβαση για κύρωση, να τη διαβάσω, γιατί δεν την έχω υπόψη μου. Μετά θα πάρουμε θέση." Πιο ξεκάθαρη, σοβαρή και υπεύθυνη θέση από αυτή νομίζω ότι δεν μπορούσε να είχε ειπωθεί. Δεν τους έκανα καμία κουβέντα για Βουλή, που δεν μπορεί να είναι κολυμπήθρα του Σιλωάμ, τα οποία εφεύρε εκ των υστέρων ο κ. Λιάνης ...
ΓΕΩΡΓΙΟΣ ΛΙΑΝΗΣ: Μα, δεν τα λέω για πρώτη φορά.
ΠΡΟΕΔΡΕΥΩΝ (Νικόλαος Κατσαρός): Θα σας παρακαλέσω πάρα πολύ.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): ...προκειμένου να αποπροσανατολίσουν το λαό της Φλώρινας και να εμφανισθούν αυτοί ότι δήθεν υπεραμύνονται της ανάπτυξης της Φλώρινας, ενώ οι άλλοι δεν θέλουν την ανάπτυξη της Φλώρινας.
Η υπευθυνότητα και η σοβαρότητα της θέσης του ΔΗ.Κ.ΚΙ. ανακύπτει και από τον τρόπο που αντιμετωπίσαμε το πρόβλημα όταν άλλαξε η Κυβέρνηση, κύριε Λιάνη και κύριοι της Νέας Δημοκρατίας, την τακτική για την κύρωση ή την υλοποίηση της σύμβασης, όταν σε αντίθεση με εκείνο που είχε πει ο κύριος Πρωθυπουργός, η Κυβέρνηση και ο ίδιος ο κ. Λιάνης ότι θα φέρουν εδώ...
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Οτι θα φέρουν εδώ τη σύμβαση.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ο ίδιος ο Πρωθυπουργός και η Κυβέρνηση άλλαξε γνώμη και είπε δεν θα τη φέρουν στη Βουλή, αλλά θα την προωθήσουν με απόφαση που πήραν στο Υπουργικό Συμβούλιο.
Παρ' όλα αυτά το ΔΗ.Κ.ΚΙ. και ο Πρόεδρός του με απόλυτη συνέπεια στην τοποθέτηση που έκανε ενώπιον της επιτροπής, δεν υπέγραψε αίτηση για να πάει η υπόθεση στην Επιτροπή του άρθρου 41. Δεν μίλησε ποτέ το ΔΗ.Κ.ΚΙ., μέχρι και αυτήν τη στιγμή, περί σκανδάλου για να λέει αυτά που λέει ο κ. Λιάνης. Και τον προκαλώ να φέρει οποιοδήποτε κείμενο ή δήλωση που να μιλάει από την πλευρά του ΔΗ.Κ.ΚΙ. -οποιοσδήποτε όχι μόνο ο Πρόεδρός του ΔΗ.Κ.ΚΙ.- περί σκανδάλου για να μιλάει ο κ. Λιάνης για σκανδαλολογία. Δεν υπογράψαμε καθόλου την αίτηση για παραπομπή στην Επιτροπή του άρθρου 41.
'Εκανα όμως, μία επίκαιρη ερώτηση προς τον Πρωθυπουργό -που αυτός άλλα είπε στη Βουλή και στον ελληνικό λαό και μόνος του τα άλλαξε για να δημιουργήσει ο ίδιος ερωτηματικά και στη Βουλή και στον ελληνικό λαό- για το αν είναι κανονική η διαδικασία που επιλέχθηκε. Ας αιτιάται τον εαυτό του ο κύριος Πρωθυπουργός, η Κυβέρνηση, ο κ. Λιάνης που στηρίζει αυτή την Κυβέρνηση, γιατί αυτοί δημιούργησαν το πρόβλημα και έθεσαν εν αμφιβόλω μία διαδικασία για ένα τόσο μεγάλο έργο. Και ας μην προσπαθούν τα δικά τους αμαρτήματα να τα θέσουν σε εκείνους που δεν έχουν ευθύνη και που με σοβαρότητα αντιμετωπίζουν τα προβλήματα και μεταξύ αυτών και το συγκεκριμένο πρόβλημα.
Αν διαβάσετε την ερώτηση -την οποία διάβασε ο κ. Λιάνης αλλά σκόπιμα θέλει να παραποιεί την αλήθεια- θα δείτε ότι εγώ δεν αναφέρω καθόλου περί σκανδάλου. Αναφέρω το θόρυβο που έχει ανακύψει, ο οποίος αποβαίνει σε βάρος του έργου και της χρησιμότητάς του. Και που καταλήγω; Ποια είναι τα ερωτήματα που θέτω;
Πρώτον, να εξηγήσει ο κύριος Πρωθυπουργός -ο οποίος συμπτωματικά ήταν το 1985 Υπουργός Βιομηχανίας και Ενέργειας, ο οποίος ήρθε στη Βουλή και είπε κάποια πράγματα- στη Βουλή και δια της Βουλής στον ελληνικό λαό, γιατί ενώ τότε έλεγε ότι θα κοστίσει το έργο -συν άλλα τρία έργα- εκατόν είκοσι πέντε δισεκατομμύρια (125.000.000.000) δραχμές, σήμερα το ποσό είναι μεγαλύτερο; Ερώτηση κάνω ως Πρόεδρος κόμματος προς τον Πρωθυπουργό για να δώσει απάντηση, ώστε να λυθούν απορίες που υπήρχαν και σε εμάς και στη Βουλή ολόκληρη και στον ελληνικό λαό.
Το δεύτερο που τον ρωτάω -ούτε περί σκανδάλων ούτε περί σκανδαλολογίας ούτε τίποτα περί όλων αυτών- είναι να εξηγήσει στη Βουλή και στον ελληνικό λαό γιατί ενώ ο ίδιος είχε δηλώσει και είχε δεσμευθεί ότι θα φέρει αυτή τη συμφωνία για κύρωση, όπως είχε φέρει και τη συμφωνία για τα Σπάτα, για το δρόμο Σταυρού-Ελευσίνας -και εξηγούσε και Βουλευτής του ΠΑΣΟΚ από τη Φλώρινα ότι θα τη φέρει στη Βουλή η Κυβέρνηση, η οποία το επικαλείτο για διαφάνεια στην ανάθεση του έργου- λέει άλλα; Αυτό σας λέει ότι αποτελεί σκανδαλολογία από την πλευρά τη δική μας; Για οποιοδήποτε σοβαρό άνθρωπο ασφαλώς όχι. Και είδατε πόσο σοβαρά και υπεύθυνα και σήμερα ο αγορητής του ΔΗ.Κ.ΚΙ. τοποθετήθηκε πάνω στο θέμα.
'Οταν, λοιπόν, αυτή είναι η αλήθεια, δεν μπορεί να παραποιούνται τα πράγματα.
Κλείνω λέγοντας κάτι άλλο:
Λίγες μέρες πριν είχε ανακύψει ο θόρυβος για τη ψηφιακή τηλεόραση. Ενθυμείστε, κυρίες και κύριοι συνάδελφοι, την τοποθέτηση που έκανα εδώ για την παραπομπή πάλι και εκείνης της υπόθεσης στην επιτροπή του άρθρου 41.
Σας υπενθυμίζω -πάρτε και διαβάστε τα Πρακτικά, τι είχα πει και δικαιώνομαι με την κατάληξη αυτής εδώ της υπόθεσης- τι είχα πει. Είχα πει ότι το άρθρο 41 του Κανονισμού, που εφευρέθηκε φέτος για πρώτη φορά από τη Νέα Δημοκρατία, απλά συγκαλύπτει -αν υπάρχουν σε όποιες υποθέσεις, -δεν μιλάω για τη συγκεκριμένη υπόθεση- μέσα από τη παραπομπή στην επιτροπή του άρθρου 41 υποθέσεις και απλά θέλει να δημιουργήσει εντυπώσεις. Γιατί η επιτροπή του άρθρου 41 εξετάζει εκείνους, οι οποίοι υπέγραψαν μία πράξη. Και τι περιμένει να πουν εκείνοι; Τι περιμένει να βγάλει από εκείνους οι οποίοι υπέγραψαν την πράξη;
'Οπως ορίζει το άρθρο 41 η επιτροπή αυτή είναι απλά για να υποβοηθηθεί το έργο του κοινοβουλευτικού ελέγχου και όχι να διερευνηθεί σε βάθος μία υπόθεση, η οποιαδήποτε υπόθεση. Επαναλαμβάνω ότι δεν αναφέρομαι στη συγκεκριμένη υπόθεση. Γι'αυτό ούτε για εκείνη την περίπτωση δεν υπέγραψε -είναι το μόνο κόμμα- για την παραπομπή και εκείνης της υπόθεσης στην επιτροπή του άρθρου 41, όπως δεν υπέγραψε και για την παραπομπή της συγκεκριμένης υπόθεσης στην επιτροπή του άρθρου 41.
Κυρίες και κύριοι συνάδελφοι, το ΔΗ.Κ.ΚΙ. το απέδειξε και το αποδεικνύει καθημερινά στην πράξη. Το απέδειξε και ο υποφαινόμενος και οι Βουλευτές του ΔΗ.Κ.ΚΙ., όταν συζητήθηκε στη Βουλή πρόσφατα ο αναπτυξιακός νόμος. Δώσαμε μάχη εδώ στη Βουλή για να ενταχθεί ο Νομός της Φλώρινας, της Καστοριάς, και οι νομοί της Ηπείρου και όλη η παραμεθόρια εκείνη περιοχή στην τέταρτη ζώνη, στα κριτήρια, επισημαίνοντας τον κίνδυνο από τη φθίνουσα πορεία της Φλώρινας, της Καστοριάς και της Ηπείρου. Η Κυβέρνηση το αρνήθηκε.
Επίσης, κατ'επανάληψη κάναμε ερωτήσεις, όπως και με την ευκαιρία διαφορετικών νομοθετημάτων που είχαν σχέση με τη περιφέρεια και την ανάπτυξη, κατ'επανάληψη είχαμε αναφερθεί στην ανάγκη να γίνουν αναπτυξιακά έργα στην Φλώρινα και στους άλλους νομούς που προανέφερα. Δυστυχώς, η Κυβέρνηση κωφεύει και βρήκε τώρα να αξιοποιήσει, παρερμηνεύοντας ξεκάθαρες, λαδαρές όπως λέμε εμείς στην 'Ηπειρο, τακτικές από την πλευρά και του Προέδρου του ΔΗ.Κ.ΚΙ. και του ΔΗ.Κ.ΚΙ. συνολικά για να κάνει πολιτική. Δεν σας σώζει τίποτε με αυτές τις τακτικές. 'Εχετε πείσει για το αντίθετο και το λαό της Φλώρινας και τον ελληνικό λαό που σας εγκαταλείπει συνεχώς. Με λάσπες, με παραποίηση θέσεων που διατυπώνονται, δεν κερδίζετε, αλλά συνεχώς χάνετε και οδηγείστε στον κατήφορο.
Ακριβώς επειδή, κυρίες και κύριοι συνάδελφοι, περίμενα να δω αν θα κάνει το ίδιο λάθος και εδώ ο κ. Λιάνης, για αυτό πήρα το λόγο ακούγοντας την ομιλία του. Γιατί κυρίες και κύριοι συνάδελφοι, απέδειξα στην εικοσαετή πολιτική μου 
 

 



Σελίδα 10084 
σταδιοδρομία ότι αναλαμβάνω τις ευθύνες των πράξεων μου, όταν αυτές όμως είναι πράξεις δικές μου. Και δεν ανέχομαι βέβαια, σκόπιμες παραποιήσεις, όπως ήταν η παραποίηση που έκανε λίγο πριν ο κ. Λιάνης. Φαντάζομαι ότι θα αποκαταστήσει την αλήθεια, γιατί ήταν καθαρή η τοποθέτησή μου στην επιτροπή. Δεν αναφέρθηκα καθόλου ότι δεν πρέπει να έρθει το θέμα στη Βουλή, για κολυμβήθρες που είπε πριν. Τους είπα ότι εμείς είμαστε υπέρ του να γίνει το έργο. Τους είπα ότι στο άλλο θέμα δεν παίρνω θέση, γιατί όπως είναι φυσικό ήθελα να κατατεθεί το νομοσχέδιο, να πάρω να διαβάσω τη συμφωνία και μετά να πάρω θέση. Και μάλιστα, πρόσθεσα ότι εάν από τη σύμβαση και τη διαδικασία προκύψει ότι δεν είναι σωστή η διαδικασία, εμείς παρ'όλα αυτά θα πούμε τη θέση μας ξεκάθαρα και δεν θα επηρεαστούμε ούτε από μικροκομματικές σκοπιμότητες σε σχέση με το νομό ούτε από συμφέροντα. Γιατί είναι γνωστό στον ελληνικό λαό ότι το ΔΗ.Κ.ΚΙ. είναι πέρα και πάνω από οποιεσδήποτε διαπλοκές. Ευχαριστώ.
ΓΕΩΡΓΙΟΣ ΛΙΑΝΗΣ: Κύριε Πρόεδρε, παρακαλώ το λόγο επί προσωπικού.
ΠΡΟΕΔΡΕΥΩΝ (Νικόλαος Κατσαρός): Παρακαλώ δεν έχετε το λόγο.
Ο κ. Παπαφιλίππου έχει το λόγο.
ΝΙΚΟΛΑΟΣ ΠΑΠΑΦΙΛΛΙΠΟΥ: Κύριοι συνάδελφοι, πιστεύω ότι είναι περιττό να επαναλάβω ότι εμείς της Νέας Δημοκρατίας, όπως άλλωστε και ο κάθε συνάδελφος στην Αίθουσα αυτή, είμαστε θερμοί οπαδοί της κατασκευής του έργου αυτού, που θα τονώσει την οικονομία της ακριτικής περιοχής της Φλώρινας.
Εκείνο, όμως, που σαφώς πρέπει να γίνει αντιληπτό από όλους μας είναι ότι η επίτευξη του βασικού εθνικού στόχου είναι δυνατή μόνο υπό την προϋπόθεση ότι το έργο που θα προκύψει θα είναι ανταγωνιστικό και βιώσιμο. Μάλιστα, στις νέες συνθήκες που θα προκύψουν μετά το 2001, δηλαδή μετά την απελευθέρωση της αγοράς ηλεκτρικής ενέργειας σε όλο τον ευρωπαϊκό χώρο.
Θα ήθελα να πω ορισμένα πράγματα στον αγαπητό εισηγητή του ΠΑ.ΣΟ.Κ, στο συνάδελφο κ. Ακριτίδη. Είναι λάθος αυτό που ανέπτυξε και βεβαίως, είναι και άδικο, κύριε συνάδελφε, αυτό που είπατε σχετικά με το προσάρτημα και το πρωτόκολλο. Εγώ θα σας πω τι μας είπε ο τότε Υπουργός Βιομηχανίας, Ενέργειας και Τεχνολογίας και νυν Πρωθυπουργός την 'Ανοιξη του 1994 σε μια επερώτηση δική μας, για το θέμα του φυσικού αερίου. Αναφέρονταν ειδικώς στο προσάρτημα. Ιδού λοιπόν, κύριοι συνάδελφοι, τι είπε: "Εμείς έχουμε δηλώσει από πολύ καιρό ότι δεν είμαστε σύμφωνοι με την κατασκευή των εργοστασίων και την πώληση ηλεκτρικής ενέργειας από ιδιώτες στη χώρα αυτή. Η συμφωνία αυτή δεν είναι δεκτή από εμάς, γιατί δεν συμβιβάζεται με την πολιτική μας".
ΝΙΚΟΛΑΟΣ ΑΚΡΙΤΙΔΗΣ: Αυτό είπε;
ΝΙΚΟΛΑΟΣ ΠΑΠΑΦΙΛΙΠΠΟΥ: Ναι, βεβαίως, αυτό είπε ο τότε Υπουργός Βιομηχανίας και Ενέργειας και νυν Πρωθυπουργός κ. Σημίτης. 'Ομως, δεν παρήλθε, κύριε συνάδελφε, πολύ χρονικό διάστημα και ο κύριος Πρωθυπουργός άλλαξε λεοντή και φόρεσε τη λεοντή του εκσυγχρονιστή και τώρα είναι υπέρ των ιδιωτικοποιήσεων και βεβαίως η κυρία Υπουργός Βάσω Παπανδρέου πήγε και υπέγραψε διάπλατα για την απελευθέρωση ηλεκτρικής ενέργειας, η οποία προβλέπει παραγωγή ηλεκτρικής ενέργειας από ιδιώτες.
Ας σκεφθεί όμως ο καθένας μας ποια ήταν η ενημέρωση του κ. Σημίτη, το τι γίνεται στο ευρύτερο πολιτικό σκηνικό στη Δυτική Ευρώπη και τι έπρεπε να σκεφθεί, πριν πει αυτά τα πράγματα.
Συνεπώς, ήταν δογματικοί καθαρώς οι λόγοι, για τους οποίους απέρριψε το προσάρτημα Μητσοτάκη-Γιέλτσιν και προχώρησε στο πρωτόκολλό του με τους Ρώσους. Δεν ήταν τεχνικοοικονομικοί οι λόγοι και όταν συζητάμε για τα εκατομμύρια, τα οποία παίρνουμε από την τσέπη του ελληνικού λαού, δεν κάνουμε δογματικές πολιτικές, διότι αυτό το οποίο έγινε, κύριοι συνάδελφοι, με αυτήν τη μονάδα στη Φλώρινα, είναι τεράστιο πολιτικό έγκλημα και οικονομικό λάθος, το οποίο θα κουβαλάμε επί μεγάλο χρονικό διάστημα.
ΝΙΚΟΛΑΟΣ ΑΚΡΙΤΙΔΗΣ: Στο Μάνο να τα πείτε.
ΝΙΚΟΛΑΟΣ ΠΑΠΑΦΙΛΙΠΠΟΥ: Γι' αυτό επιμένουμε ότι πρέπει να βρεθεί ένας τρόπος να το διορθώσουμε.
Κύριοι συνάδελφοι του ΠΑΣΟΚ, εσείς αναφέρετε απόψεις του Πανελλήνιου Σοσιαλιστικού Κινήματος. Γιατί, λοιπόν, εσείς φύγατε από το προσάρτημα; Υπάρχουν εδώ αιτιολογίες ότι δεν προσδιοριζόταν η τιμή της ηλεκτρικής ενέργειας, ότι δεν έγινε χωροθέτηση και δεν υπήρχε μια συγκεκριμένη θέση.
Μα αυτό που λέτε εδώ αντίκειται σε εκείνο το οποίο λέει ο κ. Σημίτης, ότι ήταν πολιτική μας που δεν θέλαμε και δεν μας ενδιέφερε τίποτε άλλο. Αλλά ερχόσαστε και ανατρέπετε αυτά τα οποία είπε ο κ. Σημίτης και λέτε ορισμένα άλλα πράγματα τα οποία δεν στέκουν.
Κύριοι συνάδελφοι, αυτό το περιβόητο προσάρτημα αναφέρει σαφώς ότι υπάρχει δυνάτοτητα με επιπλέον συμφωνίες μεταξύ των Ρώσων και των Ελλήνων να μπορέσει να επιτευχθεί όχι μόνο η τιμή της ηλεκτρικής ενέργειας, αλλά και να ρυθμιστούν τυχόν καταστάσεις που θα προκύψουν στη πορεία υλοποίησης αυτού του προσαρτήματος. Το εγκαταλείψατε όμως. Δεν θέλατε να πάτε να διαπραγματευθείτε. Και σαφώς θα ήταν υπέρ της Ελλάδος αυτή η διαπραγμάτευση, διότι κανένας δεν μπορούσε να διανοηθεί ότι απ' αυτό το εργοστάσιο θα πουλούσαν οι Ρώσοι ηλεκτρική ενέργεια σε μια τιμή μη ανταγωνίσιμη όταν η Ελλάδα είχε δυνατότητα να αγοράσει και από τις άλλες Βαλκανικές χώρες ηλεκτρική ενέργεια.
Συνεπώς, κύριοι συνάδελφοι, ήταν λάθος αυτό το οποίο έγινε. Τι έγινε όμως; Οδηγηθήκαμε στο πρωτόκολλο. Τι λέει, κύριοι συνάδελφοι, το πρωτόκολλο; Ξέρετε τι μας έλεγε ο κ. Σημίτης; 'Οτι αυτά τα οποία έδωσε ο κ. Μητσοτάκης με το προσάρτημα ήταν πολλά έναντι της ποινικής ρήτρας που ζητούσαν οι Ρώσοι. Και τι επικαλείτο τότε; Εφόσον και οι Ρώσοι δεν ήταν έτοιμοι με τον αγωγό φυσικού αερίου, γιατί να πληρώσουμε εμείς αυτές τις ποινικές ρήτρες και να δεχθούμε να κατασκευάσουν οι Ρώσοι με το σύστημα της αυτοχρηματοδότησης αυτήν τη μονάδα. 'Ομως, σε λίγο χρονικό διάστημα με το πρωτόκολλο τι έκανε; Παρεχώρησε πολλαπλάσια από εκείνα τα οποία κατά τον κ. Σημίτη είχε παραχωρήσει ο κ. Μητσοτάκης στους Ρώσους. Τι παρεχώρησε, κύριοι συνάδελφοι; Τη μονάδα στη Φλώρινα. Τι άλλο; Τους αγωγούς φυσικού αερίου προς τη Θράκη, προς το Λαύριο, προς τη δυτική Μακεδονία. Τι άλλο, κύριοι συναδελφοι; 'Ολο τον ηλεκτρομηχανολογικό εξοπλισμό για τις μονάδες εκτροπής του Αχελώου, προς την Θεσσαλία. Τι άλλο, κύριοι συνάδελφοι; Παρεχώρησε ένα σύνολο από αεροσυμπιεστές φυσικού αερίου. Το τίμημα όλων αυτών των παραχωρήσεων ήταν περιπου διακόσια είκοσι πέντε δισεκατομμύρια (225.000.000.000) δραχμές.
Ερχόμαστε να δούμε πόσο έχει δέσει το γάϊδαρο για να κατοχυρώσει την οικονομία μας ο κ. Σημίτης μ' αυτό το πρωτόκολλο, που μας έμπλεξε σε μια περιπέτεια, κύριοι συνάδελφοι. Εμείς τι θέλαμε; Θέλαμε τη μονάδα αυτή -η οποία ήταν προγραμματισμένη και από τη Νέα Δημοκρατία- στη Φλώρινα. Πώς όμως; Μ' ένα διεθνή διαγωνισμό και με τις διαφάνειες οι οποίες προβλέπονται απ' αυτές τις διαδικασίες, ώστε να πάρουμε μια σωστή τεχνολογία, δηλαδή μια μονάδα με υψηλό βαθμό απόδοσης που η τεχνολογία επιτρέπει σήμερα μέχρι 42% έναντι αυτού που παίρνουμε, κύριοι συνάδελφοι, δηλαδή, η μονάδα των Ρώσων που δεν υπερβαίνει το 36%. 'Αρα υπάρχει τεράστια διαφορά όσον αφορά την απόδοση. Αλλά αν πάμε παραπέρα ένας διεθνής διαγωνισμός σαφώς θα οδηγούσε σε χαμηλό κόστος μια που οι ξυλίτες της Φλώρινας έχουν περίπου διπλάσια θερμογόνο δύναμη από τους λιγνίτες της Πτολεμαϊδας - Κοζάνης. Αντιλαμβάνεσθε, κύριοι συνάδελφοι, ότι στόχος της Νέας Δημοκρατίας ήταν με διακανονισμούς διεθνείς και με πλήρη εφαρμογή της διαφάνειας να φθάσουμε, λοιπόν, στο ποθητό αποτέλεσμα. Δηλαδή, να έχουμε μια βιώσιμη και ανταγωνιστική μονάδα. Αυτό θέλουμε συνάδελφε, κ. Λιάνη, εμείς της Νέας Δημοκρατίας. 
 

 



Σελίδα 10085 
Διότι σκεφτόμαστε ότι μετά το 2001 ενδεχομένως, αυτή η μονάδα με την πλήρη απελευθέρωση και με το σκληρό ανταγωνισμό δεν θα μπορέσει να δουλέψει. Και τότε ποιος θα μας απαντήσει; Ποιος ήταν ο υπεύθυνος που μιλούσε σ' αυτή την Αίθουσα; Εμείς ή τα ρητορικά σχήματα και τα δημοσιογραφικά σχήματα του κ. Λιάνη;
'Ομως η οικονομία, κύριοι συνάδελφοι, απέχει πολύ από τη δημοσιογραφία.
ΦΟΙΒΟΣ ΙΩΑΝΝΙΔΗΣ: Πώς γίνεται ο διαχωρισμός;
ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Ιωαννίδη, απέχει πάρα πολύ.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δεν καταλάβατε την απ'ευθείας ανάθεση.
ΦΟΙΒΟΣ ΙΩΑΝΝΙΔΗΣ: Διακρατική συμφωνία υπάρχει.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ μη διακόπτετε.
ΝΙΚΟΛΑΟΣ ΠΑΠΑΦΙΛΙΠΠΟΥ: Μα, αυτό έκανε ο κ.Σημίτης. Ποιoς την έκανε; Εγώ έκανα τη διακρατική συμφωνία; Και εγώ σας αποδεικνύω εδώ ότι ήταν μέγα λάθος του κ. Σημίτη να εγκαταλείψει το προσάρτημα και να πάει στο πρωτόκολλο με όλες αυτές τις τεράστιες παροχές και με όλους αυτούς τους κινδύνους οι οποίοι είναι πραγματικοί. Διότι αυτή η μονάδα με τις δεκαεπτά (17) ή τις δεκαοκτώ (18) δραχμές την κιλοβατώρα σαφώς δεν είναι ανταγωνίσιμη. Και αυτά τα αστεία πράγματα που υποβαθμίζουν και υποτιμούν τους αποδέκτες του πορίσματος του εκτιμητή LAHMΑYER, διότι με τα τεχνάσματα και τις αλχημίες -που είναι πραγματικότητα- ανεβάσατε σε τριάντα πέντε χρόνια το χρόνο απόσβεσης. Μειώσατε τα επιτόκια και έτσι από δεκαεπτά (17) δραχμές την κιλοβατώρα την κατεβάσατε σε δώδεκα (12) δραχμές.
'Ομως, κύριοι συνάδελφοι, στην Πτολεμαϊδα οι μονάδες που έχουμε -και τυχαίνει να τις ξέρω καλά- σήμερα παράγουν με ένα κόστος 10 και 10,5 δραχμές τη κιλοβατώρα. Ελάτε εσείς να τα συγκρίνουμε και ελάτε να δείτε πόσο μπορεί να σταθεί αυτή η μονάδα με ένα τέτοιο κόστος. 
Κατά συνέπεια, είναι σωστή η παρέμβασή μας. Και σε τι στοχεύουμε; 
ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώνετε.
ΝΙΚΟΛΑΟΣ ΠΑΠΑΦΙΛΙΠΠΟΥ: Σ' ένα λεπτό, γιατί πρέπει να ακουστούν ορισμένες αλήθειες. Επιτέλους, πρέπει να λέγονται.
ΠΡΟΕΔΡΕΥΩΝ (Νικόλαος Κατσαρός): Σε ένα λεπτό να έχετε τελειώσει.
ΝΙΚΟΛΑΟΣ ΠΑΠΑΦΙΛΙΠΠΟΥ: Να πούμε αλήθειες εδώ, κύριε Πρόεδρε, διότι αυτό το οποίο ζητούμε είναι η επαναδιαπραγμάτευση. Είμαστε σίγουροι ότι μπορεί να μειωθεί αυτό το κοστολόγιο.
ΓΕΩΡΓΙΟΣ ΛΙΑΝΗΣ: 'Οταν γίνετε κυβέρνηση να το κάνετε.
ΠΡΟΕΔΡΕΥΩΝ (Νικόλαος Κατσαρός): Παρακαλώ κύριοι.
ΝΙΚΟΛΑΟΣ ΠΑΠΑΦΙΛΙΠΠΟΥ: 'Ενα λεπτό, κύριοι συνάδελφοι. Με αυτά τα τεχνάσματα θα περάσει αυτή η μονάδα; 'Οταν αύριο θα την κλείσετε, θα έχουμε και εμείς την ευθύνη. Δεν μπορεί να σταθεί με τίποτε αυτή η μονάδα ούτε με τους δογματισμούς και τις ιδεολογίες που τελικά εγκαταλείψατε, πριν λαλήσει τρις ο κόκορας. Αυτό έκανε ο κ. Σημίτης. Από σοσιαλιστής μας βγήκε εκσυγχρονιστής. Τώρα είναι υπέρ των ιδιωτικοποιήσεων. Τώρα τα πουλάει όλα και δέχεται οι ιδιώτες να παράγουν όχι μόνο ηλεκτρική ενέργεια, αλλά τα πάντα.
ΠΡΟΕΔΡΕΥΩΝ (Νικόλαος Κατσαρός): Τελειώσατε.
ΝΙΚΟΛΑΟΣ ΠΑΠΑΦΙΛΙΠΠΟΥ: Πρέπει να συνηγορήσετε προς αυτήν την κατεύθυνση που σας παροτρύνει η Νέα Δημοκρατία. Είναι η μόνη λύση για να βοηθήσουμε τη Φλώρινα. Είναι η μόνη λύση για να μη χάσουμε αυτά τα διακόσια δεκατέσσερα δισεκατομμύρια (214.000.000.000) δραχμές.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Λιάνης έχει ζητήσει το λόγο επί προσωπικού. Κύριε Λιάνη, έχετε ένα λεπτό για να εξηγήσετε σε τι συνίσταται το προσωπικό σας.
ΓΕΩΡΓΙΟΣ ΛΙΑΝΗΣ: Ο κ. Τσοβόλας με κατηγόρησε για πολιτική ιδιοτέλεια στη Φλώρινα και για λαϊκισμό. Θέλω να πω την άποψή μου στο θέμα αυτό.
Εγώ δεν γνωρίζω ποιος είναι ο ρέκορντμαν του λαϊκισμού σ' αυτήν την Αίθουσα, αλλά αισθάνομαι τον εαυτό μου αδικημένο, διότι ο κ. Τσοβόλας συνεχώς παραποιεί αυτά τα οποία λέω. Θα διαβάσω ακριβώς τι είπα. 'Ισως αυτό να προέρχεται από το γεγονός ότι ο κ. Τσοβόλας ταυτίζει στο πρόσωπό του το πρόσωπο όλων των Αρχηγών των κομμάτων. Είναι θέμα μέτρου και φιλοδοξίας.
ΠΡΟΕΔΡΕΥΩΝ (Νικόλαος Κατσαρός): Παρακαλώ.
ΓΕΩΡΓΙΟΣ ΛΙΑΝΗΣ: Ακούστε τι είπα. Πουθενά δεν είπα...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ.
ΓΕΩΡΓΙΟΣ ΛΙΑΝΗΣ: Το ένα λεπτό δεν τελείωσε, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ.
ΓΕΩΡΓΙΟΣ ΛΙΑΝΗΣ: Σας παρακαλώ εγώ.
ΠΡΟΕΔΡΕΥΩΝ (Νικόλαος Κατσαρός): Θα ακούσετε το Προεδρείο. Για τη λέξη "πολιτική ιδιοτέλεια" το Προεδρείο κρίνει ότι δεν δημιουργεί προσωπικό θέμα.
ΓΕΩΡΓΙΟΣ ΛΙΑΝΗΣ: Προσωπική ιδιοτέλεια; Τι λέτε;
ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Ως προς δε το ότι απέδωσε διαφορετικό νόημα σε αυτά τα οποία είπατε, σύμφωνα με τον Κανονισμό της Βουλής δικαιούσθε να λάβετε το λόγο στο τέλος της συζήτησης.
ΓΕΩΡΓΙΟΣ ΛΙΑΝΗΣ: Η προσωπική πολιτική ιδιοτέλεια κατά τη γνώμη μου συνιστά ένα βαρύ προσωπικό. Είναι προσβολή.
ΠΡΟΕΔΡΕΥΩΝ (Νικόλαος Κατσαρός): Κατά τη γνώμη του Προεδρείου, δεν συνιστά.
ΓΕΩΡΓΙΟΣ ΛΙΑΝΗΣ: Σας παρακαλώ, δεν ξέρουμε το νόημα ...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Θα σας δώσω το λόγο στο τέλος...
ΓΕΩΡΓΙΟΣ ΛΙΑΝΗΣ: Δεν είμαστε βάρβαροι και 'Ελληνες, αισθανόμαστε το ίδιο τα ελληνικά. Εγώ θίγομαι απ'αυτό.
ΠΡΟΕΔΡΕΥΩΝ (Νικόλαος Κατσαρός): Απέδωσε διαφορετικό νόημα απ'αυτά που είπατε.
ΓΕΩΡΓΙΟΣ ΛΙΑΝΗΣ: Θίγομαι και από αυτήν την αναφορά, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Διακόπτουμε τη συζήτηση επί της Εκθέσεως της Διαρκούς Επιτροπής Παραγωγής και Εμπορίου "Για τη Λιγνιτική Μονάδα Φλώρινας της Δ.Ε.Η.".
 

 



Σελίδα 10086 
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, εισερχόμαστε στη
ΣΥΜΠΛΗΡΩΜΑΤΙΚΗ ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Λήψη απόφασης (ψηφοφορία) σύμφωνα με το άρθρο 62 του Συντάγματος για την αίτηση άρσης της ασυλίας του Βουλευτή κ. Φοίβου Ιωαννίδη. 
Καλούνται επί του καταλόγου οι συνάδελφοι, κ.κ. Αργύρης Ευάγγελος από το ΠΑ.ΣΟ.Κ. και Αδάμ Ρεγκούζας από τη Νέα Δημοκρατία.
Καλούνται επί της ψηφοδόχου οι συνάδελφοι κ.κ. Χρήστος Θεοδώρου από το ΠΑ.ΣΟ.Κ. και Γεώργιος Καλαντζής από τη Νέα Δημοκρατία.
Πρόεδρος της εφορευτικής επιτροπής θα είναι κατά τον Κανονισμό της Βουλής η κ. Ροδούλα Ζήση. 
'Οποιος συνάδελφος ψηφίζει υπέρ της χορηγήσεως άδειας δίωξης γράφει δίπλα από το όνομα του Βουλευτή τη λέξη "ΝΑΙ".
'Οποιος συνάδελφος ψηφίζει κατά της χορήγησης άδειας δίωξης γράφει δίπλα από το όνομα του Βουλευτή τη λέξη "ΟΧΙ".
'Οποιος συνάδελφος αρνείται να ψηφίσει γράφει δίπλα από το όνομα του Βουλευτή τη λέξη "ΠΑΡΩΝ".
Σας έχουν διανεμηθεί και λευκά ψηφοδέλτια. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Νικόλαος Κατσαρός): Μήπως υπάρχει κανένας κύριος συνάδελφος που δεν άκουσε το όνομά του;
Κανείς.
Κηρύσσεται περαιωμένη η ψηφοφορία και καλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή του αποτελέσματος.
Επανερχόμαστε στη συζήτηση "Για τη Λιγνιτική Μονάδα Φλώρινας της ΔΕΗ".
Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κυρίες και κύριοι συνάδελφοι, λείπει ο κ. Παπαφιλίππου από την Αίθουσα, ο οποίος είπε ότι τα τριάντα πέντε χρόνια είναι πάρα πολλά. Αλλά επειδή γνωρίζει τους ΑΗΣ Πτολεμαϊδας θα ήθελα να τον ρωτήσω πόσα χρόνια λειτουργούν οι σταθμοί στην Πτολεμαϊδα. Λειτουργούν τριάντα επτά χρόνια και με παλιά τεχνολογία. Σήμερα τα υλικά είναι διαφορετικά.
Επίσης κάτι άλλο θα ήθελα να σημειώσω. 'Ακουσα σχεδόν όλους τους ομιλητές της Αντιπολίτευσης. Στις ομιλίες τους επικαλέστηκαν τη χθεσινή επιστολή του κ. Λεκατσά. Τελικά δηλαδή αν δεν υπήρχε ο κ. Λεκατσάς προχθές ποια θα ήταν τα επιχειρήματά τους; Κάπου λοιπόν εφευρέθηκε ο κ. Λεκατσάς. 'Εκανε την επιστολή και βρήκατε όλοι επιχειρήματα.
Κυρίες και κύριοι συνάδελφοι, έτσι, λοιπόν, πάμε να χτυπήσουμε τη Φλώρινα, αυτή την περίφημη πόλη του ακριτικού Bορρά, την πόλη των καλλιτεχνών, αλλά και την πόλη που το όνομά τους φρόντισαν μερικοί να το ταυτίσουν με τη λέξη και την έννοια "σκάνδαλο". Η πόλη και η περιοχή που κάποιοι ηθελημένα ή αθέλητα θέλησαν και θέλουν να της στερήσουν μιας αναπτυξιακής ανάσας, μιας ανάσας που είναι απαραίτητη για εθνικούς οικονομικούς και κοινωνικούς λόγους για να μείνουν οι νέοι και οι νέες ακρίτες των συνόρων στις Πρέσπες, στο Αμύνταιο, στη Φλώρινα, στη Νίκη.
Πράγματι, κυρίες και κύριοι συνάδελφοι, η πολιτεία με όλες τις κυβερνήσεις της τελευταίας δεκαετίας αναγνωρίζοντας αυτή την ανάγκη εξαγγέλλουν, ανακοινώνουν, αποφασίζουν την κατασκευή μιας μονάδας ατμοηλεκτρικού σταθμού παραγωγής ηλεκτρικής ενέργειας στη Φλώρινα. Παρ' όλο που οι εργασίες κατασκευής ήδη έχουν αρχίσει οι πολέμιοι αυτής της επιλογής συνεχίζουν να δηλητηριάζουν και την πολιτική ζωή και να ενισχύουν ένα κλίμα αναξιοπιστίας προς τα δημόσια πράγματα ξεκινώντας άλλοι για αντιπολιτευτικούς λόγους, άλλοι για εξυπηρέτηση άλλων συμφερόντων και άλλοι γιατί προτιμούν να εισάγουμε άνθρακα και να αφήνουμε θαμμένο τον ελληνικό λιγνίτη μεταφέροντας θέσεις εργασίας από περιοχές του ακριτικού Bορρά σε χώρες της Αφρικής, της Ασίας, της Ευρώπης που είναι και παραγωγοί λιθάνθρακα.
Κατηγορεί, λοιπόν, η Νέα Δημοκρατία τη σημερινή Κυβέρνηση του ΠΑΣΟΚ ότι με την επιλογή της αυτή, να αναθέσει το έργο στην κοινοπραξία Ρώσων και της ελληνικής εταιρείας "ΠΡΟΜΗΘΕΑΣ", εξυπηρετεί τα συμφέροντά τους εις βάρος της ΔΕΗ και του ελληνικού λαού.
Ποια είναι όμως η πραγματικότητα; Πώς μία ελληνική εταιρεία δηλαδή ο "ΠΡΟΜΗΘΕΑΣ" κατόρθωσε να συμμετέχει στη ρύθμιση της ενεργειακής πολιτικής της χώρας; Πώς βρέθηκε σ' αυτήν την ισχυρή θέση; Ποιος την έβαλε από το παράθυρο στο παιχνίδι του φυσικού αερίου και της ενέργειας;
Την 7η Οκτωβρίου 1987 υπεγράφη η διακρατική συμφωνία μεταξύ ελληνικής και σοβιετικής τότε πλευράς για την κατασκευή των αγωγών και την προμήθεια φυσικού αερίου. Δυστυχώς από το 1989 έως τον Ιούλιο του 1993 το έργο είχε προχωρήσει μόνο στο 18% που σημαίνει ότι η ελληνική πλευρά δεν μπορούσε να απορροφήσει και να καταναλώσει τις συμφωνηθείσες ποσότητες με αποτέλεσμα η ρωσική πλέον πλευρά να διεκδικεί νέους όρους και πρόστιμα και αυτό να δώσει τη χρυσή ευκαιρία στην εταιρεία "ΠΡΟΜΗΘΕΑΣ" να μπει από την κερκόπορτα στο χώρο της ενέργειας με την εγκληματική συμβολή της τότε Κυβέρνησης της Νέας Δημοκρατίας και με Πρωθυπουργό τον κ. Μητσοτάκη.
Πράγματι στις 10 Μαϊου 1993 η σοβιετική πλευρά με επιστολή της ζητά την επαναδιαπραγμάτευση της συμφωνίας του 1987 και καταθέτω μία σχετική επιστολή για τα Πρακτικά.
(Στο σημείο αυτό ο Βουλευτής κ. Ηλίας Βλαχόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η ΔΕΠΑ με επιστολή και υπογραφή του κ. Τριανταφυλλίδη που ήταν πρόεδρος και στέλεχος της Νέας Δημοκρατίας διευκρινίζει προς τον κ. Κοντογιαννόπουλο που ήταν τότε Υπουργός Βιομηχανίας ότι δεν συμφωνεί με το περιεχόμενο του άρθρου 3 του παραρτήματος και καταθέτω για τα Πρακτικά και αυτή τη δεύτερη επιστολή.
(Στο σημείο αυτό ο Βουλευτής κ. Ηλίας Βλαχόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Παρά την αντίθεση της νεοδημοκρατικής τότε ΔΕΠΑ, υπογράφεται το προσάρτημα την 1.7.93 Γιέλτσιν-Μητσοτάκη, το οποίο μεταξύ των άλλων προβλέπει ότι ανατίθεται στη "RAUGAZ-PROM" η κατασκευή θερμικού σταθμού παραγωγής ηλεκτρικού ρεύματος ισχύος 250-350 ΜW, συνδυασμένου κύκλου με χρήση φυσικού αερίου στη βόρειο Ελλάδα. Η ανάθεση γίνεται υπό τον όρο ΒΟΟ. Οι αρμόδιοι φορείς των δύο πλευρών θα προσδιορίσουν τα επιμέρους τεχνικά και λοιπά στοιχεία, που αφορούν το συγκεκριμένο έργο και θα υπογράψουν τα αναγκαία έγγραφα το συντομότερο δυνατόν. Αυτό προέβλεπε το άρθρο 2, ότι και οι δύο πλευρές θα προσδιορίσουν τα τεχνικά χαρακτηριστικά.
Με το άρθρο 3 η ΔΕΠΑ θα δώσει τη δυνατότητα στην "CAZ- EXPORT", σε εταιρεία που αυτή είναι μέτοχος, να χρησιμοποιεί τα δίκτυα της ΔΕΠΑ για τη μεταφορά στην επικράτεια της Ελλάδας φυσικού αερίου τρία χρόνια μετά την έναρξη της λειτουργίας του και προβλέπει και κάποια άλλα.
Προηγουμένως, κυρίες και κύριοι συνάδελφοι, είχε δημοσιευθεί στο υπ' αριθμ. 2795 φύλλο της Εφημερίδας της Κυβέρνησης η ίδρυση της εταιρείας "ΠΡΟΜΗΘΕΑΣ Α.Ε.," για την οποία στην παράγραφο 5 περί ανωνύμων εταιρειών, αναφέρει: "Η εταιρεία αγοράζει, εκμεταλλεύεται και μεταπωλεί σε αποκλειστική βάση το σοβιετικό αέριο, που θα πωλείται και θα διατίθεται πάνω από τις ποσότητες, που προβλέπονται από τη Σύμβαση της 7ης Οκτωβρίου".
Καταθέτω για τα Πρακτικά το φύλλο της Εφημερίδος της Κυβερνήσεως.
(Στο σημείο αυτό ο Βουλευτής κ. Ηλίας Βλαχόπουλος καταθέτει για τα Πρακτικά το προαναφερθέν έγγραφο, το 
 

 



Σελίδα 10087 
οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτή λοιπόν η διάταξη, με την οποία ιδρύεται η "ΠΡΟΜΗΘΕΑΣ Α.Ε." είναι η ίδια ακριβώς, φωτογραφίζει την "ΠΡΟΜΗΘΕΑΣ" στο προσάρτημα Γιέλτσιν-Μητσοτάκη.
Εσείς, αγαπητοί συνάδελφοι της Νέας Δημοκρατίας, κάνατε συμμέτοχο της ενεργειακής πολιτικής την "ΠΡΟΜΗΘΕΑΣ Α.Ε". και ταυτόχρονα δέσατε χειροπόδαρα τη χώρα μας. Δεσμεύσατε τη ΔΕΗ και το κράτος και τη χώρα μας και με το άρθρο 2 και με το άρθρο 3 του προσαρτήματος. Αναλάβατε δηλαδή τη δέσμευση να αναθέσετε χωρίς διαγωνισμό ένα έργο κατασκευής θερμικού σταθμού στην κοινοπραξία "RAUGAZ-PROM-ΠΡΟΜΗΘΕΑΣ". Η πλέον όμως ουσιαστική δέσμευσή σας είναι η δυνατότητα, που παραχωρείται στην κοινοπραξία "GAZEXPORT-ΠΡΟΜΗΘΕΑΣ", να μπορεί να μεταφέρει μέσω του δικτύου της ΔΕΠΑ φυσικό αέριο σε ολόκληρη την ελληνική επικράτεια, όπως προανέφερα. Και τώρα εσείς μιλάτε για υψηλό τίμημα, για το σταθμό της Φλώρινας, αφού εσείς υποχρεώσατε την Κυβέρνηση με αυτόν τον τρόπο να αναθέσει το έργο. Και μιλάτε για μη ανταγωνιστική τιμή της κιλοβατώρας από Φλώρινα, σε σχέση με την τιμή της κιλοβατώρας από φυσικό αέριο, όταν εσείς δώσατε τη δυνατότητα στον ιδιώτη να φέρνει φυσικό αέριο πιθανόν σε χαμηλές τιμές.
Αυτό ήταν το προσάρτημα Γιέλτσιν-Μητσοτάκη στις 1.7.93.
Με την άνοδο του ΠΑΣΟΚ στην εξουσία τον Οκτώβρη του 1993, οι Ρώσοι ζητούν κύρωση του προσαρτήματος. Η ελληνική πλευρά αντιδρά με το σημερινό Πρωθυπουργό Κώστα Σημίτη και ζητάει επαναδιαπραγμάτευση του προσαρτήματος. Ξεκινάει αυτή η διαδικασία και καταλήγει στο πρωτόκολλο της 19ης Δεκεμβρίου 1994. Μεταξύ των άλλων, λοιπόν, καταργείται η πρόβλεψη του προσαρτήματος για την κατασκευή των θερμικών σταθμών στη βόρειο Ελλάδα με τη διαδικασία του ΒΟΟ και προβλέπεται η ανάθεση κατασκευής στη Φλώρινα θερμικού σταθμού 300 ΜW με το κλειδί στο χέρι και υπό ανταγωνιστικούς όρους.
'Ετσι, κυρίες και κύριοι συνάδελφοι, αγαπητές συμπατριώτισσες και αγαπητοί συμπατριώτες, Φλωρινιώτισσες και Φλωρινιώτες, που σίγουρα θα μας ακούτε, η εξαγγελία του αειμνήστου Ανδρέα Παπανδρέου το 1989 για την κατασκευή του εργοστασίου της Φλώρινας έγινε πραγματικότητα και πάλι από την Κυβέρνηση του ΠΑΣΟΚ με το παραπάνω πρωτόκολλο, που υπέγραψε ο σημερινός Πρωθυπουργός Κώστας Σημίτης και αφού μεσολάβησαν τέσσερα χρόνια απραξίας, καθυστέρησης, που μιλούσαν αορίστως για ένα δεκαετές πρόγραμμα που θα άρχιζε το 1993, θα τέλειωνε το 2003 και ίσως κάπου εκεί να ήταν και κάποιο εργοστάσιο της Φλώρινας. Επειδή είπατε ότι εσείς το προγραμματίσατε.
'Ομως εδώ και ένα χρόνο, που ξεκίνησε η τελική φάση για τον προσδιορισμό του τιμήματος της κατασκευής θερμικής μονάδας και η κύρωση της αντίστοιχης σύμβασης, εκδηλώθηκε μία επίθεση, όπως συνολικά αναλύθηκε και ειπώθηκε από προηγούμενους συναδέλφους, από μερίδα του Τύπου και των Μέσων Μαζικής Ενημέρωσης και από κόμματα. Κάποιοι στην πορεία έχουν πειστεί από τις συζητήσεις που έγιναν στη Βουλή, από στοιχεία που τώρα γνωρίζουν με περισσότερες λεπτομέρειες, από το πόρισμα του ανεξάρτητου εκτιμητή της "LAHMAYER", από τις ομόφωνες αποφάσεις των διοικητικών συμβουλίων και των εισηγητικών επιτροπών της ΔΕΗ και από την ομόφωνη απόφαση του Υπουργικού Συμβουλίου. Κάποιοι άλλοι προβληματισμένοι από την εξέλιξη δίνουν μάχες χαρακωμάτων, ή μάχες για την τιμή των όπλων. Κάποιοι άλλοι, ή κάποια άλλα κέντρα, κάποια συμφέροντα που θέλουν να πλήξουν τη ΔΕΗ, επιστρατεύουν ανεύθυνους καθηγητές και στελέχη, εφιάλτες της επιχείρησης, που με διαστρεβλωμένα στοιχεία και επεξεργασίες, αλχημείες δηλαδή, προσπαθούν έστω και την τελευταία στιγμή να ακυρώσουν το έργο της Φλώρινας, ή το λιγότερο να πλήξουν το κύρος της Κυβέρνησης και της ΔΕΗ. 'Ετσι επιμένουν ακόμα ισχυριζόμενοι ότι είναι ακριβό το τίμημα, είναι ακριβή η κιλοβατώρα, είναι μη ανταγωνιστική η λειτουργία του σταθμού σε ένα περιβάλλον απελευθέρωσης.
Υποχρέωσή μας λοιπόν εδώ στο ελληνικό Κοινοβούλιο είναι να ελέγξουμε την εκτελεστική εξουσία, να αξιολογήσουμε τα στοιχεία, αλλά και όταν πειστούμε να στηρίξουμε και να είμαστε πολιτικά αξιόπιστοι. Ας επιχειρήσουμε να απαντήσουμε στα ερωτήματα. Είναι ακριβό το τίμημα της μονάδος της Φλώρινας;
Στο πόρισμα της διακομματικής επιτροπής της Νέας Δημοκρατίας, η Νέα Δημοκρατία εκφράζοντας τις απόψεις της με γενικές κριτικές αναφορές αποφεύγει συστηματικά να διατυπώσει τη δική της συλλογιστική για το τίμημα στο οποίο καταλήγει αυτή η συλλογιστική. Το ίδιο αποφεύγουν και τα άλλα κόμματα.
'Ομως, κύριοι της Νέας Δημοκρατίας, σας προκαλώ. Δέχεστε, ή δεν δέχεστε, ότι καλώς χρησιμοποιήθηκε το τίμημα για την πέμπτη μονάδα του Αγίου Δημητρίου ως συγκεκριμένο μέτρο σύγκρισης για τον προσδιορισμό του τιμήματος της μονάδας Φλώρινας; Αν απαντήσετε ότι δεν δέχεστε, τότε αρνείστε τον εαυτό σας. Διότι το 1992, όταν εσείς ήσασταν στην κυβέρνηση, ανατέθηκε η μονάδα του Αγίου Δημητρίου, μετά από διεθνή διαγωνισμό, με τίμημα 80,6 δισεκατομμύρια, σε τιμές του 1992, που ήταν κατά 30% χαμηλότερη από το τίμημα της δεύτερης σε σειρά μειοδοσίας.
Μάλιστα στην παράγραφο β2 της σελίδας 11 των πρακτικών αναφέρεται: "Κατά το άνοιγμα των οικονομικών προσφορών έγινε η ευχάριστη για τη ΔΕΗ διαπίστωση ότι η μειοδοτούσα κοινοπραξία είναι κατά είκοσι τρία δισεκατομμύρια (23.000.000.000) δραχμές φθηνότερη της μέχρι σήμερα επικρατούσας στις λιγνιτικές μονάδες και κατά εννέα δισεκατομμύρια (9.000.000.000) δραχμές φθηνότερη από τις εκτιμήσεις της ΔΕΗ περί εύλογου τιμήματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ να μου δώσετε δύο λεπτά.
Επίσης, δεν μπορείτε να μην το δεχθείτε, γιατί στη συζήτηση για το δεκαετές πρόγραμμα της ΔΕΗ, το Φεβρουάριο του 1993, στην εισήγηση προς το διοικητικό συμβούλιο αναφέρεται σαν εκτιμώμενο κόστος του σταθμού Φλώρινας, βάση τιμήματος του Αγίου Δημητρίου Νο 5, το ποσό των εκατόν τριάντα εννιά δισεκατομμυρίων (139.000.000.000).
Ελάτε λοιπόν να επικαιροποιήσουμε το δικό σας προϋπολογισμό των εκατόν τριάντα εννιά δισεκατομμυρίων (139.000.000.000) το Φεβρουάριο του 1993 και μετά από αναγωγή σε μονάδα των 330 μεγαβάτ και τότε θα φτάσουμε σε τιμές του 1997 στα εκατόν ενενήντα ένα δισεκατομμύρια (191.000.000.000). Αυτές είναι οι δικές σας οι τιμές, χωρίς φυσικά ανταλακτικά και κάποιες άλλες συμπληρωματικές εργασίες.
Με τις δικές σας, λοιπόν, παραδοχές του 1993, για τον καθορισμό του τιμήματος, ελάτε να φτάσουμε στο σημερινό εύλογο τίμημα, ξεκινώντας από μηδενική βάση. Και να είστε σίγουροι ότι θα φτάσουμε στα διακόσια δεκατέσσερα δισεκατομμύρια (214.000.000.000) με τους τόκους, τα χρηματοοικονομικά και την τροφοδοσία ύδατος. 
'Οσον αφορά για το λέβητα, υπάρχουν κάποιες ενστάσεις από συναδέλφους, δικαιολογημένες στην αρχή, ήδη όμως απαντήθηκαν και διασκεδάστηκαν και οι συνάδελφοι κατανόησαν ότι βελτιωμένος και πιο ακριβός λέβητας σημαίνει καλύτερη και ακριβότερη στατική κατασκευή, λόγω των νέων σεισμικών δεδομένων, μετά το σεισμό του 1995 στην περιοχή Κοζάνης, σημαίνει μειωμένη εκπομπή οξειδίων του αζώτου στα επίπεδα των διακοσίων μιλιγκράμ, όρια Ευρωπαϊκής 'Ενωσης, αντί των εξακοσίων πενήντα, σημαίνει βελτίωση του βαθμού απόδοσης της μονάδας, σημαίνει καλύτερα υλικά και μεγαλύτερη διαθεσιμότητα και τέλος γρηγορότερη απόσβεση των 9,2 δισεκατομμυρίων.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Δεύτερο ερώτημα: Είναι ακριβή η κιλοβατώρα που θα παράγει ο σταθμός και θα είναι ανταγωνιστική στο διεθνές περιβάλλον απελευθέρωσης της ηλεκτρικής ενέργειας;
 

 



Σελίδα 10088 
Και σε αυτό το ερώτημα κυρίως η Νέα Δημοκρατία, στις απόψεις της που υπάρχουν στο πόρισμα της διακομματικής επιτροπής της Βουλής, απάντησε με αοριστολογίες, με γενική κριτική των μεθόδων που ακολούθησε η ΔΕΗ για τον υπολογισμό του κόστους της κιλοβατώρας, επικαλείται την τιμή του κόστους κιλοβατώρας των είκοσι (20) δραχμών, που αναφέρει στην έκθεσή της η Coop ERS & LYBRAND, αποφεύγει να κάνει το δικό της υπολογισμό, όπως επιχειρεί στο ίδιο πόρισμα ο Συνασπισμός και στο τέλος καλεί την Εθνική Αντιπροσωπία, να επαναδιατυπώσει τα μέχρι σήμερα αναπάντητα ερωτήματα και να αναζητήσει τις υπάρχουσες ευθύνες πολιτικές ή μη.
Και εγώ διερωτώμαι: Η Νέα Δημοκρατία δεν είναι μέρος της Εθνικής Αντιπροσωπίας και μάλιστα στο σημαντικό ρόλο της Αξιωματικής Αντιπολίτευσης; Ποια είναι η δική της συμβολή; Μαζί θα το αναζητήσουμε.
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε συνάδελφε, τελειώνετε.
ΗΛΙΑΣ ΒΛΑΧΟΠΟΥΛΟΣ: Να κάτσουμε λοιπόν μαζί, να σας βοηθήσουμε, κύριοι συνάδελφοι, αφού μόνοι σας δεν μπορείτε, ή μάλλον δεν θέλετε.
Θυμίζω επίσης, την εισήγηση της 22.2.1993 πάλι προς το διοικητικό συμβούλιο της ΔΕΗ, ότι για το σταθμό της Φλώρινας, για τη λιθανθρακική μονάδα Αλιβερίου και για τη μονάδα φυσικού αερίου του Λαυρίου προϋπλογίζεται ένα κόστος κιλοβατώρας έντεκα (11) δραχμές, που σημαίνει δηλαδή ότι και τότε, το Φεβρουάριο του 1993, δεν είχατε διαφορετική εκτίμηση.
ΠΡΟΕΔΡΕΥΩΝ (Νικόλαος Κατσαρός): Κύριε συνάδελφε, σας παρακαλώ! Είναι πολλά τα χαρτιά σας και αλίμονο αν περιμένουμε να τελειώσετε. Σας παρακαλώ!
ΗΛΙΑΣ ΒΛΑΧΟΠΟΥΛΟΣ: Τελειώνω, κύριε Πρόεδρε.
Επίσης, από την εταιρεία της "COOPERS & LYBRAND" γίνεται μία υποκοστολόγηση της μονάδας του φυσικού αερίου και μία υπερκοστολόγηση της μονάδας του λιγνιτικού αερίου.
ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Βλαχόπουλε.
ΗΛΙΑΣ ΒΛΑΧΟΠΟΥΛΟΣ: Τελείωσα, κύριε Πρόεδρε. Ευχαριστώ πολύ.
(Στο σημείο αυτό ο Βουλευτής κ. Ηλίας Βλαχόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΠΑΣΟΚ)
ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Παπαφιλίππου, καθίστε. Δεν έχετε το λόγο.
Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης μυστικής ψηφοφορίας.
Ψήφισαν συνολικά 200 Βουλευτές.
Υπέρ της αιτήσεως άρσης της ασυλίας, δηλαδή "ΝΑΙ", ψήφισαν 21 Βουλευτές.
Κατά της αιτήσεως άρσης της ασυλίας, δηλαδή "ΟΧΙ", ψήφισαν 171 Βουλευτές.
Ψήφισαν "ΠΑΡΩΝ" 3 Βουλευτές και λευκά 5.
Συνεπώς η αίτηση της άρσης ασυλίας του κ. Φοίβου Ιωαννίδη απορρίπτεται.
Επίσης, έχω την τιμή να σας ανακοινώσω ότι ο Βουλευτής Αιτωλοακαρνανίας κ. Γεώργιος Αλεξόπουλος ζητά ολιγοήμερη άδεια απουσίας στο εξωτερικό.
Εγκρίνει το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Νικόλαος Κατσαρός): Συνεπώς το Σώμα ενέκρινε τη ζητηθείσα άδεια.
Η Υπουργός Ανάπτυξης κ. Παπανδρέου έχει το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κυρίες και κύριοι συνάδελφοι, τα τελευταία χρόνια στη χώρα μας θριαμβεύει η λογική του "λέγε-λέγε, όλο και κάτι θα μείνει".
Τα περιστατικά είναι γνωστά, γνωστοί είναι και οι πρωταγωνιστές τέτοιων πρακτικών. Το μικρόβιο του γκεμπελισμού, που μπήκε στη μεταπολεμική Ελλάδα, με το '89, δεν εννοεί να φύγει από συγκεκριμένες πολιτικές δυνάμεις. Οι δυνάμεις αυτές, μη έχοντας πολιτικές προτάσεις, καμία ουσιαστική πολιτική για τη χώρα μας και το μέλλον της, καταφεύγουν ασυλλόγιστα στη σκανδαλολογία.
Τυπική περίπτωση αυτής της ασθένειας είναι η υπόθεση της Φλώρινας. Τυπική όσο και διδακτική, όχι μόνο επειδή καταδεικνύει την αγκίστρωση συγκεκριμένων πολιτικών δυνάμεων και συγκεκριμένων πολιτικών στη σκανδαλολογία, αλλά και επειδή αναδεικνύει μια πιο βαριά ασθένεια της πολιτικής μας ζωής.
Μιλώ για την ευθεία διασύνδεση της πολιτικής με επιχειρηματικά συμφέροντα. Γιατί το λέω αυτό; Επειδή με εντυπωσιάζει η σπουδή ορισμένων, όπως του κ. Καραμανλή, που πρόσφατα πήγε στο Βόλο να μιλήσει για σαφή υπερτίμηση, υπερτιμολόγηση του εργοστασίου στη Φλώρινα, όταν γνωρίζουν ότι πέρα από το γνωστό πόρισμα του ανεξάρτητου εκτιμητή, υπάρχει αυτήν τη στιγμή σε εξέλιξη δικαστική έρευνα για την υπόθεση της Φλώρινας, μετά από θύελλα που ξεσήκωσαν δημοσιεύματα συγκεκριμένων μέσων ενημέρωσης.
Ελπιζει, άραγε, ο κ. Καραμανλής ότι με τις δηλώσεις αυτές θα επηρεάσει τη δικαιοσύνη; Νομίζω ότι κάθε καλόπιστος θα συμφωνούσε ότι το να προβαίνει ο Αρχηγός της Αξιωματικής Αντιπολίτευσης σ'αυτές τις δηλώσεις, δεν είναι, από πλευράς δεοντολογίας, το πιο σωστό.
Και ερωτώ: Γιατί ο Αρχηγός της Αξιωματικής Αντιπολίτευσης νιώθει την ανάγκη να προκαταλάβει τη δικαιοσύνη; Γιατί δεν περιμένει το πόρισμα της δικαιοσύνης; Μήπως επειδή γνωρίζει και από την υπόθεση του Φλοίσβου ότι τα επιχειρήματα που χρησιμοποιεί είναι έωλα; Μήπως προσδοκά απλώς κάποια πρόσκαιρα κομματικά ωφέλη από το θόρυβο; Μήπως σκέπτεται με τη λογική που χρησιμοποιείται παραδοσιακά στο κόμμα του, που λέει "ποιος θα το θυμάται μετά από κάποια χρόνια.";
Εμείς, όμως, κυρίες και κύριοι συνάδελφοι, θυμόμαστε. Και θυμόμαστε το πώς ξεκίνησε το έργο του φυσικού αερίου, πώς είχε ξεκινήσει επί κυβέρνησης ΠΑΣΟΚ και Υπουργίας του κ. Πεπονή, όπου προβλεπόταν μία τελείως διαφορετική εξέλιξη για το έργο του φυσικού αερίου. Υπήρχε μία επιχείρηση, η Δημόσια Επιχείρηση Φυσικού Αερίου, όπου δεν προβλεπόταν συμμετοχή ιδιώτη. Το ερώτημα είναι ποιος έβαλε αυτόν τον ιδιώτη; Και είναι βέβαιο ότι δεν ήταν το ΠΑΣΟΚ. 'Ηταν η κυβέρνηση της Νέας Δημοκρατίας με Υπουργούς και με αρκετά από τα σημερινά κορυφαία της στελέχη, αλλά και με μερικά τα οποία έχουν διαγραφεί.
Πράγματι, υπήρξε καθυστέρηση υλοποίησης του έργου του φυσικού αερίου. Υπήρχε το πρόσχημα της ρήτρας "take or pay". Και λέω πρόσχημα, γιατί η αρχίκή συμφωνία για το φυσικό αέριο, που είχε γίνει επί Υπουργίας του κ. Πεπονή και είχε κυρωθεί από το ελληνικό Κοινοβούλιο το 1988, προέβλεπε ρήτρες διαφυγής, ακόμη και σε περίπτωση καθυστέρησης, που δεν αξιοποιήθηκαν τότε από τη Νέα Δημοκρατία. Το ερώτημα είναι γιατί δεν αξιοποιήθηκαν αυτές οι ρήτρες και αν αυτό έγινε για να εξυπηρετηθούν ορισμένα συμφέροντα.
Νομίζω ότι αυτό είναι εμφανές από το περιεχόμενο του Προσαρτήματος, που υπεγράφη την 1.7.1993. Το προσάρτημα περιλαμβάνει -για πρώτη φορά γίνεται σύνδεση του φυσικού αερίου με την παραγωγή ηλεκτρικής ενέργειας, δεν υπήρχε αυτό μέχρι τότε- την απευθείας ανάθεση στην GAZPROM, την κατασκευή, λειτουργία και εκμετάλλευση μιας μονάδας παραγωγής ηλεκτρικής ενέργειας με τη μέθοδο ΒΟΟ στη βόρεια Ελλάδα διακόσια πενήντα με τριακόσια πενήντα μεγαβάτ. Περιλαμβάνει -δυστυχώς- το δικαίωμα χρήσης των δικτύων της Δ.ΕΠ.Α. από ελληνορωσική εταιρεία για μεταφορά και πώληση φυσικού αερίου στη χώρα μας, εφόσον η Δ.ΕΠ.Α. εξαντλεί τις συμβατικές της υποχρεώσεις, χωρίς να γίνει καμία μελέτη, εάν με αυτές τις ποσότητες η Δ.ΕΠ.Α. θα μπορούσε να ανακτήσει -γιατί πολύς λόγος γίνεται για το ανακτήσιμο επενδυτικό κόστος- το επενδυτικό της κόστος.
'Οπως είπαν και προηγούμενα ορισμένοι συνάδελφοι, στο προσάρτημα εμπεριέχεται παράγραφος, η οποία περιείχετο στο καταστατικό συγκεκριμένης εταιρείας, η οποία ιδρύθηκε 
 

 



Σελίδα 10089 
το 1991 για την αγορά και πώληση φυσικού αερίου στην Ελλάδα της εταιρείας "ΠΡΟΜΗΘΕΑΣ GAS".
Προβλέπει την απευθείας ανάθεση κατασκευής των κλάδων του κύριου αγωγού προς Καβάλα, Λαύριο, Πτολεμαίδα, Βόλο, Θεσσαλονίκη σε κοινοπραξία ελληνορωσική, δηλαδή στην "ΠΡΟΜΗΘΕΑΣ GAS".
Είναι γεγονός ότι τότε η Δημόσια Επιχείρηση Φυσικού Αερίου διαφωνούσε με αυτές τις υποχρεώσεις και ο πρόεδρός της παραιτήθηκε και λίγο αργότερα υπογράφτηκε το προσάρτημα.
'Εγινε αλλαγή της κυβέρνησης και η Κυβέρνηση του ΠΑ.ΣΟ.Κ. σωστά δεν αποδέχτηκε το προσάρτημα και άρχισε επαναδιαπραγμάτευση με τους Ρώσους. Η επαναδιαπραγμάτευση βέβαια δεν μπορούσε να ανατρέψει την κατάσταση, παρά μόνο έγινε προσπάθεια να γίνει μία διόρθωση, στο μέτρο του δυνατού να μειωθεί η ζημιά που επέφερε η διακυβέρνηση της χώρας από τη Νέα Δημοκρατία, τόσο στο χρόνο πραγματοποίησης του έργου όσο και στους όρους πραγματοποίησης του έργου του φυσικού αερίου.
'Ενα από τα αποτελέσματα αυτά της επαναδιαπραγμάτευσης της διακρατικής συμφωνίας -και για να διορθωθεί αυτή η ζημιά που προκάλεσε το φυσικό αέριο- ήταν η αντικατάσταση του εργοστασίου που προβλέπετο να γίνει στη Βόρεια Ελλάδα με φυσικό αέριο με το εργοστάσιο της Φλώρινας, που χρησιμοποιεί τον εγχώριο πόρο, το λιγνίτη. 
Το εργοστάσιο της Φλώρινας έγινε με απευθείας ανάθεση στην κοινοπραξία Ρώσων και Ελλήνων, βασικά του κ. Καπελούζου, ως αντικατάσταση της μονάδας που ανέφερα. Η μονάδα αυτή, που ήταν στη βόρειο Ελλάδα, δεν μπορούσε να υλοποιηθεί, διότι, όταν επιχείρησε η Νέα Δημοκρατία να τη χωροθετήσει κάπου στο Πόρτο Λάγος, είχε ξεχάσει ότι στην περιοχή αυτή απαγορεύεται να γίνει οποιαδήποτε μονάδα, διότι καλύπτεται από τη Συνθήκη Ραμσάρ.
Επιπλέον, η ανάθεση που προβλέπετο για τη μονάδα αυτή στη βόρεια Ελλάδα δεν καθόριζε βασικά και τελείως απαραίτητα στοιχεία, όπως τη χρονική διάρκεια της σύμβασης, το ποιος θα παρείχε το φυσικό αέριο, ποιος θα αναλάμβανε τον κίνδυνο εφοδιασμού με το φυσικό αέριο, ποιος θα επιβαρυνόταν το κόστος αγωγού φυσικού αερίου μέχρι το σταθμό και ίσως το πιο σημαντικό, με ποια τιμή και σε ποιες ποσότητες η Δ.Ε.Η. θα αγόραζε την ηλεκτρική ενέργεια που θα παραγόταν από αυτό το εργοστάσιο.
'Ετσι, όπως είπα, πολύ σωστά η κυβέρνηση τότε και συγκεκριμένα ο Υπουργός Ενέργειας-Βιομηχανίας και Εμπορίου, ο κ. Σημίτης, αντικατέστησε τη μονάδα αυτή με τη μονάδα της Φλώρινας, η οποία προβλεπόταν να γίνει από πολύ νωρίτερα.
Είχε εξαγγελθεί και από τον αείμνηστο Ανδρέα Παπανδρέου, αλλά και από τον κ.Μητσοτάκη. Τρεις κυβερνήσεις και τέσσερις διοικήσεις της ΔΕΗ είχαν συμφωνήσει για τη μονάδα αυτή.
Ανατίθεται αυτή η μονάδα στη συγκεκριμένη κοινοπραξία. Εδώ ίσως ορισμένοι ξεχνάνε -ψηφίσαμε όλοι τότε και η Νέα Δημοκρατία και το ΠΑ.ΣΟ.Κ., το μόνο που δεν είχε ψηφίσει είναι το Κομμουνιστικό Κόμμα Ελλάδος- ότι ο νόμος πού ψηφίσαμε το 1995 υποχρεώνει τη ΔΕΗ να δώσει την κατασκευή της μονάδας αυτής σε συγκεκριμένη κοινοπραξία με ανάθεση. Δεν τις δίνει τη δυνατότητα, να κάνει οποιονδήποτε διαγωνισμό, ούτε διεθνή ούτε εσωτερικό.
Είναι γνωστό ότι η ΔΕΗ πάντα για όλα της τα έργα, σύμφωνα με το καταστατικό της, κάνει διαγωνισμούς. Εδώ υποχρεώνεται να διαπραγματευθεί με συγκεκριμένη κοινοπραξία για την κατασκευή της μονάδας. Επομένως η διαπραγματευτική ικανότητα της ΔΕΗ είναι περιορισμένη. Εμείς το αποφασίσαμε αυτό, η ελληνική Βουλή το αποφάσισε αυτό, εμείς της το επιβάλαμε να το κάνει.
Πράγματι, αρχίζουν οι διαπραγματεύσεις. Το αποτέλεσμα των διαπραγματεύσεων γίνεται ομόφωνα δεκτό από όλες τις υπηρεσιακές μονάδες, που συμμετείχαν σε αυτήν τη διαδικασία, από την επιτροπή διαπραγμάτευσης που Πρόεδρος ήταν πρώην αντιπρόεδρος του Αρείου Πάγου και συμμετείχαν και εκπρόσωποι των εργαζομένων από όλες τις παρατάξεις, από το διοικητικό συμβούλιο της ΔΕΗ.
Θα πρέπει να σας πω -νομίζω ότι αυτό είναι κοινώς γνωστό- ότι η ομοφωνία στις αποφάσεις της ΔΕΗ είναι η εξαίρεση και όχι ο κανόνας. Σπανίως παίρνονται οι αποφάσεις με ομοφωνία.
Η Κυβέρνηση πράγματι ανακοινώνει ότι θα φέρει το θέμα στη Βουλή, διότι η Βουλή υποχρέωσε τη ΔΕΗ να δώσει το συγκεκριμένο έργο στη συγκεκριμένη κοινοπραξία και επειδή αυτό είχε προηγηθεί και σε ανάλογο έργο, Συκιά-Πευκόφυτο, είπαμε ότι θα έρθει η σύμβαση για κύρωση στη Βουλή.
Τότε υπήρξε αντίδραση από όλα τα κόμματα, υπήρξαν δηλώσεις, άρθρα ότι η Βουλή δεν μπορεί να γίνει "πλυντήριο". Μερίδα των Μαζικών Μέσων Ενημέρωσης, που δεν είναι άσχετα με συγκεκριμένα συμφέροντα, πλειοδοτούν και καλλιεργούν κλίμα σκανδαλολογίας και η Κυβέρνηση, χάριν της διαφάνειας, προσφεύγει σε ανεξάρτητο εκτιμητή, γνωρίζοντας ότι αυτό σημαίνει καθυστέρηση, και σημαίνει και κόστος. Αλλά, πράγματι, θέλαμε να προχωρήσουμε με πλήρη διαφάνεια για την απόφαση αυτή που είχε παρθεί.
'Οπως είναι γνωστό, οι διαδικασίες για τον ανεξάρτητο εκτιμητή ήταν άψογες, διαφανείς. 'Εγινε διαγωνισμός διεθνής -αυτό έγινε από την ΕΤΕΒΑ και από κανέναν άλλον- συμμετείχαν είκοσι τρεις εταιρείες στην πρώτη φάση, δέκα στη δεύτερη και τελικά κατέληξαν σε έναν.
Πρέπει να πω ότι η στάση αυτής της Κυβέρνησης, να προσφύγει σε ανεξάρτητο εκτιμητή, επικροτήθηκε τότε από όλους, μέχρι βέβαια την εποχή που βγαίνει το πόρισμα του ανεξάρτητου εκτιμητή.
Το πόρισμα του ανεξάρτητου εκτιμητή λέει ότι το τίμημα είναι εύλογο και ανταγωνιστικό και ότι θα μπορούσε να είναι 5% με 6% μεγαλύτερο από το τίμημα το οποίο συμφώνησε η ΔΕΗ.
Βέβαια αυτό το πόρισμα δεν ικανοποιεί τα σχέδια των πολιτικών δυνάμεων, που θέλουν να κάνουν αντιπολίτευση με βάση την σκανδαλολογία. 'Ετσι αρχίζει η αμφισβήτηση του πορίσματος και οι δυνάμεις αυτές οι οποίες έλεγαν να μην έρθει η σύμβαση στη Βουλή, άρχισαν να λένε "γιατί δεν έρχεται η σύμβαση στη Βουλή".
Το Υπουργικό Συμβούλιο ομόφωνα αποφασίζει, με βάση το πόρισμα του ανεξάρτητου εκτιμητή, να προχωρήσει στο έργο και να μην έρθει στη Βουλή, γιατί πλέον είχαμε τον ανεξάρτητο εκτιμητή και έτσι η Κυβέρνηση παίρνει την ευθύνη να προχωρήσει και να μην κάνει τη Βουλή, όπως ειπώθηκε και γράφτηκε επανειλημμένα, κολυμβήθρα του Σιλωάμ.
'Oταν, όμως, έχουμε έναν ανεξάρτητο εκτιμητή, νομίζω ότι η κοινή λογική λέει ότι όλες οι διαδικασίες, που είχαν ακολουθηθεί, ήταν και αντικειμενικές και σωστές.
'Εχουμε την υπογραφή ενός έγκυρου, ειδικού, διεθνούς οίκου, που είναι από τους μεγαλύτερους στον κόσμο, θυγατρική της γερμανικής εταιρείας ηλεκτρισμού και αμφισβητείται η υπογραφή του έγκυρου αυτού οίκου από εκτιμήσεις ειδικών, εξειδικευμένων, ανειδίκευτων; Πάντως, ατόμων που καλύπτονται πίσω από την ανωνυμία. Κυρίες και κύριοι συνάδελφοι, είναι σοβαρά πράγματα αυτά;
Ακολουθούμε μια διαδικασία και αναθέτουμε σε έναν οίκο, του οποίου δεν νομίζω ότι μπορεί να αμφισβητηθεί η εγκυρότητα, να βγάλει ένα πόρισμα. Βγάζει ένα πόρισμα. Αρχίζουν διάφοροι να λένε ότι το πόρισμα δεν είναι σωστό. Και πρέπει να πω ότι μόνο ένας, ο κ. Βερυβάκης, μου έχει ζητήσει το πόρισμα και το έχω καταθέσει στη Βουλή. Κανένας άλλος ούτε το ζήτησε, ούτε ήρθε σε εμένα ούτε πήγε στη ΔΕΗ ούτε πήγε στην ΕΤΕΒΑ να διαβάσει αυτό το πόρισμα. Το καταθέτω.
Και το καταθέτω στην ελληνική μετάφραση, γιατί το πόρισμα ήταν στα αγγλικά. Ω του θαύματος, την επόμενη μέρα, που βγήκε το πόρισμα στα αγγλικά, πάρα πολλοί άρχισαν να το αμφισβητούν.
(Στο σημείο αυτό η Υπουργός Ανάπτυξης κ. Βάσω Παπανδρέου καταθέτει για τα Πρακτικά της Βουλής το προαναφερθέν πόρισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 

 



Σελίδα 10090 
Δεν ξέρω, αν το διάβασαν ή αν μπορούσαν να το διαβάσουν, αλλά το αμφισβήτησαν. Για να είμαστε σοβαροί, νομίζω ότι μόνον ειδικοί μπορούν να διαβάσουν αυτό το πόρισμα, μόνον ειδικοί μπορούν να το κρίνουν και όταν εγώ έχω έναν επώνυμο οίκο, ο οποίος βάζει την υπογραφή του και δεν διακυβεύει το κύρος του διεθνώς, δεν μπορώ να δεχθώ την οποιαδήποτε εκτίμηση του οποιουδήποτε ανώνυμου. Επώνυμη εκτίμηση μέχρι σήμερα δεν έχω δει και εννοώ κάποιου ειδικού και όχι ανειδίκευτου, όπως είπα, που πολύ εύκολα μπορεί να προσφύγει στις οποιεσδήποτε εκτιμήσεις.
Αφού βγήκε το πόρισμα, ορισμένοι άρχισαν πλέον να καταφεύγουν σε άλλα επιχειρήματα, όχι όσον αφορά την ανταγωνιστικότητα της κατασκευής της μονάδας, όπως σαφώς λέει ο νόμος του '95, ότι η κατασκευή της μονάδας πρέπει να γίνει σε ανταγωνιστικό τίμημα με ανταγωνιστικούς όρους, αλλά όσον αφορά το κόστος παραγωγής της κιλοβατώρας. Αρχισε πλέον να αμφισβητείται το κόστος παραγωγής της κιλοβατώρας, ότι θα είναι πολύ υψηλό και ότι με το άνοιγμα της εσωτερικής αγοράς η μονάδα αυτή είναι αντιοικονομική. Και έτσι δεν θα έπρεπε να γίνει; Θα έπρεπε να ακυρώσουμε τη διακρατική συμφωνία και να ακυρώσουμε το συνολικό έργο του φυσικού αερίου; Γιατί λέμε, το κόστος κατασκευής είναι ανταγωνιστικό βάσει του πορίσματος του ανεξάρτητου εκτιμητή. Εάν δεχθούμε ότι το κόστος παραγωγής είναι υψηλό, πάμε σε ακύρωση της διακρατικής συμφωνίας; Αλλά έρχονται οι αρμόδιες υπηρεσίες της ΔΕΗ και ενυπογράφως λένε ότι το κόστος της κιλοβατώρας είναι ανταγωνιστικό. Αμφισβητείται πάλι και αυτό, πάλι από ειδικούς και ανειδίκευτους ανώνυμους, που λένε ότι το κόστος παραγωγής δεν είναι ανταγωνιστικό.
Κύριοι, ή έχουμε μια δημόσια επιχείρηση, που όλοι όσοι έχουν περάσει από το Υπουργείο γνωρίζουν τις αδυναμίες της, αλλά γνωρίζουν και ότι είναι από τις πλέον οργανωμένες δημόσιες επιχειρήσεις και έχουμε κάποια αξιοπιστία στη λειτουργία της, ή κάποιοι ειδικοί να πουν τη γνώμη τους.
Αλλά ειδικοί. 'Οχι εμείς εδώ, γιατί δεν νομίζω ότι με τις γνώσεις που έχουμε εμείς εδώ, μπορούμε να μπούμε σε τέτοια τεχνικά πολύπλοκα, πράγματι, θέματα.
Ειπώθηκε από κάποιον για το Ε9 και το Ε16. Πράγματι υπάρχουν τα δύο κείμενα, το Ε9 και το Ε16.
Στο Ε9 γίνεται η εκτίμηση με βάση είκοσι πέντε χρόνια και επιτόκιο αναγωγής 8%, ενώ το επιτόκιο αναγωγής πρέπει να είναι 6%, που ήταν και το 1990, 1993 και οι διεθνείς πλέον οίκοι αμφισβητούν, αν πρέπει να είναι 6%, αλλά πρέπει να είναι χαμηλότερο από το 6% και στο Ε16 γίνεται με τριάντα πέντε χρόνια και επιτόκιο 6%. Και σ' ένα από αυτά τα Ε, γιατί υπήρξαν διάφορα, υπήρξε λάθος. Και το αναγνώρισαν οι υπηρεσίες της ΔΕΗ. Αλλά αυτό που είναι σαφές είναι ότι το κόστος παραγωγής είναι ανταγωνιστικό.
Θα ήθελα να υπενθυμίσω ότι επί Νέας Δημοκρατίας ο κ. Λεκατσάς, ο οποίος βγήκε πρόσφατα να αμφισβητήσει αυτά που έλεγε τότε και δεν είναι η πρώτη φορά που ο κ. Λεκατσάς το κάνει και όταν ήταν το μικρό Λαύριο έχει διαφορετικές εκτιμήσεις σε διαφορετικές του εισηγήσεις, τις οποίες θα καταθέσω, αλλά τότε αυτό το έκανε εσωτερικά μέσα στη δημόσια επιχείρηση. Τώρα το κάνει δημόσια και βέβαια δεν το κάνει άδολα. 
(Στο σημείο αυτό η Υπουργός Ανάπτυξης κ. Βάσω Παπανδρέου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν ξέρω αν το έκανε μόνος του, ή κάποιος τον παρακίνησε, αυτό όμως που είναι γνωστό είναι ότι στην εισήγησή του, η οποία ψηφίστηκε από το διοικητικό συμβούλιο, η οποία εγκρίθηκε από τον εποπτεύοντα Υπουργό και από το Υπουργικό Συμβούλιο το 1993, που είχε κάνει τότε για τη συγκεκριμένη μονάδα της Φλώρινας, εισηγείται να γίνει με απευθείας ανάθεση η μονάδα της Φλώρινας, σε κοινοπραξία ξένων και ελληνικών συμφερόντων. Το τίμημα εκτιμάται σε τιμές του 1993 στα εκατόν ενενήντα τρία δισεκατομμύρια (139.000.000.000) δραχμές και με τις αναγωγές και την επικαιροποίηση το τίμημα σήμερα είναι πολύ υψηλότερο από το τίμημα της σύμβασης που έκανε η ΔΕΗ επί Κυβερνήσεως Σημίτη.
Πράγματι υπάρχει το θέμα που αναφέρεται στη συνέχεια, γιατί ο Πρωθυπουργός είπε το 1995, εκατόν είκοσι πέντε δισεκατομμύρια (125.000.000.000) και ότι το τίμημα είναι μεγαλύτερο. Βέβαια έχουμε εξηγήσει πάρα πολλές φορές και στην Επιτροπή Παραγωγής και Εμπορίου και ο ίδιος ο Πρωθυπουργός στη Βουλή έχει απαντήσει στο θέμα αυτό, αλλά αν κάποιοι δεν θέλουν να πειστούν, δεν πείθονται. Τα εκατόν είκοσι πέντε δισεκατομμύρια (125.000.000.000) το 1994, εάν αναχθούν σε σημερινή αξία, σε μεγαλύτερη μονάδα που είναι η σημερινή μονάδα, αλλά και με τελείως διαφορετικές προδιαγραφές, γιατί οι προδιαγραφές έγιναν εκ των υστέρων, και μιλάμε σήμερα για μία μονάδα υψηλοτάτων προδιαγραφών, που αυτό έγινε και για λόγους περιβαλλοντικούς και για λόγους απόδοσης της μονάδας, θα έχει τη μεγαλύτερη απόδοση από όλες τις μονάδες, αλλά και για λόγους συντήρησης. 'Οπως είναι γνωστό, οι μονάδες της ΔΕΗ πολύ συχνά βγαίνουν σε συντήρηση και αυτό είναι ένα κόστος. Με τη μονάδα της Φλώρινας υπολογίζουν το πολύ να βγαίνει σε συντήρηση μία φορά το χρόνο, αντί τριάντα ή σαράντα φορές που βγαίνουν οι άλλες μονάδες κατά τη διάρκεια του χρόνου. Και το επιπλέον αυτό κόστος, που είναι 9,2 δισεκατομμύρια, η ΔΕΗ υπολογίζει...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι λάθος.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Για βλάβες μιλάμε. Δεν λέω ότι βγαίνει και δεν λειτουργεί. Για βλάβες και είπα ότι χρειάζεται συντήρηση, ότι θα ανακτηθεί αυτό σε δύο με τρία χρόνια. Και νομίζω ότι έκανε πολύ καλά η ΔΕΗ να φτιάξει μία μονάδα υψηλών προδιαγραφών και για λόγους απόδοσης και για λόγους κόστους και για λόγους περιβάλλοντος.
Προβάλλεται και ένα άλλο επιχείρημα -και συγγνώμη αν θα το πω, αλλά συνήθως προβάλλεται από αυτούς που δεν γνωρίζουν- για το πώς θα λειτουργήσει η εσωτερική αγορά ηλεκτρικής ενέργειας. Και αυτό θα το συζητήσουμε.'Εχουμε το προσχέδιο του νόμου έτοιμο και θα το συζητήσουμε σύντομα. Αλλά με βάση αυτά που προβλέπει η οδηγία, το άνοιγμα της εσωτερικής αγοράς ενέργειας προβλέπει ότι 15% της παραγόμενης ηλεκτρικής ενέργειας από λιγνίτη ή από άλλο ντόπιο καύσιμο -αυτό ισχύει για όλες τις χώρες-μέλη- είναι εκτός ανταγωνισμού. 'Ομως αυτό που έχει σημασία, για το ποια μονάδα θα μπαίνει στο σύστημα, δεν είναι το συνολικό κόστος παραγωγής. Είναι το μεταβλητό κόστος της παραγωγής, δηλαδή η τιμή του καυσίμου. Και στην περίπτωση της Φλώρινας η τιμή του ξυλίτη είναι τέσσερα και κάτι που έχει πετύχει η Δ.Ε.Η. και σύμφωνα με το μεταβλητό κόστος ...
ΝΙΚΟΛΑΟΣ ΠΑΠΑΦΙΛΙΠΠΟΥ:'Εχει υπογραφεί καμιά σύμβαση γι'αυτό;
ΒΑΣΩ ΠΑΠΑΝΔΡΕΟΥ (Υπουργός Ανάπτυξης):'Εχουν συμφωνήσει οι ιδιώτες ότι θα υπογράψουν σύμβαση με αυτήν την τιμή. Και η Δ.Ε.Η. προσπαθεί να κάνει περαιτέρω μείωση.
'Ετσι, κύριοι συνάδελφοι, η μονάδα της Φλώρινας θα έχει το χαμηλότερο μεταβλητό κόστος μετά τη μονάδα του Αγίου Δημητρίου 5, που σημαίνει ότι θα είναι από τις πρώτες που θα μπαίνουν στο διασυνδεδεμένο σύστημα και θα είναι επομένως σε συνεχή λειτουργία.
'Ενα άλλο επιχείρημα είναι η μελέτη της "COΟPERS & LAYBRAND". Κατ'αρχήν, πρέπει να πω ότι η μελέτη αυτή είναι μόνο στα αγγλικά. Γιατί άκουσα πάρα πολλούς να τη σχολιάζουν.
ΘΕΟΔΩΡΑ ΜΠΑΚΟΓΙΑΝΝΗ: Δηλαδή; Δεν ξέρουμε αγγλικά;
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Εσείς δεν μιλήσατε μέχρι τώρα, κυρία Μπακογιάννη.'Ομως σε καμιά περίπτωση δεν θέλω να πω για κανέναν.'Ομως δεν την έχουν ζητήσει τη μελέτη.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι κακόγουστο αυτό.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Μα, δεν την έχουν ζητήσει τη μελέτη, κύριε Μητσοτάκη.
Δεν αναφέρομαι σε όλους. Είπα, ορισμένοι. Σε σας, κυρία Μπακογιάννη, την έστειλα, όπως την έχουν ζητήσει και πάρα 
 

 



Σελίδα 10091 
πολλοί άλλοι συνάδελφοί σας. Η επίσημη μελέτη της "COOPERS & LYBRAND", που υπεβλήθη, δεν αναφέρει τίποτε για ανακτήσιμο επενδυτικό κόστος.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μας τη δώσατε στην επιτροπή αυτήν τη μελέτη, κυρία Υπουργέ.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης):'Οχι, κύριε συνάδελφε.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εδώ μιλάει και για το ταμείο της Δ.Ε.Η. Κάποιοι ξέρουν και από εδώ αγγλικά. 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Πάρα πολλοί ξέρουν, κύριε Κωστόπουλε. Αλίμονο!
Τη μελέτη την έδωσα εγώ, κύριε Κωστόπουλε, πράγματι, γιατί η μελέτη, όπως και όλες οι μελέτες, είναι στη διάθεση του καθενός.'Ομως τα σχόλια είχαν γίνει πολύ πριν δώσω εγώ τη μελέτη. Η μελέτη αυτή, που παραδόθηκε, δεν αναφέρει τίποτε γιά ανακτήσιμο επενδυτικό κόστος, για το stranded cost που λέμε, διότι δεν ήταν αυτός ο στόχος της μελέτης.
'Εχω πει επανειλημμένως και στην επιτροπή, ότι εμείς ως Υπουργείο έπρεπε -και το κάναμε- να στείλουμε ένα υπόμνημα στην Επιτροπή της Ευρωπαϊκής 'Ενωσης, που να λέμε τις γενικές κατευθύνσεις.'Εχουμε υποχρέωση, όπως και άλλες χώρες, έξι μήνες πριν το άνοιγμα της εσωτερικής αγοράς -σε μας ανοίγει στις 17.2.2001- να έχουμε τις συγκεκριμένες προτάσεις, στο τι δηλαδή θέλουμε να είναι ανακτήσιμο κόστος. Θα συζητήσουμε και θα συμφωνήσουμε με την Ευρωπαϊκή 'Ενωση.
Πράγματι, υπήρξε ένα εσωτερικό κείμενο εργασίας, που όταν το άκουσα και εγώ μετά από καιρό το ζήτησα, γιατί δεν θεωρώ ότι τα εσωτερικά κείμενα εργασίας μπορούν να γίνουν -όπως έγινε από πάρα πολλούς- σημαία. Και εκεί είναι εμφανές ότι αυτό το εσωτερικό κείμενο βασιζόταν σε λάθος υποθέσεις. Είχε διάρκεια ζωής για τη μονάδα δεκαπέντε χρόνια αντί τριάντα πέντε, που είναι το κανονικό. Είχε επιτόκιο αναγωγής 12% αντί 6%, που είναι το επιτόκιο αναγωγής.
Είχε κόστος ξυλίτη πολύ υψηλότερο από το κόστος το πραγματικό. Είχε κόστος φυσικού αερίου για άλλες μονάδες πολύ χαμηλότερο από το κόστος του φυσικού αερίου. Και βέβαια, με αυτές τις υποθέσεις δεκαπέντε χρόνια και 12% επιτόκιο αναγωγής, όλα τα υδροηλεκτρικά έργα είναι αντιοικονομικά. Και όχι μόνο όλα τα υδροηλεκτρικά έργα. Εάν πάρουμε τις σωστές υποθέσεις τριάντα πέντε χρόνια και 6% επιτόκιο αναγωγής, τότε το μη ανακτήσιμο κόστος για τη μονάδα της Φλώρινας είναι μηδέν.
Αυτά τα έχω ξαναπεί, αλλά και να τα λέει κανείς, όπως είπα, μερικοί το κάνουν σημαία το λάθος της "COOPERS & LYBRAND". Και βέβαια, το είδαν με τις υπηρεσίες της Δ.Ε.Η. και γι' αυτό έκαναν τη μελέτη, η οποία παραδόθηκε, είναι η σωστή.
Κυρίες και κύριοι συνάδελφοι, η κατασκευή της μονάδας της Φλώρινας με ανάθεση στη συγκεκριμένη κοινοπραξία και όχι με διεθνή διαγωνισμό, όπως έκανε πάντα η Δ.Ε.Η., είναι απόρροια της πολιτικής που ασκήθηκε την εποχή της Νέας Δημοκρατίας, που άφησε πράγματι το έργο του φυσικού αερίου να νεκρώσει, που ήθελε και πέτυχε την είσοδο συγκεκριμένων επιχειρηματιών στο έργο του φυσικού αερίου. Και έρχεται σήμερα και προσπαθεί να ρίξει τις ευθύνες στη Δ.Ε.Η. Υποχρεώσαμε τη Δ.Ε.Η. με νόμο να κάνει το συγκεκριμένο έργο με τη συγκεκριμένη κοινοπραξία, τα στελέχη και η διοίκηση της Δ.Ε.Η., βάζοντας την υπογραφή τους, σήμερα βρίσκονται υπό δικαστική έρευνα.
Οι ευθύνες, κυρίες και κύριοι, είναι κυρίως πολιτικές για την εξέλιξη της διακρατικής συμφωνίας του φυσικού αερίου που, όπως είπα, απόρροια αυτής της εξέλιξης ήταν και η υποχρέωση, που εμείς επιβάλαμε στη Δ.Ε.Η., να κάνει το έργο με ανάθεση. Αν δούμε και ευρύτερα τα ενεργειακά της χώρας, θα δούμε πράγματι ότι υπάρχουν σημαντικές πολιτικές ευθύνες.
Κυρίες και κύριοι συνάδελφοι, κάποιος που θέλει να σκανδαλολογεί, δεν πρόκειται να πεισθεί από τα επιχειρήματα. Αλλά εμείς είμαστε και διαφανείς και αποφασισμένοι να προχωρήσουμε στην υλοποίηση του έργου μας, του έργου για το οποίο εξελέγη η Κυβέρνηση Σημίτη. Θα το υλοποιήσουμε αυτό το έργο και θα κριθούμε όλοι μας από τον ελληνικό λαό. Και ο ελληνικός λαός, παρά την ομίχλη που προσπαθούν να δημιουργήσουν ορισμένες πολιτικές δυνάμεις, αναγνωρίζει ποιοι κάνουν έργο, ποιοι προχωρούν, ποιοι ενδιαφέρονται πραγματικά για την ανάπτυξη της χώρας και όχι ποιοι θέλουν, μέσω διαφόρων συμφερόντων, που συγκρούονται ή ανυπαρξίας συγκεκριμένης πολιτικής πρότασης, να εμποδίσουν την ανάπτυξη αυτής της χώρας.
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος της Νέας Δημοκρατίας κ. Μπακογιάννη έχει το λόγο.
ΘΕΟΔΩΡΑ ΜΠΑΚΟΓΙΑΝΝΗ: Κυρίες και κύριοι συνάδελφοι, περίσσεψε σήμερα το βράδυ η αλαζονεία στην Αίθουσα αυτή. Περίσσεψε η αλαζονεία και ομολογώ ότι δεν περίμενα το ύφος της κυρίας Υπουργού. Αντιλαμβάνομαι ότι η κυρία Υπουργός είναι σε δύσκολη θέση και το σέβομαι. Δεν υπάρχει κανένας Υπουργός, ο οποίος να ευχαριστιέται να γίνεται αντικείμενο κριτικής για μία απόφαση, την οποία έχει λάβει ή για τον τρόπο με τον οποίο διοικεί το Υπουργείο του.
Αυτό όμως, κυρία Παπανδρέου, δεν μπορεί να σας οδηγήσει να δίνετε μαθήματα δεοντολογίας στη Νέα Δημοκρατία. Θα μας επιτρέψετε, τα μαθήματα δεοντολογίας να σας τα επιστρέψουμε. Εμείς έχουμε το δικό μας τρόπο με τον οποίο αντιλαμβανόμαστε την αντιπολίτευση. Και κάνετε λάθος εάν πιστεύετε ότι ο βασικός μας στόχος είναι η σκανδαλολογία. Ούτε ήταν ούτε είναι. Θα ήμασταν όμως, τουλάχιστον, επιλήσμονες του καθήκοντός μας, εάν δεν κάναμε την κριτική την οποία σας κάνουμε και μία κριτική στην οποία φοβούμαι ότι δεν είμαστε μόνο εμείς, κυρία Παπανδρέου. Είναι διάφοροι. Και είναι διάφοροι από όλους τους πολιτικούς χώρους, είτε σας αρέσει είτε όχι.
Κυρίες και κύριοι συνάδελφοι, εγώ δεν είχα σκοπό να μπω σε αυτήν την αντιδικία, ούτε με το ύφος, το οποίο χρησιμοποίησε η κ. Παπανδρέου ούτε με το λεξιλόγιο. 'Ηθελα να σταθώ πραγματικά στην ουσία του προβλήματος, όσο τουλάχιστον μου επιτρέπει ο χρόνος τον οποίο έχω.
Είναι αναμφισβήτητο γεγονός -και κανείς δεν μπορεί να το αρνηθεί- ότι το θέμα της Φλώρινας έχει απασχολήσει εντονότατα την κοινή γνώμη τον τελευταίο χρόνο. Ο λόγος βεβαίως -και δεν υπάρχει καμία ανάγκη να το πω εδώ πέρα- είναι διττός. Πρώτον, διότι αναμφισβήτητα και πέρα από κάθε διάθεση σκανδαλολογίας οι χειρισμοί της Κυβερνήσεως προκαλούν εύλογα ερωτηματικά. Και δεύτερον, γιατί το θέμα αυτό αποτελεί αντικείμενο διαμάχης επιχειρηματικών συμφερόντων, τα δισεκατομμύρια είναι πολλά, τα συμφέροντα μεγάλα, οι δομές και τα κατεστημένα δυστυχώς δεν έχουν αλλάξει, πιέζουν οι πάντες τον Τύπο και συνήθως προσπαθούν δι'αυτού του τρόπου να εξυπηρετήσουν τα σχέδια τους. Αυτή είναι η πραγματικότητα, την οποία όλοι ζούμε.
Ποιος είναι τώρα ο ρόλος της Νέας Δημοκρατίας: Η Νέα Δημοκρατία σε αυτήν την υπόθεση στάθηκε από την αρχή εξαιρετικά ψύχραιμη. Παρακολουθούσε την υπόθεση και δεν μπορεί βεβαίως, να μείνει απαθής και αδιάφορη. 'Εκανε χρήση -και κατηγορηθήκαμε μάλιστα πριν από τον απόντα σήμερα κ. Τσοβόλα- της μοναδικής δυνατότητας κατά κάποιου τρόπου βαθύτερου ελέγχου, την οποία δίνει ο Κανονισμός της Βουλής και επέλεξε τον έλεγχο του άρθρου 41.
ΝΙΚΟΛΑΟΣ ΑΚΡΙΤΙΔΗΣ: Του 41α'.
ΘΕΟΔΩΡΑ ΜΠΑΚΟΓΙΑΝΝΗ: Με συγχωρείτε, του 41α'.
Και έγινε μία συζήτηση. Βεβαίως, οι υπεύθυνοι της ΔΕΗ απήντησαν. Δεν υπήρχε άλλος να απαντήσει. Και βγήκαν από αυτήν τη συζήτηση κάποια συμπεράσματα. Κατά την άποψή μας κάποια ερωτήματα έχουν μείνει αναπάντητα. Και νομίζω ότι ούτε η κυρία Υπουργός σήμερα το βράδυ μπόρεσε να δώσει πειστικές απαντήσεις.
Κυρίες και κύριοι συνάδελφοι, ξεκινάμε όλοι φαντάζομαι σε 
 

 



Σελίδα 10092 
αυτήν την Αίθουσα από δύο αυτονόητες παραδοχές.
Η πρώτη είναι ότι η ΔΕΗ σε μια πολύ δύσκολη περίοδο, όπως η σημερινή, επιβαρημένη με πολλές αναμφισβήτητα ανενεργές επενδύσεις λόγω της κοινωνικής πολιτικής, που καλείται επί χρόνια να κάνει, οφείλει να διασφαλίσει τα συμφέροντά της και κατά προέκταση τα συμφέροντα των καταναλωτών.
Η δεύτερη παραδοχή είναι ότι το έργο της ΔΕΗ στη Φλώρινα για πολλούς λόγους, εθνικούς, κοινωνικούς, αναπτυξιακούς, ιδιαίτερα σε αυτήν την ακριτική περιοχή, πρέπει να γίνει. Η κυβέρνηση της Νέας Δημοκρατίας ήταν αυτή που ενέταξε στο πρόγραμμα της ΔΕΗ την κατασκευή λιγνιτικής μονάδας στη Φλώρινα. Αυτό το παραδέχτηκε και η κυρία Υπουργός. Χωροθέτηση, μελέτες κλπ. 'Αρα αποτελεί άθλιο λαϊκισμό, κύριοι συνάδελφοι, να προσπαθείτε να μας πείτε ότι εμείς δεν θέλουμε να γίνει το έργο στη Φλώρινα. Είναι φτηνός λαϊκισμός. Τουλάχιστον να προσπαθήσουμε να αποφύγουμε τέτοιες κορόνες. Και το λέω για μερικούς συναδέλφους, οι οποίοι, εν πάση περιπτώσει, διέπρεψαν σήμερα το βράδυ σε αυτό μέσα στην Αίθουσα.
Η Νέα Δημοκρατία έχει δείξει αναμφισβήτητα με έργα την πρόθεσή της. Από εκεί και πέρα το πρόβλημα για μας δεν είναι βεβαίως "γιατί η Φλώρινα". Το πρόβλημα για εμάς είναι "πώς η Φλώρινα", "με ποιο κόστος η Φλώρινα" και "αν σε τελική ανάλυση -για να το πω λίγο πιο λαϊκά- "με άλλοθι το λαό της Φλώρινας θα πληρώσει πανωπροίκι ο ελληνικός λαός". Αυτό είναι το ερώτημα και αυτό καλούμαστε σήμερα το βράδυ να ξεδιαλύνουμε εδώ μέσα.
Ξεκινώ δε, από αυτές τις δύο παραδοχές, γιατί φαντάζομαι ότι σε αυτές θα συμφωνήσουμε όλοι. Δεν φαντάζομαι να διαφωνεί κανείς. Το ερώτημα βεβαίως, το οποίο παραμένει ανοικτό, είναι εάν τελικώς πράγματι θα πληρωθούν αυτά τα πανωπροίκια ή όχι. Και προσπαθώ -γιατί έγινε ήδη πολύ κουβέντα- να πάρω τα πράγματα λίγο από την αρχή.
Η υπόθεση της μονάδας της Φλώρινας -πολύ σωστά ελέχθη ήδη- συνδέεται ευθέως με τις διακρατικές συμφωνίες για το φυσικό αέριο, που έχει υπογράψει η Ελλάδα και η Σοβιετική 'Ενωση στην αρχή και η Ρωσία μετέπειτα. Είναι γνωστό ότι η Ελλάδα το 1993 αδυνατεί να απορροφήσει τις ποσότητες φυσικού αερίου, που προβλέπονται από τη συμφωνία που έχει υπογραφεί το 1988 από τον κ. Πεπονή.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Η Κυβέρνηση της Νέας Δημοκρατίας προχωρεί στην υπογραφή του προσαρτήματος, το οποίο τόσο πολύ ενόχλησε την κ. Παπανδρέου, Μητσοτάκη-Γιέλτσιν, σύμφωνα με το οποίο ανατίθεται στην κοινοπραξία των Ρώσων και των Ελλήνων μονάδα φυσικού αερίου για την παραγωγή ηλεκτρικής ενέργειας στη βόρειο Ελλάδα. Συγκεκριμένα, εγώ από τις πληροφορίες μου ξέρω ότι ο στόχος ήταν το Σιδηρόκαστρο με τη μέθοδο της αυτοχρηματοδότησης.
Τη μονάδα αυτή τη δίνει για έναν πολύ απλό λόγο. Η Ελλάδα, λόγω αδυναμίας, υποχρεούται να πληρώνει τη ρήτρα "take or pay", ενώ η μονάδα αυτή σε εκείνο το σημείο δίνει τη δυνατότητα απορρόφησης των ποσοτήτων φυσικού αερίου, πριν ακόμη ολοκληρωθούν τα δίκτυα διανομής. Με τον τρόπον αυτόν αντιμετωπίζεται εκείνη την εποχή η ρήτρα απέναντι στη Ρωσία.
Συγχρόνως η κυβέρνηση της Νέας Δημοκρατίας ενέταξε στο δεκαετές πρόγραμμα της Δ.Ε.Η., που εγκρίθηκε από το τότε Υπουργικό Συμβούλιο, λιγνιτική μονάδα στη Φλώρινα με τη μέθοδο της αυτοχρηματοδότησης. Και το τονίζω αυτό, γιατί θα επανέλθω. Και όχι μόνο αυτό. Στο δεκαετές πρόγραμμα 1993-2002 -σημειώνω, κυρίες και κύριοι συνάδελφοι, ότι είναι το μόνο πρόγραμμα που έχει εγκριθεί από Υπουργικό Συμβούλιο, γιατί το επόμενο πρόγραμμα του ΠΑ.ΣΟ.Κ., που άλλαξε αυτό το πρόγραμμα, δεν έχει ακόμη εγκριθεί από κανένα Υπουργικό Συμβούλιο- που καταρτίστηκε από τη Βουλή επί Νέας Δημοκρατίας, συμπεριλήφθηκαν, μαζί με τη μονάδα της Φλώρινας και η ανθρακική μονάδα στο Αλιβέρι, επίσης με τη μέθοδο της αυτοχρηματοδότησης....
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εξακοσίων μεγαβάτ.
ΘΕΟΔΩΡΑ ΜΠΑΚΟΓΙΑΝΝΗ: Μάλιστα, εξακοσίων μεγαβάτ.
Γι'αυτό σήμερα δεν έγινε καμιά αναφορά στη Βουλή. Μου κάνει εντύπωση πόσο εύκολα το ξεχνάμε.
Και θα καταθέσω το σχετικό πίνακα για τα Πρακτικά.
(Στο σημείο αυτό η Βουλευτής κ. Θεοδώρα Μπακογιάννη καταθέτει για τα Πρακτικά τον προαναφερόμενο πίνακα, ο οποίος έχει ως εξής:
"ΔΗΜΟΣΙΑ ΕΠΙΧΕΙΡΗΣΗ ΗΛΕΚΤΡΙΣΜΟΥ
ΔΙΕΥΘΥΝΣΗ ΠΡΟΓΡΑΜΜΑΤΙΣΜΟΥ
ΕΙΣΗΓΗΣΗ ΣΤΟ Δ.Σ.
ΠΡΟΤΑΣΗ ΑΝΑΘΕΩΡΗΣΗΣ
ΤΟΥ 10ΕΤΟΥΣ ΑΝΑΠΤΥΞΙΑΚΟΥ ΠΡΟΓΡΑΜΜΑΤΟΣ ΤΗΣ ΔΕΗ
ΓΙΑ ΤΗΝ ΠΕΡΙΟΔΟ 1993-2002
ΠΕΡΙΕΧΟΜΕΝΑ ΣΕΛΙΔΕΣ1.ΙΣΤΟΡΙΚΟ ΚΑΙ ΓΕΝΙΚΕΣ ΑΡΧΕΣ 31.1.Νομικό Πλαίσιο 31.2.Εγκεκριμένο 10ετές Αναπτυξιακού Προγράμματος και Μεταβολές 31.3.Οι γενικές αρχές του Αναπτυξιακού Πρόγραμματος και οι Προτάσεις της ΔΕΗ 52.ΕΞΕΛΙΞΗ ΦΟΡΤΙΩΝ ΚΑΙ ΠΡΟΒΛΕΨΕΙΣ ΔΙΑΣΥΝΔΕ- ΔΕΜΕΝΟΥ ΣΥΣΤΗΜΑΤΟΣ 53.ΘΕΡΜΟΗΛΕΚΤΡΙΚΕΣ ΜΟΝΑΔΕΣ ΠΑΡΑΓΩΓΗΣ Η.Ε. ΔΙΑΣΥΝ.ΣΥΣΤΗΜ. 83.1.Λιγνιτική Μονάδα Μεγαλόπολης ΙV 83.2.Μονάδα Φ.Α. "Μικρό Λαύριο" 83.3.Μονάδα Φ.Α. 150 MW στο Σιδηρόκαστρο 83.4.Μονάδα Φ.Α. "Μεγάλο Λαύριο" 93.5.Λιγνιτική Μονάδα Αγ. Δημητρίου 5, Πτολεμαϊδας 123.6.Ανθρακική Μονάδα 600 ΜW στο Αλιβέρι 133.7.Λιγνιτική Μονάδα Φλώρινας 133.8.Λοιπές Λιγνιτικές Μονάδες 133.9.Αναβάθμιση Λιγνιτικών Μονάδων Βορείου Συστήματος 3.10.Μετατροπή Πετρελαϊκών Μονάδων 8 και 9 Α.Η.Σ. Κερατσινίου σε μονάδες Φυσικού Αερίου με συμπαραγωγή θερμότητας 133.11.Αναβάθμιση Πετρελαϊκών Μονάδων Λαυρίου 143.12.Ανακεφαλαίωςη Θερμοηλεκτρικών Μονάδων 143.13.Συγκριτική οικονομική αξιολόγηση μεταξύ των Μονάδων Φ.Α., "Μικρό Λαυριο", "Μεγάλο Λαύριο", της Ανθρακικής Μονάδας Αλιβερίου, της Λιγνιτικής Μονάδας Αγ. Δημητρίου 5 και της Λιγνιτικής Μονάδας Φλώρινας 153.14.Πρόταση εντάξεως θερμοηλεκτρικών Μονάδων για την περίοδο 1993-200220Σύμφωνα με τα παραπάνω, τόσο η μονάδα των Κομνηνών όσο και οι μονάδες της Δράμας μετατίθενται εκτός του 10ετούς χρονικού ορίζοντα του Αναπτυξιακού Προγράμματος, δηλαδή πέραν του 2001.
Συνοψίζοντας τις δυνατότητες εντάξεως θερμικών μονάδων σύμφωνα με τα σημερινά πραγματικά δεδομένα, προκύπτει η σειρά του παρακάτω πίνακα:
ΔΥΝΑΤΟΤΗΤΕΣ ΕΝΤΑΞΕΩΣ ΘΕΡΜΙΚΩΝ ΜΟΝΑΔΩΝ
ΣΥΜΦΩΝΑ ΜΕ ΤΑ ΣΗΜΕΡΙΝΑ ΔΕΔΟΜΕΝΑ
MW 'Eτος ενωρίτερης δυνατής 
'Ενταξης
Συνδ. Κύκλος "Μικρό Λαύριο 1741994Συνδ. Κύκλος, Σιδηρόκαστρο 140 1994Συνδ. Κύκλος "Μεγάλο Λαύριο"636 1995Αγ. Δημήτριος, Πτολεμαϊδα 3621997Ανθρακική, Αλιβέρι 6001998Φλώρινα 300-350 1999Κομνηνά 300-350 Μετά το 2001Δράμα Ι και ΙΙ2Χ300-350 Μετά το 2001Επισημαίνεται τέλος ότι προωθείται η περαιτέρω αξιοποίηση αργούντος εξοπλισμού και η αναβάθμιση των λιγνιτικών μονάδων. 
Ειδικότερα:
Aνετέθη σε τρεις ειδικευμένους μελετητικούς οίκους και 
 

 



Σελίδα 10093 
ολοκληρώνεται εντός του προσεχούς διμήνου η μελέτη για την μετατροπή των πετρελαϊκών μονάδων 8 και 9 του ΑΗΣ Κερατσινίου, σε μονάδες Φυσικού Αερίου, ισοδύναμης ισχύος, (360 MW) ή και αναβαθμισμένης ισχύος (500 MW), για την κάλυψη εποχιακών αιχμών της ζήτησης ή και αντικατάσταση άλλων μονάδων οι οποίες θα κριθούν, συγκριτικά, ασύμφορες.
Απεφασίσθη η καταρχήν αναβάθμιση των λιγνιτικών μοανδων ΑΗΣ Καρδιάς και Πτολεμαϊδας με την ενίσχυση των μύλων και άλλων βοηθητικών συστημάτων και υπεβλήθη ήδη, η αιτηθείσα από τις αρμόδιες υπηρεσίες, σχετική πρόταση των κατασκευαστών. Βάσει της προτάσεως αυτής, αναμένεται εισήγηση στο Δ.Σ. για ανάθεση της όλης εργασίας, η οποία αναμένεται να αποφέρει πρόσθετη ισχύ της τάξεως των 200-300 MW και αντίστοιχη ενέργεια, με το ένα τέταρτο έως ένα πέμπτο του κόστους κατασκευής έναντι νέας λιγνιτικής μονάδας.")
ΔΗΜΗΤΡΙΟΣ ΠΙΠΕΡΓΙΑΣ: Και έχει.
ΘΕΟΔΩΡΑ ΜΠΑΚΟΓΙΑΝΝΗ: Και έχει. Προς Θεού, κύριε Πιπεργιά, έχει! 'Ομως τη βλέπουμε έξω τη μονάδα. Χάθηκε στο δρόμο η μονάδα αυτή.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αντιμετωπίζαμε το ενδεχόμενο ετέρας μονάδας στο Αλιβέρι.
(Θόρυβος στην Αίθουσα)
ΘΕΟΔΩΡΑ ΜΠΑΚΟΓΙΑΝΝΗ: Μην εκνευρίζεσθε, κύριοι συνάδελφοι, θα σας τα πω όλα με τη σειρά.
Τότε, η κυβέρνηση της Νέας Δημοκρατίας, κύριοι συνάδελφοι, βρέθηκε αντιμέτωπη με την ...
ΦΟΙΒΟΣ ΙΩΑΝΝΙΔΗΣ: 'Ανθρακες ο θησαυρός!
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ, μη διακόπτετε. Ψυχραιμία.
Κύριε Ιωαννίδη, έχετε το δικαίωμα ως Κοινοβουλευτικός Εκπρόσωπος και μάλιστα προνομιακά, να πάρετε το λόγο. Σας παρακαλώ.
ΘΕΟΔΩΡΑ ΜΠΑΚΟΓΙΑΝΝΗ: Μη συγχύζεσθε σας λέω! Είναι και αργά το βράδυ. Είμαστε και λίγοι που έχουμε μείνει. Μπορούμε να συζητήσουμε το θέμα πολιτισμένα.
Η Κυβέρνηση της Νέας Δημοκρατίας τότε, κυρίες και κύριοι συνάδελφοι, βρέθηκε αντιμέτωπη με την ισόβια αντίδραση όλου του κατεστημένου της Δ.Ε.Η. -και μη βαυκαλίζεσθε, κυρίες και κύριοι συνάδελφοι, έχουμε να κάνουμε με κατεστημένο μέσα στη Δ.Ε.Η.- το οποίο με κανέναν τρόπο δεν ήθελε να χάσει τα κεκτημένα του. Κεκτημένα τα οποία δεν αφορούν εργασιακές συνθήκες και συμφέροντα, αλλά άνομα συμφέροντα, που προέρχονται από τη διαπλοκή προμηθειών και μεγάλων έργων. Και όποιος το αρνείται, εδώ είναι το Βήμα, μπορεί να ανέβει και να εκφράσει τη διαφορετική του άποψη.
Και την ώρα εκείνη έρχονται τα πάνω κάτω. Το ΠΑ.ΣΟ.Κ. εκείνην την εποχή, από αντιπολιτευτικό μένος, υπερασπίζεται ό,τι πιο αναχρονιστικό υπάρχει -δεν είχε επέλθει ακόμη και ο εκσυγχρονισμός, για να αρχίσουμε να μιλάμε περί αυτοχρηματίσεων- και με αφορισμούς για ξεπούλημα βάλλει κατά των έργων αυτοχρηματοδότησης. Το ίδιο κάνουν και τα συντεχνιακά συμφέροντα της Δ.Ε.Η., βεβαίως, και διάφορες ομάδες συμφερόντων, που βολεύονται από την υπάρχουσα κατάσταση.
Αυτή η λογική σε όλον τον ενεργειακό χώρο εκφράζεται πλέον με την αλλαγή της Κυβερνήσεως σε όλη της τη μεγαλοπρέπεια. Και εκφράζεται με την αλλαγή και την υπογραφή του κ. Σημίτη του νέου πλέον πρωτοκόλλου σε συμφωνία με τη Ρωσία. Εγώ δέχομαι ότι το υπέγραψε, γιατί είχε μια αργοπορία.
Το πρόβλημα όμως, κύριοι συνάδελφοι, τι ήταν; Και εγώ θέλω να το πω σήμερα εδώ, γιατί κάποια στιγμή θα με θυμηθείτε. Το πρόβλημα τι υπογράφουμε και πώς καταργήσαμε το νομικό πλαίσιο, το οποίο επέτρεπε την αυτοχρηματοδότηση.
Διότι, εάν, κύριοι συνάδελφοι, εμείς είχαμε αυτοχρηματοδότηση σήμερα και η κυρία Υπουργός δεν θα βρισκόταν στη δύσκολη θέση, στην οποία βρίσκεται, να εξηγήσει πώς ο κ. Σημίτης είχε πει εκατόν είκοσι πέντε δισεκατομμύρια (125.000.000.000) και αυτό το ποσό έχει υπερτριπλασιαστεί σήμερα και πού πήγαν τα λεφτά και γιατί πήρε η κοινοπραξία παραπάνω λεφτά ή πήρε λιγότερα λεφτά. Εγώ δεν θα μπω σε αυτήν τη λογική και σας δηλώνω ευθέως, ούτε τεχνικός είμαι ούτε μαθηματικός. Είναι αδύνατον να αποδείξω, εάν ήταν σωστή η τιμή ή όχι.
Αυτό, όμως, που εγώ ξέρω με την απλή λογική, τη γυναικεία, είναι ότι εάν είχαμε αυτοχρηματοδότηση, θα άνοιγε η κυρία Υπουργός ωραία και καλά ένα χαρτί και θα έλεγε, τιμή κιλοβατώρας α', τιμή κιλοβατώρας β', τιμή κιλοβατώρας γ'. Τι σημαίνει αυτό; Θα διάλεγε την καλύτερη τιμή για τη ΔΕΗ, θα είχε το έργο με τις προδιαγραφές τις οποίες θα έβαζε και τις οποίες θα διάλεγε και ούτε γάτα ούτε ζημιά, κύριοι συνάδελφοι.
Αλλά αυτή η πολιτική, όμως, ενοχλεί πάρα πολλούς.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καταργεί τις προοπτικές.
ΘΕΟΔΩΡΑ ΜΠΑΚΟΓΙΑΝΝΗ: Και ενοχλεί πάρα πολλούς, διότι ουσιαστικά δεν επιτρέπει πλέον μίζες. Καταργεί τις προμήθειες στον περίφημο ευρύτερο δημόσιο τομέα. Αυτή είναι η πραγματικότητα. Και στέκομαι εκεί, διότι όπως ήρθατε στην πολιτική μας σε πάρα πολλά πράγματα, σας βλέπω να έρχεστε και σ'αυτό, διότι αυτό είναι απλή λογική.
Βάλλεται ολόκληρος ο πολιτικός κόσμος της χώρας, βάλλεται ολόκληρη η ΔΕΗ, που αναμφισβήτητα υπάρχουν και εκλεκτά στελέχη μέσα στη ΔΕΗ. Γιατί, κύριοι συνάδελφοι; Για λόγους δογματικούς; Για λόγους ιδεοληψίας;
ΝΙΚΟΛΑΟΣ ΑΚΡΙΤΙΔΗΣ: Επιλογής.
ΘΕΟΔΩΡΑ ΜΠΑΚΟΓΙΑΝΝΗ: Ποιας επιλογής, κύριε Ακριτίδη; Κομματικό όφελος είχατε!
ΝΙΚΟΛΑΟΣ ΑΚΡΙΤΙΔΗΣ: Δεν αναγνωρίζετε το δικαίωμα, να έχουν τις επιλογές τους τα άλλα κόμματα;
ΘΕΟΔΩΡΑ ΜΠΑΚΟΓΙΑΝΝΗ: Αφήστε να τα πω.
Το αποτέλεσμα, κύριοι συνάδελφοι, είναι ότι το Αλιβέρι και η Φλώρινα θα είχαν γίνει σήμερα με τη μέθοδο της αυτοχρηματοδότησης. Και θα είχε γίνει ...
ΓΕΩΡΓΙΟΣ ΛΙΑΝΗΣ: 'Επρεπε να είχατε κάνει ...
ΘΕΟΔΩΡΑ ΜΠΑΚΟΓΙΑΝΝΗ: Ηρεμήστε, κύριε Λιάνη.
(Θόρυβος από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι, δεν είναι δυνατόν να γίνεται συζήτηση με αυτόν τον τρόπο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, σας παρακαλώ να προστατεύσετε την ομιλήτρια.
ΠΡΟΕΔΡΕΥΩΝ (Παναγιώτης Ν. Κρητικός): Και εγώ παρακαλώ τους κυρίους συναδέλφους. Είναι δυνατόν να γίνει διάλογος κατ'αυτόν τον τρόπο, με ομοβροντίες διακοπών από κάτω, από την πρώτη γραμμή;
(Θόρυβος από την πτέρυγα του ΠΑ.ΣΟ.Κ.)
ΘΕΟΔΩΡΑ ΜΠΑΚΟΓΙΑΝΝΗ: Κύριε Ακριτίδη, σας άκουσα και ήσασταν λαύρος. Εγώ το δικό μου τόνο φωνής αποκλείεται να τον σηκώσω. Θα πω ό,τι έχω να πω και το πολύ-πολύ να μου απαντήσετε αργότερα, αν μπορείτε.
Αυτή η απόφαση, κυρίες και κύριοι συνάδελφοι, την οποία τώρα χαρακτηρίζουν οι κύριοι συνάδελφοι του ΠΑ.ΣΟ.Κ. επιλογή, ήταν απλώς μία λάθος επιλογή. 'Ηταν άλλη μία λάθος επιλογή σε μία σειρά, εάν θέλετε, λαθών, τα οποία όμως, κύριοι συνάδελφοι, έχουν κόστος και σήμερα. Το να βγαίνει παραδείγματος χάρη η Κυβέρνησή σας και χθες ο Πρωθυπουργός στη συζήτηση την οποία έκανε για την ΟΝΕ και να αφήνει να εννοηθεί ότι πρέπει να αλλάξουμε πολιτική, ότι πρέπει να τα κάνουμε όλα, ότι πρέπει να φιλελευθεροποιήσουμε κλπ., δεν φθάνει, διότι αυτές οι αποφάσεις, οι οποίες τότε ελήφθησαν, είναι αποφάσεις οι οποίες οδηγούν πλέον αλυσιδωτά από εκεί και πέρα στα σημερινά αποτελέσματα τα οποία έχετε. Και απαντήσεις, εάν θέλετε, δεν εδόθησαν ως προς την ουσία. Σας επαναλαμβάνω ότι δεν θέλω εγώ να μπω στους αριθμούς. Αλλά ό,τι και να είναι, δεν μπορεί κανένας να με πείσει ότι είναι ποτέ δυνατόν να ξεκινάει μία μονάδα -είπαμε για τους κοινωνικούς λόγους κλπ.- και να μην μπορούμε να καταλήξουμε ποια θα είναι η τιμή της κιλοβατώρας.
Εγώ δεν άκουσα την κ. Παπανδρέου σήμερα, την άκουσα, όμως, μία άλλη φορά και είπε ότι η τιμή της κιλοβατώρας 
 

 



Σελίδα 10094 
θα είναι χαμηλή. Σωστά; 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ναι.
ΘΕΟΔΩΡΑ ΜΠΑΚΟΓΙΑΝΝΗ: Ωραία.
Θα είναι πάρα πολύ σημαντικό κυρία Παπανδρέου. Εν όψει των προτάσεων που κάνατε σήμερα -και σας άκουσα με μεγάλη προσοχή- κάνατε κάποιες νύξεις, αλλά δεν άκουσα ευθέως, τι έχετε σκοπό να κάνετε.
Η μονάδα της Φλώρινας θα μπει στο 15%;
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οχι.
ΘΕΟΔΩΡΑ ΜΠΑΚΟΓΙΑΝΝΗ: 'Οχι, δεν θα μπει.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Σας είπα γιατί, κυρία Μπακογιάννη.
ΘΕΟΔΩΡΑ ΜΠΑΚΟΓΙΑΝΝΗ: Εγώ δεν είμαι ειδικός και ίσως είναι σκόπιμο να μου το ξαναεξηγήσετε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Αυτό που έχει σημασία είναι το μεταβλητό κόστος και ποιοι είναι δεύτεροι με τη χαμηλότερη τιμή. 'Αρα δεν έχει ανάγκη να μπει.
ΘΕΟΔΩΡΑ ΜΠΑΚΟΓΙΑΝΝΗ: Τα άκουσα αυτά.
Η μονάδα, λοιπόν, της Φλώρινας δεν θα μπει στο 15%, δεν είναι ανάγκη να μπει. 
(Θόρυβος από την πτέρυγα του ΠΑ.ΣΟ.Κ.)
Ακούστε κύριοι, εγώ οφείλω να καταθέσω σήμερα στη Βουλή την άποψή μου και να την πω ευθέως. Εγώ άκουσα την κ. Παπανδρέου με μεγάλη προσοχή, αλλά θα μου επιτρέψετε να έχω τις αμφιβολίες μου.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα μπει και πρέπει να μπει. 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Η πιο μικρή μονάδα είναι το μικρό Λαύριο.
ΘΕΟΔΩΡΑ ΜΠΑΚΟΓΙΑΝΝΗ: Τελειώνοντας, θα σας πω εγώ τους δικούς μου φόβους.
Νομίζω ότι ο κ. Σαλαγκούδης, με όλα τα χαρτιά τα οποία κατέθεσε, σας απέδειξε πόσες φορές άλλαζαν τα εσωτερικά και τα εξωτερικά κείμενα της ΔΕΗ, οι έρευνες που έκαναν. Αυτό το εσωτερικό κείμενο, το οποίο δεν δημοσιεύθηκε στο επίσημο κείμενο της "COOPERS and LYBRAND", λέει ότι έχει μεγάλο ανενεργό κόστος η Φλώρινα, που ως διά μαγείας εξαφανίστηκε. Εγώ να το δεχθώ ότι εξαφανίστηκε. Αυτό, όμως, θα οδηγήσει την Κυβέρνηση σε ένα δεύτερο λάθος και δεν θα εντάξει τη Φλώρινα στο 15%, για λόγους καθαρά εσωτερικούς.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πρέπει να την εντάξει.
ΘΕΟΔΩΡΑ ΜΠΑΚΟΓΙΑΝΝΗ: Κύριοι συνάδελφοι, θα είναι μέγα λάθος, διότι δεν θα το κάνει η κ. Παπανδρέου, για τον πολύ απλό λόγο ότι δεν θέλει να δικαιωθούμε εμείς, που λέμε ότι το κόστος της μονάδας αυτής είναι υπερτιμημένο. Και θα είναι το δεύτερο λάθος σ' αυτήν την αλυσίδα, την οποία σας ανέφερα, ένα λάθος το οποίο...
ΙΩΑΝΝΗΣ ΜΑΓΚΡΙΩΤΗΣ: Το 2001, που θα λειτουργήσει η μονάδα, θα είμαστε εμείς κυβέρνηση!
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι, επιτέλους, να σταματήσει αυτή η διαδικασία και να συνεχισθεί η συζήτηση ομαλά.
ΘΕΟΔΩΡΑ ΜΠΑΚΟΓΙΑΝΝΗ: Κύριοι συνάδελφοι, έχω υποχρέωση να σας προειδοποιήσω ότι το πρώτο χαρτί προς την Ευρωπαϊκή 'Ενωση -αν οι πληροφορίες μου είναι σωστές- έχει ήδη φύγει και η Φλώρινα δεν είναι μέσα. 'Εχω την αίσθηση...
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Σας έχουμε δώσει αντίγραφα.
ΘΕΟΔΩΡΑ ΜΠΑΚΟΓΙΑΝΝΗ: 'Εχω την αίσθηση ότι ο λόγος, για τον οποίο η Φλώρινα δεν είναι μέσα, είναι η εσωτερική κουβέντα η οποία γίνεται και η οποία ενοχλεί την κ. Παπανδρέου πάρα πολύ και το καταλαβαίνω. Βεβαίως, εγώ θα απέφευγα να τη συνδέσω με το Φλοίσβο, διότι έτσι προστίθενται πολλά και δεν νομίζω ότι ήταν πολύ έξυπνο εκ μέρους σας. 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δεν αναγνωρίζετε ούτε αποφάσεις δικαστηρίων.
ΘΕΟΔΩΡΑ ΜΠΑΚΟΓΙΑΝΝΗ: Εν πάση περιπτώσει, η ουσία της υποθέσεως είναι ότι η ενεργειακή πολιτική της χώρας δεν μπορεί να αποφασίζεται, ούτε με δογματισμούς ούτε με ιδεοληψίες. Η ενεργειακή πολιτική της χώρας είναι μία πάρα πολύ σοβαρή υπόθεση για να επιτρέπει κανένας κομματικά κριτήρια να επιβάλουν τις όποιες αποφάσεις. Το δείγμα της Φλώρινας δεν μπορεί να κάνει κανέναν περήφανο, κύριε Λιάνη, και όλα όσα ελέχθησαν και με τόση ευκολία τα απέρριψε μεγαλοπρεπώς η κ. Παπανδρέου, δεν ήταν για πέταμα.
Ακούστηκαν πολλά επιχειρήματα εδώ μέσα, κύριοι συνάδελφοι, τα οποία θα πρέπει όλους να μας προβληματίσουν, διότι με την ενεργειακή πολιτική της Ελλάδας αρκετά λάθη έχουν γίνει στο παρελθόν και δεν νομίζω ότι περισσεύει ο χρόνος, για να γίνουν παραπάνω.
Εγώ ήμουν υποχρεωμένη απόψε να κρούσω τον κώδωνα του κινδύνου. Ελπίζω -λέω- από το βάθος της καρδιάς μου ότι οι φόβοι μας δεν θα επαληθευθούν.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κυρία Υπουργέ, έχετε το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, θα ήθελα να συμφωνήσω απολύτως με την κ. Μπακογιάννη ότι η ενεργειακή πολιτική της χώρας μας είναι πολύ σοβαρό θέμα Πράγματι, έχουν γίνει τεράστια λάθη επί κυβέρνησης Νέας Δημοκρατίας και προσπαθούμε να βελτιώσουμε την κατάσταση.
Σας είπα για τη σύνδεση του φυσικού αερίου, λόγω του ότι καθυστερήσατε, λόγω του ότι δεν αξιοποιήσατε τις ρήτρες διαφυγής που υπήρχαν για τη ρήτρα "take or pay" και συνδέσατε την παραγωγή ηλεκτρικής ενέργειας και αναγκαζόμαστε να κάνουμε τη Φλώρινα.
Θα ήθελα, όμως, κυρία Μπακογιάννη, να σας θυμίσω το μεγάλο Λαύριο, που το πηγαίνατε με εκατόν είκοσι δισεκατομμύρια (120.000.000.000) και η Κυβέρνηση του ΠΑ.ΣΟ.Κ. το έκανε με εξήντα δισεκατομμύρια (60.000.000.000). Να σας θυμίσω το μικρό Λαύριο, που μόνο το 1993 φορτώσατε τη ΔΕΗ με οκτώ χιλιάδες τριακόσια ενενήντα άτομα και σήμερα κόπτεσθε για την ανταγωνιστικότητα της ΔΕΗ;
(Χειροκροτήματα από την πτέρυγα του ΠΑ.ΣΟ.Κ.)
Τι να σας πω, κυρία Μπακογιάννη; 'Εχουμε διαφορετική πολιτική. Σας διαβάζω διακήρυξη που είχατε ετοιμάσει στο Υπουργείο Εθνικής Οικονομίας τον Αύγουστο του 1993.
"Με τη βοήθεια του Οίκου Ροτσάιλντ για την ανάθεση με το σύστημα ΒΟΟ, που είναι της κατασκευής και εκμετάλλευσης μονάδας συνδυασμένου κύκλου..." -είναι δική σας προκήρυξη που την είχατε έτοιμη-"...προβλέπεται..." -για να δείτε το ΒΟΟ σύστημα πώς λειτουργούσε- "...οι ιδιοκτήτες της μονάδας να τιμολογούν σε αμερικάνικα δολάρια, σύστημα αυτόματης αναθεώρησης των τιμών κάθε μήνα, το καύσιμο φυσικό αέριο να αγοράζεται και να παρέχεται χωρίς χρέωση στους επενδυτές από τον πελάτη-ΔΕΗ...
ΘΕΟΔΩΡΑ ΜΠΑΚΟΓΙΑΝΝΗ: Αυτά, τα οποία λέτε, είναι ψέματα.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κυρία Μπακογιάννη!
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): ... στην οποία ΔΕΗ θα πωλούσαν το σύνολο της παραγωγής τους". Το καταθέτω. Είναι η προκήρυξη που είχατε κάνει.
(Στο σημείο αυτό η Υπουργός Ανάπτυξης κ. Βάσω Παπανδρέου καταθέτει για τα Πρακτικά την προαναφερθείσα προκήρυξη, η οποία έχει ως εξής:
"with a strong incentive to comply accurately with despatch instruc tions and to maximise availability. PPC iw responsible for providing the Plant with sufficient fuel (either natural gas or distillate) without charge to meet despatch instructions and will be required to pay for the contracted capacity even if it cannot be used because of lack of fuel or disturbances on the PPC system.
 

 



Σελίδα 10095 
Parties Involved
(1) PPC
(2) the successful Sponsor
Description of Major Terms
(a) Clause 2 - Commencement and Duration of Agreement
Commencement of the 25 year term of the PPA will be triggered by a notice given by the Sponsor under the Implementation Agreement specifying the "Commercial Operation Date". Clause 7 of the Implementation Agreement enables the Sponsor to issue this notice when the power station has been constructed in accordance with the MFS and design specifications and the completion tests have been concluded satisfactorily.
(b) Clause 3 - Base Capacity Charge
Prior to the Commercial Operation Date, the Project Representative will be required to confirm the base capacity charge. This figure is the base value for calculating the capacity charges payable to the Generator which has been bid to the successful Sponsor and which will be escalated over the term of the Agreement in accordance with the rules set out in Schedule 3 of the PPA and described in Section 3.2.6.1. below. The base capacity charge may have been varied since the date of execution of the Agreement due, for example, to a change in law in accordance with Clause 8 of the IA.
(c) Clauses 4 & 5 - Availability Obligation/Capacity Charges
The successful Sponsor will be obliged to make the Plant available at all times, subject to maintenance and repairs, safety and events of force majeure, even when it might be in the commercial interests of the suc cessful Sponsor is obliged to make the Plant available whenever this can be done whilst acting in accordance with good industry practice.
The level of availability to be provided by the Plant (the guaranteed availability) will be quoted at 15C ISO. If, and to the extend that, ambient temperature is above or below 15C, the availability of the Plant (for the purpose of the Capacity Charges) will be automatically adjusted, with the result that the Sponsor will not take the capacity risk of ambient air temperature.
. Despatch (when available) at full load for 16 hours per day and at less than one third of full load for the remaining 8 hours.
. Total star-ups of each specified in the MFS.
3.2.6 Tariff Proposals
Sponsor will be required to make a tariff proposal consisting of only two numbers, suitable for insertion into the spaces left for them in Schedules 3 and 4 of the PPA.
3.2.6.1. Base Capacity Charge
The first of these proposals will be a base capacity chard stated in US Dollars per KWh, and payable monthly in Drachma at the prevailing exchange rate, in respect of kWh made available by the plant (regardless of despatch). Contestants will be required to state a single figure in US Dollars kWh for the Base Capacity Charge. In respect of each month fol lowing 1 January 1994, the single figure stated by bidders will be escal atedby the twelfth root of 5%.
3.2.6.2. Despatch Charges
Τhe second proposal will relate to the despatch charge to be paid by PPC under the PPA to the winning Sponsor in respect of each kWh despatched in recognition of the nonfuel variable operating costs of the plant. As with the base capacity charge, the despatch charge will be required to be stated as a single figure in US Dollars per kWh - which will be indexed to the Greek CPI and be payable monthly in Drachma at the prevailing exchange rate.
3.2.6.3. Significant Points
It will be brought to the attention of Sponsors, in preparing their bids, that:
(1) under the terms of Schedule 3 of PPA, PPC will be entitled, sub ject to twelve months' notice of any change of weights, to multiply the base capacity charge payable in each period within a given year by a weight greater or smaller than one, provided that:
(a) the radio of the largest weight to the smallest weight obtaining in any one year is to be not greater than 3:1;
(b) the change in any one weight between one year and the next is not greater than 10% and")
ΘΕΟΔΩΡΑ ΜΠΑΚΟΓΙΑΝΝΗ: Αυτά, που λέτε, είναι ψέματα.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Θα ακουστεί η κυρία Υπουργός, όπως και εσείς θέλατε να ακουστείτε. 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στις εκλογές του 1993, κυρία Μπακογιάννη, κρίθηκαν οι πολιτικές από τον ελληνικό λαό. Κρίθηκε η συνολική σας πολιτική αλλά και η πολιτική στον τομέα ενέργειας. Ο ελληνικός λαός επέλεξε την πολιτική του ΠΑΣΟΚ, που δεν είναι υπέρ του ΒΟΟ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο.
ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Ν. Κρητικός): Στη δευτερολογία σας, κυρία Μπακογιάννη.
ΘΕΟΔΩΡΑ ΜΠΑΚΟΓΙΑΝΝΗ: 'Ενα λεπτό, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Κανονικά δεν έχετε το λόγο αυτήν την ώρα, αν θέλουμε να εφαρμόσουμε αυστηρά τον Κανονισμό.
ΘΕΟΔΩΡΑ ΜΠΑΚΟΓΙΑΝΝΗ: Οι ισχυρισμοί της κ. Παπανδρέου είναι απλούστατα ψευδείς. Διακήρυξη τέτοια δεν υπήρξε ποτέ. Αυτή ήταν μία από τις προτάσεις, τις οποίες η εταιρεία Ροτσάιλντ ...
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Την κατέθεσα. 
ΘΕΟΔΩΡΑ ΜΠΑΚΟΓΙΑΝΝΗ: Αν είναι να σας φέρω εγώ, κυρία Παπανδρέου, τι σας προτείνουν εσάς σήμερα, δεν ξέρω το εκσυγχρονιστικό και μη εκσυγχρονιστικό ΠΑΣΟΚ αν θα μπορέσει να το αντέξει, ή θα πεθάνει από καρδιακή προσβολή. Η πραγματικότητα είναι ότι αυτή η διακήρυξη δεν υπήρξε. Υπήρξε απόφαση της κυβερνήσεως της Νέας Δημοκρατίας, το τιμολόγιο να είναι μικρότερο -και το γνωρίζετε πολύ καλά- και ο διαγωνισμός να είναι ανοιχτός.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 'Εχουμε ανεβάσει στο Βήμα τον κ. Δραγασάκη.
ΘΕΟΔΩΡΑ ΜΠΑΚΟΓΙΑΝΝΗ: Αυτή είναι η πραγματικότητα. Αλλά, κυρία Παπανδρέου, στην πολιτική μας ήλθατε. 'Ηλθατε όμως, δυστυχώς, δειλά και ήλθατε αναποτελεσματικά. Αυτό είναι το πρόβλημα της χώρας σήμερα.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Δραγασάκη.
ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κυρίες και κύριοι συνάδελφοι, υπό τους έντονους διαξιφισμούς, που παρακολουθούμε μεταξύ του ΠΑΣΟΚ και της Νέας Δημοκρατίας, συντελείται το κλείσιμο, το κουκούλωμα της υπόθεσης, ενδεχομένως επειδή και η όποια έρευνα έγινε, έφθασε στα όριά της.
Τα δύο κόμματα σήμερα -που όπως αναγνώρισε και η κυρία Υπουργός ψήφισαν σ' αυτήν την Αίθουσα την παγίδευση της ΔΕΗ, σε μία διαδικασία η οποία οδήγησε στα αποτελέσματα τα οποία σήμερα κρίνουμε- συμφωνούν "διαφωνώντας" ότι το θέμα πρέπει να τελειώσει. Πρόκειται λοιπόν για μια συζήτηση παγιδευμένη, να μου επιτραπεί να πω, όπου η προσπάθεια διελεύκανσης αυτής της σοβαρής όντως υπόθεσης είναι ναρκοθετημένη από τρεις παράγοντες.
Πρώτον, βρισκόμαστε μπροστά σε τετελεσμένα γεγονότα. Η κυρία Υπουργός σε κάποια στιγμή στην ομιλία της έθεσε το εξής ερώτημα: "Ας υποθέσουμε, είπε, ότι η τιμή του ρεύματος, που θα παράγει η μονάδα, δεν θα είναι ανταγωνιστική. 
 

 



Σελίδα 10096 
Αυτό δεν θα σήμαινε μία ανωμαλία, μία ακύρωση της όλης συμφωνίας για το φυσικό αέριο;". Εγώ συμφωνώ ότι βρισκόμαστε μπροστά σε τετελεσμένα γεγονότα. Αυτήν τη στιγμή που μιλάμε, κάθε τι το οποίο λέμε επηρεάζει όχι μόνο την ανάπτυξη της Φλώρινας αλλά και ένα πλέγμα ελληνορωσικών σχέσεων και άλλες παραμέτρους.
Το δεύτερο στοιχείο, που υπονομεύεται η συζήτησή μας, είναι αυτή η σχέση πολιτικής και τεχνικής. Εμείς δεν δεχόμαστε ότι η πολιτική πρέπει να αντικαθιστά ή να υποκαθιστά την τεχνική γνώση. Θα στηριχτούμε σε τεχνικές γνώσεις. Και αυτά που και ο Συνασπισμός καταθέτει στο πόρισμά του είναι προϊόν τεχνικών γνώσεων, που μας έδωσαν οι σύμβουλοί μας.
Εδώ όμως έχουμε το εξής φαινόμενο: Δεν είμαστε δα και μια χώρα με τόσους τεχνικούς και τόσους ειδικούς, να έχουν άποψη έγκυρη στα θέματα που συζητάμε.
'Οποιος διατυπώνει διαφορετική άποψη, χαρακτηρίζεται ότι έχει δόλο. Δόλο έχει ο κ. Λεκατσάς, που ούτε τον γνωρίζω τον άνθρωπο. Κάτι κρύβει η παραίτηση του κ. Μαγιόπουλου. Και επομένως αυτό παγιδεύει την όλη συζήτηση, αφού η κάθε διαφορετική άποψη είναι ύποπτη, πρέπει να δεχθούμε την άποψη, η οποία όμως είναι αμφισβητούμενη, με τον τρόπο που παράγεται.
Και η τρίτη υπονόμευση-παγίδευση όλων μας είναι τα συμφέροντα, όπου ακριβώς επειδή η μάχη συμφερόντων είναι άγρια, διατρέχει κανείς τον κίνδυνο, η όποια άποψη διατυπώσει, όσο καλοπροαίρετη και αν είναι, να τον φέρνει σε αντιστοιχία ή σε αντιπαράθεση με κάποια από τα διαμορφωμένα συμφέροντα.
Εγώ δεν νομίζω ότι το πολιτικό σύστημα της χώρας και η Βουλή πρέπει να νιώθουν υπερήφανοι από αυτήν την κατάσταση. Εμείς αναγνωρίζουμε ότι το πολιτικό σύστημα αποδεικνύεται ανεπαρκές, ανίκανο, αδύναμο να διελευκάνει, όχι μόνο αυτή αλλά και πάρα πολλές υποθέσεις. Αυτά όμως συσσωρεύονται και συμβάλλουν στην κρίση της αξιοπιστίας της πολιτικής.
Ποιο είναι το νόημα της συζήτησης; Να σκανδαλολογήσουμε; Σε όμι αφορά το πεδίο αυτό, δεν το έχουμε και ανάγκη, για να το πω και έτσι. 'Εχουμε άλλα πεδία ουσιαστικής κριτικής. Το νόημα που έχει αυτή η συζήτηση, όπως το κατανοούμε, είναι ότι όλα τα προβλήματα που μας ταλανίζουν σήμερα, δημιουργήθηκαν χθες.
Είδατε απόψε πόσες φορές ανατρέξαμε στο προσάρτημα του '93, στο παράρτημα ή στο πρωτόκολλο του '94. Εμείς εκφράζουμε την αγωνία ότι με τον τρόπο που λειτουργούμε ως σύστημα πολιτικό, σήμερα ενδεχομένως δημιουργούμε τα προβλήματα του αύριο. Και ειδικά αυτό το θέμα που συζητάμε, και αν ακόμη σήμερα καταλαγιάσει, φοβόμαστε ότι θα παραμείνει εν ενεργεία. 
Και από αυτήν την άποψη θα ήθελα να προχωρήσω σε ορισμένες επισημάνσεις, που ήδη έχουμε κάνει. Πρώτα - πρώτα θέλω να πω ότι η ομιλία της κυρίας Υπουργού απόψε θεωρούμε ότι δικαιώνει τη στάση του Συνασπισμού, τουλάχιστον κατά ένα μέρος. Και τούτο διότι απόψε για πρώτη φορά με τόσο σαφή και κατηγορηματικό τρόπο η κ. Παπανδρέου αναγνωρίζει ότι η αφετηρία του προβλήματος είναι οι προηγούμενες αποφάσεις της Βουλής, οι οποίες υποχρέωσαν τη ΔΕΗ να προχωρήσει σε μία διαδικασία κατά παράβαση της παράδοσής της, σε μία διαδικασία κατευθείαν ανάθεσης και όχι διαγωνισμού. Αυτό είναι και για μας η αρχή, αν θέλετε, του προβλήματος.
Η διαφωνία μας με την κυρία Υπουργό παραμένει σε δύο επίπεδα. Πρώτον, η κυρία Υπουργός θεωρεί ότι για όλα αυτά ευθύνεται η Νέα Δημοκρατία, ενώ για εμάς οι ευθύνες καλύπτουν και τη διακυβέρνηση της χώρας από το ΠΑΣΟΚ. Και, εν πάση περιπτώσει, εδώ μέσα δεν μπορεί να λέγονται αυτά που ελέχθησαν, ότι ένας ιδιώτης ξαφνικά εμφανίστηκε να παρεμβάλλεται στις σχέσεις Ελλάδας-Ρωσίας, ότι με το προσάρτημα ή με το πρωτόκολλο ή με όλα αυτά που έγιναν, δημιουργείται ένα πρόβλημα και μία εμπλοκή στην όλη διαχείριση του έργου του φυσικού αερίου.
Αν εντοπίζετε ότι αυτό είναι πρόβλημα, κάποια λύση πρέπει να δοθεί, έστω από τις σημερινές κυβερνήσεις. Η μία διαφωνία είναι αυτή.
Η δεύτερη είναι ότι η κυρία Υπουργός θεωρεί ότι παρ'όλο που η ΔΕΗ υποχρεώθηκε να πάει με κατευθείαν ανάθεση, όλα έγιναν καλά. Εμείς καταγράφουμε τη διαβεβαίωσή της. Δεν μας πείθει. Αυτή είναι η διαφορά και θέλουμε να ξαναθέσουμε ερωτήματα, που για εμάς εκκρεμούν.
Πρώτη διάσταση είναι η περιφερειακή και η τοπική διάσταση. Πρέπει να διαβεβαιώσουμε από το Βήμα αυτό ότι ο Συνασπισμός είναι υπέρ της περιφερειακής ανάπτυξης, είναι υπέρ της ανάπτυξης της Φλώρινας και των άλλων περιοχών. Η πρότασή μας είναι σαφής εδώ.
Εάν θεωρούμε ότι η ανάπτυξη της περιοχής της Φλώρινας εξαρτάται από ένα ενεργειακό έργο, σαν αυτό που συζητάμε, και αν με ειλικρίνεια αναγνωρίσουμε ότι υπάρχει πρόβλημα υπερτιμήματος -κάτι που ακούστηκε στην επιτροπή της Βουλής, ότι εάν δεν υπήρχε αυτή η εθνική περιφερειακή διάσταση, ενδεχομένως, θα είχαμε άλλο σχεδιασμό- αυτά είναι θέματα που θα μπορούσαν να είχαν αντιμετωπισθεί. Συμφωνώντας ότι υπάρχει υπερτίμηση δικαιολογημένη ή αδικαιολόγητη, θα μπορούσε κανείς να συζητήσει αυτό το κόστος, να μην επιβαρύνει τη ΔΕΗ, αλλά να βαρύνει τον κρατικό προϋπολογισμό.
Μια δεύτερη διάσταση αφορά την ίδια τη ΔΕΗ. Πρέπει να πω ότι δεν μας έκαναν καλή εντύπωση οι εμφανίσεις των διευθυντικών στελεχών της ΔΕΗ στην επιτροπή. Το λέω αυτό με ειλικρίνεια, παρ'ότι κατανοώ τη δύσκολη θέση στην οποία βρέθηκαν. Εμείς φιλοδοξούμε να έχουμε δημόσιες επιχειρήσεις με μάνατζμεντ άρτια καταρτισμένο, με σιγουριά και αυτοτέλεια στη σκέψη του, με ανεξαρτησία, με θάρρος γνώμης. Μας δόθηκε, όμως, η εντύπωση ότι τα διευθυντικά στελέχη της ΔΕΗ απολογούντο για καταστάσεις δικές τους, για ευθύνες της Κυβέρνησης. Ορισμένοι εμφανίστηκαν εκεί βασιλικότεροι του βασιλέως. Με αυτήν την έννοια, δεν μας έκαναν καλή εντύπωση.
Χωρίς να αμφισβητούμε γνώσεις και ικανότητες, φοβόμαστε ότι είναι μέρος ενός πλέγματος σχέσεων που διέπουν κράτος, κυβέρνηση, διοίκηση. Αυτό είναι κάτι που πρέπει να το υπερβούμε.
Σε ότι αφορά το πρόβλημα του κόστους κατασκευής της μονάδας, δεν θεωρούμε ότι απαντήθηκε το ερώτημα που ετέθη. Δηλαδή, ότι ο κύριος Πρωθυπουργός, ως Υπουργός Βιομηχανίας τότε, διαβεβαίωνε ότι ένα σύνολο έργων θα ήταν κόστους της τάξης των εκατόν είκοσι πέντε δισεκατομμυρίων. Εμείς στο πόρισμα, το οποίο δώσαμε, λέμε ότι το κόστος όλων των έργων και όχι μόνο της μονάδας της Φλώρινας αλλά και του εξοπλισμού Συκιάς και Πευκοφύτου -παντού έχουμε υπερβάσεις- ανέρχεται στα διακόσια εβδομήντα πέντε δισεκατομμύρια. Εκεί μέσα βεβαίως υπάρχει ο πληθωρισμός, αλλά δεν δικαιολογεί αυτές τις υπερβάσεις.
Θα ήμασταν έτοιμοι να δεχθούμε ακόμα και το λάθος. Δηλαδή ότι όταν έγινε αυτή η ανακοίνωση, δεν υπήρχε σωστή πληροφόρηση. Αλλά το να το προσπερνάμε αυτό, σαν να μην υπάρχει πρόβλημα, δεν μπορεί, τουλάχιστον από εμάς, να γίνει δεκτό.
Σε ό,τι αφορά το κόστος λειτουργίας της μονάδας. Εδώ πρέπει να σηκώσουμε τα χέρια ψηλά. 'Οσους ειδικούς ρωτήσαμε, εξέφρασαν τις επιφυλάξεις τους για τον προβλεπόμενο χρόνο απόσβεσης, για το επιτόκιο αναγωγής, για το αν η τιμή του λιγνίτη-ξυλίτη θα είναι τόση όση υπολογίζεται, ή πολύ μεγαλύτερη. Εμείς είμαστε υποχρεωμένοι να καταγράψουμε ενστάσεις και ερωτήματα, εφόσον τα θεωρούμε εύλογα. Επομένως, σε ό,τι αφορά τη ΔΕΗ, διαπιστώνουμε ότι το ότι υποχρεώθηκε με προηγούμενες νομοθετικές ρυθμίσεις, στις οποίες ο Συνασπιμός δεν συμμετείχε, αφού δεν ήταν στη Βουλή, να προχωρήσει σε μία ανορθόδοξη διαδικασία, είχε κόστος. Τώρα, δεν αναγνωρίζεται; Αυτό θα φανεί στην πορεία του χρόνου.
Η τρίτη διάσταση είναι η διάσταση των Ελληνορωσικών σχέσεων. Θεωρούμε, ούτε η Νέα Δημοκρατία ούτε το ΠΑΣΟΚ, 
 

 



Σελίδα 10097 
αλλά και όλοι μας ανεξαρτήτως ευθυνών, μπορούμε -ως χώρα- να είμαστε υπερήφανοι για την εξέλιξη που είχε αυτή η σοβαρή υπόθεση.
Θυμάμαι, από τη μεριά της Αριστεράς, με πόσο πάθος τη δεκαετία του '70 αλλά και με την αίσθηση ότι μιλάμε για ένα καύσιμο καθαρό, που θα βοηθούσε στο περιβάλλον της Αθήνας, όλες οι προσπάθειες που έγιναν απ'όλες τις πολιτικές δυνάμεις, για να φθάσουμε στη συμφωνία του 1987. Από τότε, το 1987 μέχρι το 1997 νιώθουν τα κόμματα που κυβέρνησαν ικανοποιημένα από την εξέλιξη αυτής της συμφωνίας; Μήπως έχει δημιουργηθεί ένα κουβάρι δυσεπίλυτων προβλημάτων, που θα συνοδεύει το έργο αυτό και στο μέλλον; Τώρα με τις δεσμεύσεις, που έχουν διαμορφωθεί, θα πρέπει -νομίζω- ανοικτά να τεθούν τα θέματα. Εμείς δεν είμαστε κατά οι επιχειρηματίες να παίζουν το ρόλο τους, να έχουν τη συμμετοχή τους, αλλά εδώ μιλάμε για ένα έργο εθνικής σημασίας και πρέπει να ξεκαθαριστεί ποιος παίρνει τις αποφάσεις, ποιος σχεδιάζει, ποιος υλοποιεί και πρέπει να δούμε και με τη μεταβαλλόμενη ρωσική κατάσταση, ποιοι είναι οι συνομιλητές μας από εκείνη την πλευρά. Είναι ένα γενικότερο θέμα, που το θέτω, γιατί είμαι βέβαιος ότι θα το βρίσκουμε διαρκώς μπροστά μας, είτε με τη μία είτε με την άλλη μορφή.
Η τέταρτη διάσταση είναι αυτή των σκανδάλων και της σκανδαλολογίας. Η κυρία Υπουργός ήταν επιθετική, στην ομιλία της σήμερα και πρέπει να πω πως ήταν περισσότερο επιθετική όταν είχε πάει στη Φλώρινα τότε. Διερωτώμαι μήπως πρέπει να είμαστε περισσότερο ειλικρινείς; Γιατί τα απευθύνει αυτά η κυρία Υπουργός στις πολιτικές δυνάμεις; Διαπίστωσα ότι απόψε περισσότερο ασχολήθηκε με τη Νέα Δημοκρατία. Βέβαια, ξέρουμε πώς άρχισε αυτό το θέμα και ξέρουμε τις επιστολές που αντάλλαξαν ο κ. Ψυχάρης με τον κ. Ρίζο, του "ΒΗΜΑΤΟΣ" και του "ΑΔΕΣΜΕΥΤΟΥ ΤΥΠΟΥ" αντίστοιχα. Αν έχουμε το θάρρος, γιατί δεν απευθυνόμαστε εκεί και να ζητήσουμε εξηγήσεις; Τι εννοούσε ο ένας για τον άλλον και ο ένας για τους υποκρυπτόμενους πίσω από τον άλλον παράγοντες; Αυτή είναι η ελίτ της κοινωνίας μας και όχι εμείς οι αιρετοί. Γιατί, λοιπόν, εσωτερικεύετε ένα πρόβλημα, χαρακτηρίζετε σκανδαλολογία εδώ μέσα ένα θέμα που έχουμε καθήκον να ελέγξουμε ούτως ή άλλως και δεν έχουμε το θάρρος να βάλουμε τα ζητήματα επί τον τύπον των ήλων. Εδώ υπάρχει και το άλλο, όποτε τσακώνονται οι διάφοροι επιχειρηματίες, βλέπουμε ο Τύπος να αναφέρεται σε σκάνδαλα. Μόλις τα βρουν μεταξύ τους, εκτεθειμένες μένουν οι πολιτικές δυνάμεις που έκαναν το χρέος τους να ερευνήσουν. Βέβαια, δεν έχουμε καμία αυταπάτη, όπως είπα και στην αρχή, ότι μπορούμε να βρούμε λύση εδώ σε όλα τα προβλήματα. 'Ομως, δεν μπορούμε και να σιωπούμε και να λέμε ότι αυτές είναι ενδοεπιχειρησιακές διαμάχες και τι να μπλέξουμε. Μην ξεχνάμε ότι έχει και κόστος η εμπλοκή. Κύριοι, νομίζω ότι έχουμε ευθύνη και να θέτουμε τα ζητήματα και να ζητούμε λύσεις.
Η πέμπτη διάσταση, που εμείς από την αρχή αναδείξαμε, το απλό αλλά και κρίσιμο ερώτημα είναι: πού και από ποιους και πώς σχεδιάζεται η ενεργειακή μας πολιτική. Αυτό είναι το μεγάλο πρόβλημα. 'Οσο υπάρχει ρευστότητα γύρω από αυτό το θέμα και θεσμική ασάφεια, θα υπάρχουν σκάνδαλα. Θα υπάρχουν ακόμα επιδιώξεις ιδιωτών, για να υπηρετήσουν τα ιδιοτελή τους συμφέροντα. Δεν μπορούμε να ηθικολογούμε, για το πώς σχεδιάζεται η ενεργειακή μας πολιτική.
Πρέπει να πω ότι πριν από λίγα χρόνια ήταν αντιοικονομική η παραγωγή ενέργειας από φυσικό αέριο. Σήμερα όμως γίνεται. Σε μια εποχή απελευθέρωσης των αγορών και σε μια εποχή έντονης διεθνοποίησης, σε μια εποχή όπου αναδεικνύονται ανάγκες σχεδιασμού, που δεν τις είχαμε παλιά, αν και πάντα ο ενεργειακός τομέας ήταν κατ'εξοχήν τομέας που ζητούσε προγραμματισμό και που κάτι είχαμε καταφέρει να κάνουμε σαν χώρα μέσω της Δ.Ε.Η.
Ανάγκες σχεδιασμού που υπερβαίνουν τα συγκεκριμένα επιχειρηματικά σχήματα. Δεν είναι θέμα μόνο της ΔΕΗ αυτές οι αποφάσεις, ούτε μόνο της ΔΕΠΑ ούτε μόνο των πετρελαίων.
Σε έναν προηγούμενο νόμο, που είχε ψηφίσει μάλιστα το ΠΑ.ΣΟ.Κ. το 1995, αν θυμάμαι καλά, προέβλεπε ένα συμβούλιο ενεργειακής πολιτικής. Γιατί δεν θεσμοθετείται αυτό ή άλλο όργανο; Διότι τίθεται το ερώτημα: Είστε υπέρ της μονάδας λιθάνθρακα; Είστε κατά της μονάδας λιθάνθρακα; Ανάγεται σε αυτό που έλεγα πριν για τη σχέση πολιτικής και τεχνικής. Κάποιο όργανο του οποίου η λειτουργία θα έχει την πολιτική νομιμοποίηση, την τεχνική επάρκεια και αν είναι δυνατόν και τη συναίνεση ευρύτερων δυνάμεων, αν είναι δυνατόν όλων, να μελετάει, να αναλύει, να εισηγείται και στη βάση αυτών να παίρνονται οι πολιτικές αποφάσεις.
Εφόσον, λοιπόν, δεν επιλύονται αυτά τα προβλήματα με έναν τρόπο διαφανή και θεσμικό, εμείς εκφράζουμε το φόβο ότι διαρκώς με διάφορες αφορμές, και σκάνδαλα θα έχουμε και, βεβαίως, σκανδαλολογία θα αναπτύσσεται.
Οι σχέσεις μεταξύ δημοσίου και ιδιωτικών συμφερόντων απαιτούν νέα αποτελεσματική θεσμική ρύθμιση και ίσως το θέμα, που συζητάμε μαζί, και με άλλα, που αιωρούνται στην κοινωνία, να είναι μία αφορμή, αν η Κυβέρνηση όντως θέλει να προχωρήσει σε κάποιες πιο ριζικές λύσεις, από αυτές που είχαμε έως τώρα. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του ΠΑ.ΣΟ.Κ. κ.Φοίβος Ιωαννίδης έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κύριε Πρόεδρε, έχω ζητήσει και εγώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Αμέσως μετά τον κ. Ιωαννίδη θα μιλήσετε.
Ορίστε, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Κύριοι συνάδελφοι, νομίζω ότι μετά από όσα ακούσαμε, δεν χρειάζεται να πω πολλά και ελπίζω, κύριε Κωστόπουλε, ότι δεν θα εξαντλήσω το χρόνο μου.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Μου είπατε ότι θα μιλήσετε επτά λεπτά.
ΦΟΙΒΟΣ ΙΩΑΝΝΙΔΗΣ: Δεν είπα επτά λεπτά, αλλά μπορεί να είναι και επτά. Θα το δούμε. 
ΠΡΟΕΔΡΕΥΩΝ (Παναγιώτης Ν. Κρητικός): Εσείς το ελπίζετε, εμείς το ευχόμαστε.
ΦΟΙΒΟΣ ΙΩΑΝΝΙΔΗΣ: Θα ήθελα πρώτα απ'όλα, κύριε Προέδρε, να διατυπώσω μερικές σκέψεις, σε σχέση με αυτά που ελέχθησαν για τη σκανδαλολογία και τα σκάνδαλα.
Από την αρχαιότητα ακόμη δεν υπήρξε εποχή που να μην υπάρχουν πραγματικά σκάνδαλα. Αλλά δεν υπήρξε και εποχή που να μην εμφανίζεται η σκανδαλολογία με τη μορφή της συκοφαντίας, για να πληγεί ο αντίπαλος. Αυτό το τελευταίο, θα έλεγα τις τελευταίες δύο δεκαετίες, έχει σημειωθεί δυστυχώς, και θα έλεγα, όχι μόνο από πλευράς της Αξιωματικής Αντιπολίτευσης της σημερινής, αλλά και από άλλα κόμματα και μικρά. Αν θέλετε, κάποια ευθύνη έχει και το ΠΑ.ΣΟ.Κ. σε αυτό, παρ'όλο που το περισσότερο χρονικό διάστημα είναι Κυβέρνηση και δεν υπήρξε Αντιπολίτευση. Δεν μπορεί να γίνει κανένα μεγάλο έργο στο δημόσιο τομέα χωρίς να διαβληθεί ως ύποπτο συναλλαγής και σκανδάλου. Αυτό πλήττει καίρια και την αξιοπιστία του πολιτικού κόσμου, αλλά πλήττει καίρια και τη χώρα, σε ό,τι αφορά την οικονομική της ανάπτυξη και πρόοδο.
Ακούγεται συνεχώς το επιχείρημα ότι πρέπει να υπάρξουν θεσμικές κατοχυρώσεις και κατασφαλίσεις τέτοιες, που θα αποτρέπουν κάθε τάση σκανδαλολογίας.
Κυρίες και κύριοι συνάδελφοι, όσες θεσμικές κατοχυρώσεις κι' αν υπάρξουν, οι σκανδαλοθήρες θα υπάρχουν, τα μεγάλα αντίθετα συμφέροντα θα υπάρχουν και όποιος δεν είναι ο κερδισμένος από την όποια απόφαση, όποιας κυβέρνησης, θα βρίσκει και κάποιο εκδότη ή κάποιους δημοσιογράφους και κάποιους πολιτικούς, που ανευθύνως θα υιοθετούν τις απόψεις τους, και δεν θα υπάρξει ούτε μια περίπτωση, φοβάμαι, και στο μέλλον, που να μην ακουστούν και να μην επαναληφθούν οι ίδιες επικρίσεις, άλλοτε μεν θεμελιωμένες σε κάποια επιχειρήματα, άλλοτε δε υπό τον τύπο πονηρών ερωτημάτων.
Αλλά η δημοκρατία, που έχει αποδειχθεί ιστορικά ότι είναι, 
 

 



Σελίδα 10098 
αν όχι το τέλειο -και δεν είναι το τέλειο- αλλά το καλύτερο πολίτευμα, ή, εν πάση περιπτώσει, κατά την έκφραση του Τσώρτσιλ "το χειρότερο πολίτευμα, αν εξαιρέσει κανείς όλα τα άλλα" -και ιστορικά αυτό έχει βεβαιωθεί πια- "στηρίζεται και σε μια αρχή, την αρχή της εμπιστοσύνης". Ο Ζαν Ζορές έλεγε ότι "η δημοκρατία είναι μια πράξη τόλμης και μια διαδικασία εμπιστοσύνης".
Από τη στιγμή που υπάρχει η μόνιμη δυσπιστία σε κάθε απόφαση οποιασδήποτε πολιτικής ηγεσίας, οποιουδήποτε Υπουργείου, από τη στιγμή που η ομόφωνη απόφαση, όπως έχουμε εδώ, τεσσάρων κυβερνήσεων και οι ομόφωνες αποφάσεις τεσσάρων διαφορετικών διοικήσεων της ΔΕΗ έρχονται να υποστηρίξουν αυτό το έργο, και παρ' όλα αυτά υπάρχει η καχυποψία και η δημόσια επίκληση σκανδάλων, δεν νομίζω ότι μπορεί να λειτουργήσει σωστά το πολίτευμά μας, γιατί έχει χαθεί η εμπιστοσύνη.
Υπάρχει και ένα άλλο πρόβλημα, που τις μέρες αυτές -και είναι συναρτημένο και αυτό με τη σωστή λειτουργία του πολιτεύματος- έχει πάρει και μια αιχμή, αν θέλετε -και ενώ δεν είναι ευθύνη του πολιτικού κόσμου, εν τέλει εμείς εισπράττουμε, οι πολιτικοί, στο σύνολο το σχετικό κόστος και τη μείωση της αξιοπιστίας μας- και είναι ποιος θα μας φυλάξει από τους φύλακες! Πάντοτε, για όσες αποφάσεις παίρνονται, είτε με τις εισηγήσεις αρμοδίων υπηρεσιακών παραγόντων -γιατί οι πολιτικοί δεν είναι τεχνοκράτες, δεν πρέπει να είναι και δεν μπορεί να ασχολούνται με τις λεπτομέρειες των όποιων συμβάσεων-...
ΝΙΚΟΛΑΟΣ ΠΑΠΑΦΙΛΙΠΠΟΥ: Γιατί δεν μπορεί να είναι;
ΦΟΙΒΟΣ ΙΩΑΝΝΙΔΗΣ: Δεν μπορεί ο Υπουργός, κύριε συνάδελφε, να ασχοληθεί με τόμους συμβάσεων. Είναι δυνατόν; 'Εχει την πολιτική ευθύνη. Αλλά μπορεί ο ίδιος ο Υπουργός να ασχοληθεί με αυτό; 'Οταν λοιπόν αυτό είναι βέβαιο και δεν γίνεται πουθενά στον κόσμο ο Υπουργός να ασχολείται με τις λεπτομέρειες μιας συμβάσεως, η οποία μπορεί να έχει και χίλιες παγίδες...
ΝΙΚΟΛΑΟΣ ΠΑΠΑΦΙΛΙΠΠΟΥ: Πρέπει να αντιλαμβάνεται, όχι να ασχολείται.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Παπαφιλίππου, αφήστε το διάλογο, σας παρακαλώ.
ΦΟΙΒΟΣ ΙΩΑΝΝΙΔΗΣ: 'Οταν δυσπιστούμε και στους αρμόδιους φορείς, όπως τώρα δυσπιστούμε, χωρίς να μπορούμε να αποδείξουμε ο,τιδήποτε για τον τρόπο που χειρίστηκαν το θέμα διαχρονικά τέσσερις διοικήσεις της ΔΕΗ με ομόφωνες αποφάσεις όλων των αρμοδίων επιτροπών, αλλά και του διοικητικού συμβουλίου, τότε πού θα φθάσουμε; Και είμαστε εμείς σε θέση εδώ στη Βουλή, χωρίς να είμαστε και ειδικοί, χωρίς να μπορούμε να αναγνώσουμε όλους αυτούς τους τόμους των συμβάσεων, να αποφαινόμεθα ότι υποκρύπτονται σκάνδαλα και δεν ξέρω τι άλλα, που ακούστηκαν και σήμερα εδώ; Αλλά ευτυχώς παρακολούθησα ότι στο διά ταύτα, κανένα κόμμα από την Αντιπολίτευση δεν διετύπωσε τίποτε άλλο, εκτός από κάποιες απορίες, ότι κάποια πράγματα έμειναν αναπάντητα.
Διαπιστώνεται από το πόρισμα και τις προτάσεις σας, αλλά και από τη σημερινή συζήτηση, ότι βρίσκεσθε σε κάποια αμηχανία, διότι προσπαθείτε να θεμελιώσετε την άποψή σας ότι έπρεπε να συσταθεί και να λειτουργήσει η επιτροπή του άρθρου 41Α και ότι έπρεπε να γίνει και η σημερινή συζήτηση και εγώ δεν σας κακίζω γι' αυτό. Στο κάτω-κάτω και αυτή η συζήτηση μπορεί να βοηθήσει στην ενημέρωση του ελληνικού λαού. Αλλά περαιτέρω βλέπω ότι με σύνεση δεν προχωρείτε σ' ένα διά ταύτα, που να βεβαιώνει ότι είστε πεπεισμένοι ότι αυτή η απόφαση, στην οποία οδηγήθηκε η Κυβέρνηση, η Βουλή καθοδήγησε και υπέβαλε και υπέδειξε διά νόμου στη ΔΕΗ να προχωρήσει σ' αυτήν τη συμφωνία. Δεν καταλήγετε να θεωρείτε ότι όλη αυτή η υπόθεση είναι μια υπόθεση που πρέπει να ανατραπεί, όχι μόνο γιατί δεν θέλετε να δυσαρεστήσετε τη Φλώρινα, για την οποία όλοι μιλήσατε τόσο θερμά, αλλά και διότι πραγματικά δεν διαθέτετε άλλα επιχειρήματα.
Κύριοι συνάδελφοι, το ότι υπάρχουν τεράστια συμφέροντα πίσω από κάθε μεγάλο έργο, δεν υπάρχει αμφιβολία. Το έχω πει και άλλοτε στη Βουλή, ότι είναι σοφή η γερμανική παροιμία που λέει: "'Οταν στο βάλτο μαλώνουν τα βουβάλια, τη νύφη την πληρώνουν τα βατράχια". 
Εγώ δεν έχω κανέναν ιδιαίτερο λόγο να υπεραμυνθώ κανενός μεγάλου μπίζνεσμαν, αλλά οι μπίζνεσμαν είναι μπίζνεσμαν, τη δουλειά τους κάνουν και προσπαθούν να επωφεληθούν από κάθε τι. Το θέμα είναι, πόσο εμείς, η εκάστοτε κυβέρνηση, η εκάστοτε διοίκηση της ΔΕΗ, κάνει ό,τι μπορεί για να περιφρουρήσει τα συμφέροντα του δημοσίου και εάν εν τέλει ένα έργο τόσο μεγάλης σημασίας πρέπει να προχωρήσει και πρέπει να προχωρήσει με ρυθμούς γρήγορους.
Εγώ δεν θα πω ότι η Νέα Δημοκρατία είχε δόλο ή θέλησε να χαριστεί, όταν αποφάσιζε αρχικά τα όσα αποφάσισε σε σχέση με το φυσικό αέριο, σε σχέση με το προσάρτημα και όλη τη διαδικασία που προηγήθηκε αυτής της ιστορίας της Φλώρινας. Μπορεί να έπεσε έξω, να έκανε λάθος, μπορεί να ήλπιζε σε άλλα. Οι πολιτικοί είναι υποχρεωμένοι να παίρνουν αποφάσεις που έχουν πάντοτε ρίσκο. Δεν σημαίνει κατ' ανάγκη ότι έχουν δόλο όταν παίρνουν μια απόφαση, η οποία εκ των υστέρων μπορεί να αποδειχθεί λανθασμένη ή να μπλοκαριστεί κατά έναν τρόπο, όπως συνέβη, ας πούμε, με την περίπτωση των αποφάσεων της Νέας Δημοκρατίας, οι οποίες εν τέλει δέσμευσαν τη χώρα με μια διακρατική συμφωνία, η οποία, κύριε Παπαφιλίππου, δεν ήταν δυνατό να τροποποιηθεί.
Σας διέκοψα εκείνην την ώρα, αλλά οι διακρατικές συμφωνίες ούτε με το νόμο που έκανε ο κ. Μάνος μπορούν να τροποποιηθούν, παρά μόνο με τη συναίνεση του αντισυμβαλλόμενου. Και βεβαίως, ο αντισυμβαλλόμενος δεν μπορεί να παραιτηθεί εκείνων των δικαιωμάτων που θεωρεί καθοριστικά για την προστασία των συμφερόντων του.
Επομένως εδώ, όταν η Κυβέρνηση, με Υπουργό Βιομηχανίας το σημερινό Πρωθυπουργό κ. Κωνσταντίνο Σημίτη, προσπάθησε να μεταβάλει τη διαμορφωμένη κατάσταση ...
ΝΙΚΟΛΑΟΣ ΠΑΠΑΦΙΛΙΠΠΟΥ: Η οποία ήταν σωστή. Το λάθος ήταν του κ. Σημίτη.
ΦΟΙΒΟΣ ΙΩΑΝΝΙΔΗΣ: Το λάθος είναι ανθρώπινο, αλλά η εμμονή στο λάθος είναι το μεγάλο λάθος και εσείς εμμένετε στα λάθη σας. 
Εν πάση περιπτώσει, η εκτίμηση που κάναμε ήταν ότι δεν ήταν συμφέρουσα. Δεν θέλω να εξαντλήσω το χρόνο μου για να επικαλεστώ ένα σωρό στοιχεία που επιβεβαιώνουν ότι εμείς έχουμε δίκιο στην εκτίμησή μας και όχι εσείς, αλλά παραμείνετε, αν θέλετε, με τη δική σας εκτίμηση και εμείς με τη δική μας. Δεν μπορώ όμως, να καταλάβω γιατί πρέπει σώνει και καλά να μιλάτε για σκάνδαλα σε μια υπόθεση τόσο καθαρή.
Η Υπουργός μίλησε με πολύ συγκεκριμένα στοιχεία για την όλη διαδρομή, για το όλο ιστορικό της υποθέσεως. Κύριοι συνάδελφοι, δεν μπορέσατε να ανατρέψετε κανένα επιχείρημα των συναδέλφων που μίλησαν. Εγώ τουλάχιστον δεν άκουσα κανένα επιχείρημα από εσάς, όσο χαριτωμένα και αν θέλησε να τα πει η κ. Μπακογιάννη. Απολαύσαμε άλλωστε, απόψε και το διάλογο μεταξύ δυο χαριτωμένων κυριών που κοσμούν τη Βουλή, αλλά επιχείρημα από την κ. Μπακογιάννη, δεν άκουσα κανένα, παρά μόνο την άποψη ότι το BOO θα ήταν οπωσδήποτε καλύτερο και ότι η αυτοχρηματοδότηση είναι μια λύση για όλα τα προβλήματα του τόπου. Αλλά για μένα δεν ήταν πειστική η κ. Μπακογιάννη.
Κύριοι συνάδελφοι, έγινε επίκριση των όσων είπε ο κ. Λεκατσάς προσφάτως. Ο κ. Λεκατσάς είναι διευθυντικό στέλεχος της ΔΕΗ. Ο κ. Λεκατσάς όχι μόνο κατά τρόπο πειθαρχικά απαράδεκτο, ενώ είναι εν ενεργεία στέλεχος, δημιοσιογραφεί και δίνει ανακοινώσεις, αλλά θα μπορούσε να είναι η συμπεριφορά του και ποινικά κολάσιμη, διότι ένα στέλεχος μιας επιχείρησης, δεν επιτρέπεται να στρέφεται δημοσίως κατά της επιχείρησης. Οφείλει να κάνει τις όποιες ενέργειες που πιστεύει ότι πρέπει να κάνει, εσωτερικά.
Ο κ. Λεκατσάς όλο το προηγούμενο διάστημα καμία διαφωνία δεν διατύπωσε κατά των αποφάσεων της διοικήσεως και ήρθε οψίμως και εν όψει της συζητήσεως να βγει με ανακοινώσεις δημόσιες.
Θέλω στο σημείο αυτό να πω μερικά πράγματα για τη ΔΕΗ.
 

 



Σελίδα 10099 
Κύριοι συνάδελφοι, η ΔΕΗ προσέφερε πολλά στον τόπο. Η ΔΕΗ είναι δημιούργημα των κυβερνήσεων Πλαστήρα-Βενιζέλου και προπαντός του αειμνήστου Ιωάννη Ζίγδη. Η ΔΕΗ υπήρξε μία επιχείρηση, η οποία έχει κάνει τεράστιο έργο και αυτό δεν πρέπει να το ξεχνούμε. Αλλά η ΔΕΗ είχε και ένα μεγάλο πλεονέκτημα έναντι άλλων δημοσίων επιχειρήσεων. Είχε στελεχιακό δυναμικό υψηλού επιπέδου, αλλά και με μία άλλη αρετή, που φαίνεται ότι χάνεται στις μέρες μας. Με την αρετή να αισθάνονται την επιχείρηση δική τους και να λειτουργούν προς προστασία των συμφερόντων της.
Εγώ δεν θα αμφισβητήσω ότι τα τελευταία χρόνια -και δεν μιλώ για πέντε χρόνια, αλλά παραπάνω από δεκαετία, ίσως και εικοσαετία- μπορεί να υπάρχουν και φαινόμενα ανησυχητικά. Αλλά το φαινόμενο εν ενεργεία στέλεχος, υψηλού βαθμού στέλεχος, δημόσια, χωρίς να αναφερθεί στην ιεραρχία της διοίκησης της επιχείρησης, χωρίς να αναφερθεί εσωτερικά, χωρίς να διατυπώσει τις αντιρρήσεις του εγγράφως εγκαίρως, βγαίνει και κάνει όλη αυτήν την ιστορία, είναι τουλάχιστον απαράδεκτο.
Υπήρξε και κάποιος άλλος που, επίσης, τον επεκαλέσθη ο κ. Αποστόλου στη ομιλία του, ο κ. Μαϊόπουλος.
Να σας διαβάσω τι έλεγε ο κ. Μαϊόπουλος; Αλλά, αν καταφεύγω σε στοιχεία, θα σας πάρω πολύ ώρα. Θα σας διαβάσω ένα μόνο κομμάτι.
Σε περισσότερες από τέσσερις συνεδριάσεις του διοικητικού συμβουλίου ο κ. Μαϊόπουλος επανέλαβε με έμφαση εκτός από τις άλλες μονάδες Λαύριο κλπ. τα εξής: "Καθώς επίσης, και την άμεση προώθηση των διαδικασιών για τη διακήρυξη μιας λιγνιτικής μονάδας στη Φλώρινα 300 MW".
Αυτή την άποψη είχε ο κ. Μαϊόπουλος από το 1994 σε όλες τις συνεδριάσεις του διοικητικού συμβουλίου. Και εκ των υστέρων ήρθε και ο κ. Μαϊόπουλος ...
ΛΕΩΝΙΔΑΣ ΚΟΥΡΗΣ: 'Ολοι τα λέγαμε αυτά. Αλλά, πας μεθ' ημών βάρβαρος στην πυρά;
ΝΙΚΟΛΑΟΣ ΠΑΠΑΦΙΛΙΠΠΟΥ: ... (δεν ακούστηκε)
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι, δεν αντιλαμβάνομαι αυτήν την τάση προς διακοπή, τη στιγμή που είσαστε εγγεγραμμένοι να μιλήσετε.
ΦΟΙΒΟΣ ΙΩΑΝΝΙΔΗΣ: Επειδή ο κ. Μαϊόπουλος ήταν εκτεθειμένος για μία άλλη υπόθεση ήρθε εκ των υστέρων παραιτούμενος να πει όλα αυτά.
Κυρίες και κύριοι συνάδελφοι, δυστυχώς βλέπω ότι δεν ήμουνα τόσο σύντομος όσο θα ήθελα για να ικανοποιήσω και τον Πρόεδρο και τον κ. Κωστόπουλο.
Αλλά πραγματικά θα ήθελα να τελειώσω με τη συναίσθηση ευθύνης που οφείλουμε να επιδεικνύουμε όλοι και να είμαστε πάρα πολύ προσεκτικοί, όταν μιλάμε για σκάνδαλα. Γιατί τελικά τι καταφέρνουμε; Τα πραγματικά σκάνδαλα δεν αποκαλύπτονται, τα πραγματικά σκάνδαλα καλύπτονται και ο πολιτικός κόσμος και τα στελέχη του δημοσίου διασύρονται συνεχώς.
'Ολο αυτό το διάστημα, αν διαβάσετε τον Τύπο, θα δείτε "σκάνδαλο Φλώρινας", "σκάνδαλο Φλώρινας" κλπ. και έτσι εκτός των άλλων κινήθηκε η δικαιοσύνη και έχουμε δύο παράλληλες ενέργειες, μία με παραγγελία του εισαγγελέα του Αρείου Πάγου μετά από μηνυτήρια αναφορά και μία αυτεπάγγελτη από τον κ. Κολιοκώστα και διενεργείται προκαταρκτική εξέταση. Τουλάχιστον αυτό, το ότι είναι η υπόθεση στα χέρια της δικαιοσύνης έπρεπε να σας καταστήσει προσεκτικότερους και προπαντός τον Πρόεδρό σας, όταν διατυπώνει τις απόψεις που διετύπωσε και στις οποίες ανεφέρθη η Υπουργός.
Θα ήθελα όμως να προσθέσω και κάτι άλλο. Κύριοι συνάδελφοι, έχετε την εντύπωση ότι τέτοιου μεγέθους υποθέσεις μπορούν να τις κρίνει δίκαια οσοδήποτε αδέκαστοι και αν είναι κάποιοι πρωτοδίκες ή εφέτες;
Ξέρετε ότι στη Γερμανία -και ίσως θα πρέπει κάποτε να το δούμε και αυτό στη χώρα μας- υπάρχει ειδική εισαγγελία για το μεγάλο οικονομικό έγκλημα και ειδικοί δικαστές;
Ποιος δικαστής μπορεί να κρίνει τέτοιες υποθέσεις, που προϋποθέτουν εξειδικευμένες τεχνικές γνώσεις; Κι έτσι, εμπλέκοντας και τη δικαιοσύνη, που δεν είναι πολλές φορές σε θέση να σταθμίσει -και δεν ήταν δυνατόν να είναι σε θέση να σταθμίσει- τέτοιου είδους υποθέσεις και τη δικαιοσύνη ταλαιπωρούμε και τον πολιτικό κόσμο διασύρουμε.
Θέλω να ελπίζω ότι στο μέλλον θα είμαστε όλοι, κύριοι συνάδελφοι, προσεκτικότεροι, όταν μιλούμε για σκάνδαλο και μάλιστα όταν αναφερόμαστε σε μεγάλα έργα. Θα ήθελα να σας υπενθυμίσω ότι τα μεγάλα έργα, που έγιναν επί Ελευθερίου Βενιζέλου, έγιναν γιατί ο Ελευθέριος Βενιζέλος είχε το θάρρος να προχωρεί και σε απ' ευθείας αναθέσεις, γνωρίζοντας ότι θα συκοφαντηθεί. Αλλά, αν δεν προχωρούσε, δεν θα ήταν η Ελλάδα αυτό που είναι σήμερα.
Πρέπει επίσης να σας πω και κάτι άλλο, κύριοι συνάδελφοι. Αυτό ισχύει για όλους, αλλά πολύ περισσότερο για τους πολιτικούς. Το ποιος είναι καθαρός πολιτικός ή όχι, φαίνεται από την ίδια του τη ζωή. Δεν χρειάζεται κανένα άλλο πιστοποιητικό. Και ο πολιτικός οφείλει να έχει την τόλμη να παίρνει τις αποφάσεις, που πρέπει να παίρνει, έστω και αν πρόκειται να διαβληθεί, αρκεί με την ίδια του τη ζωή να επιβεβαιώνει την καθαρότητα και την εντιμότητά του. Διότι καμία άλλη διαδικασία δεν μπορεί να προστατεύσει ούτε τη χώρα ούτε το πολίτευμα ούτε τους πολιτικούς, παρά μόνο η ίδια η ζωή και η συμπεριφορά τους.
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Σας ευχαριστούμε για τη συντομία σας, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Ευχαριστώ για το χαριτωμένο σας σχόλιο, κύριε Πρόεδρε! Πάντως εγώ, δεν υπερέβην το χρόνο!
ΠΡΟΕΔΡΕΥΩΝ (Παναγιώτης Ν. Κρητικός): Τη δήλωσή σας υπερέβητε κατά πολύ, κύριε Ιωαννίδη!
Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, απ' όλην τη συζήτηση βγαίνει ένα συμπέρασμα, που θυμίζει εκείνη την παροιμία, δεν ξέρω αν είναι γερμανική, γιατί επικαλέστηκε μια γερμανική παροιμία ο κ. Ιωαννίδης, νομίζω ότι είναι ελληνική, που λέει "μαλώνουν τα άλογα, την πληρώνουν οι ψύλλοι". Και οι ψύλλοι στην περίπτωση που συζητούμε, είναι ο λαός που θα κληθεί να πληρώσει τις συνέπειες λαθεμένων επιλογών ή σκόπιμα λαθεμένων επιλογών ή αναγκαστικά λαθεμένων επιλογών.
Προέκυψαν και μερικά ερωτήματα, θα τα επαναφέρω με μία έννοια. Υπάρχει το ερώτημα αν είμαστε υπέρ του έργου, που τέθηκε προς όλες τις κατευθύνσεις. Εμείς έχουμε ξεκαθαρίσει τη θέση μας από την πρώτη στιγμή. Ναι, μόνο που δεν μπορεί κανείς να χρησιμοποιήσει το μαχαίρι, για να μας το βάλει στο λαιμό και από 'κει και πέρα ό,τι ήθελε προκύψει.
Ναι στο έργο, αλλά όταν κάνεις ένα σπίτι και έρχεται ο εργολάβος, του λες πόσο κάνει, φτιάχνει το συμφωνητικό, τελειώνει το σπίτι, τον πληρώνεις, φεύγει, παίρνεις το κλειδί εσύ. Δεν μπορεί να έρχεται κάθε λίγο και λιγάκι και να σου λέει, δώσε ακόμα είκοσι, δώσε ακόμη τριάντα. Δεν γίνεται έτσι. 'Οταν κάνουμε το σπίτι μας, βέβαια, όχι όταν κάνουμε το σπίτι του άλλου. Γιατί έτσι φαντάζει η υπόθεση, σαν να είναι το σπίτι του άλλου, αυτό που κατασκευάζεται στη Φλώρινα και δεν ενδιαφέρει την Κυβέρνηση.
ΡΟΔΟΥΛΑ ΖΗΣΗ: Εξαρτάται από το χρόνο που κάνεις το σπίτι.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Πολιτικά λοιπόν, έχουμε τοποθετηθεί υπέρ του έργου, αλλά με προϋποθέσεις, που σημαίνει ότι πρέπει να γίνει, όπως κάνουμε το σπίτι μας.
Ερώτημα δεύτερο. Το έργο πρέπει να γίνει, αλλά δεν μπορεί να είναι ανταγωνιστικό στη Δ.Ε.Η. Εξηγούμαστε, με βάση τη δική μας πολιτική αντίληψη και θέση, ότι η Δ.Ε.Η., κυρίως η Δ.Ε.Η., δεν είναι οποιοδήποτε μαγαζί, δεν είναι οποιαδήποτε στρατηγική επιχείρηση. Η Δ.Ε.Η. είναι η καρδιά και ο πνεύμονας για τη βιομηχανία, για την αγροτική οικονομία, για τη λειτουργία της κοινωνίας.
Αν θέλουμε μέσα σ' αυτήν την περιοχή που βρισκόμαστε, σ' αυτήν τη χώρα, με αυτές τις αναταράξεις, να έχουμε κάποια όπλα στα χέρια μας, ένα απ' αυτά πρέπει να είναι η Δ.Ε.Η., 
 

 



Σελίδα 10100 
ώστε να μπορέσει να ασκήσει κάποια πολιτική στο μέλλον, αντιμετωπίζοντας κάποιους κινδύνους.
Εδώ δεν αντιμετωπίζονται κίνδυνοι, γιατί μπαίνει στα πλευρά της ΔΕΗ μια επιχείρηση με αυτά τα χαρακτηριστικά, που πολλοί ομιλητές περιέγραψαν.
Τρίτο ερώτημα. Απευθείας ανάθεση; Και εδώ έχουμε πολιτική θέση. Είμαστε συχνά υπέρ της απευθείας ανάθεσης ορισμένων έργων για να προστατεύσουμε, αν θέλετε και την εθνική οικονομία. Αλλά και εδώ όχι τυφλά. Και εδώ με ορισμένες προϋποθέσεις και με ορισμένες προδιαγραφές.
Ερώτημα τέταρτο. Ποιο το κόστος; Είπα κάτι για το σπίτι.'Αλλοι ομιλητές είπαν "εγώ δεν θα ανακατευτώ με τα ποσά", άλλοι είπαν ότι είναι εντάξει. Εμείς θα ανακατευθούμε, γιατί εδώ γίνεται χορός δισεκατομμυρίων. Ποιά είναι η δουλειά μας δηλαδή; Δεν πρέπει να πούμε στον κόσμο ότι άλλο το 125, άλλο το 179, άλλο το 214; Πώς θα γίνει δηλαδη; Τι ήρθαμε εδώ να κάνουμε; Δεν ήρθαμε να ελέγξουμε εκείνον που το διαχειρίζεται το δημόσιο χρήμα; Βεβαίως. Πως θα γίνει να αποδεχτώ τώρα αυτό που λέγεται "Αφησε αυτό το ζήτημα να πάμε στα χοντρά;" Ποια είναι τα χοντρά;
Μπορεί, λοιπόν, να μιλάμε τώρα για τέτοια ποσά και να μην δίνουμε τη σημασία που πρέπει; Αν μας πείσει η Κυβέρνηση ότι πράγματι ήταν λάθος το 125 το αρχικό και τώρα χρειάζονται 214, πιστεύω ότι μυαλωμένοι άνθρωποι είμαστε, θα το καταλάβουμε. Δεν έχουμε πειστεί από όλην τη συζήτηση που έγινε. Ειλικρινά σας λέμε ότι δεν έχουμε πειστεί. Δεν κατηγορήσαμε κανέναν ότι πήρε τα είκοσι δισεκατομμύρια (20.000.000.000) δραχμές μίζα, αλλά δεν έχουμε πεισθεί ότι ήταν σωστή η επιλογή της ανατίμησης.
Αφήστε που ακούστηκε ότι μπορεί να γίνει μεγαλύτερο το τίμημα και έχουμε και προηγούμενα σε αυτόν τον τόπο για υπερτιμολογήσεις 1000% .Να μην σας αναφέρω το Μετρό που κοντεύει να ξεπεράσει το 300% η υπερτιμολόγηση του έργου.
Ερώτημα πέμπτο. Η σύμβαση να έρθει στη Βουλή ή οχι; Η κυρία Υπουργός μας είπε ότι μετά από το πόρισμα του ανεξάρτητου εκτιμητή, τι λόγος υπάρχει να φέρουμε το ζήτημα στη Βουλή;
Δεν είναι επιχείρημα που στέκεται στα πόδια του αυτό. Χίλιοι ανεξάρτητοι εκτιμητές να υπάρχουν, αυτό είναι ένα όργανο εντελώς συγκεκριμένο. Μπορείς να συζητήσεις πάνω στη σύμβαση, να την έχουμε στο χέρι, να διατυπώσει τη γνώμη του ο καθένας, να πάρει την ευθύνη αυτό το όργανο απέναντι στο λαό που το εξέλεξε.
Μας λέτε τώρα για ανεξάρτητους εκτιμητές και εμείς βάζουμε σε εισαγωγικά και το "ανεξάρτητος" και το "εκτιμητής". Δεν ξέρουμε ποιοι είναι, δεν τους γνωρίζουμε τους ανθρώπους στο κάτω-κάτω, αλλά μην μας το φέρνετε σαν επιχείρημα. Δεν είναι επιχείρημα ισχυρό.
Ξέρετε όμως, γιατί έρχεται αυτό το επιχείρημα την τελευταία στιγμή; 'Ερχεται γιατί μέσα στα δυό κόμματα τα οποία έχουν την ευθύνη γι' αυτήν την ιστορία, υπάρχουν έντονες αναταράξεις, οι οποίες θα εκδηλωθούν κατά την ψηφοφορία και ενδεχομένως το αποτέλεσμα της ψηφοφορίας να μην είναι αυτό που προσδοκά η Κυβέρνηση. Να γιατί δεν έρχεται η σύμβαση και ας αφήσουμε τα άλλα επιχειρήματα που δεν στέκονται στα πόδια τους.
Τέλος, ερώτημα έκτο. Θα είναι η Φλώρινα στο 15%; Σε κάποια στιγμή ο κ. Μητσοτάκης έλεγε ότι πρέπει να μπει στο 15%. Τώρα μας δυσκολεύετε. Δεν είμαστε έτοιμοι να απαντήσουμε σ' αυτό, γιατί έχουμε τη ΔΕΗ, μια επιχείρηση με ιστορία και με ένα έργο και έχουμε δεθεί. Δεν είμαστε έτοιμοι, σας το λέμε ειλικρινά.
Αν όσα καταγγέλλονται είναι σωστά ότι δεν θα είναι ανταγωνιστική η επιχείρηση και μείνει έξω από το 15%, θα έχουμε άλλες περιπέτειες. Αν δεν είναι ανταγωνιστική και μπει στο 15%, κάποιοι άλλοι θα έχουν περιπέτειες. Αυτοί οι άλλοι θα είναι η ΔΕΗ.
Από την άποψη αυτή θέλει ένα ξεκαθάρισμα το ζήτημα αυτό. Δεν καταλάβαμε αν η κυρία Υπουργός το ξεκαθάρισε σήμερα. 
Για το Κομμουνιστικό Κόμμα Ελλάδας -και τελειώνω, κύριε Πρόεδρε- το ζήτημα αυτό δεν κλείνει.
'Οχι με την έννοια των διαφόρων οκταστήλων που παρουσιάζουν το θέμα κατά καιρούς για τους δικούς τους λόγους και όχι γι'αυτούς πάντως που η κυρία Υπουργός σήμερα είπε. 'Εριξε αιχμές σοβαρές για διαπλοκή ορισμένων. 'Οχι, ό,τι θέλει ας γράφει ο καθένας. Εμείς έχουμε μια πολιτική θέση και η πολιτική θέση λέει, ότι το θέμα δεν έκλεισε για το Κομμουνιστικό Κόμμα Ελλάδας, γιατί έμειναν αναπάντητα πάρα πολλά ερωτήματα και θα συνεχίσουμε να το ψάχνουμε. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαθανασίου έχει το λόγο.
ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Δεν θα αναλώσω το χρόνο μου, αν και νομιμοποιούμαι να είχα πολύ περισσότερο, χωρίς φυσικά ευθύνη του Προεδρείου. Δεν θα αναλώσω το χρόνο μου σε οικονομικά μεγέθη, γιατί κατ'αρχάς δεν είμαι ειδικός, αλλά γιατί κύρια είναι το τελευταίο που ενδιαφέρει τους κατοίκους του νομού μου. Είμαι, όμως, υποχρεωμένος να σας μεταφέρω την άθλια οικονομική κατάσταση που επικρατεί αυτήν τη στιγμή στο νομό μας.
Ο Νομός Φλώρινας, κυρίες και κύριοι συνάδελφοι, είναι ένα από τα πιο παραμελημένα κομμάτια της ελληνικής επικράτειας. Η ανυπαρξία ουσιαστικής αναπτυξιακής πολιτικής έχει συσσωρεύσει τεράστια οικονομικά και κοινωνικά προβλήματα, τα οποία διογκώνονται μέρα με τη μέρα, όσο δεν λαμβάνονται άμεσα και ουσιαστικά μέτρα αντιμετώπισης της σημερινής τραγικής κατάστασης.
Εάν λάβει δε κανείς υπόψη του και τη σημερινή αντιλαϊκή -εκ των πραγμάτων ίσως- οικονομική πολιτική της Κυβέρνησης, γίνεται εύκολα κατανοητό, ότι οι συμπατριώτες μου ζούν πολύ κάτω από το μέσο όρο ποιότητας ζωής, ενός μέσου 'Ελληνα. Είναι απαραίτητο, λοιπόν, να δοθεί αναπτυξιακή πνοή.
Στο πλαίσιο αυτό, συνυπολογίζοντας και λόγους εθνικής σημασίας, εξαιτίας της γεωγραφικής θέσης του νομού μας, κρίθηκε και κινήθηκε η απόφαση τριών Πρωθυπουργών, από το 1990 και ύστερα, για την κατασκευή αυτής της λιγνιτικής μονάδας της Φλώρινας.
Δεν ισχυριζόμαστε βέβαια, ότι θα λύσει άμεσα όλα τα προβλήματα, ούτε ότι θα αλλάξει δια μαγείας η εικόνα του νομού προς το καλύτερο. Θα αποτελέσει, όμως, έναν ισχυρό παράγοντα οικονομικής ανάπτυξης και θα δείξει έμπρακτα, ότι η πολιτεία δεν ξεχνά και εκπληρώνει το χρέος της απέναντι σ'αυτούς τους κατοίκους των ακριτικών περιοχών.
Πρέπει να σας πω και το άλλο που επίσης είναι πολύ ουσιαστικό. Σύσσωμοι οι φορείς του νομού, σύσσωμοι οι θεσμικοί παράγοντες ζητούν αυτό το έργο. Η κατασκευή, λοιπόν, αυτού του εργοστασίου είναι αίτημα παλλαϊκό του Νομού Φλώρινας.
Οι ευθύνες, κυρία Υπουργέ, πέφτουν τώρα στις πλάτες της Κυβέρνησης. Επιτέλους, πρέπει να δείξετε και εσείς τόλμη και αποφασιστικότητα. 'Ενας τόπος που μαστίζεται από 45% ανεργία, δεν προσφέρεται για παιχνίδια, κυρίες και κύριοι συνάδελφοι, που έχουν να κάνουν με το μέλλον του. Δεν πρόκειται να ανεχθούμε άλλο τον πόλεμο των συμφερόντων, όποιων και αν θέλουν να υπηρετήσουν σε βάρος της Φλώρινας. Δεν ανεχόμαστε και δεν νομιμοποιούμαστε -κανείς μας- να πληγώνουμε το φιλότιμο αυτών των κατοίκων, ταυτίζοντάς τους με ένα σκάνδαλο, το σκάνδαλο δήθεν της Φλώρινας.
Η Φλώρινα ελπίζει, ότι στο τέλος θα πρυτανεύσει το δίκαιο. Και μη φανταστείτε, κυρίες και κύριοι συνάδελφοι, ότι επαιτούμε. Απαιτούμε. Και απαιτούμε, τι; Τα λάθη του παρελθόντος που οδήγησαν γενιές ολόκληρες στη μετανάστευση και σήμερα οδηγούν στην οικονομική εξαθλίωση, να διορθωθούν. Αυτό το εργοστάσιο της Δ.Ε.Η. αποτελεί το σημαντικότερο έργο που πρόκειται να γίνει στο Νομό Φλώρινας.
Πήρα προ ημερών μία πρόσκληση για γιορτή ναυτικής εβδομάδας στη Φλώρινα. Η Φλώρινα προσφέρεται για σκάψιμο, γιατί έχει πολύ λιγνίτη. Δεν μπορούμε να κάνουμε θαλάσσιο 
 

 



Σελίδα 10101 
σκι στη Σαχάρα. Ας αφήσουμε, λοιπόν, τις ναυτικές εβδομάδες για τα νησιά μας και για το Αιγαίο.
Και κάτι άλλο. Μου κάνει εντύπωση προ μηνών σύσσωμη η αντιπολίτευση δεν ήθελε να έλθει το θέμα στη Βουλή. Σήμερα η Κυβέρνηση κατακρίνει την Αντιπολίτευση γιατί έφερε το θέμα στη Βουλή.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Ζήση έχει το λόγο.
ΡΟΔΟΥΛΑ ΖΗΣΗ: Κυρία και κύριοι συνάδελφοι, δεν είναι εύκολο μέσα σε λίγο χρόνο όπως είναι αυτός, μιας ομιλίας πεντάλεπτης, να αναφερθώ στο ιστορικό του λιγνιτικού ατμοηλεκτρικού σταθμού στο Νομό Φλώρινας, που λίγο-πολύ αυτό το ιστορικό είναι γνωστό και εξ άλλου απόψε η κυρία Υπουργός και οι εισηγητές της πλειοψηφίας πάρα πολύ αναλυτικά και τεκμηριωμένα κατέθεσαν εδώ στη Βουλή.
Εντυπωσιάζει, όμως, το γεγονός ότι η αντιπολίτευση στο σύνολό της, παρ'ότι γνωρίζει αυτό το ιστορικό με όλα τα στοιχεία του και παρ'ότι σύσσωμη υποστήριξε την αναγκαιότητα του έργου, εν τούτοις επικέντρωσε την αντιπαράθεσή της σε μία στείρα σκανδαλολογία για το τίμημα και για το κόστος της κιλοβατώρας, χωρίς να αποδεικνύει τίποτα με στοιχεία που να δικαιολογούν την αμφισβήτησή της στα συγκεκριμένα σημεία. Εξάλλου και τα ερωτήματα που τέθηκαν στην επιτροπή πήραν συγκεκριμένες και τεκμηριωμένες απαντήσεις, που διέψευσαν ως αυθαίρετα αντιδεοντολογικά και αντιεπιστημονικά τα όποια στοιχεία συνιστούσαν την αντίδρασή τους.
Η κα Μπακογιάννη μίλησε σήμερα εδώ για περίσσευμα αλαζονείας. Νομίζω ότι κάνετε λάθος διαπίστωσης ή διατύπωσης. Διότι εδώ υπήρχε αν θέλετε ένα περίσσευμα βεβαιότητας, ένα περίσσευμα σιγουριάς και αυτοπεποίθησης για τη μεθοδολογία, για τη διαδικασία που ακολούθησε και η Κυβέρνηση και η ΔΕΗ για να φθάσουμε στη σημερινή κορύφωση, αν θέλετε, όλης αυτής της διαδικασίας για την υλοποίηση ενός έργου, που βλέπουμε ότι όλοι τελικά το θέλουμε, αλλά κάποιοι συνεχώς το καθυστερούν ή αν θέλετε δημιουργούν αγκυλώσεις. 
Πιστεύω και επιτρέψτε μου κυρία συνάδελφος, να το πω αυτό, ότι τούτη εδώ η ώρα δεν είναι ώρα στείρας αντιπαράθεσης, ούτε οι λύσεις των αυτοχρηματοδοτήσεων αυτήν τη στιγμή μπορούν να ειπωθούν όταν εσείς ψηφίσατε αυτόν τον τρόπο της ανάθεσης του έργου στη Βουλή όταν εσείς ήσασταν κυβέρνηση. Και επιτέλους, η αυτοχρηματοδότηση έχει το δικό της κόστος, γιατί θέλει τη δικιά της έρευνα αγοράς και τη δικιά της, αν θέλετε δυναμική, ώστε να φθάσουμε να έχουμε την αυξημένη ζήτηση σε μια τέτοια διαδικασία αυτοχρηματοδότησης.
Είναι, λοιπόν, πολλά τα σημεία στα οποία νομίζω θα έπρεπε να επικεντρώσουμε την προσοχή μας, γιατί καθυστερήσαμε το έργο, γιατί σήμερα βρισκόμαστε σε αυτήν την κατάσταση να έρχεται στη Βουλή ένα θέμα, που εσείς οι ίδιοι δεν θέλετε να έρθει στη Βουλή, η σύμβαση του έργου και με μια ανακολουθία καθυστερείτε αυτήν την πραγματικά ουσιαστική διαδικασία που ακολούθησε η Κυβέρνηση.
Κυρίες και κύριοι συνάδελφοι, τέσσερις κυβερνήσεις που προηγήθηκαν και τέσσερις διοικήσεις της ΔΕΗ -το είπαν όλοι άλλωστε οι συνάδελφοι- επέλεξαν τη Φλώρινα και αυτή η επιλογή αξιοποιήθηκε από τη σημερινή Κυβέρνηση του ΠΑ.ΣΟ.Κ. και από την Υπουργό Ανάπτυξης κα Βάσω Παπανδρέου. Μέσα από την πρέπουσα διαδικασία και τη δυναμική της πορείας που έχουμε για την ενεργειακή πολιτική. Γι'αυτό δεν είναι εύκολο να κατανοήσει κάποιος γιατί η Νέα Δημοκρατία που είχε ζητήσει όλα αυτά να γίνουν, όπως είπα πριν, σήμερα εξαπολύει μύδρους κατά της κυβερνητικής απόφασης για προώθηση του έργου χωρίς να κατατεθεί η σύμβαση στη Βουλή.
Επίσης, δεν είναι κατανοητά τα στηρίγματα ή άλλως πως να το πω τα κίνητρα και τα ελατήρια μιας ατεκμηρίωτης αντιπαράθεσης που μετέβαλε μια πολύ σημαντική υπόθεση για το ενεργειακό σύστημα της χώρας μας σε πεδίο αντιδικιών προσωπικών πολλές φορές, ίσως και αυτοπροβολής θα έλεγα και όλα αυτά δημιουργούν συνειρμούς σκοπιμοτήτων και συμφερόντων. Καταγγείλατε σκάνδαλα και συμφέροντα, αλλά αποκεντρώσατε τη σκανδαλολογία, που τόσα χρόνια την ακούγαμε στην Αθήνα, την αποκεντρώσατε στη Φλώρινα, που το είδατε και εσείς όλοι οι φορείς, όλοι οι κάτοικοι έχουν ανάγκη αυτό το έργο και το απαιτούν.
Επιτρέψτε μου να σημειώσω ότι μόνη, κοινή για όλους μας σκοπιμότητα πρέπει να είναι η εθνική σκοπιμότητα και να μη ξεχνούμε ότι η λιγνιτική μονάδα της ΔΕΗ στη Φλώρινα είναι ένα αναπτυξιακό έργο σε μια περιοχή με πολλά προβλήματα, αλλά και ένα έργο που θα τροφοδοτήσει με αναπτυξιακό καύσιμο και άλλους νομούς της χώρας. 
Το ξέρετε πολύ καλά γιατί το 1991 η ομάδα μελέτης της ΔΕΗ η οποία είχε αναλάβει να κάνει τον προσδιορισμό των προϋποθέσεων της χωροθέτησης και του χρονοδιαγράμματος της κατασκευής λιγνιτικών μονάδων και στην Φλώρινα και στους Κομνηνούς, αναφέρει σ' αυτή την εισηγητική έκθεση ότι και η χωροθέτηση προτείνεται σαν μονοσήμαντη στο μέρος αυτό, στη θέση όπου σήμερα θα κατασκευασθεί, αφού ικανοποιεί με τον καλύτερο τρόπο όλες τις τεχνικοοικονομικές και περιβαλλοντικές οικολογικές απαιτήσεις, αλλά επίσης ότι υπάρχει δυνατότητα τροφοδοσίας και άλλης ή άλλων μονάδων αναλόγως των μελετών, κοιτασματολογικών μελετών, που θα έχουν κάνει απο το ΙΓΜΕ και άλλους φορείς. Και αυτό εγκρίθηκε και από άλλες υπηρεσίες.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, μισό λεπτό. Δυστυχώς, δεν είναι δυνατόν να μιλήσουμε σε τόσο λίγο χρόνο. Υπάρχει και εδώ ένα έλλειμμα στο κοινοβουλευτικό μας καταστατικό. 
Σ' ό,τι αφορά το σημείο αιχμής, κύριοι συνάδελφοι, που είναι η αντιπαράθεση για το τίμημα και το συνολικό κόστος της επένδυσης, είναι γνωστό πως διαμορφώνονται και πως συνυπολογίζονται αυτά τα κόστη. Ξέρετε πάρα πολύ καλά πόσο στοιχίζει το κόστος των χωματουργικών, τα οποία έχουν ολοκληρωθεί αν δεν κάνω λάθος, ήδη έχουν εκτελεσθεί ή της αποκομιδής και της απόθεσης της τέφρας, του συστήματος υδροδότησης και των ανταλλακτικών, σημεία τα οποία δεν προεβλέποντο και δεν ελήφθησαν υπόψην στη δημιουργία άλλων παρόμοιων σταθμών στη χώρα μας. Και βεβαίως αν δει κανείς αυτά τα στοιχεία, γιατί μιλήσατε για νούμερα κάποιοι συνάδελφοι εδώ, νομίζω ο κ. Παπαφιλίππου είπε να πούμε κάποιες αλήθειες. Μα, δεν υπαρχουν μεγαλύτερες αλήθειες απο τα νούμερα, κύριε Παπαφιλίππου. Πολλές φορές μπορει να είναι πικρές, αλλά πάρα πολλές φορές μπορούν να μας δώσουν εκείνα ακριβώς τα στοιχεία, τα νούμερα που συνιστούν, αν θέλετε, τη στήριξη της όποιας πρότασης και επιλογής μας.
ΝΙΚΟΛΑΟΣ ΠΑΠΑΦΙΛΙΠΠΟΥ: Δυστυχώς, όμως, μιλούμε με νούμερα.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε. Είναι προχωρημένη η ώρα. 
Προχωρήστε, κυρία συνάδελφε.
ΡΟΔΟΥΛΑ ΖΗΣΗ: Σ' αυτήν ακριβώς τη στιγμή και για τη χώρα μας και για την ανάπτυξη θα πρέπει εμείς εδώ και πιστεύω ότι όλοι υπηρετούμε αυτό το στόχο, δηλαδή το στόχο της ανάπτυξης, να αποδείξουμε για μια ακόμη φορά ότι δεν μπορούν τα όποια συμφέροντα και οι ανταγωνισμοί των επιχειρηματιών να ακουμπήσουν το δικό μας ύψιστο χρέος στους συγκεκριμένους στόχους της ανάπτυξης. Τα μόνα συμφέροντα είναι τα συμφέροντα του ελληνικού λαού για μας.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κοντογιαννόπουλος έχει το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, για μια ακόμη φορά η Κυβέρνηση του ΠΑ.ΣΟ.Κ. αναζητεί άλλοθι των δικών της αποτυχιών και των σημερινών αλλά και των προηγούμενων στην περίοδο της διακυβέρνησης της χώρας απο τη Νέα Δημοκρατία, το 1990-1993. 'Αλλοθι διάτρητο πολυμεταχειρισμένο που δεν πείθει πλέον κανέναν.
Ο Γεώργιος Ράλλης είχε πει πρόσφατα ότι αν το ΠΑ.ΣΟ.Κ. 
 

 



Σελίδα 10102 
εφάρμοζε από το 1981 την πολιτική που επιχειρεί να εφαρμόσει σήμερα η χώρα μας, θα ανήκε στην πρωτοπορεία των ευρωπαϊκών χωρών. Εγώ προσθέτω σ' αυτή τη διαπίστωση ότι εάν η σημερινή Κυβέρνηση του ΠΑ.ΣΟ.Κ. συνέχιζε την πολιτική της Νέας Δημοκρατίας της περιόδου 1990-1993 στους κρίσιμους τομείς και στις κύριες κατευθύνσεις, σήμερα θα ήταν λιγότερα και τα δεινά του ελληνικού λαού αλλά και τα δεινά τα δικά της. Γιατί είναι φανερό ότι επιχειρεί με τρομακτικές συγκρούσεις στο εσωτερικό της να εφαρμόσει αυτά τα οποία κατήγγειλε η ίδια λίγα χρόνια πριν. Αυτό είναι το σημερινό προβλημα της πολιτικής μας ζωής. Φθάσαμε στο σημείο στους επομενους δεκαοκτώ μήνες να πρέπει να διορθώσουμε και να κάνουμε όσα δεν κάναμε τα προηγούμενα δεκαοκτώ χρόνια και κυρίως όσο το ΠΑ.ΣΟ.Κ. πολεμούσε τα προηγούμενα δεκαοκτώ χρόνια.
Κύριοι συνάδελφοι, είναι πράγματι λυπηρό ότι ένα έργο για την αναγκαιότητα του οποίου υπάρχει πλήρης ομοφωνία να δηλητηριάζει την πολιτική ζωή της χώρας εδώ και πολλούς μήνες, αλλά και την κοινή γνώμη. Και πρέπει να παραδεχτούμε και να δούμε όλοι με ειλικρίνεια την αιτία. Και η αιτία ποια είναι; Η αδυναμία όλων των κυβερνήσεων να διαμορφώσουμε ένα θεσμικό πλαίσιο διαφάνειας για την ανάθεση, την παρακολούθηση και την εκτέλεση των δημοσίων έργων και των δημοσίων προμηθειών. 'Οσο αυτό το θεσμικό πλαίσιο δεν υπάρχει, τόσο τα ιδιωτικά συμφέροντα που συγκρούονται σ' αυτούς τους τομείς, θα χρησιμοποιούν την πολιτική ζωή και εν γένει τη δημόσια ζωή για την εξυπηρέτησή τους, αδιαφορώντας για τις αρνητικές επιπτώσεις και στην κοινή γνώμη και στην ίδια τη δημοκρατία. Είχα κάνει πρόταση κατά τη συζήτηση για την αναθεώρηση του Συντάγματος, να αφήσουμε τις ανεξάρτητες αρχές και να φροντίσουμε, σύμφωνα και με την παρατήρηση που έκανε και ο κ. Ιωαννίδης, πώς θα εξοπλίσουμε το Ελεγκτικό Συνέδριο που είναι πραγματικά δικαστική αρχή και από πλευράς αρμοδιοτήτων και από πλευράς προσωπικού, ώστε να έχει η κάθε Κυβέρνηση μία πραγματικά ανεξάρτητη αρχή που να μπορεί να ελέγχει και τις προμήθειες και τα δημόσια έργα. Είναι η μόνη λύση γι'αυτό το πρόβλημα. Διότι πράγματι το ζήτημα δεν είναι η διαδικασία ανάθεσης. 'Ολο το έργο του φυσικού αερίου, από τον κεντρικό αγωγό μέχρι τους κλάδους, είναι με ανάθεση. Δεν είναι καινούριο συνεπώς αυτό το σύστημα. Και όλοι συμφωνούμε ότι αυτό το έργο δεν μπορούσε να γίνει παρά με ανάθεση. Η διαφορά πού είναι; Η διαφορά είναι στο τίμημα.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δεν συμφωνούμε σ' αυτό.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δεν συμφωνείτε, αλλά και η βασική συμφωνία του ΠΑΣΟΚ, τον κεντρικό αγωγό με ανάθεση τον έκανε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Μα, εσείς υπογράψατε...
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Η σύμβαση του κ. Πεπονή. Σ'αυτήν αναφέρομαι.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Αλλο ο κεντρικός αγωγός...
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Ε, λοιπόν το ίδιο δεν γινότανε; 
Θα προχωρήσω παρακάτω και θα μου δώσετε λίγο χρόνο, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ούτε χρόνο ούτε ρεύμα!
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, αναφέρεται σε θέμα που είχε γίνει επί της υπουργίας μου. Κάνω χρήση του δικαιώματος που μου δίνει ο Κανονισμός...
ΠΡΟΕΔΡΕΥΩΝ (Παναγιώτης Ν. Κρητικός): Μια σχετική ανοχή ναι, αλλά όχι...
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Λοιπόν, θα μου επιτρέψετε να συνεχίσω.
Προσωπικά δηλώνω αδυναμία να ελέγξω το οποιοδήποτε τίμημα. Διότι ως Βουλευτής και μάλιστα ανεξάρτητος, δεν διαθέτω τη δυνατότητα να αξιολογήσω αλληλοσυγκρουόμενες εκτιμήσεις από πολλές πλευρές που δεν μπορώ να ελέγξω και πόσο αμερόληπτες είναι. Γι' αυτό και δεν μπαίνω σ' αυτήν τη συζήτηση. 'Ομως είναι αστείο από την Κυβέρνηση, ενώ καταγγέλλει τη σκανδαλολογία, να προσπαθεί να κρύψει τα δικά της σφάλματα σκανδαλολογώντας. Γιατί εμφανίζει, ούτε λίγο ούτε πολύ, ότι το προσάρτημα που υπέγραψε η Κυβέρνηση της Νέας Δημοκρατίας με τη Ρωσική Κυβέρνηση, προήλθε από την δήθεν επιθυμία για να βάλουμε ιδιωτικά συμφέροντα στο δίκτυο φυσικού αερίου. Και ας μιλήσουμε με νηφαλιότητα το πρόβλημα για να το καταλάβουμε. Αρχίζω από τον υπαινιγμό που έκανε ο εισηγητής της Πλειοψηφίας, ότι είναι ύποπτη και η μη ψήφιση του προσαρτήματος από την Κυβέρνηση της Νέας Δημοκρατίας. Υπενθυμίζω ότι υπεγράφη τον Ιούλιο. Και είχε κατατεθεί και είχε δημοσιευθεί η συμφωνία. Αλλά, όπως γνωριζετε, κυρώσεις διακρατικών συμβάσεων δεν γίνονται από τα θερινά τμήματα. 'Αλλωστε, πόσους μήνες κάνατε εσείς για να επικυρώσετε τη σύμβαση αυτή από τη Βουλή;
Η νηφάλια προσέγγιση, λέει ότι πράγματι το έργο του φυσικού αερίου είχε ένα βασικό πρόβλημα: Η καθυστέρηση της εκτέλεσης του έργου. Καθυστέρηση απόλυτα δικαιολογημένη σε σχέση με την έκταση του έργου και με την πλήρη άγνοια την τεχνολογική και από κάθε άλλη πλευρά επιστημονική και οργανωτική να προχωρήσει ένα τέτοιο έργο. 'Αρχισε να προχωρεί το έργο αυτό από τη στιγμή που ανατέθηκε σε πρότζεκτ μάνατζερ η διεύθυνση του έργου, παρά την τότε αντίδραση τη δική σας.
Θα σας θυμίσω το εξής, κύριοι συνάδελφοι: Οι συμφωνίες των Κυβερνήσεων ΠΑΣΟΚ για την προμήθεια φυσικού αερίου με την τότε Σοβιετική 'Ενωση και την Αλγερία, υπεγράφησαν το '88 και προέβλεπαν έναρξη παροχής φυσικού αερίου το 1992 απο τη Ρωσία και το 1991 από την Αλγερία, με το έργο της Ρεβυθούσας.
Η ανάθεση της κατασκευής του έργου για το ρωσικό φυσικό αέριο και τις δεξαμενές της Ρεβυθούσας, έγινε στο τέλος του 1990. Και θα μου πείτε, "ποιος ήταν κυβέρνηση τότε"; Ναι, η Νέα Δημοκρατία ήταν κυβέρνηση, αλλά στο διάστημα που μεσολάβησε από την υπογραφή της σύμβασης από την Κυβέρνηση του ΠΑ.ΣΟ.Κ., μέχρι την έναρξη του έργου, είχαμε τρεις εκλογικές αναμετρήσεις, πέντε κυβερνήσεις, οκτώ Υπουργούς Βιομηχανίας και πέντε διοικήσεις της ΔΕΠΑ. Είναι δυνατόν να προχωρήσει έργο κάτω από αυτές τις συνθήκες;
ΦΟΙΒΟΣ ΙΩΑΝΝΙΔΗΣ: Για τις οποίες ποιος ευθύνεται;
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δεύτερον, ο βασικός λόγος που υπαγόρευε την αναθεώρηση της σύμβασης, ήταν η ρήτρα του "take or pay", γιατί θα έπρεπε σύμφωνα με τη ρήτρα αυτή από το 1992 να πληρώνουμε τις ποσότητες που δεν θα καταναλώναμε.
Πρόσθετος λόγος, που ήταν η δική μας η αγωνία, ήταν ότι και αν ολοκληρωνόταν το έργο, δεν θα είχαμε καταναλωτές φυσικού αερίου. Και δεν θα είχαμε κατανάλωση φυσικού αερίου εάν το φυσικό αέριο δεν εχρησιμοποιείτο στην ηλεκτροπαραγωγή.
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε σας παρακαλώ.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Σας παρακαλώ, κύριε Πρόεδρε, δύο λεπτά.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, που θα πάει; Δεν έχετε παραπάνω χρόνο. Είμαστε και σε ώρα προχωρημένη. Σας παρακαλώ.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Θα είχα τελειώσει, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, ολοκληρώστε.
ΦΟΙΒΟΣ ΙΩΑΝΝΙΔΗΣ: Δικαιούται επειδή ήταν πρώην Υπουργός.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Aυτά που λέω είναι αναμφισβήτητα, διότι τα γράφετε στην εισηγητική έκθεση του νόμου που ψηφίσατε. Αναφέρετε επί λέξει: "Λόγω σημαντικών καθυστερήσεων στην πρόοδο εκτέλεσης των έργων υποδομής, η ελληνική πλευρά ήταν ανέφικτο να ανταποκριθεί στις συμβατικές υποχρεώσεις". Και επιπλέον λέτε ότι με τους 
 

 



Σελίδα 10103 
ρυθμούς αυτούς ήταν βέβαιο ότι θα παρήρχετο και η διετής προθεσμία εφαρμογής της ρήτρας "take or pay" χωρίς να υπάρχει η δυνατότητα παραλαβής των συμβατικών ποσοτήτων φυσικού αερίου. Αυτό το λέγατε το 1994. Και εδώ δεν λέτε για καμία ρήτρα διαφυγής που σήμερα σας άκουσα να ανακαλύπτετε.
Η πλήρης ομολογία του λόγου για τον οποίο κάνατε την αλλαγή και την αναθεώρηση της συμφωνίας, είναι η φράση σας στην ίδια Εισηγητική 'Εκθεση
ότι "η παρούσα Κυβέρνηση επαναδιαπραγματεύθηκε το προσάρτημα με σκοπό την προσαρμογή του σε επίπεδα συμβατά με την ενεργειακή της πολιτική". 'Ετσι επιτεύχθηκε η κατάργηση δικαιώματος της ρωσικής πλευράς να κατασκευάσει για δικό της λογαριασμό με το σύστημα BOO σταθμό παραγωγής στη Βόρειο Ελλάδα.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κοντογιαννόπουλε, ολοκληρώστε σας παρακαλώ με δύο λέξεις.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Τελειώνω, κύριε Πρόεδρε.
Το δικαίωμα αυτό αναπληρώθηκε με την ανάθεση ορισμένων έργων. Εδώ είναι η πλήρης ομολογία του λόγου για τον οποίο εσείς αλλάξατε τη σύμβαση. Και ο λόγος ήταν απλός.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι άλλο χρόνο, σας παρακαλώ.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Είχατε δεσμευθεί στα συντεχνιακά συμφέροντα της ΔΕΗ να καταργήσετε αυτό το σταθμό.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κοντογιαννόπουλε, μη φέρνετε σε δύσκολη θέση το Προεδρείο. Δεν μπορείτε να αυθαιρετείτε.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Ολοκληρώνω, κύριε Πρόεδρε. Μία φράση.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι. Τι μία φράση; Σε αυτό το χρόνο;
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Και αντικαταστήσατε το σταθμό αυτό με το σταθμό της Φλώρινας συν τα δύο υδροηλεκτρικά έργα.
ΠΡΟΕΔΡΕΥΩΝ (Παναγιώτης Ν. Κρητικός): Να χτυπάνε δηλαδή τα κουδούνια για να...
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Και επειδή είπατε...
ΠΡΟΕΔΡΕΥΩΝ (Παναγιώτης Ν. Κρητικός): Καταχρηστική άσκηση των δικαιωμάτων; Είναι εις βάρος των άλλων συναδέλφων, είναι εις βάρος του χρόνου της Συνεδρίασης, είναι εις βάρος της συζητήσεως.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Σας υπενθυμίζω ότι η κυβέρνηση της Νέας Δημοκρατίας...
ΠΡΟΕΔΡΕΥΩΝ (Παναγιώτης Ν. Κρητικός): 'Οχι παρακαλώ, κύριε Κοντογιαννόπουλε. Δεν έχετε το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Η κυβέρνηση της Νέας Δημοκρατίας διαπραγματεύθηκε με τη ρωσική κυβέρνηση και με την κρατική ρωσική εταιρεία.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κοντογιαννόπουλε, δεν έχετε άλλο το λόγο. Σας παρακαλώ! Θα σας αφαιρέσω το λόγο και δεν το έχω κάνει ποτέ. Μην με φέρνετε στη δύσκολη θέση να το κάνω σε εσάς.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Εσείς βάλατε στη συμφωνία σας τις ελληνικές εταιρείες μέσα.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κοντογιαννόπουλε.
Ο κ. Τζανής έχει το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Η δική σας συμφωνία αναφέρει ρητά τις ελληνικές εταιρείες.
ΗΛΙΑΣ ΒΛΑΧΟΠΟΥΛΟΣ: 'Οχι, κύριε συνάδελφε.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δεν το θεωρώ μεμπτό, αλλά εσείς θεωρείτε μεμπτό ότι εμείς ανοίξαμε αυτό το δρόμο.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κοντογιαννόπουλε, σας παρακαλώ! Τι είναι αυτά τα πράγματα; Υπάρχει Προεδρείο εδώ, υπάρχει τάξη, υπάρχει Κανονισμός ή είμαστε υπεράνω όλων αυτών;
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δικαιούμαι δέκα λεπτά από τον Κανονισμό.
ΠΡΟΕΔΡΕΥΩΝ (Παναγιώτης Ν. Κρητικός): Δεν δικαιούστε δέκα λεπτά. Σε άλλες περιπτώσεις δικαιούστε δέκα λεπτά. Στην επερώτηση.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δικαιούμαι δέκα λεπτά. Σας χάρισα και πέντε.
ΠΡΟΕΔΡΕΥΩΝ (Παναγιώτης Ν. Κρητικός): Δεν σας άκουσα! Δικαιούστε πέντε λεπτά όπως δικαιούνται και οι άλλοι. Αυτό το οποίο επικαλείστε αναφέρεται στη συζήτηση των επερωτήσεων. Δεν έχει σχέση με την παρούσα συζήτηση.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Είναι κοινοβουλευτικός έλεγχος. Διαβάστε τον Κανονισμό.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι.
Ο κ. Τζανής έχει το λόγο.
ΛΕΩΝΙΔΑΣ ΤΖΑΝΗΣ: 'Ισως θα πρέπει να καταθέσω μία δήλωση ότι είμαι ανεξάρτητος για να πάρω και εγώ δέκα λεπτά. Εν πάση περιπτώσει θα προσπαθήσω μη όντας ανεξάρτητος να είμαι μέσα στο πεντάλεπτό μου.
(Θόρυβος στην Αίθουσα)
Αγαπητοί συνάδελφοι, ομολογώ ότι κάθε φορά που η Βουλή ασχολείται με τέτοιου είδους αντικείμενα, μπερδεύω τους χρόνους. Μπερδεύω το 1998 με το 1989 που σύμφωνα με την Αντιπολίτευση όλοι πρέπει να το ξεχάσουμε.
Εσείς όμως δεν μπορείτε να το ξεχάσετε, ίσως γιατί "η έξις είναι δευτέρα φύσις", ίσως γιατί έχει στερέψει η πηγή του αντιπολιτευτικού λόγου και δεν έχετε από πού να αντλήσετε αντιπολιτευτικά επιχειρήματα, ίσως γιατί "η Βουλή εάλω" από συμφέροντα τα οποία επιχειρούν να μεταφέρουν τη σύγκρουσή τους εδώ μέσα. 'Ομως, ας αφήσουμε τις υποθέσεις, γιατί το κουδούνι θα είναι αμείλικτο σε λίγο, και ας μείνουμε σε ορισμένα πραγματικά περιστατικά.
Αγαπητοί συνάδελφοι, όταν πριν από λίγο καιρό πήγα για πρώτη φορά στη Φλώρινα για να παραστώ στα εγκαίνια του εργοστασίου, το έκανα γιατί αυτή η υπόθεση με είχε απασχολήσει. Είχα ακούσει πολλά. Είχα μπερδευτεί και εγώ ο ίδιος, για το πού βρίσκεται η αλήθεια, για το τι γίνεται γύρω από το "σκάνδαλο της Φλώρινας".
Πρέπει να σας πω ότι στη διαδρομή Κοζάνη-Φλώρινα λυπήθηκα όσους κατοικούν σ' αυτήν την περιοχή. Αυτό ήταν το συναίσθημα που είχα μέσα μου. 'Οτι είναι άτυχοι αυτοί οι άνθρωποι που ζουν εκεί. 'Εχουν να παλέψουν με τα ξεροβούνια, με το κρύο, έχουν να παλέψουν με τη φτώχεια τους, με την ανεργία τους, με την περιθωριοποίηση και "φυλάνε και Θερμοπύλες" ταυτόχρονα.
Αυτά η Αθήνα δεν μπορεί να τα καταλάβει. 'Οταν οι συνήθειες πολλών, είτε μέσα εδώ είτε έξω από εδώ διαμορφώνονται στις κοινωικές εκδηλώσεις και στις δεξιώσεις της Αθήνας, όπου παίζονται τα διάφορα παιχνίδια, αυτά που ζει ένας άνθρωπος, όταν βλέπει το πρόβλημα "πρίμα φάτσα" δεν μπορεί να τα αντιληφθεί ο εν Αθήναις...
'Οταν, λοιπόν, πήγαμε στην πλατεία της Μελίτης, ένα χωριό που πρώτη φορά το έβλεπα στη ζωή μου, ομολογώ ότι ξέχασα την ανεργία της δικής μου περιοχής και είπα ότι εμείς είμαστε πανευτυχείς εκεί και ας έχουμε 25% βιομηχανική ανεργία. 'Ηταν λοιπόν εκεί άνθρωποι όλων των κομμάτων, εύκολα τους διακρίνεις. Δεν ήταν οι επιστρατευμένοι του κ. Παναγιωτακόπουλου, όπως κάποιοι είπαν. Ο κ. Παναγιωτακόπουλος ουδόλως ασχολήθηκε με το θέμα. 'Ηταν άνθρωποι που περίμεναν να μπουν στις κατακόμβες, διακόσια μέτρα κάτω από τη γη για να βγάλουν ένα κομμάτι ψωμί. Κι' αυτό το μήνυμα ας το έχουν υπόψη τους όσοι αγνοούν αυτήν την άλλη Ελλάδα.
Λέω, λοιπόν, ότι εκεί, κάπου αισθάνθηκα τύψεις για λογαριασμό άλλων. Για λογαριασμό εκείνων, που θα πρέπει να καταλάβουν πως όταν -ηθελημένα ή άθελα- εμπλέκονται σε παιχνίδια αλληλοσυγκρουόμενων συμφερόντων, αυτά τα παιχνίδια τα πληρώνει ο απλός πολίτης. Ο πολίτης εκείνος που περιμένει, όπως σας είπα, να καπνίσει η τζιμινιέρα, να δουλέψουν χίλιοι άνθρωποι, τέσσερις χιλιάδες άνθρωποι στην παραγωγή. Ποιος έχει δικαίωμα να σταματήσει αυτό το έργο;
 

 



Σελίδα 10104 
Και έρχομαι τώρα στο άλλο μεγάλο θέμα, στο τίμημα. Είπε ο κ. Παπαφιλίππου προηγουμένως ορισμένα ενδιαφέροντα και πρέπει να απαντήσω δι'ολίγω σ'αυτά. Ανέφερε ο κ. Παπαφιλίππου ότι ο τότε Υπουργός Βιομηχανίας κ. Σημίτης είπε ότι "είναι έξω από τη φιλοσοφία μας η δημιουργία μιας τέτοιας μονάδας". Αν κάνω λάθος, διορθώστέ με.
ΝΙΚΟΛΑΟΣ ΠΑΠΑΦΙΛΙΠΠΟΥ: Τα Πρακτικά διαβάστε.
ΛΕΩΝΙΔΑΣ ΤΖΑΝΗΣ: Βεβαίως, διαβάζω τα Πρακτικά. Είναι τα Πρακτικά της συνεδρίασης 16 Μαρτίου 1995, σελίδα 4.407. Διαβάζω τι είπε ο σημερινός Πρωθυπουργός: "Το δεύτερο σημείο, στο οποίο εμείς πιστεύομε ότι έπρεπε να αλλάξει το προσάρτημα ήταν η ανάθεση στη ρωσική πλευρά μιας μονάδας παραγωγής ηλεκτρικής ενέργειας με πρώτη ύλη το φυσικό αέριο κλπ., συνδυασμένου κύκλου με το σύστημα ΒΟΟ. Με το σύστημα αυτό της ηλεκτροπαραγωγής, το οποιο ήταν ένα σύστημα σύμφωνο με την ιδεολογία της Νέας Δημοκρατίας, δεν είμαστε σύμφωνοι. Γιατί θα υπήρχε ένας ιδιώτης παραγωγός ηλεκτρικής ενέργειας ο οποίος θα είχε εξασφαλισμένη τη διάθεση της ηλεκτρικής ενέργειας με προσυμφωνημένη τιμή."
ΝΙΚΟΛΑΟΣ ΠΑΠΑΦΙΛΙΠΠΟΥ: Τις απόψεις του σήμερα να διαβάσετε και όχι...
ΛΕΩΝΙΔΑΣ ΤΖΑΝΗΣ: Αυτά ακριβώς είπε κ. Παπαφιλίππου ο κύριος Πρωθυπουργός.
ΝΙΚΟΛΑΟΣ ΠΑΠΑΦΙΛΙΠΠΟΥ: Βλέπω ότι...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Παπαφιλίππου. Βλέπω ότι διακόπτετε τον κάθε ομιλητή απόψε. Τι είναι αυτά τα πράγματα; Από πού ασκείτε αυτό το δικαίωμα;
ΝΙΚΟΛΑΟΣ ΠΑΠΑΦΙΛΙΠΠΟΥ: Με συγχωρείτε, κύριε Πρόεδρε, αλλά ο κ. Τζανής απευθύνθηκε σε μένα.
ΠΡΟΕΔΡΕΥΩΝ (Παναγιώτης Ν. Κρητικός): Εσείς με συγχωρείτε. Διακόπτετε τους πάντες.
ΛΕΩΝΙΔΑΣ ΤΖΑΝΗΣ: Κύριε Πρόεδρε, έχασα ένα λεπτό με αυτόν τον τρόπο.
ΠΡΟΕΔΡΕΥΩΝ (Παναγιώτης Ν. Κρητικός): Θα το πάρετε το λεπτό. 'Ομως, "ο εξ ιδίου πταίσματος ζημιούμενος ου δοκεί ζημιούσθαι".
ΛΕΩΝΙΔΑΣ ΤΖΑΝΗΣ: Πρότεινε ο κ. Παπαφιλίππου επαναδιαπραγμάτευση της σύμβασης. Και θέλω να βάλω ένα απλό ερώτημα.
Πώς θα γίνει επαναδιαπραγμάτευση μιας διακρατικής συμφωνίας; Ας το εξηγήσουμε νομικά και πραγματικά. Εδώ υπήρξε μία σύμβαση όπου ο αντισυμβαλλόμενος ήταν εξ αρχής επιβεβλημένος και όπου τα περιθώρια διαπραγμάτευσης για το ελληνικό δημόσιο δεν ήταν ελάχιστα, όπως είπε η Υπουργός, ήταν μηδέν. 'Οταν έχεις δεδομένο και ακλόνητο απέναντι σου αυτόν με τον οποίο συμβάλλεσαι, τι όρους θα του επιβάλλεις; Πώς θα επαναδιαπραγματευτείς μία σύμβαση; Θα ξανακαλέσουμε τη Ρωσία για να συζητήσουμε πάλι από την αρχή τη διακρατική συμφωνία; Και γιατί να το δεχθεί;
Και αν το θέλετε, αγαπητέ κύριε Παπαφιλίππου, γιατί αυτό δεν το προβλέπατε στην αρχική συμφωνία; Γιατί στην αρχική συμφωνία, κατά την κατάρτιση της σύμβασης δεν προβλέπατε ότι το ελληνικό δημόσιο θα είχε δυνατότητα επιλογής και άλλου αντισυμβαλλομένου; Και πώς την εννοείτε την επαναδιαπραγμάτευση με τον αντισυμβαλλόμενο να την αρνείται;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Ως προς το τίμημα και τελειώνω με αυτό...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τε- λειώστε, κύριε συνάδελφε.
ΛΕΩΝΙΔΑΣ ΤΖΑΝΗΣ: Την άνοιξη του 1993...
ΝΙΚΟΛΑΟΣ ΠΑΠΑΦΙΛΙΠΠΟΥ: Εσείς το υπογράψατε το πρωτόκολλο.
ΛΕΩΝΙΔΑΣ ΤΖΑΝΗΣ: Δεν με παίρνει ο χρόνος να σας πω για το προσάρτημα.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν έχετε άλλο χρόνο. Κύριε Τζανή, είναι προχωρημένη η ώρα. Πού θα πάμε, επιτέλους;
ΛΕΩΝΙΔΑΣ ΤΖΑΝΗΣ: Για το προσάρτημα είπε η κυρία Υπουργός για ποιο λόγο υπήρξε το πρωτόκολλο στο προσάρτημα Μητσοτάκη. Πιστεύω ότι όσοι κατάλαβαν, κατάλαβαν.
Τελειώνω λέγοντας ότι την άνοιξη του 1993 με Κυβέρνηση της Νέας Δημοκρατίας γίνεται εκτίμηση του έργου, του πιθανού κόστους επένδυσης, κύριε Πρόεδρε, ίσου με εκατόν τριάντα εννέα δισεκατομμύρια (139.000.000.000) . Δηλαδή, αυτούς οι οποίοι υπολόγισαν το κόστος της επένδυσης στα εκατόν τριάντα εννέα δισεκατομμύρια (139.000.000.000), πρέπει σήμερα να τους εγκαλούμε και να τους παραπέμψουμε στη δικαιοσύνη για απόπειρα διάπραξης απιστίας σε βάρος του ελληνικού δημοσίου λόγω υπερτιμολόγησης τότε του τιμήματος, σε σχέση με τα εκατόν είκοσι πέντε δισεκατομμύρια (125.000.000.000) που λέχθηκαν από τον Πρωθυπουργό; Ζητείστε, λοιπόν, τη δίωξη και αυτών των ανθρώπων.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, ο συνάδελφος κ. Τζανής που μίλησε πριν από λίγο υπέδειξε και σε μας την άλλη Ελλάδα.
Κύριε Τζανή, εμείς την άλλη Ελλάδα τη ζούμε. Αυτά που περιγράψατε εσείς εμείς τα ζούμε κάθε μέρα. Αλλά, όταν ερχόμεθα εδώ στη Βουλή και ζητούμε τη συμπαράστασή σας γι'αυτήν την άλλη Ελλάδα, είστε αρνητικοί.
ΛΕΩΝΙΔΑΣ ΤΖΑΝΗΣ: Εγώ;
ΗΛΙΑΣ ΒΕΖΔΡΕΒΑΝΗΣ: Και εσείς προσωπικά, κύριε συνάδελφε, γιατί όταν έφερα εδώ...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, όχι σε προσωπικό τόνο και σε προσωπικό επίπεδο η αντιπαράθεση. Προς το Προεδρείο απευθύνεσθε. Αυτό ισχύει για όλους.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, σε εσάς απευθύνομαι, βεβαίως. Αλλά, ο κ. Τζανής αυτήν την ώρα απευθύνθηκε στην άλλη Ελλάδα. Εμείς είμαστε η άλλη Ελλάδα, κύριε Τζανή, και δεν βλέπουμε τη συμπαράσταση τη δική σας.
'Οταν πριν από δέκα μέρες ζητούσα από εκείνο το Βήμα τη συμπαράσταση της Αιθούσης, δεν την είχαμε εμείς της άλλης Ελλάδος.
ΠΡΟΕΔΡΕΥΩΝ (Παναγιώτης Ν. Κρητικός): Θα σας συστήσω να διαβάσετε όλοι Γεώργιο Παπανδρέου ο οποίος εδώ μέσα μιλούσε σε τρίτο πρόσωπο και δεν προκαλούσε κανέναν. 'Ελεγε "είπεν ο κύριος συνάδελφος" και απευθυνόταν προς το Προεδρείο. Αυτός είναι ο ορθός κοινοβουλευτικός λόγος.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, το άμεσο είναι καλύτερο, διότι εμείς της άλλης Ελλάδος συνηθίζουμε να είμαστε ειλικρινείς.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, γιατί προ- καλεί την αντίδραση και την αντιπαράθεση και αν θέλετε, δεν είναι κοινοβουλευτικό, δεν είναι κομψό.
ΗΛΙΑΣ ΒΕΖΔΡΕΒΑΝΗΣ: Δεν διακατεχόμεθα από υποκρισίες και εκείνο που έχουμε στην καρδιά μας το λέμε δημόσια.
Εν πάση περιπτώσει, κύριε Πρόεδρε, ας έρθουμε στο θέμα.
Ο λόγος είναι για τη μονάδα της Φλώρινας που είναι ένα έργο μεγάλης σημασίας, τόσο για τη Δ.Ε.Η. όσο και για το Φλωρινιώτικο λαό. Μιλάω σαν να μιλούσα για τη δική μου περιφέρεια, γιατί γνωρίζω ότι είναι όμοια με τη δική μου.
Από αυτήν τη στιγμή όμως θεωρώ χρέος μου να τονίσω ξεκάθαρα ότι είμαστε από εκείνους που θελήσαμε το έργο και ζητούμε, κυρία Υπουργέ, να προχωρήσετε το ταχύτερο δυνατόν στην κατασκευή του έργου, τόσο για το ενεργειακό μας πρόβλημα όσο και για τους κατοίκους της Φλωρίνης.
Για το θέμα αυτό, κύριοι συνάδελφοι, βομβαρδίστηκε η κοινή γνώμη. Και εδώ θα ήθελα να παρακολουθήσει η κυρία Υπουργός. Βομβαρδίστηκε η κοινή γνώμη με αλληλοσυγκρουόμενες απόψεις. Τα Μ.Μ.Ε. έπαιξαν το δικό τους ρόλο σ'αυτό το βομβαρδισμό της κοινής γνώμης. Σ'αυτήν τη χώρα που πολλοί απεργάζονται την απαξίωση του κοινοβουλευτισμού και της πολιτικής, τα μέλη του Κοινοβουλίου πρέπει να έχουν ηυξημένες ευαισθησίες.
Πέραν των υποχρεώσεων που έχουμε απέναντι του ελληνικού λαού, έχουμε υποχρέωση και απέναντι των ιδίων των εαυτών μας, δηλαδή απέναντι του κοινοβουλευτισμού που υπηρετούμε. Δεν επιτρέπεται σε κανέναν μας να αφήνουμε 
 

 



Σελίδα 10105 
την κοινή γνώμη σε σύγχυση. Μια σύγχυση που ενδεχομένως σπηλώνει υπολήψεις ή επιτρέπει καλύψεις ή συγκαλύψεις.
Υπ'αυτό το πνεύμα, κύριοι συνάδελφοι, ως μέλος της Διαρκούς Επιτροπής Παραγωγής και Εμπορίου μαζί με όλους τους συναδέλφους της Νέας Δημοκρατίας που μετέχουν σε αυτήν την Επιτροπή, προσυπέγραψα την πρόταση για τη σαφή ενημέρωσή μας, κυρία Υπουργέ, επί του μεγάλου αυτού θέματος σύμφωνα με τον Κανονισμό της Βουλής. Η πρότασή μας έγινε δεκτή και ακολούθησε η σχετική ενημέρωση από τους προσκληθέντες, την κυρία Υπουργό και τους υπηρεσιακούς παράγοντες της Δ.Ε.Η. Πραγματικά, κύριοι συνάδελφοι, γιατί από αυτό το Βήμα συνηθίζω να είμαι όσο μπορώ ειλικρινής, δεν μπόρεσαν να μας δώσουν τις εξηγήσεις, τις διαβεβαιώσεις αυτών που ζητούσαμε. Γι'αυτό και ακολούθησε η σημερινή διαδικασία.
Βεβαίως, στερούμαι εξειδικευμένων γνώσεων και δεν θα μπορούσα ποτέ να πω ότι διάβασα μελέτες, διάβασα τα σχετικά έγγραφα και έβγαλα συμπεράσματα. Την κοινή λογική όμως χρησιμοποιώ και νομίζω ότι την έχω. Σήμερα, λοιπόν, συζητούμε αυτό το θέμα σύμφωνα με το άρθρο 41α του Κανονισμού της Βουλής. Μας δίδεται η δυνατότητα στην Ολομέλεια να συζητήσουμε το όλο θέμα, να δοθούν σαφείς εξηγήσεις στις απόψεις που διετύπωσε το κόμμα μας και συμπεριλαμβάνονται στο κείμενο της Διαρκούς Επιτροπής Παραγωγής και Εμπορίου.
Κυρία Υπουργέ, δεν σκανδαλολογούμε. Το σκάνδαλο μας το έφτιαξαν άλλοι και σε σας και σε μας.'Αλλοι έξω από αυτήν την Αίθουσα έφτιαξαν το σκάνδαλο. Εμείς δεν σκανδαλολογούμε. Εμείς ζητούμε εξηγήσεις και προπαντός, κυρία Υπουργέ, ζητούμε να φτιάξετε το έργο και να το φτιάξετε όσο το δυνατόν ταχύτερα. Στο κάτω-κάτω της γραφής, φτιάξτε το έργο και αναλάβετε και τις ευθύνες σας όποιες και αν είναι αυτές.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κυρίες και κύριοι συνάδελφοι, με το προσάρτημα που τροποποίησε τη διακρατική συμφωνία Ελλάδος-Σοβιετικής 'Ενωσης για το φυσικό αέριο που συμφώνησε η κυβέρνηση της Νέας Δημοκρατίας με τη ρωσική κυβέρνηση το 1993 άνοιξαν οι ασκοί του Αιόλου.
Η δυνατότητα που παρέχεται στην GAZEXPORT και έμμεσα στην ΠΡΟΜΗΘΕΑΣ GAZ να εμπορεύονται πέραν των συμβατικών ποσοτήτων φυσικό αέριο, αποτελεί τη βασική παραχώρηση του κράτους προς συγκεκριμένο ιδιώτη και ταυτόχρονα την αχίλλειο πτέρνα τόσο της Δ.Ε.Π.Α. όσο και της Δ.Ε.Η. Υπέρβαση της κατανάλωσης πέραν των 2,4 δισεκατομμυρίων κυβικών μέτρων οδηγεί σε δυσμενή ανταγωνιστική θέση τη Δ.Ε.Η., τη στιγμή μάλιστα που η αγορά της Ηλεκτρικής Ενέργειας ανοίγεται στον ανταγωνισμό.
Ιδιώτες παραγωγοί που μπορεί να είναι και οι προαναφερόμενες εταιρείες, θα μπορούν να προμηθεύονται φυσικό αέριο σε τιμές πολύ μικρότερες από αυτές που το προμηθεύεται η Δ.Ε.Η. μέσω Δ.Ε.Π.Α. Η κατάσταση αυτή θα οδηγήσει είτε σε προβληματική Δ.Ε.Η. είτε σε καταγγελία της σύμβασης Δ.Ε.Η.-Δ.Ε.Π.Α., άρα σε προβληματική Δ.Ε.Π.Α. Ο ιδιαίτερος όμως ρόλος της "RAO GAZ PROM" και της "ΠΡΟΜΗΘΕΑΣ GAZ" στα ενεργειακά πράγματα της χώρας επιβεβαιώνεται και με τη νέα συμφωνία-μνημόνειο που υπέγραψε η κυρία Υπουργός Ανάπτυξης με το Ρώσο ομόλογό της και τον Πρόεδρο της "RAO GAZ PROM" στις 14.1.97. Στο μνημόνειο επιβεβαιώνεται το ενδιαφέρον των συγκεκριμένων εταιρειών για τα ενεργειακά της χώρας μας και της ευρύτερης περιοχής. Μεταξύ των άλλων προβλέπεται ότι "τα μέρη θα εξετάσουν τις δυνατότητες για τη δημιουργία αναγκαίων συνθηκών και την από κοινού κατασκευή και εκμετάλλευση σταθμών παραγωγής ηλεκτρικής ενέργειας και χημικών μονάδων με καύσιμο και πρώτη ύλη το φυσικό αέριο και την τροφοδοσία των έργων αυτών από τη ρωσική πλευρά".
Μέσα σε αυτό το γενικότερο κλίμα εξελίχθηκαν και τα προβλεπόμενα από το πρωτόκολλο της 19.12.1994 έργα προμήθειας ηλεκτρομηχανολογικού εξοπλισμού των έργων Συκιάς-Πευκόφυτου και ΑΗΣ Φλώρινας.
Με βάση το κλίμα αυτό αλλά και με διαβεβαιώσεις ότι η σύμβαση του ΑΗΣ Φλώρινας θα κυρωθεί από τη Βουλή, οι διοικούντες της ΔΕΗ συνέταξαν τις προδιαγραφές σε συνεργασία με τον ανάδοχο, με βάση όχι τα συμφέροντα της ΔΕΗ αλλά τις τεχνικές δυνατότητες του ανάδοχου.
Ανέθεσαν έργο μεγαλύτερο από αυτό που υπεχρεούτο από το νόμο.
Δέχθηκαν να προμηθευτεί η ΔΕΗ τον ατμοστρόβιλο, τη γεννήτρια και τους μετασχηματιστές από την εμπορική εταιρεία "TECHNOPROMEXPORT", παρότι γνώριζαν από την περίπτωση του στροφείου της μονάδας Νο9 του Κερατσινίου ότι θα ενεργήσει ως μεσάζων αναθέτοντας τον εξοπλισμό στις κατασκευάστριες εταιρείες, αυξάνοντας έτσι την αμοιβή της διαμεσολάβησης.
Για το στροφείο ΑΗΣ Α.Γ. -το ξέρει πολύ καλά η διοίκηση της ΔΕΗ-ζήτησε η "TECHNOPROMEXPORT", ποσοστά διαμεσολάβησης 140%, δηλαδή διακόσια επτά εκατομμύρια (207.000.000) δραχμές έναντι ογδόντα έξι εκατομμυρίων (86.000.000) δραχμών που ζήτησε η κατασκευάστρια εταιρεία "LMZ".
Απεμπόλησαν ουσιαστικά το δικαίωμα που τους έδινε ο νόμος να συμφωνήσουν για τα άλλα μέρη της κοινοπραξίας, εκτός δηλαδή της "RAO GAZ PROM" και "ΠΡΟΜΗΘΕΑΣ GAZ" που σημειωτέον θα κατασκευάσουν σχεδόν το σύνολο του έργου, μετά από εξέταση όχι μόνο των τεχνικών δυνατοτήτων τους αλλα και των οικονομικών προσφορών τους.
'Εκαναν επίσης πλήθος "πλούσιων" παραχωρήσεων προς τον ανάδοχο που δεν έχουν ξαναγίνει σε παρόμοιες συμβάσεις, όπως προκαταβολή 15% αντί 5% έως 10% όπως συνήθως γίνεται, εγγυητικές επιστολές ανανεώσιμες ανά εξάμηνο αντί παρακράτηση ρευστού καλής εκτέλεσης, ίσες με το 5% του τμήματος, διεθνή διαιτησία αντί για ελληνικά δικαστήρια, υπογραφή σύμβασης χωρίς να έχει οριστεί ο εργολάβος των έργων πολιτικού μηχανικού, ρήτρα σε βάρος της ΔΕΗ που δεν άλλαξε, επαύξησης του τιμήματος κατά 25% για κάθε μήνα καθυστέρησης θέσεως σε ισχύ της σύμβασης.
Συμφώνησαν τίμημα που προέκυψε όχι μετά από έρευνα της αγοράς αλλά μετά από υπολογισμούς με χρήση πολυάριθμων αυθαίρετων συντελεστών ποιοτικής και ποσοτικής αναπροσαρμογής, ενώ γνώριζαν ότι η μέθοδος αυτή οδηγεί σε αναξιόπιστα αποτελέσματα.
Η "LAHMAYER" παρά τις φιλότιμες προσπάθειες της προσδιόρισε με την έκθεσή της το υπερτίμημα του έργου, αφού σαν συγκριτικό μέγεθος πήρε το 179,5 και όχι το 214 όπως μας είπε ανώτατο στέλεχος της ΔΕΗ στην επιτροπή.
Η έκθεση του ανεξάρτητου οίκου "COOPERS AND LYBRAND" αποδεικνύει τη ζημιά που θα έχει η ΔΕΗ από το υψηλό κόστος της μονάδας.
Βασικό επιχείρημα για το εύλογο τίμημα και το ανταγωνιστικό του έργου προβάλλεται η ομοφωνία υπηρεσιακών παραγόντων και μελών του Δ.Σ. Για τη πολυδιαφημιζόμενη πολυφωνία ο κ. Μαϊόπουλος στην παραίτησή του τονίζει: "Επιχειρήματα και απόψεις στελεχών που δεν στηρίζουν τις προαποφασισμένες επιλογές δεν αφήνονται να εμφανιστούν στα αποφασίζοντα όργανα με αποτέλεσμα τα τελευταία να παίρνουν αποφάσεις χωρίς πλήρη γνώση των ζητημάτων. Στελέχη της επιχείρησης με διαφορετικές από τις επιθυμητές απόψεις πέφτουν σε δυσμένεια της γενικής διεύθυνσης και περιθωριοποιούνται".
Υπάρχουν επίσης οι τρομοκρατικές μεταθέσεις που έγιναν στους εργαζόμενους της ΔΕΗ, Ποσειδώνα και Καρυδόγιαννη.
Υπαρχει η μέθοδος υπολογισμού του κινήματος με τους πολύπλοκους εκείνους συντελεστές που τα περισσότερα μέλη του διοικητικού συμβουλίου δεν μπορούσαν να έχουν τεκμηριωμένη άποψη, και τέλος η ρήτρα που υπήρχε στη σύμβαση ότι θα έρθει προς κύρωση στη Βουλή.
Οι χειρισμοί της διοίκησης της ΔΕΗ είχαν σοβαρές παρενέργειες και σε άλλα ζητήματα όπως η ματαίωση της προώθησης του προγράμματος ανάπτυξης 1997-2006 επειδή δεν προβλέπεται η δεύτερη μονάδα της Φλώρινας και η ματαίωση της κατασκευής ανθρακικής μονάδας στο Αλιβέρι 
 

 



Σελίδα 10106 
που υπήρχε στο συγκεκριμένο πρόγραμμα.
Με γνωστό και επιβεβαιωμένο το ενδιαφέρον της ρώσικης πλευράς τόσο για το Φυσικό Αέριο όσο και για την κατασκευή και εκμετάλλευση σταθμών ηλεκτροπαραγωγής, η όλη συμπεριφορά των υπευθύνων που χειρίστηκαν θέματα υλοποίησης του ν. 2299/95 συμβάλλει στην ανάπτυξη νέων ολιγοπωλιακών και μονοπωλιακών καταστάσεων στο χώρο της ενέργειας. 
Ποιος ερεύνησε πραγματικά αν τα έργα που εκτελεί...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ ολοκληρώστε.
ΔΗΜΗΤΡΙΟΣ ΠΙΠΕΡΓΙΑΣ: Ολοκληρώνω, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο χρόνος που δόθηκε σε άλλους συναδέλφους δόθηκε και σε εσάς.
ΔΗΜΗΤΡΙΟΣ ΠΙΠΕΡΓΙΑΣ: ...με απευθείας αναθέσεις, η πλευρά των ρωσικών και όχι μόνο συμφερόντων είναι υπό ανταγωνιστικούς όρους; Αν παραδείγματος χάρη οι αγωγοί φυσικού αερίου που γίνονται στη χώρα μας έχουν παρόμοιες τιμές με παρόμοιους αγωγούς που γίνονται σε άλλες χώρες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).
Πρώτη φορά ουσιαστικά επιχειρείται ένας έλεγχος και αυτός με μύριες όσες δυσκολίες. Στη συγκεκριμένη υπόθεση του ΑΗΣ ΦΛΩΡΙΝΑΣ οι θεματοφύλακες της περιουσίας της ΔΕΗ επεφύλαξαν με τη συμπεριφορά τους διακριτική μεταχείριση του εργολάβου και αυριανού ανταγωνιστή της τη στιγμή που η αγορά της ενέργειας ανοίγεται στον ανταγωνισμό.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Πιπεργιά, σας παρακαλώ.
ΔΗΜΗΤΡΙΟΣ ΠΙΠΕΡΓΙΑΣ: Δεν μπορώ παρά να σχολιάσω και τη φιλότιμη προσπάθεια που έκαναν οι υπηρεσιακοί παράγοντες της ΔΕΗ για να μας πείσουν ότι το κόστος παραγωγής θα είναι χαμηλό.
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο περαιτέρω. Πρέπει να σεβαστούμε τον κανονισμό.
ΔΗΜΗΤΡΙΟΣ ΠΙΠΕΡΓΙΑΣ: Μας παρουσίασαν ενυπόγραφους υπολογισμούς κόστους κιλοβατώρας με διαφορετικές παραδοχές και διαφορετικά νούμερα που καταλήγουν εφαρμόζοντας τον ίδιο μαθηματικό τύπο στο ίδιο αποτέλεσμα.
ΠΡΟΕΔΡΕΥΩΝ (Παναγιώτης Ν. Κρητικός): Πρέπει σε αυτήν την προκεχωρημένη ώρα να σεβαστείτε το χρόνο. Είναι δυνατόν να αυθαιρετείτε, κατ' αυτόν τον τρόπο;
Αφαιρείται ο λόγος από τον κ. Πιπεργιά. 
Ο κ. Κουρής έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Η μαθηματική εταιρεία πρέπει να τους δώσει μεγάλο βραβείο γιατί ανακάλυψαν καινούριες μεθόδους υπολογισμού, που ανατρέπουν τους κανόνες της απλής αριθμητικής.
ΠΡΟΕΔΡΕΥΩΝ (Παναγιώτης Ν. Κρητικός): Δώστε στα Πρα- κτικά αυτά που έχετε γράψει.
ΔΗΜΗΤΡΙΟΣ ΠΙΠΕΡΓΙΑΣ: Τελειώνω, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι τελειώνετε, τελειώσατε.
ΔΗΜΗΤΡΙΟΣ ΠΙΠΕΡΓΙΑΣ: Πιστεύω ότι οι 'Ελληνες Βουλευτές γνωρίζουν πρόσθεση αφαίρεση πολλαπλασιασμό και διαίρεση. Εγώ πρόκειται να καταθέσω σειρά στοιχείων που αποδεικνύουν ότι η τιμή της κιλοβατώρας σε καμιά περίπτωση δεν θα είναι κάτω από 14,5.
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε επιτέλους. 'Εχετε υπερβεί το χρόνο μέσα στον οποίο δικαιούσθε να αναπτύξετε το θέμα σας. 
ΔΗΜΗΤΡΙΟΣ ΠΙΠΕΡΓΙΑΣ: Νομίζω ότι επιβάλλεται να παραδεχθούμε ότι για πολλούς λόγους προχωρήσαμε και πρέπει να προχωρήσουμε σε ένα έργο στην περιοχή της Φλώρινας που όπως γίνεται όμως δεν είνι ανταγωνιστικό.
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο.
ΔΗΜΗΤΡΙΟΣ ΠΙΠΕΡΓΙΑΣ: Να τελειώσω τη φράση μου, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν έχετε το λόγο.
Δεν καταχωρείται τίποτα. 
ΔΗΜΗΤΡΙΟΣ ΠΙΠΕΡΓΙΑΣ: Νομίζω όμως ότι πρέπει να έχουμε την τόλμη να ζητήσουμε από την Ε.Ε. να τύχει αντίστοιχης εξαίρεσης προκειμένου να ανακτηθεί από τη ΔΕΗ το κόστος επένδυσης που κάτω από τις σημερινές συνθήκες ότι πρόκειται να γίνει ποτέ με επίπτωση στη ΔΕΗ που έτσι αποζημιώνεται.
(Στο σημείο αυτό ο Βουλευτής κ. Πιπεργιάς καταθέτει για τα Πρακτικά τα προαναφερθέντα στοιχεία τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών).
ΠΡΟΕΔΡΕΥΩΝ (Παναγιώτης Ν. Κρητικός): Επιτέλους πρέπει να σεβόμαστε και κάτι.
Η κυρία Υπουργός έχει ζητήσει το λόγο. Ορίστε κυρία Υπουργέ.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Σε σχέση με αυτά που είπε ο κ. Πιπεργιάς θέλω να καταθέσω την απάντηση που του έχει στείλει ο πρώην συναγωνιστής του κ. Γαριφαλίδης μέλος του Δ.Σ. της ΔΕΗ, εκπρόσωπος των εργαζομένων που συμμετείχε στην επιτροπή διαπραγμάτευσης για τη μονάδα της Φλώρινας.
(Στο σημείο αυτό η Υπουργός Ανάπτυξης κ. Παναδρέου καταθέτει για τα Πρακτικά την προαναφερθείσα απάντηση του κ. Γαριφαλίδη η οποία έχει ως εξής:
"Α.ΓΑΡΥΦΑΛΛΙΔΗΣ
Μέλος Δ.Σ. ΔΕΗ
Εκπρόσωπος ΕργαζομένωνΑΘΗΝΑ: 26.3.1998
Χαίρομαι που επί τέλους με την επιστολή σου (17.3.98) μας δίνεται η ευκαιρία να συζητήσουμε πάνω σε συγκεκριμένα πράγματα.
Λυπάμαι όμως, που θα αναγκασθώ δημόσια (μια και την επιστολή μου θα την κοινοποιήσω και γω σ' αυτούς που την κοινοποίησες και συ) και με στοιχεία θ' αποδείξω τους λανθασμένους υπολογισμούς σου και την σκοπιμότητα που εξυπηρετούν.
Παρακολουθώ με προσοχή όσα λες και όσα δημοσιεύεις και ειλικρινά θλίβομαι, για την ευκολία με την οποία αλλάζεις στοιχεία και συμπεράσματα.
Είναι δε άξιο απορίας, για μένα τουλάχιστον, ότι αποφεύγεις να πάρεις θέση για το ιδιοκτησιακό καθεστώς των ορυχείων όπως και την προσπάθειά σου ν' αγνοήσεις τη διακρατική συμφωνία και ιδιαίτερα τον ν. 2289/95 που και συ ψήφισες (και καλά έκανες κατά την άποψή μου). Ακόμη δεν μπορώ να διαγνώσω ποια αναγκαιότητα εξυπηρετεί η μέθοδος της μισής αλήθειας, πέρα από το να δημιουργεί σύγχυση σ' αυτούς που μας παρακολουθούν, προς όφελος αυτών που έχουν συμφέρον να μη γίνει ο ξυλιτικός Σταθμός στη Φλώρινα.
Τέλος, πριν μπω στην ουσία, μένω με την απορία γιατί αισθάνθηκες την ανάγκη να κάνεις παρατηρήσεις σ' αυτά που γράφω στο υπ' αριθ. 27 Ενημερωτικό μου Δελτίο και όχι και στα προηγούμενα στα οποία, εδώ κι ένα χρόνο τουλάχιστον, ευθαρσώς καταγράφω τις απόψεις μου και τις πληροφορίες μου προς τους Εργαζομένους.
Α. Επειδή η θεώρηση, οι κρίσεις και επικρίσεις για την υλοποίηση του έργου του ΑΗΣ Φλώρινας είναι άρηκτα συνδεδεμένες με την Διακρατική Συμφωνία της 7ης Οκτωβρίου 1987, μεταξύ Ελλάδας και Ρωσίας, είναι απόλυτα χρήσιμη η αναφορά της. Μόνο έτσι περιγράφεται το περιβάλλον μέσα στο οποίο αναγκάσθηκε η ΔΕΗ να λειτουργήσει.
Μετά την υπογραφή της Διακρατικής Συμφωνίας (7.10.87), για την προμήθεια συγκεκριμένων ποσοτήτων Φυσικού Αερίου (Φ.Α) από την Ρωσία, υπεγράφη το προσάρτημα της 1ης Ιουλίου του 1993 μεταξύ των κ.κ. Μητσοτάκη - Γιέλτσιν, στο οποίο έναντι των καθυστερήσεων υλοποίησης της Διακρατικής Συμφωνίας έδινε ορισμένα ανταλλάγματα στην Ρωσική πλευρά.
Πέραν των άλλων εδίδετο, στην Ρωσική πλευρά, RAO GAZPROM - ΠΡΟΜΗΘΕΑΣ GAS Α.Ε, η δυνατότητα αποκλειστικής εκμετάλλευσης του δικτύου μεταφορά ΦΑ και η κατασκευή, ιδιοκτησία και εκμετάλλευση (BOO) ενός θερμικού σταθμού συνδιασμένου κύκλου στην Β.Ελλάδα. Εδώ πρέπει να υπενθυμίσω ότι η παραγόμενη ενέργεια θα επωλείτο στη ΔΕΗ χωρίς να υπάρχει συγκεκριμένος τρόπος τιμολόγησης. Αργότερα 
 

 



Σελίδα 10107 
ψηφίστηκε νόμος που καθόριζε τον τρόπο τιμολόγησης, ο οποίος όμως δεν συμπεριελάμβανε τον εν λόγω σταθμό, γιατί αναφερόταν σε σταθμούς Β00 που θα γίνουν με διαγωνισμούς και όχι με διακρατική συμφωνία. Σου θυμίζω τις έντονες απεργιακές κινητοποιήσεις των Εργαζομένων για γα ανατραπεί η επιλογή αυτή, της τότε Κυβέρνησης της Ν.Δ.
Μετά τις εκλογές του Οκτωβρίου του 1993 η νέα Κυβέρνηση του αειμνήστου Α.Παπανδρέου, με Υπουργό ΒΕΤ και Εμπορίου τον σημερινό Πρωθυπουργό κ. Σημίτη, ξεκίνησαν νέες διαπραγματεύσεις με τους Ρώσους για την αλλαγή (τροποποίηση) του προσαρτήματος της 1.7.93 γιατί θεωρούσαν ασύμφορη τη συμφωνία αυτή (Μητσοτάκη-Γιέλτσιν).
Στόχος της τότε Κυβέρνησης Παπανδρέου ήταν να ελαχιστοποιήσουν τα κέρδη της Ρωσικής πλευράς που προέκυψαν από το προσάρτημα της 1.7 93, προς δύο κατευθύνσεις. Πρώτον να αφαιρεθεί το δικαίωμα από τη Ρωσική πλευρά το προνόμιο της αποκλειστικής χρήσης του δικτύου από την RAO GAZ PROM - ΠΡΟΜΗΘΕΑΣ. Δεν το κατόρθωσαν εν όλω, γιατί διατήρησαν το δικαίωμα, οι παραπάνω εταιρείες, για ποσότητες πάνω από τις συμβολαιοποιημένες με την Ελληνική πλευρά, να έχουν την αποκλειστικότητα. Δεύτερον έναντι της κατασκευής του Εργοστασίου στην Β. Ελλάδα με την μέθοδο του Β.0.0 να τους δοθεί η κατακευή ενός πλήρους ξυλιτικού Σταθμού στη Φλώρινα.
Η επιλογή αυτή της τότε Κυβέρνησης Παπανδρέου με ΥΒΕΤ τον κ. Σημίτη αιτιολογείται στην Βουλή (πρακτικά 16 Μαρτίου 1995, σελίδα 4407).
'Ελεγε συγκεκριμένα για το εργοστάσιο της Β. Ελλάδας με BOO, ότι το όφελος της Ρωσικής πλευράς θα ξεπερνούσε τα 350 δις δρχ. χωρίς να έχει συμφωνηθεί ποιός θα πλήρωνε το κόστος της κατασκευής του αγωγού από Βουλγαρία ή Θες/νίκη προς Κομοτηνή.
'Ετσι η τότε Κυβέρνηση Παπανδρέου με ΥΒΕΤ τον κ. Σημίτη με συντριπτική πλειοψηφία (συμφώνησαν όλα τα Κόμματα πλην ΚΚΕ) (το ψήφισες και συ) ψήφισε το Ν. 2299/95 που σε ό,τι αφορά τη ΔΕΗ έλεγε: "Σε αντικατάσταση της υποχρέωσης της Ελληνικής πλευράς να αναθέσει στην RAO GAZPROM το δικαίωμα για την κατασκευή θερμικού σταθμού παραγωγής ηλεκτρικής ενέργειας ισχύος 250 - 350 MW συνδυασμένου κύκλου στη Βόρειο Ελλάδα υπό τον όρο Κατασκευή - Ιδιοκτησία Εκμετάλλευση (Build - Own - Operate - BOO) η Ελληνική πλευρά θα αναθέσει δι' απευθείας αναθέσεως σε Κοινοπραξίες που θα συστήσουν και θα συμμετάσχουν για το σκοπό αυτόν οι Εταιρείες ΠΡΟΜΗΘΕΑΣ GAS ΑΕ και RAO GAZPROM τα ακόλουθα έργα:
1) Την κατασκευή υπό τον όρο με το κλειδί στο χέρι (TURN ΚΕΥ πλήρους ατμοηλεκτρικού σταθμού στην Περιοχή Φλώρινας, ισχύος περίπου 300 ΜW, με ένα σύστημα αποθείωσης και με δυνατότητα τηλεθέρμανσης της περιοχής.
Το έργο θα πρέπει να πληροί τις προδιαγραφές που θα διατυπώσει γι' αυτό η Δημόσια Επιχείρηση Ηλεκτρισμού της Ελλάδος (ΔΕΗ). Η κατασκευή του έργου θα τελεί υπό την επίβλεψη της ΔΕΗ σύμφωνα με την Ελληνική νομοθεσία.
Η σχετική σύμβαση ανάθεσης του έργου μεταξύ ΔΕΗ και της Κοινοπραξίας να υπογραφεί μέχρι το τέλος του έτους 1995 υπό ανταγωνιστικούς όρους. οι προτάσεις ΠΡΟΜΗΘΕΑΣ GAS ΑΕ και της RAO GAZPROM για την συμμετοχή στην Κοινοπραξία και άλλων εταιρειών θα συμφωνούντο με τη ΔΕΗ".
Αυτά τα συγκεκριμένα και απόλυτα περιοριστικά περιελάμβανε ο Νόμος 2289/95 που και συ ψήφισες. Αμφισβητείς ότι ο παραπάνω Νόμος καθόριζε το μέγεθος της μονάδας 300 ΜW περίπου, τη μορφή του έργου, πλήρης Σταθμός, το καύσιμο ξυλιτικός λιγνίτης, ποιοτικά χαρακτηριστικά, με αποθείωση και δυνατότητα τηλεθέρμανσης και τέλος καθόριζε και ονόμαζε τους αναδόχους του έργου RAO GAZPROM και ΠΡΟΜΗΘΕΑΣ GAS Α.Ε; Βέβαια ο Νόμος αυτός έλεγε ότι όλα αυτά θα γίνουν με ανταγωνιστικούς όρους.
Στο άρθρο σου ΕΠΙΣΤΡΑΤΕΥΣΗ ΑΛΧΗΜΙΣΤΩΝ (ΤΟ ΒΗΜΑ 2212198) σχολιάζοντας το πόρισμα της Lahmayer, κάνοντας αυθαίρετη ερμηνεία του ακροτελευταίου εδαφίου της παραγράφου 1 του Πρωτοκόλου της 19/12/94 (οι προτάσεις της RAO GAZPROM και ΠΡΟΜΗΘΕΑΣ GAS A.Ε. για τη συμμετοχή στην Κοινοπραξία και άλλων εταιρειών θα συμφωνούνται με τη ΔΕΗ), βγάζεις συμπεράσματα που πέραν της αυθαιρεσίας τους είναι και άκρως επικύνδυνα. Συγκεκριμένα ισχυρίζεσαι ότι η διατύπωση που προανέφερα έδινε τη δυνατόητα στην ΔΕΗ να ακολουθήσει διαγωνιστική διαδικασία μεταξύ τεχνικά αποδεκτών οίκων.
Δηλαδή να κάνει διαγωνισμούς για τα επί μέρους τμήματα του έργου. Αυτό είναι ακροβατισμός και σαν ακροβατισμός είναι πολύ επικίνδυνος και εξηγούμαι: Ας πάρουμε σαν υπόθεση εργασίας ότι η ΔΕΗ είχε αυτό το δικαίωμα ή ότι η RΑΟ GΑΖΡRΟΜ και ΠΡΟΜΗΘΕΑΣ αποδέχονταν μια τέτοια διαδικασία. Ποιός θα ήταν ο κερδισμένος και ποιος ο χαμένος. Προφανώς, χαμένη θα ήταν η ΔΕΗ γιατί ποιος σοβαρός οίκος, εν γνώσει του ότι το έργο έχει ανατεθεί, θα έπαιρνε μέρος σε διαγωνιστική διαδικασία; Ποιος θα διαφύλατε τη ΔΕΗ από τον κίνδυνο να πάρουν μέρος στη διαγωνιστική διαδικασία οίκοι που θα λειτουργούσαν αβανταδόρικα υπέρ του Νομοθετιμένου αναδόχου, με το αζημείωτο φυσικά;
Μου έκανε μεγάλη εντύπωση, ότι η άποψή σου αυτή, ακούσθηκε στην διαρκή Κοινοβουλευτική Επιτροπή και από τον Βουλευτή κ. Δραγασάκη.
'Oσο και αν ψάχνεις η διαδικασία που ακολουθήσαμε, αυτή της απευθείας σύγκρισης με την 5η Μονάδα του Αγ.Δημητρίου και της αποθείωσης Μεγαλόπολης, είναι και απεδείχθη η πλέον συμφέρουσα για τη ΔΕΗ.
Για να βάζουμε όμως μερικά πράγματα στη θέση τους πρέπει να σου θυμίσω ότι συμφώνησες με την μεθοδολογία που ακολουθούσαμε σαν Επιτροπή Διαπραγμάτευσης.
Στο ίδιο Δημοσίευμά σου στο ΒΗΜΑ 22.2.98 με έναν τρόπο πραγματικά αξιοθαύμαστο αλλά γνωστό σε μένα, σχολιάζοντας το πόρισμα της Lahmayer αρνείσαι να το παρακολουθήσεις γιατί υποτιμά τη νοημοσύνη σου. Θα σου θυμίσω όμως εγώ τις δηλώσεις σου μετά την απόφαση της Κυβέρνησης να ορίσει ανεξάρτητο εκτιμητή. Συνέχαιρες τον Πρωθυπουργό για την πρωτοβουλία του να ξεκαθαρίσει το θέμα. Δηλαδή αποδεχόσουν την διαδικασία του ανεξάρτητου εκτιμητή.
Προφανώς αποδεχόσουν εκτιμητή που θα έβγαζε ασύμφοροτο τίμημα. Μα σε τέτοια βάση μπορούμε να συζητήσουμε.
Παρότι πιέζω τον εαυτό μου να αποδέχεται ως καλόπιστες τις όποιες απόψεις Βουλευτών, δυσκολεύομαι να δικαιολογήσω την σκοπιμότητα του καταλόγου μονάδων που κατασκευάζονταν ανά τον κόσμο, στον οποίο συμπεριλαμβάνονταν ανακριβώς, μονάδες ανόμοιες ακόμη και ημιτελείς υπό αποπεράτωση. Για να το ξεπεράσω δέχομαι ότι αυτά σου έδωσαν οι σύμβουλοί σου αυτά δέχθηκες μια και δεν ήταν δυνατόν να τα διασταυρώσεις.
Η μια εξήγηση είναι αυτή. Η άλλη είναι ότι βοηθούσαν τη διακαιολόγηση της άποψής σου.
Το ίδιο δημοσίευμα ΒΗΜΑ 22.2.98 καταμαρτυράς στη ΔΕΗ ως λάθος την επιλογή της ΔΕΗ. Ο Σταθμός της Φλώρινας να μπορεί να δεχθεί και δεύτερη Μονάδα. Τι να πω τώρα γι' αυτό το θέμα. Να συμπεράνω ότι όσο δεν γίνεται (εξαγγέλεται) Σταθμός στο Αλιβέρι, τέρμα οι λιγνίτες;
Ακόμη πώς είναι δυνατόν να δεχθώ ότι τα εντοπισμένα κοιτάσματα δεν επαρκούν για δυό μονάδες στη Φλώρινα, όταν γνωρίζω και γνωρίζεις ότι η μελέτη των κοιτασμάτων μιλάει για τρεις των 300 ΜW; (Μελέτες διασταυρωμένες όπως ξέρεις).
Μα σοβαρά ο εμπλουτισμός των δικών μας λιγνιτών πρέπει να γίνεται αποκλειστικά με ξυλίτη; Στην Μεγαλόπολη τι χρησιμοποιούμε; Φθηνό λιθάνθρακα.
Το Φράγμα της Παπαδιάς είναι προϋπολογισμένου κόστους 12,5 δις δρχ. Τώρα πώς εσύ το φθάνεις στα 24 δις. δρχ. δεν μας το εξηγείς.
Για το Φράγμα θέλω να σου θυμίσω ότι είναι πολλαπλής χρησιμότητας γιατί θα εκμεταλλεύεται νερά που καταλήγουν στα Σκόπια, όχι μόνο για ψύξη του Σταθμού Φλώρινας, αλλά για την ύδρευση των γειτονικών κοινοτήτων και άρδευση αγροτικών εκτάσεων, μέχρι την κατασκευή και της 2ης Μονάδας Φλώρινας.
 

 



Σελίδα 10108 
Για τις προδιαγραφές του λέβητα. Επελέγη ο λέβητας αυτός γιατί βελτιώνει τον βαθμό απόδοσης από 32 σε 38 και επί πλέον ελαχιστοποιούνται οι βλάβες και αυξάνεται η διαθεσιμότητα του σταθμού.
Επί τη ευκαιρία θέλω να σου πω ότι οι προδιαγραφές του σταθμού αυτού έλαβαν υπόψη τους τη συσσωρευμένη εμπειρία της επιχείρησης από, την μέχρι τώρα λειτουργία των παλαιών λιγνιτικών σταθμών της ΔΕΗ.
Γι' αυτό είναι έξω από την πραγματικότητα η επίκληση του μέσου όρου ωρών λειτουργίας των υφισταμένων μονάδων Ποιός έστω και λίγο καλοπρoαίρετος θα θεωρήσει εξωπραγματικές τις 7000 ώρες λειτουργίας ενός τελευταίας τεχνολογίας Σταθμού, όταν εσύ ο ίδιος παραδέχεσαι ότι οι υφιστάμενες μονάδες που μερικές λειτουργούν από το 1962 μας δίνουν μέσο όρο 6200 ώρες ετησίως;
Τέλος στο ίδιο δημοσίευμα ΒΗΜΑ 22.2.98 αντιπροτείνεις έναντι του Σταθμού της Φλώρινας την προσθήκη 3ης Μονάδας στον ΑΗ Σ Αμυνταίου.
Μα αυτό δεν επιτρέπεται από το Ν. 2299195 (που και συ ψήφισες) γιατί αναφέρει "την κατασκευή με το κλειδί στο χέρι ενός πλήρους ατμοηλεκτρικού Σταθμού". Πέρα απ' αυτό όμως, υπάρχει και η άρνηση της Νομαρχιακής Αυτοδιοίκησης του Νομού καθώς και του ΥΠ ΕΧΩΔΕ να εγκρίνει την μελέτη περιβαλλοντικών επιπτώσεων, γιατί η περιοχή του Αμυνταίου θεωρτείται η πλέον βεβαρυμένη του λεκανοπεδίου της Εορδαίας.
Αλλά και αν ξεπερνιούνταν όλα αυτά τα εμπόδια η λύση αυτή θα ήταν μόνο κατά 4 δις φθηνότερη γιατί θα είχαμε αύξηση του κόστους ξυλίτη λόγω μεταφοράς και του κόστους του αγωγού μεταφοράς νερού από τον Αλιάκμωνα ποταμό για την ψύξη της μονάδας.
Σ' αυτό το σημείο μπορώ να εκφράσω την απορία μου γιατί όταν η Κυβέρνηση της Νέας Δημοκρατίας το καλοκαίρι του '93 απαλλοτρίωσε την έκταση στην Μελίτη για την κατασκευή του Σταθμού Φλώρινας δεν ακούσθηκε μιλιά από κανέναν.
Πιστεύω να γνωρίζεις ότι ο Σταθμός της Φλωρινας ήταν ενταγμένος στο πρόγραμμα ανάπτυξης της ΔΕΗ με τέσσερις διαφορετικές διοικήσεις και τέσσερις διαφορετικές Κυβερνήσεις.
Β. Δεν θα περίμενα από σένα να επικαλείσαι το μοντέλο WΑSΡ γιατί όπως και συ παραδέχεσαι το μοντέλο αυτό βοηθά να εντάσσει μονάδες με βάση οικονομικά και μόνο κριτήρια. Δηλαδή ο κοινωνικός χαρακτήρας της ΔΕΗ, το κοινωνικό ώφελος απ' αυτό και ο αναπτυξιακός ρόλος, μια και δεν είναι αποδεκτά από το WΑSΡ "πάνε περίπατο".
Με το WΑSΡ δεν μπορεί να ενταχθεί κανένα υδροηλεκτρικό έργο. Συμφωνείς να συμβεί κάτι τέτοιο;
Με το WΑSΡ πολύ δύσκολα μπορεί να ενταχθεί λιγνιτική μονάδα. Συμφωνείς να κάνουμε αυτή την επιλογή;
Σου θυμίζω ότι ο ιδρυτικός Νόμος της ΔΕΗ, αιτιολογεί την ίδρυσή της και επιτάσσει την εκμετάλλευση των εγχώριων πηγών ενέργειας. Αν αποδεχόμασταν μονοσήμαντα το μοντέλο WΑSΡ τότε να είσαι σίγουρος (και είσαι γιατί γνωρίζεις) ότι μόνο ο εισαγόμενος λιθάνθρακας θα μπορούσε να σταθεί, αφού βέβαια αγνοήσουμε και την εξάρτηση και την συναλλαγματική αιμοραγία.
Αλλά και ο λιθάνθρακας δεν είναι η πλέον φθηνή λύση, υπάρχει και φθηνότερη, οι εισαγωγές. Εμπρός λοιπόν μετατρέψτε τη ΔΕΗ σε εταιρεία εισαγωγής και διανομής. Το WΑSΡ συμφωνεί!
Βέβαια μπορείς να μου επικαλεσθείς το αληθοφανές, ότι η ΔΕΗ από τις 19.2.2001 είναι υποχρεωμένη, μετά την απελευθέρωση της αγοράς Ηλεκτρικής ενέργειας, να παίζει στον ευρωπαϊκό ανταγωνισμό, με κίνδυνο να χάσει το 300/0 της εγχώριας αγοράς μέχρι το 2006.
Ποιόν ανταγωνισμό φοβάται η ΔΕΗ όταν με τη σημερινή της λειτουργία και με την κοινοφελή της προσφορά, προσφέρει το φθηνότερο οικιακό τιμολόγιο στην Ευρωπαϊκή 'Eνωση και το δεύτερο φθηνότερο μετά την Φιλανδία Βιομηχανικό;
Η ΔΕΗ δεν φοβάται τον ανταγωνισμό, αλλά τον εαυτό της και τους σωτήρες της.
Το WΑSΡ είναι χρήσιμο για τις υππηρεσίες της επιχείρησης, επειδή δίνει την δυνατότητα, τροφοδοτώντας το με διάφορες παραδοχές, να σου δώσει κατεύθυνση για την οφελημότητα της επένδυσης σε βάθος χρόνου εφ' όσον βέβαια οι παραδοχές που το τ ροφοδότησες ισχύουν.
Ζωντανό παράδειγμα γι' αυτό που λέω είναι η πρόσφατη υποτίμηση (αλλαγή ισοτιμίας) της δραχμής.
Οι πίνακες 1 και 2 που μου επισυνάπτεις δεν ισχύουν επειδή άλλαξε η ισοτιμία της δραχμής και μόνον.
Καταλαβαίνεις επομένως ότι το WΑSΡ από μόνο του δεν αρκεί για να αποφασίσει μια κοινωφελής Δημόσια Επιχείρηση να κάνει ή να μη κάνει μια επένδυση. Ακόμη και για ιδιώτες επενδυτές η μέθοδος WΑSΡ δεν αρκεί.
Τέλος σαν εκπρόσωπος των εργαζομένων δεν είναι δυνατόν να αποδεχθώ την μέθοδο WΑSΡ ως πανάκεια, γιατί τότε πρέπει να απεμπολίσω και το εργασιακό καθεστώς και τις ασφαλιστικές προσδοκίες των εργαζομένων αλλά και αυτήν τη Δημόσια και κοινωφελή μορφή της ΔΕΗ.
Γ. Κάνεις πολύ λόγο και με επιμονή για το επιτόκιο αναγωγής και το χρόνο απόσβεσης.
Επειδή είμαι απόλυτα πεισμένος ότι γνωρίζεις τι είναι το επιτόκιο αναγωγής και τι ο χρόνος απόσβεσης, αλλά παρότι γνωρίζεις ότι οι όροι αυτοί δεν είναι κατανοητοί σ'όλους του εργαζόμενους, παρά ταύτα όμως εσύ τους χρησιμοποιείς σαν κοινούς και κατανοητούς απ' όλους, θα προσπαθήσω όσο πιό εκλαϊκευμένα γίνεται να τους περιγράψω, ώστενα σημαίνουν κάτι γι'αυτούς που μας διαβάζουν και μας ακούνε αλλά και να μη μπορούν να χρησιμοποιούνται κατά το δοκούν.
'Οταν σήμερα πραγματοποιείται μια επένδυση, ο επενδυτής προσδοκά έσοδα που θα του αποφέρει η επένδυση κατά την διάρκεια της χρήσιμης ζωής.
Για να υπάρχουν όμως έσοδα στο μέλλον θαπρέπει να γίνονται δαπάνες για να λειτουργήσει ο Σταθμός (καύσιμα, μισθοί, προσωπικού κτλ).
'Εχουμε λοιπόν κατ' αρχήν μια σειρά αναμενομένων εσόδων και δαπανών.
'Ομως μια δραχμή στο μέλον δεν έχει την ίδια αξία ή την ίδια αγοραστική δύναμη με μια δραχμή σήμερα. 'Eτσι το πρώτο βήμα για τον υπολογισμό της παρούσας αξίας των αναμενομένων μελλοντικών κερδών (διαφορά εσόδων και δαπανών) της επένδυσης είναι ο αποπληΘωρισμός τους.
Αυτό όμως δεν επαρκεί και γι' αυτό το δεύτερο βήμα είναι η αναγωγή σε παρούσα αξία των μελλοντικών καθαρών εσόδων με ένα επιτόκιο που κρίνεται ότι αντανακλά την απόδοση που προσφέρεται από συγκρίσιμες εναλλακτικές επενδύσεις.
Αυτό το επιτόκιο αναφέρεται σαν επιτόκιο αναγωγής ή κόστος ευκαιρίας του κεφαλαίου, επειδή συναρτάται με την εναλλακτική απόδοση που θα είχε ο επενδυτής επενδύοντας στο συγκεκριμένο έργο.
Είναι όμως αναγκαίες τέσσερις επισημάνσεις:
1η. Αναφερόμαστε στο μέλλον σε μακρό χρονικό ορίζοντα με ότι αυτό συνεπάγεται (ισοτιμίες, κόστος καυσίμου, θεομηνίες κτλ).
2η. Δεν αναφερόμαστε σε ονομαστικό επιτόκιο αλλά σε πραγματικό επιτόκιο, δηλαδή σε επιτόκιο πέραν του πληθωρισμού.
3η: Το επιτόκιο αναγωγής πρέπει να λαμβάνει υπόψη τον συγκεκριμένο κλάδο στον οποίο πραγματοποιείται η επένδυση, δεδομένου ότι οι αβεβαιότητες και οι κίνδυνοι δεν είναι ίδιοι σ' όλα τα επενδυτικά σχέδια ή κλάδους.
Κλάδοι ή επενδυτικά σχέδια με συγκριτικά περισσότερες αβεβαιότητες και κινδύνους, δικαιολογούν ψηλότερα επιτόκια αναγωγής, ενώ κλάδοι που θεωρούνται ασφαλέστεροι, δικαιολογούν χαμηλότερα επιτόκια αναγωγής.
Ο Κλάδος του ηλεκτρισμού και ιδιαίτερα μονοπωλιακής σχεδόν μορφής δεν εμπεριέχει τον ίδιο βαθμό αβεβαιότητας με τον Κλάδο π.χ. των αεριοσυγκοινωνιών ή τον Κλάδο των Ηλεκτρονικών Υπολογιστών των οποίων η τεχνολογία αλλάζει σε μικρά χρονικά διαστήματα.
Εάν μια Μονάδα ηλεκτροπαραγωγής χρησιμοποιεί εισαγόμενο 
 

 



Σελίδα 10109 
καύσιμο, οι αβεβαιότητες που διέπουν την εξέλιξη των μελλοντικών τιμών του σε μακροχρόνιο ορίζοντα είναι μάλλον περισσότερες από τις αβεβαιότητες που διέπουν την αναμενόμενη εξέλιξη των τιμών ενός εγχώριου στερεού καυσίμου, όταν μάλιστα ο επενδυτής είναι ιδιοκτήτης ή μέτοχος των ορυχείων.
Να γιατί όταν γίνεται σύγκριση της Μονάδας της Φλώρινας με άλλες εισαγομένων καυσίμων πρέπει να γίνεται και διαφοροποίηση του επιτοκίου αναγωγής πράγμα που δεν το κάνεις.
4η. Το επιτόκιο αναγωγής έχει σχέση και με τον επενδυτή.
Οι Δημόσιες Επιχειρήσεις αρκούνται συνήθως σε χαμηλότερες αποδόσεις κεφαλαίων απ' αυτές που απαιτεί ένας ιδιώτης επενδυτής για να αναλάβει επενδυτική πρωτοβουλία. Το χρησιμοποιούμενο από τις Δημόσιες Επιχειρήσεις επιτόκιο αναγωγής εκφράζει συνήθως και μια πολιτική που έχει σχέση με την τιμολογιακή και με την κοινωνική πολιτική που ασκείται από τον ιδιοκτήτη κράτος, μέσω της ηλεκτρικής ενέργειας.
Οι Δημόσιες Επιχειρήσεις έχουν πιο μακροπρόθεσμο προσανατολισμό κατά την ανάληψη επενδυτικών πρωτοβουλιών γι' αυτό αρκούνται σε ανάκτηση του επενδυθέντος κεφαλαίου σε μακρύτερο χρονικό ορίζοντα απ' ότι ο ιδιώτης επενδυτής. Είναι αξιοσημείωτο και πρέπει ν' αναφερθεί ότι η μέση - προ φόρων - απόδοση των ιδίων κεφαλαίων της ΔΕΗ στην 8/ετία 1990 - 1997 υπολογίζεται σε 4,6% στη 10/ετία του '80 σε 0,68% και στην 15/ετία 1983 - 1997 σε 3,81%.
Στη Γερμανία πρόσφατα για τον Σταθμό του Sghkopan (τον αναφέρεις στο δημοσίευμά σου, ΒΗΜΑ 22.2.98) σαν επιτόκιο αναγωγής ελήφθη το 5,3%.
Λαμβάνοντας υπόψη τα προαναφερθέντα αλλά και μια ευνοϊκή μακροπόθεσμη προοπτική για την ελληνική οικονομία, φαίνεται ότι ένα επιτόκιο αναγωγής της τάξεως του 6% σε σταθερούς όρους (πραγματικό και όχι ονομαστικό επιτόκιο) είναι περισσότερο κατάλληλο για την αξιολόγηση επενδύσεων που αξιοποιούν εγχώριους πόρους.
Είναι αξιοσημείωτο ότι και για τα έργα Συκιάς και Πευκόφοτου της ίδιας διακρατικής συμφωνίας με φορέα εκτέλεσης το ΥΠΕΧΩΔΕ, στην αξιολόγησή σου ελήφθη το 6%, χωρίς καμιά διαμαρτυρία.
Νομίζω ότι από δω και πέρα δεν πρέπει να υπάρχουν αμφισβητήσεις για το επιτόκιο αναγωγής. Διαφορετικά θα πρέπει εσύ να μου αποδείξεις με στοιχεία γιατί πρέπει να είναι διαφορετικό.
Για το χρόνο απόσβεσης πρέπει να πούμε μερικά λόγια παραπάνω στην προσπάθειά μας να συνεννοηθούμε.
Πράγματι μέχρι σήμερα η ΔΕΗ για πρόμοια έργα χρησιμοποιεί σαν χρόνια απόσβεσης την 25/ετία.
Αυτή η 25/ετία προέκυψε από την φορολογική υποχρέωση της επιχείρησης. Και επειδή ως μονοπωλιακή επιχείρηση δεν είχε πρόβλημα την χρησιμοποιούσε και για την αξιολόγηση των έργων.
Είναι γνωστό ότι η παραγωγική ζωή των λιγνιτικών σταθμών της χώρας είναι από 45 - 48 χρόνια.
Ο ΑΗΣ Πτολεμαϊδας έχει σε λειτουργία μονάδα από το 1962. Επομένως η 35/ετία ως χρόνος απόσβεσης είναι αντικειμενικός.
Οι Κρατικές και Δημόσιες επιχειρήσεις αντιμετωπίζοντας το μέγεθος κέρδος με άλλη οπτική, αρκούνται η απόσβεση να συντελείται μέσα στον ωφέλιμο - παραγωγικό χρόνο της επένδυσης.
Σε αντίθεση με τις ιδιωτικές επενδύσεις που έχουν σαν μοναδικό στόχο την μεγιστοποίηση των κερδών τους και γι' αυτό χρησιμοποιούν όσο το δυνατό μικρότερο χρόνο απόσβεσης, δηλαδή επιχειρούν να ανακτήσουν τα επενδεδυμένα κεφάλαια όσο το δυνατό γρηγορότερα.
Επομένως για οποιοδήποτε καλοπροαίρετο αναλυτή η 35/ετία απόσβεσης για μια επένδυση παραγωγικής ζωής τουλάχιστον 45/ετίας είναι απόλυτα ρεαλιστική.
Δ. 'Οπως είναι γνωστό και αποδεκτό, μια και για δεκαετίες εφαρμόζεται εδώ και έξω το μεταβλητό κόστος είναι το κρίσιμο μέγεθος με βάση το οποίο μια μονάδα εντάσσεται σε καλή σειρά σε άσχημη ή δεν εντάσσεται καθόλου καθημερινά στο δίκτυο. (Μεταβλητό κόστος = κόστος καυσίμου + μεταβλητό κόστος συντήρησης και λειτουργίας).
Δεν είδα σχόλια και αμφισβητήσεις επ' αυτού. Υποθέτω πως δεν διαφωνείς ότι όπως αναφέρω, η μονάδα της Φλώρινας έχει το δεύτερο χαμηλότερο μεταβλητό κόστος KWH μετά την 5η μονάδα του ΑΓ.ΔΗΜΗΤΡΙΟΥ. Πράγμα που σημαίνει ότι (θεωρητικά τουλάχιστο) μπορεί να μη βγαίνει τότε από το δίκτυο της ΔΕΗ.
Να πάμε όμως και στο συνολικό κόστος παραγωγής (δρχ./KWΗ) (Συνολικό Κόστος Παραγωγής = Επένδυση + Καύσιμο + Μεταβλητό Κόστος Συντήρησης και Λειτουργίας + Σταθερό Κόστος Συντήρησης και Λειτουργίας).
Στους υπολογισμούς σου κάνεις τρία βασικά λάθη.
1. Χρησιμοποιείς σαν ύψος επένδυσης το ποσό των 214 δις δρχ.
Αυτό είναι λάθος γιατί:
'Yψος Επένδυσης = Συμβολαιοποιημένα Τμήματα (179,5) + Αυλή λιγνίτη (4 δις) + σύστημα απόθεσης (2,5 δις) + χωματουργικά (0,6 δις) + Φράγμα Παπαδιάς (12,25 δις).
('Υψος Επένδυσης - - 179,5 + 4 + 2,5 + 0,6 + 12,25 = 198.85 δις δρχ.).
Τα 214 δις είναι το τελικό (συνολικό) ποσό μετά τον υπολογισμό των τόκων κατασκευαστικής περιόδου. 'Ετσι αντί να υπολογίσεις τους τόκους κατασκευαστικής περιόδου πάνω στα 198,85 δις δρχ. και να βγάλεις σύνολο 214 δις, υπολογίζεις πάνω στα ήδη έντοκα 214 δις και βγάζεις σύνολο 237 δις!!!
Τέτοια λάθη κάνουν οι μηχανικοί σου, που σε εκθέτουν, και ανεβοκατεβάζουν το ύψος του "σκανδάλου".
2. Στο κόστος καυσίμου δεν λαμβάνεις υπόψη σου τις συμβολαιοποιημένες εκπτώσεις επί της σημερινής τιμής ξυλίτη που ανέρχονται σε 13%. 'Ετσι οι 4,8 δρχ./KWH γίνεται 4.08 δρχ./KWH. (Απόφαση Δ.Σ.).
3. Στους υπολογισμούς σου αποδέχεσαι ότι θα εργάζονται πάνω από 200 άτομα, ενώ γνωρίζεις ότι αυτά θα είναι 110, νούμερο που και συ στο παρελθόν χρησιμοποιούσες σε υπολογισμούς σύγκρισης με άλλους Σταθμούς Φ.Α. και Λιθάνθρακα.
Βέβαια τότε ήθελες να υποβαθμίσεις την συμβολή του ΑΗΣ Φλώρινας στην αντιμετώπιση της ανεργίας στην περιοχή, τα γραπτά όμως μένουν.
Πέρα απ' αυτό όμως και το θέσφατο για σένα WASP, 110 άτομα χρησιμοποιεί για τους υπολογισμούς του.
'Οταν κάνεις αυτούς τους υπολογισμούς βγάζεις:
Φλώρινα Νο 1 330 MW 7000 ώρες λειτουργίας 12,604 δρχ./KWH
"""7500""12,062 "
'Οπως βλέπεις παρόλο ο Νόμος 2299/95 δεν έδινε σε κανέναν το δικαίωμα να εξετάσει τίποτα άλλο πέρα απ' την ανάθεση, σαν εκπρόσωπος των εργαζομένων είχα τουλάχιστον την ίδια με σένα αγωνία, η κατασκευή του ΑΗΣ Φλώρινας να στέκει και οικονομικά.
Αυτό είναι κατεγραμμένο και στα πρακτικά του Δ.Σ. (17-4-97) όπου προτείνω τον προγραμματισμό και δεύτερης Μονάδας στην Φλώρινα ώστε να έχουμε ακόμη ανταγωνιστικότερη KWH.
Επομένως η υπόμνηση της ιδιότητάς μου του εκπροσώπου των εργαζομένων είναι περιτή, γιατί η λειτουργία μου στο Δ.Σ. της ΔΕΗ μοναδικό γώμονα έχει το συμφέρον των εργαζομένων που είναι άρηκτα συνδεδεμένο με την πορεία της Επιχείρησης. Δηλαδή όπως εσύ ενδιαφέρεσαι για την εκλογική σου περιφέρεια την Εύβοια και βέβαια έτσι και εγώ ενδιαφέρομαι για τη δική μου "εκλογική περιφέρεια" που είναι οι εργαζόμενοι της ΔΕΗ.
Αν τώρα δεν συμπίπτουν τα συμφέροντα των δύο "περιφερειών" δεν είναι πρόβλημα αρκεί ν' αναγνωρίζουμε ότι αυτό είναι πρόβλημα και να μη ψάχνουμε για φαντάσματα εκεί που δεν υπάρχουν.
Ε. Ειλικρινά ακόμα δεν έχω καταλάβει το θόρυβο γύρω από την απόφαση του Δ.Σ. της ΔΕΗ, να επικυρωθεί η υπογραφείσα σύμβαση από τη Βουλή.
 

 



Σελίδα 10110 
Είμαι απόλυτα σίγουρος ότι αν αποφασίζαμε το αντίθετο πάλι θα διαφωνούσες.
Πάντως η απόφασή μας, να επικυρωθεί από τη Βουλή, επιλέχθηκε για δύο λόγους.
1. 'Οπως και τα δυό άλλα έργα της ίδιας διακριτικής συμφωνίας ο ηλεκτρομηχανολογικός εξοπλισμός των ΥΗΕ Συκιάς και Πευκόφυτου επικυρώθηκαν από τη Βουλή, έτσι θεωρήσαμε ότι ήταν σωστό να γίνει και για τον ΑΗΣ Φλώρινας.
2. Η ΔΕΗ κλήθηκε από το Ελληνικό Κοινοβούλιο να υλοποιήσει ένα Νόμο (2299/94) που κύρωνε μία μεγάλη διακρατική συμφωνία. Τι πιο φυσιολογικό να δίνεται η δυνατότητα σ' αυτό το Κοινοβούλιο να ελέγξει την εφαρμογή;
Αλλά όπως είδες και συνέβαλες σ' αυτό, αναπτύχθηκε τέτοια φιλολογία που δεν ξέρω ποιόν τιμά.
Εμάς που αναγνωρίσαμε το δικαίωμα του απόλυτου ελέγχου στους εκλεκτούς του Λαού ή τους εκλεκτούς του Λαού που θεώρησαν τον έλεγχο πλυντήριο.
ΣΤ. Αναφερόμενος στην τελευταία παράγραφο της επιστολής σου θα σου πω μερικά πράγματα πολύ σοβαρά και να λάβει υπόψη σου σα τέτοια.
Με καλείς να μελετήσω τα έγγραφα Ε11 έως Ε15 αφήνοντας να εννοηθεί στους μη γνωρίζοντες ότι πρόκειται περί φοβερών εγγράφων, ενώ γνωρίζει ότι πρόκειται περί εσωτερικής αλληλογραφίας της ΔΠΛΡ.
Αλήθεια έφτασες μέχρι του σημείου να χρησιμοποιείς την μέθοδο των υπονοουμένων όταν απευθύνεσαι σε μένα; Δύσκολο επάγγελμα η πολιτική. Ας είναι, τίποτα δεν είναι κακό αρκεί να το βλέπει κάποιος από την θετική του πλευρά.
Και τώρα τα φοβερά έγγραφα.
Ε11/9-6-97 Αποστολή μελέτης για την αναδιάρθρωση της ΔΠΛΡ.
Ε12/10-6-97 Επεξεργασία στοιχείων για την κατάταξη των Μονάδων με βάση το κόστος Παραγωγής.
Ε13/10-6-97 Αποστολή στοιχείων ΓΔΑ.
Ε14/8-7-97 Διαβιβαστικό στοιχείων κόστους ενέργειας από τη Μονάδα Φλώρινας.
Ε15/8-7-97 Συντάκτης Α. Αδρακτάς προς Δ. Μπέη. Εκτίμηση κόστους παραγόμενης ενέργειας.
Δεν ξεχνώ ότι 15 λεπτά πριν το κρίσιμο Δ.Σ. (07-4-97) δεν μου υπενθύμισες την ιδιότητά μου, αλλά μου είπες και μου ζήτησες να κρατήσω επιφυλάξεις.
Εγώ λειτούργησα σαν εκπρόσωπος των εργαζομένων της ΔΕΗ και μόνο. Αυτό φαίνεται ότι έχει κόστος πολύπλευρο. Το αναλαμβάνω ευχαρίστως. 'Εχεις δίκιο, υπήρχε ευκολότερος δρόμος για μένα.
Κλείνοντας, αφού σε διαβεβαιώσω ότι είμαι στη διάθεσή σου για οποιαδήποτε πληροφορία επεξήγηση, σε πληροφορώ ότι η μέθοδος "ο σκοπός αγιάζει τα μέσα" είναι τόσο άδικη και απάνθρωπη ώστε η χρησιμοποίησή της να δικαιολογείται μόνο όταν πρόκειται να σωθεί η ζωή κάποιου ανθρώπου. Αν κυνηγάς σπουργίτια με κανόνι κινδυνεύεις να μην τα πετύχεις. Θόρυβο όμως σίγουρα θα κάνεις.")
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουρής έχει το λόγο.
ΛΕΩΝΙΔΑΣ ΚΟΥΡΗΣ: Κύριε Πρόεδρε, θα επικεντρώσω τη προσοχή μου σε εκείνες τις παραμέτρους που έχουν άμεση σχέση με τη τροφοδοσία της ή των λιγνιτικών μονάδων που πρόκειται να λειτουργήσουν στη Φλώρινα, αφού δυστυχώς ακόμα και ο αριθμός των μονάδων που πρόκειται να γίνουν είναι ένα θέμα προς διερεύνηση, στο οποίο δεν παίρνουμε καμιά σαφή απάντηση.
Στο τελευταίο εγκεκριμένο από τη Κυβέρνηση δεκαετές πρόγραμμα, 1994-2003 προβλέπεται η ένταξη στο σύστημα δυο νέων λιγνιτικών μονάδων ισχύος τριακοσίων μεγαβάτ η κάθε μια με χρονική απόσταση εντάξεως στο σύστημα περίπου τριών ετών η μια από την άλλη. Προκειμένου να υπάρξει η καλύτερη δυνατή αξιοποίηση των κοιτασμάτων της Φλώρινας με βάση τα σημερινά οικολογικά και οικονομικά δεδομένα η σημερινή διοίκηση της ΔΕΗ απεφάσισε στις αρχές του 1995 να εκπονηθεί από το γερμανικό τεχνικό οίκο Ραϊνμπράουν και από την αρμόδια διεύθυνση ορυχείων της ΔΕΗ, η μελέτη εκμεταλλεύσεως των κοιτασμάτων Φλώρινας.
Η μελέτη αυτή ολοκληρώθηκε τον Αύγουστο του 1996 και έκτοτε συστηματικά αποκρύπτεται ή αποσιωπάται προκειμένου να μη γίνουν ευρέως γνωστά τα συμπεράσματα που δίνουν εν πολλοίς συγκεκριμένες λύσεις σε μια σειρά προβλημάτων που αφήνονται έντεχνα εδώ και χρόνια να αιωρούνται.
Η κοινή μελέτη των Γερμανών και των Ελλήνων ειδικών για την οποία η ΔΕΗ ξόδεψε αρκετά εκατομμύρια αφού εξέτασε όλες τις εκμεταλλεύσιμες περιοχές της λεκάνης της Φλώρινας με στόχο την αύξηση των οικονομικά απολήψιμων κοιτασμάτων κατέληξε στα εξής συμπεράσματα: Πρώτον, η πλέον οικονομική λύση είναι η τροφοδοσία με λιγνίτη από τη διεύρυνση της παραγωγής των δυο εν πολλοίς ιδιωτικών ορυχείων Βεύης και Αχλάδας για σαράντα εφτά χρόνια λειτουργίας δυο μονάδων των τριακοσίων τριάντα μεγαβάτ.
Δεύτερον, η ηλεκτροπαραγωγή από μια μόνο μονάδα των τριακοσίων τριάντα μεγαβάτ θα έχει ένα εξαιρετικά αυξημένο κόστος παραγωγής λιγνίτη, αφού οδηγεί κατ' ανάγκη στην εκμετάλλευση μόνο του ορυχείου Βεύης που λόγω των πολλών αγόνων έχει κόστος παραγωγής κατά 40% υψηλότερο εκείνου της Αχλάδας.
Τρίτον, ο συνδυασμός τροφοδοσίας από τα δυο ορυχεία μόνο μιας αν αποφασιστεί τελικά μονάδας χωρίς γρήγορη ένταξη και της δεύτερης μονάδας θα έχει ως συνέπεια να παραμείνει σε κάθε ένα ορυχείο ανεκμετάλλευτο το 50% του κάθε κοιτάσματος, λόγω των αναγκαίων εσωτερικών αποθέσεων των στείρων υλικών.
Τέλος, το κόστος του παραδοτέου στην αυλή λιγνίτη υπολογίστηκε αρχικά στις οκτώμισι χιλιάδες δραχμές ανά τόνο και στη συνέχεια με περικοπές και προσαρμογές από υπηρεσίες της ΔΕΗ κατέληξαν σε ένα κόστος όχι μικρότερο τότε των πεντέμισι χιλιάδων δραχμών ανά τόνο πράγμα που σημαίνει ότι με βάση την ειδική κατανάλωση 1,25 κιλά ανά κιλοβατώρα, το κόστος του λιγνίτη στη καλύτερη περίπτωση δεν θα μπορεί να είναι μικρότερο των 6,9 δραχμών ανά κιλοβατώρα.
Συγκρίνετε αυτά τα δύο κόστη λιγνίτη, που είναι εδώ γραμμένα, κύριοι συνάδελφοι. Πρόκειται για μία μελέτη που κρύβεται, είναι εξαφανισμένη σε ένα χρηματοκιβώτιο της διεύθυνσης ορυχείων. Συγκρίνετε, λοιπόν, αυτά τα δύο κόστη, το 10,3 και το 6,9 δρχ. ανά κιλοβατώρα με το αναφερόμενο 4,8 δρχ. στην περιλάλητη οικονομική έκθεση, που έχει "εισαχθεί", προκειμένου οι αρμόδιοι να καταλήξουν στην τιμή των δώδεκα (12) δρχ. έως δεκατριών (13) δρχ. ανά κιλοβατώρα.
Οι συντάκτες της έκθεσης αυτής, με τέτοιους οικονομοτεχνικούς ακροβατισμούς οδηγούν, όχι μόνο σε τραγελαφικά αποτελέσματα, αλλά αποκάλυψαν, χωρίς να το αντιληφθούν, αυτό που ήθελαν να κρύψουν. Δίνουν ποσοστιαία συμμετοχή 37% του λιγνίτη στο τελικό κόστος παραγόμενης κιλοβατώρας στη Φλώρινα, όταν η αντίστοιχη συμμετοχή στα ορυχεία της Πτολεμαϊδας, στις μονάδες της περιοχής, είναι 50%. Και αυτό, όταν όλες οι μελέτες των ειδικών δείχνουν ότι με βάση τα υπάρχοντα δεδομένα, δηλαδή, καλύτερη θερμογόνος δύναμη στη Φλώρινα, αλλά χειρότερη σχέση εκμετάλλευσης, πρέπει οι ποσοστιαίες συμμετοχές του λιγνίτη στο τελικό κόστος της παραγόμενης κιλοβατώρας να είναι περίπου οι ίδιες με απόκλιση 1%-2%. Τι σημαίνει αυτό; Σημαίνει ότι αγοράζουμε μια σημαντικά ακριβότερη μονάδα σε σχέση με αυτές που έχουμε αγοράσει μέχρι σήμερα. Εκτός πια και αν δέχονται ότι το κόστος της παραγόμενης κιλοβατώρας δεν είναι δώδεκα (12) δρχ. ή δεκατρείς (13) δρχ. όπως διατείνονται, αλλά πολύ μεγαλύτερο. Πρέπει να διαλέξουν ένα από τα δύο. Και τα δύο μαζί δεν γίνεται.
Σημειώνουμε τέλος, ότι οι κυβερνητικοί ιθύνοντες έχουν αφήσει στην τύχη το θέμα τροφοδοσίας της νέας μονάδος. Αφού πρόκειται για ιδιωτικά ορυχεία κατά κύριο λόγο και δεν έχει υπάρξει μέχρι σήμερα καμία μακροχρόνια συμφωνία για την αγορά λιγνίτη, αντιλαμβάνεσθε υπό ποίους όρους θα συναφθούν οι συμφωνίες, με υπογεγραμμένη τη σύμβαση της μονάδας, που θα καταναλώνει το λιγνίτη και βέβαια, μαζί με 
 

 



Σελίδα 10111 
μία άλλη παράμετρο που πρέπει να ακούσει η Βουλή, ότι οι συμβάσεις αυτών των ιδιωτικών λιγνιτορυχείων λήγουν σε πέντε και επτά χρόνια αντίστοιχα από σήμερα που μιλάμε. Αντιλαμβάνεσθε πώς αυτοί θα μπορούν να κάνουν μία μακροχρόνια σύμβαση με την επιχείρηση.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, τα περισσότερα θέματα στο σύνολό τους, θα έλεγα, έχουν διατυπωθεί από τους συναδέλφους όλων των πτερύγων. Θέλω να διαπιστώσω το θετικό της όλης συζήτησης, που τιμά τη Βουλή, την πρωτοφανή νηφαλιότητα, που καμία σχέση δεν έχει με την οξύτητα, με την ένταση, το θόρυβο, που δημιουργήθηκε γύρω απ' αυτό το θέμα τους προηγούμενους μήνες.
Θέλω να επεκτείνω αυτήν την παρατήρησή μου, κύριε Πρόεδρε, και να πω, πως, όταν συζητούμε μεγάλες επενδύσεις, στρατηγικού χαρακτήρα, κυριαρχεί στην πολιτική μας ζωή ένα πνεύμα σκανδαλολογίας και αμφισβήτησης. 'Εχει αυτή η συζήτηση έναν κοινό παρανομαστή, το σκάνδαλο και τη σκανδαλολογία.
'Οταν η Κυβέρνηση, η εξουσία αποφασίσει να δώσει ένα κομμάτι του δημόσιου τομέα είτε σε λειτουργία ευρισκόμενο είτε υπό κατασκευή σε ιδιώτες επενδυτές, τότε ομιλούμε αμέσως για διαπλεκόμενα συμφέροντα που κρύβονται γύρω απ' αυτήν την παραχώρηση, στην κατασκευή και την εκμετάλλευση. 'Οταν από την άλλη πλευρά αποφασίζει να διατηρήσει στο δημόσιο έλεχγο τη νέα μονάδα, τη νέα επένδυση -ομιλώ γενικώς- τότε πάλι ομιλούμε για διαπλεκόμενα συμφέροντα γύρω από τους προμηθευτές της νέας κρατικής μονάδας.
Πιστεύω πως πρέπει να απορρίψουμε αυτήν τη λογική, αυτήν τη νοοτροπία. Πρέπει να μείνουμε έξω από τις συγκρούσεις των ιδιωτικών συμφερόντων που είναι μεγάλες και συνεχώς διογκώνονται. Τις ζούμε άλλωστε στην έντασή τους τις τελευταίες ημέρες, παρακολουθώντας την αντιπαράθεση γύρω από την ψηφιακή τηλεόραση και όλο το σύστημα που οικοδομείται γύρω από αυτήν. Ο πολιτικός κόσμος, αρνούμενος να συμμετάσχει σε αυτές τις συγκρούσεις, αρνούμενος να πάρθέση με τη μια ή την άλλη πλευρά, τιμά και το λαό που τον εξέλεξε και πολύ περισσότερο υιοθετεί τις πιο ορθές λύσεις, όταν η συζήτηση είναι ψύχραιμη, νηφάλια και γίνεται με τεκμηριωμένα επιχειρήματα.
Πολλές φορές όμως οι αντιπολιτεύσεις σε κάθε εποχή επιλέγουν τον εύκολο δρόμο, γιατί είναι δύσκολο να τεκμηριώσεις τη διαφωνία σου ή άλλες φορές επιζητάς την προσχηματική διαφωνία σου. Αυτό δεν σημαίνει βεβαίως σε καμία περίπτωση μείωση της έντασης στους ελέγχους και αναζήτηση δημιουργίας νέων μηχανισμών διαφάνειας. Γιατί συνεχώς οι συγκρούσεις πολλαπλασιάζονται, τα συμφέρονται μεγεθύνονται και πρέπει το κράτος και η πολιτεία και νομίζω ότι αυτό πράξαμε και στη συζήτηση για την τροποποίηση του Συντάγματος, πρέπει να περιφρουρεί το δημόσιο συμφέρον, το δημόσιο χρήμα, το εθνικό και γενικότερα λαϊκό συμφέρον. 'Ομως, εάν δεν φύγουμε οριστικά και τελεσίδικα από αυτή την επωδό της σκανδαλολογίας, τότε η απαξίωση του πολιτικού συστήματος συνεχώς θα μεγαλώνει και θα μεγεθύνεται και βεβαίως θα έχουμε καθυστερήσεις στις μεγάλες επενδύσεις, στις μεγάλες επιλογές και τις αρνητικές επιπτώσεις θα τις εισπράττει η χώρα, ο λαός και πολύ περισσότερο οι εργαζόμενοι, δηλαδή τα χαμηλότερα εισοδηματικά στρώματα.
Κύριε Πρόεδρε, το έργο της Φλώρινας είναι ένα έργο για το οποίο συμφωνούν όλοι. Το έργο επελέγη και προγραμματίστηκε το 1987 και επιβεβαιώθηκε από την Κυβέρνηση της Νέας Δημοκρατίας το 1993. Πρέπει όμως να κατανοηθεί απ' όλους και να συμφωνηθεί, γιατί είναι ένα σημαντικό κομμάτι της συζήτησης, ότι, εάν δεν υπήρχε η επαναδιατύπωση του προσαρτήματος του 1993, που έγινε το 1994 και κυρώθηκε στη Βουλή με μεγάλη πλειοψηφία σχεδόν από το σύνολο των πολιτικών δυνάμεων το 1995, τότε θα είχαμε εκχωρήσει πρόωρα και προνομιακά σε ιδιώτες τη συμμετοχή τους στην παραγωγή και στην εκμετάλλευση της ηλεκτρικής ενέργειας.
ΘΕΟΔΩΡΑ ΜΠΑΚΟΓΙΑΝΝΗ: Θα υποχρεωθούμε να το κάνουμε έτσι και αλλιώς. 
ΙΩΑΝΝΗΣ ΜΑΓΚΡΙΩΤΗΣ: 'Ομως θα το κάνει το δημόσιο από μία πολύ πιο ισχυρή και προνομιακή θέση απέναντι στους ιδιώτες. Αυτή είναι η λεπτή, αλλά ουσιαστική κατά τη δική μου εκτίμηση διαφορά. Διότι η απελευθέρωση του 2001, κυρία Μπακογιάννη, είναι γεγονός πως θα δώσει τη δυνατότητα και στους ιδιώτες να μπουν στην παραγωγή και βεβαίως στη διανομή και στην εκμετάλλευση. 'Ομως η Δημόσια Επιχείρηση Ηλεκτρισμού με το μεγάλο επενδυτικό της πρόγραμμα και τις ευκαιρίες που τις δίνονται ακόμη και με τη παράταση του χρόνου της απελευθέρωσης, θα είναι πολύ πιο ισχυρή, πολύ πιο παραγωγική και αποδοτική, για να ανταπεξέλθει στον ανταγωνισμό. Νομίζω πως με αυτόν τον τρόπο και τη διαφάνεια, θα έλεγα, υπηρετούμε, αλλά και το δημόσιο συμφέρον.
Εγώ δεν θα υιοθετήσω τη λογική ή, αν θέλετε, την επιχειρηματολογία ότι υπήρχαν κάποια ιδιοτελή συμφέροντα γύρω από τη δική σας επιλογή. Απλώς θεωρώ ότι πρόωρα και προνομιακά θα εδίδοντο σε ιδιώτες η παραγωγή και η εκμετάλλευση της ηλεκτρικής ενέργειας. Οι εξελίξεις, νομίζω, επιβεβαιώνουν τη δική μου άποψη και εκτίμηση.
Αυτό το έργο, λοιπόν, θα έπρεπε ήδη να έχει ξεκινήσει και αυτή η άγονη δημόσια αντιπαράθεση που κλείνει σήμερα τόσο παραγωγικά -και το τονίζω αυτό- θα δώσει τη δυνατότητα επιτέλους στη ΔΕΗ να ενισχύσει το παραγωγικό της κομμάτι, στη δημόσια οικονομία να ισχυροποιηθεί και η οικονομική δραστηριότητα της χώρας να υποστηριχθεί. Δίνεται η μεγάλη ευκαιρία σε αυτήν την ακριτική περιοχή, τη Φλώρινα, να αξιοποιήσει παραγωγικά και εργασιακά, γενικότερα οικονομικά, αυτή τη μεγάλη επένδυση.
Κλείνω, κύριε Πρόεδρε, λέγοντας πως ένα εξίσου σημαντικό θέμα ήταν ο τρόπος επικύρωσης αυτής της σύμβασης εάν θα ερχόταν στη Βουλή, αν θα επικυρωνόταν μόνο με υπουργική απόφαση ή μέσα από το Υπουργικό Συμβούλιο. Η Κυβέρνηση αρχικώς είχε την πρόθεση να φέρει το θέμα στη Βουλή. Θυμούνται όλοι τις δηλώσεις των περισσοτέρων κομματικών ηγεσιών και στελεχών -όχι όλων- που έλεγαν ότι δεν μπορεί να είναι η Βουλή το πλυντήριο των σκανδάλων. 'Ηταν εκείνη η άγονη περίοδος, η άγονη εποχή, ευτυχώς έκλεισε αυτός ο κύκλος με τη σημερινή συζήτηση. Γιατί όμως τόσο εύκολα να πέφτουμε σε αντιφάσεις. Οταν η Κυβέρνηση, αν θέλετε και κάτω από την πίεση αυτής της άποψης, παίρνει την ευθύνη στο Υπουργικό Συμβούλιο και ομοφώνως αποφασίζει την κύρωση της νέας σύμβασης, σήμερα σεις, γιατί την εγκαλούμαι.
Πρέπει να κλείσει αυτός ο κύκλος των αντιφάσεων και της άγονης αντιπαράθεσης.
Θα κλείσω, κύριε Πρόεδρε, με μία φράση της κ. Μπακογιάννη, η οποία είχε έναν τεκμηριωμένο λόγο, κατά τη δική μου άποψη, στο Βήμα και είναι σημαντικό το ότι δεν χρησιμοποίησε ούτε μια στιγμή τη λέξη "σκάνδαλο" και φυσικά δεν μπήκε σ' αυτήν την κοίτη που είχε μπει όλος ο πολιτικός κόσμος στο προηγούμενο διάστημα. Είπε ότι διαπράξατε το πρώτο λάθος που αφαιρέσατε τη δυνατότητα από τους ιδιώτες να μπουν στην παραγωγή και στην εκμετάλλευση, θα ανεβάσετε το κόστος της παραγωγής τα επόμενα χρόνια και δεν θα αντέξει η ΔΕΗ στο μεγάλο ανταγωνισμό. Είπε πως δεν πρέπει να διαπράξουμε και το δεύτερο λάθος όταν θα μπει σε παραγωγή και σε εκμετάλλευση η νέα μονάδα. Εγώ δέχομαι την παρατήρησή της και πιστεύω πως η Κυβέρνηση και η ΔΕΗ θα την αξιοποιήσει.
ΠΡΟΕΔΡΕΥΩΝ (Παναγιώτης Ν. Κρητικός): Και εσείς τέταρτο λάθος που παραβιάζετε τον Κανονισμό.
ΙΩΑΝΝΗΣ ΜΑΓΚΡΙΩΤΗΣ: 'Εκλεισα με δύο λέξεις.
'Ομως δεν κατανοώ την τόση απαισιοδοξία της κυρίας Μπακογιάννη για τις εκλογές του 2000.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Μαγκριώτη. Μα η ώρα αυτή είναι για υπερβάσεις του χρόνου; Δεν λογαριάζουμε εδώ την κόπωση του Σώματος; Μα, για το Θεό! Με πέντε λέξεις παραπάνω νομίζετε ότι λύνουμε τα προβλήματα;
 

 



Σελίδα 10112 
ΙΩΑΝΝΗΣ ΜΑΓΚΡΙΩΤΗΣ: Τελείωσα, κύριε Πρόεδρε. Ευχαριστώ για την ανοχή σας που σαφώς ήταν μικρότερη από αυτήν που δείξατε σε προηγούμενο ομιλητή.
ΠΡΟΕΔΡΕΥΩΝ (Παναγιώτης Ν. Κρητικός): Εξαντλήθηκε ο κατάλογος των εγγεγραμμένων να μιλήσουν.
Ο κ. Λιάνης έχει ζητήσει το λόγο επί προσωπικού κατά το άρθρο 68 παρ. 6 για απόδοση αλλοίας γνώμης.
Ορίστε, κύριε Λιάνη.
ΓΕΩΡΓΙΟΣ ΛΙΑΝΗΣ: Κύριε Πρόεδρε, ζήτησα το λόγο γιατί σέβομαι τον κάθε συνάδελφο, πόσο μάλλον τον αρχηγό ενός κόμματος. Παραμένοντας εν πλήρη συγχύσει, αθώος ζήτησα να μου φέρουν τα Πρακτικά, για να δω τι είπα και ενόχλησα τόσο πολύ τον κ. Τσοβόλα. Διαβάζω λοιπόν από τα αποψινά Πρακτικά την παράγραφο που αφορά τον κ. Τσοβόλα.
ΠΡΟΕΔΡΕΥΩΝ (Παναγιώτης Ν. Κρητικός): Και δεν είναι παρών.
ΓΕΩΡΓΙΟΣ ΛΙΑΝΗΣ: Είναι όμως για την ιστορία σημαντικό, τη μικρή ιστορία που γράφτηκε απόψε εδώ.
Από τις συναντήσεις της Διακομματικής Επιτροπής της Φλώρινας με τους πολιτικούς αρχηγούς -και ισχυρίζομαι και πιστεύω ότι έτσι είναι η αλήθεια- ξέρετε ποια ήταν η απάντηση; 'Ολοι μας είπαν ότι θέλουν αυτό το έργο. Και λέω χαρακτηριστικά: "Παρακαλώ να δείτε τις δηλώσεις του αρχηγού σας και του κ. Δήμα στην τηλεόραση. Θα σας πω τις ημερομηνίες. "Θέλουμε το έργο". "Μη το φέρνετε στη Βουλή". "Οχι κολυμβήθρα του Σιλωάμ η Βουλή". Και για του λόγου το αληθές, κύριοι συνάδελφοι, επαναλαμβάνω: "Ιδού η απάντηση του αρχηγού σας κύριε Αλεξίου", δηλαδή του κ. Κωνσταντόπουλου "όχι κολυμβήρθα του Σιλωάμ η Βουλή". Προσκόμισα και τη σχετική εφημερίδα. Μάλιστα ο κ. Τσοβόλας, τον οποίο τιμώ, ήταν ο πιο ανένδοτος από όλους. "Εδώ και τώρα το έργο". "Προχωρήστε να γίνει".
Που είναι ο λαϊκισμός, κύριε Πρόεδρε, που είναι η διαστρέβλωση της αλήθειας, ότι του επιτέθηκα, πού είναι οι υπαινιγμοί που άφησα; Αν λαϊκισμό θεωρεί ο κ. Τσοβόλας ...
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι προσωπικό το θέμα.
ΓΕΩΡΓΙΟΣ ΛΙΑΝΗΣ: ...την απόλυτη από τη μεριά μου σαφή και ειλικρινή τοποθέτηση, εγώ θεωρώ ότι λαϊκισμός είναι η αποστροφή προς την αλήθεια και η έλλειψη σαφήνειας.
ΠΡΟΕΔΡΕΥΩΝ (Παναγιώτης Ν. Κρητικός): Εξαντλήθηκε ο κατάλογος των ομιλητών και κηρύσσεται περαιωμένη η συζήτηση, σύμφωνα με τα άρθρα 41Α και 148 του Κανονισμού της Βουλής, επί της 'Εκθεσης της Διαρκούς Επιτροπής Παραγωγής και Εμπορίου "Για τη Λιγντική Μονάδα Φλώρινας της ΔΕΗ".
Στο σημείο αυτό, κύριοι συνάδελφοι, δέχεσθε να λύσουμε τη συνεδριαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 00.43' λύεται η συνεδρίαση για σήμερα Πέμπτη 4 Ιουνίου 1998 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ

