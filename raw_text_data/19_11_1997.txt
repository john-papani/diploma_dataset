Σελίδα 1943 

Π Ρ Α Κ Τ Ι Κ Α    Β Ο Υ Λ Η Σ


Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΛΑ'

Τετάρτη 19 Νοεμβρίου 1997


Αθήνα, σήμερα στις 19 Νοεμβρίου 1997, ημέρα Τετάρτη και ώρα 18.11' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής, κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 18.11.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Λ' συνεδριάσεώς του, της 18ης Νοεμβρίου 1997 σε ό,τι αφορά την ψήφιση στο σύνολο των σχεδίων νόμου: 1) "Κύρωση της Σύμβασης για τις διασυνοριακές επιπτώσεις των βιομηχανικών ατυχημάτων".

2) "Κύρωση του Πρωτοκόλλου της Σύμβασης 1979 περί της διασυνοριακής ατμοσφαιρικής ρύπανσης σε μεγάλη απόσταση σχετικά με τον έλεγχο των εκπομπών οξειδίων του αζώτου, ή των διασυνοριακών ροών τους".

3) "Κύρωση του Πρωτοκόλλου της Σύμβασης 1979 περί της διασυνοριακής ατμοσφαιρικής ρύπανσης σε μεγάλη απόσταση σχετικά με την περαιτέρω μείωση των εκπομπών θείου".

4) "Κύρωση της Σύμβασης για την εκτίμηση των περιβαλλοντικών επιπτώσεων σε διασυνοριακά πλαίσια".

5) "Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν".

6) "Συγκρότηση της Πρωτοβάθμιας Τοπικής Αυτοδιοίκησης".

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Θεόδωρο Γεωργιάδη, Βουλευτή Πέλλας, τα ακόλουθα:

Α`. ΚΑΤΑΘΕΣΗ ΑΝΑΦΟΡΩΝ

1) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Αναπήρων και Θυμάτων Πολέμου Νομού Μαγνησίας ζητεί την αύξηση των συντάξεων των αναπήρων πολέμου.

2) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Πανελλήνια 'Ενωση Φαρμακοβιομηχανίας ζητεί τη λήψη μέτρων για αποτροπή συρρίκνωσης της εληνικής παραγωγής φάρμακος.

3) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Ραπτών Ιωαννίνων ζητεί την απαλλαγή των μελών του από το μέτρο των αντικειμενικών κριτηρίων.

4) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η 'Ενωση Τεχνικών ΔΕΗ ζητεί την άμεση πρόσληψη τεχνικού προσωπικού, ειδικά για τις παραμεθόριες νησιωτικές περιοχές της χώρας.

5) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία Φορείς ευρύτερης περιοχής Αστακού Αιτωλ/νίας ζητούν να αρθεί η απαγόρευση προσάραξης και φορτοεκφόρτωσης πλοίων στο λιμάνι Πλατυγιαλού Αιτωλ/νίας.

6) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο κ. Κ.Ξανθουδάκης ζητεί την επίλυση συνταξιοδοτικών του προβλήματος.

7) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Πανηπειρωτικός Σύλλογος Πατρών Αχαϊας ζητεί να παραχωρηθεί ακίνητο του Δημοσίου για την ανέγερση κτιρίου με την ονομασία "Το σπίτι του Ηπειρώτη".

8) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Σύλλογος Αναπληρωτών-Ωρομισθίων Αττικής-Πειραιά ζητούν την απορρόφηση όλων όσων έχουν δουλέψει σαν αναπληρωτές ή ωρομίσθιοι στα Δημοτικά Σχολεία.

9) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Σωματείο Εργαζομένων Καραμανδανείου Νοσοκομείου Παίδων ζητεί να μη συγχωνευθεί το νοσοκομείο ΑΓΙΟΣ ΑΝΔΡΕΑΣ.

10) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών αναφέρεται στις προϋποθέσεις που απαιτούνται για την ίδρυση φροντιστηρίων ξένων γλωσσών.

11) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία Συνεργαζόμενοι Εθνικαί Οργανώσεις της Ελλάδας διαμαρτύρονται για την αύξηση στα ταχυδρομικά τέλη των χριστιανικών εντύπων.

12) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία Συνεργαζόμενοι Εθνικαί Οργανώσεις της Ελλάδας διαμαρτύρονται για την αύξηση στα ταχυδρομικά τέλη των χριστιανικών εντύπων.

13) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ


 

  

Σελίδα 1944 

κατέθεσε αναφορές με τις οποίες η Ομοσπονδία Ελληνικών Κοινοτήτων Γερμανίας ζητεί τα έγγραφα μετοικεσίας Ελλήνων εξωτερικού και οι βεβαιώσεις κατοικίας τους στο εξωτερικό να γίνονται δεκτά από τις αρμόδιες ελληνικές υπηρεσίας χωρίς μετάφραση.

14) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Δικηγορικός Σύλλογος Χανίων ζητεί την τροποποίηση του Ν.2520/97 που αφορά στη μεταβίβαση αγροτικής εκτάσεως.

15) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Δικηγορικός Σύλλογος Χανίων ζητεί να μην αλλάξει το θεσμικό πλαίσιο του ΟΑΔΥΚ.

16) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Δήμος Χανίων διαμαρτύρεται για την αλλαγή του θεσμικού πλαισίου λειτουργίας του ΟΑΔΥΚ.

17) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία Επιμελητές εισπράξεων ΤΕΒΕ Βόλου Μαγνησίας ζητούν την άμεση διευθέτηση της εργασιακής τους σχέσης.

18) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Τμήμα Μαγνησίας του Τεχνικού Επιμελητηρίου Ελλάδας αναφέρεται στην υλοποίηση του προγράμματος δημοσίων επενδύσεων στο Νομό Μαγνησίας.

19) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Τμήμα Μαγνησίας του Τεχνικού Επιμελητηρίου Ελλάδας εκφράζει την αντίθεσή του για τη χωροθέτηση των νέων Δήμων και Κοινοτήτων στο Νομό Μαγνησίας.

20) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Σωματείο Εργαζομένων στο ΕΛΚΕΠΑ με εξαρτημένη σχέση εργασίας ζητεί τη διασφάλιση της εργασίας των μελών του.

21) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Χοιροτρόφων Βορείου Ελλάδας "Ο ΦΙΛΙΠΠΟΣ" ζητεί τη νομοθετική ρύθμιση των χοιροτροφικών χρεών.

22) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Δανειοδοτηθέντων από την ΑΤΕ για αγορά γης κ.λπ. Μεσσήνης Μεσσηνίας ζητεί τη ρύθμιση των οφειλών των μελών του προς την ΑΤΕ.

23) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία η κοινότητα Ιμέρου Νομού Ροδόπης καταγγέλει την παραχώρηση έκτασης υγροβιότοπου σε ιδιώτη και τη μεταβολή του σε ιχθυοτροφείο.

24) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου Ελλάδας ζητεί να μην καταργηθούν τα περιφερειακά παραρτήματα του ΙΓΜΕ.

25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου Ελλάδας ζητεί να παραμείνει αυτόνομος Οργανισμός ο Ο.Α.Ν.Α.Κ..

26) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Ομοσπονδία Επαγγελματιών, Βιοτεχνών και Εμπόρων Νομού Ηρακλείου ζητεί να παραταθεί έως το 2002 η προθεσμία έκδοσης προσωρινής άδειας για τα συνεργεία.

27) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η κοινότητα Καλυβών Χανίων ζητεί να μην αποκλείονται οι συνταξιούχοι του Δημοσίου από το δικαίωμα λήψης χορηγίας για τη θητεία τους στην Τ.Α..

28) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η κοινότητα Αγίας Ρούμελης Σφακίων ζητεί την κατασκευή του υδρευτικού της δικτύου.

29) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο κ. Δ.Νικολακάκης, πρώην εκδότης επαρχιακής εφημερίδας ζητεί τη ρύθμιση οικονομικών χρεών τους προς το Δημόσιο.

30) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Επιτροπή Αναπληρωτών ζητεί να διορισθούν οι αναπληρωτές ως μόνιμοι εκπαιδευτικοί.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 214/7-7-97 Ερώτηση δόθηκε με το υπ' αριθμ. 35/21-10-97 έγγραφο από τΟν Υφυπουργό Ανάπτυξης η ακόλουθη απάντηση:

"Αναφερόμενοι στη με αριθ.214/7-7-94 Ερώτηση που κατατέθηκε στη Βουλή των Ελλήνων από το βουλευτή κ. Νικ. Τσιαρτσιώνη, σχετικά με αναγραφή της τιμής πώλησης στα εμφιαλωμένα νερά, σας γνωρίζουμε τα εξής:

Μετά την ισχύ της 2/97 Αγορανομικής Διάταξης, που επέβαλλε για πρώτη φορά την υποχρέωση στις βιομηχανίες, βιοτεχνίες και εισαγωγές, όπως επί της συσκευασίας των πωλουμένων εμφιαλωμένων νερών και αναψυκτικών ποτών αναγράφουν την ενδεικτική τιμή λιανικής πώλησης τούτων, για την προστασία του καταναλωτικού κοινού ακολούθησε η έκδοση της Α.Δ.5/97 που ισχύει σε όλη τη χώρα από 18-7-97, σύμφωνα με την οποία η ενδεικτική αυτή τιμή είναι ταυτόχρονα και η ανώτατη τιμή, όταν τα είδη αυτά πωλούνται από κυλικεία, καντίνες, μπαρ και άλλους πωλητές που βρίσκονται:

α) Στα αεροδρόμια, σιδηροδρόμους και ακτοπλοϊκά επιβατικά σκάφη και

β) Αρχαιολογικούς και αθλητικούς χώρους.

Κατόπιν αυτού, οι προαναφερθέντες υποκείμενοι στο καθεστώς της ανωτάτης ενδεικτικής τιμής λιανικής πώλησης των ειδών αυτών, εφόσον εισπράξουν από τους καταναλωτούς τιμή μεγαλύτερη από την τιμή διατίμησης, πέρα από τις ποινικές κυρώσεις (φυλάκιση, χρηματική ποινή κ.λπ.) αντιμετωπίζουν και τις διοικητικές κυρώσεις του Ν. 1401/83, ήτοι χρηματικό πρόστιμο από 50.000 δραχμές μέχρι και 10.000.000 δραχμές.

Ο Υφυπουργός

ΜΙΧ. ΧΡΥΣΟΧΟΪΔΗΣ"

2. Στην με αριθμό 232/7-7-97 Ερώτηση δόθηκε με το υπ' αριθμ. 14863/20-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 232/7-7-97, που κατατέθηκε στη Βουλή των Ελλήνων, από τον Βουλευτή κ. Ι. Χωματά, σας γνωρίζουμε τα ακόλουθα:

1. Είναι γεγονός ότι η ηλεκτροδότηση συμπλεγμάτων μικρών νησιών, όπως οι Κυκλάδες, παρουσιάζει πολλές ιδιαιτερότητες και δυσχέρειες που σχετίζονται με τα ακόλουθα αντικειμενικά δεδομένα:

Η Ηλεκτροδότηση κάθε νησιού γίνεται από τοπικούς σταθμούς παραγωγής με γεννήτριες πετρελαίου, ενώ σε λίγες περιπτώσεις στις Κυκλάδες ένας τοπικός σταθμός παραγωγής εξυπηρετεί και γειτονικά νησιά μέσω υποβρύχιας διασύνδεσης.

Οι εναέριες γραμμές διανομής της παραγόμενης ηλεκτρικής ενέργειας λειτουργούν υπό ιδιαίτερα επιβαρυντικές κλιματικές συνθήκες (ισχυροί άνεμοι, έντονη θαλάσσια ρύπανση κ.λπ.), με αποτέλεσμα παρά τα λαμβανόμενα μέτρα (ενισχυμένες κατασκευές, χρήση ειδικών υλικών, εντατική συντήρηση,


 

  

Σελίδα 1945 

πλύσιμο μονωτήρων) να μην αποφεύγονται στιγμιαίες ή μικρής διάρκειας δυσλειτουργίες. Επισημαίνεται ότι οι τελευταίες δεν αναφέρονται σε ζημιές επί των γραμμών, αλλά σε ανεπιθύμητες λειτουργίες των διακοπτών προστασίας των γραμμών διανομής λόγω ηλεκτρικών φαινομένων (υπερπηδήσεις κ.λπ.).

'Εξαρση της ζήτησης ηλεκτρικού φορτίου κατά τη θερινή περίοδο και απρόβλεπτα μεγάλοι, σε ορισμένες περιπτώσεις, ρυθμοί αύξησης της ζήτησης.

2. Παρά ταύτα η ΔΕΗ καταβάλλει προσπάθεια ώστε να επιτυγχάνεται σε πολύ ικανοποιητικό βαθμό η αξιόπιστη λειτουργία των αυτόνομων ηλεκτρικών συστημάτων των νησιών.

Πράγματι από τα διαθέσιμα στατιστικά στοιχεία συμβάντων προκύπτει ότι:

Οι περιπτώσεις γενικών διακοπτών είναι ελάχιστες και πολύ μικρής διάρκειας οφειλόμενες σε συνδυασμένες βλάβες στους τοπικούς σταθμούς παραγωγής, δεδομένου ότι προβλέπεται πάντα η εξασφάλιση περιθωρίων εφεδρείας, στην κατά περίπτωση εγκατεστημένη ισχύ.

Δεδομένων των μικρών σχετικά μηκών των γραμμών διανομής επί των νησιών δεν είναι συχνά τα φαινόμενα μη επιτρεπτής πτώσης τάσης και εντοπίζονται κυρίως στα ακραία σημεία διασυνδεδεμένων νησιών. Για τις περιπτώσεις αυτές λαμβάνονται πρόσθετα μέτρα όπως η εγκατάσταση ρυθμιστών τάσης και συστοιχιών πυκνωτών.

Επισημαίνεται ωστόσο ότι τα φαινόμενα αυτά, όπου εμφανίζονται, είναι μικρής διάρκειας και αφορούν λίγες ημέρες του χρόνου κατά τη θερινή αιχμή της ζήτησης φορτίων.

3. Επιδίωξη της ΔΕΗ αποτελεί να υπερκαλύπτει σε κάθε περίπτωση τα διεθνώς αποδεκτά επίπεδα ποιότητας παροχής ηλεκτρικής ενέργειας, κατά μείζονα δε λόγο σε ευαίσθητες περιοχές όπως τα τουριστικά νησιά.

Προς την κατεύθυνση αυτή, πέρα από την προληπτική συντήρηση και την επιμελημένη κατασκευή των δικτύων που εφαρμόζει, η ΔΕΗ προγραμματίζει και την υλοποίηση σημαντικών έργων υποδομής.

Ειδικότερα για τη βελτίωση της αξιοπιστίας των Κυκλάδων προγραμματίζονται ή έχουν ήδη υλοποιηθεί τα εξής:

Υλοποιήθηκε η επαύξηση με νέες γεννήτριες των τοπικών σταθμών παραγωγής των νησιών Πάρου, Σίφνου και Σέριφου.

Προωθείται η επιπλέον επαύξηση του τοπικού σταθμού παραγωγής της Πάρου με δύο γεννήτριες (ένα αεριοστρόβιλο και μία DIESEL) καθώς επίσης και η επαύξηση με νέες γεννήτριες των τοπικών σταθμών παραγωγής της Μυκόνου, της Θήρας, της Κύθνου και της Αμοργού.

Προγραμματίστηκε και επίκειται η μεταφορά γεννητριών από τη Ρόδο για την επαύξηση των τοπικών σταθμών παραγωγής της Μήλου και της Θήρας.

Μελετήθηκε και υλοποιήθηκε (ήδη από το 1994) κατά το υποβρύχιο τμήμα της, η διασύνδεση τεσσάρων (4) νησιών των Κυκλάδων ('Ανδρου, Τήνου, Σύρου και Μυκόνου) με το ηπειρωτικό διασυνδεδεμένο σύστημα, μέσω Εύβοιας.

Τα παραπάνω τέσσερα νησιά αντιπροσωπεύουν πλέον ένα αξιόλογο σε μέγεθος και διαρκώς αυξανόμενο ηλεκτρικό φορτίο. Προκειμένου να εξασφαλιστεί η αξιόπιστη τροφοδότηση του φορτίου αυτού είναι επιτακτική ανάγκη να ολοκληρωθεί το έργο της διασύνδεσης των νησιών αυτών.

Η Υπουργός

ΒΑΣΩ ΠΑΠΑΝΔΡΕΟΥ"

3. Στην με αριθμό 246/8-7-97 ερώτηση δόθηκε με το υπ' αριθμ. 1540/16-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην Ερώτηση αρ. 246/8-7-97, που κατέθεσαν στη Βουλή οι Βουλευτές κύριοι Απόστ. Τασούλας και Μαρία Μπόσκου, σχετικά με τα προβλήματα που αντιμετωπίζουν οι ασφαλισμένοι του Υποκ/τος ΙΚΑ 'Αρτας από την έλλειψη γιατρών, εργαστηρίων, κ.λπ., σας πληροφορούμε τα ακόλουθα τα οποία μας έκανε γνωστά το ΙΚΑ.

1. Στο εν λόγω Υποκ/μα, λόγω έλλειψης εργαστηρίων (ακτινολογικό, μικροβιολογικό), υπήρχε μεταξύ του Δ/ντού και Μικροβιολόγων της περιοχής μια άτυπη συνεργασία, κατά τη διάρκεια της οποίας διαπιστώθηκε μεγάλη αύξηση δαπανών για μικροβιολογικές εξετάσεις, σε σχέση με τον πληθυσμό της περιοχής.

Πέραν τούτου οι γιατροί αρνούνταν την υπογραφή συμβάσεων με πλαφόν στην αμοιβή τους, ώστε να περιοριστεί η ανεξέλεκτη ζήτηση ιατρικών υπηρεσιών.

Σημειώνεται ότι η 'Αρτα ήταν η μόνη υπηρεσία σε όλη την Ελλάδα, που οι Μικροβιολόγοι δεν είχαν υπογράψει συμβάσεις με πλαφόν.

Μέσα στο 1997 και αφού αξιολογήθηκαν τα δεδομένα της περιοχής, υπεγράφησαν τελικά συμβάσεις με πλαφόν, με κάθε γιατρό ξεχωριστά, ποσού σήμερα 2.000.000 δρχ. μηνιαίως.

(Σημειώνεται ότι επτά (7) γιατροί υπέγραψαν τις σχετικές συμβάσεις).

Το ποσό για μικροβιολογικές εξετάσεις ανέρχεται σε 14.000.000 δρχ. μηνιαίως, ποσό υψηλό για τον ασφαλιστικό πληθυσμό της περιοχής.

Πλήν των ανωτέρων, έχουν υπογραφεί συμβάσεις με δύο ακόμη μικροβιολόγους στη Φιλιππιάδα με πλαφόν 500.000 δρχ. μηνιαίως για κάθε γιατρό. Ως εκ τούτου κρίνονται τελείως αβάσιμες οι διαμαρτυρίες των ασφαλισμένων για περικοπή κονδυλίων.

2. Τέλος, προκειμένου να αντιμετωπισθεί ριζικά το πρόβλημα της έλλειψης εργαστηρίων, ιατρείων κ.λπ., αποφασίστηκε από τη Διοίκηση του ΙΚΑ και καταρτίσθηκε πρόγραμμα ιατρείων-εργαστηρίων, προκειμένου να ανεγερθεί ιδιόκτητο κτίριο, μόλις εξευρεθεί το οικόπεδο.

Ειδικότερα όμως για τα εργαστήρια, επειδή το πρόβλημα ήταν οξύτερο, μισθώθηκε ήδη χώρος και στο πρόγραμμα εξοπλισμού για το 1997 εγκρίθηκε αιματολογικός και βιοχημικός αναλυτής, προκειμένου να λειτουργήσει μικροβιολογικό εργαστήριο.

'Οσον αφορά τη λειτουργία ακτινολογικού εργαστηρίου, ο διαγωνισμός για την προμήθεια ακτινολογικού συγκροτήματος βρίσκεται σε εξέλιξη.

3. Τέλος, σχετικά με την έλλειψη Παθολόγου και Οφθαλμιάτρου στο ΙΚΑ 'Αρτας, ότι εγκρίθηκε ήδη η σύναψη σύμβασης με ένα Παθολόγο και έναν Οφθαλμίατρο, για την κάλυψη των αναγκών των ασφαλισμένων.

Ο Υφυπουργός

ΝΙΚΟΛΑΟΣ ΦΑΡΜΑΚΗΣ"

4. Στην με αριθμό 284/9-7-97 ερώτηση δόθηκε με το υπ' αριθμ. 319/15-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 284/09.07.97 Ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Ως προς το ζήτημα της παραίτησης του κ. Μπαλτά, επισυνάπτω την από 8.7.1997 σχετική δήλωσή μου. Σ' αυτήν αναφέρονται οι πραγματικοί λόγοι για τους οποίους ζητήθηκε η παραίτηση του κ. Μπαλτά. Είμαι βέβαιος ότι ο κ. ερωτών Βουλευτής δεν υιοθετεί ακριτομυθίες απαράδεκτες που συνιστούν ένα ακόμη λόγο για τον οποίο έπρεπε να ζητηθεί -αν δεν είχε ήδη ζητηθεί- η παραίτηση του κ. Μπαλτά. Την 31 Ιουλίου συνεδρίασε υπό την Προεδρία μου το Δ.Σ. της Ε.Λ.Σ και με τη συμμετοχή του Γ. Γραμματέα του ΥΠ.ΠΟ. κ. Ευγένιου Γιαννακόπουλου και υπηρεσιακών παραγόντων, συζητήθηκαν θέματα οργάνωσης και λειτουργίας του Θεάτρου. Ο Καλλιτεχνικός Διευθυντής της Ε.Λ.Σ. είχε επιλεγεί χωρίς να τηρηθεί κάποια διαδικασία. Προκειμένου, λοιπόν, να επιλεγεί ο νέος καλλιτεχνικός διευθυντής έγινε διεθνής προκήρυξη (δημοσιεύθηκε σε έγκυρες ελληνικές και ξένες εφημερίδες). Στο πλαίσιο αυτής της αυτοδέσμευσης του Υπουργείου Πολιτισμού στις 26 Αυγούστου νέος Καλλιτεχνικός Διευθυντής ορίστηκε ο μουσουργός κ. Περικλής Κούκος, στην τελετή εγκατάστασης του οποίου είχα την ευκαιρία να προβώ σε μερικές επισημάνσεις για ζητήματα που θέτει με την Ερώτησή του ο κ. Βουλευτής. Ας μου επιτραπεί λοιπόν να επισυνάψω τις


 

  

Σελίδα 1946 

σχετικές δηλώσεις μου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

5. Στην με αριθμό 310/10-7-97 Ερώτηση δόθηκε με το υπ' αριθμ. 320/15-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 310/10.07.97 Ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:

Ως προς το ζήτημα της παραίτησής του κ. Μπαλτά, επισυνάπτω την από 8.7.1997 σχετική δήλωσή μου. Σ' αυτήν αναφέρονται οι πραγματικοί λόγοι για τους οποίους ζητήθηκε η παραίτηση του κ. Μπαλτά. Είμαι βέβαιος ότι ο κ. ερωτών Βουλευτής δεν υιοθετεί ακριτομυθίες απαράδεκτες που συνιστούν ένα ακόμη λόγο για τον οποίο έπρεπε να ζητηθεί -αν δεν είχε ζητηθεί- η παραίτηση του κ. Μπαλτά. Την 31 Ιουλίου συνεδρίασε υπό την Προεδρία μου το Δ.Σ. της Ε.Λ.Σ. και με τη συμμετοχή του Γ. Γραμματέα του ΥΠ.ΠΟ. κ. Ευγένιου Γιαννακόπουλου και υπηρεσιακών παραγόντων, συζητήθηκαν θέματα οργάνωσης και λειτουργίας του Θεάτρου. Ο Καλλιτεχνικός Διευθυντης της Ε.Λ.Σ. είχε επιλεγεί χωρίς να τηρηθεί κάποια διαδικασία. Προκειμένου, λοιπόν, να επιλεγεί ο νέος καλλιτεχνικός διευθυντής έγινε διεθνής προκήρυξη (δημοσιεύθηκε σε έγκυρες ελληνικές και ξένες εφημερίδες). Στο πλαίσιο αυτής της αυτοδέσμευσης του Υπουργείου Πολιτισμού στις 26 Αυγούστου νέος Καλλιτεχνικός Διευθυντής ορίστηκε ο μουσουργός κ. Περικλής Κούκος, στην τελετή εγκατάστασης του οποίου είχα την ευκαιρία να προβώ σε μερικές επισημάνσεις για τα ζητήματα που θέτει με την Ερώτησή του ο κ. Βουλευτής. Ας μου επιτραπεί λοιπόν να επισυνάψω τις σχετικές δηλώσεις μου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

6. Στην με αριθμό 401/16-7-97 Ερώτηση δόθηκε με το υπ' αριθμ. 863/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην Ερώτηση με αριθμό 401/16-7-1997 που κατατέθηκε από το Βουλευτή κ. Μ. Καχριμάκη, σχετικά με την ίδρυση Ευρωπαϊκού Ινστιτούτου Μεταπτυχιακών Σπουδών στο Πανεπιστήμιο Κρήτης, σας γνωρίζουμε ότι πρόταση από το Πανεπιστήμιο Κρήτης για την ίδρυση του αναφερόμενου Ινστιτούτου δεν έχει υποβληθεί στην αρμόδια υπηρεσία του Υπουργείου και συνεπώς δεν είναι δυνατή η τοποθέτηση του Υπουργείου επ' αυτής.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

7. Στην με αριθμό 418/16-7-97 Ερώτηση δόθηκε με το υπ' αριθμ. 12925/22.10.97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην 418/16-7-1997 Ερώτηση του Βουλευτή κ. Λεωνίδα Κουρή, διαβιβάζονται συνημμένως στοιχεία σχετικά με την χρηματοδότηση Δήμων και Κοινοτήτων από το Υπουργείο Ανάπτυξης και τους Εποπτευόμενους από αυτό Φορείς κατά την τριετία 1994, 1995, 1996 και το διάστημα από 1/1 έως 31/5/1997.

Η Υπουργός

ΒΑΣΩ ΠΑΠΑΝΔΡΕΟΥ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

8. Στην με αριθμό 529/23-7-97 Ερώτηση δόθηκε με το υπ' αριθμ. 18/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 529/23-7-97 Ερώτηση που κατατέθηκε στη Βουλή από τον Βουλευτή κ. Νικ. Νικολόπουλο, σχετικά με την ακολουθούμενη πολιτική στη διακίνηση του φαρμάκου, σας γνωρίζουμε για τα θιγόμενα σ' αυτή θέματα αρμοδιότητάς μας τα εξής:

Για τη λήψη των μέτρων που θα επέφεραν την μείωση της φαρμακευτικής δαπάνης, προηγήθηκε ευρύς διάλογος με όλους τους εμπλεκόμενους φορείς.

Ειδικότερα δε με τον Πανελλήνιο Φαρμακευτικό Σύλλογο, τα προβλήματα του κλάδου συζητήθηκαν και κατά τη διάρκεια των κινητοποιήσεων των φαρμακοποιών, τα κυριώτερα δε εξ αυτών θα ρυθμιστού.

'Ηδη με τον Ν.2519/97 μειώνονται οι εισφορές υπέρ ΕΦΟ, ΤΣΑΥ και ΤΑΥΦΕ.

Εξάλλου με τα μέτρα που έχουν ήδη ανακοινωθεί και τα οποία θα υλοποιηθούν με την έκδοση σχετικής Αγορανομικής Διάταξης και Δελτίων Τιμών των φαρμάκων, σαφώς προκύπτει ότι μέλημα του Υπουργείου είναι να αντιμετωπισθεί πλέον αποτελεσματικά το διαχρονικά υφιστάμενο πρόβλημα του φαρμάκου, να στηριχθεί η εγχώρια παραγωγή, να περιορισθεί η υποκατάσταση των παλαιών δοκιμασμένων φαρμάκων (κυρίως παραγομένων) από άλλα ακριβότερα (κατά κανόνα εισαγόμενα) και τελικά και η ανοδική πορεία της φαρμακευτικής δαπάνης να περιορισθεί, αλλά και ο 'Ελληνας πολίτης να εξασφαλίζει τα φάρμακά του στην κατά το δυνατό χαμηλότερη τιμή.

Ο Υφυπουργός

ΜΙΧ. ΧΡΥΣΟΧΟΪΔΗΣ".

9. Στην με αριθμό 541/24-7-97 ερώτηση δόθηκε με το υπ'αριθμ. 287/17-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 8-9-97 εγγράφου, που μας διαβίβασε το Υπουργείο Εθνικής Οικονομίας, σχετικά με την υπ' αριθμ. 541/24-7-97 ερώτηση που κατέθεσε ο Βουλευτής κ. Β.Κεδίκογλου, όσον αφορά τα τέλη χαρτοσήμου πινακίων μεταχρονολογημένων επιταγών, σας γνωρίζουμε τα ακόλουθα:

Σύμφωνα με τις ισχύουσες διατάξεις (άρθρο 22. παρ. 2β του Κώδικα Τελών Χαρτοσήμου) για τις τραπεζικές επιταγές προβλέπεται απαλλαγή από τα τέλη χαρτοσήμου, γιατί αυτές αποτελούν μέσο πληρωμής και όχι μέσο πίστεως.

Οι ανωτέρω διατάξεις αφορούν και τις λεγόμενες μεταχρονολογημένες επιταγές, αυτές δηλαδή στις οποίες τίθενται ανακριβείς ημερομηνίες, ύστερα από συνεννόηση των ενδιαφερομένων, δεδομένου ότι από το νόμο δεν γίνεται διάκριση ενώ και γι' αυτές προβλέπεται η πληρωμή τους εν όψει.

Για τον περιορισμό και του φαινομένου της υποκατάστασης των συναλλαγματικών με μεταχρονολογημένες επιταγές, οι οποίες στη περίπτωση αυτή, στην ουσία, λειτουργούν ως μέσο πίστως, με τις διατάξεις του ν. 1957/1991 (άρθρο 11) καθιερώθηκε η υποχρεωτική καταγραφή σε πινάκια των επιταγών που προσκομίζονται στις τράπεζες για είσπραξη, ενεχυρίαση ή φύλαξη και επεβλήθη τέλος χαρτοσήμου 2,5% (πλέον εισφοράς ΟΓΑ 20%) στα πινάκια αυτά που υπολογίζεται στη συνολική αξία των καταχωριζομένων σ' αυτά επιταγών.

Ο Υφυπουργός

Γ. ΔΡΥΣ"

10. Στην με αριθμό 566/25-7-97 ερώτηση δόθηκε με το υπ' αριθμ. 20/21-10-97 έγγραφο από τον Yφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 566/25-7-97 ερώτηση που κατατέθηκε στη Βουλή των Ελλήνων από τον Βουλευτή κ. Γεώργιο Καλαντζή, σχετικά με τη λειτουργία της ασφαλιστικής εταιρείας "ΜΕΣΟΓΕΙΟΣ ΖΩΗΣ ΑΑΕ", σας γνωρίζουμε ότι τα προβλήματα της εν λόγω ασφαλιστικής εταιρείας ζωής είναι γνωστά, όπως και το γεγονός ότι καλύπτει μακροχρόνιες


 

  

Σελίδα 1947 

ασφαλίσεις.

Το Υπουργείο, στα πλαίσια των αρμοδιοτήτων που και πριν επιβάλει το μέτρο της ανάκλησης της άδειας λειτουργίας της και την δέσμευση των περιουσιακών της στοιχείων, προσπαθεί και προβαίνει σε ενέργειες για να μεταβιβασθεί το χαρτοφυλάκιο ασφαλιστηρίων συμβολαίων της σε μία εν λειτουργία υγιή ασφαλιστική επιχείρηση, έτσι ώστε να καλυφθούν πλήρως οι ασφαλισμένοι και να μην δημιουργηθούν μεγαλύτερη προβλήματα στην ασφαλιστική αγορά.

Ο Υφυπουργός

ΜΙΧ. ΧΡΥΧΟΧΟΪΔΗΣ"

11. Στην με αριθμό 598/28-7-97 ερώτηση δόθηκε με το υπ' αριθμ. 21/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 598/28-7-97 ερώτηση που κατατέθηκε στη Βουλή των Ελλήνων από τον Βουλευτή κ. Παναγιώτη Ψωμιάδη, σχετικά με το επάγγελμα του Κτηματομεσίτη, σας πληροφορούμε ότι το Υπουργείο μας, μετά από ευρύ διάλογο με την Ομοσπονδία Μεσιτών Αστικών Συμβάσεων Ελλάδας, και τους λοιπούς ενδιαφερομένους φορείς (Επιμελητήρια, Ενώσεις Καταναλωτών κ.λπ.) ολοκληρώνει την επεξεργασία σχεδίου νόμου με το οποίο ρυθμίζεται το επάγγελμα του μεσίτη αστικών συμβάσεων και διασφαλίζονται οι συναλλασσόμενοι, προκειμένου να κατατεθεί στη Βουλή προς ψήφιση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

12. Στην με αριθμό 770/4-8-97 ερώτηση δόθηκε με το υπ' αριθμ. 25/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 770/4-8-97 ερώτηση που κατατέθηκε στη Βουλή των Ελλήνων από τον Βουλευτή κ. Παν. Ψωμιάδη, σχετικά με τα προβλήματα που αντιμετωπίζουν οι επαγγελματοβιοτέχνες και οι έμποροι Θεσσαλονίκης, σας γνωρίζουμε ως προς το θέμα της επαγγελματικής στέγης, που εμπίπτει στις αρμοδιότητές μας τα εξής:

Το Υπουργείο Ανάπτυξης, ενόψει των νέων οικονομικών συνθηκών στην αγορά της επαγγελματικής στέγης και αφού έλαβε υπόψη του το πόρισμα Ειδικής Επιτροπής που συγκροτήθηκε για την μελέτη των διατάξεων περί εμπορικών και επαγγελματικών μισθώσεων καθώς και τα αιτήματα των ενδιαφερομένων, συνέταξε σχέδιο νόμου το οποίο προωθείται στη Βουλή προς ψήφιση.

Με το σχέδιο νόμου επέρχονται σημαντικές βελτιώσεις στο ισχύον νομικό πλαίσιο, κυρίως σε ό,τι αφορά την διάρκεια των μισθώσεων, τους όρους και τις προϋποθέσεις για την καταβολή της άϋλης εμπορικής αξίας, τις μισθώσεις ακινήτων του Δημοσίου και Ν.Π.Δ.Δ. καθώς και αυτών που έχουν χαρακτηριστεί ως διατηρητέα.

Ο Υφυπουργός

ΜΙΧ. ΧΡΥΣΟΧΟΪΔΗΣ"

13. Στην με αριθμό 926/8-8-97 ερώτηση δόθηκε με το υπ' αριθμ. 29/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 926/8-8-97 ερώτησης που κατατέθηκε στη Βουλή των Ελλήνων από το Βουλευτή κ. Μανώλη Κεφαλογιάννη, επισυνάπτεται αντίγραφο του Β13/558/5-9-97 εγγράφου μας με το οποίο δίδεται απάντηση επί της 4231/9-6-97 όμοιας ερώτησης του ενδιαφερόμενου Βουλευτή.

Ο Υφυπουργός

ΜΙΧ. ΧΡΥΣΟΧΟΪΔΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

14. Στην με αριθμό 983/13-8-97 ερώτηση δόθηκε με το υπ' αριθμ. 67/21-10-976 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ. 983/13-8-97 ερώτηση που κατατέθηκε στη Βουλή των Ελλήνων από τους Βουλευτές κυρίους Ν. Γκατζή, Αχ. Κανταρτζή και Βαγ. Μπούτα και κοινοποιήθηκε στο Υπουργείο μας με την 1094788/204/17-9-97 κοινοποίηση του Υπουργείου Οικονομικών, σας γνωρίζουμε στα πλαίσια των αρμοδιοτήτων μας τα εξής:

Η διακίνηση των υγρών καυσίμων ρυθμίζεται με το Ν. 2289/95, την κατ' εξουσιοδότηση αυτού Α3/511/95 Απόφαση και την 4/95 Αγορ. Δ/ξη, με τις διατάξεις των οποίων καθορίζονται οι όροι και οι προϋποθέσεις που αφορούν όλους τους διακινητές που εμπλέκονται στην εμπορία και διακίνηση των πετρελαιοειδών προϊόντων (εταιρίες πετρ/δών, πράκτορες ή παραγγελιοδόχοι αυτών, πρατηριούχοι και μεταπωλητές πετρελαίου).

Με βάση τις διατάξεις αυτές, την ευθύνη για την ποιότητα και ποσότητα των παραδιδομένων καυσίμων στους πρατηριούχους φέρουν οι εταιρίες μας και οι πράκτορες ή παραγγελιοδόχοι αυτών, προκειμένου δε αυτό να διασφαλισθεί η προμήθεια του είδους από πρατήριο σε πρατήριο απαγορεύεται.

Για την εφαρμογή των προαναφερομένων διατάξεων, οι αρμόδιες Υπηρεσίες (Δ/νσεις και Τμήματα Εμπορίου) των Νομαρχιακών Αυτοδιοικήσεων διενεργούν ελέγχους προς κάθε κατεύθυνση και στις περιπτώσεις που διαπιστώνονται παραβάσεις, προβαίνουν σε όλες τις νόμιμες διαδικασίες για την επιβολή των ποινικών και διοικητικών κυρώσεων που προβλέπονται από τη σχετική νομοθεσία.

Ο Υφυπουργός

ΜΙΧ. ΧΡΥΣΟΧΟΪΔΗΣ"

15. Στην με αριθμό 1000/97 ερώτηση δόθηκε με το υπ' αριθμ. 168/17-10-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 1000/97 ερώτηση του Βουλευτή κ. Π. Ψωμιάδη σας πληροφορούμε: Για την ερώτηση που μας κοινοποιήθηκε από το Υπουργείο Ανάπτυξης με το υπ'αριθμ. Τ/3155/16-10-97 έγγραφό του, ισχύει η απάντηση (Α.Π. 111/19-8-97) που έχει δοθεί στην υπ' αριθμ. 787/5-8-97 ερώτηση του Βουλευτή κ. Π. Ψωμιάδη.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

16. Στην με αριθμό 1026/20-8-97 ερώτηση δόθηκε με το υπ' αριθμ. 1603/20-10-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 1026/20-8-97 του Βουλευτού κ. Ηλ. Βεζδρεβάνη σχετικά με το αντικείμενο των θιγομένων σ' αυτήν θεμάτων και στα σημεία που μας αφορά σας πληροφορούμε τα ακόλουθα:

1. Οι ιδιωτικές επιχειρήσεις ΕΜΠΟΡΙΚΗ ΑΥΤΟΚΙΝΗΤΩΝ ΑΕΒΕ, MAVA ΕΜΠΟΡΟΒΙΟΜΗΧΑΝΙΚΗ ΑΕ, ΑΥΤΟΚΙΝΗΤΟΒΙΟΜΗΧΑΝΙΑ ΕΛΛΑΔΟΣ ΑΒΕΕ, ΝΑΜΚΟ ΑΕΒΕ, ΚΑΙ ΑΟΥΤΕΜΕΚΑΝΙΚΑ ΑΒΕΕ, μέχρι σήμερα δεν έχουν υπαχθεί στις ευεργετικές διατάξεις του Ν. 1892/90, αλλά ούτε έχουν υποβάλει αίτηση στο ΥΠΕΘΟ, για υπαγωγή στον εν λόγω Νόμο.

Επομένως οι ανωτέρω επιχειρήσεις δεν ανήκουν στην αρμοδιότητα του ΥΠΕΘΟ.

2. Η επιχείρηση ΤΕΟΚΑΡ ΑΒΕΕ της οποίας η τελευταία επένδυση υπήχθη στον Αναπτυξιακό ν. 1892/90 την 29/3/1991 και ολοκληρώθηκε την 22/4/92 με συνολικό προϋπολογισμό 564.342.242 δρχ. Η εν λόγω επιχείρηση εισέπραξε επιχορήγηση ποσού 174.375.000 δρχ. και επιδότηση επιτοκίου ποσού


 

  

Σελίδα 1948 

36.884.000 δρχ.

Σύμφωνα με το άρθρο 18 παρ. 1 του Ν. 1892/90, "Επιχειρήσεις που έχουν υπαχθεί στον Νόμο αυτό και οι οποίες πριν παρέλθει στον Νόμο αυτό και οι οποίες πριν παρέλθει 10ετία από την ημερομηνία δημοσίευσης της απόφασης ολοκλήρωσης της επένδυσης θα παύσουν να λειτουργούν ή χωρίς προηγούμενη έγκριση του Υπουργού Εθνικής Οικονομίας θα μεταβιβαστούν ή θα μεταβάλλουν την νομική μορφή της εταιρείας μειώνοντας το εταιρικό της κεφάλαιο ή θα μειώσουν το εταιρικό της Κεφάλαιο χωρίς η μείωση να επιβάλλεται από την κείμενη νομοθεσία ή θα μεταβιβάσουν πάγια περιουσιακά στοιχεία που έχουν συμπεριληφθεί στην επένδυση, χωρίς να τα αντικαταστήσουν εντός 6 μηνών, υποχρεούνται σε μερική ή ολική επιστροφή της επιχορήγησης και επιδότησης με απόφαση του Υπουργού Εθνικής Οικονομίας που εκδίδεται μετά γνώμη της αρμόδιας γνωμοδοτικής επιτροπής του νόμου αυτού.

3. Η Γεν. Δ/νση Επενδύσεων του ΥΠΕΘΟ, έχει κινήσει τις διαδικασίες για την επιστροφή της επιχορήγησης της επένδυσης της ΤΕΟΚΑΡ ΑΒΕΕ, λόγω παύσης λειτουργίας, πριν την παρέλευση δεκαετίας από της ημερομηνίας ολοκλήρωσης αυτής. Η διαδικασία ευρίσκεται στο στάδιο συγκέντρωσης στοιχείων, για τον προσδιορισμό του προς επιστροφή ποσού της επιχορήγησης.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

17. Στην με αριθμό 1069/22-8-97 ερώτηση δόθηκε με το υπ' αριθμ. 43726/21-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1069/22-8-97 του Βουλευτή κ. Θ. Δημοσχάκη σας γνωρίζουμε τα εξής:

Για τον χωροταξικό σχεδιασμό του Ν. 'Εβρου ακολουθήθηκε η ίδια διαδικασία με όλους τους άλλους Νομούς της Ελλάδας.

'Ολες οι προτάσεις που περιήλθαν στο Υπουργείο, εξετάσθηκαν και αξιολογήθηκαν ανάλογα με τις ιδιαιτερότητες και τις συνθήκες κάθε περιοχής.

Ως εκ τούτου δεν τίθεται θέμα εξαίρεσης του Ν. 'Εβρου από το πρόγραμμα των συνενώσεων.

Ο Υφυπουργός

Λ. ΠΑΠΑΔΗΜΑΣ"

18. Στην με αριθμό 1110/26-8-97 ερώτηση δόθηκε με το υπ' αριθμ. 18154/20-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ως άνω ερώτησης, η οποία κατατέθηκε στη Βουλή των Ελλήνων από το Βουλευτή κ. Δ. Πιπεργιά, σας γνωρίζουμε τα εξής:

1. Επιτόκιο αναγωγής

1. Το επιτόκιο αναγωγής συναρτάται με το κόστος ευκαιρίας του κεφαλαίου και λαμβάνει υπόψη τον Κλάδο στον οποίο πραγματοποιείται η επένδυση, δεδομένου ότι οι αβεβαιότητες και οι κίνδυνοι δεν είναι ίδιοι σε όλα τα επενδυτικά σχέδια και Κλάδους.

Οι διαφορετικοί βαθμοί κινδύνου αιτιολογούν διαφοροποίηση των επιτοκίων αναγωγής.

Κλάδοι ή επενδυτικά σχέδια με συγκριτικά περισσότερες αβεβαιότητες αιτιολογούν υψηλότερα επιτόκια αναγωγής, ενώ Κλάδοι που θεωρούνται ασφαλέστεροι, όπως είναι ο Κλάδος του ηλεκτρισμού, αιτιολογούν χαμηλότερα επιτόκια αναγωγής.

Αυτό ισχύει περισσότερο, όταν τα επενδυτικά σχέδια αναλαμβάνονται από Δημόσιες Επιχειρήσεις, η επενδυτική πολιτική των οποίων, όπως είναι γνωστό, υπηρετεί γενικότερους στόχους, έχει πιο μακροπρόθεσμο προσανατολισμό και αρκείται σε χαμηλότερες αποδόσεις κεφαλαίου.

Ειδικά, στους Λιγνιτικούς Σταθμούς Παραγωγής, η χρησιμοποίηση εγχώριου καυσίμου καιη μακρά εμπειρία και τεχνογνωσία είναι στοιχεία που συνεισφέρουν στον περιορισμό των αβεβαιοτήτων ως προς τη μελλοντική εξέλιξη του κόστους εκμετάλλευσής των, λόγω και του περιορισμού των εξωγενών παραγόντων που υπεισέρχονται μακροπρόθεσμα στη διαμόρφωση του κόστους καυσίμου.

Σημειώνεται ότι, το επιτόκιο αναγωγής δεν είναι απαραίτητα το ίδιο σε όλες τις εποχές.

Δεν είναι αποσυνδεδεμένο από τις οικονομικές συγκυρίες και προσδοκίες.

2. Κατά το παρελθόν, η ΔΕΗ χρησιμοποιούσε στα επενδυτικά σχέδια επιτόκιο αναγωγής αρχικά 6% και αργότερα 8% σε σταθερούς όρους. Με τα σημερινά δεδομένα και προοπτικές της Ελληνικής οικονομίας, με συνεκτίμηση των παραγόντων που προαναφέρθηκαν (και της πτωτικής τάσης στο πραγματικό κόστος των δανειακών κεφαλαίων), κρίνεται ότι, επιτόκιο αναγωγής 6% σε σταθερούς όρους είναι περισσότερο κατάλληλο για την αξιολόγηση των επενδυτικών σχεδίων της ΔΕΗ.

2. Πραγματικές και ισοδύναμες ώρες λειτουργίας Λιγνιτικών Μονάδων.

Οι πραγματικές και ισοδύναμες ώρες λειτουργίας, για κάθε μία από τις δεκατρείς (13) Λιγνιτικές Μονάδες, ισχύος 300 MW, κατά την τελευταία πενταετία (1993 - Α' εξάμηνο 1997) παρατίθενται στους συνημμένους πίνακες Ι και ΙΙ.

3. Χρόνος απόσβεσης Θερμοηλεκτρικών Μονάδων

1. Οι ετήσιοι συντελεστές απόσβεσης έχουν ως εξής:

Γήπεδα: Μηδέν

Κτίρια: 5%

Κτίρια Βιομηχανοστασίων: 8%

Λοιπά 'Εργα Πολιτικού Μηχανικού : 4%

Μηχανικές Εγκαταστάσεις: 4%

Οι εν λόγω συντελεστές, οι οποίοι με την εξαίρεση των Γηπέδων που δεν υπόκεινται σε απόσβεση, παραπέμπουν σε χρόνους απόσβεσης 121/2, 20 και 25 ετών, αντανακλούν τη φορολογική και μόνο έννοια της απόσβεσης, που έχει πολύ λίγη σχέση με την πραγματική διάρκεια της χρήσιμης ζωής ενός Λιγνιτικού σταθμού παραγωγής ηλεκτρικής ενέργειας.

2. Η αξιολόγηση ενός επενδυτικού σχεδίου πρέπει να λαμβάνει υπόψη την αναμενόμενη διάρκεια της εκμετάλλευσής του (τη διάρκεια της χρήσιμης ζωής του), ανεξάρτητα από τις ετήσιες κρατήσεις για αποσβέσεις που αναγνωρίζονται ως μειωτικό στοιχείο φόρου από τις φορολογικές αρχές.

Η διάρκεια της χρήσιμης ζωής είναι διαφορετική έννοια από τις έννοιες της φορολογικής απόσβεσης ή του επιθυμητού χρόνου ανάκτησης του επενδυθέντος κεφαλαίου.

3. Η αναμενόμενη διάρκεια της χρήσιμης ζωής των Λιγνιτικών Μονάδων παραγωγής ηλεκτρικής ενέργειας και μάλιστα των Μονάδων που σχεδιάζονται και κατασκευάζονται με υψηλά τεχνικά πρότυπα, υπερβαίνει σημαντικά τα 35 χρόνια.

Αυτό επιβεβαιώνεται και από το πραγματικό γεγονός, ότι, οι πρώτες Λιγνιτικές Μονάδες της ΔΕΗ που άρχισαν να λειτουργούν στο τέλος της δεκαετίας του '50 και στα πρώτα χρόνια της δεκαετίας του '60 (ΑΗΣ Πτολεμαϊδας Ι και ΙΙ, ΑΗΣ ΛΚΠ-Α) που βρίσκονται σήμερα σε λειτουργία (για περισσότερα από 35 χρόνια) οι Μονάδες που εγκαταστάθηκαν και λειτούργησαν στο υπόλοιπο της δεκαετίας του '60 (ΑΗΣ Πτολεμαϊδας ΙΙΙ, ΑΗΣ ΛΚΠ-Α ΙΙ, ΑΗΣ Μεγαλόπολης Ι και ΙΙ) έχουν ξεπεράσει ή πλησιάζουν τα 30 χρόνια λειτουργίας, ενώ οι Μονάδες των αρχών της δεκαετίας του '70 (ΑΗΣ Πτολεμαϊδας IV, ΑΗΣ Καρδιάς Ι και ΙΙ, ΑΗΣ Μεγαλόπολης ΙΙΙ) διανύουν ήδη την Τρίτη δεκαετία λειτουργίας τους.

Η Υπουργός

ΒΑΣΩ ΠΑΠΑΝΔΡΕΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

19. Στην με αριθμό 1144/27-8-97 ερώτηση δόθηκε με το υπ' αριθμ. 38/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 1144/27.8.97 ερώτηση που κατατέθηκε στη Βουλή των Ελλήνων από τον Βουλευτή κ.


 

  

Σελίδα 1949 

Παν. Ψωμιάδη, σχετικά με την διενέργεια εκλογών για την ανάδειξη των μελών του Δ.Σ. των Επιμελητηρίων, σας πληροφορούμε τα εξής:

Τα μέλη των Επαγγελματικών Επιμελητηρίων ή των Επαγγελματικών Τμημάτων, που έχουν δικά τους ασφαλιστικά ταμεία και δεν ανήκουν στο ΤΕΒΕ ή ΤΑΕ δεν αποκλείονται από τις εκλογές των Επιμελητηρίων τους, αλλά θα πρέπει να προσκομίσουν το ασφαλιστικό βιβλιάριο του Ταμείου στο οποίο είναι ασφαλισμένοι.

Αυτό εξάλλου διευκρινίζεται με το με αριθμ. Κ1/1590/22.8.97 σχετικό έγγραφο του Υπουργείου μας που κοινοποιήθηκε σε όλα τα Επιμελητήρια της χώρας, φωτοαντίγραφο του οποίου επισυνάπτεται.

Ο Υφυπουργός

ΜΙΧ. ΧΡΥΣΟΧΟΪΔΗΣ

20. Στην με αριθμό 1216/2-9-97 ερώτηση δόθηκε με το υπ' αριθμ. 979/21-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση υπ' αριθμ. 1216/2-9-97 του Βουλευτή κ. Γ. Καρατζαφέρη, σας γνωρίζουμε τα ακόλουθα:

Μετά τη μεταπολίτευση και κυρίως ύστερα από την αναγνώριση της Εθνικής Αντίστασης, τα σχολικά προγράμματα και βιβλία της Ιστορίας έχουν περιλάβει σχετική αναφορά στην περίοδο αυτή της πρόσφατης ιστορίας μας με ευλάβεια και πολλή προσοχή.

Η μέριμνα του Παιδαγωγικού Ινστιτούτου για την ανανέωση και τον εκσυγχρονισμό των διδακτικών βιβλίων είναι συνεχής. Καταβάλλει προσπάθεια ώστε τα αναλυτικά προγράμματα και τα σχολικά βιβλία να ανταποκρίνονται στις θεσμικές επιταγές για σωστή εκπαίδευση των παιδιών του ελληνικού λαού.

Μεταξύ των στόχων του Παιδαγωγικού Ινστιτούτου είναι και η αναβάθμιση του μαθήματος της Ιστορίας. Μέσα στα πλαίσια αυτής της προσπάθειας θα εξεταστεί κάθε πρόταση και συνεπώς και η πρόταση για αναλυτικότερη παρουσίαση της Εθνικής Αντίστασης.

Τέλος, όπως είναι γνωστό, σύμφωνα με τον κανονισμό λειτουργίας του Υπουργικού Συμβουλίου, δεν είναι δυνατή η χορήγηση αντιγράφων των πρακτικών των συνεδριάσεων αυτού.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

21. Στην με αριθμό 1232/2-9-97 ερώτηση δόθηκε με το υπ'αριθμ. 43773/20-10-97 έγγραφο από τον Υφυπουργό Εσωτερικών - Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1232/2.9.97 που κατατέθηκε από το Βουλευτή Ευγένιο Χαϊτίδη και αφορά στη διατήρηση των περιφερειακών υπηρεσιών του Υπουργείου ΠΕ.ΧΩ.ΔΕ. στο Νομό Σερρών, σας πληροφορούμε τα εξής:

α) Σύμφωνα με τη διάταξη του τελευταίου εδαφίου της παραγράφου 1 του άρθρου 2 του Ν. 2503/1997 οι διανομαρχιακές και οι περιφερειακές υπηρεσίες των Υπουργείων καθώς και οι περιφερειακές υπηρεσίες σε επίπεδο νομού ή νομαρχίας με εξαίρεση τις αναφερόμενες στις παραγράφους 5 και 6 του άρθρου 1 του ίδιου νόμου καταργήθηκαν αυτοδικαίως από 1.9.97. Οι αρμοδιότητες των καταργηθεισών υπηρεσιών ασκούνται από τις υπηρεσίες της Περιφέρειας, η διάρθρωση των οποίων καθορίζεται στα άρθρα 5 έως 7 του ίδιου νόμου.

β) Πέραν των ανωτέρω σύμφωνα με το πέμπτο εδάφιο της παραγράφου 1 του άρθρου 2 του Ν. 2503/1997 προβλέπεται ότι με Προεδρικά Διατάγματα, που εκδίδονται με πρόταση του Υπουργού Εσωτερικών, Δημόσιας Διοίκησης και Αποκέντρωσης και γνώμη του κατά περίπτωση αρμόδιου Γενικού Γραμματέα Περιφέρειας, επιτρέπεται να καταργούνται, ενοποιούνται, διαχωρίζονται οργανωτικές μονάδες της Περιφέρειας ή να ορίζεται διαφορετική έδρα και τοπική αρμοδιότητα ορισμένων, ώστε η οργάνωση της Περιφέρειας να προσαρμόζεται στις τοπικές συνθήκες και ιδιαιτερότητες. Επίσης σύμφωνα με το τέταρτο εδάφιο της ίδιας παραγράφου η εσωτερική διάρθρωση οργανικών μονάδων σε γραφεία, όπου απαιτείται, γίνεται με απόφαση του οικείου Γενικού Γραμματέα, που δημοσιεύεται στην Εφημερίδα της Κυβερνήσεως.

'Υστερα από τα ανωτέρω αρμόδιος για την επιλογή του προσφορότερου τρόπου διάρθρωσης των υπηρεσιών της Περιφέρειας για την ομαλή συνέχιση εκτέλεσης των ανειλημμένων έργων είναι ο Γενικός Γραμματέας της Περιφέρειας.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

22. Στην με αριθμό 1272/3-9-97 ερώτηση δόθηκε με το υπ' αριθμ. 408/1-10-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1272/3-9-97 ερώτησης, που κατέθεσε στη Βουλή των Ελλήνων ο Βουλευτής κ. Σπύρος Σπύρου, σας πληροφορούμε ότι, από πλευράς διαβίωσης των κρατουμένων στην Κλειστή Φυλακή Κέρκυρας, το Υπουργείο Δικαιοσύνης καταβάλλει συνεχώς κάθε δυνατή προσπάθεια ώστε πράγματι η διαβίωσή τους να κινείται στα πλαίσια των νόμων και των διεθνώς παραδεδεγμένων και να καθίσταται όσο το δυνατό περισσότερο άνετη και ανθρώπινη λαμβανομένων βεβαίως υπόψη της ιδιαιτερότητας του χώρου, μετά και από την τελευταία καταστροφή του από τους κρατούμενους (συνεπεία της εξέγερσης) αλλά και το είδος των κρατουμένων που κρατούνται εκεί.

Το θέμα της γειτνίασης των σχολείων της περιοχής με την φυλακή πιστεύουμε ότι θα λυθεί επιτυχώς το συντομότερο δυνατόν, με την απομάκρυνση της φυλακής και μετεγκατάστασή της σε άλλο σημείο, αφού επιλεγεί τελικά το κατάλληλο οικόπεδο από την αρμόδια επιτροπή που έχει ορισθεί για το σκοπό αυτό και έχει ήδη επισκεφθεί τα οικόπεδα που προσφέρθηκαν (στο νησί της Κέρκυρας) σε συνεργασία με την τοπική αυτοδιοίκηση και τους αρμόδιους φορείς.

Επισημαίνουμε όμως και πάλι εδώ, όπως και σε προηγούμενη απάντησή μας στη Βουλή, την προϋπάρξασα εγκατάσταση της φυλακής και την μετέπειτα ανέγερση των σχολικών κτιρίων στο χώρο άμεσης γειτνίασης με τη φυλακή και δη σε οικόπεδο ιδιοκτησίας της, πράγμα βεβαίως που έχει συμβεί και σε άλλες περιοχές της Ελλάδας π.χ. στη Λάρισα με όλες τις δυσμενείς συνέπειες της εν λόγω γειτνίασης.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

23. Στην με αριθμό 1298/5-9-97 ερώτηση δόθηκε με το υπ' αριθμ. 352/16-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 1298/5.9.97 ερώτησης, που κατέθεσαν οι Βουλευτές κύριοι Νίκος Κωνσταντόπουλος και Σπύρος Δανέλλης και μας διαβίβασε το Υπουργείο Ανάπτυξης, με το έγγραφό του αρ. Δ10-Β/Φ. 15 Γεν./Οικ./8789/22.9.97 σας γνωρίζουμε τα ακόλουθα:

'Οπως μας ενημέρωσε η αρμόδια Κτηματική Υπηρεσία Ηλείας με τις αριθ. 2067, 2082, 2084, 2085, 2086, 2089 και 2090/19.2.87 αποφάσεις Νομάρχη Ηλείας είχε παραχωρηθεί το δικαίωμα εκμετάλλευσης θέσεων αμμοληψίας στον ποταμό Αλφειό και απέναντι του φράγματος Φλόκα, στην κοινότητα Στρεφίου, το Δήμο Πύργου και τις Κοινότητες Επιταλίου, Αλφειούσας, Βαρβάσανας, Σαλμώνης και Πελοπίου αντίστοιχα.

Μετά το αριθ. Δ7α/Οικ. 1064/184/18.4.96 έγγραφο της Δ/νσης Εγγειοβελτιωτικών 'Εργων του ΥΠΕΧΩΔΕ και τα αναφερόμενα σ' αυτό με τις αριθ. 734/740/19.6.96 αποφάσεις αναπληρωτή Περ/κου Δ/ντή ανακλήθηκε η παραχώρηση της εκμετάλλευσης από τους παραπάνω ΟΤΑ.

Επίσης η αρμόδια Κτηματική Υπηρεσία με το αριθ. 961/19.7.96 έγγραφό της προς την Αστυνομική Δ/νση Ηλείας ενημέρωσε πως κάθε αμμοληψία απέναντι από το φράγμα Φλόκα του ποταμού Αλφειού είναι παράνομη και ζήτησε να ενταθούν οι έλεγχοι.

Παράλληλα, με το ίδιο έγγραφο, κάλεσε τις ΔΟΥ του Νομού να εντείνουν τους ελέγχους τους στους εμπλεκόμενους στις αμμοληψίες.


 

  

Σελίδα 1950 

Τέλος με το 1158/27.8.97 έγγραφό της προς την Εισαγγελία Πρωτοδικών Ηλείας ζήτησε την επέμβαση της δικαιοσύνης.

Επίσης η Κτηματική Υπηρεσία μας ενημερώνει πως κατά μήκος της κοίτης και απέναντι του φράγματος λειτουργούν και σήμερα επιχειρησιακές επεξεργασίας και εμπορίας αδρανών, παραγωγής σκυροδέματος κ.λπ. είτε σε μισθωμένους από την ΚΕΔ χώρους, είτε σε ερευνητέους ιδιοκτησιακά.

Σας στέλνουμε συνημμένα τα δύο επικαλούμενα έγγραφα της Κτηματικής Υπηρεσίας για πληρέστερη ενημέρωσή σας.

Ο Υφυπουργός

Γ. ΔΡΥΣ"

24. Στην με αριθμό 1306/5-9-97 ερώτηση δόθηκε με το υπ'αριθμ. 44/21-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ. 1306/5-9-97 ερώτηση, που κατατέθηκε στη Βουλή από το Βουλευτή κ. Στ.Μάνο και αφορά πληροφορίες, σύμφωνα με τις οποίες το Υπουργείο Ανάπτυξης, προκειμένου να περιορίσει την αύξηση του τιμαρίθμου, προσπαθεί να αναγκάσει εμπόρους να μη μετακυλίσουν στις τιμές την αύξηση του δολλαρίου με παλαιά τεχνάσματα και μεθόδους ανεπίτρεπτες, σας γνωρίζουμε τα εξής:

Οι διαδοχικές αλλαγές στο αγορανομικό καθεστώς που έγιναν την τελευταία 10ετία, ήταν κυρίως αποτέλεσμα της εντάξεώς μας στις Ευρωπαϊκές Κοινότητες και της υποχρεωτικής υιοθέτησης νέων σύγχρονων δομών λειτουργίας της αγοράς.

'Ετσι όροι και θεσμοί που χρησιμοποιήθηκαν για πολλά χρόνια καταργήθηκαν, με τελικό στόχο τη δημιουργία ενός συστήματος μηχανισμών της αγοράς που δεν έχει σχέση με αστυνομικά μέτρα παρέμβασης.

Σήμερα η εμπέδωση του συναινετικού κλίματος πολιτικής ηγεσίας και επιχειρήσεων απαιτεί τον διαρκή διάλογο και την καθημερινή επικοινωνία.

Στα πλαίσια επομένως των αρμοδιοτήτων του και στην προσπάθεια που καταβάλλει το Υπουργείο Ανάπτυξης, για τη διατήρηση της εξέλιξης των τιμών των αγαθών σε ομαλά επίπεδα και τον περιορισμό, κατά το δυνατό, του ρυθμού αύξησης του τιμαρίθμου, έρχεται σε επαφή με τους εκπροσώπους των κλάδων και των επιχειρήσεων για την επίτευξη σταθερού κλίματος στην αγορά.

Από τις επαφές που γίνονται μέσα σε κλίμα καταννόησης των δυσκολιών και ειδικών προβλημάτων που αντιμετωπίζουν οι επιχειρήσεις του κάθε κλάδου, διαπιστώνεται η καλή πρόθεση των εκπροσώπων τους να συμβάλλουν και αυτοί, στο βαθμό που τους αναλογεί, στη συμπίεση του τιμαρίθμου με την πεποίθηση όλων, ότι η διατήρηση των τιμών των αγαθών σε σταθερά επίπεδα θα έχει ευεργετική επίδραση στη βελτίωση των δεικτών της οικονομίας μας, αλλά και στο βαθμό αποδοτικότητας των επιχειρήσεων.

Ο Υφυπουργός

ΜΙΧ. ΧΡΥΣΟΧΟΪΔΗΣ"

25. Στην με αριθμό 1322/9-9-97 ερώτηση δόθηκε με το υπ' αριθμ. 1604/20-10-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 1322/9-9-97 των Βουλευτών κυρίων Απ. Τασούλα και Μπ. Αγγουράκη, σχετικά με το αντικείμενο των θιγομένων σε αυτήν θεμάτων και στα σημεία που μας αφορά σας πληροφορούμε τα ακόλουθα:

Η εν λόγω ιδιωτική επιχείρηση "GVB EΛΛΑΣ ΑΕ", μέχρι σήμερα δεν έχει υπαχθεί στις ευεργετικές διατάξεις οποιουδήποτε Αναπτυξιακού Νόμου (Ν. 1262/82 ή Ν. 1892/90), για οποιαδήποτε επένδυση, αλλά και ούτε έχει υποβάλει αίτηση στο ΥΠΕΘΟ, για υπαγωγή νέας επένδυσής της στις διατάξεις του Ν. 1892/90, ώστε να τύχει και των ευεργετημάτων που παρέχονται στις επενδύσεις που πραγματοποιούνται στις φθίνουσες περιοχές.

Ο Υπουργός

Γ. ΠΑΠΑΝΤΩΝΙΟΥ"

26. Στην με αριθμό 1328/9-9-97 ερώτηση δόθηκε με το υπ'αριθμ. 239/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 1328/9-9-97 ερώτηση που κατέθεσε ο Βουλευτής κ. Ε. Μπασιάκος, για τα θέματα της αρμοδιότητάς μας, σας πληροφορούμε τα εξής:

Οι μεγαλύτερες ζημιές προξενήθηκαν από τους ανοιξιάτικους παγετούς στις δενδροκαλλιέργειες κυρίως των Νομών Ημαθίας, Πέλλας, Λάρισας, Αργολίδας, κ.λπ. όπου καταστράφηκε ολοσχερώς η παραγωγή ροδακίνων, αμυγδάλων και βερικόκων.

'Ολες αυτές οι ζημιές αντιμετωπίστηκαν άμεσα από τον ΕΛΓΑ και οι εκτιμήσεις τους ολοκληρώθηκαν σε σύντομο χρονικό διάστημα. Παρά τον τεράστιο όγκο εργασίας που καλείται να διεκπεραώσει ο ΕΛΓΑ, καταβάλεται κάθε προσπάθεια για τη συντόμευση όλων των απαραίτητων διαδικασιών ώστε οι αποζημιώσεις να καταβληθούν στους δικαιούχους παραγωγούς το συντομότερο δυνατό.

'Οσον αφορά τις ζημιές που προξενήθηκαν στο Θεσσαλικό χώρο (Ν. Λάρισας και Τρικάλων) από τη χαλαζόπτωση της 9-8-97, όπου ζημιώθηκαν περί τα 100.000 στρέμματα κυρίως με βαμβάκια, οι εκτιμήσεις των ζημιών αυτών ολοκληρώθηκαν.

Επισημαίνεται ότι ο συντονισμός και η εποπτεία του όλου έργου των εκτιμήσεων αυτών διενεργείται από Τριμελή Επιτροπή που έχει συγκροτηθεί με Υπουργική εντολή και αποτελείται από τον Προϊστάμενο της Δ/νσης Γεωργικής Ανάπτυξης Ν. Λάρισας, τον Προϊστάμενο του Οργανισμού Βάμβακος της περιοχής και τον Προϊστάμενο του Υποκ/τος ΕΛΓΑ Λάρισας.

Το ύψος των αποζημιώσεων για τις ζημιές αυτές υπολογίζεται να φθάσει τα 3 δις δραχμές περίπου. Μετά την ολοκλήρωση των εκτιμήσεων και την κοινοποίηση των πορισμάτων εκτίμησης στους ενδιαφερομένους παραγωγούς από τον ΕΛΓΑ θα καταβληθεί κάθε προσπάθεια για την επίσπευση της καταβολής στους δικαιούχους.

Επίσης με κοινές διϋπουργικές αποφάσεις (Υπουργών Γεωργίας και Οικονομικών) εγκρίθηκαν μέτρα υπέρ των αγροτών της χώρας που γεωργοκτηνοτροφικές τους εκμεταλλεύσεις ζημιώθηκαν από πυρκαγιές και δυσμενείς καιρικές συνθήκες κατά το έτος 1996.

Μέχρι σήμερα έχουν χορηγηθεί στους ζημιωθέντες, από βροχοπτώσεις - πλημμύρες κατά τους μήνες Σεπτέμβριο έως και Δεκέμβριο 1996, αγρότες οικονομικές ενισχύσεις ύψους 10.180.802.000 δραχμών.

Σημειώνουμε ότι, όταν οι Δ/νσεις Αγροτικής Ανάπτυξης, που υλοποιούν τις αναφερόμενες αποφάσεις, ολοκληρώνουν την διαδικασία εξατομίκευσης των ζημιών και σύνταξης των καταστάσεων πληρωμής των δικαιούχων, το Υπουργείο Γεωργίας κατανέμει την σχετική πίστωση στα αρμόδια καταστήματα της Α.Τ.Ε. για την καταβολή των προβλεπομένων οικονομικών ενισχύσεων στους δικαιούχους παραγωγούς.

'Οπως δε μας έχουν ενημερώσει αρκετές Δ/νσεις Αγροτικής Ανάπτυξης έχουν σχεδόν ολοκληρώσει τις σχετικές διαδικασίες και πολύ σύντομα θα ζητήσουν την κατανομή των αναγκαίων πιστώσεων.

Το Υπουργείο Γεωργίας με έγγραφά του ζήτησε από τις αρμόδιες Νομαρχιακές Αυτοδιοικήσεις να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν στη γεωργία από πυρκαγιές και δυσμενείς καιρικές συνθήκες κατά το τρέχον έτος και οι οποίες δεν καλύπτονται ασφαλιστικά από τον ΕΛΓΑ και θα καταβάλει κάθε δυνατή προσπάθεια προκειμένου να χορηγηθούν οικονομικές ενισχύσεις στους σοβαρά ζημιωθέντες αγρότες.

Σημειώνουμε ότι η εξατομίκευση των ζημιών πραγματοποιείται από τετραμελείς Επιτροπές που συγκροτούνται με απόφαση του οικείου Νομάρχη και αποτελούνται από δύο γεωπόνους της Δ/νσης Αγροτικής Ανάπτυξης, τον αγροφύλακα της περιοχής και έναν εκπρόσωπο της Κοινότητας ή του Αγροτικού Συλλόγου, είναι δε εργασία χρονοβόρα και επίπονη.

Το νομοσχέδιο που αφορά τις ρυθμίσεις χρεών των


 

  

Σελίδα 1951 

Συν/σμών έχει ψηφισθεί από τη Βουλή και σύντομα θα δημοσιευθεί σε φύλλο της Εφημερίδας της Κυβερνήσεως.

Ο Υπουργός

ΣΤΕΦ. ΤΖΟΥΜΑΚΑΣ"

27. Στην με αριθμό 1425/12-9-97 ερώτηση δόθηκε με το υπ' αριθμ. 284/17.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 15.9.97 εγγράφου σας, σχετικά με την υπ' αριθ. 1425/12.9.97 ερώτηση, που κατέθεσε ο Βουλευτής κ. Ε. Μπασιάκος, όσον αφορά τη ρύθμιση χρεών δανείων που χορηγήθηκαν στους σεισμοπλήκτους στην Νοτιοανατολική Βοιωτία, για αποκατάσταση ζημιών σε κτίσματα, σας γνωρίζουμε τα ακόλουθα:

Οι ρυθμίσεις οφειλών σε πληγείσες από σεισμούς ή θεομηνίες περιοχές της χώρας και ο αριθμός των δόσεων δεν καθορίζεται αυθαίρετα αλλά συνεκτιμώνται αφενός μεν η αντοχή της οικονομίας και τα δημοσιονομικά δεδομένα της κάθε εποχής αλλά και το μέγεθος των ζημιών και οι δυνατότητες των πληγέντων.

'Ετσι, οι ρυθμίσεις οφειλών σεισμοπαθών άλλων περιοχών της χώρας όπως Αλμυρού, Πρέβεζας, Φθιώτιδας για τους σεισμούς του έτους 1981 καθόριζαν πολύ μικρότερο αριθμό δόσεων (24 μηνιαίων) και συμπεριελάμβαναν μόνο τα δάνεια που χορηγήθηκαν με την εγγύηση του Ελληνικού Δημοσίου και όχι το σύνολο των οφειλών τους προς το Δημόσιο. 

Σημειώνουμε ότι οι σεισμόπληκτοι οφειλέτες της Βοιωτίας είχαν τη δυνατότητα σύμφωνα με την αριθμ. 20722221/8498-20/0016/12.9.1989 Απόφαση Υπουργού Οικονομικών (ΦΕΚ 724 τ.Β' 28.9.89) να υπαχθούν στις ευεργετικές διατάξεις της εν λόγω απόφασης και να ρυθμίσουν τα μέχρι 29.12.1989 ληξιπρόθεσμα χρέη τους σε εξήντα (60) μηνιαίες δόσεις χωρίς τις προσαυξήσεις εκπρόθεσμης καταβολής και τις λοιπές επιβαρύνσεις που αναλογούσαν μέχρι την ημερομηνία καταβολής της α' δόσης (τελευταία, εργάσιμη ημέρα Ιανουαρίου 1990).

Με το άρθρο 15 ν.1947/91 (ΦΕΚ 70/91 τ. α) δόθηκε η δυνατότητα επανένταξης στην προαναφερθείσα ρύθμιση σε όσους εκ των οφειλετών είχαν απωλέσει το σχετικό δικαίωμα.

Εν συνεχεία δόθηκε εκ νέου η δυνατότητα στους εν λόγω οφειλέτες να υπαχθούν στις ευεργετικές διατάξεις του άρθρ. 15 ν. 2198/94 (γενική ρύθμιση χρεών προς το Δημόσιο) και να ρυθμίσουν τα μέχρι 31.12.1993 ληξιπρόθεσμα χρέη τους σε 24 ίσες μηνιαίες δόσεις με τις προσαυξήσεις εκπρόθεσμης καταβολής που αντιστοιχούσαν μέχρι την καταβολή της α' δόσης (Απρίλιος 1994).

Περαιτέρω με τις διατάξεις των παρ.11 και 12 του άρθρου 9 του ν. 2386/1996 (ΦΕΚ 43Α') ρυθμίστηκαν κατά ευνοϊκό τρόπο τα βεβαιωμένα μέχρι 30.9.1995 στις αρμόδιες ΔΟΥ χρέη που προέρχονται από δάνεια χορηγηθέντα με την εγγύηση του Ελληνικού Δημοσίου σε σεισμόπληκτους όλης της Χώρας σε είκοσι τέσσερις (24) κατ' ανώτατο όριο ίσες μηνιαίες δόσεις μαζί με τις προσαυξήσεις εκπρόθεσμης καταβολής που αναλογούσαν μέχρι την καταβολή της α' δόσης (28.6.96). Χρήση της ανωτέρω διάταξης μπορούσαν να κάνουν και οι σεισμόπληκτοι της Βοιωτίας.

Τέλος, με την αριθμ. 1085298/7344-20/0016/13.8.1997 ΠΟΛ 1231 (ΦΕΚ 775 τ. Β') Απόφαση Υπουργού Οικονομικών δίνεται η δυνατότητα επανένταξης των χρεών των οφειλετών στη ρύθμιση άρθρου 9 ν. 2386/96 που είχαν απωλέσει, λόγω μη καταβολής δύο (2) συνεχομένων δόσεων της ρύθμισης για οποιοδήποτε λόγο.

Από τα ανωτέρω συνάγεται το ενδιαφέρον της Πολιτείας για την τακτοποίηση των χρεών των εν λόγω οφειλετών μέσα στα πλαίσια των δημοσιονομικών δεδομένων της Χώρας.

Ο Υφυπουργός

Γ. ΔΡΥΣ"

28. Στην με αριθμό 1449/97 ερώτηση δόθηκε με το υπ' αριθμ. 414/1.10.97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1449/97 ερώτησης, που κατέθεσαν στη Βουλή των Ελλήνων οι Βουλευτές κ. Μπάμπης Αγγουράκης και Στρατής Κόρακας, σχετικά με διαμαρτυρία πολιτών οι οποίοι αντιτίθενται στην διεξαγωγή των Ολυμπιακών Αγώνων στην Αθήνα, σας πληροφορούμε ότι το θέμα αυτό υπάγεται στην αρμοδιότητα του Υπουργείου Δημόσιας Τάξης, το οποίο είναι συναποδέκτης της άνω ερώτησης.

'Οσον αφορά το Υπουργείο Δικαιοσύνης, σας γνωρίζουμε ότι, σύμφωνα με το Σύνταγμα, δεν επεμβαίνει τούτο σε υποθέσεις που έχουν επιληφθεί οι Δικαστικές Αρχές.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

29. Στην με αριθμό 1451/15.9.97 ερώτηση δόθηκε με το υπ' αριθμ. 1137/24.10.97 έγγραφο από τον Υπουργό Εθνικής Παιδείας και θρησκευμάτων η ακόλουθη απάντηση:

"Απαντώντας στην ερώτηση με αριθμό 1451/15.9.97, που κατέθεσε ο Βουλευτής κ. Φώτης Κουβέλης και μας κοινοποίησε το Υπουργείο Μεταφορών και Επικοινωνιών με το αριθμ.Β.5777/26.9.97 έγγραφό του, σας γνωρίζουμε τα ακόλουθα:

'Οπως μας πληροφόρησε ο Οργανισμός Επαγγελματικής Εκπαίδευσης και Κατάρτισης (Ο.Ε.Ε.Κ.) συναισθανόμενος την ανάγκη δημιουργίας εξειδικευμένων εκπαιδευτών υποψηφίων οδηγών, προκειμένου να συμβάλει στην προσπάθεια περιορισμού των τροχαίων ατυχημάτων, άρχισε να λειτουργεί την ειδικότητα "εκπαιδευτής υποψηφίων οδηγών", ήδη από το Σεπτέμβριο 1996 στα Δημόσια Ι.Ε.Κ. Αιγάλεω, Ηλιούπολης, Τρίπολης, Ηρακλείου και Νεάπολης Θεσσαλονίκης.

Το Φεβρουάριο 1997, ο Ο.Ε.Ε.Κ. λειτούργησε και πάλι την, εν λόγω, ειδικότητα στο Ι.Ε.Κ. Νεάπολης της Θεσσαλονίκης, με αποτέλεσμα σήμερα η Θεσσαλονίκη να έχει σε ανάπτυξη δύο σειρές καταρτιζομένων στο Β' και Γ' εξάμηνο κατάρτισης της ειδικότητας αυτής, δηλαδή 56 καταρτιζομένους συνολικά.

Το Σεπτέμβριο 1997, ο Ο.Ε.Ε.Κ. επεξέτεινε τη λειτουργία της ειδικότητας αυτής και στα Ι.Ε.Κ. Ηλιούπολης, Αλεξανδρούπολης, Κοζάνης, Λάρισας, Αγρινίου, Τρίπολης, Ηρακλείου και Μυτιλήνης.

Ο καθορισμός των ειδικοτήτων που λειτουργούν σε Δημόσια Ι.Ε.Κ., γίνεται με απόφαση του Δ.Σ. του Ο.Ε.Ε.Κ. ύστερα από εισήγηση της οικείας Τριμελούς Συμβουλευτικής Επιτροπής (Τ.Σ.Ε.) στην οποία συμμετέχουν ο εκπαιδευτικός φορέας (Ο.Ε.Ε.Κ.-Ι.Ε.Κ.), οι εργοδότες και οι εργαζόμενοι της περιφέρειας. Κύριο έργο της Επιτροπής αυτής είναι η διερεύνηση και εκτίμηση των ποσοτικών και ποιοτικών δεδομένων της αγοράς εργασίας της Περιφέρειας, καθώς και η ιεράρχηση των επαγγελματικών ειδικοτήτων, που πρόκειται να λειτουργήσουν κάθε φορά σε Ι.Ε.Κ. ώστε να εξυπηρετηθούν οι ανάγκες σε ειδικευμένο ανθρώπινο δυναμικό. Υπό τα δεδομένα αυτά, η Τ.Σ.Ε. εισηγείται σχετικά στο Δ.Σ. του Ο.Ε.Ε.Κ.

Για τον καθορισμό, τελικά, των ειδικοτήτων που θα λειτουργήσουν σε Δημόσια Ι.Ε.Κ. συνεκτιμάται επίσης, από τον Ο.Ε.Ε.Κ. η υπάρχουσα υλικοτεχνική υποδομή, καθώς και η δυνατότητα άμεσου εξοπλισμού του Ι.Ε.Κ. ώστε να μην δημιουργηθούν προβλήματα στην κατάρτιση.

Τέλος σας γνωρίζουμε ότι στους άμεσους στόχους του Ο.Ε.Ε.Κ. περιλαμβάνεται η επέκταση της λειτουργίας της ειδικότητας σε όλη τη χώρα, συμπεριλαμβανομένου και του Ι.Ε.Κ. Νεάπολης Θεσσαλονίκης.

O Υπουργός

ΓΕΡΑΣΙΜΟΣ ΑΡΣΕΝΗΣ"

30. Στην με αριθμό 1452/15.9.97 ερώτηση δόθηκε με το υπ' αριθμ. 415/24.9.97 έγγραφο από τον Υπουργό Δικαιοσύνης η ακόλουθη απάντηση:

Σε απάντηση της υπ' αριθμ. 1452/15.9.97 ερώτησης, που κατέθεσε στη Βουλή των Ελλήνων ο Βουλευτής κ. Β. Πολύδωρας, σας γνωρίζουμε ότι εφόσον οι ποινικές υποθέσεις εκκρεμούν στα αρμόδια Δικαστήρια, αποκλειστικά αρμόδια για να κρίνουν για τη νομιμότητα των κατασχέσεων και για τη


 

  

Σελίδα 1952 

δήμευση των αυτοκινήτων, των τρικύκλων ή δικύκλων σύμφωνα με το άρθρο 76 του Ποινικού Κώδικα, είναι τα δικαστήρια και ως εκ τούτου το Υπουργείο δεν δικαιούται να εκφράσει γνώμη.

Πάντως η ιεραρχία της Εισαγγελίας δεν φαίνεται να έχει επιφυλάξεις για τη νομιμότητα του μέτρου αυτού, όπως προκύπτει από πρόσφατη δήλωση του κ. Εισαγγελέα του Αρείου Πάγου.

Εξάλλου ούτε η πολιτική πλευρά του θέματος μπορεί να συζητηθεί και μάλιστα από τον Υπουργό Δικαιοσύνης, για τον ίδιο παραπάνω λόγο.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

31. Στην με αριθμό 1474/17.9.97 ερώτηση δόθηκε με το υπ' αριθμ. 317/17.10.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση του από 18.9.97 εγγράφου σας, σχετικά με την υπ' αριθμ. 1474/17.9.97 ερώτηση, που κατέθεσε ο Βουλευτής κ. Ν. Τσιαρτσιώνης, όσον αφορά τις προθέσεις για βαριά φορολόγηση λόγω της φημολογούμενης απόκλισης του Προϋπολοισμού, σας γνωρίζουμε ότι:

A) Η εκτέλεση του τακτικού προϋπολογισμού του τρέχοντος έτους, σε ότι αφορά τα έσοδα κατά το οκτάμηνο, που διανύθηκε, κρίνεται ικανοποιητική και δείχνει την τάση περιορισμού της υφισταμένης διαφοράς, σε σχέση με τον τεθέντα στόχο σε ασήμαντα και λογικά επίπεδα. Δεν συμφωνούμε λοιπόν με τις απόψεις του ερωτώντος Βουλευτή για το άνοιγμα του προϋπολογισμού που προϋποθέτουν πολύ μεγάλο άνοιγμα στους τεθέντες στόχους.

Β) Από πλευράς πολιτικής Ηγεσίας του Υπουργείου Οικονομικών καταβάλλεται κάθε δυνατή προσπάθεια εμπέδωσης της εμπιστοσύνης των φορολογουμένων πολιτών προς την φορολογούσα Αρχή και τ' ανάπαλιν ώστε με την αμοιβαία αυτή εμπιστοσύνη να δημιουργηθούν όλες εκείνες οι προϋποθέσεις πάταξης της φοροδιαφυγής, φοραποφυγής και της παραοικονομίας.

Γ) Κατά την εκτέλεση του προϋπολογισμού τρέχοντος έτους, δεν θα υπάρξουν σημαντικές αποκλίσεις και ως εκ τούτου δεν θα ληφθούν πρόσθετα μέτρα που θα επιβαρύνουν τους φορολογούμενους.

Δ) Οι όποιες αποφάσεις ληφθούν θα είναι πάντα μέσα στα πλαίσια των στενών περιθωρίων που επιβάλλονται από τη δημοσιονομική κατάσταση της χώρας με σκοπό να εμπεδοθεί κλίμα κοινωνικής δικαιοσύνης και οικονομικής αποτελεσματικότητας.

Τα μέχρι τούδε αποτελέσματα στην εκτέλεση του προϋπολογισμού μας επιτρέπουν να είμαστε αισιόδοξοι και συνεπώς οι ανησυχίες που εκφράζονται από τον ερωτώντα Βουλευτή δεν ευσταθούν.

Ο Υπουργός

Γ. ΠΑΠΑΝΤΩΝΙΟΥ"

32. Στην με αριθμό 1483/17.9.97 ερώτηση δόθηκε με το υπ' αριθμ. 418/9.10.97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1483/17.9.97 ερώτησης, που κατέθεσε στη Βουλή των Ελλήνων η Βουλευτής κ. Μαρία Δαμανάκη, σχετικά με επαγγελματική κατάρτιση και εκπαίδευση καταδικασμένων ανηλίκων, σας γνωρίζουμε τα εξής:

Η σωφρονιστική και εγκληματοπροληπτική πολιτική του Υπουργείου Δικαιοσύνης στοχεύει στην εξεύρεση του αποτελεσματικότερου τρόπου αντιμετωπίσεως της εγκληματικότητας νέων τινών. 'Ετσι η μεταχείριση των νεαρών παραβατών του νόμου που εκτίουν την ιδιάζουσα ποινή του σωφρονιστικού περιορισμού κινείται μέσα σε πλαίσια όχι τιμωρητικού αλλά βελτιωτικού - παιδαγωγικού χαρακτήρα, με παρεμβάσεις, οι οποίες θα τους αποτρέψουν από την τέλεση νέων αξιόποινων πράξεων και τους βοηθήσουν στον αποστιγματισμό και την κοινωνική και επαγγελματική τους αποκατάσταση.

Για το σκοπό αυτό όλες οι Υπηρεσίες του Υπουργείου Δικαιοσύνης δραστηριοποιούνται, ανταλλάσουν απόψεις συνεργάζονται στενά με αρμόδιους κοινωνικούς φορείς και συμμετέχουν στη διαδικασία λήψεως αποφάσεων για την κατάρτιση και εκπόνηση διαφόρων προγραμμάτων επαγγελματικής εκπαίδευσης και κατάρτισης, δημιουργικής απασχόλησης κλπ εφήβων και μετεφήβων εγκλείστων ή μη. Καταβάλλεται προσπάθεια από όλους τους εμπλεκόμενους φορείς, με τη χρησιμοποίηση των ειδικών επιστημονικών γνώσεων καθενός, ώστε όσο τούτο είναι δυνατό, η χάραξη της πολιτικής για την πολύπλευρη υποστήριξη των κοινωνικά μειονεκτούντων νεαρών ατόμων να μην επικεντρώνεται στα συμπτώματα αλλά να θεραπεύει αιτίες ένεκα των οποίων νέοι άνθρωποι απειλούνται από το "φάσμα" του κοινωνικού αποκλεισμού.

Οι φορείς που καταρτίζουν και υλοποιούν προγράμματα εκπαίδευσης - κατάρτισης σε συνεργασία πάντα με το Υπουργείο Δικαιοσύνης είναι κυρίως: η Γενική Γραμματεία Λαϊκής Επιμόρφωσης, ο Ο.Α.Ε.Δ., Ανώτατα Εκπαιδευτικά και Τεχνολογικά Ιδρύματα, Ν.Ε.Λ.Ε. κλπ. Η διυπουργική και διυπηρεσιακή συνεργασία των εμπλεκομένων φορέων για το σχεδιασμό, την υλοποίηση και την παρακολούθηση των προγραμμάτων στους χώρους κράτησης μειώνει την αποσπασματικότητα των ενεργειών και των δράσεων ώστε με την αλληλοπληροφόρηση και την εξαγωγή συμπερασμάτων επιτυγχάνεται το καλύτερο δυνατό αποτέλεσμα.

Από πλευράς Υπουργείου Δικαιοσύνης έχει προβλεφθεί ως κίνητρο και εφαρμόζεται ευεργετικός υπολογισμός ημερών συμμετοχής σε προγράμματα κατάρτισης-εκπαίδευσης ατόμων που έχουν καταδικασθεί σε ποινή στερητική της ελευθερίας. 'Ετσι η κάθε ημέρα απασχόλησης σε προγράμματα εκπαίδευσης ή κατάρτισης υπολογίζεται ως μία και μισή ημέρα εκτισμένης ποινής.

Ο αριθμός των νέων κρατουμένων που απασχολήθηκαν τα τελευταία δύο χρόνια σε προγράμματα επαγγελματικής καταρτίσεως και οι ώρες που απασχολήθηκαν έχουν ως εξής:

1) Στο Κοινοτικό Πρόγραμμα "HORIZON" 1996-97 που ξεκίνησε στις 21.10.1996:

Στο ΣΚΑ Κορυδαλλού απασχολήθηκαν 15 άτομα με 600 ώρες διδασκαλίας. Φορείς υλοποίησης η Γενική Γραμματεία Λαϊκής Επιμόρφωσης και Κ.Ε.Κ. "ΑΡΣΙΣ".

2) Στα Προγράμματα Επαγγελματικής Κατάρτισης Κρατ/νων από Κοινωνικό Αποκλεισμό που ξεκίνησαν τον Ιούλιο του 1996 απασχολήθηκαν:

Στο ΣΚΑ Κορυδαλλού 18 άτομα με 300 ώρες διδασκαλίας και στο ΑΣΚΑ Κασσαβέτειας 63 άτομα με 300 ώρες διδασκαλίας.

3) Στα Κοινοτικά Προγράμματα για εφήβους παραβάτες και ανηλίκους αποφυλακισμένους που ξεκίνησαν τον Ιούλιο του 1996 απασχολήθηκαν στις περιοχές Αττικής Θεσσαλονίκης, Πατρών, Θεσσαλίας, Κεντρικής Μακεδονίας, Βόλου και Καβάλας συνολικά 228 άτομα με περίπου 300 ώρες διδασκαλίας.

Φορείς υλοποίησης: η Γενική Γραμματεία Λαϊκής Επιμόρφωσης, τα Πανεπιστήμια Θεσσαλονίκης και Πατρών, οι Νομαρχιακές Αυτοδιοικήσεις Ανατολικής Αττικής και Μαγνησίας, τα Κ.Ε.Κ. "ΑΡΣΙΣ", "ΑΣΠΑ", "ΑΡΙΣΤΟΤΕΛΗΣ", "ΑΘΗΝΑ", το ΤΕΙ Πειραιώς, ο ΟΑΕΔ και το Ευρωπαϊκό Πολιτιστικό και Ερευνητικό Κέντρο Αθήνας.

Αναφορικά με τη μετασωφρονιστική μέριμνα για τους νέους που αποχωρούν από τους χώρους κράτησης: Διάφορα προγράμματα επαγγελματικής εκπαίδευσης - κατάρτισης απευθύνονται στην κατηγορία των νέων αυτών. Επίσης, η ίδια ομάδα αποτελεί αντικείμενο μέριμνας διαφόρων φορέων καθαρά προνοιακού χαρακτήρα καθώς και των Εταιριών Προστασίας Αποφυλακιζομένων (αρμοδιότητας Υπουργείου Δικαιοσύνης), οι οποίες, είναι αλήθεια, ότι για διάφορες αιτίες, σήμερα υπολειτουργούν.

Είναι γεγονός ότι η μέχρι τώρα εμπειρία έχει αναδείξει κενά στις παρεμβάσεις που στοχεύουν στην καταπολέμηση του αποκλεισμού από την αγορά εργασίας των κοινωνικά μειονεκτούντων ατόμων, κυρίως: α) στη μέτρηση της αποτελεσματικότητας των εκτελουμένων προγραμμάτων και β) στη


 

  

Σελίδα 1953 

σύνδεση της εκπαίδευσης -κατάρτισης με την αγορά εργασίας, ώστε να βελτιωθούν οι συνθήκες πρόσβασης των "χρηστών" των προγραμμάτων στην αγορά εργασίας.

'Ετσι παρά τις προσπάθειες που καταβάλλονται και θα συνεχίσουν να καταβάλλονται, τα αποτελέσματα στον τομέα "Επαγγελματική εκπαίδευση - Επανένταξη" δεν είναι τα αναμενόμενα, αν και τα επιτελεσθέντα δεν είναι ασήμαντα.

Σας γνωρίζουμε ότι για τη θεραπεία των παραπάνω προβλημάτων διεξάγεται διακρατικό ερευνητικό πρόγραμμα με τη συμμετοχή του Εθνικού Κέντρου Κοινωνικών Ερευνών (ΕΚΚΕ), που χρηματοδοτείται από την Ευρωπαϊκή 'Ενωση στο πλαίσιο του Προγράμματος LEONARDO.

Το πρόγραμμα αφορά τη διερεύνηση του αποκλεισμού από την αγορά εργασίας νέων που εξ' αιτίας κάποιου κοινωνικού μειονεκτήματος συναντούν εμπόδια στην αρχική τους επαγγελματική κατάρτιση με συνέπεια να υφίσστανται τον κίνδυνο του κοινωνικού τους αποκλεισμού. Στην ομάδα - στόχο της έρευνας περιλαμβάνονται και νέοι ηλικίας 15-19 ετών που πρόκειται να φύγουν ή πρόσφατα έχουν εγκαταλείψει ιδρύματα "πρόνοιας" (με την ευρεία σημασία του όρου).

Σκοπός της έρευνας είναι: α) αφενός να διαμορφώσει νέα πρότυπα παρέμβασης στον σχεδιασμό και την υλοποίηση προγραμμάτων αρχικής επαγγελματικής κατάρτισης τα οποία να λαμβάνουν υπόψη τα στοιχεία που είναι απαραίτητα για την καταπολέμηση του κοινωνικού μειονεκτήματος των παραπάνω και β) αφετέρου η ανάδειξη υποδειγμάτων βελτίωσης και αποτελεσματικότητας των ήδη υπαρχόντων και υλοοποιούμενων προγραμμάτων αρχικής επαγγελματικής κατάρτισης.

Το ερευνητικό πρόγραμμα παρακολουθεί Ειδική Συμβουλευτική Επιτροπή (γνωμοδοτικό όργανο), στην σύνθεση της οποίας συμμετέχουν εκπρόσωποι του Υπουργείου Δικαιοσύνης (στελέχη ασχολούμενα με τη μεταχείριση παραβατικών ανηλίκων και υπεύθυνα για την ανάθεση των προγραμμάτων Ε.Κ.),

Το εν λόγω πρόγραμμα βρίσκεται στο στάδιο της επεξεργασίας δεδομένων (προτελευταίο στάδιο).

Η ανάλυση των "ευρημάτων" θα οδηγήσει στο σχεδιασμό ενός προτύπου που θα διασφαλίζει την αποτελεσματική υλοποίηση προγραμμάτων επαγγελματικής κατάρτισης.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

33. Στην με αριθμό 1490/17-9-97 ερώτηση δόθηκε με το υπ' αριθμ. 420/9-10-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1490/17-9-97 ερώτησης, που κατέθεσαν στη Βουλή των Ελλήνων οι Βουλευτές κύριοι Σ. Δανέλλης και Π. Κουναλάκης, σας γνωρίζουμε τα εξής:

Το Υπουργείο Δικαιοσύνης, έλαβε υπόψη του: α) την απόφαση του Νομαρχιακού Συμβουλίου του νομού Αρκαδίας καθώς και του Δημοτικού Συμβουλίου του Δήμου Τριπόλεως και του Δημάρχου της πόλης με την οποία ζητείται η δημιουργία σωφρονιστικού καταστήματος στο νομό Αρκαδίας, β) την σύμφωνη γνώμη της πλειοψηφίας των επαγγελματικών φορέων του νομού καθώς και την από μακρού χρόνου υπάρχουσαν ανάγκην απομάκρυνσης του ήδη υπάρχοντος σωφρονιστικού καταστήματος από την πόλη της Τρίπολης, αποφάσισε την δημιουργία σωφρονιστικού καταστήματος στο νομό Αρκαδίας και συγκεκριμένα στην περιοχή Συλίμνας για την οποία υπάρχει και σύμφωνη γνώμη του Κοινοτικού Συμβουλίου. Τα αναφερόμενα στην ερώτηση σχετικά με τις άλλες απαντήσεις των ερωτηθέντων Υπουργείων ΠΕΧΩΔΕ, Γεωργίας και Πολιτισμού δεν επηρεάζουν την επιλογή του Υπουργείου Δικαιοσύνης που είναι και το αρμόδιο να κρίνει όλα τα χρήζοντα εξέτασης ζητήματα. Και διότι: α) η κοινότητα Συλίμνας δεν ανήκει στο σύμπλεγμα του Μαινάλου και β) τα τρία γεφύρια που υπάρχουν στη μείζοντα περιοχή βρίσκονται σε απόσταση μεγαλύτερη των 6 χιλιομέτρων από το χώρο που πρόκειται να ανεγερθεί το σωφρονιστικό κατάστημα και δεν υπάρχει ούτε οπτική επαφή με αυτόν.

Για τους παραπάνω όθεν λόγους έγινε η επιλογή της συγκεκριμένης περιοχής και προχωρεί ήδη η σχετική διαδικασία κατασκευής του σωφρονιστικού καταστήματος, ο δε χώρος του λειτουργούντος θα δοθεί στο Δήμο Τριπόλεως προς χρησιμοποίηση του προσηκόντως.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

34. Στην με αριθμό 1491/17-9-97 ερώτηση δόθηκε με το υπ' αριθμ. 20161/20-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1491/17-9-97 που κατατέθηκε στη Βουλή των Ελλήνων από τον Βουλευτή κ. Θεοφάνη Δημοσχάκη, σας γνωρίζουμε τα κάτωθι:

1. Η ΔΕΗ διαρκώς μεριμνά για την απρόσκοπτη παροχή της ηλεκτρικής ενέργειας στους καταναλωτές της, καταβάλει δε προσπάθειες για τη βελτίωση λειτουργίας των σταθμών παραγωγής τόσον του ηπειρωτικού, όσον και του νησιωτικού χώρου, ώστε αυτοί να προκαλούν τη μικρότερη δυνατή όχληση.

2. Η ΔΕΗ για πολλούς τεκμηριωμένους λόγους ευνοεί τις υποβρύχιες διασυνδέσεις και το σχετικό πρόγραμμά της έγινε με στοιχεία κόστους που επέτρεπαν την κατάργηση Τοπικών Σταθμών Παραγωγής σε νησιά και την κάλυψη των αντίστοιχων φορτίων μέσω υποβρυχίων καλωδίων.

Στο Πρόγραμμα αυτό περιλαμβάνεται και η υποβρύχια διασύνδεση "ΑΛΕΞΑΝΔΡΟΥΠΟΛΗΣ - ΣΑΜΟΘΡΑΚΗΣ".

3. Το έργο για την υπόψη διασύνδεση, το οποίο προέβλεπε την πόντιση καλωδίων νέας τεχνολογίας, δημοπρατήθηκε την άνοιξη του 1996, ο σχετικός δε διεθνής διαγωνισμός, με την υπ' αριθμ. 250/15-9-96 απόφαση του Διοικητικού Συμβουλίου της ΔΕΗ ακυρώθηκε, γιατί οι προσφορές των διαγωνισθέντων ήταν υπερβολικά ακριβές και καθιστούσαν το έργο ασύμφορο σε σχέση με τα στοιχεία κόστους που μέχρι τότε ίσχυαν.

Η αρμόδια υπηρεσία της ΔΕΗ στη συνέχεια προέβη σε τροποποίηση της προδιαγραφής του υποβρυχίου καλωδίου, ούτως ώστε να επιτευχθεί η οικονομικότερη δυνατή λύση.

4. Επειδή το κόστος της συγκεκριμένης διασύνδεσης θα αποτελέσει αναπόφευκτα και οδηγό για την υλοποίηση των υπολοίπων υποβρυχίων διασυνδέσεων, που περιλαμβάνονται στο πρόγραμμα της ΔΕΗ, η αρμόδια υπηρεσία ήλθε σε διαπραγματεύσεις με τους εγχώριους κατασκευαστές καλωδίων με στόχο την επίτευξη τιμήματος, που θα καθιστά συμφέρουσα τη κατασκευή του έργου.

Θα καθιστά συμφέρουσα την κατασκευή του έργου.

Οι διαπραγματεύσεις αυτές βρίσκονται στο τελικό τους στάδιο, αμέσως δε μετά, τα αποτελέσματά τους θα τεθούν υπόψη του Διοικητικού Συμβουλίου της ΔΕΗ για τη λήψη της τελικής απόφασης.

Η Υπουργός

ΒΑΣΩ ΠΑΠΑΝΔΡΕΟΥ"

35. Στην με αριθμό 1507/18-9-97 ερώτηση δόθηκε με το υπ' αριθμ. 1046/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1507/18-9-97 που κατέθεσε ο Βουλευτής κ. Β. Κοντογιαννόπουλος, σας γνωρίζουμε τα ακόλουθα:

1. Στον Ν. Ηλείας διορίστηκαν το τρέχον έτος 101 Εκπαιδευτικοί Πρωτοβάθμιας Εκπαίδευσης και από αυτούς δεν προσήλθαν ν' αναλάβουν υπηρεσία 10. Στις 12-9-97 με 35 πιστώσεις που διατέθηκαν καλύφθηκαν αντίστοιχα κενά δασκάλων με προσωρινούς αναπληρωτές και λειτούργησαν όλα τα Δημοτικά Σχολεία.

Το 2/θέσιο Δημοτικό Σχολείο Λαμπείας από 18 Σεπτεμβρίου λειτουργεί κανονικά με 2 (δύο) εκπαιδευτικούς. Με άλλες 30 πιστώσεις δεν διατέθηκαν στις 22 Σεπτεμβρίου καλύφθηκαν ακόμα 8 κενές θέσεις δασκάλων, 9 νηπιαγωγών, όλες οι κενές θέσεις Αγγλικής γλώσσας και όλες Φυσικής Αγωγής.

Σήμερα λειτουργούν όλα τα Δημοτικά Σχολεία του Ν. Ηλείας και με τους εκπαιδευτικούς ειδικοτήτων.

2. Στη Δευτεροβάθμια Εκπαίδευση εφέτος διορίστηκαν στο


 

  

Σελίδα 1954 

Ν. Ηλείας περισσότεροι εκπαιδευτικοί από κάθε άλλη χρονιά (συνολικά 150). Επίσης προσελήφθηκαν 110 αναπληρωτές και μετά την τελική διαμόρφωση των τμημάτων, τα όποια κενά απομένουν θα καλυφθούν με πρόσθετες πιστώσεις.

3. Ελλείψεις σε βιβλία δεν υπάρχουν.

4. Η πειθαρχική δίωξη που βρίσκεται είναι μία και μόνο και αυτή έχει διαταχθεί από το Υπουργείο Παιδείας.

Συγκεκριμένα, στις 12-12-96 με έγγραφο του ΥΠ.Ε.Π.Θ. ανατέθηκε στον Προϊστάμενο της Διεύθυνσης Δευτεροβάθμιας Εκπαίδευσης Ηλείας υπέβαλε στο ΥΠ.Ε.Π.Θ. έκθεση της προκαταρκτικής εξέτασης που είχε εντολή να διενεργήσει.

Το ΥΠ.Ε.Π.Θ. στις 29-5-97 ανέθεσε σε σχολικό σύμβουλο τη διενέργεια Ε.Δ.Ε.

Συνεπώς τα αναφερόμενα στην ερώτηση περί δήθεν διώξεων συναδέλφων του από τον Προϊστάμενο της Διεύθυνσης Δευτεροβάθμιας Εκπαίδευσης δεν είναι αληθή.

5. Ως προς τη μεταφορά των μαθητών Πρωτοβάθμιας και Δευτεροβάθμιας Εκπαίδευσης, όπως μας πληροφόρησε η Νομαρχιακή Αυτοδιοίκηση Ηλείας, έχει επέλθει συμφωνία με το ΚΤΕΛ Ηλείας μέχρι 31-12-97.

'Ηδη διακινούνται κανονικά όλοι οι μαθητές που είναι εφοδιασμένοι με τα Ειδικά Μαθητικά Δελτία.

Ακόμα ένας αριθμός μαθητών, διακινείται με μισθωμένα μεταφορικά μέσα και σύντομα θα ολοκληρωθούν οι διαδικασίες μίσθωσης μεταφορικών μέσων, και για τους υπόλοιπους μαθητές, οπότε θα πραγματοποιείται κανονικά η μεταφορά του συνόλο των μαθητών του Ν. Ηλείας.

6. Τα μαθήματα Γενικής Παιδείας που θα διδαχθούν στην Α' τάξη Τ.Ε.Λ. καθώς και οι διαδικασίες αξιολόγησης θα είναι κοινά σε όλους τους τύπους των Λυκείων. Με αυτόν τον τρόπο αναβαθμίζεται ουσιαστικά το Τ.Ε.Λ.

Σε ότι αφορά το ενιαίο κύκλο μαθημάτων θα αρχίσει η αποστολή των διδακτικών βιβλίων "Κείμενα Αρχαίας Ελληνικής Γραμματείας" και "Εγχειρίδιο Γλωσσικής Διδασκαλίας" Α' Λυκείου από τον Ο.Ε.Δ.Β., το συντομότερο δυνατόν, προς τα Τ.Ε.Λ. προκειμένου να αρχίσει η διδασκαλία τους.

Το πρόγραμμα αυτό δηλ. ο Ενιαίος Κύκλος Μαθημάτων θα επεκταθεί και στη Β' τάξη Τ.Ε.Λ. από το επόμενο σχολικό έτος 1998-99, η δε διδασκαλία των τεχνολογικών μαθημάτων θα καταστεί δυνατή μόλις ετοιμασθούν τα εργαστήρια τεχνολογικών μαθημάτων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

36. Στην με αριθμό 1509/18-9-97 ερώτηση δόθηκε με το υπ' αριθμ. 1047/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1509/18-9-97 που κατέθεσαν οι Βουλευτές κύριοι Αποστ. Τασούλας και Αχιλ. Κανταρτζής, σας γνωρίζουμε τα ακόλουθα:

'Οπως μας πληροφόρησε ο Προϊστάμενος της Διεύθυνσης Β/θμιας Εκπαίδευσης της Νομαρχιακής Αυτοδιοίκησης Ιωαννίνων παραχωρήθηκαν τρεις αίθουσες του 6ου Γυμνασίου για τη στέγαση μαθητών της Πρώτης (Α) τάξης του 1ου Λυκείου για δύο λόγους.

α) γιατί το μαθητικό δυναμικό του Γυμνασίου έχει μειωθεί κατά τρία τμήματα αφού τα παρακείμενα Γυμνάσια (7ο και 8ο) εξυπηρετούν πλήρως τις στεγαστικές ανάγκες των μαθητών της περιοχής (η απόσταση των σχολείων είναι 50 μέτρα) και

β) γιατί παρατηρήθηκε αύξηση των μαθητών της ίδιας περιοχής που επιθυμούν να εγγραφούν στην Πρώτη (Α) τάξη του Γενικού Λυκείου.

Δόθηκε διαβεβαίωση στο Σύλλογο Γονέων και Κηδεμόνων του 6ου Γυμνασίου ότι αφενός δεν σκοπεύουν να καταργήσουν το Γυμνάσιο και αφετέρου ότι οι μαθητές του Λυκείου θα χρησιμοποιούν την αυλή του Λυκείου και όχι του Γυμνασίου.

Στο τέλος του Σεπτεμβρίου ανατέθηκε στον εργολάβο η αποπεράτωση του έργου της διαμόρφωσης του αύλειου χώρου, το οποίο θα παραδοθεί σε συντομότατο χρονικό διάστημα.

Οι μαθητές της Πρώτης (Α) τάξης του Λυκείου είναι 31 κατά τμήμα ενώ του 6ου Γυμνασίου είναι 26 κατά τμήμα.

Στον αύλειο χώρο του σχολείου Κιάφας (6ο - 7ο - 8ο Γυμνάσαιο - 1ο Λύκειο) δημοπρατείται κτίριο που θα περιλαμβάνει αίθουσα πολλαπλών χρήσεων, Γυμναστήριο, εργαστήριο Φυσικής - Χημείας - Πληροφορικής και Βιβλιοθήκη.

Εγκαταστάθηκαν Η/Υ στο 8ο και 7ο Γυμνάσιο, και θα διδάσκονται Πληροφορική - Τεχνολογία όλοι οι μαθητές και των τριών Γυμνασίων του συγκροτήματος της Κιάφας.

Επιλέχθηκε το 6ο Γυμνάσιο για τη δημιουργία Σχολικής Βιβλιοθήκης στο πλαίσιο της Πιλοτικής Εφαρμογής του Προγράμματος Κοινοτικού Πλαισίου Στήριξης με την Γ2/4550/6-8-97 Υπουργική Απόφαση, γεγονός που αναβαθμίζει ποιοτικά τη λειτουργία του 6ου Γυμνασίου.

Τέλος σχετικά με την ίδρυση Γυμνασίου στην περιοχή Μακαρίου - Κάτσαρη, σας γνωρίζουμε ότι σύμφωνα με τις ισχύουσες διατάξεις (άρθρο 5 του ν. 1566/85 και του άρθρου 11 του ν. 1966/91 ΦΕΚ 167 τ. Α'/85 και 147/ τ. Α'/91), η ίδρυση κάθε τύπου Γυμνασίου γίνεται μία φορά το χρόνο με κοινή απόφαση των Υπουργών Εθνικής Παιδείας και Θρησκευμάτων και Οικονομικών.

Για την ίδρυση γνωμοδοτεί το οικείο Νομαρχιακό Συμβούλιο ύστερα από εισήγηση της οικείας Νομαρχιακής Επιτροπής Παιδείας.

Οι προτάσεις των αναφερομένων φορέων, καθώς και αυτή της οικείας Διεύθυνσης Δευτεροβάθμιας Εκπαίδευσης διαβιβάζονται στο ΥΠΕΠΘ, το οποίο τις αξιολογεί και αποφασίζει τελικά.

Συνεπώς εφόσον από τα προαναφερθέντα όργανα προταθεί η ίδρυση Γυμνασίου στην περιοχή Μακαρίου - Κάτσαρη, το ΥΠΕΠΘ κατά την αξιολόγηση των σχετικών προτάσεων για ιδρύσεις σχολικών μονάδων θα εξετάσει και την πρόταση αυτή.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

37. Στην με αριθμό 1523/18-9-97 ερώτηση δόθηκε με το υπ' αριθμ.1049/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1523/18-9-97 σχετικά με την έδρα του Τμήματος Οικονομικών Επιστημών του Πανεπιστημίου Πατρών, που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:

Οι εγγραφές των φοιτητών και η φοίτησή τους θα γίνει στην πόλη του Αγρινίου, όπου είναι η έδρα του, και τα μέλη ΔΕΠ και το λοιπό προσωπικό του Τμήματος υποχρεούνται να εφαρμόσουν την απόφαση του Συμβουλίου της Επικράτειας υπ' αριθμ. 3475/97, με την οποία κρίθηκε η απόφαση της Συγκλήτου του Πανεπιστημίου Πατρών μη νόμιμη, λόγω αναρμοδιότητας.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

38. Στην με αριθμό 1528/18-9-97 ερώτηση δόθηκε με το υπ' αριθμ. 21556/21-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 1528/18-9-1997 του Βουλευτή κ. Ε. Μπασιάκου σας γνωστοποιούμε τα ακόλουθα:

α) Η ισχύουσα νομοθεσία περί αναγκαστικών απαλλοτριώσεων, δεν προβλέπει διαδικασία επιδόσεως ή κοινοποιήσεως της αποφάσεως περί αναγκαστικής απαλλοτριώσεως, προς τους ιδιοκτήτες των απαλλοτριουμένων ακινήτων.

β) Η απόφαση περί αναγκαστικής απαλλοτριώσεως, δημοσιεύεται στην Εφημερίδα της Κυβερνήσεως, επί του προκειμένου δε, η απόφαση αριθμ. Δ8/Δ/Φ 8.1/12573/2-7-1997 του Υπουργείου Ανάπτυξης, δημοσιεύθηκε στο ΦΕΚ 609/τ.Δ'/17-7-1997.

γ) Η Υπηρεσία, με το έγγραφό της αριθμ. Δ8/Δ/Φ 8.1/16744/13-8-1997, κοινοποίησε και προς την "υπέρ ής" η απαλλοτρίωση μεταλλευτική επιχείρηση και προς τις συναρμόδιες Υπηρεσίες, όπως και προς την Κοινότητα Κοκκίνου Θηβών, αντίγραφο του ΦΕΚ, με κτηματολογικό πίνακα. Τούτο


 

  

Σελίδα 1955 

όμως εκ περισσού, ως απλή γνωστοποίηση του γεγονότος και όχι για τον λόγο παραγωγής εννόμων συνεπειών.

δ) Ακολούθησε η υποβολή αιτήσεως θεραπείας και όχι ενδικοφανούς προσφυγής εκ μέρους ενδιαφερομένων κατοίκων, με αίτημα την ανάκληση και επαναδημοσίευση της αποφάσεως περί αναγκαστικής απαλλοτριώσεως.

ε) Μετά από αίτημα των κατοίκων της περιοχής, που μας μεταφέρθηκαν και από Βουλευτές του Νομού Βοιωτίας, επελέγη η διαδικασία της επανακοινοποιήσεως του ΦΕΚ και του Κτηματολογικού Πίνακα προς την Κοινότητα Κοκκίνου, με σκοπό την επίδοση προς τους ενδιαφερομένους κατοίκους με αποδεικτικό επιδόσεως, αντί να εκδοθεί απόφαση περί απορρίψεως της αιτήσεως θεραπείας, (μη υφισταμένων νομίμων λόγων ανακλήσεως - ακυρώσεως).

Είναι σαφές ότι την επανακοινοποίηση, που δεν επιβαλλόταν από τη νομοθεσία, τη ζήτησαν οι κάτοικοι.

στ) Η όλη διαδικασία, είχε γνωστοποιηθεί και προς τον ερωτώντα Βουλευτή κ. Ευάγγελο Μπασιάκο, σε τηλεφωνική επικοινωνία του με την αρμόδια Υπηρεσία ο οποίος και εδήλωσε την ικανοποίησή του από την ενημέρωση αυτή.

Η Υπουργός

ΒΑΣΩ ΠΑΠΑΝΔΡΕΟΥ

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

39. Στις με αριθμό 1543/19-9-97, 1614/23-9-97 ερωτήσεις δόθηκε με το υπ' αριθμ. 4789/21-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στις ερωτήσεις 1543/19-9-97 του Βουλευτή και Αντιπροέδρου της Βουλής κ. Ν. Κατσαρού και 1614/23-9-97 των Βουλευτών κυρίων Β. Μπούτα, Ν. Γκατζή και Α. Κανταρτζή σας γνωρίζουμε ότι αρμόδια ελεγκτικά όργανα είναι οι Επιθεωρήσεις Εργασίας των Νομαρχιακών Αυτοδιοίκησεων. Από τη δημοσίευση του νόμου 2519/97 ξεκινά η διάρθρωση των υπηρεσιών Δημόσιας Υγείας για τον έλεγχο στην Περιφέρεια και η αναβάθμιση των Υπηρεσιών Δημόσιας Υγείας στις Νομαρχιακές Αυτοδιοικήσεις, για την αποτελεσματικότερη αντιμετώπιση των προβλημάτων υγιεινής και ασφάλειας. Η Νομαρχιακή Υγειονομική Υπηρεσία με το αριθ. 6741/13-10-97 έγγραφό της μας γνωρίζει ότι το Τμήμα Τεχνικής Επιθεώρησης του ΚΕΠΕΚ της Ν.Α. Λάρισας τους ενημέρωσε ότι ήδη έχουν σταλεί στοιχεία στο Υπουργείο Εργασίας και Κοινωνικών Ασφαλίσεων, που έχει αρμοδιότητα να απαντήσει (σας επισυνάπτουμε τα σχετικά έγγραφα).

Ο Υφυπουργός

ΕΜΜΑΝΟΥΗΛ ΣΚΟΥΛΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

40. Στην με αριθμό 1544/19-9-97 ερώτηση δόθηκε με το υπ' αριθμ. 271/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1544/19-9-97 που κατέθεσε ο Βουλευτής κ. Β. Μπούτας σας πληροφορούμε τα εξής:

Μέσα στα πλαίσια των νομισματοπιστωτικών κανόνων που ισχύουν η ΑΤΕ θα χρηματοδοτήσει την ΕΑΣ Καρδίτσας για τη συγκέντρωση βάμβακος με την απαραίτητη προϋπόθεση ότι η Οργάνωση είναι βιώσιμη.

Σημειώνεται πάντως ότι η βιωσιμότητα της Οργάνωσης εξαρτάται άμεσα από τη ρύθμιση εκ μέρους της Πολιτείας 1,9 δισ. δρχ. που πρόκειται να γίνει με την υπό ψήφιση του Νομοσχεδίου, που αφορά ρυθμίσεις χρεών Συν/κών Οργανώσεων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

41. Στην με αριθμό 1546/19-9-97 ερώτηση δόθηκε με το υπ' αριθμ. 272/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1546/19-9-97 που κατέθεσαν οι Βουλευτές κύριοι Α. Τασούλας και Β. Μπούτας, σας πληροφορούμε τα εξής:

Το Υπουργείο Γεωργίας, με το αριθμ. 1484/θ/15/9/97 έγγραφό του ζήτησε από τις αρμόδιες Νομαρχιακές Αυτοδιοικήσεις να προβούν δια των Διευθύνσεων Αγροτικής Ανάπτυξης σε εξατομίκευση των ζημιών που προκλήθηκαν στη Γεωργία από πυρκαγιές κατά το τρέχον έτος και θα καταβληθεί κάθε δυνατή προσπάθεια για την ένταξη των ζημιών στο επιχειρησιακό πρόγραμμα "Ανάπτυξη του Τομέα Γεωργίας" του Β' Κ.Π.Σ. προκειμένου να καταβληθούν οικονομικές ενισχύσεις στους σοβαρά πληγέντες γεωργοκτηνοτρόφους για την αποκατάσταση των ζημιών που έπαθαν.

Θέμα παγώματος των οφειλών των κατοίκων των Κοινοτήτων Γριμπόβου και Γραμμενίτσας του Νομού 'Αρτας που πλήγηκαν από την πυρκαγιά της 5/9/97, δεν είναι δυνατόν να αντιμετωπισθεί από την ΑΤΕ, γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα να ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της.

Η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν να ανταποκριθούν στις υποχρεώσεις τους στην Τράπεζα λόγω εκτάκτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών, κλπ) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 πράξης του Διοικητή της Τράπεζας της Ελλάδος και προβλέπουν ρύθμιση των ληξιπρόθεσμων χρεών, χωρίς τόκους ποινής, σ' ένα νέο δάνειο.

Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

Στα πλαίσια αυτά θα αντιμετωπισθούν και οι παραγωγοί των Κοινοτήτων Γριμπόβου και Γραμμενίτσας του Νομού 'Αρτας.

Η δασική έκταση που κάηκε στις 5/9/97 στην περιοχή Γριμπόβου και Γραμμενίτσας 'Αρτας θα κηρυχθεί αναδασωτέα υποχρεωτικά εντός δύο μηνών.

Τυχόν απαιτούμενες τεχνικές επεμβάσεις για την αναδάσωση και την προστασία της καμένης έκτασης θα γίνουν σύμφωνα με μελέτη που θα συνταχθεί από τη Διεύθυνση Δασών του Νομού.

Ο προγραμματισμός, η μελέτη και η εκτέλεση της πάσης φύσεως τεχνικών έργων και εργασιών προστασίας των δασών και δασικών εκτάσεων, ανήκει στην αρμοδιότητα των περιφερειακών Δασικών υπηρεσιών, εν προκειμένω τη Διεύθυνση Δασών 'Αρτας, που έχει και την ευθύνη της ρύθμισης θεμάτων οργάνωσης του αντιπυρικού αγώνα στην περιοχή δικαιοδοσίας της.

Τα προτεινόμενα έργα αξιολογούνται ως προς τη δυνατότητα και σκοπιμότητα υλοποίησής τους και στη συνέχεια υλοποιούνται ανάλογα με τις διατιθέμενες πιστώσεις.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

42. Στην με αριθμό 1555/22-9-97 ερώτηση δόθηκε με το υπ' αριθμ. 1064 /22.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1555/22-9-97 του Βουλευτή κ. Μαν. Κεφαλογιάννη σχετικά με τη σπουδαιότητα και την προμήθεια της σειράς Αρχαία Ελληνική Γραμματεία "ΟΙ ΕΛΛΗΝΕΣ" του εκδοτικού οίκου ΚΑΚΤΟ Α.Ε. που κατέθεσε ο Βουλευτής κ. Μανώλης Κεφαλογιάννης, σας πληροφορούμε τα ακόλουθα:


 

  

Σελίδα 1956 

Σύμφωνα με τις διατάξεις του ν. 1566/85 (άρθρο 43) και με την Υπουργική Απόφαση Γ2/1104/25-2-94 λειτουργεί στη Δ/νση Σπουδών Δ/θμιας Εκπ/σης του ΥΠΕΠΘ η Επιτροπή 'Εγκρισης βιβλίων για τον εμπλουτισμό των Σχολικών Βιβλιοθηκών Α/θμιας και Δ/θμιας Εκπ/σης.

Η συγκεκριμένη σειρά βιβλίων "Αρχαίοι Συγγραφείς" έχει εγκριθεί με την υπ' αριθμ. 23 της 23/7-97 πράξη της ανωτέρω επιτροπής, η οποία και θα υποβληθεί για έγκριση στον Υπουργό Παιδείας.

Τέλος σας πληροφορούμε ότι οι δημόσιες βιβλιοθήκες έχουν οι ίδιες την αρμοδιότητα για τον εμπλουτισμό τους και από μόνες προμηθεύονται τα βιβλία.

Ο Εκδοτικός Οίκος ΚΑΚΤΟΣ, αλλά και οι άλλοι εκδοτικοί οίκοι της χώρας έχουν στενή συνεργασία με τις βιβλιοθήκες της χώρας, τις οποίες ενημερώνουν με τις εκδόσεις τους, διευκολύνοντας έτσι τον εμπλουτισμό τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

43. Στην με αριθμό 1561/22-9-97 ερώτηση δόθηκε με το υπ' αριθμ. 318/17-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 22.9.97 εγγράφου σας, σχετικά με την υπ' αριθμ. 1561/22.9.97 ερώτηση, που κατέθεσε η Βουλευτής κα Φάνη Πάλλη-Πετραλία, όσον αφορά την έννοια "ετήσιου Οικογενειακού εισοδήματος", σας γνωρίζουμε ότι με βάση τη φορολογική νομοθεσία ως "ετήσιο οικονομικό εισόδημα" νοείται το συνολικό ετήσιο (από 1ης Ιανουαρίου ως 31 Δεκεμβρίου) καθαρό εισόδημα που αποκτά ο φορολογούμενος, η σύζυγός τους και τα ανήλικα τέκνα του (σ'όσες περιπτώσεις ορίζεται από το νόμο ότι τα εισοδήματα των τέκνων συναθροίζονται με αυτά των γονέων) από κάθε πηγή ανεξάρτητα εάν είναι πραγματικό ή τεκμαρτό (π.χ. τεκμαρτό εισόδημα από ιδιωκατοίκηση κύριας κατοικίας, τεκμαρτό εισόδημα από δωρεάν παραχώρηση ακινήτου, αυτό που προκύπτει με βάση τα αντικειμενικά κριτήρια κτλ.), φορολογούμενο ή απαλλασσόμενο ή φορολογούμενο με ειδικό τρόπο (αυτοτελής φορολόγηση τόκων καταθέσεων με συντελεστή 15%).

Τέλος για τις προϋποθέσεις καταβολής του πολυτεκνικού επιδόματος αρμόδιος να απαντήσει είναι ο Ο.Γ.Α.

Ο Υφυπουργός

Γ. ΔΡΥΣ"

44. Στην με αριθμό 1563/22-9-97 ερώτηση δόθηκε με το υπ' αριθμ. 277/16-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1563/22.9.97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

Σύμφωνα με την αρμόδια Δ/νση Δασών Θεσπρωτίας η φύλαξη των βιοτόπων του έλους Καλοδικίου Μαργαριτίου Ν. Θεσπρωτίας κρίνεται επαρκής με βάση τα υπάρχοντα μέσα και προσωπικό.

'Οσον αφορά την ίδρυση Δασονομείου στο Μαργαρίτι αυτό εμπίπτει στις αρμοδιότητες της περιφέρειας, η οποία θα εξετάση το θέμα και θα αποφασίσει ανάλογα.

Ο Υπουργός

ΣΤ. ΤΖΟΥΜΑΚΑΣ"

45. Στην με αριθμό 1575/22-9-97 ερώτηση δόθηκε με το υπ' αριθμ. 1067/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1575/22.9.97 που κατέθεσαν οι Βουλευτές κύριοι Ν. Τσιαρτσιώνης, Γ. Καρασμάνης, Θ. Λεονταρίδης και Κ. Καραμηνάς, σας πληροφορούμε τα ακόλουθα:

Το Υπουργείο Παιδείας δεν προτίθεται προς το παρόν τουλάχιστον να προβεί στην αλλαγή του ισχύοντος νομοθετικού πλαισίου για τις μετεγγραφές φοιτητών από Πανεπιστήμια του εξωτερικού.

'Οπως είναι γνωστό, σύμφωνα με τις διατάξεις της παρ. 5 του άρθρου 1 του ν. 2233/94, η Κεντρική Επιτροπή Εξετάσεων Μετεγγραφών Εξωτερικού (ΚΕΕΜΕ) μεταξύ των άλλων ορίζει τη διδακτέα ύλη ενός μαθήματος, αντιμετωπίζοντας το όλο θέμα ενιαία για όλους τους 'Ελληνες φοιτητές οι οποίοι φοιτούν σε ξένα πανεπιστήμια, πιστεύοντας ότι η ύλη των εξεταζομένων μαθημάτων θα πρέπει να διδάσκεται στα δύο πρώτη έτη σε όλα τα ξένα πανεπιστήμια, όπως ακριβώς συμβαίνει και στα ελληνικά. Επομένως είναι αδύνατον να αντιμετωπίζεται χωριστά κάθε φοιτητής, ανάλογα με το πρόγραμμα σπουδών, το οποίο ακολουθεί το ξένο πανεπιστήμιο που φοιτά.

Σχετικά με το συνυπολογισμό του βαθμού του απολυτηρίου σας γνωρίζουμε ότι αυτός δεν μπορεί να ληφθεί υπόψη, γιατί με τα ισχύοντα μέχρι σήμερα στη Δ/θμια Εκπαίδευση ο βαθμός αυτός δεν προέρχεται από ενιαίες απολυτήριες εξετάσεις.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

46. Στην με αριθμό 1580/22-9-97 ερώτηση δόθηκε με το υπ' αριθμ. 1068/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1580/22-9-97 που κατέθεσε ο Βουλευτής κ. 'Αγγελος Μπρατάκος, σας γνωρίζουμε τα ακόλουθα:

1. Με τις αριθμ. Α2γ/014/20879-5-89 και Υ3Σ/7810/93/18-3-94 Κ.Υ.Α. καθορίζονται ρητά τα είδη που επιτρέπεται να πωλούνται από τα σχολικά κυλικεία, τα οποία θεωρούνται τα πιο ενδεδειγμένα για την προστασία της υγείας των μαθητών.

Στην παραγρ. 22 της αριθμ. Δ4/355/94 Κ.Υ.Α., ΦΕΚ 506/Β' προβλέπεται με απόφαση της αρμόδιας Σχολικής Επιτροπής η συγκρότηση Επιτροπής ελέγχου λειτουργίας του κυλικείου.

Το ΥΠ.Ε.Π.Θ. με σχετική εγκύκλιό του προς τους Προϊσταμένους των Δ/νσεων και Γραφείων της Α/θμιας και Β/θμιας Εκπ/σης και ιδιαίτερα προς τους Δ/ντές των σχολείων ζητεί την ενεργοποίηση των Επιτροπών ελέγχου για την αποφυγή διάθεσης απαγορευμένων προϊόντων στα κυλικεία.

2. Η αρμοδιότητα επισκευών και συντηρήσεων των σχολικών μονάδων που βρίσκονται σε λειτουργία είναι θεσμοθετημένη σύμφωνα με τις διατάξεις του ν. 2218/94 και ανήκει στην Τοπική Αυτοδιοίκηση, η οποία χρηματοδοτείται για να αντιμετωπίζει τα προβλήματα αυτά.

Η ανυπαρξία προδιαγραφών ασφαλείας και υγιεινής που αναφέρεται δεν είναι αληθές. Ο Ο.Σ.Κ. συντάσσει μελέτες με βάση προδιαγραφές και τα τελευταία χρόνια έχουν ανεγερθεί κτίρια Σχολείων σύγχρονα λειτουργικά που πληρούν τις απαιτήσεις ασφαλείας και υγιεινής των μαθητών.

Οι Επιτροπές που επιλέγουν τους χώρους, που προορίζονται για την ανέγερση Σχολικών μονάδων, διενεργούν επιτόπιες αυτοψίες στους υπό επιλογήν χώρους και φροντίζουν να επιλέγουν τους πλέον κατάλληλους που να μην βρίσκονται σε δρόμους ταχείας κυκλοφορίας, να είναι χωροταξικά κατάλληλοι ώστε να εξυπηρετούν την τοπική κοινωνία και το σκοπό για τον οποίο επιλέγονται. Επίσης υπάρχουν πολλά ακόμα κριτήρια π.χ. μέγεθος, σχήμα, ακάλυπτος εάν είναι κοντά σε βλάστηση, εάν έχει θέση, όχι σε ρέματα, όχι οχλήσεις περιβάλλοντος, όχι κοντά σε βιομηχανικές εγκαταστάσεις σε σιδηροτροχιές, σε νοσοκομεία, σε νεκροταφεία καθώς και άλλα κριτήρια προκειμένου να επιλεγούν σωστοί χώροι.

Είναι γνωστό όμως ότι πολλές φορές υπάρχει έλλειψη ελεύθερων και κατάλληλων χώρων και οδηγούνται σε λύσεις όχι ιδανικές. Τότε όμως φροντίζουν οι μελετητές, μηχανικοί που συντάσσουν τις μελέτες των Σχολείων, οι έξοδοι να μην συμπίπτουν με τους δρόμους που παρουσιάζουν πυκνή κυκλοφορία για να ελαχιστοποιούνται οι περιπτώσεις ατυχημάτων. Οι έρευνες που έχουν πραγματοποιηθεί έχουν καταλήξει στο συμπέρασμα ότι τα περισσότερα ατυχήματα συμβαίνουν έξω από τα Σχολεία και όχι μέσα στους σχολικούς χώρους.

Σχετικά με τα μεγάλα όργανα που χορηγούνται στα Σχολεία,


 

  

Σελίδα 1957 

όπως κινητές εστίες καλαθοσφαίρισης, πολύζυγα, πλινθία κλπ. η διαφύλαξή τους είναι αρμοδιότητα του Σχολείου και κυρίως των καθηγητών Φυσικής Αγωγής.

Για τις μόνιμες αθλητικές εγκαταστάσεις, όπως μπασκέτες, στυλοβάτες Πετοσφαίρισης κλπ. όπου βρίσκονται στους αύλειους χώρους, οι επισκευές και βελτιώσεις είναι αρμοδιότητα του Δήμου.

Δεν αρκεί όμως η προσπάθεια του Σχολείου και του Δήμου για τη συντήρηση αθλητικών εγκαταστάσεων, πρέπει να γίνει συνείδηση των μαθητών, ότι πρέπει να διαφυλάττουν την περιουσία του Σχολείου γιατί είναι και δική τους περιουσία, εφόσον ζουν στους χώρους αυτούς για πολλές ώρες της ημέρας και αθλούνται σ' αυτές τις εγκαταστάσεις.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

47. Στην με αριθμό 1582/22-9-97 ερώτηση δόθηκε με το υπ' αριθμ. 281/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1582/22.9.97, που κατέθεσε ο Βουλευτής κ. Μανώλης Στρατάκης για τα θέματα της αρμοδιότητάς μας, σας πληροφορούμε τα εξής:

Το Υπουργείο Γεωργίας, σχεδιάζοντας ένα εγγειοβελτιωτικό έργο για την ανάπτυξη μιας περιοχής, προβαίνει στην εκπόνηση των απαραίτητων μελετών για την εξασφάλιση και σωστή αξιοποίηση των εδαφοϋδατικών πόρων (αναγνωριστική έκθεση - εδαφολογική - υδρολογική - υδρογεωλογική - γεωργοοικονομική - γεωργοτεχνική και οριστική τεχνική) οι οποίες προβλέπονται από τη σχετική νομοθεσία.

Σε όλα τα στάδια εκπόνησης των μελετών αυτών λαμβάνονται υπόψη μέσα στα πλαίσια του προγραμματισμού όλες οι απόψεις και προτάσεις των ενδιαφερομένων φορέων.

Το πρόγραμμα των λιμνοδεξαμενών είχε μία ιδιαιτερότητα στο συνολικό προγραμματισμό του, λόγω του επείγοντος του σχεδιασμού σε σχέση με τα χρονικά περιθώρια του προγράμματος αλλά κυρίως λόγω έλλειψης εμπειρίας για τον προγραμματισμό και κατασκευή τέτοιων έργων.

Παρ' όλα αυτά κατά την αναγνώριση των θέσεων (σύνταξη των αναγνωριστικών μελετών) συμμετείχαν και οι τοπικοί φορείς η γνώμη των οποίων λήφθηκε υπόψη στην κατάταξη των δέκα (10), προς περαιτέρω μελέτη, θέσεων ανά περιοχή.

Στη χρονική περίοδο εφαρμογής του προγράμματος (1989-1993) δεν κατέστη δυνατή η μελέτη και κατασκευή των έργων αξιοποίησης των νερών των λιμνοδεξαμενών διότι α) δόθηκε προτεραιότητα μόνο στα έργα συγκράτησης του νερού και β) ακολουθήθηκε η διεθνής πρακτική σε παρόμοια έργα που επιβάλλει την μελέτη και κατασκευή των έργων αξιοποίησης μετά τη ολοκλήρωση των ταμιευτήρων.

Κατά την κατάρτιση του Προγράμματος του ΙΙ ΚΠΣ το ΥΠΓΕ πρότεινε την ένταξη στα πλαίσια των ΠΕΠ της μελέτης και κατασκευής των έργων αξιοποίησης των υδάτων των κατασκευασθέντων έργων ταμίευσης ύδατος (λιμνοδεξαμενές).

Για το Νομό Ηρακλείου που πράγματι είναι ένας Νομός με αυξημένη ξηροθερμική περίοδο, μελετήθηκαν αρκετά έργα ταμίευσης ύδατος από το Υπ. Γεωργίας, με στόχο την κατασκευή τους όταν οι οικονομικές δυνατότητες των διαφόρων προγραμμάτων το επέτρεπαν.

α) Φράγμα Πλακιώτισσας

β) Φράγμα Φανερωμένης

γ) Λιμ/νή Σκινιά

δ) Λιμ/νή Καραβάδω

ε) Φράγμα Ινίου

στ) Φράγμα Αμιρών

ζ) Φράγμα Ασιτών

η) Φράγμα Καλάμι

θ) Λιμ/νη Γέργερη

Επίσης κατασκευάσθηκαν εγγειοβελτιωτικά έργα διαφορετικού χαρακτήρα όπως αρδευτικό Γ' Ζώνης Μεσσαράς και αρδευτικά έργα σε φυλλοξηριώσες περιοχές (Βουτών, Πυργούς κλπ. περιοχής Μαλεβυζίου).

Στα πλαίσια των κονδυλίων που έχουν διατεθεί για τον τομέα της Γεωργίας στο ΙΙ ΚΠΣ, έχουν προταθεί και εγκριθεί για κατασκευή τα κάτωθι έργα, με χρηματοδότηση από το Κεντρικό Πρόγραμμα.

α) Κατασκευή φράγματος Ινίου Ηρακλείου, πρ/σμού 2,5 δις

β) Αρδευτικό έργο Βασιλικών Ανωγείων Ηρακλείου, πρ/σμού 100 εκ. δρχ.

γ) Αρδευτικό έργο Αυγενικής Κερασιών Ηρακλείου, πρ/σμού 100 εκ. δρχ.

δ) Αρδευτικό έργο Τυλισσού Ηρακλείου, πρ/σμού 150 εκ. δρχ. και

ε) Αρδευτικό έργο Δαφνών Ηρακλείου, πρ/σμού 70 εκ. δρχ.

Σε ότι αφορά τα θέματα του εμπλουτισμού των υπόγειων υδροφορέων γνωρίζουμε ότι το Υπουργείο Γεωργίας σε συνεργασία με Πανεπιστημιακά Ιδρύματα εκτελεί ερευνητικά προγράμματα εξεύρεσης των καταλλήλων μεθόδων και τεχνικών για εμπλουτισμό των υπόγειων υδροφορέων αναλόγως με τις υδρογεωλογικές συνθήκες κάθε περιοχής.

Τα προγράμματα αυτά είναι σε εξέλιξη και πιστεύεται ότι με την πάροδο δύο (2) ετών θα υπάρχουν ασφαλή συμπεράσματα για την επέκταση έργων εμπλουτισμού και σε άλλες περιοχές.

Η κατασκευή του φράγματος Φανερωμένης έχει ενταχθεί στο ΠΕΠ Κρήτης με πρ/σμό 2,9 δις δρχ. Η αύξηση της χρηματοδότησης στο Φράγμα Φανερωμένης για να καταστεί δυνατή η κατασκευή και ολοκλήρωση του καθώς και η χρηματοδότηση οποιουδήποτε άλλου έργου για αποθήκευση νερού τόσο στην Κρήτη όσο και γενικότερα στη Χώρα θα εξαρτηθεί από τις αποφάσεις της Κ.Π. του ΙΙ ΚΠΣ για αύξηση των κονδυλίων στο Γεωργικό Τομέα και ειδικότερα για τον τομέα των εγγειοβελτιωτικών έργων.

'Οπως αναφέρθηκε οι μελέτες που εκπονούνται από το Υπ. Γεωργίας έχουν στόχο τη σωστή διαχείριση του νερού στην άδρευση ώστε να αποφεύγεται η σπατάλη νερού και το υψηλό κόστος εγκαταστάσεων και λειτουργίας.

Ο Υπουργός

ΣΤ. ΤΖΟΥΜΑΚΑΣ"

48. Στην με αριθμό 1583/22-9-97 ερώτηση δόθηκε με το υπ' αριθμ. 1625/21-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην 1583/22-9-1997 ερώτηση που κατατέθηκε στη Βουλή από το Βουλευτή κ. Μανώλη Στρατάκη, σχετικά με την αύξηση των μονάδων εντατικής θεραπείας, ώστε να μην επιβαρύνονται οι ασφαλισμένοι του ΙΚΑ και των λοιπών ασφαλιστικών Ταμείων, για τη νοσηλεία τους σε ΜΕΘ ιδιωτικών κλινικών, σας πληροφορούμε τα εξής:

Με την παρ. 1 του άρθρου 31 του π.δ/τος 234/1980 "Περί καθορισμού τιμολογίων νοσηλίων των Νοσηλευτικών Ιδρυμάτων και των ιδιωτικών κλινικών εν γένει" (Α' 66) προβλέπεται ότι τα τιμολόγια νοσηλίων που καθορίζονται από τις σχετικές διατάξεις (ημερήσια νοσήλια, αμοιβές ιατρικών πράξεων και έξοδα χειρουργείου) για ασφαλισμένους των ασφαλιστικών οργανισμών, καθώς και για ασθενείς των οποίων η δαπάνη νοσηλείας βαρύνει το Δημόσιο, σε περιπτώσεις εκτάκτου εισαγωγής, εφαρμόζονται υποχρεωτικά από τις ιδιωτικές κλινικές και τα Νοσηλευτικά Ιδρύματα, ανεξάρτητα αν υπάρχει σύμβαση μεταξύ τούτων και των ασφαλιστικών φορέων.

Οι υπηρεσίες του ΕΚΑΒ, όπως μας πληροφόρησαν, καταβάλλουν κάθε προσπάθεια, στις περιπτώσεις επειγόντων περιστατικών, να ενημερώνουν τους ενδιαφερομένους σχετικά με το προαναφερόμενο π.δ/γμα, ώστε να μην επιβαρύνονται αδικαιολόγητα οι ασφαλισμένοι.

Το θέμα έχει τεθεί στο Υπουργείο Υγείας και Πρόνοιας.

Πάντως τα θέματα της εφαρμογής του προαναφερόμενου π.δ/τος καθώς και της αύξησης των μονάδων εντατικής θεραπείας ανάγονται στην αρμοδιότητα του Υπουργείου Υγείας και Πρόνοιας, το οποίο είναι και συναποδέκτης της ερώτησης.

Ο Υφυπουργός

ΝΙΚΟΣ ΦΑΡΜΑΚΗΣ"


 

  

Σελίδα 1958 

49. Στην με αριθμό 1592/23-9-97 ερώτηση δόθηκε με το υπ' αριθμ. 282/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1592/23/9/97, που κατέθεσε ο Βουλευτής κ. Δ. Κωστόπουλος, σας πληροφορούμε τα εξής:

Κατά το έτος 1997 οι Υπηρεσίες του Υπουργείου Γεωργίας Κεντρικές και Περιφερειακές προέβησαν σ' όλες τις απαραίτητες ενέργειες για την ορθή οργάνωση του προγράμματος δακοκτονίας είναι:

'Εγκαιρα προκηρύχθηκαν μειοδοτικοί διαγωνισμοί για την ανάδειξη εργολάβων εκτέλεσης δολωματικών ψεκασμών εδάφους με προτεραιότητα τους Αγροτικούς Συνεταιρισμούς.

'Εγινε έγκαιρη προμήθεια και προώθηση στις ελαιοκομικές περιοχές των δακοκτόνων υλικών (εντομοκτόνων, ελκυστικής ουσίας, κλπ.).

Εκδόθηκε έγκαιρα (18-4-97) η Υπουργική Απόφαση έγκρισης πρόσληψης του εποχιακού εργατοτεχνικού προσωπικού δακοκτονίας.

Στο Νομό Αρκαδίας έγκαιρα προσλήφθηκαν από τη Δ/νση Γεωργίας 7 τομεάρχες γεωπόνοι (για 6,5 μήνες) 2 αποθηκάριοι (για 6,5 μήνες) και 70 άτομα λοιπό εργατοτεχνικό προσωπικό (Αρχιεργάτες, παγιδοθέτες, ψεκαστές, κλπ.).

'Ηδη έχουν σταλεί στη Νομαρχιακή Αυτοδιοίκηση Αρκαδίας πιστώσεις ύψους 60 εκατ. δρχ. για κάλυψη δαπανών του προγράμματος.

'Ετσι στο Νομό Αρκαδίας άρχισε κανονικά και έγκαιρα η εφαρμογή του πρώτου δολωματικού ψεκασμού κατά του δάκου και μέχρι σήμερα συνεχίζεται με ικανοποιητικά αποτελέσματα.

Σχετικά με τις δαπάνες δακοκτονίας αυτές καλύπτονται από πιστώσεις του Κρατικού Προϋπολογισμού και πιστώσεις από την Ε.Ε. βάσει του προγράμματος βελτίωσης της ποιότητας στην παραγωγή ελαιολάδου. Ανταποδοτικά οι ελαιοπαραγωγοί καταβάλλουν εισφορά δακοκτονίας η οποία καλύπτει μέρος μόνον των δαπανών του προγράμματος.

Για το έτος 1998 το Υπουργείο Γεωργίας από τώρα προχωρεί σε προγραμματισμό και προβαίνει σ' όλες τις ενέργειες που κρίνονται απαραίτητες ούτως ώστε με την έναρξη της νέας περιόδου όλα να είναι έτοιμα για την έγκαιρη και ορθή έναρξη του προγράμματος δακοκτονίας.

Ο Υπουργός

ΣΤΕΦ. ΤΖΟΥΜΑΚΑΣ"

50. Στην με αριθμό 1606/23-9-97 ερώτηση δόθηκε με το υπ' αριθμ. 1070/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1606/23-9-97 που κατέθεσε ο Βουλευτής κ. Μιχ. Καρχιμάκης, σας γνωρίζουμε τα ακόλουθα:

1) Με το ν. 2413/96, άρθρο 11, είχε καθοριστεί ότι από το έτος 1996-97 και εφεξής μπορεί να ορίζεται χωριστό ποσοστό θέσεων για υποψηφίους των κατηγοριών:

α) Ελλήνων του εξωτερικού και ομογενών, αποφοίτων εκπαιδευτικών μονάδων ελληνόγλωσσης εκπαίδευσης.

β) Ελλήνων του εξωτερικού και ομογενών, αποφοίτων ξένων σχολείων που λειτουργούν στο εξωτερικό.

γ) Τέκνων υπαλλήλων που υπηρετούν ή υπηρέτησαν στο εξωτερικό.

2) Με τη διάταξη της παρ. 2 του ίδιου άρθρου δίνονταν εξουσιοδότηση στον Υπουργό Παιδείας με υπουργική απόφαση να καθορίζει τις προϋποθέσεις υπαγωγής στις κατηγορίες αυτές. Στην τελευταία περίοδο της διάταξης αυτής αναφέρονταν ρητά ότι δεν μπορούν παιδιά υπαλλήλων να υπάγονται σε μια από τις παραπάνω α' και β' κατηγορίες και προέβλεπε μεταβατική διάταξη για όσους είχαν αποσπαστεί στο εξωτερικό πριν από την ψήφιση του νόμου, και διατηρούσε σε ισχύ τις διατάξεις του ν. 1351/83, όσον αφορά τις προϋποθέσεις και τα ποσοστά θέσεων.

3) Επειδή η ανωτέρω διάταξη προκαλούσε λειτουργικά προβλήματα κατά την εφαρμογή της, καταργήθηκε με το άρθρο 5, παρ. 4, του ν. 2517/97 (ΦΕΚ 160-Α) και συμπληρώθηκαν οι διατάξεις του ν. 1351/83 ως εξής:

Η ειδική κατηγορία των Ελλήνων του εξωτερικού (εδαφ. α, παρ. 1 άρθρο 3) διαχωρίστηκε σε δύο κατηγορίες, αυτής των αποφοίτων ξένων Λυκείων που φοιτούν στο εξωτερικό και αυτής των αποφοίτων σχολείων Ελληνόγλωσσης Εκπ/σης.

Οι προϋποθέσεις υπαγωγής στην ειδική κατηγορία των παιδιών υπαλλήλων που υπηρετούν στο εξωτερικό άλλαξαν και απαιτείται πλέον 5ετής υπηρεσία στο εξωτερικό του γονέα και φοίτηση του υποψηφίου σε τρεις τουλάχιστον τάξεις Β/θμιας Εκπ/σης ή στις δύο τελευταίες τάξεις του Λυκείου στο εξωτερικό (δηλ. ουσιαστικά οι περιπτώσεις των υπαλλήλων που πληρούσαν τις προϋποθέσεις που απαιτούνταν για τους 'Ελληνες του εξωτερικού, αποτελούν πλέον ξεχωριστή ειδική κατηγορία).

Για τους υπαλλήλους που είχαν αποσπαστεί στο εξωτερικό πριν από την ισχύ του ν. 2517/87 και τα παιδιά τους θα πληρούσαν τις προϋποθέσεις του εδαφ. β', της παρ. 1 του άρθρου 3 του ν. 1351/83 που καταργήθηκαν, επεκτάθηκε η μεταβατική ισχύ της διάταξης αυτής μέχρι και το έτος 1999, τόσο ως προς τις προϋποθέσεις όσο και ως προς το ποσοστό θέσεων 0,5%, ώστε να μην αιφνιδιαστούν οι υποψήφιοι.

4) Με βάση τα νέα δεδομένα θα καθοριστούν τα ποσοστά θέσεων τόσο για τις δύο κατηγορίες των Ελλήνων του εξωτερικού όσο και για τη νέα κατηγορία των παιδιών υπαλλήλων με πενταετή απόσπαση στο εξωτερικό.

Οι σχετικές υπουργικές αποφάσεις θα εκδοθούν σύντομα και αφού ολοκληρωθεί η επεξεργασία των στατιστικών δεδομένων του αριθμού των υποψηφίων αυτών κατά το έτος 1997.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

51. Στην με αριθμό 1615/23-9-97 ερώτηση δόθηκε με το υπ' αριθμ. 1072/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1615/23-9-97 σχετικά με τις συμπτύξεις τμημάτων στα σχολεία της Π/θμιας Εκπ/σης Βόλου - Ν. Ιωνίας, που κατέθεσαν οι Βουλευτές κύριοι Ν. Γκατζής και Αχ. Κανταρτζής, σας γνωρίζουμε τα ακόλουθα:

'Οπως μας πληροφόρησε η Δ/νση Πρωτοβάθμιας Εκπ/σης Ν. Μαγνησίας η ίδια και τα Γραφεία Πρωτοβάθμιας Εκπ/σης Ν. Α. Μαγνησίας εφαρμόζοντας την παράγραφο 9 της Απόφασης του Υπουργείου Παιδείας αριθ. Φ.12/921/Γ1/1058/31-8-1995 και τη δ/γή του Υπουργείου Παιδείας αριθ. Δ1/8550/9-9-97 για το χωρισμό των τάξεων σε τμήματα στα συστεγαζόμενα σχολεία έλαβαν υπόψη το συνολικό αριθμό των μαθητών κάθε τάξης του συγκροτήματος ως ενιαίο σύνολο και όχι την οργανικότητα των σχολικών μονάδων, λόγω μείωσης του μαθητικού δυναμικού (παρ. 6 του άρθρου 4 του Ν. 1566/85).

Η απόφαση αυτή δε βρίσκει σύμφωνους τους γονείς των μαθητών, το σύλλογο Δ/λων - Νηπ/γών του Νομού Μαγνησίας και άλλους παράγοντες γιατί γίνονται μετακινήσεις μαθητών από σχολείο σε σχολείο στα συστεγαζόμενα που έχουν εναλλασσόμενο ωράριο εργασίας.

Οπωσδήποτε για το χωρισμό των τάξεων σε τμήματα στις δικαιολογημένες περιπτώσεις σχολείων που φοιτούν παιδιά με ιδιαίτερα προβλήματα (μεγάλος αριθμός τσιγγάνων, παλιννοστούντων κλπ.) έχουν εκτιμηθεί από τους Σχολικούς Συμβούλους και Προϊσταμένους τα στοιχεία αυτά.

'Οσον αφορά τις προσλήψεις δασκάλων για την κάλυψη των κενών που υπάρχουν στα σχολεία σας γνωρίζουμε ότι:

Το Υπουργείο διόρισε 2.489 εκπ/κούς (2.172 δάσκαλοι, 228 νηπιαγωγοί, 82 Φυσικής Αγωγής, 7 Αγγλικής Γλώσσας) για το τρέχον σχολικό έτος 1997 -1998 και κάλυψε όλα τα οργανικά κενά που δημιουργήθηκαν στην Α/θμια Εκπ/ση μέχρι 31-8-97. Στο Ν. Μαγνησίας δεν διορίσθηκε κανένας εκπαιδευτικός στην Α/θμια Εκπ/ση διότι όλα τα οργανικά κενά καλύφθηκαν από τις μεταθέσεις.

Για την αντιμετώπιση των αναγκών που δημιουργήθηκαν


 

  

Σελίδα 1959 

(άδειες κύησης, αναρρωτικές κλπ.) στα σχολεία της Α/θμιας Εκπ/σης Ν. Μαγνησίας, το Υπουργείο έχει χορηγήσει μέχρι σήμερα 40 πιστώσεις για προσλήψεις προσωρινών αναπληρωτών.

Ο Υφυπουργός

ΙΩΑΝ. ΑΝΘΟΠΟΥΛΟΣ"

52. Στην με αριθμό 1621/23-9-97 ερώτηση δόθηκε με το υπ' αριθμ. 1074/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1621/23-9-1997 που κατέθεσαν οι Βουλευτές κύριοι Μήτσος Κωστόπουλος και Μπάμπης Αγγουράκης, σας γνωρίζουμε ότι έχει υπογραφεί Μορφωτικό Πρόγραμμα Ελλάδας - Γιουγκοσλαβίας στις 19 Μαρτίου 1997 για τα έτη 1997 - 1999.

Στο ανωτέρω μορφωτικό πρόγραμμα, περιλαμβάνονται άρθρα ανταλλαγής επιστημόνων, εκπαιδευτικών, χορήγηση υποτροφιών καθώς και συνεργασίας γενικότερα στον τομέα της Εκπαίδευσης.

Το Υπουργείο θα προωθήσει στη Γιουγκοσλαβική πλευρά προς επίλυση, τυχόν προβλήματα που θα υποβάλουν οι 'Ελληνες φοιτητές που σπουδάζουν στη γειτονική χώρα.

Για το θέμα των μετεγγραφών σας κάνουμε γνωστό ότι δεν υπάρχει κανένα κώλυμμα στους ενδιαφερόμενους φοιτητές εξωτερικού, οι οποίοι εξασφαλίζουν της προϋποθέσεις που προβλέπουν οι ισχύουσες διατάξεις των ν. 1966/91 και 2327/95 να ζητήσουν να λάβουν μέρος στις διαδικασίες, προκειμένου να μετεγγραφούν σε Ελληνικά Α.Ε.Ι..

Επίσης σας γνωρίζουμε ότι το ΥΠΕΠΘ δεν προτίθεται προς το παρόν να προβεί σε καμία νομοθετική ρύθμιση που να τροποποιεί τις ισχύουσες διατάξεις περί μετεγγραφών.

Τέλος για τα θέματα των κηρυχθέντων ανυπότακτων αρμόδιο είναι το Υπουργείο Εθνικής 'Αμυνας στο οποίο διαβιβάζουμε αντίγραφο της ερώτησης.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

53. Στην με αριθμό 1625/24-9-97 ερώτηση δόθηκε με το υπ' αριθμ. 1091/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1625/24-9-97 σχετικά με τη διδασκαλία της Τσακώνικης γλώσσας στα δημοτικά σχολεία της Κυνουρίας, που κατέθεσε ο Βουλευτής κ. Π. Τατούλης, σας γνωρίζουμε τα ακόλουθα:

Με το κοινό Αναλυτικό Πρόγραμμα ενθαρρύνονται οι μαθητές να φέρουν στο σχολείο το γλωσσικό πλούτο της οικογένειας και της κοινότητάς τους, δηλαδή να εκφράζονται με όργανο τη μητρική τους γλώσσα.

Παράλληλα όμως με τα κοινά για όλους τους 'Ελληνες μαθητές Αναλυτικά Προγράμματα ενθαρρύνεται η εφαρμογή τοπικών αποκεντρωμένων προγραμμάτων, τα οποία έχουν σκοπό να κάνουν διδακτική εκμετάλλευση των τοπικών πηγών γνώσης και πολιτισμού, στις οποίες περιλαμβάνεται και η γλώσσα.

Μ' αυτήν την έννοια ενθαρρύνονται οι τοπικές εκπαιδευτικές αρχές καθώς και τα σχολεία να εντάσσουν στα τοπικά προγράμματα ο γλωσσικό θησαυρό που έχουν κληρονομήσει και πρέπει να διατηρηθεί όχι μόνο για την ιστορική του σημασία αλλά και γιατί αποτελεί μέρος της ζωής του τόπου.

Τέλος σας πληροφορούμε ότι σύμφωνα με το Ν. 1946/91 (ΦΕΚ 69 Α') "Γενικά Αρχεία του Κράτους (Γ.Α.Κ.) και άλλες διατάξεις" το Τοπικό Αρχείο Λεωνιδίου δεν έχει αρμοδιότητα για την έκδοση εκπαιδευτικών εγχειριδίων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

54. Στην με αριθμό 1634/24-9-97 ερώτηση δόθηκε με το υπ' αριθμ. 331/17-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 24.9.97 εγγράφου σας, σχετικά με την υπ' αριθμ. 1634/24.9.97 ερώτηση που κατέθεσε ο Βουλευτής κ. Π. Σκανδαλάκης, όσον αφορά τη φορολογική μεταχείριση των συντάξεων προερχομένων από Καναδά, σας γνωρίζουμε τα ακόλουθα:

Στις 9 και 10 Ιουνίου 1997 αντιπροσωπεία του Υπουργείου Οικονομικών Ελλάδας μετέβη στον Καναδά για την έναρξη νέου γύρου διαπραγματεύσεων για σύναψη Σύμβασης Αποφυγής Διπλής Φορολογίας Εισοδήματος.

Προηγήθηκε της έναρξης των διαπραγματεύσεων με το Υπ. Οικονομικών Καναδά, συνάντηση της Ελληνικής Αντιπροσωπείας με εκπροσώπους των Ελλήνων εργαζομένων στον Καναδά οι οποίοι ενημέρωσαν για τα προβλήματα που αντιμετωπίζουν όσον αφορά το θέμα της Διπλής Φορολογίας των συντάξεων από τις πρόσφατες νομοθετικές διατάξεις του Καναδά και αντηλλάγησαν σχετικές απόψεις.

Κατά τη διάρκεια των διαπραγματεύσεων η Ελληνική Αντιπροσωπεία, λαμβάνοντας υπόψη το αίτημα των ομογενών, υποστήριξε την καλύτερη δυνατή λύση όσον αφορά τη φορολογική μεταχείριση των συντάξεων.

Οι διαπραγματεύσεις πρόκειται να συνεχισθούν μεταξύ των δύο κρατών τα οποία εξέφρασαν αμοιβαία τη βούλησή τους για την όσο το δυνατό συντομότερα υπογραφή της ως άνω Σύμβασης.

Ο Υφυπουργός

Γ. ΔΡΥΣ"

55. Στην με αριθμό 1649/25-9-97 ερώτηση δόθηκε με το υπ' αριθμ. 337/17-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 25-9-97 εγγράφου σας, σχετικά με την αριθμ. 1649/25-9-97 ερώτηση που κατέθεσε ο Βουλευτής κ. Λεωνίδας Λυμπερακίδης, σας γνωρίζουμε τα ακόλουθα:

Η αρμόδια Διεύθυνση του ΓΛΚ του Υπουργείου μας (Δ47) έχει ήδη καταρτίσει το σχέδιο νόμου "Επέκταση διατάξεων του ν. 2470/1997 σε πολιτικούς συνταξιούχους του Δημοσίου και ρύθμιση συνταξιοδοτικών θεμάτων", με το οποίο επεκτείνεται το νέο μισθολόγιο των δημοσίων υπαλλήλων στους συνταξιούχους του Δημοσίου, έχει σταλεί, από 1-8-97, στο Ελεγκτικό Συνέδριο προκειμένου να γνωμοδοτήσει επ' αυτού σύμφωνα με τις διατάξεις του άρθρου 73 του Συντάγματος. Αμέσως μόλις επιστραφεί από το Ελεγκτικό Συνέδριο θα προωθηθεί για ψήφιση στη Βουλή.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

56. Στην με αριθμό 1652/25-9-97 ερώτηση δόθηκε με το υπ' αριθμ. 3845/20-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Σε απάντηση της αρ. πρ. 1652/25.9.1997 ερώτησης που κατατέθηκε στη Βουλή από το Βουλευτή κ. Β. Σωτηρόπουλο και αφορά την υλοποίηση προγραμμάτων από το ΠΙΚΠΑ σας πληροφορούμε τα ακόλουθα:

1. Το ΠΙΚΠΑ (Ν.Π.Δ.Δ.) και το ΚΕΑ/ΑΜΕΑ (Ν.Π.Ι.Δ.) σύστησαν Αστική Εταιρεία βάσει της παραγράφου 3 του άρθρου 11 του ν. 2072/92.

2. Σχετικά με την υλικοτεχνική υποδομή σας αναφέρουμε, ύστερα από στοιχεία που εστάλησαν από το ΠΙΚΠΑ, τα εξής:

- Για ελάχιστο χρονικό διάστημα χρησιμοποιήθηκαν 1 Computer και 1 ψυγείο που ανήκαν στο ΠΙΚΠΑ. Επεστράφησαν μετά την αγορά νέων από την Αστική Εταιρεία "ΟΛΥΜΠΙΑΚΟ ΚΕΝΤΡΟ".

- Αυτοκίνητα δεν χρησιμοποιήθηκαν, παρά μόνο στο Ηράκλειο Κρήτης, όπου νοικιάστηκε λεωφορείο του ΚΤΕΛ.

- Απασχολήθηκε ένας υπάλληλος του ΠΙΚΠΑ, απόφοιτος Λυκείου, χωρίς πρόσθετη αμοιβή.

- Η κατάρτιση των εκπαιδευομένων έγινε κυρίως σε κτίρια που ενοικιάσθηκαν ή παραχωρήθηκαν στην Αστική Εταιρεία.

Συγκεκριμένα:

Ενοικιάσθηκαν χώροι για τα προγράμματα που υλοποιήθηκαν


 

  

Σελίδα 1960 

στις πόλεις: Ηράκλειο, Χανιά, Αγρίνιο, Αλεξανδρούπολη.

Παραχωρήθηκαν χώροι για τα προγράμματα που υλοποιήθηκαν στις πόλεις: Χίος, Αθήνα.

Σε χώρους του ΠΙΚΠΑ, που ήταν αχρησιμοποίητοι, στις πόλεις: Βόλος, Θεσσαλονίκη, Κέρκυρα για τη χρήση των οποίων καταβλήθηκε το ποσό των 2.000.000 δρχ.

Για την υλοποίηση 2 προγραμμάτων, που αναφέρονται παρακάτω, χρησιμοποιήθηκε το κτίριο βρεφονηπιακού σταθμού του ΠΙΚΠΑ που δεν λειτουργούσε. Για τη χρήση του κτιρίου καταβλήθηκε μίσθωμα ύψους 1.760.800 μέχρι 30.9.97. Το κτίριο επισκευάσθηκε και μπορεί να λειτουργήσει σαν βρεφονηπιακός σταθμός.

- Το πρόγραμμα εκπαίδευσης νοσηλευτικού προσωπικού του ΠΙΚΠΑ στα πλαίσια του προγράμματος "Η ΕΥΡΩΠΗ ΚΑΤΑ ΤΟΥ ΚΑΡΚΙΝΟΥ".

Το πρόγραμμα κατάρτισης βοηθών βρεφονηπιοκόμων του ΠΙΚΠΑ στα πλαίσια του προγράμματος "LEONARDO DA VINCI".

Στην Αστική Εταιρεία "ΟΛΥΜΠΙΑΚΟ ΚΕΝΤΡΟ" εγκρίθηκαν στα πλαίσια του Β' Κοινοτικού Πλαισίου Στήριξης τα εξής προγράμματα:

Ε.Π. "Καταπολέμηση του Αποκλεισμού από την Αγορά Εργασίας"

Εγκρίθηκε από το Υπουργείο Εργασίας η υλοποίηση 13 προγραμμάτων κατάρτισης ατόμων με ειδικές ανάγκες.

Τα προγράμματα αυτά υλοποιήθηκαν από 1.1.1996 έως 31.12.1996.

Οι πόλεις που υλοποιήθηκαν αυτά είναι: Βόλος (2), Αγρίνιο (1), Χανιά (1), Ηράκλειο (1), Αθήνα (3), Πειραιάς (1), Θεσσαλονίκη (1), Αλεξανδρούπολη (1), Κέρκυρα (2), Χίος (1).

Τα αντικείμενα κατάρτισης είναι: Ζαχαροπλαστική, Ανθοδετική, Βοηθοί γραφείου Η/Υ, Οργάνωση Γραφείου, Αγγειοπλαστική, Τυπογραφικές τέχνες OFFSET (Τυπογραφείο), Μεταξοτυπία, Πλεκτική, Γαζώτριες, Χειροτεχνία, Αργυροχρυσοχοϊα.

Καταρτίσθηκαν 189 άτομα με ειδικές ανάγκες και τοποθετήθηκαν στην αγορά εργασίας 13 από αυτά.

Με τη στήριξη της τοπικής κοινωνίας εξακολουθούν να εκπαιδεύονται άλλα 30 άτομα.

Ανάλογα με τις ανάγκες του κάθε προγράμματος προσελήφθησαν 4-5 εκπαιδευτές για το κάθε ένα. Η πρόσληψή τους έγινε με βάση τις προϋποθέσεις που απαιτούσε η αρ. 108473/96 Υπουργική Απόφαση του Υπουργείου Εργασίας και Κοινωνικών Ασφαλίσεων και η ωριαία αμοιβή τους ανήλθε στο ποσό των 3.000-5.000 δρχ. ανάλογα με τα πτυχία τους και σύμφωνα με την αρ. 114373/94 Υπουργική απόφαση του Υπουργείου Εργασίας και Κοινωνικών Ασφαλίσεων.

Πραγματοποιήθηκαν δύο διαχειριστικοί έλεγχοι ένας από Επιτροπή που συμμετείχαν υπάλληλοι της Ευρωπαϊκής 'Ενωσης, Υπουργείου Εθνικής Οικονομίας και Υπουργείου Εργασίας και Κοινωνικών Ασφαλίσεων και ένας από το Υπουργείο Εργασίας και Κοινωνικών Ασφαλίσεων.

Η χρηματοδότηση των προγραμμάτων αυτών ανήλθε στο ύψος των 180.000.000 δρχ.

ΠΡΩΤΟΒΟΥΛΙΑ EMPLOYMENT - 'Αξονας HORIZON

Εγκρίθηκε από το Υπουργείο Εργασίας και Κοινωνικών Ασφαλίσεων στα πλαίσια της προαναφερόμενης πρωτοβουλίας η υλοποίηση ενός προγράμματος που σαν στόχο έχει την οργάνωση Κέντρων Επαγγελματικής Κατάρτισης και λειτουργία προστατευμένων εργαστηρίων, ατόμων με ειδικές ανάγκες για την επαγγελματική αποκατάσταση αυτών.

Το πρόγραμμα υλοποιήθηκε στην Περιφέρεια Αττικής.

Η Αστική Εταιρεία σ'αυτό το πρόγραμμα είχε συντονιστικό ρόλο και παρείχε συνοδευτικές υπηρεσίες.

Η χρηματοδότηση της Αστικής Εταιρείας ανήλθε στο ύψος των 68.000.000 δρχ. περίπου.

Η κατάρτιση των εκπαιδευομένων έγινε από άλλο Φορέα.

Η καταληκτική ημερομηνία ολοκλήρωσης του προγράμματος είναι 31.12.1997.

3. 'Οπως πληροφορήθηκε από το ΠΙΚΠΑ στην προαναφερόμενη Αστική Εταιρεία συμμετείχαν ο Πρόεδρος του ΠΙΚΠΑ κ. Λίλα Χριστοορίδου - Βερυβάκη, ο υπάλληλος του ΠΙΚΠΑ κ. Δημοσθένης Μαργαρίτης και η εκπρόσωπος του ΚΕΑ-ΑΜΕΑ κ. Λιανού - Φακίνου, χωρίς αμοιβή, παρέχοντας γνώση και εμπειρία.

4. Τέλος όσον αφορά την υλοποίηση προγραμμάτων από το ΠΙΚΠΑ στα πλαίσια του Α' Κοινοτικού Πλαισίου Στήριξης σας παραθέτουμε τα εξής:

Το ΠΙΚΠΑ από το έτος 1991 υλοποίησε προγράμματα επαγγελματικής κατάρτισης ΑΜΕΑ σε 10 μονάδες σε όλη τη χώρα. Για την εφαρμογή τους προέβη στην πρόσληψη έκτακτου προσωπικού με σχέση εργασίας ιδιωτικού δικαίου ορισμένου χρόνου, βάσει των διατάξεων του άρθρου 65 του π.δ. 410/88 (ΦΕΚ 191 Α'). Η σύμβαση του προσωπικού αυτού ανανεωνόταν κατά διαστήματα με πράξη του τότε Υπουργικού Συμβουλίου.

Το Α' Κοινοτικό Πλαίσιο Στήριξης έληγε το Δεκέμβριο του 1993. Επειδή η τελευταία ανανέωση του επί συμβάσει προσωπικού έληγε το Σεπτέμβριο του 1993, και τα προγράμματα ήτο σε εξέλιξη, ζητήθηκε παράταση από το τότε Υπουργικό Συμβούλιο μέχρι το τέλος του 1993. Η παράταση όμως της σύμβασης του προσωπικού εδόθη από το Υπουργικό Συμβούλιο για ένα ακόμα έτος δηλ. μέχρι το Σεπτέμβριο του 1994. Η Διοίκηση του ΠΙΚΠΑ ευρισκόμενη ενώπιον μιας δεδομένης κατάστασης εφήρμοσε από τον Ιανουάριο μέχρι το Σεπτέμβριο του 1994 τα προγράμματα καλύπτοντας τις δαπάνες από τον Προϋπολογισμό του αντιμετωπίζοντας οικονομικά προβλήματα.

Το έτος 1995 δεν υλοποιήθηκαν προγράμματα από Φορείς της Πρόνοιας.

Ο Υφυπουργός

Θ. ΚΟΤΣΩΝΗΣ"

57. Στην με αριθμό 1664/25-9-97 ερώτηση δόθηκε με το υπ' αριθμ. 293/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1664/25-9-97 που κατέθεσε ο Βουλευτής κ. Μ. Κεφαλογιάννης σας στέλνουμε πίνακα με τα ζητούμενα στοιχεία πυρκαγϊών τρέχοντος έτους (προσωρινά απολογιστικά στοιχεία σύμφωνα με τις αναφορές των δασικών αρχών).

Για τις αναδασώσεις εκτάσεων γνωρίζουμε ότι το έτος 1997 έχει προγραμματισθεί από τις περιφερειακές δασικές υπηρεσίες η αναδάσωση 86.763 στρ. προϋπολογισμού 7.669.169.000 δρχ. Μέχρι σήμερα έχει χορηγηθεί πίστωση 3.452.000.000 δρχ. η οποία καλύπτει την υλοποίηση του προγράμματος κατά το ήμισυ.

Η έκταση που αναδασώνεται δεν μπορεί να συσχετισθεί με τις εκτάσεις των δασών που καίγονται γιατί τα καμένα δάση κατά κανόνα (δάση Χαλεπίουι και τραχείας πεύκης καθώς και δάση αειφύλλων, πλατυφύλλων) αναγεννώνται φυσικά κατά το μεγαλύτερο μέρος τους.

Ο Υπουργός

ΣΤΕΦ. ΤΖΟΥΜΑΚΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

58. Στην με αριθμό 1670/26-9-97 ερώτηση δόθηκε με το υπ' αριθμ. 1113/20-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1670/26-9-97 που κατέθεσε ο Βουλευτής κ. Νικ. Κατσαρός, αναφορικά με την καταβολή από το Δημόσιο του ειδικού επιμισθίου στους ιεροδιδασκάλους του εξωτερικού για το χρονικό διάστημα από 1η Σεπτεμβρίου 1994 μέχρι 17 Απριλίου 1995, σας γνωρίζουμε ότι αποτέλεσε ζήτημα προβληματισμού το κατά πόσον ήταν νόμιμη η καταβολή επιμισθίου κατά την παραπάνω χρονική περίοδο στους ιεροδιδασκάλους που υπηρετούσαν στις χώρες του εξωτερικού πέραν της πενταετίας.

Με υπουργική απόφαση καθορίστηκε ότι έπρεπε να καταβάλεται το ειδικό επιμίσθιο. Είναι όμως γνωστό ότι οι


 

  

Σελίδα 1961 

Διοικητικές Πράξεις δεν έχουν αναδρομικό χαρακτήρα, παρά μόνο στις περιπτώσεις συμμόρφωσης της Υπηρεσίας στις αποφάσεις των Διοικητικών Δικαστηρίων. Γι'αυτό το λόγο και δεν ήταν δυνατή η καταβολή του επιμισθίου για την προαναφερόμενη περίοδο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

59. Στην με αριθμό 1671/26-9-97 ερώτηση δόθηκε με το υπ' αριθμ. 294/16-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1671/26-9-97 που κατέθεσε στη Βουλή ο Βουλευτής κ. Λ.Ι. Παπανικολάου, σας πληροφορούμε τα εξής:

Η ΣΥΚΙΚΗ ως αγροτική συνεταιριστική οργάνωση διέπεται από τις διατάξεις της συνεταιριστικής νομοθεσίας (ν. 2169/93, ν. 2181/94) και αποτελεί νομικό πρόσωπο ιδιωτικού δικαίου, αυτοδιοικούμενο και αυτοδιαχειριζόμενο σύμφωνα με τις διατάξεις του νόμου και του καταστατικού της.

Σύμφωνα με τις κείμενες διατάξεις για τη διάλυση μιας Α.Σ.Ο. και στη συνέχεια για την εκκαθάρισή της ισχύουν τα διαλαμβανόμενα στο άρθρο 34 του ν. 2169/93.

Η ΣΥΚΙΚΗ έχει σωστές επιχειρηματικές δραστηριότητες. 'Αλλες τριτοβάθμιες οργανώσεις δεν μπορούν ούτε τα λειτουργικά τους έξοδα να αντιμετωπίσουν και δεν μπορούν να συνεχίσουν τη δράση τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

60. Στην με αριθμό 1677/26-9-97 ερώτηση δόθηκε με το υπ' αριθμ. 1114/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απάντηση στην ερώτηση με αριθμό 1677/26-9-97 που κατέθεσαν οι Βουλευτές κύριοι Απ. Τασούλας και Μήτσος Κωστόπουλος, σας γνωρίζουμε τα ακόλουθα:

'Οπως μας πληροφόρησε ο Προϊστάμενος του 5ου Γραφείου της Γ' Δ/νσης Α/θμιας Εκπ/σης Νομαρχίας Αθηνών (Τομέας Δυτικής Αττικής) τα κρούσματα γαστρεντερίτιδας που εμφανίστηκαν στα 10ο και 12ο δημοτικά Σχολεία Πετρούπολης ήταν ιογενούς μορφής, σύμφωνα με τη γνώμη των Υγειονομικών Αρχών, που επισκέφθηκαν τα σχολεία στις 22-9-97.

Δεν έχουν καμιά σχέση με το νερό, που όπως έδειξαν οι εξετάσεις κρίθηκε απολύτως κατάλληλο. 'Ηταν ένα φαινόμενο ιογενούς επιδημίας γαστρεντερίτιδας. Από τις 14-9-97 και στα δύο σχολεία ο αριθμός των ασθενών δεν υπερέβαινε τις πρώτες ημέρες τους 3-4 μαθητές συνολικά.

Το φαινόμενο παρουσίασε έξαρση την Παρασκευή 19-9-97. Ο συνολικός όμως αριθμός παρουσιάστηκε στα Μ.Μ.Ε. διογκωμένος, επειδή μεγικοί γονείς πήραν τα παιδιά τους, χωρίς να είναι άρρωστα, φοβούμενοι μήπως ήταν από το νερό. Να σημειωθεί ότι και τα δύο σχολεία έχουν 23 τμήματα με 500 μαθητές και σε μια έξαρση επιδημίας είναι φυσιολογική η απουσία 2-3 μαθητών από κάθε τμήμα.

Από επιτόπιο έλεγχο του 5ου Γραφείου της Γ' Δ/νσης Α/θμιας Εκπ/σης Νομαρχίας Αθηνών (Τομέα Δυτικής Αττικής) καθώς και των Υγειονομικών Αρχών στις 21 και 22-9-97 διαπιστώθηκε ότι το κτίριο του 10ου Δημοτικού Σχολείου Πετρούπολης στο οποίο συστεγάζεται και το 12ο είναι σε αρίστη κατάσταση, καινούριο και ένα από τα πιο καθαρά σχολεία όπως θα διαπιστώσει και οποιοσδήποτε το επισκεφθεί. Πριν από την έναρξη των μαθημάτων είχε γίνει γενικός καθαρισμός και απολύμανση όλων των χώρων του κτιρίου (9-9-97).

Κίνδυνος για γενικότερη επιδημία στην περιοχή δεν υπάρχει καθόσον μετά από 2-3 ημέρες (23-9-97) δεν υπήρχε κανένας μαθητής ασθενής από γαστρεντερίτιδα.

Εκ των ανωτέρω προκύπτει ότι οι καταγγελίες για καθυστέρηση ελέγχου από πλευράς αρμοδίων υπηρεσιών δεν είναι βάσιμες.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

61. Στην με αριθμό 1678/26-9-97 ερώτηση δόθηκε με το υπ' αριθμ. 1115/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1678/26-9-97 ερώτηση που κατέθεσε στη Βουλή ο Βουλευτής κ. Γιάννης Δραγασάκης σας γνωρίζουμε τα εξής:

Ο αριθμός των παιδιών που δεν ολοκληρώνουν την υποχρωτική εκπαίδευση είναι περίπου 12% των εγγεγραμμένων στην Α' τάξη του Δημοτικού.

Οι περιοχές της χώρας που έχουν τα υψηλότερα ποσοστά σ'αυτό το κοινωνικό φαινόμενο είναι οι παρακάτω:

Ιόνια Νησιάμε 17,3%

Θράκημε 16,8%

Κρήτημε 15,6%

Νησιά του Αιγαίουμε 14,0%

Η δε εξέλιξη των σχετικών ποσοστών έχει ως εξής:

Το 1981-1982 υπήρξε αύξηση του αριθμού των παιδιών που δεν ολοκληρώνουν την υποχρεωτική εκπαίδευση κατά 22,7% ενώ το 1991-1992 κατά 9,6%, σήμερα είναι 7,5%.

Σχετικά με τον αριθμό των παιδιών που δεν ξεκινούν ποτέ την υποχρεωτική εκπαίδευση δεν έχουμε ακριβή στοιχεία, αφού τα πιστοποιητικά γέννησης των παιδιών που εκδίδονται από τους δήμους και τις κοινότητες για την εγγραφή τους στην Α' τάξη δημοτικού δίδονται στο γονέα και όχι στο σχολείο που θα φοιτήσουν.

Το Υπουργείο Παιδείας, για την αντιμετώπιση του προβλήματος, προγραμματίζει μέσω ΟΕΕΚ και ΟΑΕΔ ειδικά προγράμματα Επαγγελματικής Κατάρτισης επιπέδου.

Λειτουργούν ιδιαίτερα προγράμματα για τη φοίτηση των παιδιών των τσιγγάνων στο δημοτικό σχολείο, με σκοπό την προσέλευση και την παραμονή τους στο σχολείο και την υποβοήθησή τους στα μαθήματα και έχει καθιερωθεί ειδική κάρτα φοίτησης σ'αυτά.

Επίσης το ΥΠΕΠΘ θα αντιμετωπίσει το πρόβλημα με οργανωμένο σύστημα Ενισχυτικής Διδασκαλίας, το οποίο θα αρχίζει από τις πρώτες τάξεις του δημοτικού σχολείου και θα φτάνει μέχρι τη λυκειακή βαθμίδα. 

Το πρόγραμμα αυτό χρηματοδοτείται από κοινοτικά κονδύλια ύψους 11 δισεκατομμυρίων δραχμών και τη μελέτη της πιλοτικής του εφαρμογής έχει αναλάβει το Πανεπιστήμιο Θεσσαλονίκης σε πέντε περιοχές προτεραιότητας, εκεί όπου παρουσιάζονται οξυμμένα προβλήματα και υπάρχουν ιδιαιτερότητες (π.χ. Θράκη).

Για όσους μαθητές, οικεία βουλήσεις ή για άλλους λόγους, δε φοιτήσουν ή διεκόψουν τη φοίτησή τους, δημιουργούνται Σχολεία Δεύτερης Ευκαιρίας, τα οποία θα δίνουν τη δυνατότητα επανένταξης στο εκπαιδευτικό σύστημα.

Τέλος, σας διαβιβάζουμε αντίτυπο της έρευνας που ανέθεσε ο Ο.Ε.Ε.Κ. σε ομάδα ερευνητών υπό το συντονισμό του κ. Σταμάτη Παλαιοκρασά, Συμβούλου του Παιδαγωγικού Ινστιτούτου, για ενημέρωση του συναδέλφου Βουλευτή.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

62. Στην με αριθμό 1679/97 ερώτηση δόθηκε με το υπ' αριθμ. 433/24-10-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1679/1997 ερώτησης, που κατέθεσε στη Βουλή των Ελλήνων ο Βουλευτής κ. Ε. Αποστόλου, σας πληροφορούμε ότι:

Η νέα φυλακή Χαλκίδας στη θέση "Οντάθι" Ριτσώνας, θα κατασκευασθεί με σκοπό τον εκσυγχρονισμό της λειτουργούσας και κυρίως, τη μεταφορά της εκτός πόλεως Χαλκίδας. Ενδεχομένως, καίτοι δεν είναι του παρόντος, ίσως επιδιωχθεί και η αποσυμφόρηση των φυλακών Κορυδαλλού, σε συνδυασμό βέβαια με τις υπηρεσιακές ανάγκες που θα προκύψουν στο μέλλον.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"


 

  

Σελίδα 1962 

63. Στην με αριθμό 1682/26-9-97 ερώτηση δόθηκε με το υπ' αριθμ. 1118/21-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1682/26-9-97 που κατέθεσε ο Βουλευτής κ. Στ. Μάνος, σας διαβιβάζουμε συνημμένα καταστάσεις μελών Δ.Ε.Π. όλων των Α.Ε.Ι. κατά τμήμα και βαθμίδα.

Τέλος σχετικά με τα υπ'αριθμ. 2 και 3 επιμέρους ερωτήματα έχουμε ζητήσει από τα ιδρύματα την αποστολή των σχετικών στοιχείων μετά τη λήψη των οποίων θα σας ενημερώσουμε σχετικά.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

64. Στην με αριθμό 1685/26-9-97 ερώτηση δόθηκε με το υπ' αριθμ. 295/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1685/26-9-97 που κατέθεσε ο Βουλευτής κ. Απόστολος Σταύρου, για τα θέματα της αρμοδιότητάς μας, σας πληροροφούμε τα εξής:

Οι τιμές παραγωγού στα οινοποιήσιμα σταφύλια διαμορφώνονται ελεύθερα στην αγορά σύμφωνα με την προσφορά και τη ζήτηση του προϊόντος. Τα μέτρα στήριξης στον οινικό τομέα όπως (αποστάξεις, αποθεματοποίηση, εμπλουτισμό, κλπ) αποφασίζονται σε κοινοτικό επίπεδο, κάθε άλλο μέτρο για ενισχύσεις, επιδοτήσεις, κλπ. που τυχόν ληφθεί σε εθνικό επίπεδο είναι ασυμβίβαστο προς το Κοιν. Δίκαιο, με όλες τις δυσάρεστες επιπτώσεις που συνεπάγεται αυτό για τη χώρα μας.

Οπωσδήποτε βέβαια θα γίνουν εκ μέρους της χώρας μας οι σχετικές ενέργειες και διαδικασίες στα αρμόδια όργανα της Ε.Ε. με σκοπό να γίνει ειδική απόσταξη σε ορισμένες ποσότητες αποθεμάτων κρασιού στη χώρα μας.

Επίσης στα τελωνεία της χώρας, γίνονται οι προβλεπόμενοι έλεγχοι κατά τις εισαγωγές γλεύκους από Τρίτες Χώρες.

Τέλος σας γνωρίζουμε ότι έχουν συγκροτηθεί 4μελείς επιτροπές στις Νομ/κές Αυτοδιοικήσεις της χώρας, με συμμετοχή εκπροσώπου της (ΣΔΟΕ) του Υπ. Οικονομικών, με σκοπό την πραγματοποίηση ελέγχων στη διακίνηση και παραγωγή οίνων και οινοσκευασμάτων σε όλο το φάσμα καθώς και στην εφαρμογή των σχετικών νόμων και κανονισμών.

Σημειώνεται ότι οι εν λόγω πρέπει να γίνονται κατά την κρίση της Επιτροπής στα οινοποιεία της χώρας, χωρίς εξαιρέσεις και διακρίσεις σε μικρά-μεγάλα.

Η Αγροτική Τράπεζα της Ελλάδος τα δύο τελευταία χρόνια έχει μειώσει τα επιτόκια χορηγήσεών της προς τους κατά κύριο επάγγελμα αγρότες και αλιείς κατά 5 εκατοστιαίες μονάδες για τα βραχυπρόθεσμα δάνεια και κατά 4 εκατοστιαίες μονάδες για τα μεσοπρόθεσμα. 'Ετσι τα επιτόκια των βραχυπροθέσμων δανείων ανέρχονται σήμερα σε 15-16% ενώ των μεσοπρόθεσμων σε 16%.

Επίσης από 1/3/97 προκειμένου να ενισχυθούν οι νέοι αγρότες και να δοθούν κίνητρα για αύξηση των επενδύσεων στον αγροτικό τομέα, η ΑΤΕ εφαρμόζει νέα ευοϊκά προγράμματα δανειοδότησης με σταθερό επιτόκιο για τρία χρόνια, τα οποία έχουν ως εξής:

-για νέους σε ηλικία αγρότες μέχρι 40 ετών που πραγματοποιούν επενδύσεις στον πρωτογενή τομέα (γεωργία - κτηνοτροφία - αλιεία - δάση) με σταθερό επιτόκιο 12%.

- για την αγορά χωραφιών από αγρότες ανεξάρτητα από την ηλικία τους εφόσον υπάρχει διαδοχή στην εκμετάλλευση με σταθερό επιτόκιο 13%.

- όσοι εντάσσονται σε αναπτυξιακά προγράμματα και δεν τυγχάνουν επιδότησης επιτοκίου (Καν. 866/90, 2328/91, 3699/93, κλπ) μπορούν να δανειοδοτηθούν με σταθερό επιτόκιο 13% για το ποσό του τραπεζικού δανείου που προβλέπεται στο χρηματοδοτικό σχήμα της επένδυσης.

Μετά το τέλος της τριετίας θα επανακαθορίζεται το επιτόκιο με το οποίο θα επιβαρύνονται τα δάνεια αυτά (μεταβλητό ή σταθερό).

Στο μέλλον, αν το επιτρέψουν οι συνθήκες, η ΑΤΕ θα προχωρήσει σε παραπέρα μείωση των επιτοκίων της.

Ο Υπουργός

ΣΤ. ΤΖΟΥΜΑΚΑΣ"

65. Στην με αριθμό 1693/26-9-97 ερώτηση δόθηκε με το υπ' αριθμ. 1120/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1693/26-9-97 που κατέθεσε ο Βουλευτής κ. Αντ. Φούσας, σας γνωρίζουμε τα ακόλουθα:

Το ΥΠΕΠΘ έχει καταθέσει στο Υπουργείο Εξωτερικών προτάσεις για να περιληφθούν σε μελλοντική Μορφωτική Συμφωνία που αφορούν τη λειτουργία ελληνικών σχολείων στην Αλβανία και ειδικότερα τη διδασκαλία της ελληνικής γλώσσας και των θρησκευτικών.

Επίσης το ΥΠΕΠΘ παρέχει κάθε χρόνο ένα αριθμό μηνιαίων υποτροφιών σε Αλβανούς σπουδαστές για εκμάθηση της ελληνικής γλώσσας και προγραμματίζει την ίδρυση δύο βιβλιοθηκών στο Αργυρόκαστρο και στους Αγίους Σαράντα. Το 'Ιδρυμα Κρατικών Υποτροφιών χορηγεί υποτροφίες για σπουδές προπτυχιακές και μεταπτυχιακές σε σπουδαστές της Ελληνικής μειονότητας στην Αλβανία. Τα ιδρύματα τριτοβάθμιας εκπαίδευσης της χώρας συνεργάζονται με αντίστοιχα Αλβανικά, ιδιαίτερα το Πανεπιστήμιο Ιωαννίνων με την έδρα Ελληνικής Γλώσσας του Πανεπιστημίου Αργυροκάστρου.

Τέλος επισημαίνουμε ότι το Υπουργείο Παιδείας παρακολουθεί με ιδιαίτερο ενδιαφέρον τις εξελίξεις στη γειτονική μας χώρα και βασική μας επιδίωξη αποτελεί ο πλήρης σεβασμός των εκπαιδευτικών δικαιωμάτων της Ελληνικής μειονότητας στην Αλβανία.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

66. Στην με αριθμό 1695/29-9-97 ερώτηση δόθηκε με το υπ' αριθμ. 1124/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1695/29-9-97 σχετικά με το σύνολο των αποδοχών των κληρικών, που κατέθεσε ο Βουλευτής κ. Δημ. Κωστόπουλος, σας πληροφορούμε ότι για το θέμα αυτό αρμόδιο να απαντήσει είναι το συνερωτώμενο Υπουργείο Οικονομικών.

'Οσον αφορά τις αποδοχές των εφημερίων-Εκπ/κών σας γνωρίζουμε ότι από το Υπουργείο Οικονομικών προωθείται σχέδιο κοινής υπουργικής απόφασης για τη ρύθμιση του θέματος το οποίο έχω ήδη υπογράψει.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

67. Στην με αριθμό 1700/29-9-97 ερώτηση δόθηκε με το υπ' αριθμ. 1125/24-9-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1700/29-9-97 που κατέθεσαν οι Βουλευτές κύριοι Αχ. Κανταρτζής και Βαγ. Μπούτας σχετικά με την πληρωμή των υπερωριών των καθηγητών Δ/θμιας Εκπ/σης του Νομού Τρικάλων που δίδαξαν υπερωριακά για την αναπλήρωση της διδακτέας ύλης, σημειώνουμε τα ακόλουθα:

Με την αριθμ. ΙΒ. 4206/20-8-97 Υπουργική Απόφαση μεταφέρθηκαν στην Περιφερειακή Διοίκηση Τρικάλων 30.100.000 δρχ. προκειμένου να διατεθούν - επιχορηγηθούν στη Νομαρχιακή Αυτοδιοίκηση Τρικάλων για την πληρωμή στους καθηγητές του Νομού Τρικάλων της αποζημίωσης υπερωριακής διδασκαλίας που πραγματοποίησαν για την αναπλήρωση της διδακτέας ύλης.

Μετά τη μεταφορά της παραπάνω πίστωσης όπως μας


 

  

Σελίδα 1963 

πληροφόρησε η Δ/νση Δ/θμιας Εκπ/σης Τρικάλων, έχουν προωθηθεί στις αρμόδιες Υπηρεσίες της Νομαρχιακής Αυτοδιοίκησης Τρικάλων, τα σχετικά δικαιολογητικά αποζημίωσης των καθηγητών και ήδη άρχισε η σταδιακή τους πληρωμή.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

68. Στην με αριθμό 1706/97 ερώτηση δόθηκε με το υπ' αριθμ. 172/22-10-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 1706/97 ερώτηση του Βουλευτή κ. Ι. Τζωάννου, σας πληροφορούμε:

Με τη Σύμβαση των Παρισίων του 1921 η οποία κυρώθηκε από τη χώρα μας με το ν. 2903 (ΦΕΚ 140 Α/1922) καθιερώθηκε το καθεστώς ελεύθερης ναυσιπλοϊας του Δούναβη.

Σχετικά με τη Συνθήκη του Βελιγραδίου του 1948, μετά την αλλαγή του καθεστώτος στην Ανατολική Ευρώπη άρχισαν συνομιλίες για την αναθεώρησή της. Οι εργασίες συνεχίζονται στο πλαίσιο τακτικών προπαρασκευαστικών Διασκέψεων. Δεν έχει ακόμη επιτευχθεί συμφωνία.

Στις προπαρασκευαστικές εργασίες μετέχει η Ευρωπαϊκή Επιτροπή, η οποία έχει μεικτή αρμοδιότητα με τα Κράτη-Μέλη καθώς και δύο Κράτη - Μέλη της Ευρωπαϊκής 'Ενωσης (Αυστρία - Γερμανία).

Το Υπουργείο Εξωτερικών σε συνεργασία με τις συναρμόδιες ελληνικές υπηρεσίες (ΥΕΝ) παρακολουθούν τις εξελίξεις τόσο διμερώς, όσο και σε κοινοτικό επίπεδο, με γνώμονα την ανάγκη διασφάλισης ελεύθερης ναυσιπλοϊας.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

69. Στην με αριθμό 1709/29-9-97 ερώτηση δόθηκε με το υπ' αριθμ. 1127/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1709/29-9-97 που κατέθεσαν οι Βουλευτές κύριοι Στ. Παναγιώτου και Απ. Τασούλας, σας γνωρίζουμε τα ακόλουθα:

Το Υπουργείο διόρισε 62 εκπ/κούς Α/θμιας Εκπ/σης στο Ν. Κορινθίας (52 δασκάλους, 9 νηπιαγωγούς και 1 καθηγητή Φυσικής Αγωγής) για το τρέχον σχολικό έτος 1997-1998 και κάλυψε σχεδόν όλα τα οργανικά κενά που δημιουργήθηκαν μέχρι 31-8-97. Διόρισε δηλαδή 37 εκπ/κούς περισσότερους από τα οργανικά κενά.

Για την αντιμετώπιση των αναγκών που δημιουργήθηκαν (άδειες κύησης, αναρρωτικές κλπ.) στα σχολεία της Α/θμιας Εκπ/σης Ν. Κορινθίας το Υπουργείο είχε χορηγήσει 55 πιστώσεις για προσλήψεις προσωρινών αναπληρωτών και στις 10/10/97 χορήγησε άλλες 10 πιστώσεις. Πιστεύουμε ότι και με την ορθολογικότερη κατανομή του διδακτικού προσωπικού δεν θα υπάρχουν προβλήματα στην εύρυθμη λειτουργία των σχολείων του Ν. Κορινθίας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

70. Στην με αριθμό 1718/29-9-97 ερώτηση δόθηκε με το υπ' αριθμ. 298/1710-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1718/29-9-97 που κατέθεσαν οι Βουλευτές κύριοι Απ. Τασούλας, Βαγγέλης Μπούτας για τα θέματα τις αρμοδιότητάς μας, σας πληροφορούμε τα εξής:

Στην Κοιλάδα Καλπακίου, Παρακαλάμου, Κουκλιών, Μαζαρακίου και Βελλάς Ν. Ιωαννίνων, έχουν κατασκευασθεί από το Δημόσιο, αρδευτικά και στραγγιστικά έργα για την εξυπηρέτηση των αναγκών άρδευσης της περιοχής.

Τα έργα αυτά έχουν μεταβιβασθεί στους ομώνυμους φορείς εγγείων βελτιώσεων (ΤΟΕΒ) που έχουν συσταθεί από το Υπ. Γεωργίας και είναι αρμόδιοι για την εύρυθμη διοίκηση, λειτουργία, αξιοποίηση και συντήρησή τους.

Η Ν.Α. Ιωαννίνων, μετά από εκτίμηση των ανωτέρω οργανισμών εγγείων βελτιώσεων και με σκοπό τη σωστή λειτουργία και συντήρηση των έργων, συμμετέχει στις δαπάνες διοίκησης λειτουργίας και συντήρησής των χρηματοδοτώντας τους από το πρόγραμμα ΣΑΝΑ/1.

Τέλος για τον καθαρισμό του ποταμού Καλαμά και για τις όποιες περιβαλλοντικές επιπτώσεις του, αρμόδιο είναι το συνερωτώμενο ΥΠΕΧΩΔΕ.

Ο Υπουργός

ΣΤΕΦ. ΤΖΟΥΜΑΚΑΣ"

71. Στην με αριθμό 1731/30-9-97 ερώτηση δόθηκε με το υπ' αριθμ. 301/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1731/30.9.97 που κατέθεσε ο Βουλευτής κ. Θαν. Δαβάκης, σας πληροφορούμε τα εξής:

Στο Γεωργικό Τμήμα της ΜΑΕΕ υπηρετούν επτά υπάλληλοι του ΥΠ.ΓΕ. και ένας υπάλληλος της ΑΤΕ.

Εξ αυτών, ο επικεφαλής του Τμήματος (υπάλληλος της ΑΤΕ) είναι γεωπόνος και νομικός. Οι ειδικότητες των υπολοίπων στελεχών της αντιπροσωπείας και τα θέματα τα οποία ασχολούνται, έχουν ως εξής:

- Δύο γεωπόνοι: θέματα δενδροκηπευτικής, αγρονομισματικά, φυτοπροστασία, δημοσιονομικά. Ο ένας γεωπόνος που προέρχεται από την Περιφέρεια της Λάρισας

- 'Ενας κτηνίατρος: Κτηνιατρικά θέματα.

- 'Ενας ιχθυολόγος: Θέματα αλιείας.

- Δύο οικονομολόγοι: θέματα δημοσιονομικά, φυτών μεγάλης καλλιέργειας και ζωϊκής παραγωγής.

- 'Ενας διοικητικός: διοικητικά θέματα.

Οι αποσπάσεις υπαλλήλων από οποιοδήποτε Υπουργείο ή Υπηρεσία στη Μόνιμη Ελληνική Αντιπροσωπεία στις Βρυξέλλες γίνονται σύμφωνα με τις διατάξεις του άρθρου 5 παρ. 5 του ν. 1104/80, μέσω του Υπουργείου Εξωτερικών, κατόπιν εισηγήσεως του αρμοδίου Υπουργείου και συνεννοήσεως με τη ΜΕΑΕΕ.

'Οσον αφορά την επιλογή των προϊσταμένων των τομέων των διαφόρων Υπουργείων αυτή γίνεται από το Μόνιμο Αντιπρόσωπο ο οποίος είναι διπλωματικός υπάλληλος του Υπουργείου Εξωτερικών.

Τέλος δεν συμφωνούμε με τη θεσμοθέτηση Γεωργικών Ακολούθων και Συμβούλων γιατί ήδη και οι εμπορικοί ακόλουθοι αντιμετωπίζουν δυσκολίες στις ξένες αγορές. Οι ξένες αγορές θέλουν άλλη αντιμετώπιση στα πλαίσια του ιδιωτικού τομέα.

Ο Υπουργός

ΣΤΕΦ. ΤΖΟΥΜΑΚΑΣ"

72. Στην με αριθμό 1732/30-9-97 ερώτηση δόθηκε με το υπ' αριθμ. 302/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1732/30-9-97 που κατέθεσε ο Βουλευτής κ. Θ. Π. Δαβάκης, σας πληροφορούμε τα εξής:

Η μέγιστη εγγυημένη ποσότητα ελαιολάδου, η οποία σύμφωνα με τους Κοινοτικούς Κανονισμούς δύναται να λαμβάνει ενίσχυση στην παραγωγή ανέρχεται σε 1.350.000 τόνους ετησίως. Κάθε υπέρβαση αυτής της ποσότητας οδηγεί σε αναλογική μείωση των επιδοτήσεων που λαμβάνουν οι μεγάλοι παραγωγοί.

Για την περίοδο 1996-97 η Ευρωπαϊκή 'Ενωση αποδέχθηκε ως συνολική Κοινοτική παραγωγή ελαιολάδου 1.859.400 τόνους, με αποτέλεσμα η προκαταβολή για τους μεγάλους ελαιοπαραγωγούς, μετά και από την εφαρμογή ενός ποσοστού ασφαλείας 10%, να οριστεί στο 66% της συνολικής επιδοτήσεως.

Υπόψη ότι οι μικροί παραγωγοί, που είναι άνω του 60% του συνόλου των παραγωγών, εξαιρούνται από το μέτρο της συνυπευθυνότητας, ενώ οι μεγάλοι μετά από την οριστικοποίηση της παραγωγής θα λάβουν και εξόφληση, το ύψος της οποίας θα είναι ανάλογο με το κατά πόσο θα μεταβληθεί η συνολική κοινοτική παραγωγή ελαιολάδου.

'Ενα από τα κυριότερα ελληνικά αιτήματα στον τομέα του


 

  

Σελίδα 1964 

ελαιολάδου, το οποίο έχει τεθεί κατ' επανάληψη τόσο στον αρμόδιο Επίτροπο, όσο και σε όλα τα κοινοτικά επίπεδα, και το οποίο θα αποτελέσει ένα από τα κύρια σημεία στις συζητήσεις για την αναμόρφωση της Κοινής Οργάνωσης Αγοράς στο ελαιόλαδο, είναι ο καθορισμός εθνικών κατωφλίων (ποσοστώσεων), ούτως ώστε κάθε κράτος να υφίσταται τις συνέπειες της υπερπαραγωγής που παρουσιάζει, χωρίς να επηρρεάζονται οι επιδοτήσεις των άλλων παραγωγών κρατών-μελών.

Για το θέμα της αναμόρφωσης της ΚΟΑ του ελαιολάδου η βασική ελληνική θέση, όπως παρουσιάσθηκε στο Συμβούλιο Υπουργών Γεωργίας της 17ης Φεβρουαρίου 1997, είναι η εξής:

- Ενίσχυση βάσει της πραγματικής παραγωγής. Η προτεινόμενη όμως παραλλαγή χορήγησης της ενίσχυσης αυτής μόνο σε τυποποιούμενες ποσότητες δεν είναι ούτε πρακτική ούτε ρεαλιστική και στην καλύτερη περίπτωση θα οδηγήσει σε απώλεια ενισχύσεων.

- Ναι στην εθνική Μέγιστη Εγγυημένη Ποσότητα (εθνική ποσόστωση), με εγγυημένες τις σχετικές Κοινοτικές Εισροές.

- 'Οχι στην ενίσχυση κατά δένδρο.

- Ναι στην κατάργηση των μικρών παραγωγών, αλλά χωρίς να χαθούν τα πλεονεκτήματα που αυτοί είχαν μέχρι τώρα.

- Ναι στην κατάργηση της ενίσχυσης στην κατανάλωση. Οι πόροι που θα εξοικονομηθούν από αυτό να χρησιμοποιηθούν για διαφήμιση και προβολή του προϊόντος.

- Η χρηματοδότηση των Οργανισμών Ελέγχου να γίνεται 100% από την Κοινότητα.

- Ναι στην εντατικοποίηση και αυστηροποίηση των ελέγχων.

- Ναι στην προστασία του περιβάλλοντος και στη στήριξη των περιφερειακών οικονομιών. Αυτό όμως δεν μπορεί να επιτευχθεί με το προτεινόμενο από την COMMISSION πάγωμα της στήριξης στο ύψος των ιστορικά χορηγούμενων επιδοτήσεων.

- Ναι στην απλούστευση και στη διαφάνεια του συστήματος.

Στη συνέχεια και στο Συμβούλιο Υπουργών της 17-19/03.97 ταχθήκαμε πάλι υπέρ της συνέχισης του υφισταμένου καθεστώτος με ορισμένες βελτιώσεις (χορήγηση της ενίσχυσης στην παραγωγή βάσει της πραγματικής παραγωγής). Στις βελτιώσεις αυτές περιλαμβάνονται κυρίως η κατάργηση της κατ' αποκοπήν ενίσχυσης, ο διαχωρισμός του κατωφλίου κατά κράτος μέλος και η κατάργηση της ενίσχυσης στην κατανάλωση.

Ο Υπουργός

ΣΤΕΦ. ΤΖΟΥΜΑΚΑΣ"

73. Στην με αριθμό 1735/30-9-97 ερώτηση δόθηκε με το υπ' αριθμ. 1142/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1735/30.9.97 που κατέθεσε η Βουλευτής κ. Ανδριανή Λουλέ αναφορικά με τις διαδικασίες που ακολουθήθηκαν για την προμήθεια ηλεκτρονικού εξοπλισμού για τη δικτύωση της Ιατρικής Σχολής του Παν/μίου Θεσσαλίας σας γνωρίζουμε τα ακόλουθα:

1. 'Οπως μας πληροφόρησε ο Πρόεδρος της Διοικούσας Επιτροπής του Πανεπιστημίου Θεσσαλίας η Επιτροπή Ερευνών του Πανεπιστημίου ουδέποτε ενεπλάκη σε διαδικασίες προμηθειών ανάθεσης έργων ή διενέργειας διαγωνισμών για την Ιατρική Σχολή. Ο διαγωνισμός για τη συνολική δικτύωση του Πανεπιστημίου Θεσσαλίας (και φυσικά και για την Ιατρική), διενεργήθη από την Τεχνική Υπηρεσία του Πανεπιστημίου κατόπιν σχετικής ομόφωνης απόφασης της Διοικούσας Επιτροπής (συνεδρ. 206/10.1.97) και με τις διαδικασίες που προβλέπονται από το άρθρο 4, παρ. 4ε του ν. 1418/84 και με το άρθρο 10 του π.δ. 609/85 (σύστημα υποβολής προσφορών που περιλαμβάνει μελέτη και κατασκευή) και όχι "ανεξέλεγκτα από την Επιτροπή Ερευνών του Ιδρύματος" όπως αναφέρεται στην ερώτηση.

Στο διαγωνισμό (ύψους 40.000.000 δρχ. + ΦΠΑ) εδόθη ευρεία δημοσιότητα στις 4.3.97 στις εξής εφημερίδες: Γενική Δημοπρασιών - Αθήνα, Ριζοσπάστης - Αθήνα, Θεσσαλία - Βόλος, Ελευθερία - Λάρισα, Τρικαλινά Νέα - Τρίκαλα. Τελικά στο διαγωνισμό έλαβαν μέρος 6 (έξι) κοινοπραξίες. Η Επιτροπή διαγωνισμού και αξιολόγησης Τεχνικών προσφορών και εισήγησης για ανάθεση του έργου που ορίστηκε από την Δ.Ε. (συνεδρ. 209/28.3.97) αποτελείτο από τους κυρίους: Γ. Χαϊδεμενόπουλο, Επ. Καθηγητή του Τμήματος Μηχανολόγων, Β. Σπανό, Μηχανολόγο - Ηλεκτρολόγο, προϊστάμενο της Τεχνικής Υπηρεσίας του Π.Θ. και Α. Αποστόλου, Μηχανολόγο - Ηλεκτρολόγο επίσης της Τεχνικής Υπηρεσίας.

Το έργο τελικά κατακυρώθηκε με ομόφωνη απόφαση της Δ.Ε. (συνεδρ. 212/11.6.97) στην κοινοπραξία Δ. Τσολής ΕΔΕ και ΟΤΕ ΑΕ, η οποία σημειωτέον έλαβε την υψηλότερη βαθμολογία και προσέφερε ταυτόχρονα και τη μεγαλύτερη έκπτωση (40%). (Τελικό κόστος έργου 24.350.000 + ΦΠΑ).

2. Στις διαδικασίες αξιολόγησης δεν συμμετείχε, ο Πρόεδρος ούτε και κανένα άλλο μέλος της Επιτροπής Ερευνών. 'Αλλωστε επειδή η προμήθεια βασικού ηλεκτρονικού εξοπλισμού εντάσσεται στο ΕΤΠΑ του σχετικού Ε.Π.Ε.Α.Ε.Κ., όλοι οι σχετικοί διαγωνισμοί με τις αξιολογήσεις και αναθέσεις, γίνονται αποκλειστικά από τη Δ.Ε. του Πανεπιστημίου Θεσσαλίας και ουδέποτε από την Επιτροπή Ερευνών. Επομένως δεν μπορεί να τεθεί κανένα θέμα "δεοντολογίας", ούτε "επιλεκτικής ανάθεσης" από την Επιτροπή Ερευνών.

3. Η δικτύωση του κτιρίου "Ριζούλη" στην οδό Υψηλάντου της Λάρισας, αποφασίστηκε από τη Δ.Ε. μετά από σχετικό αίτημα της Ιατρικής Σχολής, δεδομένου ότι εκεί υπάρχουν γραφεία και εργαστήρια αρκετών μελών ΔΕΠ και αίθουσες ασκήσεων φοιτητών. Το παραπάνω έργο κόστους περίπου 1,3 εκ. δρχ., προβλέπεται να προσφέρει πολλαπλά οφέλη στους εργαζόμενους στο κτίριο (ηλεκτρονική πρόσβαση με υψηλές ταχύτητες στο διαπανεπιστημιακό δίκτυο GUNET, υπηρεσίες e-mail, υπηρεσίες internet, μείωση τηλεπικοινωνιακών εξόδων κλπ.).

'Ετσι, όπως σημειώνει ο Πρόεδρος της Δ.Ε. του Ιδρύματος, έστω και αν υποθέσουμε ότι όλες οι υπηρεσίες της Ιατρικής θα μεταφερθούν σε 3 χρόνια, το κόστος είναι μηδαμινό μπροστά στα οφέλη που θα προκύψουν κατά τη χρονική αυτή περίοδο. 'Αλλωστε ο κινητός εξοπλισμός (Η/Υ, routers κλπ.), θα μπορέσει να μεταφερθεί στα νέα ιδιόκτητα κτίρια.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

74. Στην με αριθμό 1741/30-9-97 ερώτηση δόθηκε με το υπ' αριθμ. 32189/17-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Σε απάντηση της ερώτησης 1741/30.9.97 που κατέθεσαν στη Βουλή των Ελλήνων οι Βουλευτές κύριοι Ν. Γκατζής και Στρ. Κόρακας, σας γνωρίζουμε ότι:

Το Κολούριο Νοσοκομείο της νήσου 'Υδρας δεν εποπτεύεται από το Υπουργείο μας διότι δεν υπάγεται στο ν.δ. 2592/53.

Πληροφοριακά σας αναφέρουμε ότι στο νησί λειτουργεί περιφ. Ιατρείο για το οποίο προβλέπεται μία θέση αγροτικού γιατρού, η οποία είναι καλυμμένη από τον γιατρό Μπορδόκα Αριστείδη, ο οποίος ασκεί ανελλιπώς τα καθήκοντά του από 22.11.96.

Ο Υπουργός

ΚΩΝ. ΓΕΙΤΟΝΑΣ"

75. Στις με αριθμό 1743/30-9-97, 1759/30-9-97 ερωτήσεις δόθηκε με το υπ' αριθμ. 1143/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στις ερωτήσεις με αριθμό 1743/30-9-97 και 1759/30-9-97 που κατέθεσαν οι Βουλευτές κύριοι Βαγγ. Μπούτας και Αχιλ. Κανταρτζής, σας πληροφορούμε τα ακόλουθα:

Η Νομαρχιακή Αυτοδιοίκηση Καρδίτσας είναι αρμόδια για την επίλυση των κτιριακών προβλημάτων των σχολείων του Νομού.


 

  

Σελίδα 1965 

Το ΥΠΕΠΘ έχει επιχορηγήσει το 1997 τη Ν.Α. Καρδίτσας με τα εξής ποσά:

Π.Δ.Ε.

Σ.Α.Ε. 041/9

Για κατασκευές 
 250.000.000 δρχ.
 
Για επισκευές 
 140.000.000 δρχ.
 

Σ.Α.Ε. 047

Για κατασκευές 
 55.000.000 δρχ.
 
Για επισκευές 
 33.000.000 δρχ.
 

Τ.Κ.Α.Σ.Ε.

Για επισκευές 
 45.000.000 δρχ.
 

'Οπως μας πληροφόρησε η Δ/νση Τεχνικών Υπηρεσιών της Νομαρχιακής Αυτοδιοίκησης Καρδίτσας με την αρ. Δ. 2478/19.8.97 απόφαση του Νομάρχη Καρδίτσα εγκρίθηκε η μελέτη του έργου "Κατασκευή Στέγης στο 9ο Δημ. Σχολείο Καρδίτσας" προϋπολογισμού 23.000.000 δρχ. (χωρίς Φ.Π.Α.). Η Δημοπράτηση του έργου έγινε στις 12.9.1997 και με την αρ. 153/97 απόφαση της Νομαρχιακής Επιτροπής 'Εργων Υποδομής και ποιότητας Ζωής εγκρίθηκε το αποτέλεσμα της δημοπρασίας κατά την οποία αναδείχθηκε η Εργοληπτική Επιχείρηση Β. Λάππα με έκπτωση 48%.

'Αρχισε η εκτέλεση των εργασιών κατασκευής του έργου καθαίρεσης των δύο στεγάστρων των φωταγωγών από οπλισμένο σκυρόδεμα και συνεχίζονται οι εργασίες κατασκευής ξύλινης στέγης.

Επί πλέον σας κάνουμε γνωστό ότι εγκρίθηκαν οι όροι διακήρυξης εργασιών αποκατάστασης των οροφών και των ηλεκτρικών εγκαταστάσεων σε όλο το κτίριο και η δημοπρασία του έργου θα γίνει την 27.10.1997.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

76. Στην με αριθμό 1766/1-10-97 ερώτηση δόθηκε με το υπ' αριθμ. 305/22-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1766/1-10-97 που κατέθεσε ο Βουλευτής κ. Γιώργος Καρασμάνης, σας πληροφορούμε τα εξής:

Κρίσιμος χρόνος για την οφειλή ή μη του τιμήματος του κλήρου των αποκατασταθέντων κληρούχων, λαμβάνεται η ημερομηνία έκδοσης των σχετικών αποφάσεων της Επιτροπής Απαλλοτριώσεων. Στην προκειμένη περίπτωση για τους κληρούχους του αγρ/τος Θεοδωράκι Αλμωπίας Ν. Πέλλας, που αποκαταστάθηκαν πριν από την έναρξη της ισχύος του ν. 1644/1986 (άρθρο 21) δεν οφείλεται τίμημα. Γι'αυτούς όμως που αποκαταστάθηκαν μετά την ισχύ του ανωτέρω νόμου οφείλεται τίμημα, το οποίο καθορίζεται βεβαιούται και εξοφλείται σύμφωνα με τις διατάξεις των άρθρων 15 του ν. 3194/1995 και 45 του ν.δ. 2185/1952. Επίσης η Υπηρεσία δεν αντιμετωπίζει θέμα αναθεώρησης των ανωτέρω διατάξεων.

Στην Κοινότητα Θεοδωράκι Αλμωπίας έχει κατασκευασθεί μέσω του Νομαρχιακού Προγράμματος Φράγμα χωρητικότητας 160.000 κυβικά μέτρα νερού. Τα δίκτυα άρδευσης λόγω της τοπικής τους σημασίας αποτελούν αντικείμενο του Νομαρχιακού Προγράμματος Πέλλας.

Σε περίπτωση αδυναμίας χρηματοδότησης από το Νομαρχιακό Πρόγραμμα το Υπουργείο Γεωργίας θα εξετάσει τη δυνατότητα χρηματοδότησης, εφ' όσον οι οικονομικές δυνατότητες το επιτρέχουν.

Ο Υπουργός

ΣΤΕΦ. ΤΖΟΥΜΑΚΑΣ"

77. Στην με αριθμό 1779/1-10-97 ερώτηση δόθηκε με το υπ' αριθμ. 1148/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1779/1-10-97 που κατέθεσε ο Βουλευτής κ. Σταύρος Δήμας, σας γνωρίζουμε τα ακόλουθα:

Το Υπουργείο διόρισε 62 εκπ/κούς Α/θμιας Εκπ/σης στο Ν. Κορινθίας (52 δασκάλους, 9 νηπιαγωγούς και 1 καθηγητή Φυσικής Αγωγής) για το τρέχον σχολικό έτος 1997-1998 και κάλυψε σχεδόν όλα τα οργανικά κενά που δημιουργήθηκαν μέχρι 31-8-97. Διόρισε δηλαδή 37 εκπ/κούς περισσότερους από τα οργανικά κενά.

Για την αντιμετώπιση των αναγκών που δημιουργήθηκαν (άδειες κύησης, αναρρωτικές κλπ.) στα σχολεία της Α/θμιας Εκπ/σης Ν. Κορινθίας το Υπουργείο είχε χορηγήσει 55 πιστώσεις για προσλήψεις προσωρινών αναπληρωτών και στις 10/10/97 χορήγησε άλλες 10 πιστώσεις. Πιστεύουμε ότι και με την ορθολογικότερη κατανομή του διδακτικού προσωπικού δεν θα υπάρχουν προβλήματα στην εύρυθμη λειτουργία των σχολείων του Ν. Κορινθίας.

Τέλος σας γνωρίζουμε ότι η χρηματοδότηση των σχολείων για την αντιμετώπιση των λειτουργικών τους δαπανών, γίνεται από πιστώσεις του Υοπυργείου Εσωτερικών και με τη φροντίδα του Υπουργείου αυτού, σύμφωνα με τις διατάξεις της παρ. 3α του άρθρου 25 του ν. 1828/89 όπως τροποποιήθηκαν και συμπληρώθηκαν μεταγενέστερα με τις διατάξεις της παρ. 6β του άρθρου 113 του ν. 1892/90 και του άρθρου 55 του ν. 1946/91 και ως εκ τούτου το ΥΠ.Ε.Π.Θ. δεν έχει τη νομική κάλυψη αλλά ούτε και πιστώσεις για το σκοπό αυτό.

Οι πιστώσεις που διατίθενται για τις λειτουργικές δαπάνες των σχολείων το 1997 είναι 24,7 δισ. (αύξηση 17,7%) έναντι 21 δισ. που διατέθηκαν το 1996 και 16,5 δισ. που διατέθηκαν το 1995.

Είναι προφανές ότι με την αύξηση των 3,7 δισ. για το έτος 1997 θα αντιμετωπιστούν καλύτερα οι λειτουργικές δαπάνες όλων των σχολείων της χώρας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

78. Στην με αριθμό 1784/1-10-97 ερώτηση δόθηκε με το υπ' αριθμ. 1152/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1784/1-10-97 που κατέθεσαν οι Βουλευτές κύριοι Βαγ. Μπούτας, Αχ. Κανταρτζής και Νικ. Γκατζής, σας γνωρίζουμε τα ακόλουθα:

Η αμοιβή των εργαζομένων για τον καθαρισμό των σχολείων καθορίζεται με κοινή απόφαση των Υπουργών Εθνικής Παιδείας και Θρησκευμάτων και Οικονομικών από τους πόρους που ανήκουν στην Τοπική Αυτοδιοίκηση και διατίθενται από το Υπουργείο Εσωτερικών, Δημόσιας Διοίκησης και Αποκέντρωσης. Είναι το 12% των 2/3 του 20% του φόρου εισοδήματος φυσικών και νομικών προσώπων που αποδίδεται με τους κεντρικούς αυτοτελείς πόρους του Ο.Τ.Α..

Κατά συνέπεια, οποιαδήποτε αύξηση στην αμοιβή των καθαριστριών συνεπάγεται και τη σύμφωνη γνώμη της ΚΕΔΚΕ.

'Οσον αφορά τη μετατροπή του εργαστηριακού καθεστώτος, σας πληροφορούμε ότι το προσωπικό καθαριότητας των σχολείων ως παράγοντας που λειτουργεί στα πλαίσια της συντήρησης αλλά και λειτουργίας των σχολικών κτιρίων, υπάγεται οικονομικά στην Τοπική Αυτοδιοίκηση.

Επομένως και η όποια εργαστηριακή εξάρτηση, είτε με σύμβαση μίσθωσης έργου είτε με σύμβαση εξηρτημένης εργασίας πρέπει να υπάγεται στην Τοπική Αυτοδιοίκηση.

Συνεπώς, το αίτημα για την αλλαγή του εργασιακού καθεστώτος είναι θέμα αποδοχής του από την Τοπική Αυτοδιοίκηση.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

79. Στην με αριθμό 1787/1-10-97 ερώτηση δόθηκε με το υπ' αριθμ. 1151/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1787/1-10-97 που κατέθεσαν οι Βουλευτές κύριοι Βαγ. Μπούτας, Αχ. Κανταρτζής και Ν. Γκατζής, σχετικά με τον εξοπλισμό του Μουσικού Γυμνασίου - Λυκείου Λάρισας, σας γνωρίζουμε ότι στον Ο.Σ.Κ. δεν έχει φθάσει αίτημα μέχρι σήμερα του παραπάνω σχολείου για τον απαραίτητο εξοπλισμό που χρειάζεται για να λειτουργήσει.


 

  

Σελίδα 1966 

Επί πλέον σας γνωρίζουμε ότι έχουν αποσταλεί μουσικά όργανα όχι κατόπιν αιτήσεως του Δ/ντού του σχολείου αλλά με βάση την κατανομή που έγινε από το ΥΠ.Ε.Π.Θ..

Ο Ο.Σ.Κ. θα στείλει τον εξοπλισμό που απαιτείται για τη λειτουργία του αρκεί ο Δ/ντής του με έγγραφό του να γνωρίσει στον Ο.Σ.Κ. τα είδη που έχει ανάγκη και τον αριθμό τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

80. Στην με αριθμό 1788/1-10-97 ερώτηση δόθηκε με το υπ' αριθμ. 306/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1788/1-10-97 που κατέθεσαν οι Βουλευτές κ. Στ. Παναγιώτου και κ. Μαρία Μπόσκου για τα θέματα αρμοδιότητάς μας σχετικά με το ιδιοκτησιακό καθεστώς των με αριθμούς 136.137 και 560 τεμαχίων του αγροκτήματος "Ηλιόλουστο" συνοικισμού της Κοινότητας Καστανών Ν. Κιλκίς σας γνωρίζουμε ότι το 136 τεμάχιο του ως άνω αγροκτήματος έκτασης 379.375 τ.μ. στα στοιχεία της αρμόδιας υπηρεσίας του ΥΠΓΕ είναι χαρακτηρισμένο ως χερσολείβαδο κοινόχρηστο.

Η οικογένεια Σουλτογιάννη αμφισβήτησε την εν λόγω εγγραφή και προσέφυγε στα δικαστήρια, επικαλούμενη τούρκικους τίτλους κυριότητας (Ταπιά).

Για την υπόθεση αυτή, δεν έχει εκδοθεί αμετάκλητη δικαστική απόφαση.

Το 137 τεμάχιο συνολικής έκτασης 3.619.174 τ.μ. το οποίο, επίσης, είναι χαρακτηρισμένο στα στοιχεία της διανομής έτους 1932, ως χερσολείβαδο κοινόχρηστο, αποτέλεσε αντικείμενο, (τμήματά του), διανομής στους ακτήμονες καλλιεργητές τα έτη 1964 και 1977.

Τμήμα του τεμαχίου αυτού είναι και το 560 τεμάχιο, έκτασης 609.250 τ.μ. το οποίο έχει διαχωρισθεί υπέρ της οικογένειας Σουλτογιάννη, βάσει του από 19.12.36 πρωτοκόλλου διαχωρισμού.

'Οσο αφορά τη δυνατότητα ένταξης στις Δημόσιες έκτασεις του τελευταίου τεμαχίου, επ' ευκαιρία του διενεργούμενου αναδασμού, δεν παρέχεται ευχέρεια, από την ισχύουσα νομοθεσία, μεταβολής του ιδιοκτησιακού καθεστώτος,παρά μόνο η συγκέντρωση των τεμαχίων του ιδιοκτήτη.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

81. Στην με αριθμό 1793/2-10-97 ερώτηση δόθηκε με το υπ' αριθμ. 369.21-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"1. Σε απάντηση της ερώτησης 1793/2-10-97 που κατατέθηκε στη Βουλή των Ελλήνων από το Βουλευτή κ. Μιχαλολιάκο Β., σας γνωρίζουμε ότι τα θέματα καθορισμού του καναλιού και της καταβολής τελών από τα σκάφη που χρησιμοποιούν το κανάλι, δεν εμπίπτουν στις αρμοδιότητες του ΥΕΝ.

2. Ανεξάρτητα από τα ανωτέρω το ΥΕΝ θα παρέξει κάθε συνδρομή στα πλαίσια των αρμοδιοτήτων του, εφόσον αυτό ήθελε ζητηθεί από τους αρμοδίους για τον καθορισμό του καναλιού φορείς (ΣΕΦ, Δήμος ΕΥΔΑΠ). 

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

82. Στην με αριθμό 1801/2-10-97 ερώτηση δόθηκε με το υπ' αριθμ. 1153/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1801/12-10-97 που κατέθεσαν οι Βουλευτές κύριοι Απόστολος Τασούλας και Αχιλ. Κανταρτζής, σας γνωρίζουμε τα ακόλουθα:

1. Το Υπουργείο Παιδείας ήταν υποχρεωμένο να προχωρήσει στην εναρμόνιση της νομοθεσίας του με την κοινοτική, επειδή η Ευρωπαϊκή Επιτροπή και μετά την έκδοση του π.δ. 211/94 θεωρεί ότι διατηρείται μια έμμεση παραβίαση της αρχής της ίσης μεταχείρισης μεταξύ Ελλήνων και υπηκόων κρατών-μελών της Ε.Ε.

Είναι γνωστό ότι το Υπουργείο Παιδείας προέβη στην έκδοση του π.δ. 211/94 (ΦΕΚ 132-Α) επειδή είχαν προηγηθεί καταδικαστικές αποφάσεις του Δικαστηρίου Ευρωπαϊκών Κοινοτήτων (ΔΕΚ) εις βάρος της χώρας μας.

Πρέπει δε να τονίσουμε ότι η Ευρωπαϊκή Επιτροπή είχε αποστείλει στη χώρα μας: α) προειδοποιητική επιστολή (αρ. πρωτ. 3658/3-4-96) και β) αιτιολογημένη γνώμη (αρ. πρωτ. 7680/17-9-97) επισημαίνοντας ότι σε περίπτωση μη τροποποίησης της σχετικής νομοθεσίας, (π.δ. 211/1994) θα προτείνει κατά την πρόοδο της διαδικασίας επιβολή χρηματικής ποινής κατά της χώρας μας, λόγω μη εκτέλεσης καταδικαστικών αποφάσεων του ΔΕΚ.

2. Το Υπουργείο Παιδείας μελετά την καθιέρωση κρατικού τίτλου γλωσσομάθειας όσο και το όλο θέμα της ξενόγλωσσης εκπαίδευσης στη χώρα μας.

3. Η ρύθμιση των μισθολογικών θεμάτων των καθηγητών των φροντιστηρίων ξένων γλωσσών ανήκει στην αρμοδιότητα του Υπουργείου Εργασίας και Κοινωνικών Ασφαλίσεων, στο οποίο και διαβιβάζουμε αντίγραφο της ερώτησης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

83. Στην με αριθμό 1807/2-10-97 ερώτηση δόθηκε με το υπ' αριθμ. 1154/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1807/2-10-97 που κατέθεσαν οι Βουλευτές κύριοι Νικ. Γκατζής και Αχιλ. Κανταρτζής, σας γνωρίζουμε τα ακόλουθα:

Με τις χρηματοδοτήσεις του Π.Δ.Ε. και του δανείου ΤΑΣΕ, όπως μας πληροφόρησε η Νομαρχιακή Αυτοδιοίκηση Εύβοιας έχει προγραμματίσει κατά το διάστημα 1995-1997 επεμβάσεις στην προσχολική και Α/βάθμια εκπαίδευση ύψους 1,6 δις δρχ. (κατασκευές και αγορές οικοπέδων).

'Ετσι το 7ο Δημοτικό Σχολείο του οποίου ήδη ξεκίνησε η ανέγερση δέσμευσε 160.000.000 δρχ. για το οικόπεδο και 285.000.00 δρχ. για την κατασκευή του.

Για την ανέγερση του 22ου Δημοτικού Σχολείου έχουν ξεκινήσει οι διαδικασίες αγοράς οικοπέδου, ενώ αυτή τη στιγμή αξιολογούνται οι προσφορές για την ανάδειξη εργολάβου ανέγερσης του 3ου Δημοτικού Σχολείου προϋπολογισμού 400.000.000 δρχ.

Στο ίδιο χρονικό διάστημα ανεγέρθησαν το 11ο νηπιαγωγείο, ενώ δεν ξεκίνησε η ανέγερση του 22ου νηπιαγωγείου ώστε ν' αντιμετωπισθεί ενιαία με το αντίστοιχο Δημοτικό Σχολείο.

Είναι προφανές ότι είναι δύσκολη η ανεύρεση και αγορά οικοπέδων εντός του Σ.Π. Χαλκίδας. Αντίθετα στον υπόλοιπο νομό προγραμματίσθηκαν και ανεγείρονται δώδεκα (12) νηπιαγωγεία, κυρίως διθέσια.

'Οσον αφορά τη β/βθμια εκπαίδευση έχουν διατεθεί πιστώσεις από το Β' Κ.Π.Σ. ύψους 2.8 δις δρχ. περίπου, για την ανέγερση γυμνασίων και λυκείων (Χαλκίδα - Ν. Αρτάκη - Ψαχνά - Κάρυστος) καθώς και για προσθήκες αιθουσών και τη λειτουργία του Ε.Κ.Φ.Ε..

Η καθυστέρηση έναρξης των εργασιών ανέγερσης του γυμνασίου - τεχνικού λυκείου Καρύστου οφείλονται σε διαδικασίες ανάδειξης του αναδόχου ο οποίος ήδη έχει εγκατασταθεί, ενώ για επισκευές και συντηρήσεις στα ΤΕΛ Χαλκίδας έχουν διατεθεί 140.000.000 δρχ.

Τέλος σας γνωρίζουμε ότι η αρμοδιότητα για κατασκευές - επισκευές και συντηρήσεις σχολείων εκτός Αττικής ανήκει στις αντίστοιχες Νομαρχιακές Αυτοδιοικήσεις.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

84. Στην με αριθμό 1808/2-10-97 ερώτηση δόθηκε με το υπ' αριθμ. 308/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1808/2-10-97 που κατέθεσε ο Βουλευτής κ. Μανώλης Κεφαλογιάννης για τα θέματα της


 

  

Σελίδα 1967 

αρμοδιότητάς μας, σας πληροφορούμε τα εξής:

Η μέγιστη εγγυημένη ποσότητα ελαιολάδου, η οποία σύμφωνα με τους Κοινοτικούς κανονισμούς δύναται να λαμβάνει ενίσχυση στην παραγωγή ανέρχεται σε 1.350.000 τόνους ετησίως. Κάθε υπέρβαση αυτής της ποσότητας οδηγεί σε αναλογική μείωση των επιδοτήσεων που λαμβάνουν οι μεγάλοι παραγωγοί.

Για την περίοδο 1996-97 η Ευρωπαϊκή 'Ενωση αποδέχθηκε ως συνολική Κοινοτική παραγωγή ελαιολάδου 1.859.400 τόνους, με αποτέλεσμα η προκαταβολή για τους μεγάλους ελαιοπαραγωγούς, μετά και από την εφαρμογή ενός ποσοστού ασφαλείας 10% να οριστεί στο 66% της συνολικής επιδοτήσεως.

Υπόψη ότι οι μικροί παραγωγοί, που είναι άνω του 60% του συνόλου των παραγωγών, εξαιρούνται από το μέτρο της συνυπευθυνότητας, ενώ οι μεγάλοι μετά από την οριστικοποίηση της παραγωγής θα λάβουν και εξόφληση, το ύψος της οποίας θα είναι ανάλογο με το κατά πόσο θα μεταβληθεί η συνολική Κοινοτική παραγωγή ελαιολάδου.

Για το θέμα της αναμόρφωσης της ΚΟΑ του ελαιολάδου η βασική ελληνική θέση, όπως παρουσιάσθηκε στο Συμβούλιο Υπουργών Γεωργίας της 17ης Φεβρουαρίου 1997, είναι η εξής:

- Ενίσχυση βάσει της πραγματικής παραγωγής. Η προτεινόμενη όμως παραλλαγή χορήγησης της ενίσχυσης αυτής μόνο σε τυποποιούμενες ποσότητες δεν είναι ούτε πρακτική ούτε ρεαλιστική και στην καλύτερη περίπτωση θα οδηγήσει σε απώλεια ενισχύσεων.

- Ναι στην Εθνική Μέγιστη Εγγυημένη Ποσότητα (εθνική ποσόστωση), με εγγυημένες τις σχετικές Κοινοτικές Εισροές.

- 'Οχι στην ενίσχυση κατά δένδρο.

- Ναι στην κατάργηση των μικρών παραγωγών, αλλά χωρίς να χαθούν τα πλεονεκτήματα που αυτοί είχαν μέχρι τώρα.

Ναι στην κατάργηση της ενίσχυσης στην κατανάλωση. Οι πόροι που θα εξοικονομηθούν απ' αυτό να χρησιμοποιηθούν για διαφήμιση και προβολή του προϊόντος.

- Η χρηματοδότηση των Οργανισμών Ελέγχου να γίνεται 100% από την Κοινότητα.

- Ναι στην εντατικοποίηση και αυστηροποίηση των ελέγχων.

- Ναι στην προστασία του περιβάλλοντος και στη στήριξη των περιφερειακών οικονομιών. Αυτός όμως δεν μπορεί να επιτευχθεί με το προτεινόμενο από την COMMISSION πάγωμα της στήριξης στο ύψος των ιστορικά χορηγουμένων επιδοτήσεων.

Ναι στην απλούστερη και στη διαφάνεια του συστήματος.

Σχετικά με την προώθηση των πωλήσεων και την προστασία του Ελληνικού ελαιολάδου από τις προσμίξεις του με Ιταλικά ελαιόλαδα, το Υπουργείο Γεωργίας επιθυμώντας να προστατεύσει την φήμη του ώστε αυτό να πωλείται επώνυμο, προέβη στην αναγνώριση 63 ελαιολάδων Προστατευόμενης Ονομασίας Προέλευσης (ΠΟΠ) και Γεωργικής 'Ενδειξης (ΠΓΕ) εκ των οποίων μέχρι σήμερα έχουν τύχει και της Κοινοτικής αναγνώρισης 18.

Η σχετική διαδικασία είναι σε εξέλιξη για την αναγνώριση και των υπολοίπων.

Τα μέτρα ενίσχυσης της υπαίθρου είναι ποικίλα. Στα πλαίσια του Κοινοτικού Πλαισίου Στήριξης 1994-99 υπάρχουν πολλά τέτοια μέτρα, όπως επιδοτούμενα επενδυτικά σχέδια για εκσυγχρονισμό και ανάπτυξη διαφόρων δράσεων του πρωτογενή τομέα (π.χ. η αξιοποίηση ήπιων μορφών ενέργειας για θερμοκήπια οπωροκηπευτικών και ανθέων, μετεγκατάσταση πτηνο-κτηνοτροφικών εκμεταλλεύσεων και επεξεργασία των αποβλήτων τους, προώθηση-σήμανση τοπικών προϊόντων ποιότητας, γενετική βελτίωση αγροτικών ζώων κλπ), που συγχρηματοδοτούνται από το Ευρωπαϊκό Γεωργικό Ταμείο Προσανατολισμού και Εγγυήσεων - Τμήμα Προσανατολισμού (το γνωστό στη γαλλική FEOGA-G και στην ελληνική ΕΓΤΠΕ-Π), που είναι διαρθρωτικό ταμείο.

Υπάρχουν και άλλα μέτρα για την ανάπτυξη της υπαίρθου, που δημιουργούν παράλληλες με την πρωτογενή παραγωγή δράσεις (όπως είναι αγροτουρισμός, ΜΜΕ, περιβάλλον, κλπ), που συγχρηματδοτούνται από το ΕΓΤΠΕ-Π ή το ΕΤΠΑ δηλαδή διαρθρωτικά ταμεία.

Επίσης υπάρχει η Κοινοτική Πρωτοβουλία LEADER (που έχει ολοκληρωθεί στην περιόδο του 1ου ΚΠΣ) και LEADER II για την ανάπτυξη της υπαίθρου, που συγχρηματοδοτείται από τα 3 διαρθρωτικά ταμεία (ΕΤΠΑ, ΕΓΤΠΕ-Π, ΕΚΤ). Δηλαδή μέτρα ενίσχυσης της υπαίθρου ήδη ενισχύονται από τα διαρθωτικά ταμεία και στην τωρινή περίοδο (1994-1999), αλλά και κατά την προηγούμενη περίοδο (1989-1993) ενισχύονταν.

Για την επόμενη περίοδο προγραμματισμού (2000-2006) στα πλαίσια του Κοινοτικού εγγράφου AGENDA 2000, διαβεβαιώνει ότι στις περιοχές του Στόχου 1 των Διαρθρωτικών Ταμείων, στις οποίες περιλαμβάνεται το σύνολο της ελληνικής επικράτειας με τις σημερινές συνθήκες και θα συνεχίσει να περιλαμβάνεται εφόσον οι συνθήκες της οικονομίας συνεχίσουν να είναι οι ίδιες, τα μέτρα για την ενίσχυση της υπαίθρου θα συνεχίσουν να συγχρηματοδοτούνται από τα διαρθρωτικά ταμεία.

Βέβαια η χρηματοδότηση τέτοιων δράσεων σε περιοχές εκτός του Στόχου 1 σε άλλα Κράτη Μέλη θα γίνεται από το ΕΓΤΠΕ - Τμήμα Εγγυήσεων (στην γαλλική FEOGA-G που δεν είναι διαρθρωτικό ταμείο) και πιναθόν θα επηρεάσει το σύνολο των πιστώσεων για την χρηματοδότηση των Κοινών Οργανώσεων Αγοράς, μεταξύ των οποίων και εκείνη του ελαιολάδου, όμως η Ευρωπαϊκή Επιτροπή συμπεραίνει ότι οι υφιστάμενοι ίδιοι Κοινοτικοί πόροι και η γεωργική κατευθυντήρια γραμμή θα επαρκούν για την κάλυψη των δαπανών αυτών. Σε αντίθετη, περίπτωση δεν αποκλείει την αναπροσαρμογή τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

85. Στην με αριθμό 1814/2-10-97 ερώτηση δόθηκε με το υπ' αριθμ. 3389/20-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Αναφερόμενοι στην αριθμ. 1814/2-10-97 ερώτηση που κατέθεσε στη Βουλή των Ελλήνων ο Βουλευτής κ. Γ. Δραγασάκης και αφορά την έκδοση προεδρικού διατάγματος προς υλοποίηση του ν. 2452/96 καθώς και την απορρόφηση κονδυλίων από την Ε.Ε. για υλοποίηση προγραμμάτων υπέρ των προσφύγων και για θέματα της αρμοδιότητάς μας, σας ενημερώνουμε τα εξής:

1. Το Υπουργείο μας βρίσκεται στο τελικό στάδιο επεξεργασίας των εδαφίων β, γ, της παραγράφου 2 του άρθρου 1 του ν. 2452/96. Συγκεκριμένα με την έκδοση του π.δ. θα εκσυγχρονισθεί η λειτουργία του υφιστάμενου στο Λαύριο Αττικής Κέντρου Προσφύγων και θα καθορισθούν οι προϋποθέσεις και η διαδικασία παροχής ιατροφαρμακευτικής και κοινωνικο-οικονομικής συνδρομής στους πρόσφυγες. 

2. 'Οσον αφορά το εδάφιο α' του ιδίου άρθρου δηλαδή την "ίδρυση, διοικητική υπαγωγή και λειτουργία Κέντρων Προσωρινής Διανομής αιτούντων να αναγνωρισθούν ως πρόσφυγες" το Υπουργείο μας κινείται ενεργά και μελετά τις προαπαιτούμενες ενέργειες ίδρυσης ενός νέου Κέντρου (καταλληλότητα του χώρου εγκατάστασης, αποδοχή της τοπικής κοινωνίας, προσφερόμενες δυνατότητες απασχόλησης κλπ).

Σχετικά με τα κονδύλια που έχουν εγκριθεί από την Ε.Ε. το Υπουργείο μας βρίσκεται σε συνεχή επαφή με τη Μόνιμη Ελληνική Αντιπροσωπεία.

Σημειώνουμε ότι για το έτος 1977 έχουν εγκριθεί 3 γραμμές προϋπολογισμού για χρηματοδότηση πιλοτικών προγραμμάτων υπέρ των προσφύγων τα οποία μπορούν να υλοποιηθούν τόσο από κρατικούς φορείς όσο και από μη κυβερνητικές οργανώσεις.

Ο Υφυπουργός

ΘΕΟΔΩΡΟΣ ΚΟΤΣΩΝΗΣ"

86. Στην με αριθμό 1840/6-10-97 ερώτηση δόθηκε με το υπ' αριθμ. 1169/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1840/6-10-1997, σχετικά με τα προβλήματα του Γυμνασίου - Λυκείου Καντάνου


 

  

Σελίδα 1968 

Χανίων, που κατέθεσε ο Βουλευτής κ. Χρ. Μαρκογιαννάκης, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Χανίων τη φετινή χρονιά διορίστηκε καθηγήτρια αγγλικών στο Γυμνάσιο-Λύκειο Καντάνου, η οποία όμως βρίσκεται σε άδεια τοκετού. Για το λόγο αυτό προσλήφθηκε στη θέση της αναπληρώτρια, που ανέλαβε υπηρεσία στις 6-10-97.

Φέτος, όπως και πέρυσι, έχει προσληφθεί αναπληρωτής καθηγητής (οικονομολόγος), ο οποίος διδάσκει το μάθημα της πολιτικής οικονομίας από τα τέλη Σεπτεμβρίου.

Το μάθημα των θρησκευτικών διδάσκει (όπως και την προηγούμενη χρονιά) αναπληρωτής καθηγητής Θεολόγος.

Η φιλόλογος πράγματι αποσπάστηκε, αλλά αναχώρησε από το σχολείο μόνο όταν ήλθε στη θέση της ο αναπληρωτής της.

Ο καθηγητής Φυσικής είναι εκλεγμένος σύμβουλος ΟΤΑ και ζήτησε απόσπαση, σύμφωνα με τις ισχύουσες διατάξεις. 'Ομως δεν αναχώρησε παρά μόνο μετά την αντικατάστασή του.

'Οσον αφορά τη διάθεση πιστώσεων για την επισκευή του κτιρίου, σας ενημερώνουμε ότι ο Δήμος Καντάνου την τελευταία τετραετία χρηματοδοτήθηκε επαρκώς για επισκευή - συντήρηση των σχολικών του κτιρίων.

Συγκεκριμένα έλαβε ανά έτος τα πιο κάτω ποσά:

1994 
 27.000.000δρχ.
 
1995 
 1.000.000δρχ.
 
1996 
 7.000.000δρχ.
 
1997 
 1.000.000δρχ.
 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

87. Στην με αριθμό 1844/6-10-97 ερώτηση δόθηκε με το υπ' αριθμ. 1170/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1844/6-10-1997 που κατέθεσε ο Βουλευτής κ. Γ. Σούρλας σας γνωρίζουμε τα ακόλουθα:

1) Υπογράφεται σύμβαση έργου μεταξύ Δημοτικής Επιχείρησης Δήμου Ηλιούπολης και οδηγών και λύνεται το θέμα της πρόσληψης των 4 οδηγών.

2) Προωθείται η χορήγηση έκτασης οικονομικής ενίσχυσης από το Υπουργείο Παιδείας ύψους 7.000.000 δρχ. για το Σχολείο για την αντιμετώπιση λειτουργικών δαπανών και του προβλήματος των συνοδών.

3) 'Εχει προωθηθεί στο Υπουργικό Συμβούλιο πρόταση για πρόσληψη με 8/μηνη σύμβαση για 8 οδηγούς και 8 συνοδούς των Ειδικών Γυμνασίων - Λυκείων Ηλιούπολης και Ιλίου.

4) Τέλος σας γνωρίζουμε ότι με το νέο νόμο για την Ειδική Αγωγή που επεξεργάζεται το ΥΠΕΠΘ, θα αντιμετωπισθεί σε μόνιμη βάση η πρόσληψη οδηγών και συνοδών.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

88. Στην με αριθμό 1853/7-10-97 ερώτηση δόθηκε με το υπ' αριθμ. 1172/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1853/7-10-1997 που κατέθεσε ο Βουλευτής κ. Γεώργιος Σούρλας, σας γνωρίζουμε τα ακόλουθα:

Η ημιδιατροφή που δινόταν στους μαθητές των τμημάτων αθλητικής διευκόλυνσης (ΤΑΔ) διεκόπη το Δεκέμβριο του 1996.

Τούτο οφείλεται στο γεγονός ότι μετά από έρευνες στα σχολεία, διαπιστώθηκε ότι εδαπανάτο ένα σημαντικό ποσό χρημάτων χωρίς να έχει το αναμενόμενο αποτέλεσμα.

'Ετσι δεν κρίθηκε σκόπιμη η συνέχισή της.

Το ΥΠΕΠΘ είναι υπέρ της συνέχισης του θεσμού των ΤΑΔ (Αθλητικών Σχολείων) και αυτό το απέδειξε με τη δημιουργία 16 νέων Αθλητικών Σχολείων και προσθήκη 50 περίπου αθλημάτων τα ήδη λειτουργούντα για τη νέα σχολική περίοδο.

Επίσης για την αναβάθμισή τους, υπέγραψε πρόσφατα σε συνεργασία με τον Υφυπουργό Αθλητισμού, απόφαση αξιοκρατικής επιλογής καθηγητών Φυσικής Αγωγής που θα διδάξουν στα ΤΑΔ τη νέα σχολική περίοδο, κάτι που έγινε αποδεκτό από όλους τους παράγοντες.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

89. Στην με αριθμό 1869/7-10-97 ερώτηση δόθηκε με το υπ' αριθμ. 14/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1869/7-10-97 που κατέθεσε ο Βουλευτής κ. Λευτέρης Παπαγεωργόπουλος, σας πληροφορούμε τα εξής:

Τα πρόστιμα που επιβάλλονται από τ' αρμόδιο κατά τόπο Δασαρχεία προβλέπονται από συγκεκριμένες διατάξεις (άρθρο 45 ν. 2145/93, άρθρο 29 ν. 2081/92) και ο καταλογισμός αυτών γίνεται εφ' όσον διαπιστωθεί επέμβαση σε δασικού χαρακτήρα έκταση με τις προϋποθέσεις που ειδικότερα προβλέπονται στις προαναφερόμενες διατάξεις, ανεξάρτητα από το ιδιοκτησιακό καθεστώς της έκτασης.

Συγκεκριμένα προκειμένου να επιβληθούν τα προαναφερόμενα πρόστιμα θα πρέπει να πρόκειται για δασική έκταση επί της οποίας ανεγείρεται παρά τον νόμο εγκατάσταση οποιασδήποτε φύσεως ή να πρόκειται για έκταση η οποία έχει κηρυχθεί αναδασωτέα και επί της οποίας έχει επιχειρηθεί παράνομη επέμβαση.

Σε ό,τι αφορά την αντιμετώπιση του ιδιοκτησιακού θέματος, το Υπουργείο ετοίμασε σχέδιο νόμου που θα κατατεθεί στη Βουλή για συζήτηση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

90. Στην με αριθμό 1875/7-10-97 ερώτηση δόθηκε με το υπ' αριθμ. 1875/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1875/7-10-1997, σχετικά με τη στέγαση του 7ου Δημοτικού Σχολείου Χαλκίδας, που κατέθεσε ο Βουλευτής κ. Λευτέρης Παπαγεωργόπουλος, σας γνωρίζουμε τα ακόλουθα:

'Οπως μας πληροφόρησε η Διεύθυνση Πρωτοβάθμιας Εκπαίδευσης της Νομαρχιακής Αυτοδιοίκησης Εύβοιας, με την αριθμ. 2504/1996 απόφαση του Εφετείου που έγινε δεκτή από την αρμόδια επιτροπή του Νομικού Συμβουλίου του Κράτους, υποχρεώθηκε να παραδώσει το μισθωμένο κτίριο ιδιοκτησίας Πετρέλη και Μαστροδημήτρη, στο οποίο στεγαζόταν μέχρι τώρα το 7ο Δημοτικό Σχολείο Χαλκίδας. Πριν βέβαια προβεί στην παράδοση του κτιρίου, κατέβαλε κάθε δυνατή προσπάθεια για επαναμίσθωση του κτιρίου με νέο μηνιαίο μίσθωμα 750.000 δραχμές. Αλλά δυστυχώς δεν μπόρεσε να έχει θετικό αποτέλεσμα, διότι οι ιδιοκτήτες χρειάζονται το ακίνητο για προσωπική τους εκμετάλλευση (αντιπαροχή).

Παράλληλα διακήρυξε δημοπρασία για τη μίσθωση άλλου οικήματος. Βρέθηκαν μόνο δύο παλιές κατοικίες επί των οδών Βουδικλάρη και Λεμπέση, τις οποίες δεν μπόρεσε να επισκευάσει παρ' όλο που το Νομαρχιακό Συμβούλιο χορήγησε πίστωση 6.000.000 δραχμών διότι, σύμφωνα με το πόρισμα των Τεχνικών Υπηρεσιών της Νομαρχιακής Αυτοδιοίκησης του Νομού Εύβοιας, τα οικήματα αυτά κρίθηκαν τελείως ακατάλληλα για τη στέγαση του 7ου Δημοτικού Σχολείου.

Μετά τις επίμονες, αλλά άκαρπες προσπάθειες οδηγήθηκαν στην εκ περιτροπής λειτουργία του Σχολείου πρωί - απόγευμα στις ήδη υπάρχουσες τέσσερις (4) μισθωμένες αίθουσες και σε δύο (2) αίθουσες γειτονικού Δημοτικού Σχολείου Χαλκίδας.

Βέβαια, αν βρεθεί κατάλληλο οίκημα, η Διεύθυνση Πρωτοβάθμιας Εκπαίδευσης Εύβοιας θα προβεί αμέσως στη μίσθωσή του.

Πρέπει να γνωρίζετε ότι ο τρόπος αυτός λειτουργίας του 7ου Δημοτικού Σχολείου Χαλκίδας είναι προσωρινός.

Οι εργασίες για την ανέγερση του νέου Δημοσίου Διδακτηρίου για τη μόνιμη πια στέγαση του Σχολείου έχουν ήδη


 

  

Σελίδα 1969 

ξεκινήσει και θα ολοκληρωθούν σε δέκα οκτώ (18) περίπου μήνες.

Οι απαιτούμενες πιστώσεις έχουν εξασφαλισθεί.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

91. Στην με αριθμό 1877/7-10-97 ερώτηση δόθηκε με το υπ' αριθμ. 1175/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1877/7-10-97 που κατέθεσε ο Βουλευτής κ. Λ. Παπαγεωργόπουλος, σας γνωρίζουμε τα ακόλουθα:

Η ίδρυση γυμνασίων γίνεται μια φορά το χρόνο με κοινή απόφαση των Υπουργών Εθνικής Παιδείας και Θρησκευμάτων και Οικονομικών (άρθρο 5 παρ. 4 ν. 1566/1985).

Για την ίδρυση του 7ου Γυμνασίου Χαλκίδας στο κτίριο Μιχελή, υπήρξε θετική εισήγηση και από το Νομαρχιακό Συμβούλιο και από την Διεύθυνση Β/θμιας Εκπαίδευσης με την προϋπόθεση να γίνει μεταστέγαση του Λυκείου Αρτάκης και το 3ο Λύκειο Χαλκίδας που λειτουργεί εκεί να μη χρησιμοποιεί αίθουσες που βρίσκονται στο υπόγειο και να αναγερθούν 4-5 νέες αίθουσες διδασκαλίας.

Από την Διεύθυνση Β/θμιας Εκπαίδευσης δεν εστάλη στην αρμόδια υπηρεσία έγγραφο για την εξασφάλιση των παραπάνω προϋποθέσεων.

Επειδή κατά το παρελθόν έχει παρατηρηθεί το φαινόμενο να ζητούνται ιδρύσεις σχολικών μονάδων, χωρίς την εξασφάλιση κτιρίου για την στέγασή τους με αποτέλεσμα να μην λειτουργήσουν, το Υπουργείο έκρινε σκόπιμο να μην προβεί στην ίδρυση του 7ου Γυμνασίου Χαλκίδας εφόσον δεν είχε εξασφαλισθεί η στέγασή του απαραίτητη προϋπόθεση για την λειτουργία του σύμφωνα και με την αριθ. Δ4/620/14-10-1996.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

92. Στην με αριθμό 1883/7-10-967 ερώτηση δόθηκε με το υπ' αριθμ. 1176/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1883/7-10-97 που κατέθεσε ο Βουλευτής κ. Γ. Αδαμόπουλος σχετικά με τη χρηματοδότηση του Τ.Ε.Ι. Λάρισας κατά το 1997 σας γνωρίζουμε τα ακόλουθα:

'Υστερα από την ψήφιση του ν. 2469/1997, από 1-1-1997 μέχρι και 31-12-1998 το συνολικό ποσό για επιχορηγήσεις του τακτικού προϋπολογισμού δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Λάρισας κατά το οικονομικό έτος 1997 για την αντιμετώπιση λειτουργικών δαπανών περιορίστηκε στο ποσό που διαμορφώθηκε το οικονομικό έτος 1996.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων έχει κινήσει τις διαδικασίες για την άρση του ανωτέρω περιορισμού.

Μετά την επίλυση του θέματος, θα εξετασθεί η δυνατότητα ικανοποίηση του αιτήματος του Τ.Ε.Ι. Λάρισας στα πλαίσια των δυνατοτήτων του προϋπολογισμού σε συνδυασμό και με τις ανάγκες των υπολοίπων Τ.Ε.Ι.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

93. Στην με αριθμό 1941/8-10-97 ερώτηση δόθηκε με το υπ' αριθμ. 379/21-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Αναφερόμενοι στην ερώτηση 1941/8-10-97 σας γνωρίζουμε:

α. Το Υπουργείο Εμπορικής Ναυτιλίας ουδέποτε κατήρτισε σε τεχνικές προδιαγραφές που να "φωτογραφίζουν" τύπο ελικοπτέρου κάποιας εταιρείας. Ο σχετικός διαγωνισμός, που προκήρυξε την 27-6-95 για την προμήθεια έξι ελικοπτέρων παντός καιρού έρευνας και διάσωσης στα πλαίσια υλοποίησης Κοινοτικού προγράμματος, ήταν Δημόσιος Διεθνής, οι τεχνικές προδιαγραφές καταρτίστηκαν από Μικτή Επιτροπή Εμπειρογνωμόνων Λιμενικού Σώματος και Πολεμικής Αεροπορίας, με γνώμονα τις υπηρεσιακές απαιτήσεις, τα διεθνώς ισχύοντα και τις διατάξεις της εθνικής και κοινοτικής νομοθεσίας. Ο διαγωνισμός αυτός απέβη άκαρπος και ματαιώθηκε γιατί οι προσφορές (τεχνικές - οικονομικές) των τριών εταιρειών που συμμετείχαν δεν πληρούσαν τις υπηρεσιακές απαιτήσεις - κριτήρια, αλλά περαιτέρω σε κάποια σημεία τους ερχόνταν σε αντίθεση με τα προβλεπόμενα από τις διατάξεις της ισχύουσας νομοθεσίας.

β. Την 30-6-97 προκηρύχθηκε νέος Διεθνής Δημόσιος Διαγωνισμός, αφού συστήθηκε εκ νέου Μικτή Επιτροπή Εμπειρογνωμόνων (Πολεμικής Αεροπορίας και Λιμενικού Σώματος), η οποία επανεξέτασε τις σχετικές τεχνικές προδιαγραφές, με γνώμονα την ευρύτερη συμμετοχή εταιρειών και την επίτευξη συμφερότερου για το Δημόσιο αποτελέσματος. Η οικεία διακήρυξη πριν κυκλοφορήσει τέθηκε υπόψη των μελών της Διακομματικής Επιτροπής για την προμήθεια αγαθών υψηλής τεχνολογικής και οικονομικής αξίας (ΥΤΟΑ) στην οποία συμμετείχαν εκπρόσωποι από όλα τα κόμματα της Βουλής και εγκρίθηκε ομόφωνα μετά από αλλεπάλληλες (οκτώ) συνεδριάσεις της.

'Ηδη ολοκληρώνεται η αξιολόγηση των τεχνικών προσφορών των πέντε εταιρειών που συμμετέχουν στον διαγωνισμό οπότε θα ενημερωθεί σχετικά η ΥΤΟΑ και θα ακολουθήσει στην συνέχεια η αποσφράγηση των οικονομικών προσφορών των εταιρειών εκείνων που πληρούν τις προϋποθέσεις -απαιτήσεις των τεχνικών προδιαγραφών τηρουμένων πάντα αυστηρά των διατάξεων- διαδικασιών, της οικείας νομοθεσίας.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

94. Στην με αριθμό 1950/8-10-97 ερώτηση δόθηκε με το υπ' αριθμ. 1198/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1950/8-10-97 σχετικά με την ίδρυση Τμήματος Ανθοκαλλιεργειών του ΤΕΙ Πειραιά στην Επαρχία Τροιζηνίας, που κατέθεσε ο Βουλευτής κ. Μαν. Μπεντενιώτης, σας γνωρίζουμε τα ακόλουθα:

Το Συμβούλιο Τεχνολογικής Εκπαίδευσης (Σ.Τ.Ε.) μέχρι τη συγκρότηση του Εθνικού Συμβουλίου Παιδείας (ΕΣΥΠ) σύμφωνα με το ν. 2327/95 (ΦΕΚ 156/Α') είναι αρμόδιο όργανο για να εισηγείται στον Υπουργό Παιδείας την ίδρυση νέων τμημάτων, σχολών και ΤΕΙ.

Το Σ.Τ.Ε. έχει καθορίσει ενιαία κριτήρια για ίδρυση νεών τμημάτων στα ΤΕΙ, καθώς και την υποβολή πλήρως τεκμηριωμένων προτάσεων.

Για την ίδρυση τμήματος ΤΕΙ στην Επαρχία Τροιζηνίας θα πρέπει το πλησιέστερο ΤΕΙ, και εν προκειμένω το ΤΕΙ Πειραιά, σύμφωνα με το άρθρο 4 του ν. 1404/83, να υποβάλει στο ΥΠΕΠΘ, πλήρη και τεκμηριωμένη πρόταση, προκειμένου να μελετηθεί και να εισαχθεί για γνωμοδότηση στο αρμόδιο όργανο.

Μέχρι σήμερα πρόταση για ίδρυση τμήματος στην επαρχία Τροιζηνίας δεν έχει κατατεθεί από το ΤΕΙ Πειραιά.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

95. Στην με αριθμό 1952/9-10-97 ερώτηση δόθηκε με το υπ' αριθμ. 32861/23-10-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην ανωτέρω ερώτηση 1952/9-10-97 που κατέθεσε στη Βουλή ο Βουλευτής κ. Δημήτρης Κωστόπουλος, σχετικά με την παραίτηση του Διοικητού της Αγροτικής Τράπεζας κ. Χρ. Παπαθανασίου, σας γνωρίζουμε ότι η ανωτέρω παραίτηση συνδέεται με τη διαφορά απόψεων μεταξύ της Τράπεζας της Ελλάδος και της Αγροτικής Τράπεζας ως προς


 

  

Σελίδα 1970 

τον τρόπο και τη διαδικασία αναδιάρθρωσης και εξυγίανσης της Αγροτικής Τράπεζας.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

96. Στην με αριθμό 1981/9-10-97 ερώτηση δόθηκε με το υπ' αριθμ. 1208/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1981/9-10-1997 που κατέθεσε ο Βουλευτής κ. Αθ. Χειμάρας, σας γνωρίζουμε τα ακόλουθα:

Το Υπουργείο Παιδείας ήταν υποχρεωμένο να προχωρήσει στην εναρμόνιση της νομοθεσίας του με την κοινοτική, επειδή η Ευρωπαϊκή Επιτροπή και μετά την έκδοση του π.δ/τος 211/94 θεωρεί ότι διατηρείται μια έμμεση παραβίαση της αρχής της ίσης μεταχείρισης μεταξύ Ελλήνων και υπηκόων κρατών-μελών της Ε.Ε.

Είναι γνωστό ότι το Υπουργείο Παιδείας προέβη στην έκδοση του π.δ/τος 211/94 (ΦΕΚ 132-Α) επειδή είχαν προηγηθεί καταδικαστικές αποφάσεις του Δικαστηρίου Ευρωπαϊκών Κοινοτήτων (ΔΕΚ) εις βάρος της χώρας μας.

Πρέπει δε να τονίσουμε ότι η Ευρωπαϊκή Επιτροπή είχε αποστείλει στη χώρα μας:

α) προειδοποιητική επιστολή (αρ. πρωτ. 3658/3-4-96) και β) αιτιολογημένη γνώμη (αρ. πρωτ. 7680/17-9-97) επισημαίνοντας ότι σε περίπτωση μη τροποποίησης της σχετικής νομοθεσίας, (π.δ. 211/94) θα προτείνει κατά την πρόοδο της διαδικασίας επιβολή χρηματικής ποινής κατά της χώρας μας, λόγω μη εκτέλεσης καταδιαστικών αποφάσεων του ΔΕΚ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

97. Στην με αριθμό 1989/10-10-97 ερώτηση δόθηκε με το υπ' αριθμ. 31/17-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1989/10-10-97 που κατέθεσε ο Βουλευτής κ. Αναστάσιος Παπαληγούρας για τα θέματα της αρμοδιότητάς μας σας πληροφορούμε τα εξής:

Το αρδευτικό έργο της Κοινότητας Ζεμενού λόγω της τοπικής του σημασίας αποτελεί αντικείμενο του Νομαρχιακού Προγράμματος Κορινθίας.

Τα έργα αγροτικής οδοποιίας επίσης αποτελούν αντικείμενο της Νομαρχιακής Αυτοδιοίκησης Κορινθίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

98. Στην με αριθμό 2003/10-10-97 ερώτηση δόθηκε με το υπ' αριθμ. 1210/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2003/10-10-97 που κατέθεσαν οι Βουλευτές κύριοι Απ. Τασούλας και Ορέστης Κολοζώφ, σας γνωρίζουμε τα ακόλουθα:

Για τους εκπαιδευτικούς που μετεκπαιδεύονται στα Διδασκαλεία της χώρας δεν προβλέπεται από τις ισχύουσες σχετικές διατάξεις (ν. 2327/95 και Υ.Α. Γ3/345/9-11-95) κάλυψη εξόδων μετακίνησης, δωρεάν χορήγηση συγγραμμάτων ή οποιαδήποτε άλλη αποζημίωση, γιατί είναι εκπαιδευτικοί "εν ενεργεία" και αποσπασμένοι στα Διδασκαλεία.

Οι εκπαιδευτικοίπου παρακολουθούν το πρόγραμμα εξομοίωσης εγγράφονται κανονικά στα Παιδαγωγικά Τμήματα Πανεπιστημίων και απολαμβάνουν όλες τις διευκολύνσεις που έχουν και οι φοιτητές (κάρτα εισιτηρίου - δωρεάν συγράμματα).

Τα έξοδα μετακίνησης καλύπτονται από το Κ.Π.Σ. από το οποίο χρηματοδοτείται το Ειδικό Επιμορφωτικό Πρόγραμμα για την ακαδημαϊκή και επαγγελματική αναβάθμιση των εκπαιδευτικών Πρωτοβάθμιας Εκπαίδευσης με διετείς σπουδές (εξομοίωση με τους αποφοίτους των Παιδαγωγικών Τμημάτων των Α.Ε.Ι.).

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

99. Στην με αριθμό 2013/13-10-97 ερώτηση δόθηκε με το υπ' αριθμ. 1228/22-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2013/13-10-97 σχετικά με τους εργαζομένους στην καθαριότητα των σχολείων, που κατέθεσε ο Βουλευτής κ. Γ. Σούρλας, σας γνωρίζουμε τα ακόλουθα:

Η αμοιβή των εργαζομένων για τον καθορισμό των σχολείων καθορίζεται με κοινή απόφαση των Υπουργών Εθνικής Παιδείας και Θρησκευμάτων και Οικονομικών από τους πόρους που ανήκουν στην Τοπική Αυτοδιοίκηση και διατίθενται από το Υπουργείο Εσωτερικών Δημόσιας Διοίκησης και Αποκέντρωσης. Είναι το 12% των 2/3 του 20% του φόρου εισοδήματος φυσικών και νομικών προσώπων που αποδίδεται με τους κεντρικούς αυτοτελείς πόρους του ΟΤΑ.

Κατά συνέπεια οποιαδήποτε αύξηση στην αμοιβή των καθαριστριών συνεπάγεται και τη σύμφωνη γνώμη της ΚΕΔΚΕ.

Από την αύξηση του 8% και από την καταβολή μιας μηνιαίας αποζημίωση στο προσωπικό καθαριότητας των σχολείων η συνολική επιβάρυνση για τους ΟΤΑ θα ανέλθει στο ποσό των δρχ. 1.201.500.000 και για τον λόγο αυτό θα πρέπει να υπάρχει η σύμφωνη γνώμη της ΚΕΔΚΕ.

'Οσον αφορά στη μετατροπή του εργασιακού καθεστώτος σας πληροφορούμε ότι το προσωπικό καθαριότητας των σχολείων, ως παράγοντας που λειτουργεί στα πλαίσια της συντήρησης αλλά και λειτουργίας των σχολικών κτιρίων, υπάγεται οικονομικά στην Τοπική Αυτοδιοίκηση.

Επομένως και η όποια εργασιακή εξάρτηση, είτε με σύμβαση μίσθωση έργου είτε με σύμβαση εξαρτημένης εργασίας πρέπει να υπάγεται στην Τοπική Αυτοδιοίκηση.

Συνεπώς το αίτημα για την αλλαγή του εργασιακού καθεστώτος είναι θέμα αποδοχής του από την Τοπική Αυτοδιοίκηση.

Τέλος σημειώνουμε ότι στο εν λόγω προσωπικό δόθηκε από 1-1-95 συνολική αύξηση 25% ανά αίθουσα διδασκαλίας με την υπ' αριθμ. 2002033/163/0022/31-1-95 κοινή απόφαση των Υπουργών Εθνικής Παιδείας και Οικονομικών.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

100. Στην με αριθμό 2127/97 ερώτηση του Βουλευτή κ. Ι. Βαρβιτσιώτη δόθηκε με το υπ' αριθμ. 171/22-10-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθ. 2127/97 ερώτηση σας γνωρίζουμε:

Η αναφερόμενη στην ανωτέρω ερώτηση πληροφορία διαψεύσθηκε κατά την ενημέρωση Τύπου του Υπουργείου Αμύνης των Η.Π.Α. της 14/10/97. Οι μόνοι Αμερικανοί στρατιωτικοί οι οποίοι ενίοτε ευρίσκονται στη Ρόδο, είναι πληρώματα σκαφών του 6ου στόλου, τα οποία καταπλέουν για συνήθεις επισκέψεις. Στη Ρόδο υπάρχουν επίσης και ολίγοι υπάλληλοι των εκεί αναμεταδοτών της Φωνής της Αμερικής.

Η Συμφωνία που επιτρέπει τη μόνιμη εγκατάσταση αμερικανικών δυνάμεων στην Ελλάδα είναι η διμερής αμυντική συμφωνία του 1990 (MDCA 90), η οποία διέπει τη λειτουργία της μόνης στην Ελλάδα αμερικανικής ευκολίας της Σούδας.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γεωργιάδη.

Ο κ. Αθανάσιος Νάκος Βουλευτής Μαγνησίας και ο κ. Ιωάννης Τζωάννος Βουλευτής Επικρατείας, παρακαλούν να τους χορηγηθεί ολιγοήμερη άδεια απουσίας τους στο εξωτερικό.

Η Βουλή εγκρίνει;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.


 

  

Σελίδα 1971 

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

'Εχω την τιμή να ανακοινώσω στο Σώμα το Δελτίο των Επικαίρων Ερωτήσεων της Πέμπτης 20 Νοεμβρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 4 Καν. Βουλής)

1. Η με αριθμό 336/14.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για επίλυση του προβλήματος δανειοδότησης των συνταξιούχων με βάση τον αριθμό ενσήμων τους, από τον Οργανισμό Εργατικής Κατοικίας (ΟΕΚ).

2. Η με αριθμό 330/12.11.97 επίκαιρη ερώτηση του Βουλευτή της Νέας Δημοκρατίας κ. Βασιλείου Μιχαλολιάκου προς τους Υπουργούς Εργασίας και Κοινωνικών Ασφαλίσεων, Εθνικής Οικονομίας και Οικονομικών σχετικά με τις προθέσεις της Κυβέρνησης για ρύθμιση του συνταξιοδοτικού συστήματος, των ασφαλιστικών εισφορών κλπ. 

3. Η με αριθμό 355/17.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με το πρόβλημα που δημιουργήθηκε από την απόφαση για πληρωμή παραλαβής της προκήρυξης του δημόσιου διαγωνισμού για τις προσλήψεις στο δημόσιο.

4. Η με αριθμό 349/17.11.97 επίκαιρη ερώτηση του Βουλευτή του Συνασπισμού, της Αριστεράς και της Προόδου, κ. Ευάγγελου Αποστόλου, προς τον Υπουργό Εθνικής Οικονομίας και Οικονομικών, σχετικά με τα μέτρα που πρόκειται να λάβει η Κυβέρνηση για πάταξη της φοροδιαφυγής και είσπραξη των οφειλομένων φόρων στο δημόσιο.

5. Η με αριθμό 341/17.11.97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Γεωργίας, σχετικά με τη λήψη μέτρων για τη βοήθεια των αγροτών του Νομού Λευκάδος που έχουν υποστεί ζημιές στις καλλιέργειές τους.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 4 Καν. Βουλής)

1. Η με αριθμό 327/12.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Σπηλιόπουλου προς τους Υπουργούς Υγείας και Πρόνοιας, Δημόσιας Τάξης, σχετικά με τις προθέσεις της Κυβέρνησης να επιλύσει τα προβλήματα των λαθρομεταναστών που διαμένουν στο λιμάνι της Πάτρας.

2. Η με αριθμό 335/14.11.97 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με το πρόβλημα που δημιουργήθηκε από την απόφαση για πληρωμή παραλαβής της προκήρυξης του δημόσιου διαγωνισμού για προσλήψεις στο δημόσιο. 

3. Η με αριθμό 356/17.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας σχετικά με τη λήψη μέτρων επίλυσης των προβλημάτων των νοσοκομειακών γιατρών.

4. Η με αριθμό 348/17.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη, προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για επίλυση του προβλήματος της στέγασης του Γυμνασίου - Λυκείου Παλιννοστούντων Θεσσαλονίκης.

5. Η με αριθμό 344/17.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Κυβέρνησης για οικονομική αυτοτέλεια και κατοχύρωση των αρμοδιοτήτων του Ελληνικού Οργανισμού Φαρμάκων (ΕΟΦ).


 

  

Σελίδα 1972 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 332/13.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Γεωργιάδη προς τους Υπουργούς Δημόσιας Τάξης, Εσωτερικών, Δημόσιας Διοίκησης και Αποκέντρωσης σχετικά με τη λήψη μέτρων για τον τρόπο πρόσληψης και εξέλιξης των Ιδιωτικών Αστυνομικών, η οποία έχει ως εξής:

Η επίκαιρη ερώτηση του κυρίου συναδέλφου έχει ως ακολούθως:

"Υπάρχει μια κατηγορία υπαλλήλων οι οποίοι εργάζονται στις Τράπεζες και χαρακτηρίζονται ως "Ασφάλεια Τραπεζών". Οι υπάλληλοι προσελαμβάνοντο στις Τράπεζες με το καθεστώς και τη διαδικασία που ίσχυε για τους Αστυφύλακες.

Από τότε όμως που οι Αστυφύλακες εντάχθηκαν στις εισαγωγικές εξετάσεις των Τ.Ε.Ι., το καθεστώς των εργαζομένων αυτών παραμένει "METEΩΡΟ" και όσον αφορά τη διαδικασία πρόσληψής τους -που έχει πλέον σταματήσει- και ως προς την μελλοντική τους εξέλιξη.

Επειδή μετά τα ανωτέρω γίνεται αντιληπτό ότι χρειάζεται να τερματιστεί η εκκρεμότητα και η αβεβαιότητα του καθεστώτος πρόσληψης και εξέλιξης των υπαλλήλων αυτών,

Ερωτάσθε:

Εάν σκέφθεσθε να λάβετε μέτρα και ποια, για να τερματιστεί η εκκρεμότητα και η αβεβαιότητα αυτή και αν θα συνεχιστεί και με ποιον τρόπο θα γίνεται πλέον η πρόσληψη των υπαλλήλων αυτών".

Ο Υπουργός Δημόσιας Τάξης κ.Ρωμαίος έχει το λόγο για τρία λεπτά για να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.

Πράγματι, υπογράφτηκε το 1984 απόφαση του Υπουργού Δημόσιας Τάξης για το θέμα που αναφέρεται στην ερώτηση, που προβλέπει τα εξής:

Τα προσόντα, τον τρόπο και τη διαδικασία επιλογής, την οπλοφορία κατά τις διατάξεις που ισχύουν, την εκπαίδευση στις Αστυνομικές Σχολές, τη στολή που θα πρέπει να φέρουν, τα πειθαρχικά αδικήματα κατά την εργασία ή εκτός αυτής και τον τρόπο βεβαίωσής τους, καθώς και τις πειθαρχικές διαδικασίες, τις πειθαρχικές ποινές και τον τρόπο επιβολής. Επίσης, προβλέπονται τα πειθαρχικά αδικήματα που δικαιολογούν λύση της σύμβασης εργασίας και απόλυση, καθώς και τον τρόπο ανάκλησης, πρόσληψης ή απόλυσης για λόγους πειθαρχίας ή υπηρεσιακής ανεπάρκειας.

Σε ό,τι αφορά όμως τα άλλα θέματα, αποδοχές, συμβατικές εργασιακές σχέσεις, λύση της σύμβασης, απόλυση, όλα αυτά ρυθμίζονται είτε από τον εργοδότη είτε με βάση τις διατάξεις της εργατικής νομοθεσίας. Διαπιστώσαμε όμως ότι αυτή η υπουργική απόφαση δεν ήταν επαρκής για να αντιμετωπίσει τα προβλήματα, όπως περιγράφονται και στην ερώτηση του κυρίου συναδέλφου.

'Εχουμε συστήσει εδώ και πέντε περίπου μήνες μια επιτροπή στο Υπουργείο, η οποία σε συνεργασία και με το Υπουργείο Δημόσιας Διοίκησης σχετικά με τον τρόπο εισαγωγής, θα εξετάσει και τον τρόπο εισαγωγής, αλλά και όλα τα άλλα προβλήματα όπως και το θέμα που πολύ σωστά επισημαίνεται στην ερώτηση, των προαγωγών και γενικά της σταδιοδρομίας αυτών.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Ο κ. Γεωργιάδης έχει το λόγο για δύο λεπτά για να αναπτύξει την επίκαιρη ερώτηση.

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, κύριε Υπουργέ, αφορμή για την κατάθεση της επίκαιρης αυτής ερώτησης, στάθηκε η αντιμετώπιση από μέρους μου της μετάταξης ενός ιδιωτικού αστυνομικού, που δούλευε σε μια τράπεζα στη Θεσσαλονίκη. Η μετάταξή του είχε γίνει δεκτή, αλλά δεν υλοποιείτο, ούτε υλοποιείται. Η τράπεζα προβάλλει τη δικαιολογία ότι δεν μπορεί να υλοποιήσει τη μετάταξη, διότι δεν υπάρχει αστυνομικός να τον αντικαταστήσει και ούτε υπάρχει πλέον η δυνατότητα να προσλάβει άλλους, για να μπορεί να καλυφθεί η θέση, που θα μείνει κενή, εφόσον αυτός μεταταγεί.

'Οταν γινόταν η συζήτηση στον ΚΤΕ Εσωτερικών, για την αλλαγή του ν. 2190, το είχα θέσει υπόψη του Υπουργού κ. Παπαδόπουλου. Μάλιστα του είχα δώσει και ένα σημείωμα και θα μπορούσε κάλλιστα να μπει μέσα στη διαδικασία πρόσληψης του ν.2190, με πανελλήνιο διαγωνισμό. Εφόσον προσλαμβάνονται, να ακολουθήσουν τη διαδικασία την οποία μας αναφέρατε, κύριε Υπουργέ, όσον αφορά την εκπαίδευση, τον τρόπο χειρισμού των όπλων κλπ.

Δυστυχώς, διαπίστωσα και εγώ ότι δεν δόθηκε λύση μέσα από το ν. 2190 και παραμένει μετέωρο το καθεστώς. Γι' αυτό έκρινα σκόπιμο ότι έπρεπε να καταθέσω την ερώτηση αυτή, ώστε να συμβάλω και εγώ από τη μεριά μου ως Βουλευτής να λυθεί πραγματικά αυτή η εκκρεμότητα, διότι για έναν αριθμό υπαλλήλων είναι αβέβαιο το καθεστώς των προαγωγών και ακόμα δεν υπάρχει δυνατότητα πρόσληψης και ανανέωσης των υπαλλήλων.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γεωργιάδη.

Ο κύριος Υπουργός έχει το λόγο να δευτερολογήσει για δύο λεπτά.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν θα χρειαστούν, κύριε Πρόεδρε. 

Θέλω απλώς να επιβεβαιώσω ότι αυτή η επιτροπή έχει ήδη ολοκληρώσει το έργο της. Η Διεύθυνση Μελετών, η οποία μετατρέπει αυτό το πόρισμα σε νομικό κείμενο σε συνεργασία με το Υπουργείο Δημόσιας Διοίκησης, θα προχωρήσει πολύ γρήγορα και ακριβώς θα δημιουργήσει ένα νέο πλαίσιο που θα αφορά και την πρόσληψη και το καθεστώς προαγωγών και γενικά όλης της διαδικασίας που θα ακολουθήσουν αυτοί που προσλαμβάνονται στις τράπεζες.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρωμαίο.

Δεύτερη είναι η με αριθμό 338/17.11.97 επίκαιρη ερώτηση του Βουλευτή της Νέας Δημοκρατίας κ. Ηλία Βεζδρεβάνη προς τους Υπουργούς Εξωτερικών, Περιβάλλοντος, Χωροταξίας και Δημοσίων 'Εργων, Υγείας και Πρόνοιας, Εμπορικής Ναυτιλίας σχετικά με τη λήψη μέτρων για την πρόληψη τυχόν ατυχήματος από ετοιμόρροπη δεξαμενή χημικού εργοστασίου στο Φιέρι της Αλβανίας.

Η επίκαιρη ερώτηση του κυρίου συναδέλφου έχει ως ακολούθως:

"Πανικόβλητοι είναι οι κάτοικοι των περιοχών που συνορεύουν με την Αλβανία, της Ελλάδας και της Ιταλίας, μετά την αποκάλυψη του Προέδρου της Επιτροπής Υγείας της Ιταλικής Γερουσίας Φραντσέσκο Καρέλα, περί ύπαρξης διάτρητης και ετοιμόρροπης δεξαμενής χημικού εργοστασίου στο Φιέρι της Αλβανίας.

Σύμφωνα με τις πληροφορίες του Ιταλού Γερουσιαστού, η δεξαμενή αυτή δέχεται μεγάλες ποσότητες ραδιενεργών τοξικών αποβλήτων από ευρωπαϊκές χώρες και κυρίως τη Γερμανία και περιέχει ήδη τεράστιες ποσότητες του πλέον επικίνδυνου τοξικού, του αρσενικού.

Ο κίνδυνος για την περιοχή είναι εμφανέστατος. Ιδιαίτερο κίνδυνο διατρέχουν τα Θεσπρωτικά παράλια καθώς και της Κέρκυρας, γεγονός που πρέπει να ενεργοποιήσει άμεσα την ελληνική Κυβέρνηση για να προλάβει ένα νέο Τσέρνομπιλ, που θα καταστήσει τη Θεσπρωτία "κρανίου τόπο".

Για το λόγο αυτό ερωτώνται οι Υπουργοί Εξωτερικών, ΠΕΧΩΔΕ, Υγείας και Πρόνοιας και Εμπορικής Ναυτιλίας: 

Είναι η ελληνική Κυβέρνηση ενήμερη για τους κινδύνους που διατρέχουν τα παράλια της Βορειοδυτικής Ελλάδας από τυχόν ατύχημα στην παραπάνω δεξαμενή; 

Ποια μέτρα έλαβε ή προτίθεται να πάρει η Κυβέρνηση για τους παραπάνω κινδύνους;".

Ο Υφυπουργός Υγείας και Πρόνοιας κ. Σκουλάκης έχει το


 

  

Σελίδα 1973 

λόγο για τρία λεπτά να πρωτολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Το θέμα, το οποίο ο αγαπητός συνάδελφος με επίκαιρη ερώτησή του φέρνει στη Βουλή είναι αντικείμενο και άλλων συναρμόδιων Υπουργείων -και καλώς είναι συνερωτώμενα- του Υπουργείου Εξωτερικών, του ΥΠΕΧΩΔΕ και του Υπουργείου Εμπορικής Ναυτιλίας. 

Σύμφωνα με στοιχεία που συνέλεξα από τα τρία συναρμόδια Υπουργεία, η διακίνηση των επικίνδυνων αποβλήτων, οι διασυνοριακές επιπτώσεις των βιομηχανικών ατυχημάτων και η προστασία του θαλάσσιου περιβάλλοντος από τη διασυνοριακή ρύπανση ελέγχεται μέσω των συναρμόδιων Υπουργείων μέσω των διεθνών συμβάσεων του ΟΗΕ και ειδικότερα στη συγκεκριμένη περίπτωση μέσω των παρακάτω διεθνών συμβάσεων:

Υπάρχει η Σύμβαση της Βασιλείας για τον έλεγχο της διασυνοριακής διακίνησης επικίνδυνων αποβλήτων και της διάθεσής τους. Υπάρχει η Σύμβαση για τις διασυνοριακές επιπτώσεις των βιομηχανικών ατυχημάτων και το Πρωτόκολλο της Σύμβασης της Βαρκελώνης για την προστασία της Μεσογείου θαλάσσης από τη ρύπανση από χερσαίες πηγές.

Στα πλαίσια αυτών των συμβάσεων το Υπουργείο Περιβάλλοντος μας ενημερώνει ότι προτίθεται να προβεί στις ενδεδειγμένες ενέργειες στο πλαίσιο της προαναφερόμενης διεθνούς νομοθεσίας. Σε συνεργασία με τα συναρμόδια Υπουργεία να θέσει το θέμα στην Ευρωπαϊκή 'Ενωση, κατόπιν συνεννοήσεως με το Υπουργείο Εξωτερικών. Να ζητήσει από το ΥΠΕΘΟ στο πλαίσιο της κοινής Επιτροπής Σχεδιασμού, παρακολούθηση των κοινοτικών προγραμμάτων FAR και INTEREG Ελλάδος-Αλβανίας, να τεθεί το θέμα στην αλβανική πλευρά κατά την επόμενη συνάντηση της επιτροπής συνηγορώντας για χρηματοδότηση από το FAR οποιασδήποτε δράσης που θα έχει στόχο την προστασία της Ελλάδος από ενδεχόμενο ατύχημα στο συγκεκριμένο εργοστάσιο.

Και να προβεί γενικά στις ενδεικνυόμενες ενέργειες, μέσα στα πλαίσια των προαναφερόμενων συμβάσεων. 

Το δε Υπουργείο Εξωτερικών μας ενημερώνει ότι είναι έτοιμο, αν του ζητηθεί από την Αλβανία βοήθεια -σε συνεργασία με τα συναρμόδια Υπουργεία- να στείλει εμπειρογνώμονες. 

'Οσον αφορά το δικό μας Υπουργείο ενημερώνει εμένα, τη Διεύθυνση Υγιεινής Περιβάλλοντος. Η Διεύθυνση επικοινώνησε με την Ελληνική Επιτροπή Ατομικής Ενέργειας, η οποία και μας πληροφόρησε ότι: Δεν υπάρχουν πυρηνικά απόβλητα από πυρηνικές εγκαταστάσεις στη γειτονική χώρα και ούτε είναι εύκολο να χρησιμοποιούνται σε μία χώρα αποθηκευτικοί χώροι με πυρηνικά απόβλητα άλλων χωρών, δεδομένου ότι πρέπει να τηρηθούν οι διαδικασίες διασυνοριακής μεταφοράς. 

Εάν υπάρχουν ραδιοϊσότοπα ιατρικής χρήσης, δεν δημιουργείται πρόβλημα, λόγω της μικρής ημίσειας ζωής που έχουν αυτά τα απόβλητα. Αναφορικά με τυχόν διαρροή τοξικών, τυχόν πρόβλημα αναμένεται να εντοπιστεί τοπικά μόνο. Μακροχρόνια, όμως και ανάλογα με το είδος των χημικών, αλλά και τις γεωμορφολογικές συνθήκες της περιοχής, το υπέδαφος, τα είδη πετρωμάτων, υδροφόρος ορίζοντας κλπ., μπορεί να υπάρξει διαφυγή που όμως, θα διερευνηθεί, εφόσον προκύψει κάποιο ατύχημα.

'Αλλωστε η απόσταση από τα σύνορα είναι αρκούντος μεγάλη και έτσι δεν θα υπάρξει κανένα πρόβλημα.

Αυτά, αγαπητέ συνάδελφε, με ενημερώνουν τα συναρμόδια Υπουργεία, αυτά με ενημερώνει η δική μας υπηρεσία, αυτά έχω να σας απαντήσω.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βεζδρεβάνη, έχετε δύο λεπτά για να αναπτύξετε την επίκαιρη ερώτηση.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, πρώτα απ' όλα θέλω να ευχαριστήσω τον κύριο Υπουργό για την πλήρη ενημέρωση, την οποία έκανε και σε μένα και στους συναδέλφους. Από όσα είπε αποδεικνύεται ότι ασχολήθηκε σοβαρά με το θέμα και αυτό ήταν και το ζητούμενο για μας, να ασχοληθεί η Κυβέρνηση με αυτό το θέμα.

Καταθέσαμε τη συζητούμενη ερώτηση για τρίτη φορά και επιμείναμε στη συζήτησή της, γιατί θεωρούμε ότι η διάχυση των τοξικών αποβλήτων από τις αλβανικές αποθήκες στο Φιέρι αποτελούν φοβερό κίνδυνο για την περιοχή μας που είναι πολύ εγγύς, κύριε Υπουργέ, και όχι πολύ μακριά, όπως λέτε εσείς. Θα το πράτταμε αυτό και για οποιαδήποτε άλλη περίπτωση, αλλά η υπόθεση αυτή για την Αλβανία, κύριοι συνάδελφοι, αποτελεί μία ιδιαιτερότητα. Η Αλβανία σήμερα είναι ένα διαλυμένο κράτος στο οποίο δεν λειτουργεί τίποτα σωστά και έτσι η αλβανική κυβέρνηση έχει άλλες προτεραιότητες στο ενδιαφέρον της, αφού τα θέματα της επιβιώσεως του λαού της και της ασφαλείας του αλβανικού λαού είναι κύρια θέματα.

Εύκολα, λοιπόν, αντιλαμβάνεται καθένας, κύριοι συνάδελφοι, ότι θέματα σαν το συζητούμενο, μένουν μακράν του ενδιαφέροντος και της φροντίδος της εκεί κυβερνήσεως. Εμείς σαν χώρα δώσαμε πολλά και δίδουμε κάθε μέρα στην Αλβανία. O αξιότιμος κύριος Υπουργός μπορεί να επιβεβαιώσει πολύ περισσότερα. Xαίρομαι που είπατε ότι οι κύριοι Υπουργοί οι συναρμόδιοι θα παρέμβουν, αλλά δεν θα συμφωνήσω με την τελευταία σας λέξη, κύριε Υπουργέ, με το "αν ζητηθεί". Δεν θα πρέπει να περιμένουμε να ζητηθεί, δεν θα πρέπει να περιμένουμε να εκραγεί η αποθήκη, διότι όταν εκραγεί θα έχει πλέον επέλθει η ζημιά, θα έχει γίνει ένα νέο Τσέρνομπιλ στην περιοχή.

Γι' αυτό, κύριε Υπουργέ, παρακαλώ θερμά σε όσα πολύ σωστά είπατε και σωστά ενεργήσατε μέχρι στιγμής να προσθέσετε ακόμη κάτι περισσότερο, την περαιτέρω πίεση προς την αλβανική κυβέρνηση να λάβει τα μέτρα εκείνα τα οποία απαιτούνται, ώστε να μη σημειωθεί το ατύχημα το οποίο είναι επικείμενο.

Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βεζδρεβάνη.

Ο κύριος Υπουργός έχει το λόγο για δύο λεπτά να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι, δύο λόγια, κύριε Πρόεδρε.

Δεν είπα, αγαπητέ συνάδελφε, "αν ζητηθεί". Είπα ιδιαίτερα για το Υπουργείο Περιβάλλοντος ότι προτίθεται να θέσει το θέμα στην Ευρωπαϊκή 'Ενωση κατόπιν συνεννοήσεως με το Υπουργείο Εξωτερικών και επίσης να ζητήσει από το ΥΠΕΘΟ τη χρηματοδότηση. Το λέει καθαρά, συνηγορώντας για χρηματοδότηση από το FAR οποιασδήποτε δράσης που θα έχει στόχο την προστασία της Ελλάδος από ενδεχόμενο ατύχημα στο συγκεκριμένο εργοστάσιο. Και το Υπουργείο Εξωτερικών διαβεβαιώνει, ότι αν του ζητηθεί -γιατί καταλαβαίνετε είναι λεπτά θέματα- μπορεί να στείλει επιτροπή εμπειρογνωμόνων από τα συναρμόδια Υπουργεία.

Εκείνο που θέλω εγώ να σας διαβεβαιώσω ότι και εμείς το παρακολουθούμε, διότι ενδιαφέρει και εμάς. 'Οπως σας είπα η υπηρεσία μας επικοινώνησε με την επιτροπή ατομικής ενέργειας και μας διαβεβαιώνει ότι δεν υπάρχει αυτήν τη στιγμή κανένα πρόβλημα. Το θέμα ασφαλώς μας απασχολεί και το παρακολουθούμε συνεχώς.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εγκρίνετε την πρόταξη της συζήτησης της δεύτερης επίκαιρης ερώτησης δευτέρου κύκλου του συναδέλφου κ. Παπανικολάου προς τον Υπουργό Υγείας και Πρόνοιας, διότι ο κύριος Υφυπουργός λόγω ανειλημμένων υποχρεώσεων πρέπει να φύγει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Συνεπώς, θα συζητηθεί η δεύτερη με αριθμό 325/12.11.97 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Ελευθερίου Παπανικολάου προς τον Υπουργό Υγείας και Πρόνοιας, σχετικά με την ανάγκη ενημέρωσης της Βουλής και των πολιτών για τα ποσοστά των βρομικών ιόντων που περιέχονται στα πόσιμα και μεταλλικά νερά.

Η ερώτηση σε περίληψη έχει ως εξής:


 

  

Σελίδα 1974 

"Σε πρόταση νόμου για τον ΕΟΤΡΟΦ που είχαμε καταθέσει και συζητήθηκε στις 25.9.97 και απερρίφθη "μετά επαίνων" από την Κυβέρνηση, ανεφέρθη από συναδέλφους ότι τόσο το πόσιμο νερό όσο και τα εμφιαλωμένα νερά περιέχουν ποσότητες βρομικών ιόντων σε πολλαπλάσια ποσά από τα επιτρεπτά όρια, αλλά και από τις οδηγίες του Παγκόσμιου Οργανισμού Υγείας.

Κατά τη διάρκεια της συζητήσεως υπήρξαν ομολογουμένως οξύτητες και συγκεκριμένα ο Υφυπουργός κ. Σκουλάκης, κατά προτροπή Ευρωπαίων καθηγητών είπε ότι η Ελλάδα δεν θα μετατραπεί σε "μπανανία", ανακοινώνοντας άκριτα διάφορες τιμές.

Ειδικότερα ανέφερε ότι εάν υπήρχε κίνδυνος για τη δημόσια υγεία από τα βρομικά ιόντα θα είχαν ληφθεί μέτρα από την Ευρωπαϊκή 'Ενωση, αλλά αυτά τα δημιουργούμε για "λόγους κομματικής εκμετάλλευσης".

Πρότεινα συγκεκριμένα στον κύριο Υφυπουργό να ενημερώσει υπεύθυνα τον ελληνικό λαό, γιατί γνώμη μου είναι, ότι ο σωστά ενημερωμένος πολίτης, είναι σύμμαχος της εκάστοτε κυβερνήσεως. Δυστυχώς μέχρι σήμερα καίτοι τα σχετικά δημοσιεύματα είχαν αρχίσει από το Μάιο του 1997 δεν υπήρξε καμία απολύτως ενημέρωση.

Κατόπιν των ανωτέρω ερωτάται ο αρμόδιος Υπουργός:

1. Πρόκειται να ενημερώσει τη Βουλή ποια είναι σήμερα τα επιτρεπτά ποσοστά των βρομικών ιόντων που περιέχονται στο πόσιμο και τα μεταλλικά νερά;

2. Πρόκειται να λάβει μέτρα στο μέλλον, εγκύρου και εγκαίρου ενημερώσεως των Ελλήνων πολιτών για την προάσπιση της δημόσιας υγείας;"

Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριοι συνάδελφοι, το θέμα των βρομικών ιόντων απασχόλησε την κοινή γνώμη, τις υπηρεσίες του Υπουργείου και το Κοινοβούλιο αρκετές φορές. Εδώ και τρεις μήνες περίπου όλοι παρακολουθούμε αυτό το θέμα, κάθε ένας από τη δική του οπτική γωνία και το δικό του πόστο. Πρέπει να σας πω ότι η μέτρηση των βρομικών ιόντων στην Ελλάδα άρχισε τον Ιούνιο του 1997 με εντολή του Υπουργείου Υγείας και Πρόνοιας και προσωπικά δική μου, μόλις λάβαμε γνώση των αποτελεσμάτων μιας έρευνας που έκανε το Πανεπιστήμιο Κρήτης.

Τα πρώτα αποτελέσματα ήλθαν σε μας το Σεπτέμβριο και διαπιστώθηκε ότι κάποια εμφιαλωμένα νερά -όχι πηγές, διότι το νερό των πηγών δεν είχε κανένα πρόβλημα- ενεφάνιζαν αυξημένα βρομικά ιόντα. Θυμάστε τότε το θόρυβο που είχε δημιουργηθεί. Είναι ένα θέμα που είχε απασχολήσει την Κοινότητα δέκα χρόνια και δεν είχε πάρει απόφαση.

Επρόκειτο εκείνες τις ημέρες να συνεδριάσει η Επιτροπή Εμπειρογνωμόνων. Συνεδρίασε η επιτροπή και εισηγήθηκε στο Συμβούλιο Υπουργών Περιβάλλοντος της Ευρωπαϊκής 'Ενωσης, το οποίο συνεδρίασε στις 15 του Οκτώβρη, αν θυμάμαι καλά και ελήφθησαν κάποιες αποφάσεις. Αυτές οι αποφάσεις λένε ότι κάθε ευρωπαϊκή χώρα μπορεί για πέντε χρόνια να χειρίζεται τα θέμα των εμφιαλωμένων νερών σε σχέση με τα βρομικά και άλλα, χωρίς καμία δέσμευση χωρίς κανένα όριο και μετά την παρέλευση της πενταετίας ώρισε ως όριο το δέκα μικρογραμμάρια ανά λίτρο. Αυτή είναι η κατάσταση. Βέβαια αυτό δεν έγινε ακόμα κοινοτική οδηγία. Για να γίνει κοινοτική οδηγία χρειάζεται ένα ορισμένο χρονικό διάστημα. 'Ομως αυτό για μας δεν έχει σημασία.

Πρέπει να σας πω, κύριε Παπανικολάου, ότι με βρίσκετε στο στάδιο να έχουμε ολοκληρώσει τον έλεγχο γιατί κάναμε έναν έλεγχο των εξήντα τριών εμφιαλωτηρίων της χώρας μας. Δώσαμε αμέσως συγκεκριμένες οδηγίες. Το 90% από αυτά συμμορφώθηκαν με τις οδηγίες μας. Κάναμε επαναληπτικούς ελέγχους σε όλα τα εμφιαλωτήρια. Αυτός ο κύκλος των εξετάσεων τελείωσε χθες και είμαστε πλέον γνώστες όλων των εξετάσεων και του πρώτου και του δευτέρου κύκλου. Χθες συνεδρίασε η Επιτροπή των εμφιαλωμένων νερών και αποφασίσαμε τα παρακάτω:

Την Τρίτη στις 10.00 η ώρα το πρωί καλούμε όλους τους εμφιαλωτές της χώρας στο Υπουργείο Υγείας. 'Εχουμε βγάλει το δελτίο τύπου και αν θέλετε μπορώ να σας το δώσω και τους καλούμε να τους ενημερώσουν ένας ειδικός από κάθε Υπουργείο, να τους δώσουμε τις οδηγίες και να τους ανακοινώσουμε και τα μέτρα τα οποία παίρνει η Κυβέρνηση για να προστατεύσουμε πρώτα απ' όλα την υγεία του ελληνικού λαού, αλλά να διαφυλάξουμε και το φυσικό πλούτο, γιατί επιμένω ότι τα ελληνικά νερά είναι από τα καλύτερα νερά της Ευρώπης.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παπανικολάου έχει το λόγο.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Υπουργέ, συμφωνώ ότι τα ελληνικά εμφιαλωμένα νερά είναι τα καλύτερα, αρκεί να τα διαφυλάξουμε όπως είπατε. Και έχει μεγάλη σημασία αυτό. 

Πριν από ενάμιση μήνα που συζητήσαμε πάλι το θέμα, υπήρχε κάποια οξύτητα και ήταν διαφορετικό και το ύφος σας αλλά και η ενημέρωση που κάνατε προς το Σώμα. Τότε μιλήσατε και είπατε ότι η χώρα αυτή θα γίνει μπανανία, όπως σας είπαν καθηγητές Ευρωπαίοι, εάν υπάρξουν ανακοινώσεις των τιμών των βρομικών ιόντων. Αν ανατρέξετε μπορείτε να βρείτε τι είπατε σε εκείνη τη συζήτηση.

Εμείς προσπαθήσαμε να σας πείσουμε τότε ότι πρέπει να υπάρξει μια ενημέρωση του ελληνικού λαού και είχατε δεσμευτεί να μας ενημερώσετε. Και σήμερα ακόμη δεν μας ενημερώσατε για τις τιμές. Απλώς ακούμε "άλλα λόγια..." κύριε Υφυπουργέ.

Παράλληλα εμείς, κύριε Υπουργέ, αναζητήσαμε και βρήκαμε συζήτηση ερώτησης συναδέλφου Ευρωβουλευτού στο Ευρωπαϊκό Κοινοβούλιο, και συγκεκριμένα του συναδέλφου κ. Παπαγιαννάκη, ο οποίος απηύθυνε ερώτηση σχετικά με το επίπεδο των βρομικών ιόντων στα ελληνικά μεταλλικά νερά που είναι 10πλάσιος του επιτρεπομένου και αφορά το ήμισυ και πλέον των υδραγωγείων μας. Αναφέρει μέσα η ερώτηση και δόθηκε απάντηση από την Επίτροπο Περιβάλλοντος κ. Μπιερεγκάαρντ ότι, αυτό που έγινε στην πατρίδα μας δεν έπρεπε να γίνει, αλλά έπρεπε να ενημερωθεί η Ευρωπαϊκή 'Ενωση. Είναι καρκινογόνα τα βρομικά ιόντα, πράγμα που εσείς αρνηθήκατε τότε. Κάποιος καθηγητής κ. Στεφάνου, σας έλεγε άλλα αντ' άλλων. Ο άνθρωπος είναι εργαστηριακός και δεν έχει ιδέα από κλινική.

Η κυρία επίτροπος είπε ότι εάν δεν διορθωθεί αυτό το επίπεδο των βρομικών ιόντων στα μεταλλικά νερά, θα κινήσει τη διαδικασία η οποία θα καταλήξει στο ευρωπαϊκό δικαστήριο. Αυτό, κύριε Υπουργέ μας, τιμά την Ελλάδα; Εγώ νομίζω ότι αυτό δεν τιμά καθόλου ούτε την πατρίδα μας ούτε το Κοινοβούλιο. Νομίζω ότι μπορούμε να τα επιλύσουμε αυτά τα θέματα και να μην εκτιθέμεθα. Είναι θέματα για τα οποία θα πρέπει να είμαστε πρωτεργάτες, μπροστάρηδες, δεν πρέπει να δεχόμεθα τέτοιες παρατηρήσεις και να κινδυνεύει πάλι η πατρίδα μας να βρεθεί στα ευρωπαϊκά δικαστήρια για ένα θέμα το οποίο πρέπει να ευαισθητοποιεί όλους μας. Δεν πρέπει να είμαστε ανάλγητοι σε θέματα Δημόσιας Υγείας αλλά ειλικρινείς - ευαίσθητοι και να ενημερώνουμε τον ελληνικό λαό, γιατί, όπως είπα, ένας σωστά ενημερωμένος λαός γίνεται σύμβουλος της κυβερνήσεως. Καταθέτω για τα πρακτικά τα σχετικά έγγραφα.

Ευχαριστώ.

(Στο σημείο αυτό ο Βουλευτής κ. Ε. Παπανικολάου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητέ συνάδελφε, είχαμε πει τότε πολλές φορές ότι εφόσον οι εμπειρογνώμονες της ευρωπαϊκής επιτροπής δεν έχουν καταλήξει σε απόφαση, εφόσον δεν έχει ολοκληρωθεί ο κύκλος των εξετάσεων των εμφιαλωμένων νερών της χώρας, εφόσον δεν υπάρχει θεσμικό πλαίσιο, γιατί κάποιοι σώνει και καλά επιμένουν να κλείσουν τα εμφιαλωμένα νερά


 

  

Σελίδα 1975 

της χώρας; Σας έλεγα να κάνετε υπομονή, να περιμένετε λίγο. Δεν υπάρχει επείγον θέμα δημόσιας υγείας, αγαπητέ συνάδελφε. Δεν υπάρχει και είναι λάθος, συνάδελφοι γιατροί να βγαίνουν είτε στη Βουλή είτε έξω από τη Βουλή και να λένε ότι υπάρχει επείγον θέμα δημόσιας υγείας.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Σας έδωσα να διαβάσετε...

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα σας διαβάσω λοιπόν, εφόσον επιμένετε, τη γνωμάτευση του καθηγητού του Πανεπιστημίου του Harvard, του κ. Τριχόπουλου, ο οποίος ενημέρωσε τότε το Υπουργείο Υγείας και Πρόνοιας σε ερώτημα που του τέθηκε. Θα το καταθέσω και στα Πρακτικά. Δεν είχα σκοπό να το βγάλω, όμως τώρα το καταθέτω επειδή επιμένετε να λέτε πράγματα που δεν ισχύουν για να πανικοβάλετε πάλι την κοινή γνώμη για να δημιουργήσετε είδηση.

Να σας πω και κάτι; Οι συνάδελφοί σας, εκπρόσωποι του Προέδρου της Νέας Δημοκρατίας, οι οποίοι με επισκέφθηκαν τότε για να τους ενημερώσω για το θέμα των εμφιαλωμένων νερών, μου είπαν επί λέξει: "Δεν έχουμε να προσθέσουμε τίποτα, αγαπητέ κύριε Σκουλάκη. Χειρίζεστε άψογα το θέμα. Πολύ καλά κάνετε."

Ακούστε τώρα, κύριοι συνάδελφε...

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Ψεύδεστε, κύριε Υφυπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ, κύριε Παπανικολάου. 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Ο κ. Μιχαλολιάκος σας απήντησε σε προηγούμενη συνεδρίαση.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ακούστε τι λέει επιτέλους ο κ. Τριχόπουλος για να τελειώσουμε.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Μην ψεύδεσθε... τα βρομικά ιόντα είναι καρκινογόνα.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Παπανικολάου. Προς Θεού! Σας παρακαλώ!

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ακούστε τι λέει ο κ. Τριχόπουλος:

"Ευχαρίστως απαντώ στο ερώτημά σας για το θέμα των βρομικών ιόντων.

Επιτρέψτε μου να τονίσω ότι τιμώ τόσο τον καθηγητή κ. Στεφάνου όσο και τον Πρόεδρο των Εποπτών Δημόσιας Υγείας κ. Παπαδόπουλο. 'Οσον αφορά όμως, τα βρομικά και το βρομοδιχλωρομεθάνιο, δεν έχει τεκμηριωθεί καρκινογένεση στον άνθρωπο και τα δεδομένα από έρευνες σε πειραματόζωα δεν ισχύουν πάντα για τον άνθρωπο. Είναι βεβαίως λογικό, όταν διαπιστωθεί καρκινογένεση σε τρωκτικά, να λαμβάνονται μέτρα για τον περιορισμό έκθεσης των ανθρώπων και, απ'όσο γνωρίζω, τόσο οι ΗΠΑ όσο και η Ευρωπαϊκή 'Ενωση προτίθενται να λάβουν σχετικά μέτρα, τα οποία υποθέτω, θα υιοθετήσει και η χώρα μας."

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

Τελειώνω, κύριε Πρόεδρε.

Συνεχίζω: "Επισημαίνω ότι οι εκτιμήσεις για τα βρομικά και αν ακόμα είναι ορθές -ακούστε το αυτό- προϋποθέτουν πολυετή κατανάλωση τροφίμων ή ποτών με συμμίξεις βρομικών και μεταφράζονται σε κίνδυνο, πολλές φορές μικρότερο από αυτόν που συνεπάγονται άλλες συνήθειες, καθημερινές "εκθέσεις", παραδείγματος χάρη η έκθεση στον ήλιο ή στην ακινησία".

Αγαπητέ συνάδελφε, σας το κάνω προσωπικά δώρο, επειδή είσθε γιατρός.

Το καταθέτω στη Βουλή.

(Στο σημείο αυτό ο Υφυπουργός Υγείας και Πρόνοιας κ. Εμμανουήλ Σκουλάκης καταθέτει για τα Πρακτικά την προαναφερθείσα γνωμάτευση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Υφυπουργέ, τελειώστε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Επιτέλους, σοβαρότατα θέματα δημόσιας υγείας χρειάζονται προσεκτικότερη προσέγγιση!

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Παπανικολάου, δεν έχετε το λόγο. Δεν υπάρχει τέτοια διαδικασία.

Επανερχόμεθα στις επίκαιρες ερωτήσεις πρώτου κύκλου.

Τρίτη επίκαιρη ερώτηση είναι η με αριθμό 353/17.11.97 του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δημόσιας Τάξης, σχετικά με τη λήψη μέτρων, για την προώθηση ουσιαστικού εκδημοκρατισμού στα Σώματα Ασφαλείας, την υποστήριξη των λαϊκών αγώνων κλπ., η οποία έχει ως ακολούθως:

"Σε πρόσφατη ερώτηση και επερώτηση του κόμματός μας, θέσαμε μια σειρά ζητημάτων, τα οποία αφορούσαν τον αυταρχικό κατήφορο της Κυβέρνησης, παραθέτοντας συγκεκριμένα παραδείγματα και πραγματικά περιστατικά. Ο κύριος Υπουργός Δημόσιας Τάξης μας διαβεβαίωνε, ότι πρόκειται για μικροζητήματα και μεμονωμένα περιστατικά, ενώ ο κύριος Πρωθυπουργός κατηγορούσε το Κομμουνιστικό Κόμμα Ελλάδας, ότι επαναφέρει φαντάσματα του παρελθόντος.

Ωστόσο, μετά από αυτές τις κυβερνητικές διαβεβαιώσεις, ήρθαν στο φως της δημοσιότητας το πρόσφατο φαινόμενο φασιστικής δραστηριότητας στο χώρο της αστυνομίας, το γεγονός ότι "σταγονίδια" έφτασαν στη θέση του επικεφαλής του ΕΚΑΜ Θεσσαλονίκης και άλλες ανώτερες υπηρεσιακές θέσεις και η ανοχή που έδειξαν οι αστυνομικές δυνάμεις στις πρόσφατες φασιστικές και παραθρησκευτικές κινητοποιήσεις στη συμπρωτεύουσα.

Τέλος, έγινε γνωστό το γεγονός ότι ο κύριος Υπουργός Δημόσιας Τάξης επί μακρόν γνώριζε το περιεχόμενο της βιντεοκασέτας με το "χουντικό" γλέντι και δεν έπραξε τίποτα, αλλά κίνησε τις σχετικές διαδικασίες μόνο όταν το θέμα πήρε πλατιά δημοσιότητα.

'Ολα αυτά αποκαλύπτουν τη λογική της Κυβέρνησης και υπογραμμίζουν τις ευθύνες της για την απαράδεκτη καθυστέρηση του επιβαλλόμενου εκδημοκρατισμού.

Το Κομμουνιστικό Κόμμα Ελλάδας πιστεύει ότι τα "σταγονίδια" που υπάρχουν θέλουν ανάλογο κλίμα, οξυγόνο, για να διατηρηθούν. Αυτό το παρέχει η Κυβέρνηση με τη διατήρηση του αντιδημοκρατικού καθεστώτος στα Σώματα Ασφαλείας, με την ενίσχυση του κατασταλτικού τους χαρακτήρα σε βάρος των λαϊκών κινητοποιήσεων, με την ενίσχυση της εξάρτησης των Σωμάτων Ασφαλείας από ξένες μυστικές υπηρεσίες, με την αδιαφάνεια και την έλλειψη διακοινοβουλευτικού ελέγχου, με το αντιδημοκρατικό καθεστώς κρίσεων-προαγωγών, που οδήγησε στις γνωστές λίστες του αίσχους.

Ερωτάται ο κύριος Υπουργός:

Γιατί επί μακρόν καθυστέρησε να πάρει οποιοδήποτε μέτρο, μέχρι να πάρει πλατιά δημοσιότητα το συγκεκριμένο θέμα;

Τι μέτρα θα πάρει η Κυβέρνηση για την τιμωρία των υπευθύνων, αλλά και για την προώθηση ουσιαστικού εκδημοκρατισμού στα Σώματα Ασφαλείας;

Θα σταματήσει να υποβαθμίζει τέτοια ζητήματα και θα "βάλει φρένο" στην πρακτική του αυταρχισμού, της καταστολής και της ποινικοποίησης των λαϊκών αγώνων;".

Ο Υπουργός Δημόσιας Τάξης κ. Γεώργιος Ρωμαίος έχει το λόγο για τρία λεπτά για να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Θα απαντήσω στα συγκεκριμένα ερωτήματα.

Ερώτημα πρώτον: Γιατί επί μακρόν καθυστερήσαμε να πάρουμε τα οποιαδήποτε μέτρα σε σχέση με αυτήν την κασέτα; Είχα την ευκαιρία πολλές φορές να δώσω απάντηση και σε αυτήν τη Βουλή. Προφανώς, ο κ. Κόρακας δεν έχει πειστεί. Και ελπίζω να μην υπαινίσσεται ότι ο σημερινός Υπουργός είχε πρόθεση να συγκαλύψει. Και αυτό για δύο λόγους: 

Πρώτον, γιατί η κασέτα κατατέθηκε από έναν Βουλευτή. Και θα έπρεπε να είμαι τουλάχιστον αφελής, αν υπήρχε τέτοια πρόθεση να νομίζω ότι μπορούσα να το καλύψω.


 

  

Σελίδα 1976 

Δεύτερον, κύριε Κόρακα, όλοι έχουν κάποια ιστορία εδώ πέρα. Και καλό είναι, αν δεν ξέρετε τη δική μου, να τη μάθετε, αν υπαινίσσεσθε πρόθεση συγκάλυψης. Αν όχι, τότε καλώς.

Τι κάναμε, κύριε Κόρακα; Την κασέτα την ξέρετε όλοι. Πράγματι, προκάλεσε και κάποιο σοκ σε όλους μας, τα τραγούδια, τα συνθήματα. 'Ομως, εμάς μας ενδιέφερε και μας ενδιαφέρει -και αυτό κάναμε- να δούμε πέρα από την έκφραση κάποιας ταύτισης με νοοτροπίες απαράδεκτες, που όλοι έχουμε καταδικάσει, αν υπήρχαν κάποιες διασυνδέσεις και πώς λειτουργούσαν. Γιατί εμάς μας ενδιαφέρει πραγματική κάθαρση και όχι κάποια τιμωρία για κάποιους που έκαναν αυτό που είδαμε.

Και ήταν εν γνώσει ο κ. Παρασκευόπουλος αυτής της έρευνας. Και το εβεβαίωσε την περασμένη εβδομάδα σε αυτήν την Αίθουσα. Νομίζω λοιπόν ότι κάποτε πρέπει να κλείσει αυτή η ιστορία.

'Ηταν όμως αυτονόητο, όταν είδε το φως της δημοσιότητας αυτή η κασέτα, να επισημοποιήσουμε την έρευνα. Και την αναθέσαμε στον πρώτο υπαρχηγό, για να ερευνήσει το θέμα αυτό, σε συνδυασμό με ορισμένες καταγγελίες για συμπεριφορά-ανοχή, αν θέλετε, κάποιων αστυνομικών στα γνωστά επεισόδια της Θεσσαλονίκης κατά την ελληνοτουρκική συνάντηση.

Στο δεύτερο ερώτημα, ποια μέτρα θα πάρουμε: Είναι αυτονόητο ότι αναμένουμε -και πιστεύω ότι αυτό θα γίνει σε πολύ λίγες μέρες- να ολοκληρωθεί η έρευνα. Και θα πάρουμε όλα εκείνα τα μέτρα, τα οποία επιβάλλονται, σε σχέση και με τα αδικήματα και με το τι όλοι ζητούμε ειδικά από την Ελληνική Αστυνομία: Να είναι πιστή στις δημοκρατικές αρχές και το πολίτευμά μας.

'Οσον αφορά το τρίτο ερώτημά σας, κύριε Κόρακα: Είχα την ευκαιρία σε μια μεγάλη συζήτηση επερώτησή σας να τονίσω -και το επαναλαμβάνω και σήμερα- ότι όλα αυτά τα οποία συνεχώς καταγγέλλετε και επαναλαμβάνετε είτε σαν πολιτική της Κυβέρνησης είτε σαν συμπεριφορά της Αστυνομίας, δεν μπορούν να γίνουν αποδεκτά. Και δεν γίνονται και πιστευτά.

Γιατί, για ποιο αυταρχισμό συζητάμε; Για ποιους μηχανισμούς συζητάμε; Για ποιες διασυνδέσεις με ξένες δυνάμεις συζητάμε πλέον σήμερα;

'Ολα αυτά, λοιπόν, είναι εκτός πραγματικότητος, είναι το ελάχιστο που μπορώ να πω.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο για δύο λεπτά να αναπτύξει την επίκαιρη ερώτηση.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το ζήτημα που συζητούμε που προσφέρεται ούτε για αντιπολίτευση ούτε για δημαγωγία. Και ήθελα να πω ότι εμείς καταθέσαμε την ερώτηση αυτή, γιατί πραγματικά ανησυχούμε και όχι μόνο εμείς. Και βεβαίως, κύριε Υπουργέ, ο καθένας έχει την ιστορία του εδώ πέρα, αλλά την ιστορία αυτή πρέπει να την επιβεβαιώνει καθημερινά με τη συγκεκριμένη πρακτική του. Είναι γεγονός ότι η βιντεοκασέτα με το χουντογλέντι της αστυνομίας είναι κατά τη γνώμη μας αυτή που βγήκε στη δημοσιότητα. Πόσες άλλες μένουν στο σκοτάδι και πόσες παρόμοιες φασιστικές εκδηλώσεις δεν δημοσιοποιήθηκαν και δεν βιντεοσκοπήθηκαν; Το θέμα είναι γιατί μας διαψεύδετε λίγες εβδομάδες πριν λέγοντάς μας ότι είναι μεμονωμένα γεγονότα. Δεν πρέπει σε καμία περίπτωση, μας λέγατε, να γενικεύεται η παρουσία αυτών των ολιγάριθμων στοιχείων μέσα στα Σώματα της Ελληνικής Αστυνομίας. Το είπατε και στον κ. Παρασκευόπουλο. "Το σύνολο της ΕΛ.ΑΣ. είναι πιστό στις δημοκρατικές αρχές, διότι από το 1974 και εδώ, ζούμε τη μεγαλύτερη διάρκεια δημοκρατίας" και όλα αυτά που μας λέγατε, εμείς δεν θέλουμε ίσως να τα αμφισβητήσουμε, αυτά τα συγκεκριμένα, αλλά εκπλησσόμαστε με την ευκολία με την οποία μας δίνατε τέτοιες διαβεβαιώσεις. Μπορούσατε να μας πείτε "βεβαίως θα τα ερευνήσουμε όσα καταγγέλετε". Εσείς μας διαψεύδετε και μας κατακεραυνώνετε συνεχώς. Και ο κύριος Πρωθυπουργός σε ανάλογες καταγγελίες μας, μας είπε ότι βλέπουμε φαντάσματα. Είναι πελώριες οι ευθύνες της Κυβέρνησης, γιατί όλα αυτά που καταγγέλουμε ήταν και είναι εν γνώσει της Κυβέρνησης, που όχι μόνο ανέχθηκε αυτήν την κατάσταση, αλλά την υποβαθμίζει απαράδεκτα, δημιουργώντας έτσι αισθήματα εφησυχασμού μέσα στο λαό μας. Και θέλουμε ακόμη να πούμε ότι είτε το καταλαβαίνετε και το δέχεσθε είτε δεν το καταλαβαίνετε, αντικειμενικά η κυβερνητική πολιτική αυταρχισμού και διωγμών του λαϊκού κινήματος -η ποινικοποίηση των αγώνων, για να περάσει μια γενικότερη κυβερνητική αντιλαϊκή πολιτική της Κυβέρνησης- αυτό αποτελεί το πρόσφορο έδαφος για την ανάπτυξη της πολιτικής και των στόχων των χουντοφασιστοειδών που φοβούμαστε ότι δεν είναι απλά σταγονίδια.

(Στο σημείο αυτό κτυπάει το κουδούνι λήξεως τους χρόνου ομιλίας του κυρίου Βουλευτή.)

Παρακαλώ, κύριε Πρόεδρε.

Θα θέλαμε να τονίσουμε ότι ανησυχούμε γιατί ξέρουμε ότι διάφοροι μεταχουντικοί καιροσκοπικοί συμβιβασμοί που είχαμε στην Ελλάδα και η αντίληψη των πολιτικών διαχειριστών των υποθέσεων του ξένου και ντόπιου κεφαλαίου ότι σύμμαχοί τους, ενάντια στον "εχθρό λαό", είναι όλοι όσοι δεν αντιπαλεύουν το σύστημα, δεν επέτρεψαν να ικανοποιηθεί το παλλαϊκό αίτημα για αποχουντοποίηση του κρατικού μηχανισμού. "Αυτοί που θα διαδηλώνουν, (δηλαδή οι φασιστικές οργανώσεις) δεν είναι εχθροί και να μην προχωρήσετε σε συλλήψεις" διέταξε ο διευθυντής των Ειδικών Δυνάμεων της Θεσσαλονίκης κατά τα γνωστά πρόσφατα γεγονότα. Και έτσι έγινε, με αβρότητα αντιμετωπίστηκαν. Αντίθετα, όταν διαδηλώνουν αγρότες, συνταξιούχοι, άλλοι εργαζόμενοι, δηλαδή, ο "εχθρός λαός", είτε τα ΜΑΤ είτε οι Ειδικές Δυνάμεις επιτίθενται με φανατισμό και αγριότητα.

Οι πρωταγωνιστές της χουντοκασέτας προήχθησαν. Και όλα αυτά ενώ η ΕΥΠ και ίσως και η Κυβέρνηση είχε εδώ και τρία χρόνια την κασέτα και σεις την είχατε εδώ και τρεις μήνες τουλάχιστον.

ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα...

ΣΤΡΑΤΗΣ ΚΟΡΑΚΑΣ: Ναι, κύριε Πρόεδρε. 

Το τελευταίο που θέλω να πω είναι ότι δεν θέλουμε να κάνουμε παραλληλισμούς, αλλά δεν μπορούμε να μη θυμηθούμε ότι παρόμοιες καταγγελίες που έκανε η Αριστερά προδικτατορικά, πριν και μετά τη δολοφονία του Λαμπράκη για κάποιους Παπαδόπουλους στο στρατό ή για κάποιους Μήτσους στην Αστυνομία και εισέπραττε διαψεύσεις και διαβεβαιώσεις ότι πρόκειται για "ασήμαντα" και μεμονωμένα "περιστατικά". Ακριβώς όπως μας λέτε και σήμερα.

ΠΡΟΕΔΡΕΥΩΝ (Παναγιώτης Σγουρίδης): Τώρα γιατί αφορά εμένα μόνο ή και εμένα; Αφορά όλους μας αυτό το πράγμα.

Αλλά σας παρακαλώ, κύριε Κόρακα. Δεν θα διαβάσουμε το κείμενο. Προς Θεού, δεν μπορούμε να διαβάσουμε ολόκληρο το κείμενο! 

'Εχετε τελειώσει, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε...

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά.

ΣΤΡΑΤΗΣ ΚΟΡΑΚΑΣ: Δεν θα επιτρέψουμε να κλείσει έτσι το θέμα, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κόρακα.

Είστε έμπειρος κοινοβουλευτικός και έρχεστε με κείμενα να πείτε αυτά που θέλετε σε δύο λεπτά;

Ορίστε, κύριε Υπουργέ.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, εάν με αφήσει ο κ. Κόρακας δύο λέξεις μόνο θα πω.

Θα επιμείνω, κύριε Κόρακα, ότι ναι, υπάρχουν μεμονωμένα περιστατικά και σε καμία περίπτωση δεν αφορά το σύνολο ...

ΣΤΡΑΤΗΣ ΚΟΡΑΚΑΣ: Πελώριες ευθύνες. 

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας παρακαλώ, κύριε Κόρακα, δεν σας διέκοψα. 

ΣΤΡΑΤΗΣ ΚΟΡΑΚΑΣ: Κάνω έκκληση, κύριε Υπουργέ.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, επειδή ο κ. Κόρακας είπε ότι είναι πολύ σοβαρό το θέμα και δεν πρέπει να κάνουμε εδώ λαϊκισμούς και άλλα, θα


 

  

Σελίδα 1977 

παρακαλέσω να με αφήσετε πολύ σύντομα να δώσω την απάντηση. 

Επαναλαμβάνω: Ναι, επιμένω ότι είναι μεμονωμένα περιστατικά. Τούτο είναι σοβαρότερο από άλλα, δεν υπάρχει καμία αμφιβολία, γι' αυτό και μας απασχολεί σοβαρά και θα το αντιμετωπίσουμε όπως πρέπει, όπως και κάθε άλλο περιστατικό από οπουδήποτε και αν προέρχεται. Αλλά δεν είναι σωστό να γίνεται γενίκευση, γιατί δεν αφορά το σύνολο της Αστυνομίας και όταν εσείς οι ίδιοι σε κάθε περίπτωση, σε κάθε διαδήλωση βρισκόσαστε μπροστάρηδες, υποστηρίζοντας την ΕΦΗΜΕΑ. Δεν μπορείτε, λοιπόν, να λέτε ότι υποστηρίζετε ένα σύλλογο της Αστυνομίας, εάν εμφανίζουμε ότι εμφορείται από τέτοιου είδους στοιχεία.

Αυτό, λοιπόν, δεν συμβαίνει. 'Αρα, μιλάμε για μεμονωμένα περιστατικά. Επαναλαμβάνω και πάλι ότι αυτό το περιστατικό είναι σοβαρό και το αντιμετωπίζουμε. 

ΣΤΡΑΤΗΣ ΚΟΡΑΚΑΣ: Mιλάμε για ....

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας παρακαλώ, κύριε Κόρακα. Είπατε τόσα πολλά, γράψατε τόσα πολλά, αφήστε με να σας απαντήσω.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κόρακα. 

Να μη γράφεται καμία διακοπή στα Πρακτικά. 

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Συνήθως δεν προκαλώ με τους λόγους μου. 'Ετσι δεν είναι; Υπεύθυνα μιλάω και υπεύθυνα διαχειρίζομαι αυτό το σημαντικό Υπουργείο. Αυτό το γνωρίζετε πολύ καλά και σεις και οι συνάδελφοί σας. 

Κύριε Κόρακα, θέλω να πω το εξής: Είναι μεμονωμένα τα περιστατικά. Είμαστε σε συνεχή επιφυλακή και σε κάθε περίπτωση θα τα αντιμετωπίσουμε αποφασιστικά, γιατί η δημοκρατία μας έχει εδραιωθεί πλέον σ' αυτόν τον τόπο και το κλίμα, το πολιτικό, δεν επιτρέπει ανάπτυξη τέτοιων τάσεων πουθενά. 

Επομένως, υπάρχει πλήρης ταύτιση όλων μας στην άμεση αντιμετώπισή τους. Αυτό κάνουμε και θα το κάνουμε. 

Επειδή αναφερθήκατε και στην υπόθεση Λαμπράκη, θα ήθελα απλά να σας θυμίσω ότι αυτά εσείς τα διαβάσατε, ενώ εγώ τα έζησα. 

ΣΤΡΑΤΗΣ ΚΟΡΑΚΑΣ: ...

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ναι και το αποδεικνύω με πράξεις και όχι με λόγια. 

ΠΡΟΕΔΡΕΥΩΝ (Παναγιώτης Σγουρίδης): Η τέταρτη με αριθμό 346/17.11.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υφυπουργό Πολιτισμού αρμόδιο για θέματα Αθλητισμού, σχετικά με τις προθέσεις της Κυβέρνησης για έγκριση χρηματικού κονδυλίου, προκειμένου να συνεχίσει να λειτουργεί το Εθνικό Αθλητικό Κέντρο Χαλκίδας, αναβάλλεται λόγω απουσίας του κυρίου Υφυπουργού στο εξωτερικό.

Πέμπτη είναι η υπ' αριθμ. 340/17.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ, προς τους Υπουργούς Αιγαίου, Ανάπτυξης, σχετικά με τη λήψη μέτρων αντιμετώπισης των προβλημάτων στο χώρο του Βορειοανατολικού Αιγαίου, νέες επενδύσεις εκτέλεσης έργων υποδομής κλπ.

Η επίκαιρη ερώτηση έχει ως ακολούθως:

"Ο εθνικά ευαίσθητος χώρος του Βορειοανατολικού Αιγαίου έχει πολλά προβλήματα για τα οποία, αν και έχουν αναγνωρισθεί από την πολιτεία, δεν έχει ληφθεί μέχρι τώρα κανένα ουσιαστικό μέτρο αντιμετώπισής τους.

Συγκεκριμένα, η Χίος, νησί σε απόσταση αναπνοής από την Τουρκία, αντιμετωπίζει πληθυσμιακή αιμορραγία, ενώ η τοπική οικονομία ακολουθεί διαρκώς φθίνουσα πορεία.

Επειδή εθνικοί λόγοι επιβάλλουν την άμεση αντιμετώπιση των προβλημάτων που αντιμετωπίζει το ακριτικό αυτό νησί μας

Ερωτώνται οι κύριοι Υπουργοί, εάν θα λάβουν υπόψη τους τις συγκεκριμένες προτάσεις του Επιμελητηρίου Χίου και αν θα μεριμνήσουν:

α) Για τη δημιουργία ζώνης χαμηλού κόστους διαβίωσης.

β) Εάν θα δοθούν κίνητρα για νέες επενδύσεις και την ενίσχυση των υφισταμένων μονάδων.

γ) Εάν θα γίνουν βασικά έργα υποδομής, όπως η επέκταση του διαδρόμου του αεροδρομίου, η δημιουργία διεθνούς εμπορευματικού κέντρου, η αποπεράτωση της μαρίνας στην περιοχή Καστέλλου, ο εκσυγχρονισμός του δικτύου του Ο.Τ.Ε.".

Η Υπουργός Αιγαίου, κ. Παπαζώη, έχει το λόγο για τρία λεπτά να πρωτολογήσει.

ΕΛΙΣΑΒΕΤ ΠΑΠΑΖΩΗ (Υπουργός Αιγαίου): Κύριε Πρόεδρε, κύριοι συνάδελφοι, η Κυβέρνηση θεωρεί εθνική προτεραιότητα τη στήριξη των νησιωτικών κοινωνιών, ιδιαίτερα του βορειοανατολικού Αιγαίου. 

Παράλληλα με την αμυντική θωράκιση έχουμε θέσει σε εφαρμογή μία αναπτυξιακή εξειδικευμένη πολιτική κατά νησί, με στόχο μας ιδιαίτερα τη συγκράτηση της νεολαίας.

Η Χίος βγαίνει από μία περίοδο μακρόχρονης πληθυσμιακής κάμψης, όπου στερήθηκε ένα μεγάλο ποσοστό του ανθρώπινου δυναμικού της. Να πω ότι μόνο στη δεκαετία του '70 είχαμε μία μείωση 7,8%. 

Ευτυχώς τη δεκαετία του 1980 έχουμε μια αύξηση 4,8%. Συγχρόνως η Χίος περνάει σε μια φάση δομικών αλλαγών σε ό,τι αφορά τα θέματα της απασχόλησης, μια που μεγάλο κομμάτι του πληθυσμού που ησχολείτο με τον πρωτογενή τομέα έχει περάσει τώρα στο δευτερογενή και κυρίως στον τριτογενή τομέα.

Σε ό,τι αφορά τα συγκεκριμένα θέματα που έθεσε ο συνάδελφος θέλω να πω ότι κατ' αρχήν όσον αφορά το αεροδρόμιο έχουν προβλεφθεί 8,1 δισ. για την επέκτασή του στα 1950 μέτρα. Περιμένουμε την έγκριση των περιβαλλοντικών όρων. Ανατίθεται σύντομα η μελέτη, μετά την επιλογή του μελετητή από την ΥΠΑ η οποία υπολογίζει ότι μέχρι τον Αύγουστο του 1998 θα έχει ολοκληρωθεί και η μελέτη αλλά και οι διαδικασίες για τις απαλλοτριώσεις και επομένως θα μπορεί να δημοπρατηθεί το έργο.

'Οσον αφορά τη μαρίνα έχουν ολοκληρωθεί τα λιμενικά έργα με ένα κόστος εννιακόσια πενήντα εκατομμύρια (950.000.0000) δραχμές. Θα γίνει τώρα η πρόσκληση ενδιαφέροντος για ιδιώτες επενδυτές ώστε να γίνει και η δεύτερη φάση που αφορά τη χερσαία ζώνη και τη διαχείριση της μαρίνας.

Σε ό,τι αφορά τον Ο.Τ.Ε. έχουν γίνει επενδύσεις πεντακοσίων εκατομμυρίων (500.000.000) δραχμών τα τελευταία χρόνια. 'Εχουν δοθεί δέκα χιλιάδες νέες συνδέσεις. Δεν εκκρεμεί καμία νέα σύνδεση. 'Εχουμε μια ψηφιοποίηση της τάξεως του 70% στη Χίο σε σχέση με 45% που είναι ο μέσος όρος στο σύνολο του δίκτυου του Ο.Τ.Ε. στη χώρα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, γνωρίζω τις δυνατότητες του Υπουργείου Αιγαίου, όπως και αυτές του Υπουργείου Μακεδονίας-Θράκης. Είναι πολύ περιορισμένες σε σημείο που φθάνουν να είναι διακοσμητικά Υπουργεία. Παραταύτα δέχομαι την ύπαρξή τους για πολλούς λόγους.

Την ερώτηση αυτήν την έκανα, όχι για να πάρω λύσεις από την κυρία Υπουργό, αλλά για να γίνει συζήτηση, για να κεντρίσω το ενδιαφέρον, ώστε να πιέσει τα αρμόδια Υπουργεία. Παραδείγματος χάρη, έργα υποδομής για λόγους εξυπηρέτησης των πολιτών, ώστε να μην αισθάνονται ότι είναι παραμελημένοι. Λόγου χάριν το κτίριο του Ι.Κ.Α., η διεύρυνση των παρεχομένων υπηρεσιών ιατρικής περίθαλψης, η επέκταση του ν. 1892, που αφορά τη Θράκη και στα νησιά του Ανατολικού Αιγαίου, κάποιες ρυθμίσεις σε θέματα χρεών στεγαστικών δανείων, που μπορεί να γίνει εκεί κάποια εξαίρεση γιατί πράγματι, όπως είπε και η κυρία Υπουργός, πρόκειται για ευαίσθητη περιοχή και υπάρχει ένα κύμα μετακίνησης πληθυσμών, δηλαδή συρρικνώνεται ο πληθυσμός των νησιών, ενώ κάποτε έσφυζαν από ζωή και ανάπτυξη.

Ικανοποιούμαι, βέβαια, από τις απαντήσεις που μου έδωσε. 'Οπως είπε, το αεροδρόμιο γίνεται. Είναι στην τελευταία φάση για να ανατεθεί. Η μαρίνα είναι περίπου στα μισά και θα επεκταθεί. Πιστεύω όμως ότι το ενδιαφέρον της Κυβέρνησης


 

  

Σελίδα 1978 

σε θέματα αυτής της περιοχής πρέπει να είναι ηυξημένο περισσότερο από κάθε άλλη περιοχή, συμπεριλαμβανομένης και της Θράκης φυσικά.

Δεν υπεισέρχομαι σε γενικότερα θέματα ημερομισθίων, φορολογικά, κλπ. Αυτά αφορούν όλους τους 'Ελληνες. Και σ' αυτά, όμως, μπορεί να υπάρξει ειδική μεταχείριση για τους εκεί πληθυσμούς. 

ΠΡΟΕΔΡΕΥΩΝ (Παναγιώτης Σγουρίδης): Η κ. Παπαζώη έχει το λόγο για να δευτερολογήσει.

ΕΛΙΣΑΒΕΤ ΠΑΠΑΖΩΗ (Υπουργός Αιγαίου): 'Οπως ξέρετε, υπάρχει ένας καινούριος αναπτυξιακός νόμος και μέσα σ' αυτόν -δεν έχει ακόμη κατατεθεί στη Βουλή- θα προβλέπεται ότι η Θράκη και τα νησιά του Ανατολικού Αιγαίου, εκτός από τη Ρόδο και την Κω θα ενταχθούν στην ίδια κατηγορία.

Σε ό,τι αφορά θέματα που αφορούν την ανάπτυξη, δεν αναφέρθηκα πριν γιατί δεν πρόφθασα, στην προσπάθεια που κάνει το Υπουργείο Αιγαίου για τη δημιουργία διακομετακομιστικού κέντρου σε συνεργασία με το Επιμελητήριο της Χίου. 'Εχει γίνει ήδη προκαταρκτική μελέτη, με χρηματοδότηση του Υπουργείου Αιγαίου.

Συμφωνήσαμε με το Ταμείο Συνοχής να προχωρήσει η ανάθεση για έρευνα αγοράς, και βιωσιμότητας της μονάδας. Αν καταφέρουμε στη δυτική πλευρά της Χίου να φτιάξουμε αυτό το διεθνές διαμετακομιστικό κέντρο, που θα εξυπηρετεί, όπως, ξέρετε κυρίως τις μεταφορές προϊόντων, σε ό,τι αφορά τις χώρες του Εύξεινου Πόντου, νομίζω ότι θα έχουμε δώσει μια αναπτυξιακή δυνατότητα πολύ σημαντική σε ένα νησί που έχει μια μεγάλη ιστορία και σύγχρονη ακόμα σε ό,τι αφορά τα θέματα ναυτιλίας και εμπορίου.

Συγχρόνως, ένα άλλο ανταγωνιστικό και μοναδικό προϊόν της Χίου -για να πούμε λίγο και το τι κάνει το Υπουργείο Αιγαίου- όπως είναι η μαστίχα, από το οποίο ζούνε έξι χιλιάδες οικογένειες, είκοσι πέντε χωριά, το Υπουργείο Αιγαίου το έχει στηρίξει πολλαπλά με μια σειρά από προγράμματα και σήμερα έχει καταφέρει να εξάγεται σε πενήντα χώρες και να έχει έναν τζίρο ετήσιο γύρω στα δυόμισι δισεκατομμύρια δραχμές (2.500.000.000). 

Επίσης, στηρίζουμε μια σειρά από έργα, που έχουν να κάνουν με τον τουρισμό, ανάμεσα στα οποία είναι και η ανάδειξη του μεγάλου πολιτιστικού πλούτου της Χίου. Ο Ανάβατος είναι ένα μεγάλο έργο οχτακοσίων εκατομμυρίων δραχμών (800.000.000), που ξεκίνησε τώρα με χρηματοδότηση του Υπουργείου Αιγαίου, όπως επίσης και έργα γαι την ανάδειξη μικρών αρχαιολογικών χώρων.

Για να μην κουράζω και επειδή δεν έχουμε χρόνο, θα σας δώσω, κύριε Ιντζέ, περισσότερες λεπτομέρειες, για το τι κάνει το Υπουργείο Αιγαίου αλλά και το τι γίνεται στη Χίο. 

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Παπαζώη που ήταν σύντομη και αποτελεσματική.

Εισερχόμαστε στη συζήτηση των επικαίρων ερωτήσεων δευτέρου κύκλου:

Πρώτη επίκαιρη ερώτηση δευτέρου κύκλου είναι η με αριθμό 334/13-11-1997 του Βουλευτή του Πανελληνίου Σοσιαλιστικού Κινήματος κ. Αλέξανδρου Βούλγαρη προς τον Υπουργό Δημόσιας Τάξης, σχετικά με τις προθέσεις της Κυβέρνησης προκειμένου να λυθεί το πρόβλημα της μετεγκατάστασης σε άλλο κτίριο της Πυροσβεστικής Υπηρεσίας Βόλου.

Η επίκαιρη ερώτηση του κ. Βούλγαρη σε περίληψη έχει ως εξής:

"Η Πυροσβεστική Υπηρεσία Βόλου, αντιμετωπίζει, κυρίως τα τελευταία δέκα χρόνια, σημαντικά προβλήματα λειτουργικότητας, τα οποία προέρχονται από τη θέση του κτιρίου που στεγάζεται, αφού:

Οι δρόμοι, που ουσιαστικά εξυπηρετούν την υπηρεσία, είναι στενοί, με αποτέλεσμα και λόγω στάθμευσης πολλών Ι.Χ. αυτοκινήτων, να μην είναι δυνατή η απρόσκοπτη διέλευση των πυροσβεστικών οχημάτων.

Το κτίριο στο οποίο στεγάζεται η Πυροσβεστική Υπηρεσία, είναι από τα παλαιότερα που υπάρχουν στην πόλη του Βόλου, με διαρύθμιση χώρων και τρόπο κατασκευής, που δεν επιτρέπει την καλή λειτουργία για την κάλυψη των αναγκών της Υπηρεσίας.

Το κτίριο γειτνιάζει άμεσα με τα 3ο και 4ο Δημοτικά Σχολεία.

Από το 1956, που χρονολογείται η στέγαση της Πυροσβεστικής Υπηρεσίας Βόλου, έχουν διαφοροποιηθεί άρδην τα δεδομένα, διότι οι Δήμοι Βόλου και Νέας Ιωνίας αποτελούν ένα πολεοδομικό συγκρότημα με 100.000 κατοίκους.

Σε σύντομο χρονικό διάστημα πρόκειται να τεθεί σε λειτουργία το δίκτυο φυσικού αερίου στην πόλη με αποτέλεσμα να προστεθεί επιπλέον πυροσβεστικό όχημα, το οποίο δεν χωρά στο υπάρχον κτίριο.

Επίσης, η προοπτική ανάληψης από τις Πυροσβεστικές Υπηρεσίες και του τομέα της δασοπυρόσβεσης θα προσθέτει νέο μηχανολογικό εξοπλισμό που είναι αδύνατον να εξυπηρετηθεί από την υφιστάμενη κτιριακή εγκατάσταση.

Ερωτάται ο Υπουργός Δημόσιας Τάξης

Ποιες ενέργειες προτίθεται να αναλάβει το Υπουργείο Δημόσιας Τάξης και η Κυβέρνηση, προκειμένου να αντιμετωπιστεί άμεσα το πρόβλημα της μετεγκατάστασης της Πυροσβεστικής Υπηρεσίας Βόλου σε άλλο σημείο της πόλη;".

Ο Υπουργός Δημόσιας Τάξης κ. Ρωμαίος έχει το λόγο για τρία λεπτά να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, βέβαια οι επισημάνσεις του κυρίου συναδέλφου έχουν ήδη γίνει και από τις υπηρεσίες του Πυροσβεστικού Σώματος. 

Πρώτον όμως, πρέπει να επισημάνω ότι ήδη βρίσκεται υπό κατασκευή δεύτερος πυροσβεστικός σταθμός στη βιομηχανική περιοχή του Βόλου, ο οποίος είναι σίγουρο ότι εκτός από τη βιομηχανική περιοχή θα μπορεί να εξυπηρετήσει και άλλες ανάγκες.

Δεύτερον, να επισημάνω ότι η βασική αρχή εγκατάστασης των πυροσβεστικών σταθμών είναι γενικά τα κέντρα των πόλεων. Δεν είναι δυνατόν, δηλαδή, οι πυροσβεστικοί σταθμοί, οι οποίοι εξυπηρετούν τα αστικά κέντρα, να εγκατασταθούν στην περίμετρο.

'Ομως με βάση και τις παρατηρήσεις αυτές, που έχουν γίνει και από το συνάδελφο και από το Πυροσβεστικό Σώμα, εμείς μπορούμε να εξετάσουμε δυο περιπτώσεις: Είτε μετεγκατάσταση -αλλά πάντοτε όμως σε μία κεντρική περιοχή, αν υπάρξει ή κατάλληλο κτίριο ή ενδεχομένως οικόπεδο που θα μπορούσαμε να ανεγείρουμε νέο μεγαλύτερο πυροσβεστικό σταθμό- είτε τη δημιουργία δύο πυροσβεστικών σταθμών μέσα στην πόλη σε δύο διαφορετικά σημεία. Είναι ένα θέμα το οποίο μελετάται και πολύ σύντομα θα έχουμε καταλήξει.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρωμαίο. 

Ο κ. Βούλγαρης έχει το λόγο για δύο λεπτά να αναπτύξει την επίκαιρη ερώτηση.

ΑΛΕΞΑΝΔΡΟΣ ΒΟΥΛΓΑΡΗΣ: Θα ευχαριστήσω τον Υπουργό για την απάντησή του, που δίνει μια διέξοδο στο πρόβλημα, το οποίο εμφανίζεται με ένταση τα τελευταία χρόνια. Αναφέρομαι στην ερώτηση για αποτελεσματικότητα. Η αποτελεσματικότητα σημαίνει για μία Πυροσβεστική Υπηρεσία πολύ γρήγορη δράση σε ένα συγκεκριμένο ατύχημα, που βρίσκεται στο μεγάλο πολεοδομικό συγκρότημα του Βόλου και της Νέας Ιωνίας που αριθμεί περίπου εκατό χιλιάδες κατοίκους. Αυτή η αποτελεσματικότητα, η γρήγορη δράση, αμφισβητείται από πολλούς και από την Πυροσβεστική Υπηρεσία με την οποία έχω συζητήσει αρκετές φορές, για δύο παράγοντες:

Ο πρώτος παράγοντας, όπως ανέφερε και ο κύριος Υπουργός, είναι το παλιό κτίσμα, το οποίο χρονολογείται από το 1956 στην πόλη του Βόλου, με αποτέλεσμα ένα νέο όχημα, που πρέπει να πάρουν λόγω της εγκατάστασης του φυσικού αερίου στην πόλη, να μη χωρά στο κτίριο της Πυροσβεστικής Υπηρεσίας.

Ο δεύτερος παράγοντας είναι ότι το πολεοδομικό συγκρότημα του Βόλου και της Νέας Ιωνίας έχει μικρού πλάτους δρόμους, με αποτέλεσμα η στάθμευση αυτοκινήτων, που δεν είναι δυνατόν να αστυνομευθεί καθ' όλη τη διάρκεια της


 

  

Σελίδα 1979 

ημέρας, να εμποδίζει την εύκολη και γρήγορη μετακίνηση των πυροσβεστικών οχημάτων. Και βέβαια αναγκάζεται πολλές φορές η Πυροσβεστική Υπηρεσία να κάνει και γυμνάσια μέσα σε ένα δρόμο και όχι μέσα σε μία περιοχή, που μπορεί να έχει μεγαλύτερο ελεύθερο χώρο, αποκλείοντας και την κυκλοφορία του δρόμου.

Από τη στιγμή που η Πυροσβεστική Υπηρεσία Βόλου έχει δύο, τρεις εναλλακτικές λύσεις για οικόπεδα στην περίμετρο βέβαια του πολεοδομικού συγκροτήματος, για να μπορέσει να εξασφαλίσει και τους αναγκαίους πόρους από το Υπουργείο Οικονομικών για να κατασκευαστεί ο πυροσβεστικός σταθμός, θα παρακαλούσα τον Υπουργό να τις συμπεριλάβει στον προγραμματισμό του Υπουργείου Δημόσιας Τάξης για το έτος 1998.

Κλείνοντας θα ήθελα να πω ότι πράγματι κατασκευάζεται ένας πυροσβεστικός σταθμός στη βιομηχανική περιοχή Βόλου, ο οποίος βέβαια θα αναλάβει κυρίως τα ατυχήματα, τα οποία ευχόμαστε να μη συμβούν, στη βιομηχανική περιοχή, η οποία έχει και εργοστάσια που χρησιμοποιούν σαν πρώτη ύλη εύφλεκτες ύλες με αποτέλεσμα να δημιουργηθούν ορισμένα προβλήματα και για τη βιοτεχνική περιοχή, η οποία βρίσκεται στη φάση υλοποίησής της.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βούλγαρη.

Ο κύριος Υπουργός έχει το λόγο για δύο λεπτά να δευτερολογήσει.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Θα ήθελα, κύριε Πρόεδρε, να προσθέσω ότι στον πυροσβεστικό σταθμό, ο οποίος ήδη έχει θεμελιωθεί και ανεγείρεται στη βιομηχανική ζώνη -και επειδή προσφέρεται για μεγαλύτερο έργο- πρόκειται να μεταφερθούν όλα τα μεγάλα οχήματα και τα γερανοφόρα και τα μεγάλα βυτιοφόρα, τα οποία αυτήν την ώρα είναι στο κέντρο του Βόλου και θα παραμείνουν είτε στον ήδη πυροσβεστικό σταθμό, ή αν βρούμε καταλληλότερο οικόπεδο πάλι στο κέντρο και μεγαλύτερη άνεση, θα εγκατασταθούν και θα ενισχυθούν τα μικρά και ευκίνητα πυροσβεστικά οχήματα ακριβώς για να παρεμβαίνουν αμέσως στις οποιεσδήποτε πυρκαγιές και να ενισχύονται από τα μεγαλύτερα οχήματα, τα οποία θα είναι εγκατεστημένα στο νέο πυροσβεστικό σταθμό της βιομηχανικής ζώνης.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 354/17.11.1997 επίκαιρη ερώτηση του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τις προθέσεις της Κυβέρνησης να ματαιώσει το έργο ζεύξης του Μαλιακού κόλπου και να προχωρήσει στη λύση της νέας χάραξης μέσω Δομοκού.

Η επίκαιρη ερώτηση σε περίληψη έχει ως εξής: "Το Υπουργείο Περιβάλλοντος Χωροταξίας και Δημοσίων 'Εργων προχώρησε στην προκήρυξη του διαγωνισμού για τη μελέτη, κατασκευή, χρηματοδότηση και λειτουργία της ζεύξης του Μαλιακού κόλπου. Το κόστος του έργου υπολογίζεται σε εκατόν τριάντα δισεκατομμύρια (130.000.000.000) με εκατόν πενήντα δισεκατομμύρια (150.000.000.000) δραχμές και γίνεται με τη μέθοδο της δήθεν αυτοχρηματοδότησης ενώ οι οδηγοί θα το χρυσοπληρώσουν με τα πανάκριβα διόδια.

Η Κυβέρνηση αποφασίζοντας την εκτέλεση αυτού του έργου παραβλέπει το γεγονός ότι αυτό ουσιαστικά δεν έχει σχέση με την πραγματική ανάπτυξη της ευρύτερης περιοχής που πλήττεται από τη συρρίκνωση της παραγωγικής της βάσης. 

Επιπλέον αγνοεί τις αντιδράσεις των φορέων της ευρύτερης περιοχής (Φθιώτιδας, Καρδίτσας,Τρικάλων, Λάρισας, Γρεβενών, Κοζάνης κ.α.) που ζητούν τη νέα χάραξη μέσω Δομοκού γιατί η λύση αυτή είναι πιο οικονομική και συντομεύει περισσότερο την απόσταση Αθήνας-Θεσσαλονίκης, χωρίς να επιβαρύνει το περιβάλλον και χωρίς την επικινδυνότητα της υποθαλάσσιας σύραγγας. 

Ερωτάται ο κύριος Υπουργός αν προτίθεται η Κυβέρνηση, σεβόμενη και τους κατοίκους της περιοχής, να ματαιώσει τον προκηρυχθέντα διαγωνισμό και να προχωρήσει στη λύση της νέας χάραξης μέσω Δομοκού".

Ο Υπουργός Περιβάλλοντος Χωροταξίας και Δημοσίων 'Εργων έχει το λόγο για τρία λεπτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, είναι γνωστό ότι ο οδικός άξονας Πατρών - Αθηνών - Θεσσαλονίκης - Ευζώνων είναι ένας κρίσιμος άξονας για την ανάπτυξη της χώρας και ακριβώς γι' αυτόν το λόγο, με πρωτοβουλία μας και μετά από τεκμηρίωση, έχει ενταχθεί στα διευρωπαϊκά δίκτυα.

Η ζεύξη του Μαλιακού είναι ένα σημαντικό έργο που αποτελεί έναν κρίκο σε αυτόν τον οδικό διευρωπαϊκό άξονα, γιατί συντομεύει κατά σαράντα τέσσερα χιλιόμετρα την απόσταση από την Πάτρα εως τη Θεσσαλονίκη.

Θα ήθελα να πληροφορήσω το συνάδελφο ότι για να επιλεγεί η λύση της ζεύξης του Μαλιακού μελετήθηκαν ορισμένες εναλλακτικές λύσεις. Ποιες ήταν αυτές οι εναλλακτικές λύσεις; Πρώτον, η αναβάθμιση σε αυτοκινητόδρομο της υφισταμένης εθνικής οδού, δεύτερον, η διέλευση του αυτοκινητοδρόμου μέσω του Δομοκού, τρίτον η διπλή ζεύξη του Μαλιακού και τέταρτον η απλή ζεύξη του Μαλιακού. Καταλήξαμε μέσα από συγκριτικές αναλύσεις όλων των κριτηρίων -κριτηρίων που έχουν αναπτυξιακή, οικονομική, χρηματοδοτική και τεχνική αναφορά- στη λύση της απλής ζεύξης του Μαλιακού με μήκος τεσσερισήμισι χιλιόμετρα.

Το λέω αυτό γιατί δεν πρέπει να υπάρχει κινδυνολογία ως προς την ασφάλεια του έργου και δεν πρέπει να υπάρχει παραπληροφόρηση ως προς την αναγκαιότητα, τη σκοπιμότητα και τη χρησιμότητα του έργου. Το έργο αυτό έχει τεράστια συμβολή στην ανάπτυξη της Ελλάδας συνολικά και των όμορων νομών της ευρύτερης περιοχής.

Επειδή υπάρχει και μια συγκεκριμένη νύξη για τα διόδια ότι θα χρυσοπληρώσουν οι κάτοχοι των Ι.Χ. αυτοκινήτων το δρόμο αυτό, δίδω απάντηση. Αυτό το κομμάτι πρέπει να είναι συγχρηματοδοτούμενο, δηλαδή να προχωρήσει με τη συμμετοχή του δημοσίου των Ιδιωτών και των Εμπορικών Τραπεζών. Βεβαίως θα υπάρχουν διόδια, όπως υπήρχουν και θα υπάρχουν διόδια και σε τμήματα που δεν είναι συνχρηματοδοτούμενα. Γι' αυτόν το λόγο θα πρέπει να γίνει ξεκάθαρο αυτό το θέμα.

Με τη ζεύξη του Μαλιακού δεν καταδικάζουμε στην απομόνωση τους νομούς των Τρικάλων, της Καρδίτσας και της Φθιώτιδας.

Αντιθέτως -και το ξέρει ο κύριος συνάδελφος, το έχουμε πει πάρα πολλές φορές- και στην Καρδίτσα και στη Φθιώτιδα, έχουμε κάνει ανακοινώσεις, με πρωτοβουλία μας έχουν εκπονηθεί οι απαραίτητες μελέτες, το πρώτο στάδιο έχει τελειώσει, το δεύτερο και το τρίτο εξελίσσεται με συγκεκριμένη χρηματοδότηση περίπου δυόμισι δισεκατομμυρίων (2.500.000.000) για το συνδετήριο άξονα της Εγνατίας με το Βόλο και με τη Λαμία.

Αυτός ο συνδετήριος άξονας ξεκινά από την Εγνατία στο ύψος του Μετσόβου, περνά στην Καλαμπάκα, στα Τρίκαλα, στην Καρδίτσα και μετά υπάρχει ένας κλάδος προς τη Λάρισα και το Βόλο και ένας άλλος κλάδος προς τη Λαμία. Αυτός ο κρίκος είναι πολύ σημαντικός, γιατί έχει ενταχθεί στα διευρωπαϊκά δίκτυα, άρα θα τύχει και της αντίστοιχης χρηματοδότησης στο Τρίτο Κοινοτικό Πλαίσιο Στήριξης.

Επίσης, είναι γνωστό ότι έχουν δρομολογηθεί οι διαδικασίες για την εκπόνηση των απαραίτητων μελετών για τον οριζόντιο άξονα, που συνδέει το Αντίρριο με τη Λαμία. Γι' αυτόν το λόγο, πιστεύουμε ότι όλοι οι νομοί έχουν την τύχη που τους αξίζει με διασφάλιση της ανάπτυξής τους. Δεν είναι απομονωμένος κανένας νομός.

ΠΡΟΕΔΡΕΥΩΝ (Παναγιώτης Σγουρίδης): Τελειώνετε, σας παρακαλώ, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Για την ασφάλεια αυτή του έργου, θέλω να σας πω ότι έχουν υπάρξει και ολοκληρωθεί έγκυρες και αξιόπιστες έρευνες και ως προς τις συνθήκες ασφαλείας, γιατί είναι μία περιοχή κρίσιμη, αλλά και ως προς


 

  

Σελίδα 1980 

τις μελέτες περιβαλλοντικών επιπτώσεων.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κανταρτζής έχει το λόγο για δύο λεπτά για να αναπτύξει την επίκαιρη ερώτηση.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, θα προσπαθήσω σε δύο λεπτά να αναπτύξω αυτό το θέμα, γιατί είναι πραγματικά τεράστιο και είναι ασφυκτικός ο χρόνος.

Για μία ακόμη φορά ακούσαμε τον αρμόδιο Υπουργό, την Κυβέρνηση να χαρακτηρίζει τα έργα υποδομής, τα οποία αποφασίστηκαν και εκτελούνται σύμφωνα με τις υποδείξεις της Ευρωπαϊκής 'Ενωσης, σαν έργα εθνικής σημασίας. Είναι πραγματικά πρόκληση να χαρακτηρίζονται έργα εθνικής σημασίας, έργα υποδομής, τα οποία δεν έχουν σχέση με τα συμφέροντα του τόπου μας και με τα συμφέροντα των εργαζομένων.

Τη στιγμή που η χώρα μας πλήττεται από μία πολιτική καταστροφής της παραγωγικής της βάσης, από μία πολιτική αποβιομηχάνισης, τη στιγμή που φουντώνει η ανεργία, τη στιγμή που χιλιάδες αγρότες οδηγούνται στο ξεκλήρισμα, που χιλιάδες μικρομεσαίες επιχειρήσεις οδηγούνται στο λουκέτο, τη στιγμή που η Κυβέρνηση αρνείται να χρηματοδοτήσει έργα πραγματικής παραγωγικής ανασυγκρότησης, να επιλύσει καυτά προβλήματα του λαού μας και να τον ανακουφίσει, η Κυβέρνηση προχωρά σε τέτοια έργα.

Βεβαίως ανακύπτει ένα μεγάλο ερώτημα, ένα αμείλικτο ερώτημα, το οποίο καλείται έτσι και αλλιώς να απαντήσει: Τι επιτέλους θα κυκλοφορεί σε αυτούς τους δρόμους, όταν δεν θα έχουμε τι να παράγουμε, όταν ολόκληρες περιοχές θα έχουν ερημωθεί;

Προχωράτε στην προκήρυξη του διαγωνισμού για τη ζεύξη του Μαλιακού. Θα μπορούσατε να προχωρήσετε σε μία απλή βελτίωση του υπάρχοντος οδικού δικτύου, τη διαπλάτυνση του οδικού δικτύου, έτσι ώστε να εξοικονομήσετε πόρους, που θα μπορούσατε να τους χρησιμοποιήσετε για την παραγωγική ανασυγκρότηση του τόπου μας και της ευρύτερης περιοχής. Αντί όμως γι' αυτό, προχωράτε στην προκήρυξη του διαγωνισμού.

Εδώ πραγματικά γεννιούνται πολλά ερωτήματα. 'Ερχονται ειδικοί, έρχονται σεισμολόγοι και σας λένε ότι υπάρχουν προβλήματα. Σας το λέει ο ίδιος ο Πρόεδρος του Οργανισμού Αντισεισμικής Προστασίας, ο κ. Παπανικολάου. Λέει ότι υπάρχουν προβλήματα σε αυτή την λύση.

Ακούσαμε τον κύριο Υπουργό να αναφέρεται σε συγκριτικές μελέτες, που έγιναν για άλλες εναλλακτικές λύσεις. Πραγματικά, ποιες είναι οι άλλες συγκριτικές μελέτες, ποιες είναι οι μελέτες με τις οποίες τεκμηριώνεται η ζεύξη του Μαλιακού, πολύ περισσότερο που η ζεύξη του Μαλιακού με υποθαλάσσια σήραγγα είναι ένα από τα λίγα έργα που έχουν γίνει παγκόσμια. Λίγες κατασκευαστικές εταιρίες σε όλον τον κόσμο ειδικεύονται σε τέτοια έργα. Κανείς δεν μπορεί να προβλέψει το ακριβές κόστος αυτού του έργου και πολύ εύκολα μπορεί να βρεθούμε μπροστά στο πιθανό φαινόμενο οι κατασκευάστριες αυτές εταιρίες να έρθουν σε συμφωνία μεταξύ τους και φυσικά να το χρυσοπληρώσει ο λαός μας.

ΠΡΟΕΔΡΕΥΩΝ (Παναγιώτης Σγουρίδης): Τελειώνετε, σας παρακαλώ.

AXIΛΛΕΥΣ ΚΑΝΤΑΡΤΖΗΣ: Είναι απαραίτητο έστω και τώρα η Κυβέρνηση να αναλάβει τις ευθύνες της, να ακούσει τη φωνή δεκάδων νομών της περιοχής. Πάνω από δέκα νομοί της ευρύτερης περιοχής ...

ΠΡΟΕΔΡΕΥΩΝ (Παναγιώτης Σγουρίδης): Μη συναγωνίζεσθε τον κύριο Υπουργό σε υπέρβαση χρόνου.

AXIΛΛΕΥΣ ΚΑΝΤΑΡΤΖΗΣ: Συγνώμη, κύριε Πρόεδρε, αλλά είναι το θέμα τέτοιο. Επειδή υπερέβη το χρόνο ο κύριος Υπουργός, θα μου επιτρέψετε ανοχή μισού λεπτού.

Γι' αυτό επαναλαμβάνουμε ότι πρέπει να εισακούσει τη γνώμη των φορέων της περιοχής και να προτείνει τη λύση του Δομοκού, που είναι και πιο οικονομική και συντομεύει περισσότερο την απόσταση Αθήνας-Θεσσαλονίκης.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, χρησιμοποίησα δύο λέξεις. Ο κ. Κανταρτζής πιστεύω ότι υπέπεσε σε λάθος, γιατί ανταποκρίθηκε θετικά στον πειρασμό της παραπληροφόρησης και της κινδυνολογίας.

Είπα ότι έχουν γίνει όλες οι επιστημονικές μελέτες, γιατί η περιοχή είναι κρίσιμη, είναι σεισμογενής...

ΑΧΙΛΛΕΥΣ ΚΑΝΤΑΡΤΖΗΣ: Ο πρόεδρος του οργανισμού σας το λέει αυτό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος Χωροταξίας και Δημοσίων 'Εργων): ...και υπάρχει τεκμηρίωση από έγκυρους και αξιόπιστους επιστήμονες, 'Ελληνες και ξένους. 

Σε αυτές τις μελέτες συμμετείχαν και συμμετέχουν οι καθηγητές του Πανεπιστημίου Αθηνών, ο κ. Μακρόπουλος και ο κ. Λούης για τις γεωφυσικές έρευνες, ο Καθηγητής Γεωλογίας του Εθνικού Μετσόβιου Πολυτεχνείου ο κ. Μαρίνος για τις γεωλογικές έρευνες, ο Καθηγητής του Μετσόβιου Πολυτεχνείου ο κ. Γκαζέτας για τις εδαφοδυναμικές μελέτες και υπάρχει και μία σειρά από άλλους μελετητές επιστήμονες με εξειδικευμένη γνώση και με επιστημονικό κύρος.

Δεν μας επέβαλε η Ευρωπαϊκή 'Ενωση τη λύση. Υπάρχει ταύτιση στις αξιολογήσεις και στις προτεραιότητες ορισμένων έργων που έχουν προτεραιότητα και για την Ευρωπαϊκή 'Ενωση και για την Ελλάδα. 'Αλλωστε είναι γνωστό ότι τα έργα αυτά, τα έργα υποδομής, τα έργα ανάπτυξης χρηματοδοτούνται από εθνικούς και ευρωπαϊκούς πόρους. 'Ολα τα άλλα που ανέφερε ο κύριος συνάδελφος είναι σενάρια επιστημονικής φαντασίας, ότι προωθούμε το έργο αυτό ως συνχρηματοδοτούμενο έργο και θα το πάρουν ορισμένες εταιρείες.

Δεν είναι έτσι, κύριε συνάδελφε. Προωθούμε αυτό το έργο ως συνχρηματοδοτούμενο για να βάλει το ελληνικό δημόσιο πολύ λιγότερους πόρους από αυτούς που απαιτούνται για να γίνει ως δημόσιο έργο. Προωθούμε αυτό το έργο, διότι είναι αποδοτικό και οι ιδιώτες που θα βάλουν τα κεφάλαια ή οι τράπεζες, που θα δανείσουν τον ιδιώτη για την κατασκευή αυτού του έργου, θα φύγουν από τη στιγμή που θα αποδοθεί το κεφάλαιό τους μέσα από τη χρήση του συγκεκριμένου έργου από τη συσώρρευση πόρων, από την τιμή των διοδίων.

Από τη στιγμή που θα αποδοθεί το αρχικό τους κεφάλαιο θα φύγουν και θα παραδοθεί η εκμετάλλευση, η λειτουργία του έργου στο ελληνικό δημόσιο. Μην κυνηγάμε φαντάσματα εκεί που δεν υπάρχουν.

ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η με αριθμό 347/17.11.1997 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Περιβάλλοντος Χωροταξίας και Δημοσίων 'Εργων, σχετικά με τη λήψη των μέτρων προστασίας του εμπορικού τριγώνου του Πειραιά από την κατασκευή της νέας οδικής αρτηρίας.

Η επίκαιρη ερώτηση της κ. Αλφιέρη έχει ως ακολούθως:

"Με πολλή μυστικότητα το Υπουργείο Περιβάλλοντος αποφάσισε να προχωρήσει στην κατασκευή οδικής αρτηρίας, που ξεκινά από το Στάδιο Ειρήνης και Φιλίας και δια μέσου του σταθμού του Ηλεκτρικού Σιδηροδρόμου Αθηνών-Πειραιώς Ν. Φαλήρου, του κόμβου Κεράνη, της οδού Αλιπέδου, του αμαξοστασίου των πράσινων λεωφορείων στην πλατεία Ιπποδαμείας των σιδηροδρομικών σταθμών Ηλεκτρικών Σιδηροδρόμων Αθηνών-Πειραιώς και Πελοποννήσου και της ακτής Κονδύλη θα καταλήξει στη γέφυρα της ακτής Κονδύλη θα καταλήξει στη γέφυρα Αγ. Διονυσίου και με τελικό προορισμό το Σχιστό. Το έργο στην πορεία του θα συμπαρασύρει και θα καταστρέψει το "εμπορικό τρίγωνο του Πειραιά", που έχει χαρακτηρισθεί ως παραδοσιακό με το από 27.7.1982 προεδρικό διάταγμα (ΦΕΚ 410Δ/1982) και προστατεύεται από τις διατάξεις του, με βάση την έγγραφη απάντησή σας στην υπ' αριθμόν 2795/12.3.1997 ερώτησή μου, το παζάρι του Πειραιά και τον αρχαιολογικό χώρο της Μελιώνειας ακτής.

Επειδή έχετε αποφασίσει να ρυθμίσετε τα κυκλοφοριακά προβλήματα καταστρέφοντας το μισό Πειραιά και καρατομώντας


 

  

Σελίδα 1981 

τον κοινωνικό ιστό της ευρύτερης περιοχής επικαλούμενος, κατά την προσφιλή σας ορολογία, την περιβαλλοντική αναβάθμιση και τον εκσυγχρονισμό της πόλης σε βάρος της ποιότητας ζωής των πολιτών, τις διαμαρτυρίες των οποίων, κατά την προσφιλή σας μέθοδο, περιφρονείτε, ερωτάται ο κύριος Υπουργός:

1. Αν υπάρχουν οι σχετικές μελέτες σκοπιμότητας περιβαλλοντικών επιπτώσεων και η τεχνική μελέτη των συγκοινωνιακών έργων της περιοχής.

2. Με ποια μέτρα θα προστατεύσει το απειλούμενο με καταστροφή εμπορικό τρίγωνο του Πειραιά εφαρμόζοντας τις διατάξεις του προεδρικού διατάγματος (ΦΕΚ 410Δ/1982).

3. Αν προτίθεται να λάβει υπόψη του τις προτάσεις της Νομαρχίας Πειραιά και της επιτροπής κατοίκων".

Ο Υπουργός Περιβάλλοντος Χωροταξίας και Δημοσίων Εργων έχει τρία λεπτά για να πρωτολογήσει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, το έργο αυτό, ο οδικός άξονας από το Νέο Φάληρο έως το Σχιστό είναι ένας οδικός άξονας που συμπληρώνει τον εξωτερικό δακτύλιο της Αθήνας και προωθείται με μια σειρά από παρεμβάσεις και αυτοτελή έργα με προϋπολογισμό είκοσι έξι (26.000.000.000) δισεκατομμύρια. 'Ενα από αυτά τα τμήματα του έργου είναι η λεωφόρος από το Φάληρο μέχρι τον Περαιά, μέχρι την ακτή Κονδύλη. Αυτό το έργο ως προς το σύνολό του, αλλά και ως προς το τμήμα του το συγκεκριμένο είναι ένα έργο το οποίο πολλαπλασιάζει τη δυνατότητα κίνησης και κυκλοφορίας, μειώνει την αποσυμφόρηση, μειώνει το φόρτο το κυκλοφοριακό πολύ και κατ' επέκταση μπορούμε να πούμε ότι μειώνει την ατμοσφαιρική ρύπανση, αναβαθμίζει την ποιότητα ζωής των κατοίκων και βεβαίως συμβάλλει στην ανάπτυξη και στην αναβάθμιση του Πειραιά στο σύνολό του, αλλά και του κέντρου του.

Το συγκεκριμένο έργο έχει γίνει με όλες τις μελέτες των περιβαλλοντικών επιπτώσεων, έχουν εγκριθεί οι περιβαλλοντικοί όροι, έχει αποφανθεί θετικά το Υπουργείο Πολιτισμού, η Α' Εφορία Νεοτέρων Μνημείων. 'Εχει αποφανθεί θετικά για την αναγκαιότητα και τη χρησιμότητα του έργου το νομαρχιακό συμβούλιο και το δημοτικό συμβούλιο. Βεβαίως αυτό το έργο έχει δημοπρατηθεί, έχει εγκατασταθεί ο ανάδοχος και έχει ξεκινήσει με προϋπολογισμό περίπου εξήμισι (6.500.000.000) δισεκατομμύρια.

Το έργο αυτό είπα πριν ότι προστατεύει το περιβάλλον, αναβαθμίζει την ποιότητα ζωής, δεν καταστρέφει το εμπορικό ιστορικό τρίγωνο της περιοχής δηλαδή την περιοχή ανάμεσα στις γραμμές του ΗΣΑΠ στην πλατεία Ιποδαμείας και στο λιμάνι, γιατί περνάει έξω από τα όρια αυτού του τριγώνου. Επίσης, δεν προκαλεί καμιά όχληση σε αρχαιολογικούς χώρους. 'Αλλωστε υπάρχει η θετική συνηγορία και του Υπουργείου Πολιτισμού.

Σέβομαι την ευαισθησία της κ. Αλφιέρη, αλλά δεν μπορεί να παραγνωρίζει τις προσπάθειες που κάνουμε για να βελτιώσουμε την κυκλοφορία στο κέντρο του Πειραιά και στην ευρύτερη ζώνη του Πειραιά. Δεν μπορεί να αποσιωπά μια σειρά από σωστές παρεμβάσεις που κάναμε γι' αυτό το συγκεκριμένο δρόμο και στη συγκεκριμένη αυτή περιοχή, στο συγκεκριμένο τμήμα, αλλά και στην προέκταση αυτού του τμήματος προς τη Δραπετσώνα καταργώντας την αρχική χάραξη της γέφυρας του Αγίου Διονυσίου.

Φροντίζουμε αυτά τα έργα και να σχεδιάζονται, αλλά και να υλοποιούνται με σεβασμό στο περιβάλλον, με σεβασμό στον άνθρωπο και με σεβασμό στον πολιτισμό.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Η κ. Αλφιέρη έχει το λόγο για δύο λεπτά να αναπτύξει την επίκαιρη ερώτησή της.

ΣΤΥΛΙΑΝΗ ΑΛΦΙΕΡΗ: Κύριε Υπουργέ, μάλλον δεν είστε σωστά ενημερωμένος. Πρώτα απ'όλα σας καταθέτω την απόφαση του Νομαρχιακού Συμβουλίου Πειραιά, που σας ενημερώνει ότι είναι κάθετα αντίθετο γι' αυτόν το δρόμο και σας καταθέτω και τις άλλες προτάσεις των κατοίκων που ζουν στον Πειραιά.

Γνωρίζω ότι δεν μένετε στον Περαιά, γνωρίζω όμως ότι εκλέγεστε στον Πειραιά τώρα τελευταία. Καλό, λοιπόν, θα ήταν όταν απαντάτε για τόσο σημαντικά έργα, όπως λέτε, ζωτικής σημασίας, να γνωρίζετε τι καταστροφές θα προκαλέσουν και γίνομαι συγκεκριμένη, κύριε Υπουργέ.

Αυτό το έργο που ξεκινά, όπως περιγράψαμε, από το Στάδιο Ειρήνης και Φιλίας, που περνά κάθετα μέσα από τον Πειραιά και χωρίζει τον Πειραιά στα δύο, στα βόρεια και στα νότια προάστια και που καταστρέφει τη βιομηχανική ζώνη του Πειραιά θα καταλήξει στο Σχιστό και με επιείκεια αυτό χαρακτηρίζεται οικολογικό έγκλημα.

Εγώ μιλώ συγκεκριμένα, γιατί ζω στον Πειραιά και κάποτε είχα ευθύνη σαν αντιδήμαρχος για την πόλη του Πειραιά σε θέματα περιβάλλοντος.

Καταστρέφει τις βιομηχανικές διατηρητέες εγκαταστάσεις του Αγίου Διονυσίου, το Εμπορικό Τρίγωνο Πειραιά που έχει χαρακτηρισθεί παραδοσιακό, την περιοχή των Λιπασμάτων, το Τσιμεντάδικο. Επίσης θα προκαλέσει το μαρασμό στο παραδοσιακό παζάρι της Αλιπέδου αφού είναι αδύνατον να συνυπάρξει ο Κυριακάτικος περίπατος με το δρόμο ταχείας κυκλοφορίας των αυτοκινήτων.

Επικαλείστε ότι θα λύσετε το συγκοινωνιακό πρόβλημα της πόλης του Πειραιά. Θέλω να επισημάνω ότι η πόλη έχει ανάγκη από κυκλοφοριακές ρυθμίσεις, όχι όμως από περιβαλλοντικές καταστροφές. Και γίνομαι συγκεκριμένη: Θα χωρίσετε την πόλη του Πειραιά στα δύο. Αυτό θα το προκαλέσει η μαζική και η διαμπερής κυκλοφορία των οχημάτων. Επί πλέον σβήνει κάθε ελπίδα των συνοικιών Δραπετσώνας, Κερατσινίου, Αγίας Σοφίας να έχουν κάποια διέξοδο προς τις ακτές και το κέντρο του Πειραιά, δημιουργούμε πάλι συνοικίες γκέτο και το λιμάνι που τα τελευταία χρόνια άνοιξε και είναι κάτι το θετικό και επίσης πολύ φιλικό στην πόλη με την κατεδάφιση των μανδροτοίχων θα ξανακλείσει. Σήμερα με τα έργα που σχεδιάζετε θα απαγορεύσετε πάλι στους πολίτες να έχουν πρόσβαση στο χώρο αυτό. Και σας καλώ να εξετάσετε την αναγκαιότητα του έργου γιατί είπατε ότι θα ρυθμίσετε την κυκλοφορία και ότι δεν θα έχουμε κυκλοφοριακό φόρτο στο λιμάνι. Επισημαίνω ότι θα οξυνθεί το κυκλοφοριακό πρόβλημα από το νέο φόρτο κυκλοφορίας. Με αυτό το έργο θα δημιουργηθεί συνωστισμός και καλό είναι να εξετασθεί το στοιχείο των κυκλοφοριακών φόρτων και των προβλεπομένων μέσων ταχυτήτων.

Εμείς θα θέλουμε να μας δώσετε και τις περιβαλλοντικές μελέτες γιατί υπάρχει μία μυστικοπάθεια στο όλο έργο. Δεν θα αφήσουμε να περάσει εύκολα αυτό το πράγμα που ήδη καταστρέφει την πόλη του Πειραιά. Και όσο για τα θετικά σας έργα δεν έχουμε πρόβλημα να τα στηρίζουμε, αλλά στα αρνητικά, σίγουρα θα μας βρείτε αντίθετους.

(Στο σημείο αυτό η κ. Στυλ. Αλφιέρη καταθέτει για τα Πρακτικά την παραπάνω επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Περιβάλλοντος Χωροταξίας και Δημοσίων 'Εργων έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος Χωροταξίας και Δημοσίων 'Εργων): Κύριε Πρόεδρε, η κυρία συνάδελφος έχει μία περίεργη αντίληψη και όταν μιλάει στον ενικό και όταν μιλάει στον πληθυντικό. Εγώ σέβομαι τη γνώμη της, όπως σέβομαι τη γνώμη των πολιτών που συμφωνούν με τη γνώμη της. 'Ομως, δεν μπορεί κανείς να παραγνωρίσει ότι υπάρχουν αποφάσεις συλλογικών οργάνων της Τοπικής και Νομαρχιακής Αυτοδιοίκησης από το 1996.

Υπάρχουν ακόμα οι αποφάσεις του δημοτικού συμβουλίου του Δήμου Πειραιά και οι αποφάσεις των Δημοτικών Συμβουλίων των άλλων δήμων, των όμορων με τον Πειραιά και που απαιτούν να γίνει αυτό το έργο.

Τα δημοτικά συμβούλια οπωσδήποτε εκφράζουν κατά τεκμήριο με τις συλλογικές τους αποφάσεις τους πολίτες των συγκεκριμένων δήμων.

Επίσης, υπάρχει θετική απόφαση για την αναγκαιότητα και


 

  

Σελίδα 1982 

χρησιμότητα του έργου από το Νομαρχιακό Συμβούλιο του Πειραιά το 1996, στις 22.3.1996 που ενέκρινε τους περιβαλλοντικούς όρους αφού αξιολόγησε τις μελέτες περιβαλλοντικών επιπτώσεων.

Υπάρχουν ακόμα οι θετικές αποφάσεις και γνωμοδοτήσεις του Υπουργείου Πολιτισμού και των Εφοριών του. Δεν μπορεί να αυτοκαθορίζεται ο καθένας ότι έχει τη μοναδική ευαισθησία για μια συγκεκριμένη πόλη ή για ορισμένα σημεία της πόλεως.

Είπε η κ. Αλφιέρη ότι θα καταστραφεί το εμπορικό τρίγωνο. Περνάει ο δρόμος έξω από το εμπορικό τρίγωνο και δεν χωρίζει τον Πειραιά και τους άλλους δήμους. Τους ενώνει. Η κατάσταση του Πειραιά είναι τραγική γιατί μια μεγάλη πόλη με το κεντρικό λιμάνι και αυτός ο δρόμος είναι η λυτρωτική λύση.

'Εχουν γίνει ορισμένες επισημάνσεις από τη Νομαρχία του Πειραιά για ένα κομμάτι του έργου στην ακτή Κονδύλη και γίνονται προσπάθειες να υπάρξει σχεδιασμός για να προκαλεί το δυνατό λιγότερο αρνητικές επιπτώσεις στο τοπίο. Αλλά αυτός ο δρόμος έγινε με αρκετές θετικές παρεμβάσεις από το Υπουργείο και σας είπα την προσαρμογή στις προτάσεις του Δήμου Δραπετσώνας και των πολιτών του Πειραιά για τη γέφυρα του Αγίου Διονυσίου.'Εχουν γίνει ακόμα μία σειρά παρεμβάσεις θετικές στο σχεδιασμό και στην κατασκευή του έργου.

Δεν μπορεί να τα παραγνωρίζετε αυτά, κυρία Αλφιέρη. 

Το γεγονός είναι ότι ξεκινάμε και το Υπουργείο Περιβάλλοντος Χωροταξίας και Δημοσίων 'Εργων και όλοι οι φορείς της Νομαρχιακής και Τοπικής Αυτοδιοίκησης του Πειραιά αυτό το έργο, που είναι και σκόπιμο και αναγκαίο και χρήσιμο και για την ανάπτυξη του Πειραιά, αλλά και για την αναβάθμιση της ποιότητας της ζωής του.

ΠΡΟΕΔΡΕΥΩΝ (Παναγιώτης Σγουρίδης): Πέμπτη είναι η με αριθμό 343/17.11.1997 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη, προς τον Υπουργό Εθνικής Παιδείας και Θρησκευμάτων σχετικά με την καθυστέρηση σύστασης επιτροπής αξιολόγησης, για την ίδρυση παραρτήματος του Τεχνολογικού Εκπαιδευτικού Ιδρύματος Λαμίας στην 'Αμφισσα.

Η ερώτηση έχει ως εξής: "Η Νομαρχία Φωκίδος αποφάσισε το Μάρτιο του 1996 την ίδρυση παραρτήματος Τ.Ε.Ι Λαμίας. 'Εχει υποβάλλει οικονομοτεχνική μελέτη και έχει βρει στέγη για την εγκατάστασή τους στην 'Αμφισσα.

Η διοίκηση των Τ.Ε.Ι. Λαμίας, η Τοπική Αυτοδιοίκηση Α' και Β' Βαθμού, οι τοπικοί παράγοντες και φορείς του Νομού Φωκίδας, ογδόντα εννιά τον αριθμό, ζητούν από τον Υπουργό Παιδείας να επιταχύνει τις διαδικασίες για την ίδρυση των Τ.Ε.Ι..

Ερωτάται ο κύριος Υπουργός, γιατί δεν δίνει την εντολή σύστασης της επιτροπής αξιολόγησης;".

Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε και κύριοι συνάδελφοι, το αθέλητα λανθασμένο της επίκαιρης ερώτησης, μου δίνει την ευκαιρία να ενημερώσω το Σώμα για το ποια διαδικασία πρέπει να τηρείται και ποιες προϋποθέσεις πρέπει να συντρέχουν, προκειμένου να ιδρυθεί ένα τμήμα Τ.Ε.Ι. ή ένα παράρτημα Τ.Ε.Ι.. Διότι δεν χρειάζεται, αλλά και δεν προβλέπεται σύσταση επιτροπής αξιολόγησης.

Για την ίδρυση, λοιπόν, τμήματος Τ.Ε.Ι. ή παραρτήματος ΤΕΙ, απαιτείται Προεδρικό Διάταγμα ύστερα από γνώμη κατ' αρχήν του Τ.Ε.Ι. που υφίσταται στην περιοχή, αν πρόκειται για ίδρυση παραρτήματος και πάντοτε προαπαιτείται γνωμοδότηση του Συμβουλίου Τεχνολογικής Εκπαίδευσης.

Το Συμβούλιο Τεχνολογικής Εκπαίδευσης βρίσκεται σε μια μεταβατική φάση αποσπασματικής λειτουργίας, μέχρις ότου τεθεί σε λειτουργία το αντίστοιχο τμήμα του ΕΣΥΠ.

Είναι προφανές ότι πρέπει να συντρέχουν κάποιες αναγκαίες προϋποθέσεις, που να διασφαλίζουν και τη βιωσιμότητα του τμήματος ή παραρτήματος, αλλά και την εργασία των όσων πρόκειται να λάβουν πτυχίο από το συγκεκριμένο παράρτημα ή τμήμα Τ.Ε.Ι.. Ειδικότερα πρέπει να εξετάζεται, αν συντρέχουν κάποιες αναγκαίες τωρινές, αλλά και μελλοντικές κοινωνικοοικονομικές προϋποθέσεις, που θα εξασφαλίσουν την απασχόληση όσων θα λάβουν το πτυχίο από το Τ.Ε.Ι..

Πρέπει επίσης να γίνει μια εκτίμηση του κόστους λειτουργίας του τμήματος ή παραρτήματος, σε σχέση με το αναμενόμενο αποτέλεσμα. Επίσης, εύλογο είναι ότι θα πρέπει πάντοτε να υπάρχει η αναγκαία υλικοτεχνική υποδομή, αλλά και οι όροι λειτουργίας, δηλαδή η εύκολη ανεύρεση του απαιτούμενου διδακτικού και εκπαιδευτικού προσωπικού, εγγύς της περιοχής.

Δεν αρκεί βέβαια να το θέλει ένας δήμος ή ένας νομός. Πρέπει να το τετκμηριώνει το παράρτημα του Τ.Ε.Ι. της περιοχής, πρέπει να αποδέχεται το αίτημα το Συμβούλιο Τεχνολογικής Εκπαίδευσης και αυτό σε συνεκτίμηση με άλλες αιτήσεις, από άλλα μέρη της Ελλάδας, έτσι ώστε να υπάρχει μια στρατηγική κάλυψη των αναγκών σε τέτοιου είδους παραρτήματα, αλλά και τμήματα Τ.Ε.Ι. της χώρας.

ΠΡΟΕΔΡΕΥΩΝ (Παναγιώτης Σγουρίδης): Η κ. Αράπη-Καραγιάννη Βασιλική έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, νομίζω ότι το ΤΕΙ Λαμίας έχει γνώμη και λέγει ότι υπάρχουν οι προϋποθέσεις για να δημιουργηθεί παράρτημα Τ.Ε.Ι. στην 'Αμφισσα.

'Οσον αφορά τώρα το Συμβούλιο Τεχνολογικής Εκπαίδευσης και το εκπαιδευτικό προσωπικό, εφόσον υπάρχει η οικονομικοτεχνική μελέτη, η στέγη και όλα τα άλλα που χρειάζονται, γιατί δεν δίνετε εσείς εντολή το συμβούλιο να δει όλες τις παραμέτρους;

Γιατί, κύριε Υπουργέ, βάζετε ως πρωταρχική προϋπόθεση το εκπαιδευτικό προσωπικό. Από τη στιγμή που το Τ.Ε.Ι. Λαμίας λέγει ότι μπορεί να λειτουργήσει Τ.Ε.Ι. στην 'Αμφισσα, γιατί να μη λειτουργήσει; Γνωρίζετε ότι η 'Αμφισσα απέχει μόνο εκατόν ογδόντα χιλιόμετρα από την Αθήνα. 'Εχει έναν τεράστιο ελαιώνα. Υπάρχουν επίσης οι βωξίτες από τους οποίους τελευταία απολύθηκαν περίπου εκατόν εξήντα εργαζόμενοι. Υπάρχει ανεργία. Η δημιουργία του Τ.Ε.Ι. θα έδινε και μία οικονομική άνθιση στην περιοχή, η οποία βρίσκεται σε μαρασμό. Η δημιουργία ενός Τ.Ε.Ι., όπως και να το κάνουμε βοηθά στην ανάπτυξη κάποιου τόπου. Θα πάνε εκεί παιδιά από κάποιες άλλες περιοχές, θα νοικιάσουν σπίτια και γενικά η μεταφορά αυτή του έμψυχου υλικού βοηθά στην κίνηση μιας πόλης. Εξάλλου, στην 'Αμφισσα δεν υπάρχει κανένα άλλο ανώτερο ή ανώτατο εκπαιδευτικό ίδρυμα. Είναι, δε, κοντά και η Ιτέα με το λιμάνι, αλλά και οι Δελφοί.

Λέτε ότι έκανα λάθος. Δεν έκανα λάθος, κύριε Υπουργέ. Εγώ δέχθηκα το υπόμνημα των φορέων της περιοχής και εφόσον κινούμαι σε όλη την Ελλάδα, είμαι υποχρεωμένη να φέρω τα αιτήματα και τα μηνύματα και γενικά τη φωνή του κόσμου στη Βουλή. 'Ολα τα υπόλοιπα είναι θέμα του Υπουργείου. Εσείς θα πρέπει να δώσετε εντολή να μεταβεί εκεί η Επιτροπή Αξιολόγησης για να εξετάσει όλες τις προϋποθέσεις. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η κυρία συνάδελφος προφανώς δεν έκανε λάθος ουσίας. Απλούστατα, της υπενθύμισα ότι η διαδικασία είναι τελείως διαφορετική και δεν προβλέπει σύσταση επιτροπής αξιολόγησης. Καταλαβαίνω ότι η λέξη έγινε πάρα πολύ επίκαιρη και για πολλούς επίφοβη. Αλλά, στη συγκεκριμένη περίπτωση απαιτείται γνώμη, γνωμοδότηση θεσμοθετημένου οργάνου του Συμβουλίου Τεχνολογικής Εκπαίδευσης, χωρίς την οποία δεν μπορεί να υπεισέλθει το Υπουργείο Παιδείας στη δική του υποχρέωση να συντάξει το σχετικό προεδρικό διάταγμα, το οποίο θα στείλει στο Συμβούλιο της Επικρατείας.

Σήμερα εγώ δεν μπορώ να μπω στην ουσία της ερώτησής σας, εάν θα πρέπει ή όχι να συσταθεί τέτοιο Τμήμα, διότι δεν είναι η αρμοδιότητά μας σήμερα να απαντήσουμε. Μετά τη γνωμοδότηση του Συμβουλίου Τεχνολογικής Εκπαίδευσης,


 

  

Σελίδα 1983 

όταν θα κάνουμε το Προεδρικό Διάταγμα επί τη βάσει των στοιχείων που θα μας δώσει, τότε μπορείτε να κάνετε μία ερώτηση επί της ουσίας του θέματος. Αλλά, σήμερα μόνο για τη διαδικασία θα απαντήσω και θα σας πω ότι το Υπουργείο Παιδείας έχει δώσει ήδη εντολή να επαναλειτουργήσει με ανασύσταση και ανασυγκρότησή του το Συμβούλιο Τεχνολογικής Εκπαίδευσης. Είναι στα χέρια του Υπουργού η σχετική απόφαση. Μάλλον, εντός ευλόγου χρόνου πρόκειται να υπογραφεί και να προχωρήσει το ΦΕΚ. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ολοκληρώθηκε η συζήτηση των επικαίρων ερωτήσεων. Κύριοι συναδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εξωτερικών:

α. "Κύρωση της Συμφωνίας μεταξύ των Ηνωμένων Εθνών και της Κυβέρνησης της Ελλάδας, σχετικά με το Κέντρο Πληροφοριών στην Αθήνα".

β. "Κύρωση Συμφωνίας μεταξύ των Κυβερνήσεων της Δημοκρατίας της Αλβανίας και των Κυβερνήσεων των Κρατών που συμμετέχουν στην Πολυεθνική Δύναμη Προστασίας, αναφορικά με το νομικό καθεστώς της παραπάνω δύναμης".

γ. "Κύρωση της Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφενός, και της Δημοκρατίας του Καζακστάν αφετέρου, μετά της Τελικής Πράξης και των Κοινών Δηλώσεων".

Επίσης έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει τις εκθέσεις της στα σχέδια νόμων του Υπουργείου Ανάπτυξης:

α."Κύρωση της Συμφωνίας για συνεργασία στον τομέα του τουρισμού μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας"

β."Κύρωση της Συμφωνίας για συνεργασία στον τομέα του τουρισμού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν".

Ολοκληρώθηκε η συζήτηση των επικαίρων ερωτήσεων.

Πριν εισέλθουμε στην ημερήσια διάταξη της νομοθετικής εργασίας, όπου έχουμε δύο ψηφοφορίες, μία για τις άρσεις ασυλιών και μία στο άρθρο 5 του νομοσχεδίου του Υπουργείου Ανάπτυξης, θα διακόψουμε μέχρι τις 20.15'.

(Δ Ι Α Κ Ο Π Η)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).


 

  

Σελίδα 1984 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του νομοσχεδίου του Υπουργείου Ανάπτυξης: "Βιομηχανικές και Επιχειρηματικές Περιοχές και άλλες διατάξεις".

Εκκρεμεί ονομαστική ψηφοφορία επί του άρθρου 5 του νομοσχεδίου.

Συγχρόνως, υπάρχει για σήμερα και ειδική ημερήσια διάταξη για αιτήσεις άρσεως ασυλίας Βουλευτών: Λήψη απόφασης (ψηφοφορία), σύμφωνα με τα άρθρα 61 και 62 του Συντάγματος, για τις αιτήσεις άρσεως της ασυλίας των Βουλευτών: Ευάγγελου Μπούτα, Θεόδωρου Κατσίκη, Φώτιου Χατζημιχάλη, Παναγιώτη Καμμένου, Ευτύχιου Κοντομάρη, Ευάγγελου Γιαννόπουλου.

'Ηθελα να προτείνω, για να μη γίνει δύο φορές ανάγνωση του καταλόγου, να συμφωνήσετε οι συνάδελφοι ακούγοντας το όνομά τους και προσερχόμενοι να ρίξουν το ψηφοδέλτιο για τη μυστική ψηφοφορία επί των αιτήσεων άρσεως ασυλίας να ψηφίζουν "ναι" ή "όχι" και επί του άρθρου 5. Είμεθα σύμφωνοι;

ΟΛΟΙ ΟΙ ΒΟΥΛΕΥΤΕΣ: Σύμφωνοι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλώς. Δεν υπάρχει καμία αντίρρηση.

(Θόρυβος)

Κύριοι συνάδελφοι, παρακαλώ να έχω την προσοχή σας.

Επίσης και επί του επόμενου άρθρου 6, Βουλευτές από το Κόμμα της Αξιωματικής Αντιπολίτευσης με αίτησή τους ζητούν ονομαστική ψηφοφορία της οποίας το κείμενο έχει ως εξής:

1) Προς τον κ. Πρόεδρο της Βουλής

Ζητούμε, όπως στο άρθρο 6 του νομοσχεδίου που συζητούμε, να διεξαχθεί ονομαστική ψηφοφορία

Οι Αιτούντες

Γ. ΣΑΛΑΓΚΟΥΔΗΣ

Π. ΠΑΥΛΟΠΟΥΛΟΣ

Φ. ΠΑΛΛΗ - ΠΕΤΡΑΛΙΑ

Γ. ΚΑΛΟΣ

ΑΘ. ΠΑΝΑΓΙΩΤΟΠΟΥΛΟΣ

ΘΕΟΔΩΡΟΣ ΚΑΤΣΙΚΗΣ

ΜΑΝΩΛΗΣ ΚΕΦΑΛΟΓΙΑΝΝΗΣ

ΠΑΝΑΓ. ΜΕΛΑΣ

ΕΥΑΓ. ΜΕΙΜΑΡΑΚΗΣ

ΓΙΩΡΓΟΣ ΚΑΛΑΝΤΖΗΣ

ΑΝΑΣΤΑΣΙΟΣ ΠΑΠΑΛΗΓΟΥΡΑΣ

ΘΑΝΑΣΗΣ ΔΑΒΑΚΗΣ

ΒΑΣΙΛΕΙΟΣ ΠΑΠΠΑΣ

ΑΝΤΩΝΙΟΣ ΦΟΥΣΑΣ

ΧΡ. ΜΑΡΚΟΓΙΑΝΝΑΚΗΣ

ΣΤ. ΠΑΠΑΔΟΠΟΥΛΟΣ

ΘΕΟΔ. ΠΑΣΣΑΛΙΔΗΣ

ΑΝ. ΑΝΔΡΕΟΥΛΑΚΟΣ

ΑΝ. ΚΑΡΑΜΑΡΙΟΣ

Γ. ΚΑΡΑΣΜΑΝΗΣ

ΒΑΣ. ΜΑΓΓΙΝΑΣ

Γ. ΒΟΥΛΓΑΡΑΚΗΣ".

Απ' ό,τι βλέπω είναι όλοι παρόντες, άρα υπάρχει ο απαιτούμενος από τον Κανονισμό αριθμός υπογραφόντων την αίτηση για την υποβολή της.

Σας προτείνω, λοιπόν, η ονομαστική ψηφοφορία επί του άρθρου 6 να γίνει μαζί με τις άλλες και οι ψηφολέκτες θα σημειώνουν χωριστά τι ψηφίζει ο καθένας, μόνο όμως με την ομόφωνη απόφαση του Σώματος, εάν δηλαδή συμφωνείτε όλοι, και αφού δώσω το λόγο στην κυρία Υπουργό, η οποία μου εζήτησε, πριν τεθεί σε ψηφοφορία το άρθρο 6, να κάνει κάποια φραστική διατύπωση.

(Θόρυβος)

'Ομως δεν με παρακολουθείτε και κυρίως εκείνοι που πρέπει να εκφράσετε τις θέσεις των κομμάτων σας, γιατί εφόσον συμφωνήσετε, ενδεχομένως να μην επιμείνετε στην ονομαστική ψηφοφορία. 

Είμεθα σύμφωνοι επ' αυτής της προτάσεως;

ΟΛΟΙ ΟΙ ΒΟΥΛΕΥΤΕΣ: Σύμφωνοι.

ΠΡΟΕΔΡΟΣ (Απόστολος Κακλαμάνης): Καλώς.

Επομένως να δώσω το λόγο στην κυρία Υπουργό να θέσει υπόψη σας πως τίθεται το άρθρο 6 σε ψηφοφορία και στη συνέχεια να καλέσω το Σώμα, δια μιας εκφωνήσεως του καταλόγου να ψηφίζει επί των αιτήσεων άρσεως ασυλίας και να λέει "ναι" ή "όχι" για κάθε ένα από τα δύο άρθρα. Αυτό όμως χρειάζεται την προσοχή σας.

Ορίστε, κυρία Υπουργέ. Επί του άρθρου 6 τι διόρθωση κάνετε; Και παρακαλώ χωρίς αιτιολόγηση, γιατί δεν γίνεται συζήτηση αυτήν τη στιγμή. Απλώς θα πείτε, τι αλλάζετε στο άρθρο αυτό.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Διαγράφεται η λέξη "δάση".

ΠΡΟΕΔΡΟΣ (Απόστολος Κακλαμάνης): Από πού;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Αρθρο 6, παράγραφος 1, όπου λέει: "Ο καθορισμός Β.ΕΠΕ. σε χώρο που βρίσκεται εκτός εγκεκριμένου χωροταξικού ρυθμιστικού, πολεοδομικού ή άλλου σχεδίου χρήσης γης ...

(Θόρυβος στην Αίθουσα)

ΘΕΟΔΩΡΑ ΜΠΑΚΟΓΙΑΝΝΗ: Δεν ακούμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, παρακαλώ ησυχία, για να ακούσουν όσοι τουλάχιστον το ζητούν.

Ορίστε, κυρία Υπουργέ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Από την παράγραφο 1 διαγράφεται η λέξη "δάση". Δηλαδή, περιλαμβάνει δασικές εκτάσεις.

ΠΡΟΕΔΡΟΣ (Απόστολος Κακλαμάνης): Συγγνώμη. Στην παράγραφο 1 του άρθρου 6 στην τέταρτη σειρά διαγράφονται δύο λέξεις, η λέξη "δάση" και ο σύνδεσμος "και". Διαγράφονται δηλαδή, το ουσιαστικό "δάση" και ο σύνδεσμος "και".

'Αλλη αλλαγή έχετε, κυρία Υπουργέ;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στην ίδια παράγραφο 1 η λέξη "θυσία", γίνεται "χρήση".

ΠΡΟΕΔΡΟΣ (Απόστολος Κακλαμάνης): Στην έβδομη σειρά η λέξη "θυσία", γίνεται "χρήση". Η φράση δηλαδή, είναι ότι η χρήση της δασικής έκτασης.." κλπ. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Υπάρχει τίποτε άλλο;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Αυτά έχει υπόψη του το Σώμα.

Τώρα, εφόσον συμφωνείτε να γίνει μία ενιαία ψηφοφορία, παρακαλώ να...

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, δεν θα απαντήσουμε;

ΠΡΟΚΟΠΗΣ ΠΑΥΛΟΠΟΥΛΟΣ: Να απαντήσουμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεν θα γίνει συζήτηση. Το είπα.

Κύριε συνάδελφε, κυρία συνάδελφε, επειδή έχει ολοκληρωθεί η συζήτηση παρακάλεσα την κυρία Υπουργό -και συμμορφώθηκε- χωρίς να αιτιολογήσει να πει πως θέτει το άρθρο σε ψηφοφορία.

Είπε, λοιπόν, η κυρία Υπουργός ότι το ουσιαστικό "δάση" και το σύνδεσμο "και" στην τέταρτη σειρά τα διαγράφει και τη λέξη "θυσία" στην εβδόμη σειρά την αλλάζει με τη λέξη "χρήση". 'Ετσι θα τεθεί το άρθρο σε ψηφοφορία.

'Οσοι συμφωνούν θα πουν "ναι", όσοι διαφωνούν θα πουν "όχι". Δεν θα γίνει συζήτηση.

Παρακαλώ, επί του καταλόγου...

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, δεν σας ενδιαφέρει εάν εμμένουμε ή όχι;

Κύριε Πρόεδρε, εδώ η κυρία Υπουργός έρχεται και μετά



  

Σελίδα 1985 σε PDF   

Σελίδα 1986 σε PDF
   
Σελίδα 1987 σε PDF
   
Σελίδα 1988 σε PDF
   
Σελίδα 1989 σε PDF


 

  

Σελίδα 1990 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς το άρθρο 9 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 10, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς το άρθρο 10 έγινε δεκτό κατά πλειοψηφία, ως έχει.

Εισερχόμαστε στη δεύτερη ενότητα. Είναι τα άρθρα από το 11 έως και το 18. Εν συνεχεία είναι η τρίτη ενότητα, οι μεταβατικές διατάξεις με τις τροπολογίες.

Θα παρακαλέσω να ολοκληρώσουμε μέχρι τις 23.00' την ενότητα αυτή, τη δεύτερη, και εν συνεχεία την τρίτη ενότητα με τις τροπολογίες. Εκτός αν θέλετε να τις κάνουμε μια ενότητα και να δοθεί περισσότερος χρόνος στους εισηγητές και στους ειδικούς αγορητές.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, να συζητήσουμε το νομοσχέδιο όπως είχαμε συμφωνήσει. Δηλαδή τις μεταβατικές διατάξεις μαζί με τις τροπολογίες.

ΠΡΟΕΔΡΟΣ (Απόστολος Κακλαμάνης): Καλώς. Αλλά στις 23.00' θα αρχίσουμε τις μεταβατικές διατάξεις.

ΓΕΩΡΓΙΟΣ ΣΑΛΑΓΚΟΥΔΗΣ: Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλώς.

Κύριοι συνάδελφοι, επί της ενότητας αυτής θέλει κανείς το λόγο;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, σας παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κυρία Παπανδρέου.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, χθες δεν ήμουν καθ'όλη τη συζήτηση, γιατί ήταν προσκεκλημένος ο Αντιπρόεδρος της Βουλγαρίας και δεν μπορούσα να μείνω, αλλά ενημερώθηκα ότι ορισμένοι Βουλευτές αναφέρθηκαν και σε κάποια άλλα άρθρα τα οποία είναι πιο κάτω, όπως αυτό το άρθρο που αναφέρεται στην ΠΟΤΑ. Αλλά και σήμερα κάποιος έκανε μια γραπτή δήλωση.

Κύριε Πρόεδρε, η ανευθυνότητα και η δημαγωγία έχει και αυτή όρια. Η δήλωση του κ. Σηφουνάκη με τις αήθεις προσωπικές αιχμές που περιέχει εναντίον μου, με υποχρεώνει να του υπενθυμίσω ότι όλοι μας σε αυτόν τον τόπο, επειδή είμαστε μια μικρή χώρα, είμαστε γνωστοί και για το ήθος και για την ιστορία μας. Λυπούμαι γιατί ένας Βουλευτής του ΠΑ.ΣΟ.Κ έπεσε τόσο χαμηλά.

Για το συγκεκριμένο θέμα, είναι ο τελευταίος που θα έπρεπε να μιλήσει.

ΠΡΟΕΔΡΟΣ (Απόστολος Κακλαμάνης):Κυρία Υπουργέ, σας παρακαλώ, επειδή απουσιάζει ο Βουλευτής...

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Και εγώ απουσίαζα χθες, κύριε Πρόεδρε, και η γραπτή του δήλωση έγινε εν απουσία μου. 

ΠΡΟΕΔΡΟΣ (Απόστολος Κακλαμάνης):Κυρία Υπουργέ, σας παρακαλώ, ακούστε με όμως! 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης):Θα τελειώσω.

ΠΡΟΕΔΡΟΣ (Απόστολος Κακλαμάνης):Ακούστε με! 

Η παράκλησή μου είναι να πείτε ό,τι έχετε να πείτε, γιατί δικαιούσθε από τον Κανονισμό να μιλήσετε, αλλά όχι εκφράσεις όπως αυτή, που είπατε "έπεσε χαμηλά". Δεν είναι ωραίες. Δεν είναι σωστό από τον Κανονισμό.

Συνεχίστε, παρακαλώ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης):Κύριε Πρόεδρε, οι εκφράσεις μου είναι πολύ μετρημένες, αν δείτε τι έχει πει.

ΠΡΟΕΔΡΟΣ (Απόστολος Κακλαμάνης): Ναι, αλλά εγώ είμαι υποχρεωμένος να εφαρμόζω τον Κανονισμό από εδώ που είμαι.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Το μόνο που θα ήθελα να τονίσω είναι ότι η τροπολογία αυτή για τις ΠΟΤΑ πράγματι θίγει μεγάλα ξενοδοχειακά συμφέροντα. Και αυτό ο κ. Σηφουνάκης το γνωρίζει πολύ καλά. Θα ωφελήσει όμως τον τουρισμό, αλλά θεωρώ ότι είναι το ελάχιστο που τον ενδιαφέρει για τον τουρισμό. Για τις σκόπιμες ανακρίβειες που περιέχει η δήλωση θα αναφερθώ όταν θα γίνει η συζήτηση της τροπολογίας για τις ΠΟΤΑ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των άρθρων της δεύτερης ενότητας.

Ο κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, η δεύτερη ενότητα είναι τα άρθρα 11 μέχρι 22, υποθέτω, εκτός αν πάμε μέχρι το 27. Αυτό θα ήθελα να διευκρινιστεί. 

ΠΡΟΕΔΡΟΣ (Απόστολος Κακλαμάνης): Η δεύτερη ενότητα είναι από το άρθρο 11 μέχρι και το άρθρο 18. Είπαμε ότι μετά τις 23.00' θα μπούμε στην τελευταία ενότητα, γεγονός που συνεφωνήθη επίσης.

Αυτό σημαίνει ότι δεν θα έχουμε ονομαστική ψηφοφορία στη δεύτερη ενότητα, διότι άλλως δεν θα μπορούμε να κάνουμε αυτό που συμφωνήσαμε, μετά τις 23.00' να πάμε στην άλλη ενότητα.

Ορίστε, κύριε Σαρρή.

ΔΗΜΗΤΡΙΟΣ ΣΑΡΡΗΣ: Στο άρθρο 11 γίνεται ο καθορισμός γύρω από τα της διοίκησης και της διαχείρισης της ΒΕΠΕ. Στο άρθρο αυτό προσδιορίζεται το περιεχόμενο της διοίκησης και διαχείρισης της ΒΕΠΕ. 'Ετσι πέραν από την εύρυθμη λειτουργία και τη συντήρηση των εγκαταστάσεων, στους στόχους της διαχείρισης εμπίπτουν και η ανάληψη πρωτοβουλιών για περαιτέρω ανάπτυξη της υποδομής και των λειτουργιών και υπηρεσιών που προσφέρονται στη ΒΕΠΕ. Ο Φορέας ίδρυσης έχει τη διοίκηση και διαχείριση μέχρι την έκδοση της διαπιστωτικής πράξης λειτουργίας, άρθρο 9 παράγραφος 3. Μετά την έκδοση αυτής της απόφασης ο φορέας μεταβιβάζει υποχρεωτικά τη διοίκηση και διαχείριση σε νέο φορέα, που συγκροτείται από τους ιδιοκτήτες γης και έχει τη μορφή της ανώνυμης εταιρείας. Στο μετοχικό κεφάλαιο συμμετέχουν κατ' αναλογίαν της ιδιοκτησίας τους οι ιδιοκτήτες γης. Με τη μεταβίβαση των οικοπέδων μεταβιβάζεται και η εταιρική μερίδα στο φορέα. Στο δε διοικητικό συμβούλιο του φορέα διαχείρισης ΒΕΠΕ, εκπροσωπούνται και οι εκπρόσωποι της Τοπικής και Νομαρχιακής Αυτοδιοίκησης και του Βιομηχανικού ή του Βιοτεχνικού Επιμελητηρίου, αν δεν υπάρχει βιομηχανικό. Ετσι η διοίκηση του φορέα διαχείρισης απαρτίζεται από εκπροσώπους που μπορούν να εκφράσουν τους στόχους της ΒΕΠΕ, αλλά και τους γενικότερους αναπτυξιακούς στόχους της περιοχής στην οποία η ΒΕΠΕ αποτελεί σημαντικό παράγοντα ανάπτυξης. Βλέπουμε λοιπόν, ότι υπάρχει για την ίδρυση της ΒΕΠΕ πρόβλεψη για κοινωνικό έλεγχο.

Με το άρθρο 12 γίνεται ο καθορισμός του κανονισμού λειτουργίας της ΒΕΠΕ. Ο κανονισμός αυτός προτείνεται από το φορέα ΒΕΠΕ και εγκρίνεται από τον Υπουργό Ανάπτυξης. Με την ίδια διαδικασία τροποποιείται ο κανονισμός λειτουργίας της ΒΕΠΕ. Στον κανονισμό λειτουργίας της ΒΕΠΕ ρυθμίζονται όλα τα σημαντικά ζητήματα που αφορούν τη λειτουργία της ΒΕΠΕ και ιδίως τα ζητήματα που αφορούν τη διοίκηση και λειτουργία διαχείρισης της ΒΕΠΕ. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Με το άρθρο 13 ρυθμίζονται τα της εποπτείας των ΒΕΠΕ. Συγκεκριμένα η εποπτεία και η αξιολόγηση της λειτουργίας της ΒΕΠΕ και των φορέων ΒΕΠΕ ασκείται από τον Υπουργό Ανάπτυξης. Με προεδρικό διάταγμα, ύστερα από πρόταση του Υπουργού Ανάπτυξης, καθορίζονται οι διαδικασίες εποπτείας και ελέγχου και λειτουργίας και διαχείρισης των ΒΕΠΕ.

Στο άρθρο δε 14, περιέχονται ρυθμίσεις που αφορούν τις απαλλοτριώσεις και την παραχώρηση χρήσης αιγιαλού, παραλίας. Συγκεκριμένα για την πραγματοποίηση του σκοπού της ίδρυσης της ΒΕΠΕ που θεωρείται ότι αφορά δημόσια ωφέλεια, δηλαδή την επιβάλλει πάντοτε το δημόσιο συμφέρον, επιτρέπεται η αναγκαστική απαλλοτρίωση ακινήτων υπέρ του φορέα ΒΕΠΕ και με δαπάνες του για την εκτέλεση έργων υποδομής ή κάθε άλλου έργου απαραίτητου για την εγκατάσταση και


 

  

Σελίδα 1991 

λειτουργία των επιχειρήσεων. Η αναγκαστική απαλλοτρίωση γίνεται με κοινή απόφαση των Υπουργών Οικονομικών και Ανάπτυξης, μετά από αιτιολογημένη αίτηση του φορέα. Στο φορέα ΒΕΠΕ επιτρέπεται επίσης, για την πραγμάτωση του σκοπού του, η παραχώρηση, χρήση αιγιαλού και παραλίας έναντι ανταλλάγματος με κοινή απόφαση των Υπουργών Ανάπτυξης, Οικονομικών και Εμπορικής Ναυτιλίας. 

Στο άρθρο 15 θεσπίζονται κάποιες ατέλειες και φορολογικές απαλλαγές για την ίδρυση των ΒΕΠΕ. Οι προβλεπόμενες ατέλειες και φορολογικές απαλλαγές, που θεσπίζονται, έχουν στόχο την οικονομική ενίσχυση και τη δημιουργία κινήτρων υπέρ του φορέα και των επιχειρήσεων που βρίσκονται εγκατεστημένες μέσα στις ΒΕΠΕ. 

Στο άρθρο 16 περιέχονται ρυθμίσεις για τις ελεύθερες ζώνες, για τις ελεύθερες αποθήκες. Συγκεκριμένα με το άρθρο αυτό παρέχεται η δυνατότητα δημιουργίας ελευθέρων ζωνών ή ελευθέρων αποθηκών σύμφωνα με τα ισχύοντα για την ίδρυση ελευθέρων ζωνών και αποθηκών. 

Στο άρθρο 17 περιέχονται ρυθμίσεις σημαντικότατες για την χρηματοδότηση των ΒΕΠΕ. Συγκεκριμένα για την ίδρυση και οργάνωση των ΒΕΠΕ παρέχεται η δυνατότητα χρηματοδότησης σε ποσοστό μέχρι και 60% επί του ύψους των δαπανών για τις κατηγορίες εκείνες των δαπανών που αναφέρονται στην παράγραφο 1, που μπορεί να αφορούν τυχόν εκπόνηση μελετών, κατασκευή έργων, οργάνωση ανάπτυξη κοινών υπηρεσιών, κατασκευή κτιρίων εξυπηρέτησης των αναγκών της ΒΕΠΕ και διαμόρφωση του περιβάλλοντος χώρου.

Σ'αυτό το σημείο, κυρία Υπουργέ, έχω να σας πω ότι υπάρχουν αιτήματα από πολλά Επιμελητήρια της χώρας, να υπάρξει μια πρόβλεψη χρηματοδότησης του κόστους απόκτησης γης, σε κάποιο ποσοστό, που πιθανόν με υπουργική απόφαση θα καθορίζεται, ανάλογα με τη σημασία της δημιουργίας μιας ΒΕΠΕ, π.χ. μιας ΒΕΠΕ που θα δημιουργήσει προϋποθέσεις προστασίας του περιβάλλοντος ή αποσυμφόρησης από οχλούσες βιομηχανίες του αστικού ιστού μιας πόλης. Το ποσοστό, λοιπόν, αυτό θα καθορίζεται πιθανότατα από υπουργική απόφαση, ώστε να είναι σε ένα επίπεδο του 20%, ίσως και παραπάνω, για την απόκτηση γης.

Αυτό θα αποτελέσει σημαντικότατο κίνητρο για τη δημιουργία νέων βιομηχανικών και επιχειρηματικών περιοχών, άλλως, αν δεν υπάρξει αυτό το κίνητρο, πιθανότατα να δρα ανασταλτικά στην απόφαση κάποιων βιοτεχνών να προχωρήσουν στη δημιουργία μιας βιοτεχνικής και επιχειρηματικής περιοχής. Θα ήθελα να τύχει πραγματικά της προσοχής σας, ώστε να υπάρξει πρόβλεψη γι'αυτό που υπήρχε στην αρχική εισήγηση και στη συνέχεια διεγράφη, δηλαδή η επιχορήγηση για την απόκτηση γης μέχρι κάποιο ποσοστό -δεν είναι υποχρεωτικό να είναι 60%, ας καθοριστεί σε μικρότερο ίσως ποσοστό και μάλιστα μετά από απόφαση υπουργική κατά περίπτωση, αλλά να υπάρξει πρόβλεψη.

Η δυνατότητα επιχορήγησης αυτών των παραπάνω κατηγοριών δαπανών κρίνεται από την εννεαμελή επιτροπή της παραγράφου 2. Με απόφαση της Υπουργού Ανάπτυξης θα καθοριστούν βέβαια οι προϋποθέσεις επιχορήγησης και η όλη σχετική διαδικασία για ένταξη και χρησιμοποίηση των έργων ίδρυσης ΒΕΠΕ. Αντίστοιχες ρυθμίσεις προβλέπονται για την ίδρυση ΒΕΠΕ που χρηματοδοτούνται από τα ΠΕΠ.

Τέλος, στο άρθρο 18 ρυθμίζονται τα της χρηματοδότησης των ΒΕΠΕ από το επιχειρησιακό πρόγραμμα βιομηχανίας. Συγκεκριμένα στο άρθρο αυτό καθορίζονται οι κατηγορίες έργων και υπηρεσιών που μπορούν να χρηματοδοτούνται όταν εκτελούνται από φορείς ΒΕΠΕ, μέσα από τους πόρους του επιχειρησιακού προγράμματος βιομηχανίας. Ειδικότερα, οι λεγόμενες θερμοκοιτίδες, οι νέες δηλαδή βιομηχανίες υπό ανάπτυξη, μπορούν να αναπτυχθούν εντός ή εκτός των ΒΕΠΕ, όχι μόνο από φορείς ΒΕΠΕ, αλλά και από άλλους φορείς. Για την υλοποίηση δε των στόχων του επιχειρησιακού προγράμματος, πέραν της διατάξεως του παρόντος, θα πρέπει να τηρούνται και οι διατάξεις του άρθρου 7 του ν. 2244/94 και όλες οι κανονιστικές εκείνες διατάξεις που πρόκειται να εκδοθούν και αφορούν το θεσμικό πλαίσιο για την υλοποίηση του Κοινού Πλαισίου Στήριξης. Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ.Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, βέβαια με λυπεί η έναρξη της συνεδρίασης με τις βαρύτατες εκφράσεις που αντηλλάγησαν μεταξύ των συναδέλφων της ιδίας παράταξης και είναι πράγματι θλιβερό να αφήνονται τέτοιες αιχμές και να ανταλλάσσονται έτσι εκφράσεις που μειώνουν το επίπεδο, τουλάχιστον, του Κοινοβουλίου.

Για το νομοσχέδιο: Στο άρθρο 11 δεν θα είχα να κάνω ιδιαίτερες παρατηρήσεις. Βέβαια δεν μπορώ να καταλάβω νομοτεχνικά γιατί τη μια φορά αναφέρεται "η παράγραφος 3 του άρθρου 9" και την άλλη "το άρθρο 9 η παράγραφος 3". 

Πρέπει να έχουμε τουλάχιστον στην εγγραφή και στην αναφορά των νόμων την ίδια διαδικασία, δηλαδή "η παράγραφος 3 του άρθρου 9".

Στο άρθρο 12: Ο κανονισμός λειτουργίας των ΒΕΠΕ υποβάλλεται στην Υπουργό Ανάπτυξης μετά την έγκριση του πολεοδομικού σχεδίου ή ταυτόχρονα, όταν κατατίθεται το πολεοδομικό σχέδιο; Δεν διευκρινίζεται και θα ήθελα μια διευκρίνιση. Εφόσον γίνει η κατάθεση του πολεοδομικού σχεδίου, καταρτίζεται ο κανονισμός λειτουργίας των ΒΕΠΕ; Αυτό είναι απαραίτητο και για τη λειτουργία της ΒΕΠΕ, ώστε να ξέρει ο φορέας ΒΕΠΕ πότε πρέπει να καταθέσει τον κανονισμό λειτουργίας του. Αν είναι μετά το τέλος και μετά την έγκριση, νομίζω ότι θα έπρεπε να αναφερθεί μετά την έγκριση της πράξης εφαρμογής ή την έγκριση του πολεοδομικού σχεδίου.

Στο άρθρο 13 θα ήθελα να παρατηρήσω ότι αναφέρεται στην παράγραφο 2β "οι τιμωρούμενες παραβάσεις". Υπάρχουν και μη τιμωρούμενες παραβάσεις; 

Δεν θα έπρεπε να γραφεί "οι παραβάσεις"; Γιατί αν μιλάμε για τιμωρούμενες παραβάσεις, τότε εννοούμε ότι υπάρχουν και παραβάσεις που δεν τιμωρούνται, αλλά ποιες είναι αυτές; Δεν αναφέρεται πουθενά.

Εκεί όμως που θα ήθελα να εστιάσω τις ενστάσεις μου -είναι πάρα πολύ σοβαρό και νομίζω ότι θα έπρεπε τουλάχιστον να τεθεί κάποια επιφύλαξη- είναι στο άρθρο 14. 

Στο άρθρο 14 μιλάμε για τις απαλλοτριώσεις. Οι απαλλοτριώσεις με τον τρόπο που αναγράφεται εδώ είναι αυθαίρετες και μπορούν να φθάσουν μέχρι τη δικαιοδοσία που είχε η ΕΤΒΑ ενδεχομένως -και προκύπτει από τους προηγούμενους νόμους που υπάρχουν, βεβαίως καταργούνται, αλλά υπάρχει προηγούμενο- δηλαδή να απαλλοτριώνεται όλη η έκταση ουσιαστικά ή να απαλλοτριώνεται το μεγαλύτερο μέρος της εκτάσεως. Δεν υπάρχει κανένας περιορισμός. Kαι εγώ τουλάχιστον είμαι σε δύσκολη θέση για να ψηφίσω ένα τέτοιο άρθρο δίνοντας μια εξουσιοδότηση νομική, ώστε ο φορέας ΒΕΠΕ να ζητά και οι Υπουργοί να εγκρίνουν τελικώς τεράστιες εκτάσεις απαλλοτριώσεων -δεν το περιορίζει αυτό- ενδεχομένως και μεγαλύτερες από την έκταση που διαθέτει ήδη ο προς ίδρυση φορέας ΒΕΠΕ.

Νομίζω ότι εδώ -και γενικότερα και στις άλλες ρυθμίσεις του άρθρου 14- θα έπρεπε να επιδειχθεί μεγαλύτερη προσοχή. Εν πάση περιπτώσει, είναι αδύνατον να ψηφίσουμε ένα τέτοιο άρθρο.

Εδώ θα ήθελα να αναφερθώ -παρά το ότι δεν μου δόθηκε ο χρόνος να το δω λεπτομερέστερα- σε ένα αίτημα των φορτοεκφορτωτών, που με την κατάργηση του ν. 5167/1931 στερούνται δικαιωμάτων που είχαν από άλλες αντίστοιχες περιοχές. Θα παρακαλούσα για κάποιες διευκρινίσεις, διότι υπάρχει και το παράπονό τους ότι ζήτησαν συνάντηση με την κυρία Υπουργό ή κάποιον υπεύθυνο παράγοντα, για να εκθέσουν τις θέσεις τους, όμως δεν έτυχαν της θετικής στάσεως του Υπουργείου απέναντί τους. Τουλάχιστον εδώ στη Βουλή ας εξηγήσετε γιατί γίνεται η κατάργηση ισχύς του νόμου αυτού για τον οποίο οι λιμενεργάτες διαμαρτύρονται.

'Οσον αφορά το άρθρο 15, ειλικρινά, κυρία Υπουργέ, διαβάζοντας την παράγραφο 2 -μία τεράστια πρόταση- δεν μπορώ εύκολα να βγάλω συμπέρασμα. Αυτές όλες οι απαλλαγές ισχύουν και για τις επιχειρήσεις που εγκαθίστανται μέσα


 

  

Σελίδα 1992 

στο φορέα ΒΕΠΕ; Διότι έτσι ακριβώς όπως γράφεται αυτό το συμπέρασμα βγαίνει. Απαλλάσσονται από όλα αυτά που αναφέρονται, όχι μόνο ο φορέας ΒΕΠΕ και όλα όσα είναι απαραίτητα για να λειτουργήσει η ΒΕΠΕ, αλλά και οι επιχειρήσεις, οι οποίες εγκαθίστανται μέσα στη ΒΕΠΕ, έχουν όλες αυτές τις απαλλαγές. Νομίζω ότι εδώ χρειάζεται διευκρίνιση και αποσαφήνιση.

Τέλος, στο άρθρο 17 πάλι αναφέρονται οι αποφάσεις της Υπουργού, που θα καθορίσει τις εννεαμελείς επιτροπές, αλλά θα καθορίσει και τις προϋποθέσεις και τις διαδικασίες της επιχορήγησης. 

Εύχομαι γι' αυτές τις αποφάσεις και τα προεδρικά διατάγματα να έχει γίνει ήδη από το Υπουργείο μία προεργασία, ούτως ώστε να μην καθυστερήσουν -όπως έχουμε εμπειρία από άλλους νόμους- γιατί θα επέλθει ακόμα μεγαλύτερη καθυστέρηση στην εξέλιξη αυτών των προϋποθέσεων για τη δημιουργία των υποδομών για τη βιομηχανική ανάπτυξη.

Φυσικά δεν θέλω να ασχοληθώ με το άρθρο 18, γιατί βλέπω ότι είναι περιττό που υπάρχει στο νομοσχέδιο. Δεν νομίζω ότι με αυτά που αναγράφονται μέσα στο άρθρο θα δοθεί η χρονική δυνατότητα να τύχουν οι ΒΕΠΕ των ευεργετημάτων του επιχειρησιακού προγράμματος βιομηχανίας, τα οποία αναφέρονται εδώ και κυρίως δίνεται έμφαση στα έργα, που νομίζω ότι δεν θα προλάβει κανένα απ' αυτά να απορροφήσει αντίστοιχα κονδύλια που αναφέρονται στο άρθρο 18, παρά μόνο ίσως κάποιες αρχικές μελέτες.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ευχαριστώ,κύριε συνάδελφε. 

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, στην παράγραφο 3 γίνεται φανερό ότι οι ΒΕΠΕ θα μπορούν εύκολα να δημιουργούν μεγαλοκεφαλαιούχους που θα έχουν στην ιδιοκτησία τους ολόκληρη την απαιτούμενη έκταση, ώστε να μπορεί να γίνει και ο μοναδικός ιδιοκτήτης της διαχείρισης των ΒΕΠΕ Καταλαβαίνετε, λοιπόν, πως θα μπορούν με μία έκταση, την οποία είτε θα απαλλοτριώσουν είτε την έχουν καταπατήσει -και αυτό συμβαίνει τις περισσότερες φορές, αυτό αποδεικνύεται όταν βρίσκονται γύρω από δασικές εκτάσεις- να πωλούν χωράφια, άγονες εκτάσεις, τις οποίες είχαν, πανάκριβα, είτε σε αστική γη είτε εμπορική είτε βιομηχανική γη.

Επίσης στην παράγραφο 3 προβλέπεται η συμμετοχή στο διοικητικό συμβούλιο της ΒΕΠΕ ενός εκπροσώπου του Βιομηχανικού Επιμελητηρίου. Δεν έχει όμως και απορούμε γιατί, εκπρόσωπο των εργαζομένων, είτε του Εργατικού Κέντρου της περιοχής είτε, εν πάση περιπτώσει, έναν εκπρόσωπο ενός συντονιστικού οργάνου που θα απασχολεί τους εργαζόμενους στην περιοχή.

Στο άρθρο 12, όπως φαίνεται από την παράγραφο 2 και κυρίως από τα δ', ε' και ζ', μπορεί η ΒΕΠΕ να καλύπτει έκταση μικρής πόλης. 'Εχει έσοδα, λέει, από τις εγκατεστημένες επιχειρήσεις, ελέγχει τις επιχειρήσεις και τους κοινόχρηστους χώρους, επιβάλλει τέλη κλπ και γενικά υποκαθιστά το δήμο στα δικαιώματα και στις υποχρεώσεις που έχουν εκεί όσοι έχουν εγκατασταθεί. Πρόκειται δηλαδή, κατά την άποψή μας, για ένα δήμο-ανώνυμη εταιρεία.

Για το άρθρο 14 έχουμε πει και έχουμε καταγγείλει, αλλά το λέμε και τώρα, ότι δια νόμου προεξωφλείται πως η ίδρυση ΒΕΠΕ θεωρείται πάντοτε ότι αφορά δημόσια ωφέλεια. Αυτή η προκλητική διάταξη, πέρα των άλλων, θίγει και την κοινή λογική, κύριοι συνάδελφοι. Μπορεί δηλαδή η ΒΕΠΕ όχι μόνο να κάνει αναγκαστικές απαλλοτριώσεις, αλλά ο φορέας ΒΕΠΕ έχει ακόμα το δικαίωμα της αποκλειστικής και με αντάλλαγμα χρήσης της ζώνης αιγιαλού και παραλίας με δικαιώματα εκτέλεσης και χρήσης λιμενικών έργων, επέκτασης των ήδη υφιστάμενων λιμενικών εγκαταστάσεων της περιοχής κλπ., να αποκλείσει τη χρήση της επαγγελματικής εκμετάλλευσης και απασχόλησης των λιμενεργατών και προβλέπει ακόμα εκχώρηση του αιγιαλού και της παραλίας με σύμφωνη μόνο γνώμη του Υπουργείου Εμπορικής Ναυτιλίας και με αντάλλαγμα.

Στις περιπτώσεις δε των δασικών εκτάσεων προβλέπεται μόνο η σύμφωνη γνώμη του Υπουργείου Γεωργίας.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Είναι νομίζουμε και αυτό ενδεικτικό των προθέσεων για το ποιες εκτάσεις έχουν μπει στο στόχο. 'Ομως είναι ενδεικτικό το πώς παρουσιαζόμαστε έξω, τι λέμε στον ΟΗΕ.

Θα σας διαβάσω ένα απόσπασμα από την ομιλία του Υπουργού Εξωτερικών Θεόδωρου Πάγκαλου στην 52η Σύνοδο της Γενικής Συνέλευσης του ΟΗΕ, που έγινε πριν από ενάμιση μήνα. Λέει: "Κύριε Πρόεδρε, η 19η Ειδική Σύνοδος της Γενικής Συνέλευσης των Ηνωμένων Εθνών για την γενική αναθεώρηση και επανεκτίμηση της εκτέλεσης της ημερήσιας διάταξης "21" τον περασμένο Ιούνιο, μας έδωσε την ευκαιρία πέντε χρόνια μετά τη Διάσκεψη του Ρίο να ανανεώσουμε και ενισχύσουμε την προσήλωσή μας στην αειφόρο ανάπτυξη. Η Ελλάδα με το 1/3 της ακτογραμμής της συνολικής μεσογειακής λεκάνης και σχεδόν τρεις χιλιάδες νησιά, έχει ένα ιδιαίτερο ενδιαφέρον στην ανάπτυξη της διαχείρισης των παρακτίων ζωνών, του αειφόρου τουρισμού, της αειφόρου διαχείρισης των υδάτινων αποθεμάτων και πολιτικών καταπολέμησης -προσέξτε το- της απερήμωσης και της αποδάσωσης".

Αυτά λέτε έξω, κύριοι της Κυβέρνησης, και έρχεσθε εδώ να δώσετε όλο το δικαίωμα τους ιδιώτες να καταπατήσουν, να ληστέψουν, να βάλουν φωτιές και να χρησιμοποιήσουν οποιοδήποτε μέσο θέλουν, για να ιδιοποιηθούν δασικές εκτάσεις.

Επίσης, η παράγραφος 2 του ίδιου άρθρου στηρίζει την εκχώρηση δημοσίων δασικών εκτάσεων και στηρίζεται στο άρθρο 56, παράγραφος 2 του ν. 998/1979. Γιατί γίνεται αυτό; Ενεργοποιεί αυτό το νομοθετικό πλαίσιο, το οποίο έχουμε καταγγείλει εμείς, στην προσπάθειά της να μη φανεί το νομοσχέδιο ως αντισυνταγματικό.

Στο άρθρο 15, στις παραγράφους 1,2 και 3, υπάρχουν άφθονες φοροαπαλλαγές για τις Β.Ε.ΠΕ. ανώνυμες εταιρείες και δεν ξέρω γιατί η εισηγητική έκθεση, όταν πρόκειται για απώλειες εσόδων λέει ότι είναι ανυπολόγιστες ή δεν έχουν συνεκτιμηθεί ή δεν έχουν εκτιμηθεί κλπ. οι απώλειες από την α' ή τη β' περίπτωση.

Μόνο όταν πρόκειται για τους αγρότες, που είπαμε να δοθεί εκείνο, μας παρουσίασαν κάποια νούμερα, άλλοτε πεντακόσια δισεκατομμύρια (500.000.000.000), άλλοτε ένα τρισεκατομμύριο (1.000.000.000.000) κλπ. 'Οταν πρόκειται για τη φοροαπαλλαγή των μικροεπιχειρηματιών, των επαγγελματιών κλπ., ενώ στον προϋπολογισμό αναφέρεται ότι θα είναι γύρω στα πενήντα δισεκατομμύρια (50.000.000.000), είναι πολλαπλάσια κλπ. Δεν μπορούμε να καταλάβουμε αυτήν τη διάσταση που υπάρχει και νομίζουμε ότι είναι κατευθυνόμενες οι αποφάσεις που παίρνει και το όργανο αυτό.

Σύμφωνα επίσης με την ειδική έκθεση του άρθρου 75 παράγραφος 3 του Συντάγματος, η απώλεια από τις φοροαπαλλαγές θα ανέρχεται σε δισεκατομμύρια. 'Ομως, πόσα, τι κλπ δεν αναφέρει.

Στο άρθρο 16, ακόμη και οι αρμοδιότητες της υπηρεσίας του τελωνείου παραχωρούνται, κύριοι συνάδελφοι, στις Β.Ε.ΠΕ. οι οποίες έχουν το δικαίωμα να ιδρύουν και ελεύθερες ζώνες, αλλά και αποθήκες στην περιοχή αυτή.

Στο άρθρο 17 στην παράγραφο 1, ορίζεται ότι η επιχορήγηση από το δημόσιο μπορεί να φτάσει έως το 60%, ενώ η αυτοχρηματοδότηση μπορεί να είναι μέχρι 25%. Εξήντα και είκοσι πέντε μας κάνει ένα άθροισμα ογδόντα πέντε. Για το υπόλοιπο, λέει το ίδιο άρθρο ότι μπορεί να επεκταθεί η χρηματοδότηση αυτή.

Και αν λάβουμε υπόψη, κύριοι συνάδελφοι, ότι στο ολικό κόστος συνυπολογίζεται και η γη, αν λάβουμε υπόψη ότι αυτό μειώνεται κατά 50%, που μπορεί να ξεπεράσει το 50% και να φτάσει -αν θέλετε- και στο ίδιο ποσοστό της συμμετοχής με τις υπερτιμολογήσεις που γίνονται κλπ., καταλαβαίνετε ότι θα στήσουν επιχειρήσεις με ξένα κόλλυβα. Θα πληρώσει, δηλαδή, ο ελληνικός λαός.

Κύριοι συνάδελφοι, αυτά, ουσιαστικά, τα άρθρα αναφέρονται στην παραχώρηση των δασικών εκτάσεων, του αιγιαλού και


 

  

Σελίδα 1993 

του χρήματος. 'Οπως και η διαχείριση, φαίνεται πιο ξεκάθαρα ακόμη τι πολιτική εξυπηρετούν οι ΒΕΠΕ και δεν είναι, ουσιαστικά, όπως στάθηκαν χθες και μιλούσαν οι Βουλευτές και της Συμπολίτευσης και της Αξιωματικής Αντιπολίτευσης για βιομηχανικές περιοχές. Μόνο για βιομηχανικές περιοχές δεν μιλάει αυτό, αν λάβουμε υπόψη ότι όλες οι δραστηριότητες μπορούν να γίνουν, αν λάβουμε υπόψη ότι υπάρχουν είκοσι πέντε βιομηχανικές περιοχές, οι οποίες είναι σήμερα αδρανείς στην πλειψηφία τους.

Είπα και χθες τι γίνεται με τη Μαγνησία. Τα 2/3 είναι αποκλεισμένα εργοστάσια, νεκρά εργοστάσια με θεόρατα γήπεδα και κτιριακές εγκαταστάσεις, με υποδομή, ύδρευση, βιολογικό καθαρισμό κλπ, με υπηρεσίες, με τράπεζα εγκαταστημένη μέσα. Η δεύτερη βιομηχανική περιοχή, που δημιουργήθηκε τα τελευταία χρόνια, δεν έχει καταληφθεί ούτε κατά το 1/10.

Καταλαβαίνετε λοιπόν, ότι εκτάσεις, προϋποθέσεις, υποδομή για βιομηχανίες, αν θέλουμε, υπάρχουν. Και όπως είναι στο Βόλο, πιστεύω ότι υπάρχουν και στην υπόλοιπη Ελλάδα. 'Αρα δεν μιλάμε για βιομηχανική υποδομή, μιλάμε για τις άλλες περίπου δραστηριότητες και εκεί είναι ουσιαστικά το ανησυχητικότερο φαινόμενο.

Επίσης μπορεί στις παραπάνω επιδοτήσεις που δεν θα έχουν παραπάνω από το 50% ουσιαστικά του ποσοστού που ορίζεται να λάβει, το ποσοστό εκταμίευσης να είναι τεράστιο, αλλά θα είναι και επισφαλές, από το γεγονός ότι στο άρθρο που αναφέρεται ότι θα γυρίζει πίσω τα χρήματα κλπ., ξέρουμε τι γίνεται μέχρι σήμερα με τις προβληματικές επιχειρήσεις, με τις υπερχρεωμένες επιχειρήσεις κλπ.

Κανένας ιδιώτης, που είναι πάμπλουτος και χρεοκόπησε την επιχείρησή του, δεν στάθηκε συνεπής απέναντι στις απαιτήσεις που είχε το δημόσιο, με αποτέλεσμα να έχουμε πάμπλουτους επιχειρηματίες αλλά υπερχρεωμένες επιχειρήσεις. Γι' αυτό λέω ότι είναι αστείο και αυτό το οποίο καθορίζεται.

Στο άρθρο 18 καθορίζετε ότι θα μοιράζετε χρήματα στους κεφαλαιούχους των ΒΕΠΕ. Επίσης, μία σειρά από φορείς με σκοπό την ίδρυση, την οργάνωση, τη διαχείριση κλπ. των ΒΕΠΕ θα χρηματοδοτούνται. Εδώ είναι το γνωστό μοίρασμα χρημάτων για δήθεν μελέτες.

Κύριε Πρόεδρε, εμείς τα καταψηφίζουμε όλα αυτά τα άρθρα.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Για το άρθρο 11, που αναφέρεται στο φορέα διοίκησης και διαχείρισης ΒΕΠΕ, δεν έχουμε διαφωνίες, ειδικά μετά την προσθήκη που έγινε. Δηλαδή, όταν δεν υπάρχει εκπρόσωπος του Βιομηχανικού Επιμελητηρίου, μπαίνει του Βιοτεχνικού. Δεν έχουμε καμία αντίρρηση.

Δεν έχουμε επίσης καμία αντίρρηση και για το άρθρο 12 και για το άρθρο 13.

Εκεί όμως που, κυρία Υπουργέ, θα μας βρείτε εντελώς αντίθετους, είναι το άρθρο 14, που αφορά τις απαλλοτριώσεις.

Κρίνουμε απαράδεκτο το ότι δεν θεσπίζεται στις περιπτώσεις των απαλλοτριώσεων να υπάρχει τουλάχιστον ένα κατώτερο ποσοστό ιδιοκτησίας της γης από το φορέα ΒΕΠΕ, ειδικά όταν αναφέρεται σε μεμονωμένο φορέα, ο οποίος με πρόσχημα τη δημόσια ωφέλεια είναι δυνατόν να απαλλοτριώνει εκτάσεις, που μπορεί να φθάσουν μέχρι ποίου ποσοστού; Αυτό είναι το ερώτημά μας.

Εμείς σε αυτήν την περίπτωση προτείνουμε να υπάρχει τουλάχιστον ένα ποσοστό 50% που είναι ιδιοκτησία του φορέα ΒΕΠΕ, ή τουλάχιστον αν δεν είναι ιδιοκτησία, να υπάρχουν συμφωνητικά με ιδιοκτήτες γης και το συνολικό ποσοστό να αντιπροσωπεύει ένα ποσοστό τουλάχιστον 50% της απαιτούμενης έκτασης για την ίδρυση ΒΕΠΕ.

Επίσης θεωρούμε σκόπιμο πριν από την απαλλοτρίωση να ερωτώνται οι οικοπεδούχοι εκ νέου για το ενδιαφέρον τους συμμετοχής στο φορέα ΒΕΠΕ, ώστε σε περίπτωση συμφωνίας να πωλούνται τα οικόπεδα και να μην είναι υποχρεωτική η απαλλοτρίωση.

Με το ίδιο άρθρο παρέχεται η δυνατότητα σε φορέα ΒΕΠΕ να αποκτά ακίνητα, οικοδομές, οικόπεδα, τα οποία μπορούν να χρησιμοποιηθούν για τη δημιουργία υποδομής και οργάνωσης. Θέλουμε ειδικά αυτό το θέμα να αποσαφηνιστεί. Για ποιες λειτουργίες είναι δυνατόν τα οικοδομήματα αυτά που θα απαλλοτριωθούν να χρησιμοποιηθούν;

'Ερχομαι στην παράγραφο 2, που πάλι επικαλείσθε το άρθρο 56 του ν. 998/79 όπου στην παράγραφο 2 του άρθρου 14 του ν.998 αναφέρονται οι περιπτώσεις που μπορεί να χρησιμοποιηθούν δασικές εκτάσεις για την παραχώρηση στη βιομηχανία.

Είμαστε αντίθετοι μ' αυτήν τη ρύθμιση. Και εδώ εισάγετε την απαράδεκτη λογική της θυσίας των δασών και δασικών εκτάσεων και επειδή, κυρία Υπουργέ, στη διόρθωση που κάνατε στο άρθρο 6 αφαιρέσατε τη θυσία των δασών, αν είναι δυνατόν και στο συγκεκριμένο άρθρο να επαναληφθεί. Βέβαια όχι ότι συμφωνούμε. Εμάς η άρση του δασικού χαρακτήρα δασών και δασικών εκτάσεων μας βρίσκει εντελώς ασύμφωνους, κάτι το οποίο σας έχω τονίσει, ότι θα σας βρει αντιμέτωπους και με το Σ.τ.Ε., το οποίο ρητά σε πρόσφατη απόφασή του έχει πει ότι όλες οι πράξεις άρσης του δασικού χαρακτήρα δασών και δασικών εκτάσεων, από τη στιγμή που δεν έχει συνταχθεί το δασικό κτηματολόγιο, είναι άκυρες, μη νόμιμες.

'Ερχομαι στην παράγραφο 5, που αφορά την παραχώρηση αιγιαλού και παραλίας. Είναι πάρα πολύ σοβαρό το θέμα και θέλουμε και σ' αυτήν την περίπτωση να ακολουθείται η διαδικασία που προκύπτει από τη νομολογία του Σ.τ.Ε., για την ερμηνεία του άρθρου 24 του Συντάγματος, δηλαδή το έργο να είναι βιώσιμο, ήτοι ότι ως εκ της χωροθετήσεώς του της γενικής περιβαλλοντικής μελέτης και των όρων αυτής, να έχει προηγουμένως εξασφαλισθεί το συμβατόν αυτού με το οικοσύστημα. Δεύτερον, το έργο να εντάσσεται σε συνολικό προγραμματισμό της επεμβάσεως στην ακτή.

Στην παράγραφο 8 υπάρχει μία αντίδραση από τους λιμενεργάτες, την οποία θα πρέπει να λάβετε σοβαρά υπόψη σας.

'Ερχομαι στο άρθρο 15. Θεωρούμε απαράδεκτη την παράγραφο 1 με την οποία παρέχεται η δυνατότητα στους φορείς ΒΕΠΕ να μην πληρώνουν τέλη, εισφορές, δικαιώματα κλπ, όταν συζητούμε και λέμε ότι το δημόσιο έχει ανάγκη από έσοδα.

'Οσον αφορά τη παράγραφο 2, που δημιουργεί κίνητρα για εγκατάσταση νέων επιχειρήσεων στις ΒΕΠΕ και όχι για τη διασπορά τους εκτός αυτών, το θεωρούμε θετικό. Εξάλλου είναι κάτι που και σε προηγούμενες ομιλίες μας, σε προηγούμενα άρθρα έχουμε τονίσει. 

'Ερχομαι στο άρθρο 16, που αφορά τις ελεύθερες ζώνες, τις ελεύθερες αποθήκες. Ειναι κάτι που έχω τονίσει και στην ομιλία μου επί της αρχής του νομοσχεδίου, ότι χρειάζεται πάρα πολύ μεγάλη προσοχή. Επειδή οι ΒΕΠΕ θα καλύψουν και το μεταποιητικό τομέα, παράλληλα με επιχειρηματικές δραστηριότητες ευρέως φάσματος, υπάρχει ο κίνδυνος να εγκατασταθούν τέτοιες μονάδες που να επεξεργάζονται πρώτες ύλες και να διαθέτουν στην αγορά προϊόντα πριν την εκτελώνισή τους. Είναι ένα πράγμα που κατά την άποψή μας έχει συμβεί στο παρελθόν και εάν λάβουμε υπόψη μας ότι υπάρχει περίπτωση να δημιουργούνται τέτοια συγκροτήματα ΒΕΠΕ σε περιοχές που δεν βρίσκονται στα σύνορά μας, καταλαβαίνετε ότι ο κίνδυνος είναι πάρα πολύ μεγάλος, δηλαδή να κυκλοφορούν προϊόντα στην αγορά, που οι πρώτες τους ύλες να μην έχουν ακόμη εκτελωνισθεί.

'Ερχομαι στο άρθρο 17, που αφορά τη χρηματοδότηση των ΒΕΠΕ. Ο ορισμός της συνολικής επιχορήγησης, έως 60% του κόστους, χωρίς μάλιστα να αποκλείεται η επιπλέον χρηματοδότηση από άλλες πηγές του δημοσίου, σε μας δίνει τη δυνατότητα δημιουργίας ίδρυσης της επένδυσης σχεδόν δωρεάν για τον ιδιώτη. Δεν είναι δυνατόν, από τη στιγμή που συζητάμε ότι στη Θράκη σήμερα έχουμε 55% επιχορήγηση στις επενδύσεις, να υπάρχει η δυνατότητα ίδρυσης ΒΕΠΕ κοντά στην Αττική και να υπάρχει η δυνατότητα επιχορήγησης μέχρι 60%. 


 

  

Σελίδα 1994 

Εξάλλου όταν από το φορέα ΒΕΠΕ απαιτείται μόνο το 10% του κόστους σε μετοχικό κεφάλαιο από το οποίο μάλιστα το μισό είναι δυνατόν να είναι σε μετρητά και το υπόλοιπο στη γη, καταλαβαίνετε ότι δημιουργείται μεγάλο πρόβλημα.

'Ερχομαι στο άρθρο 18 που αφορά το επιχειρησιακό πρόγραμμα της βιομηχανίας. Σωστό είναι που το αναφέρετε, αλλά αν υπάρξει περίπτωση τροποποίησης του υποπρογράμματος που αφορά τη βιομηχανία, τότε το συγκεκριμένο άρθρο είναι άνευ ουσιαστικής εφαρμογής.

ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, αυτό δεν μπόρεσε να εμπνεύσει η Κυβέρνηση στα χρόνια που πέρασαν, δηλαδή ένα επενδυτικό πρόγραμμα για την ανάπτυξη της χώρας προσπαθεί και ως φαίνεται με συμφωνία και της άλλης συντηρητικής παράταξης η οποία βέβαια διαφωνεί επί της διαδικασίας, αλλά συμφωνεί επί της ουσίας, να προχωρήσει στο τελικό ξεπούλημα όλης της αναγκαστικής για τη χώρα μας πια πρωτοβουλίας για ανάπτυξη βιομηχανική και βιοτεχνική. Και επειδή βέβαια δεν μπορεί και δεν μπόρεσε μέχρι σήμερα να συμπληρώσει πρωτοβουλίες πολιτών, αλλά και φορέων για μια άλλη αναπτυξιακή πορεία, έρχεται σήμερα και κυρίως με το άρθρο 11 να δώσει τη δυνατότητα σε κάποιους μεμονωμένους επιχειρηματίες να κάνουν ιδιόκτητη ιδιωτική βιομηχανική περιοχή.

'Ετσι στην παράγραφο 3 του άρθρου 11 σαφώς αναφέρεται ότι ο φορέας διαχείρισης μπορεί να συσταθεί και από ένα μόνο ιδιοκτήτη, αν αυτός είναι ο μοναδικός ιδιοκτήτης γης της ΒΕΠΕ, ανοίγοντας έτσι την όρεξη σε κάποιους να ξεκινήσουν, δημιουργώντας αμέσως μετά την αποδοχή από το Υπουργείο Ανάπτυξης ενός διαχειριστικού φορέα ΒΕΠΕ του ενός επιχειρηματία, ο οποίος όπως φαίνεται και από τα επόμενα άρθρα έχει έτοιμο το πεδίο δράσης. Δηλαδή μια εντελώς χαριστική χρηματοδότηση 60%, που την ονομάζει τελείως παραπλανητικά έτσι στο άρθρο 17, με μια περιορισμένη συμμετοχή της τάξεως 25%, αφήνοντας ακόμα ανοιχτό και το 15%, το οποίο θα μπορεί να είναι επιδότηση από άλλους φορείς ή από άλλες δυνατές επιδοτήσεις.

Καταλαβαίνει, λοιπόν, κανείς ότι αυτή η άθλια επενδυτική ανάγκασε την ίδια την Κυβέρνηση να νομοθετήσει -καθ' υπαγόρευση κατά την άποψή μας- το συγκεκριμένο νομοσχέδιο που δίνει τη δυνατότητα να μπαζώνει τις ελληνικές παραλίες, να παραχαράσσει τον αιγιαλό, να χτίζει όπου θέλει, να φτιάχνει ό,τι θέλει, χωρίς ουσιαστικά να σέβεται το περιβάλλον. Γιατί πώς είναι δυνατόν να εννοήσει κανείς το σεβασμό προς το περιβάλλον όταν γίνεται αλλαγή της ίδιας της αιγιαλίτιδας ζώνης του ίδιου του αιγιαλού της χώρας μας.

Βέβαια αυτά δεν μπορεί να τα κάνει ένας απλός επενδυτής, για να πει κανείς ότι όλοι συμμετέχουμε σ' αυτήν την υποχρεωτική πια για τη χώρα μας πορεία ανάπτυξης, για να μπορέσουμε να παρακολουθήσουμε τα βήματα της υπόλοιπης Ευρωπαϊκής 'Ενωσης. Θα τα κάνει ο ένας. Ποιος είναι αυτός ο ένας; Ποιοι είναι αυτοί οι μεμονωμένοι ιδιώτες επενδυτές, που μπορούν πραγματικά να αλλάξουν το κλίμα; 

Η κυρία Υπουργός υπαινίχθηκε ότι είναι οι ίδιοι αυτοί οι οποίοι στηρίζονται από μέλη της Κοινοβουλευτικής Ομάδας του κόμματος, τα οποία και αυτά έχουν τις συγγένειες τις επιχειρηματικές, με διάφορους άλλους συγγενικούς ή φιλικούς φορείς, οι οποίοι από δω και πέρα θα μπορέσουν να αλλάξουν το επενδυτικό κλίμα της χώρας μας.

Για να αλλάξει όμως το επενδυτικό κλίμα της χώρας μας χρειάζεται από τους πολλούς...

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε...

ΠΡΟΕΔΡΕΥΩΝ (Νικόλαος Κατσαρός): Κύριε συνάδελφε, δεν έχετε το λόγο. Να μη γράφεται τίποτε στα Πρακτικά.

ΓΕΩΡΓΙΟΣ ΡΟΚΟΣ: 'Ετσι κι αλλιώς, όμως, κύριοι συνάδελφοι, δεν πείθετε με τέτοια νομοσχέδια, δεν βάζετε στο παιχνίδι της ανάπτυξης κόσμο, αν δεν μιλήσετε για τη μικρή επιχειρηματική δράση του 'Ελληνα μικρομεσαίου επαγγελματία, ο οποίος περιμένει από σας κάποιους νόμους οι οποίοι θα τους στηρίξουν.

Λίγες μέρες πριν, είστε εσείς οι οποίοι ακυρώσατε το ν. 1892 σαν αναπτυξιακό νόμο και αφήσατε τόσες εκκρεμότητες αιτήσεων να περιμένουν από επιτροπές για έγκριση κυρίως στη βόρεια Ελλάδα, η οποία έχει μια πνοή ανάπτυξης. Είστε εσείς οι οποίοι με δικές σας πρωτοβουλίες σε επίπεδο Ευρωπαϊκής 'Ενωσης παίρνετε πίσω αναπτυξιακές πρωτοβουλίες που είχαμε σχεδιάσει πριν όλοι μαζί, όπως αυτές της δημιουργίας της Εγνατίας Οδού, αυτές της λειτουργίας του Μετρό Θεσσαλονίκης, αυτές του φυσικού αερίου, οι οποίες θα έδιναν μια προοπτική ανάπτυξης. Ανάπτυξη με νόμους χωρίς ουσιαστικές πρωτοβουλίες δεν μπορεί να γίνει, ακόμα και αν αυτοί σημαδεύουν την τράπουλα της ανάπτυξης, γιατί δεν μπορείτε να καταλάβετε ένα πράγμα. 'Οτι, δηλαδή, στη χώρα μας αν θέλει κανείς να δώσει ώθηση και προοπτική ανάπτυξης, θα πρέπει να σχεδιάζει μαζί με αυτούς τους πολλούς, τους μικρούς άξιους επενδυτές, μικρομεσαίους επιχειρηματίες, οι οποίοι έχουν τη δυνατότητα διείσδυσης στον ευρωπαϊκό χώρο και όχι μόνο, για να μπορέσουν να δώσουν μια άλλη ώθηση.

'Εχετε κακώς καταλάβει ότι η χώρα μας είναι χώρα της μεγάλης βιομηχανίας. Το τρένο της βιομηχανικής επανάστασης η χώρα μας το έχει χάσει με αιτίες πολλών παρατάξεων σ'αυτήν τη χώρα. Είμαστε στην εποχή της μικρομεσαίας μεταποιητικής επιχείρησης, της δράσης αυτών των επενδυτών, οι οποίοι μπορούν να συνευρεθούν, να συναποφασίσουν και να συσχεδιάσουν. Κάτι τέτοιο όμως για να γίνει, έχει ανάγκη από πρωτοβουλίες του κράτους. Γι' αυτό κιόλας καταγγείλαμε από το πρώτο άρθρο, ότι αυτό το νομοσχέδιο δεν οδηγεί πουθενά, όταν δεν επεξηγεί την αποτυχία των εικοσιπέντε βιομηχανικών περιοχών που υπήρχαν μέχρι σήμερα στην Ελλάδα, όταν δεν σχεδιάζει με βάση αυτήν την εμπειρία, η οποία έτσι κι αλλιώς θα έπρεπε να είναι ένα μάθημα για σας, για μας, για όλους μας, οι οποίοι θέλουμε να σχεδιάσουμε ξανά και να πάμε μπροστά, γιατί το πάντρεμα του βουνού και της θάλασσας, που λέγατε εσείς μέσα από τις προγραμματικές δηλώσεις, κύριοι συνάδελφοι του ΠΑ.ΣΟ.Κ., δεν γίνεται με μπαζώματα του αιγιαλού, αλλά με ενθάρρυνση μικρομεσαίων επιχειρηματιών, ακόμα και αυτών των απλών πολιτών, των χιλιάδων χιλιομέτρων της παραλίας, οι οποίοι περιμένουν νόμους, οι οποίοι θα τους δώσουν ώθηση. Και βεβαίως, δεν μπορεί να είναι αυτός ο νόμος ούτε παραβίαση των μέχρι χθες δεδομένων, δηλαδή της προστασίας του δάσους και του ίδιου του αιγιαλού.

Βεβαίως, έχετε συμμάχους σ'αυτήν την ιστορία. Και οι σύμμαχοι βρίσκονται στην Αξιωματική Αντιπολίτευση, οι οποίοι αγόρευσαν πριν από μας διαφωνώντας, όπως είπα, επί της διαδικασίας και όχι επί της ουσίας. Γιατί η ουσία παραμένει ότι, αν κανείς προκαλεί συγκεκριμένους επιχειρηματίες, οι οποίοι τα τελευταία χρόνια πήραν τον τουρισμό και τον έκαναν αέρα και τον έκαναν τζόγο και τον έκαναν καζίνο, δεν θα μπορέσουν σε καμιά περίπτωση να δώσουν ώθηση στην οικονομία μας. Αυτά πρέπει να δούμε για να είμαστε επιφυλακτικοί σε όλες αυτές τις νομολογίες, οι οποίες δεν παίρνουν υπόψη τους την πραγματικότητα στη χώρα μας, αλλά στηρίζονται έτσι κι αλλιώς σε νόμους της στιγμής καθ'υπαγόρευσιν. Γι'αυτό εμείς τα καταψηφίζουμε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης μυστικής ψηφοφορίας επί των αιτήσεων άρσεως ασυλίας των συναδέλφων που αναφέρονται στην ειδική ημερήσια διάταξη.

Εψήφισαν 237 Βουλευτές.

Για το συνάδελφο, κ. Ευάγγελο Μπούτα:

Υπέρ της άρσεως ασυλίας εψήφισαν 26.

Κατά της άρσεως ασυλίας 198.

Παρών 5.

Λευκά 6.

'Ακυρα 2.

Για το συνάδελφο κ. Θεόδωρο Κατσίκη:

Υπέρ της άρσεως ασυλίας εψήφισαν 35.

Κατά της άρσεως ασυλίας 189.


 

  

Σελίδα 1995 

Παρών 5.

Λευκά 6.

'Ακυρα 2.

Για το συνάδελφο κ. Φώτιο Χατζημιχάλη:

Υπέρ της άρσεως ασυλίας εψήφισαν 12.

Κατά της άρσεως ασυλίας 215.

Παρών 2.

Λευκά 6.

'Ακυρα 2. 

Για το συνάδελφο κ. Παναγιώτη Καμμένο:

Υπέρ της άρσεως ασυλίας εψήφισαν 28.

Κατά της άρσεως ασυλίας 198.

Παρών 3.

Λευκά 6.

Για το συνάδελφο κ. Ευτύχιο Κοντομάρη:

Υπέρ της άρσεως ασυλίας εψήφισαν 7.

Κατά της άρσεως ασυλίας 220.

Παρών 2

Λευκά 6.

'Ακυρα 2.

Για το συνάδελφο κ. Ευάγγελο Γιαννόπουλο:

Υπέρ της άρσεως ασυλίας εψήφισαν 29.

Κατά της άρσεως ασυλίας 198.

Παρών 2

Λευκά 6.

'Ακυρα 2.

Επομένως όλες οι αιτήσεις άρσεως ασυλίας των κυρίων συναδέλφων, που αναφέρονται στην ειδική ημερήσια διάταξη, απορρίπτονται.

Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, για μία ακόμη φορά η Κυβέρνηση και η κυβερνητική Πλειοψηφία φαλκιδεύει τα δικαιώματα των Βουλευτών. Καλούμεθα να συζητήσουμε 8 άρθρα με δικαίωμα ομιλίας πέντε λεπτών. Στα πέντε αυτά λεπτά αντιλαμβάνεσθε ότι δεν μπορώ να επιτελέσω το καθήκον μου σ' αυτήν την Αίθουσα. Γι' αυτό θα αφήσω το ύποπτο άρθρο 14-15, θα αφήσω τις ατέλειες και τις παραχωρήσεις και τις απαλλοτριώσεις και θα περιορισθώ μόνο στο άρθρο 17.

Ομιλώντας, κύριοι συνάδελφοι, από του Βήματος της Βουλής επί της αρχής του συζητουμένου νομοσχεδίου περί βιομηχανικών και επιχειρησιακών περιοχών, εξήρτησα τη στάση μου επ' αυτού από την τελική θέση που θα πάρει η Κυβέρνηση στις διατάξεις του άρθρου 17.

Το άρθρο 17 προβλέπει, όπως διαβάζω από το κείμενο, χρηματοδότηση των ΒΕΠΕ: "Μετά την κατά το άρθρο 5, παράγραφος 1, έγκριση καθορισμού της ΒΕΠΕ και του φορέα αυτής, μπορούν οι προϋπολογιζόμενες από το φορέα ΒΕΠΕ δαπάνες για τον καθορισμό και οργάνωση των ΒΕΠΕ που αφορούν την εκπόνηση μελετών, την κατασκευή έργων, τις δαπάνες οργάνωσης, την κατασκευή κτιρίων εξυπηρέτησης των ΒΕΠΕ, τη διαμόρφωση του περιβάλλοντος χώρου και την κατασκευή έργων εξυπηρέτησης των περιοχών, να επιχορηγούνται από το Υπουργείο Ανάπτυξης, από πιστώσεις που προέρχονται, είτε από το πρόγραμμα δημοσίων επενδύσεων είτε από το Ευρωπαϊκό Ταμείο Περιφερειακής Ανάπτυξης (ΕΤΠΑ). Η συνολική επιχορήγηση καλύπτει ποσοστό μέχρι 60% του ύψους του εγκεκριμένου επενδυτικού σχεδίου". Και σταματώ εδώ.

'Οπως διαπιστώνει κανείς, κύριοι συνάδελφοι, από απλή ανάγνωση του άρθρου 17, η Κυβέρνηση εξισώνει όλες τις περιοχές και ουσιαστικά ανατρέπει τη φιλοσοφία και το πνεύμα όλων των αναπτυξιακών νόμων. Χρηματοδοτεί υπό τύπον επιδοτήσεως τις βιομηχανικές-επιχειρηματικές περιοχές όλης της χώρας κατά το ίδιο ποσοστό μέχρι 60%.

Με απλά λόγια, το ίδιο ύψος επιδοτήσεως στο λεκανοπέδιο της Αττικής, το ίδιο ύψος επιδοτήσεως στη Θεσπρωτία, στα Γιάννενα, στην Καστοριά, στη Φλώρινα, στη Δράμα, στον 'Εβρο.

Γιατί, λοιπόν, θα υπάρξουν κύριοι συνάδελφοι, τέτοιες δραστηριότητες στην ακριτική περιοχή μου φερ' ειπείν, όπου τα ίδια κίνητρα υπάρχουν για όλη την Ελλάδα; Για ποιο λόγο; Επί δεκαετίες το κράτος με τους εκάστοτε αναπτυξιακούς νόμους και σωστά, έκανε κάποιες διαφοροποιήσεις.

Επειδή στην Αίθουσα αυτή προσπαθούμε να λειτουργήσουμε δημιουργικά και ωφέλιμα για τον ελληνικό λαό, δεν στεκόμεθα μόνο με κριτική διάθεση, κυρία Υπουργέ. Κάνουμε τις εποικοδομητικές μας προτάσεις.

Στη συγκεκριμένη περίπτωση η πρότασή μας είναι σαφής, συγκεκριμένη, και όπως πιστεύουμε σωστή για την ισόρροπη ανάπτυξη της χώρας.

Προτείνουμε, λοιπόν, το ύψος της επιδοτήσεως, όπως προβλέπεται από το συζητούμενο άρθρο 17, να κλιμακωθεί κατά ζώνες με μικρότερο ποσοστό στις αναπτυγμένες περιοχές και μεγαλύτερο ποσοστό στις λιγότερο αναπτυγμένες, τις παραμεθόριες, τις προβληματικές, τις νησιωτικές περιοχές της πατρίδας μας.

Η ισοπεδωτική εξομοίωση όλων των περιοχών και άδικη είναι και καταστροφική θα αποβεί για την ισόρροπη ανάπτυξη της πατρίδας μας.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Μισό λεπτό, κύριε Πρόεδρε.

'Οπως αντιλαμβάνεστε, κύριοι συνάδελφοι, ούτε "γλαύκας κομίζομεν" εις αυτήν την Αίθουσα ούτε δυσνόητα θεωρήματα ανακαλύπτουμε και αναπτύσσουμε στην Αίθουσα αυτή. Χρησιμοποιούμε με σαφήνεια τη λογική, που είναι κοινή λογική και αξιώνουμε από την Κυβέρνηση να τη δεχθεί και να αλλάξει τη σχετική διάταξη του άρθρου 17.

Εάν η Κυβέρνηση, κύριοι συνάδελφοι, επιμένει στην άποψή της και δεν δεχθεί τη σωστή, λογική και δίκαιη πρότασή μας, δεν προτιθέμεθα να ψηφίσουμε, όχι μόνο το άρθρο 17 αλλά καμία από τις διατάξεις του νομοσχεδίου αυτού. Θα είναι μία κορυφαία ένδειξη της διαμαρτυρίας μας η καταψήφιση ολοκλήρου του νομοσχεδίου. 'Αλλωστε σε αυτήν την Αίθουσα, κύριοι συνάδελφοι, παριστάμεθα για να υπερασπιζόμεθα τα συμφέροντα του ελληνικού λαού και των εντολέων μας. Και εντολεύς δικός μου σ' αυτήν την Αίθουσα είναι ο θεσπρωτικός λαός, τα συμφέροντα του οποίου οφείλω να υπηρετώ ανά πάσα στιγμή μέσα σ' αυτήν την Αίθουσα.

Κλείνοντας αυτή μου την παρέμβαση, κύριε Πρόεδρε, καλώ όλους τους συναδέλφους των παραμεθορίων περιοχών, των νησιωτικών και των προβληματικών περιοχών της χώρας, να συνταχθούν με την πρότασή μου. Ζητώ όμως και από τους συναδέλφους των περιοχών του λεκανοπεδίου και της περιοχής της Θεσσαλονίκης να αντιληφθούν το πρόβλημα των ακριτικών περιοχών, που αυτήν τη στιγμή για μία ακόμη φορά η Κυβέρνηση με την παρούσα διάταξη, που ψηφίζουμε, το παρόν νομοσχέδιο, αλλά στη συγκεκριμένη περίπτωση το άρθρο 17, προσπαθεί να βάλει μία ακόμα ταφόπετρα.

ΠΡΟΕΔΡΕΥΩΝ (Νικόλαος Κατσαρός): Ο κ. Τζανής έχει το λόγο.

ΛΕΩΝΙΔΑΣ ΤΖΑΝΗΣ: Κύριε Πρόεδρε, θέλω να ξεκινήσω με την παρατήρηση ότι σε ένα νομοσχέδιο που αποσκοπεί στην προαγωγή, στην προώθηση μέτρων ανάπτυξης, πραγματικά δεν ταιριάζει να ακούγονται απόψεις ότι η Κυβέρνηση δεν προωθεί την ανάπτυξη, ότι δεν έρχεται η ανάπτυξη ή τουλάχιστον ότι δεν γίνεται προσπάθεια από την πλευρά της Κυβέρνησης για να αντιμετωπιστεί αυτή η δύσκολη κατάσταση που πραγματικά υπάρχει στον τομέα της ανάπτυξης.

ΗΛΙΑΣ ΒΕΖΔΡΕΒΑΝΗΣ: Με συγχωρείτε, κύριε Τζανή, αλλά εσείς είσθε από το Βόλο. Εγώ είμαι από τα σύνορα.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Βεζδρεβάνη.

ΛΕΩΝΙΔΑΣ ΤΖΑΝΗΣ: Κύριε Βεζδρεβάνη, δεν μιλάω για σας.

'Οταν λοιπόν, ένα νομοσχέδιο αποτελεί καθ' ομολογίαν και της Αξιωματικής Αντιπολίτευσης -όπως τουλάχιστον οι θέσεις και οι απόψεις περιέχονται στην εισηγητική έκθεση- μία καλή προσπάθεια στον τομέα της ανάπτυξης, δεν ταιριάζει να ακούγονται εδώ όλα αυτά που ακούστηκαν και από συναδέλφους των μικρότερων κομμάτων της Αντιπολίτευσης, ότι δηλαδή δεν είναι ουσιαστικές πρωτοβουλίες, ότι κακώς


 

  

Σελίδα 1996 

προβλέπεται η απαλλοτρίωση στον αιγιαλό.

Ξέρετε εσείς, κύριοι συνάδελφοι, να γίνονται βιομηχανικές περιοχές κοντά σε παραθαλάσσιες περιοχές, χωρίς να απαλλοτριώνεται ο αιγιαλός, χωρίς να γίνεται επέμβαση στον αιγιαλό; Πείτε μου εσείς. Η προώθηση των επενδύσεων συνδυάζεται ασφαλώς και με τα μεταφορικά μέσα. 'Οταν λοιπόν, αυτός που κάνει την επένδυση θέλει να έχει κοντά του τη θάλασσα, για να κάνει θαλάσσιες μεταφορές, δεν μπορεί να μη γίνει επέμβαση στον αιγιαλό. Θα γίνει επέμβαση στον αιγιαλό, θα δημιουργηθούν λιμάνια, θα γίνουν μετακινήσεις. Αυτά είναι αυτονόητα πράγματα. Γιατί τα μεγαλοποείτε;

Βεβαίως, όλες οι επεμβάσεις γίνονται υπό την αυτονόητη προϋπόθεση της σύνταξης περιβαλλοντικών μελετών. Δεν παραβιάζεται αυτό. Και όλα τα χρόνια, από συστάσεως του ελληνικού κράτους, αυτό γίνεται. 'Η θέλουμε λοιπόν ανάπτυξη ή δεν θέλουμε. Διαλέξτε κι εσείς τι θέλετε. 'Η θέλετε να γίνει ανάπτυξη και λέτε ότι αυτό αποτελεί ένα καλό βήμα και ασκείτε την κριτική σας ή δεν θέλετε.

Ο κ. Βεζδρεβάνης είπε ορισμένα πράγματα. Δεν μπορεί κανείς να τα αγνοήσει. Είπε ότι η παραμεθόριος, οι φθίνουσες βιομηχανικά περιοχές, έχουν ανάγκη μεγαλύτερων κινήτρων.

Εγώ προέρχομαι από φθίνουσα δυστυχώς βιομηχανική περιοχή. 'Υστερα από την ένταξή της στις φθίνουσες βιομηχανικά περιοχές, σας διαβεβαιώνω, κύριε Βεζδρεβάνη, ότι δεν είδαμε και κανένα ιδιαίτερο άνθος. Και αυτό είναι συνάρτηση πολλών πραγμάτων. Εξαρτάται από το γενικότερο επενδυτικό κλίμα. Εξαρτάται από τη σταθερότητα της οικονομίας. Και αυτό το κλίμα, και αυτήν την εικόνα για σταθερή οικονομία και σταθερό κράτος το δημιουργούμε και εμείς με αυτά που λέμε εδώ μέσα. Δε λέει κανείς να στηρίξετε την Κυβέρνηση. Στηρίξτε όμως την προσπάθεια αυτού του τόπου να πάει μπροστά!

Κυρία Υπουργέ, θέλω να κάνω δύο παρατηρήσεις: Η μία είναι επί του συζητουμένου κεφαλαίου. Η άλλη είναι πέραν του συζητουμένου κεφαλαίου, αλλά θα την κάνω γιατί πρέπει να αποχωρήσω.

Η μία αφορά το άρθρο 17. Εκεί προβλέπεται η χρηματοδότηση των Β.Ε.ΠΕ. Και μεταξύ των χρηματοδοτουμένων πράξεων και ενεργειών αναφέρονται η εκπόνηση μελετών, η κατασκευή έργων, οι δαπάνες οργάνωσης, η κατασκευή κτιρίων. Εγώ υποβάλλω το ερώτημα: Γιατί όχι και η αγορά γης; Δεν ξέρω, αν υπάρχουν κάποια άλλα αίτια, που σας κάνουν να είσθε διστακτικοί. Πιστεύω όμως ότι και η αγορά γης είναι μία πράξη που έχει να κάνει με την επένδυση. Και θα έλεγα ότι είναι η πιο σημαντική ίσως ή από τις πιο σημαντικές πράξεις. Θα παρακαλούσα λοιπόν να σκεφθείτε και το ενδεχόμενο να προστεθεί και η χρηματοδότηση για την αγορά γης.

Η δεύτερη -το είπα ήδη ότι είναι έξω από το συζητούμενο κεφάλαιο, αλλά πρέπει να την κάνω- έχει να κάνει με το άρθρο 21 του νομοσχεδίου. Αυτά που προβλέπει το άρθρο αυτό ενδιαφέρουν άμεσα την περιοχή μου η οποία δυστυχώς έχει πολλά εγκαταλελειμμένα παλιά εργοστάσια, όχι όμως αυτής της επιφάνειας. Για να καταλάβετε, πέντε χιλιάδες τετραγωνικά μέτρα στεγασμένη επιφάνεια είναι ένα εργοστάσιο κτισμένο σε μια ελάχιστη έκταση τεσσάρων στρεμμάτων θα πρέπει να είναι ένα κτίριο πέντε ορόφων με χίλια τετραγωνικά μέτρα σε κάθε όροφο. Στην επαρχία δεν το συναντάει κανείς αυτό.

Θα παρακαλέσω να σκεφθείτε τη δυνατότητα μείωσης του αριθμού των τετραγωνικών μέτρων στα δύο χιλιάδες πεντακόσια ή τρεις χιλιάδες τετραγωνικά μέτρα, ώστε να μπορέσουν και εγκαταλελειμμένα κτίρια μικρότερων επιχειρήσεων επαρχιών να χρηματοδοτηθούν.

Η δεύτερη προϋπόθεση που βάζετε, η επί τριετία διακοπή της λειτουργίας τους, θα έλεγα ότι μπορεί να γίνει και μικρότερη, εάν διαπιστώνεται ότι έχει διακόψει οριστικά τη λειτουργία της. Και αυτό δεν είναι δύσκολο να το διαπιστώσει κανείς. 'Η μπορείτε να πείτε ότι, εάν έχει διακόψει τη λειτουργία της τουλάχιστον για μία τριετία ή κρίνεται ότι είναι οριστική η διακοπή της λειτουργίας της.

Και το τελευταίο: Για να υπάρχει μία δικλείδα ασφαλείας από την πλευρά του Υπουργείου Ανάπτυξης, η χρηματοδότηση αυτή να γίνεται, αφού αρχίσει η επαναλειτουργία της επιχείρησης. Γιατί, ενδεχομένως, ορισμένοι να αποσκοπούν στην απόσπαση των διάφορων κονδυλίων για επισκευή και συντήρηση, να αποσπούν κονδύλια για την επισκευή και τη συντήρηση των κτιρίων και στη συνέχεια, να μην ξαναλειτουργούν οι επιχειρήσεις. 

Θεωρώ όμως -και παρακαλώ να δείξετε κάποια κατανόηση σ'αυτό το αίτημά μου- σαν αναγκαίο να μειωθεί ο αριθμός των τετραγωνικών μέτρων των μεμονωμένων κτιρίων σε δύο χιλιάδες πεντακόσια ή τρεις χιλιάδες τετραγωνικά μέτρα, για να καλυφθούν και μικρότερης έκτασης κτίρια.

ΠΡΟΕΔΡΕΥΩΝ (Νικόλαος Κατσαρός): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κύριε Πρόεδρε.

Κύριε Πρόεδρε, πριν μπω στα άρθρα, είμαι υποχρεωμένος να κάνω μια υπενθύμιση. Μου φαίνεται ότι ανορθολογούμε στην Αίθουσα και δεν μπορούμε να καταλάβουμε ορισμένα πράγματα βασικά. Γίνεται μεγάλη κουβέντα ότι κάποιος επιχειρηματίας με σχεδόν ελάχιστα χρήματα καταλαμβάνει εκτάσεις, κάνει βιομηχανικές περιοχές κλπ. και πλουτίζει. 'Εχετε σκεφθεί, συνάδελφοι, ότι αυτός αναλαμβάνει ρίσκο; Δεν θέλω να υπενθυμίσω ονόματα. Θα θυμάστε ίσως ότι οι πρώτοι κατασκευαστές των υψηλών κτιρίων τι μεγάλα ονόματα ήταν και τι ρίσκο ανέλαβαν; Που είναι σήμερα; Κατεστράφησαν! Γιατί κανένας δεν πήγαινε να αγοράσει ή να ενοικιάσει τότε στο εικοστό πέμπτο πάτωμα.

'Ερχεται κάποιος και αναλαμβάνει το ρίσκο να κάνει μία βιομηχανική περιοχή κάπου, με επιδότηση -σας λέω εγώ- 95%. Και κλείνει τα κεφάλαιά του, έστω το 5%, που είναι μεγάλο ποσό. Από πού έχει τη βεβαιότητα ότι θα βρει αγοραστές οικοπέδων να εγκατασταθούν και επενδυτές να φτιάξουν βιομηχανίες και βιοτεχνίες;

Να είμαστε λοιπόν πραγματιστές και να βλέπουμε τα πράγματα όπως πρέπει.

Δεύτερον, ερχόμαστε και λέμε: Κυρία Υπουργέ, δίνετε την ίδια επιχορήγηση 60%. Δεν λέει 60%. Λέει "μέχρι 60%". Εδώ είναι ο κοινοβουλευτικός έλεγχος, εδώ είναι το Κοινοβούλιο και μπορούμε να σηκωθούμε αύριο να εγκαλέσουμε την κυρία Υπουργό, γιατί στην τάδε περιοχή έδωσε 60%, που δεν έπρεπε, και σε μια άλλη χαριστικώς έδωσε 25%. Οι Υπουργοί πρέπει να αναλαμβάνουν το πολιτικό κόστος.

Επιτέλους ή έχουμε κυβερνήσεις και Υπουργούς που αποφασίζουν και αναλαμβάνουν τις ευθύνες και έρχονται και αποδίδουν λόγο ή έχουμε μαριονέτες. Αν θέλετε να κάνουμε ένα νόμο που ο Υπουργός να κινείται σαν μαριονέτα, ό,τι λέει ο νόμος, εγώ δεν είμαι μαζί σας. Δεν είμαι με κανένα τέτοιο κόμμα. Είμαι με εκείνο το κόμμα που ο Υπουργός παίρνει πρωτοβουλίες και αναλαμβάνει ρίσκο και κόστος.

Τρίτη μεγάλη φωνή: Καταστρέφονται οι παραλίες, παραχωρείται ο αιγιαλός, η χρήση γης κλπ. Θα πρέπει να το καταλάβουμε και να είμαστε αντικειμενικοί: Ο αιγιαλός τρεις χρήσεις έχει. Η μία χρήση είναι να πας και να ψαρέψεις, η άλλη χρήση είναι να πας να κολυμπήσεις στην πλαζ και η άλλη χρήση είναι να κάνεις βιομηχανικές εγκαταστάσεις. Μήπως εβλάβη ο Βόλος επειδή είναι εκεί η ΑΓΕΤ; Εβλάβη μήπως η παραλία του Αλιβερίου επειδή εκεί έγινε το ΜΗΛΑΚΙ; Μα είμαστε τώρα λογικοί; Τί λέει; Δεν λέει δωρεάν. Λέει θα σου δώσω τη χρήση του αιγιαλού με ένα μίσθωμα ή με κάποια χρήση μακροχρόνια που θα πληρώσεις. 

Ξέρετε πόσο πληρώνουν οι εταιρείες που κάνουν χρήση αιγιαλού; Για ρωτήστε τη ΣΟΓΙΑ ΕΛΛΑΣ στα ψαχνά πόσα πληρώνει κάθε χρόνο στο Υπουργείο Οικονομικών για τη χρήση αιγιαλού και ρωτήστε πόσο ανταγωνιστικά πληρώνουν άλλες επιχειρήσεις της Ιρλανδίας λόγου χάρη.

Αυτές οι κουβέντες λοιπόν και οι κορώνες περί καταστροφής του αιγιαλού κλπ., δεν αρμόζουν σε ανθρώπους που ξέρουν τι ακριβώς συμβαίνει στην κοινωνία. Αυτά είχα να πω γενικά, κύριε Πρόεδρε.

Τώρα να αναφερθώ κάπως ειδικότερα. 


 

  

Σελίδα 1997 

Νομίζω, κυρία Υπουργέ -και χαίρομαι που μερικοί άνθρωποι χρησιμοποιούν σωστά τη γλώσσα γιατί δεν είναι "κυρία Υπουργός", αλλά είναι "κυρία Υπουργέ", στα ελληνικά, να το πούμε και αυτό. Λείπει ο μακαρίτης ο Π. Κανελλόπουλος που μας έκανε εδώ μαθήματα και διορθώσεις.

Στο άρθρο 11 λοιπόν, κυρία Υπουργέ, νομίζω ότι πρέπει να βάλετε στο φορέα διαχείρισης και τη δυνατότητα να συμμετέχουν, αντί του ιδιοκτήτη και εκείνος προς τον οποίον ο τελευταίος έχει παραχωρήσει την αποκλειστική χρήση του γηπέδου ή των οικοδομημάτων, με σύμβαση τουλάχιστον είκοσι πέντε ετών.

Αναφέρεται στις προσθήκες, που προτείνατε, ότι μετέχουν και οι ενοικιαστές, αλλά νομίζω ότι δεν είναι πανηγυρικά σαφές. Ας το ξαναδούν οι σύμβουλοί σας και θα τα πούμε στη συνέχεια.

Το άρθρο 12 αφορά τον Κανονισμό λειτουργίας των ΒΕ.ΠΕ. Εκεί θα φανεί η πολιτική του Υπουργού. Εάν είμαστε Βουλευτές να το παρακολουθήσουμε, να ζητήσουμε να μας καταθέσει έγγραφα και να κάνουμε έλεγχο. 

- 'Οσον αφορά την εποπτεία των Β.Ε.ΠΕ. υπάρχει εποπτεία σε κάποιον που θα έρθει να βάλει τα χρήματά του και θα ρισκάρει. Ξέρετε τι θα πει ρίσκο; Δεν έχετε φαίνεται δοκιμάσει ποτέ τι θα πει ρίσκο και δεν το ξέρετε.

Συμφωνώ απόλυτα με την παρατήρηση του συναδέλφου κ. Τζανή που σας εισηγείται να θέσετε και τη γη στις επιχορηγήσεις. Θα έρθει, κυρία Υπουργέ, ο άλλος να φτιάξει γη, να την οργανώσει, να κάνει αποχετεύσεις, μεταφορά κέντρων, τηλεφωνικών, ηλεκτρονικών, οπτικών κλπ. και θα πουλήσει γη. Μα, εάν δεν δώσετε για τη γη ένα μικρό κίνητρο πως θα αποτολμήσει ο άλλος να κάνει ΒΕ.ΠΕ.; 'Εχετε την ΒΕ.ΠΕ. στον Αστακό. Δεν πήρατε μαθήματα; Πόσα χρόνια πέρασαν και πόσα χρήματα δαπανήσαμε στον Αστακό και σε εκείνη τη βιομηχανική περιοχή; Τι γίνεται; Γίνεται τίποτα εκεί; Και όμως μπορούσε να είχε γίνει, αν υπήρχαν κάποια κίνητρα.

Πρέπει, λοιπόν, να μπει μέσα και η αγορά γης. 'Αλλωστε έχετε επιχορήγηση μέχρι 60%. Δεν λέτε 60%. Το μέχρι 60% σημαίνει ότι φυσικά το 60% θα πάει στη Θράκη και ενδεχομένως ένα μικρό ποσοστό αν χρειαστεί στην Αθήνα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε επειδή τα θέματα είναι σοβαρά θα ήθελα να έχω ένα, δύο λεπτά. 

ΛΕΩΝΙΔΑΣ ΤΖΑΝΗΣ: Οι φθίνουσες και οι ακριτικές να πάνε στο 60%.

ΒΑΣΙΛΗΟΣ ΚΕΔΙΚΟΓΛΟΥ: 'Αλλωστε αυτό σημαίνει Υπουργός και ευθύνη. Τι θα είναι ο Υπουργός; Θα είναι μαριονέτα και θα εφαρμόζει τον τύπο, εδώ λέει δέκα, εκεί λέει δεκαπέντε και εκεί είκοσι πέντε; Που είναι οι πρωτοβουλίες του Υπουργού;

Κυρία Υπουργέ, νομίζω ότι πρέπει να συμπληρώσετε την παράγραφο 5 του άρθρου 14 λέγοντας ότι με απόφαση των Υπουργών Οικονομικών, Ανάπτυξης και Εμπορικής Ναυτιλίας, καθορίζονται οι όροι, οι προϋποθέσεις και οι λεπτομέρειες εφαρμογής της παραγράφου. Φοβούμαι ότι είναι αόριστη και θα έχετε προβλήματα με τα δικαστήρια. Δεν είναι τίποτα είναι απλώς μία εφαρμογή. 'Εκανα την παρατήρηση και προχθές.

Σχετικά με το άρθρο 17 που αφορά τις επιχορηγήσεις, κοντά στις γενικές επιχορηγήσεις δεν έχετε προβλέψει ότι μπορεί να υπάρξουν και φοροαπαλλαγές. Γιατί δεν βάζετε αντί της επιχορήγησης του κεφαλαίου και τις φοροαπαλλαγές; Πολλοί επιχειρηματίες θα θελήσουν να έχουν ως κίνητρο την φοροαπαλλαγή ή άλλοι θα θελήσουν να έχουν ως κίνητρο μία επιχορήγηση δανείου. Γιατί δεν τα βάζετε και αυτά; Εγώ σας προτείνω να περιλάβετε και φοροαπαλλαγές. Δηλαδή, αντί να βάλετε επιχορήγηση έως 60%, να δίνετε φορολογική απαλλαγή για κάποια χρόνια που είναι πολύ πιο χρήσιμο γιατί σας φέρνει τα λεφτά του.

Δεύτερον, να του δίνετε κάτι άλλο. Αν δανειστεί χρήματα, δώστε του μια επιχορήγηση επιτοκίου, ας πούμε μέχρι πέντε μονάδες, σε σχέση με τα σημερινά επίπεδα των επιτοκίων.

Αυτά, αν θέλετε να γίνουν έργα. Αλλιώς, δεν αναλαμβάνονται έργα, κυρία Υπουργέ και μην ακούτε τις κορώνες. Είναι πολύ εύκολο να πετάμε κορώνες. Δεν παίρνει όμως ο άλλος το ρίσκο να ξοδέψει ένα δισεκατομμύριο να το επενδύσει και να μην ξέρει τι θα γίνει. Αυτά, λοιπόν, για το άρθρο 17, με την παρατήρηση που έκανε ο κ. Τζανής.

Στο άρθρο 21, έχετε, πολύ σωστά, περιλάβει και υπάρχοντα κτίρια σε ΒΕΠΕ, τα οποία έχουν εγκαταλειφθεί, ώστε όποιος τα αγοράσει να υπάρχει η δυνατότητα να υπαχθούν στις εγκαταστάσεις. Τα πέντε χιλιάδες τετραγωνικά, όμως, είναι πολύ μεγάλο νούμερο για τα ελληνικά δεδομένα, κυρία Υπουργέ. Θα πάνε μικρές επιχειρήσεις, βιοτεχνικές ή βιομηχανικές. Νομίζω ότι και τα δυο χιλιάδες τετραγωνικά είναι πολλά. Παρακαλώ πολύ δείτε το αυτό στο άρθρο 21. Βέβαια, ξεπέρασα την ενότητα, αλλά παρασύρθηκα από τον κ. Τζανή. Θα επανέλθω, κυρία Υπουργέ, στην επόμενη ενότητα, ίσως όμως καλύτερα που σας το είπα ώστε να το βάλετε στη σκέψη σας, ώστε να το κάνετε δεκτό.

Επιφυλάσσομαι στο άρθρο 19 να σας παρακαλέσω για μια προσθήκη. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Το όλο πνεύμα του νομοσχεδίου δεν παρέχει πίστη ότι πράγματι γίνεται μια δουλειά σοβαρή, υπό την έννοια ότι θα ανταποκρίνεται στη σχέση αυτού που θα αναλάβει να φτιάξει κάτι, με το κράτος και με την Υπουργό. Δεν λέμε ότι πρέπει να θέσουμε δεσμευτικούς όρους ή να θέσουμε όρους περιορισμού.

Μπορεί να πει κανένας το εξής. Σε πόσα στρέμματα μπορεί να γίνει μια ΒΕΠΕ; Θα το κρίνετε εσείς, οι μελέτες κλπ. Λέτε "με υπουργική απόφαση". Τι πάει να πει Υπουργός και τι πάει να πει υπουργική απόφαση, όταν εδώ διακυβεύονται συμφέροντα του δημοσίου και χρήματα; Εδώ μπορεί να υπάρξει μια επένδυση ύψους πεντακοσίων δισεκατομμυρίων (500.000.000.000). Πρέπει να υπάρχει διακομματική κάλυψη, οπωσδήποτε.

Η Ελλάδα έχει ορισμένες περιοχές με πληθυσμιακές συγκεντρώσεις. Δεν καθορίζετε, έστω και κάπως αόριστα ακόμα, ένα πεδίο σε μια περιοχή και να πείτε ότι εκεί πρέπει, πάνω-κάτω, να είναι τα στρέμματα τόσα. Εάν έρθει κάποιος με τριάντα στρέμματα να κάνετε ΒΕΠΕ, τι θα γίνει; Και πότε θα σας ελέγξουμε εμείς, για να δούμε αν αυτό είναι μια συναλλαγή κομματική, κυβερνητική, υπουργική, με εσάς και με εκείνους; Δεν ξέρουμε ποιοι είναι εκείνοι, οι οποίοι θέλουν να κάνουν και γιατί. 

Δεν υπάρχει μια ασφαλιστική δικλείδα εκείνων των προϋποθέσεων που θα απαιτήσουν τη λειτουργία μιας σοβαρής επένδυσης και τη λειτουργία της πίστης για μια σοβαρή επένδυση.

Στο άρθρο 11 παρ. 3, αναφέρεται ότι θα είναι ιδιωτικός φορέας, που θα είναι ιδιοκτήτης γης. Ιδιοκτήτης θεωρείται μέχρι πόσα στρέμματα; Μπορεί να είναι τρία ή πέντε ή εφτά ή δέκα. Δεν ξέρω πού θα φθάσετε. Δεν το προσδιορίζετε το έχετε αόριστο. Τι φορέας θα είναι αυτός; Πόσα στρέμματα θα είναι; 

Μετά πάμε στο ότι θα έχει δικαίωμα να απαλλατριώσει. Αν έχει κάποιος δέκα στρέμματα και θέλει άλλα ενενήντα στρέμματα για να απαλλοτριώσει, θα του επιτρέψετε να απαλλοτριώσει ενενήντα στρέμματα; 'Οταν του δίνετε 60% και του προσδιορίζετε 25% δικό του, εκ των οποίων το 5% ή το 10% θα είναι σε γη, εγώ σας λέω ότι θα είναι καθαρά συναλλαγή με σας κυρία Υπουργέ, αν το κάνετε αυτό. Κάντε το. Εδώ θα έχει κάποιος πέντε ή δέκα στρέμματα και του δίνετε δικαίωμα απαλλοτρίωσης ενενήντα στρεμμάτων. Με ποια πίστη, με ποια αξιοπιστία, με ποια αξιοκρατία θα του πείτε ότι είναι εντάξει; Του δίνετε 60% επιχορήγηση, του κάνετε 25% τα δικά του, για να πάρει και άλλα 25% από αλλού. Ας πούμε ότι είναι 85%. Λέει το 10% σε γη, και 5% μετρητά χρήματα. 'Ετσι μπορεί να σκορπίζει το κράτος χρήματα στον οποιονδήποτε. Για ποια κάλυψη της περιουσίας του έθνους μιλάμε είτε είναι περιφερειακά προγράμματα είτε είναι επενδύσεις; Πώς εσείς διασφαλίζετε αυτό το πράγμα; Να


 

  

Σελίδα 1998 

πείτε, να είναι ιδιοκτήτες των εξήντα στρεμμάτων από τα εκατό στρέμματα, δηλαδή, να έχουν εξήντα ή εβδομήντα στρέμματα και να απαλλοτριώσουν άλλα τριάντα ή σαράντα, τότε θα σας πιστέψουμε ότι είναι αντικειμενικό το πράγμα. Τι επένδυση θα γίνει εκεί; Σε πόσα χρήματα θα είναι αυτή η επένδυση, ώστε να πιστέψουμε ότι δεν υπάρχει συναλλαγή;

Δεν μπορούν να γίνουν αυτά που λέει ο κ. Κεδίκογλου, δηλαδή, η Βουλή να αποτελέσει το μέσον ελέγχου και αγώνα ενάντια σε μια οποιαδήποτε συναλλαγή, την οποία εσείς θα κάνετε. Συναλλαγή έκανε και ο Λιβανός και εκρίθη αθώος.

Ας αφήσουμε τις εντυπώσεις του κ. Κεδίκογλου ότι ο κ. Λιβανός δεν έκανε συναλλαγή. Εδώ ήλθε ο Λιβανός, έκανε συναλλαγή και τον απαλλάξαμε.

ΒΑΣΙΛΗΣ ΚΕΔΙΚΟΓΛΟΥ: Εσείς τον απαλλάξατε.

ΓΕΩΡΓΙΟΣ ΤΣΑΦΟΥΛΙΑΣ: Εσείς, τον απαλλάξατε, κύριε. 'Οχι εμείς. Εμείς δώσαμε τη μάχη και τον αγώνα. Να έλθετε μετά και να πείτε αν η κ.Βάσω Παπανδρέου έκανε συναλλαγή ή όχι.

ΒΑΣΙΛΗΣ ΚΕΔΙΚΟΓΛΟΥ: Τι έκανε η κ. Παπανδρέου το είπαμε.

ΓΕΩΡΓΙΟΣ ΤΣΑΦΟΥΛΙΑΣ: 'Οπως ήταν εκείνος αθώος, αθώα θα είναι και η κ.Παπανδρέου.

ΠΡΟΕΔΡΕΥΩΝ (Νικόλαος Κατσαρός): Παρακαλώ να μη γράφονται οι διακοπές.

ΓΕΩΡΓΙΟΣ ΤΣΑΦΟΥΛΙΑΣ: 'Ετσι είναι. Αφήστε τα περί κοινοβουλευτικού ελέγχου και τα άλλα παραμύθια. Εδώ η διαχείριση των χρημάτων πρέπει να γίνεται κάτω από όρους οι οποίοι θα διασφαλίζουν την αξιοκρατία και το χρήμα, είτε είναι από επενδύσεις είτε από περιφερειακά προγράμματα. Αυτά εδώ, δεν υπάρχουν. Υπάρχει μια ασυδοσία λειτουργίας και σχέσεως του Υπουργείου με ιδιώτες τους οποίους δεν γνωρίζουμε. Το κύρος αυτής της αξιοπρέπειας και αυτής της δυνατότητας ελέγχου, πρέπει να υπάρχει με διακομματική κάλυψη.

Εδώ, λέτε για τους αιγιαλούς. 'Ολη η Ελλάδα έχει τουριστικές περιοχές. Πήγα στην Κρήτη και είδα το Στρογγυλό Κεφάλι και τα Κουρουπλιανά. Δεν υπάρχει καμία διαφορά. Και πάμε στο Στρογγυλό Κεφάλι για λόγους που θα τους πούμε αργότερα. Είναι ένα άγονο μέρος και θα στοιχίσει εκατομμύρια εκατομμυρίων. Εκεί δήθεν, θα κάνετε χωματερή. Τι πράγματα είναι αυτά;

Αν η αξία της επένδυσης θα είναι καταστροφική και θα είναι μικροτέρας αξίας από την αξία του τουρισμού, πώς το κρίνετε αυτό στην παράγραφο 5; Αυτά είναι στη διακριτική ευχέρεια των δήθεν περιβαλλοντικών επιπτώσεων. 'Ολες οι παραλίες και οι ακτές της Ελλάδας αύριο το πρωί μπορεί να αποδίδουν περισσότερα χρήματα απ'την ανάπτυξη που εσείς θέλετε με την αοριστία που έχετε στην παράγραφο 5.

Οι φοροαπαλλαγές στο άρθρο 15. Τους δίδετε 60% και άλλα 25% να πάρουν από αλλού. Τους αφήνετε να κάνουν επένδυση με ένα τάληρο και να γίνουν νοικοκυραίοι με τα λεφτά του ελληνικού κράτους. Τους απαλλάσσετε και γενικώς σαν κίνητρο. Το 60% ή το 65% δεν είναι όροι διασφαλίσεως κινήτρων ανάπτυξης; Εδώ έχετε τα λεφτά που τους δίνετε και την αοριστία την οποία έχετε, ότι με 5-10 στρέμματα μπορούν να γίνουν νοικοκυραίοι. Τους βάζετε και τις φοροαπαλλαγές από πάνω; Εδώ είναι καθαρά τα πάντα. Είναι σαν να αναθέτετε την άσκηση κρατικής εξουσίας σε ιδιώτες της αρεσκείας σας για να κάνουν ανάπτυξη με επιχειρηματική πρωτοβουλία. Και αν πέσουν έξω αυτοί, τι θα πείτε; 'Επεσαν έξω. Ποιά διασφάλιση έχετε αν χαθούν τα χρήματα; Αν γίνουν κομπίνες θα έλθουμε εδώ να ζητάμε ευθύνες από σας, "αλά Λιβανός".

Πάμε στο άρθρο 16. Μιλάει για τελωνειακές διατάξεις. Τι διατάξεις; Θα πηγαίνει ένας του τελωνείου κάθε δεκαπέντε ημέρες που θα ειδοποιείται από την επιτροπή της ΒΕΠΕ και θα κάνει δήθεν έλεγχο; Εκεί μέσα θα γίνεται ό,τι γινόταν μέχρι τώρα. 'Ο,τι είναι δυνατόν να γίνει από λοβιτούρα, θα γίνεται. Να πείτε εδώ ότι θα υπάρχουν εκεί εγκατεστημένα γραφεία. 'Αλλως, θα υπάρχει αοριστία.

Μετά πάμε στο άρθρο για τις δασικές εκτάσεις. Εδώ δεν καθορίζονται. Υπάρχουν δασικές εκτάσεις με μικρά δένδρα και σ'ένα- δύο χρόνια θα είναι δάση με μεγάλη αξία. Πώς θα τις καθορίσετε αυτές; Υπάρχουν δασικές εκτάσεις με αοριστία στον προσδιορισμό και στον χαρακτηρισμό στο Δασικό Κώδικα. Εδώ να πείτε ότι αν έχει προοπτική ανάπτυξης σε δύο-τρία χρόνια, δεν χαλάμε αυτές τις δασικές εκτάσεις. Και δήθεν διεφώνησε ο κ. Πεπονής περί δάσους. Αλλά και τις δασικές εκτάσεις έπρεπε ήδη να τις έχετε εξαιρέσει διότι εδώ συμβάλετε κατά ένα τρόπο στη λειτουργία όχι υποψιών, αλλά αποδείξεων ότι αυτή δεν είναι ανάπτυξη, αλλά κυβερνητικοκομματική συναλλαγή. Δεν υπάρχουν όροι εγγυήσεων για την ανάπτυξη του έθνους.

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, τα άρθρα 11 έως 18 που συζητάμε στην παρούσα ενότητα, καθορίζουν τις λεπτομέρειες με τις οποίες αναπτύσσεται η γενική προοπτική και ο σκοπός του νομοσχεδίου.

Πριν προχωρήσω σε ειδικότερες επισημάνσεις, θα ήθελα να πω, κύριοι συνάδελφοι, ότι δεν γίνεται ανάπτυξη με "την πίτα γερή και το σκύλο χορτάτο". Θα την πληρώσουμε την ανάπτυξη όπως την πλήρωσαν όλα τα ανεπτυγμένα κράτη. Και το ένα και το άλλο δεν γίνεται. Και το περιβάλλον πρέπει να το εναρμονίσουμε. 'Οταν καταπίνουμε την κάμηλο και διϋλίζουμε τον κώνωπα, πρέπει να ξέρουμε τι λέμε σ'αυτήν την πατρίδα. Γιατί πολλά λέγονται και πολλά ακούγονται και πολλά διοχετεύονται για παραπλάνηση και παραπληροφόρηση του ελληνικού λαού, αλλά η ουσία και το αποτέλεσμα είναι πάντα ένα. 

'Επρεπε να έχουν γίνει από χρόνια πολλά πράγματα από αυτά που προσπαθεί σήμερα η Κυβέρνηση να κάνει. Και ευθυνόμαστε κυρίως τα δύο μεγάλα κόμματα που δεν τα κάναμε. Και στις περισσότερες των περιπτώσεων συνάδελφοι κυρίως της Νέας Δημοκρατίας, που ξέρετε ότι σας σέβομαι ιδιαιτέρως, θα έπρεπε -και συγχωρέστε με που θα το πω όπως το νιώθω- με περισσότερη ειλικρίνεια και ευθύνη να ασκείτε την κριτική σας. Γιατί σε πολλά από αυτά τα σημεία υποτίθεται ότι το περιεχόμενο της ιδεολογίας σας στηρίζει αυτές τις αναπτυξιακές προσπάθειες. Κόπτεσθε για την ιδιωτική πρωτοβουλία. 'Αλλα όμως, τώρα υποστηρίζετε.

Θέλω, λοιπόν, να επισημάνω, αυτό που είναι γνωστό: Πρώτον, η ανάπτυξη θέλει κλίμα και το κλίμα διαμορφώνεται από τη γενική πορεία της οικονομίας. Το δεύτερο στοιχείο που θέλει είναι η ανάλογη ψυχολογία. Την ψυχολογία τη διαμορφώνουμε κι εμείς εδώ, στο Κοινοβούλιο. Αν η κριτική υπερβαίνει τα όρια της λογικής και της ειλικρινούς άσκησης του οφειλομένου ελέγχου, τότε η κριτική βλάπτει και διοχετεύεται και αιωρείται παραπέρα, αποθαρρύνεται ο λαός, απογοητεύονται οι επενδυτές, δεν γίνεται ανάπτυξη. 

Θα συμφωνήσω και με τον κ. Τζανή και με τον κ. Κεδίκογλου στο ότι εκείνος που θα έλθει να βάλει τα χρήματά του, δεν έρχεται για να τα δωρίσει. 'Ερχεται για να κερδίσει. Το κέρδος είναι βασικό στοιχείο, να το δεχθούμε όλοι μας, είναι βασικό στοιχείο της αναπτυξιακής κίνησης. Και αν δεν του δώσεις κίνητρα, θα πάει στην Αλβανία, στη Βουλγαρία, θα πάει αλλού, όπως και πηγαίνουν.

Το δεύτερο στοιχείο, λοιπόν, είναι το γενικό κλίμα και οφείλουμε αυτό το γενικό κλίμα που διαμορφώνεται, να το σεβόμαστε. Γιατί -θα το επαναλάβω- το αποτέλεσμα μετρά για το λαό μας, το αποτέλεσμα -θετικό ή αρνητικό- επηρεάζει τη μοίρα και την πορεία του τόπου.

Θα πω ακόμα, κύριε Πρόεδρε, ότι ήταν σεβασμός στο Κοινοβούλιο και τόλμη της Υπουργού, που έκανε την τροποποίηση και αφαίρεσε τα δάση από τη σχετική διάταξη του άρθρου 6. Είναι σεβασμός στο Κοινοβούλιο. 'Ετσι η γόνιμη συμμετοχή του Κοινοβουλίου, να επισημαίνει ορισμένες ατέλειες των νομοσχεδίων, που άνθρωποι τα κάνουν και αυτά και η ποιότητα της κυβερνητικής πλευράς να έχει το θάρρος να διορθώνει τις εντοπισθείσες ατέλειες, τα σημεία που εκθέτουμε σε μία συγκεκριμένη διάταξη, βελτιώνουν το νομοθετικό έργο και ανυψώνουν το κύρος μας.


 

  

Σελίδα 1999 

Η διοίκηση και η διαχείριση προσδιορίζεται με λεπτομέρεια στο άρθρο 11 και δεν έχω να παρατηρήσω κάτι. Ο κανονισμός λειτουργίας που καθορίζει όρους λειτουργίας, προϋποθέσεις, τούτο και εκείνο, διαχείριση κλπ., εγκρίνεται από το Υπουργείο Ανάπτυξης. 

Εν συνεχεία, στο άρθρο 13 αναφέρεται η εποπτεία. Εδώ, λοιπόν, θα ασκείται καθημερινή εποπτεία σε όλη τη δράση της Β.Ε.ΠΕ. Αν, δηλαδή, τηρούνται οι όροι των εγκαταστάσεων, της λειτουργίας, οι περιβαλλοντικοί όροι. Αν, λοιπόν, έχεις τη χρήση του αιγιαλού, υπάγεσαι στη συγκεκριμένη λειτουργία της καθημερινής εποπτείας της διοίκησης του Υπουργείου. Υποτίθεται και δεν έχει κανένας λόγο για το οποιοδήποτε Υπουργείο, να πει ότι δεν θα κάνει τη δουλειά του εκ των προτέρων. Αν αύριο εντοπισθεί ότι το συγκεκριμένο Υπουργείο Ανάπτυξης, ο συγκεκριμένος Υπουργός δεν άσκησε την επιβαλλομένη εποπτεία στη χρήση του αιγιαλού, τότε το πρόβλημα είναι ο έλεγχος στον Υπουργό. Δεν μπορούμε, όμως, με την υποψία ότι μπορεί κάποιος Υπουργός κάποτε να μην ασκήσει προβλεπομένη εποπτεία, να τινάζουμε στον αέρα όλο το νομοσχέδιο. Είναι καθήκον μας να ενισχύουμε το τεκμήριο της συνέπειας και να προφυλάσσουμε την εικόνα του κοινοβουλευτισμού.

Κύριε Πρόεδρε, ψηφίζω όλα τα άρθρα.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, σύμφωνα με απόφαση του Σώματος, ομόφωνη μάλιστα, πρέπει σ' αυτό το σημείο να διακοπεί η συζήτηση σ' αυτήν την ενότητα. Είναι όμως εγγεγραμμένοι ένας συνάδελφος για πρωτολογία και ένας για προτασσόμενη δευτερολογία, ο κ. Σούρλας και ο κ. Παπαδημόπουλος. Δεν απήντησε βέβαια η κυρία Υπουργός.

Θα παρακαλούσα πάρα πολύ να δεχθείτε ...

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, όταν συμφωνείται η ώρα, να συμφωνείται. Διαφορετικά θα τραβήξουμε τη συζήτηση ως το πρωί.

ΠΡΟΕΔΡΕΥΩΝ (Νικόλαος Κατσαρός): Κύριε Σιούφα, πρέπει να στερήσουμε το λόγο στους δύο συναδέλφους και στην κυρία Υπουργό;

Θα πρότεινα στο Σώμα και παρακαλώ να δεχθεί...

ΔΗΜΗΤΡΙΟΣ ΣΙΟΥΦΑΣ: Μου επιτρέπετε, κύριε Πρόεδρε;

ΠΡΟΕΔΡΕΥΩΝ (Νικόλαος Κατσαρός): Μισό λεπτό να κάνω την πρόταση.

ΔΗΜΗΤΡΙΟΣ ΣΙΟΥΦΑΣ: Βεβαίως. 

ΠΡΟΕΔΡΕΥΩΝ (Νικόλαος Κατσαρός): Θα πρότεινα στο Σώμα και παρακαλώ να δεχθείτε να παραταθεί για ένα τέταρτο η συζήτηση, να τοποθετηθούν οι συνάδελφοι και να απαντήσει η κυρία Υπουργός.

ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε, δεν συμφωνούμε, διότι υπήρξε προηγούμενη πρόταση την οποία δεν θα πρέπει να την ανατρέψετε. Κανονικά με τη διαδικασία που γίνεται η συζήτηση όταν ξεκίνησε στις 22.00' η ώρα με την ονομαστική ψηφοφορία έπρεπε να δοθεί μία μέρα ακόμη και τώρα δεν τη δίνετε και θα πάμε στις 5.00' το πρωί. 

Θα κλείσει η συζήτηση επ' αυτής της ενότητας στις 23.00' η ώρα, όπως συμφωνήσαμε. 

ΠΡΟΕΔΡΕΥΩΝ (Νικόλαος Κατσαρός): Κύριε Σιούφα, η παράταξή σας ήταν παρούσα όταν έγινε αυτή η συμφωνία και αυτό το οποίο εσείς τώρα ζητάτε δεν ζητήθη.

Επομένως, ελήφθη ομόφωνη απόφαση και εγώ είμαι υποχρεωμένος να τη σεβαστώ.

ΔΗΜΗΤΡΙΟΣ ΣΙΟΥΦΑΣ: Παρακαλώ πολύ κύριε Πρόεδρε, επειδή το βάζετε και σε θέμα τοποθέτησης της Νέας Δημοκρατίας, επιμένω δύο φορές ακόμα. Να λήξει η συζήτηση στις 23.00' η ώρα, όπως συμφωνήθηκε.

ΠΡΟΕΔΡΕΥΩΝ (Νικόλαος Κατσαρός): Παρακαλώ πάρα πολύ. Ελήφθη απόφαση ομόφωνα μάλιστα, την οποία είμαι υποχρεωμένος να εκτελέσω. 

Παρακαλώ να δεχθείτε την παράταση για ένα τέταρτο. 

ΠΟΛΛΟΙ ΒΟΥΛΕΥΤΕΣ: Συμφωνούμε, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Παρακαλώ τον κ. Σούρλα να τοποθετηθεί μόνο για πέντε λεπτά και τον κ. Παπαδημόπουλο για δύο λεπτά και να απαντήσει και η κυρία Υπουργός και τελειώνει η συζήτηση σ' αυτήν την ενότητα.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, εγώ παραιτούμαι της δευτερολογίας.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Θα περιοριστώ επομένως σ'ένα άρθρο, στο άρθρο 14, για να επισημάνω ότι το επιστημονικό συμβούλιο αποφαίνεται σε τέσσερις σελίδες ότι το περιβάλλον επιβαρύνεται απ'αυτές τις διατάξεις και συγκεκριμένα από την παράγραφο 5 και βεβαίως κάνει και επίκληση διατάξεων του Συντάγματος.

Εγώ, όμως, θέλω να προσθέσω μερικές πρακτικές σκέψεις και να κάνω και μια κατεγγελία. Αν κατάλαβα καλά, μπορεί ένας επιχειρηματίας κοντά σε μία παραλία να αγοράσει ένα κτήμα. Στη συνέχεια, αφού παρεμβάλλεται ένα άλλο κτήμα, να προχωρήσει στην απαλλοτρίωση, για να αποκτήσει το απαραίτητο γήπεδο για βιομηχανική επιχηρηματική περιοχή και μάλιστα με διαδικασίες επείγουσες, όπως προβλέπει η παράγραφος 2 του άρθρου αυτού.

'Ετσι, λοιπόν, είμαι μακριά από την παραλία, αγοράζω ένα οικόπεδο, γίνομαι ιδιοκτήτης και απαλλοτριώνω και μία άλλη έκταση και γίνομαι κάτοχος ενός μεγάλου οικοπέδου, αν κατάλαβα καλά μέχρι εδώ. Από εκεί και πέρα, παίρνω τον αιγιαλό και την παραλία και αναπτύσσω επιχειρηματικές δραστηριότητες. Και εδώ θα πουν κάποιοι συνάδελφοι, όπως ελέχθη προηγουμένως, "ε, δεν γίνεται ρε αδελφέ να παραβιάσουμε και λίγο και το περιβάλλον, να μπορέσουμε να δώσουμ ώθηση και "ανάπτυξη". Αλλά, όμως, δεν προβλέπονται από καμία διάταξη προϋποθέσεις και αποστάσεις από λιμάνια κρατικά. Και είμαι υποχρεωμένος να καταγγείλω ότι εξυπηρετεί συγκεκριμένες περιπτώσεις και αναφέρομαι στην εκλογική μου περιφέρεια στο Νομό Μαγνησίας σε συγκεκριμένο επιχειρηματία.

ΒΑΣΙΛΗΣ ΚΕΔΙΚΟΓΛΟΥ: Πείτε μία.

ΓΕΩΡΓΙΟΣ ΣΟΥΡΛΑΣ: Στον κ. Λούλη, κύριε συνάδελφε. Απαντώ συγκεκριμένα. Δεν μου έλειψε ποτέ το θάρρος να πω τα πράγματα με το όνομά τους. Αυτός ο κύριος καταπάτησε αιγιαλό και παραλία με την ανοχή της Κυβέρνησής σας, του Υ.ΠΕ.ΧΩ.Δ.Ε. Και παρά τις επανειλημμένες καταγγελίες που έκανα, δεν βρέθηκε κανένας Υπουργός με στοιχειώδη ευαισθησία να αντισταθεί στα επιχειρηματικά του συμφέροντα. 'Ολα αυτά εγίνοντο από την Κυβέρνηση του ΠΑ.ΣΟ.Κ. και γίνονται, δυστυχώς, με ανταλλάγματα, όταν κρατάει προεκλογικά τη σημαία του ΠΑ.ΣΟ.Κ στην παραλία του Βόλου, για να μην προχωρήσω ακόμη περισσότερο. Και προφανώς για να μπορέσει τώρα να αποκτήσει λιμενικές εγκαταστάσεις, να κάνει λιμάνι, αφού έβαλε την επιχείρηση του στα αναπτυξιακά προγράμματα και στα επιδοτούμενα από την κοινότητα πέντε δισεκατομμύρια (5.000.000.000) δραχμές, τώρα με αυτές τις ρυθμίσεις και την ανοχή τοπικών παραγόντων ουσιαστικά κλείνει το λιμάνι του Βόλου.

Τι απαντάτε, κυρία Υπουργέ; Τι προοπτικές υπάρχουν για το λιμάνι του Βόλου; Γιατί τα χαρίζετε όλα κατ' αυτόν τον απαράδεκτο τρόπο;

Να λοιπόν συγκεκριμένη καταγγελία την οποία κάνω εδώ στη Βουλή...

ΒΑΣΙΛHΣ ΚΕΔΙΚΟΓΛΟΥ: Το πρoπατορικό αμάρτημα...

ΓΕΩΡΓΙΟΣ ΣΟΥΡΛΑΣ: Αφήστε, κύριε Κεδίκογλου. Ξέρετε ότι συνεργάζεσθε με τον κ. Λούλη.Συνεργαζόταν η οικογένειά σας παλιά.

ΒΑΣΙΛHΣ ΚΕΔΙΚΟΓΛΟΥ: Ναi...

ΓΕΩΡΓΙΟΣ ΣΟΥΡΛΑΣ: Βεβαίως γι' αυτό αντιδράτε και μη με προκαλείτε παραπάνω.

ΠΡΟΕΔΡΕΥΩΝ (Νικόλαος Κατσαρός): Κύριε Κεδίκογλου, σας παρακαλώ πολύ!

ΒΑΣΙΛHΣ ΚΕΔΙΚΟΓΛΟΥ: Κύριε Πρόεδρε...

ΓΕΩΡΓΙΟΣ ΣΟΥΡΛΑΣ: Αφήστε, κύριε Κεδίκογλου. Μη με διακόπτετε όταν μιλάω.

ΒΑΣΙΛHΣ ΚΕΔΙΚΟΓΛΟΥ: Κύριε Πρόεδρε το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Κύριε Κεδίκογλου,


 

  

Σελίδα 2000 

καθίστε. Είστε αρκετά παλαιός ώστε να μη κάνετε το λάθος να ζητάτε τώρα το λόγο. Καθίστε!

ΓΕΩΡΓΙΟΣ ΣΟΥΡΛΑΣ: Δεν έπρεπε να μιλάτε. 'Οταν μιλάω εγώ για συγκεκριμένο πρόσωπο και αφού έχει κάποια εμπορική σχέση με την οικογένειά σας...

ΝΙΚΟΛΑΟΣ ΑΚΡΙΤΙΔΗΣ: Τα προσωπικά σας με τον κ. Λούλη τα γνωρίζουμε.

ΠΡΟEΔΡΕΥΩΝ (Νικόλαος Κατσαρός): Παρακαλώ, κύριε Ακριτίδη! 

ΓΕΩΡΓΙΟΣ ΣΟΥΡΛΑΣ: Δεν είναι προσωπικό. Δεν έπρεπε να με διακόπτετε και να αντιδράτε όταν αναφέρομαι σε συγκεκριμένο πρόσωπο.Επειδή είστε και ευαίσθητος και σημειώνω και έντιμος, δεν έπρεπε να με διακόπτετε και να κάνετε το συνήγορο του κ. Λούλη. 

Αυτα συμβαίνουν, κυρία Υπουργέ, και εδώ γράφουμε ιστορία. Εγώ θέλω στο νομό μου να κοιτάζω, όχι τους οπαδοούς της Νεας Δημοκρατίας, αλλά τους πολίτες στα μάτια. Και αν δεν το έκανα αυτό απόψε εδώ, τότε θα είχα συμβιβαστεί και δεν έχω το δικαίωμα να το πράξω, γι' αυτό ώφειλα να το καταγγείλω.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε,το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Γιατί ζητάτε το λόγο;

ΒΑΣΙΛΗΣ ΚΕΔΙΚΟΓΛΟΥ: Ανεφέρθη το όνομά μου...

ΠΡΟΕΔΡΕΥΩΝ (Νικόλαος Κατσαρός): Σας είπε ότι συνεργάζεται η οικογένειά σας με τον κ. Λούλη...

ΒΑΣΙΛΗΣ ΚΕΔΙΚΟΓΛΟΥ: Ναι, ...

ΠΡΟΕΔΡΕΥΩΝ (Νικόλαος Κατσαρός): ...και το δεχθήκατε.

ΒΑΣΙΛΗΣ ΚΕΔΙΚΟΓΛΟΥ: ...τον οποίο παρουσιάζει ως εγκληματία. Σας παρακαλώ...

ΠΡΟΕΔΡΕΥΩΝ (Νικόλαος Κατσαρός): Μα είπατε ότι, ναι συνεργάζονται...

ΒΑΣΙΛΕΙΟΣ ΚΕΔΙΚΟΓΛΟΥ: Σας παρακαλώ...

ΠΡΟΕΔΡΕΥΩΝ (Νικόλαος Κατσαρός): ...και ότι δεν έχει καμία σχέση.

ΒΑΣΙΛΗΣ ΚΕΔΙΚΟΓΛΟΥ: Σας παρακαλώ. Οι εμπορικές συναλλαγές δεν προβλέπονται. Ο κ. Σούρλας έχει πρωπατορικές διαφορές με τον κ. Λούλη και δεν μπόρεσε ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε συνάδελφε...

ΒΑΣΙΛΗΣ ΚΕΔΙΚΟΓΛΟΥ: Σας παρακαλώ.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε συνάδελφε !

ΒΑΣΙΛΗΣ ΚΕΔΙΚΟΓΛΟΥ: Να τελειώσω, κύριε Πρόεδρε !

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Γιατί ζητάτε το λόγο; Επί προσωπικού;

ΒΑΣΙΛΗΣ ΚΕΔΙΚΟΓΛΟΥ: Μάλιστα.

ΠΡΟΕΔΡΕΥΩΝ (Νικόλαος Κατσαρός): Αυτό σας ερωτώ.

ΒΑΣΙΛΗΣ ΚΕΔΙΚΟΓΛΟΥ: Ακριβώς, για ένα λεπτό.

ΠΡΟΕΔΡΕΥΩΝ (Νικόλαος Κατσαρός): Ορίστε έχετε ένα λεπτό να εξηγήσετε σε τι συνίσταται το προσωπικό σας.

ΒΑΣΙΛΗΣ ΚΕΔΙΚΟΓΛΟΥ: Ο κ. Σούρλας έχει προπατορικές διαφορές με τον κ. Λούλη.Ο αδελφός μου ως έμπορος συνεργάζεται, αγοράζει και πουλάει στον κ. Λούλη και τον τιμά με τη φιλία του τον κ. Λούλη και ο κ. Λούλης τιμά τον αδελφό μου με την φιλία του. Το αν εσείς, κύριε Σούρλα, δεν έχετε μυαλό και αν δεν βρήκε ο καπιταλισμός τον τρόπο να πουλιέται μυαλό στην αγορά για να βρείτε τρόπο να υποστηρίξετε τον εαυτόν σας και τόσα χρόνια τα έχετε με τον κ. Λούλη, να τα βάλετε με το Θεό και με τον καπιταλισμό.

Σύμφωνοι; Λοιπόν τα προπατορικά σας αμαρτήματα να μην τα φέρνετε εδώ στην Αίθουσα. Ο κ. Λούλης και τιμά τον αδελφό μου με την φιλία του και τον τιμά ο αδελφός μου και είναι από τους αρίστους επιχειρηματίας της εποχής άσχετα αν δεν ανήκει στην παράταξή μας . Εμείς τα λέμε ξεκάθαρα αλλά εσείς δεν βρήκατε τους τρόπους και τα προσωπικά σας ζητήματα πάτε να τα αναγάγετε σε γενικά πολιτικά που αυτό στην ελληνική γλώσσα λέγεται αλλιώς κύριε Πρόεδρε αλλά τέλος πάντων.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει προσωπικό εις βάρος του κ. Κεδίκογλου και επομένως τελειώνει η συζήτηση σε αυτό το σημείο.

Ο κ. Παπαδημόπουλος έχει το λόγο.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε δεν μπορώ να πω τίποτα. Τι να πω; 'Οπως ανέχτηκε το Σώμα όλους, ένα λεπτό, δύο παραπάνω...

ΠΡΟΕΔΡΕΥΩΝ (Νικόλαος Κατσαρός): Παραιτηθείτε θα μας προσφέρετε και υπηρεσία!

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, ταχύτατα κάνω τις εξής παρατηρήσεις, που πρέπει η κυρία Υπουργός να προσέξει ιδιαίτερα.

Στο άρθρο 14 λέμε στην παράγραφο 5 ότι επιτρέπεται η παραχώρηση στον φορέα της ΒΕΠΕ της χρήσης αιγιαλού και παραλίας. Δεν είναι πάρα πολύ σωστή η διατύπωση εδώ. Μπορεί να συμβούν σημεία και τέρατα, αν μείνει έτσι η παράγραφος και θα πρέπει κατά την γνώμη μου να μπει μετά την τελεία εκεί που λέει "η παραχώρηση..." η φράση "εφόσον δεν θίγονται παρακείμενες τουριστικές περιοχές ή περιοχές που είναι κατάλληλες για τουριστική ανάπτυξη". Διότι έτσι που κάθε φορά οι 'Ελληνες στο γόνατο λύνουμε ορισμένα βασικά προβλήματα θα φτάσουμε στο σημείο να καταστρέψουμε τις περιοχές που έχουν προορισμό άλλο εκτός από αυτόν που προβλέπει το νομοσχέδιο.

Μη ξεχνάμε, κύριε Πρόεδρε, ότι σε πάρα πολλές περιοχές της χώρας, ενώ έχουμε βουνά με πετρώδη σύνθεση πάνω από 90%, βλέπετε ότι κάνουν όλοι βιοτεχνικές και βιομηχανικές ζώνες πάνω σε άξονες κεντρικούς, σε δρόμους όπου έχουμε πολύ εύφορη γη. Ετσι καταστρέφουμε γόνιμα εδάφη και δεν πάμε στο άγονο έδαφος να χτίσουμε κάποια βιοτεχνική ή βιομηχανική μονάδα.

Αυτό μπορεί να συμβεί και εδώ. Ενώ έχουμε έντεκα χιλιάδες χιλιόμετρα παραλία -τόση είναι η έκταση που βρέχεται από αλμυρά νερά, δηλαδή, νησιώτικη χώρα και η χερσαία Ελλάδα - είμαστε ικανοί να τα κάνουμε όλα σαν 'Ελληνες και να πάμε να καταστρέψουμε αυτές τις καλές παραλίες χάριν των ΒΕΠΕ.

Συνεπώς πρέπει οπωσδήποτε να γίνει κάποια πρόβλεψη και όχι όπου θέλει ο καθένας.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Νικόλαος Κατσαρός): Ευχαριστώ για το "συνεπώς" το οποίο συμπίπτει με τα δύο λεπτά.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Τελειώνω κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Τελειώστε, κύριε συνάδελφε, είστε στα δύο λεπτά.

IΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, τελειώνω.

Επίσης, η παραχώρηση γίνεται για το χρονικό διάστημα μέχρι πενήντα χρόνων. Πρέπει να προβλεφθεί και το ελάχιστο, δεν αρκεί μόνο αυτό.

Στο άρθρο 15 λέμε ότι το τέλος χαρτοσήμου στις παραπάνω δικαιοπραξίες καθορίζεται σε χίλιες δραχμές. Για σκεφθείτε, να γίνουν πέντε συμβάσεις για ΒΕ.ΠΕ. στην προσεχή πενταετία, αν θέλετε και περισσότερες, και το ελληνικό δημόσιο να έρχεται να εισπράξει χίλιες δραχμές χαρτόσημο.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Παπαδημόπουλε.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Δεν τελείωσα, κύριε Πρόεδρε. Είναι σοβαρά πράγματα; Χίλιες δραχμές; Να μη το βάλουμε καθόλου. 'Η να πούμε κάποιο σεβαστό ποσό ή δεν έχει ανάγκη το ελληνικό δημόσιο από χίλιες δραχμές.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Παπαδημόπουλε.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Επίσης, κύριε Πρόεδρε, και τελειώνω, για τους συμβολαιογράφους, δεν μπορεί σε μια δικαιοπραξία τριάντα εκατομμυρίων (30.000.000) δραχμών και να είναι εξήντα χιλιάδες (60.000) δραχμές τα δικαιώματα και σε άλλη δικαιοπραξία δύο δισεκατομμυρίων (2.000.000.000) δραχμών να είναι πάλι εξήντα χιλιάδες (60.000) δραχμές τα δικαιώματα.

Τέλος, οι επιχορηγήσεις θα πρέπει να ακολουθήσουν τον αναπτυξιακό νόμο και δεν πρέπει να καθοριστούν στο άρθρο 17, όπου αναφέρεται ρητώς ότι φθάνουν το 60%. Θα πρέπει


 

  

Σελίδα 2001 

να απαλειφθεί η φράση αυτή και να ακολουθήσουμε την κλίμακα που ισχύει στον αναπτυξιακό νόμο.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Παπαδημόπουλε.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Τελείωσα, κύριε Πρόεδρε, μια μόνο λεκτική διατύπωση στο άρθρο 11...

ΠΡΟΕΔΡΕΥΩΝ (Νικόλαος Κατσαρός): Είπατε πέντε φορές ότι τελειώνετε. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Τελείωσα, κύριε Πρόεδρε. Αν δεν με διακόπτατε, θα είχα τελειώσει.

Κυρία Υπουργέ, λέτε, στην πρώτη παράγραφο του άρθρου 11, ότι "αποσκοπεί στην ανάπτυξη, στην εύρυθμη λειτουργία" και παρακάτω λέτε "τη συντήρηση και την ανάπτυξη" ξανά. Δεν είναι "και την", είναι "στην", "αποσκοπεί στην". 'Ολα αυτά με το "και" πρέπει να γίνουν "στην". 

ΠΡΟΕΔΡΕΥΩΝ (Νικόλαος Κατσαρός): Η κυρία Υπουργός έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, παρακολούθησα τη συζήτηση και πρέπει να πω ότι ορισμένες παρατηρήσεις είναι εποικοδομητικές. Υπάρχουν όμως και ορισμένες παρατηρήσεις που δείχνουν, είτε ότι οι συνάδελφοι δεν το έχουν κατανοήσει πλήρως ή δεν έχουν διαβάσει το νομοσχέδιο. 'Ομως, υπάρχουν και κάποιες άλλες, που δεν θα ήθελα να πω ότι σκόπιμα είτε για λόγους αντιπολίτευσης ειπώθηκαν. Υπάρχει όμως μια σχετική άγνοια της ισχύουσας νομοθεσίας.

Θέλω να πω, ότι έχει μοιραστεί ένα κείμενο από χθές, που έχει ορισμένες διορθώσεις στο σχέδιο νόμου. Αυτές οι διορθώσεις που αναφέρονται στα άρθρα 11, 14, 18, 19 ισχύουν και με βάση αυτές συζητούμε και νομίζω ότι ορισμένες παρατηρήσεις έχουν καλυφθεί απ'αυτές. 

Θέλω να πώ ότι βλέπω μια αισιοδοξία στο Σώμα και αυτό είναι πάρα πολύ θετικό, ότι θα τρέξουν αύριο χιλιάδες ανά την Ελλάδα να δημιουργήσουν βιομηχανικά και βιοτεχνικά πάρκα. Μακάρι να δούμε μια τέτοια μεγάλη προσέλευση. Εγώ πρέπει να πω ότι δεν είμαι τόσο πολύ αισιόδοξη. Περιμένω κάποιες προτάσεις, αλλά δεν νομίζω ότι θα έχουμε αυτήν την πληθώρα των προτάσεων για τη δημιουργία βιομηχανικού ή βιοτεχνικού πάρκου. Είναι μια επένδυση που κοστίζει και η οποία εμπεριέχει και σημαντικό κίνδυνο και δεν νομίζω ότι οι επιχειρηματίες θα έρχονται με τόση ευκολία, αν δεν έχουν διασφαλίσει τη βιωσιμότητα της επένδυσής τους, να ζητούν τη χωροθέτηση ή την έγκριση για τη δημιουργία ΒΕΠΕ.

Κατ'αρχήν, για να υποβάλει την αίτηση να πάρει άδεια, πρέπει να έχει δημιουργηθεί ο φορέας. Για να δημιουργηθεί ο φορέας, θα πρέπει να έχει εξασφαλίσει με κάποιο τρόπο τη γη. Υπάρχει μετά γνωμοδότηση του νομαρχιακού συμβουλίου. Υπάρχει στα δικαστήρια καθορισμός της τιμής και μετά έρχονται τα Υπουργεία Οικονομικών και Ανάπτυξης που θα καθορίσουν και το Υ.ΠΕ.ΧΩ.ΔΕ., που θα δώσει τις άδειες. Δεν νομίζω η διαδικασία να διασφαλίζει ότι δεν θα υπάρχουν διάφορες περιπτώσεις, όπως αναφέρθηκαν κάποιες. Αλλά νομίζω ότι ορισμένοι είτε έχουν μεγάλη φαντασία είτε κάποια συγκεκριμένη αντίθεση, την οποία δεν γνωρίζω και δεν μπορώ να τη σχολιάσω.

ΓΕΩΡΓΙΟΣ ΣΟΥΡΛΑΣ: Γνωρίζω πολύ περισσότερα τα οποία θα πω αν χρειασθεί.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Για την απαλλοτροίωση, κύριε Σούρλα, είπα ότι δεν το γνωρίζω και δεν μπορώ να σχολιάσω.

ΠΡΟΕΔΡΕΥΩΝ (Νικόλαος Κατσαρός): Μη διακόπτετε, κύριε Σούρλα.

Να μην γράφονται στα Πρακτικά οι διακοπές του κ. Σούρλα.

ΓΕΩΡΓΙΟΣ ΣΟΥΡΛΑΣ: ...

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Είπα ότι δεν γνωρίζω τη συγκεκριμένη περίπτωση και δεν μπορώ να τη σχολιάσω, αλλά για την απαλλοτροίωση πρέπει να εγκριθεί, όπως είπα, ως φορέας Β.Ε.ΠΕ. Εάν δεν γίνει η Β.Ε.ΠΕ. η απαλλοτροίωση ανακαλείται αυτοδικαίως και η έκταση επιστρέφεται στους ιδιοκτήτες με το ν.37/77. 'Αρα δεν μπορεί κάποιος να κάνει απλώς αιτήσεις και μετά να μην προχωράει να δημιουργήσει τη βιομηχανική περιοχή.

Ειπώθηκε ότι το ποσοστό επιδότησης είναι υψηλό. 'Οπως είπα, πρόκειται για μια επιχειρηματική δραστηριότητα η οποία εμπεριέχει υψηλό επιχειρηματικό κίνδυνο. Λέμε ποσοστό μέχρι 60%, αλλά δεν σημαίνει ότι θα είναι σε όλες 60%. 

Θα ήθελα εδώ να διευκρινίσω, γιατί κάποιος συνάδελφος ανέφερε ότι είναι απαράδεκτο να είναι το ίδιο ποσοστό επιδότησης ανά τις διάφορες περιοχές της χώρας, ότι υπάρχει μεγάλη ανάγκη για βιοτεχνικά κυρίως πάρκα στον οικιστικό ιστό των πόλεων και μάλιστα των μεγάλων πόλεων, γιατί γνωρίζετε ότι υπάρχουν χιλιάδες μικρομεσαίες επιχειρήσεις, οι οποίες είναι χωρίς άδεια, λειτουργούν παράνομα ή μη παράνομα και δεν υπάρχουν κάποιοι οργανωμένοι χώροι για να εγκατασταθούν και προέρχεται από εκεί κυρίως η μεγάλη ζήτηση.

'Ομως το ίδιο ποσοστό επιδότησης για την δημιουργία οργανωμένων βιομηχανικών και βιοτεχνικών χώρων ισχύει και σήμερα σε όλη την Ελλάδα, γιατί σήμερα αυτήν την αρμοδιότητα την είχε αποκλειστικά η ΕΤΒΑ, η οποία έφτιαχνε την υποδομή και μετά πήγαιναν οι βιομηχανίες, βιοτεχνίες να εγκατασταθούν. Αυτό ισχύει και τώρα. Μπορεί να είναι το ίδιο ποσοστό που είπα ότι υπάρχει αλλά δεν είναι ακριβώς το ίδιο γιατί η μεν ΕΤΒΑ έκανε όλη την υποδομή όπου και να ήταν, ενώ τώρα μπορεί να είναι μέχρι 60%, αλλά είναι μόνο για την υποδομή και από εκεί και πέρα για την εγκατάσταση των επιχειρήσεων στις βιομηχανικές ή βιοτεχνικές περιοχές ισχύουν τα κίνητρα που ισχύουν για τις διάφορες περιοχές, ανάλογα με τις περιφέρειες της χώρας. Εκεί είναι το κίνητρο για να πάνε να εγκατασταθούν οι επιχειρήσεις. 'Αρα δεν νομίζω ότι εξισώνουμε ή κάνουμε οτιδήποτε άλλο.

ΒΑΣΙΛΗΣ ΚΕΔΙΚΟΓΛΟΥ: 'Αρα το περί γης που συζητάμε περιλαμβάνεται εκεί.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Η επιχορήγηση στο φορέα Β.Ε.ΠΕ. είναι για να φτιάξει στους κοινόχρηστους χώρους την υποδομή η οποία είναι απαραίτητη. Για τις επιχειρήσεις που εγκαθίσταται μέσα ισχύουν τα κίνητρα που ισχύουν και σήμερα, τα οποία είναι διαφοροποιημένα και για τις βιομηχανικές περιοχές και ανάλογα με τις περιφέρειες της χώρας.

Στο άρθρο 17 παράγραφος 1, στον πέμπτο στίχο, μετά τη λέξη "αφορούν" προστίθενται οι λέξεις "την τυχόν απόκτηση γης". Νομίζω ότι το αίτημα είναι σωστό διότι πράγματι χρειάζεται να διευκολύνουμε τα επιμελητήρια, είτε τους δήμους είτε κάποιους φορείς, ώστε να μπορούν να αγοράσουν τη γη. 'Αλλωστε η επιχορήγηση και για απόκτηση γης εμπεριέχεται στον κανονισμό του επιχειρησιακού προγράμματος βιομηχανίας. 'Αρα δεν έχουμε και από εκεί πρόβλημα. 

'Οσον αφορά το θέμα για το θαλάσσιο μέτωπο, η παραχώρηση αιγιαλού αφορά το θαλάσσιο μέτωπο που βρίσκεται μέσα στα όρια της βιομηχανικής περιοχής και έχει ως στόχο την εξυπηρέτηση των αναγκών της βιομηχανικής περιοχής. Και εδώ υπάρχει στις διορθώσεις που σας έχουμε δώσει μία προσθήκη και λέμε ότι η παραχώρηση γίνεται με απόφαση των Υπουργών Ανάπτυξης, Οικονομικών και Εμπορικής Ναυτιλίας και χρειάζεται η σύμφωνη γνώμη του Γενικού Επιτελείου Ναυτικού. 

Απο' κει και πέρα έχουμε την ισχύουσα νομοθεσία, που είναι από το 1940. Δεν καταλαβαίνω, αυτό που ισχύει σήμερα από το 1940, συνεχίζει να ισχύει και για τις βιομηχανικές περιοχές, όταν χρειάζεται η παραχώρηση αιγιαλού και παραλίας. Δεν κατάλαβα πού βλέπετε τη διαφοροποίηση.

ΓΕΩΡΓΙΟΣ ΣΑΛΑΓΚΟΥΔΗΣ: Απαγορεύεται η χρήση σε οποιονδήποτε;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ισχύει, όπως σας είπα, ο νόμος του 1940. Δεν θυμάμαι ακριβώς το νόμο.

ΓΕΩΡΓΙΟΣ ΣΟΥΡΛΑΣ: Αφήστε τον να ισχύει. Γιατί βάζετε και άλλες διατάξεις;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Είναι ο ν. 2344/1940. Από κει και πέρα, έγινε λόγος για το δικαίωμα της απαλλοτρίωσης, για τη δυνατότητα της απαλλοτρίωσης.

Κύριοι συνάδελφοι, η δυνατότητα απαλλοτρίωσης επιτρέπεται


 

  

Σελίδα 2002 

σήμερα με την ισχύουσα νομοθεσία ακόμη και για μεμονωμένη βιομηχανία, σύμφωνα με το ισχύον καθεστώς. Πόσο μάλλον θα πρέπει να ισχύει και για βιομηχανική περιοχή, για Β.Ε.ΠΕ. Το Σύνταγμα επιτρέπει την απαλλοτρίωση για δημόσια ωφέλεια. Δεν θέτει πουθενά περιορισμό για το ποσοστό.

Υπάρχει ένας επιπλέον λόγος για το ποσοστό. Δε νομίζω να ισχύει για τους ιδιώτες, αλλά επειδή στο ίδιο καθεστώς πλέον εντάσσεται και η ΕΤΒΑ, αν θέλει η πολιτεία να απαλλοτριώσει μια περιοχή 100%, γιατί πρέπει να μεταφερθούν βιομηχανίες, οι οποίες είναι πράγματι πολύ ρυπογόνες, δεν υπάρχει κανείς ιδιώτης ή κανείς που θα θέλει να δώσει την περιοχή του ή το κτήμα ή να δημιουργήσει μια τέτοια υποδομή. Και εκεί θα αναγκαστεί η ΕΤΒΑ ή κάποιος άλλος δημόσιος φορέας να δημιουργήσει αυτήν τη βιομηχανική περιοχή.

'Αλλωστε, η άσκηση του δικαιώματος της απαλλοτριώσεως ελέγχεται από τα δικαστήρια και η σχετική απόφαση θα ακυρωθεί, αν δεν δικαιολογείται από τα πράγματα. Και δε νομίζω ότι δεν υπάρχουν οι απαραίτητες διασφαλίσεις, όπως είπατε.

ΙΩΑΝΝΗΣ ΚΕΦΑΛΟΓΙΑΝΝΗΣ: Τελειώσαμε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Επιτρέψτε μου για δυο λεπτά ακόμη.

Ο κ. Σαλαγκούδης αναφέρθηκε στο αν υποβάλλονται ταυτόχρονα η πολεοδομική μελέτη μαζί με τον κανονισμό.

ΓΕΩΡΓΙΟΣ ΣΑΛΑΓΚΟΥΔΗΣ: Είπα, αν μετά την έγκριση υποβάλλεται ο κανονισμός ή ταυτόχρονα με την υποβολή του σχεδίου υποβάλλεται ο κανονισμός.

ΠΡΟΕΔΡΕΥΩΝ (Νικόλαος Κατσαρός): Μη διακόπτετε, σας παρακαλώ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στο άρθρο 13 παράγραφος 2, περίπτωση β', διαγράφεται η λέξη "τιμωρούμενες". Για τα υπόλοιπα άρθρα, ισχύουν οι τροπολογίες που σας έχω πει.

Υπήρξε και άλλη μία πρόταση για τους φορτοεκφορτωτές. Δεν στερούνται κανενός δικαιώματος οι φορτοεκφορτωτές. 'Αλλωστε ο νόμος που ισχύει, μιλάει για λιμένες του κράτους. Εδώ δεν μιλάμε για λιμένες του κράτους και μπορούν και εδώ να εργάζονται. 'Ομως, δεν μπορούμε παρά να το αναφέρουμε ρητά, διότι αλλιώς μπορεί να υπήρχε κάποια σύγχυση. 

Και δεν νομίζω ότι σε μία περιοχή ή σε ένα λιμάνι που έχει τον ιδιωτικό χαρακτήρα, θα έπρεπε να υποχρεώσουμε να ισχύει ο νόμος, ο οποίος ισχύει ρητώς για τα κρατικά λιμάνια, χωρίς όμως να αποκλείει και από αυτούς να παίρνουν και για τα λιμάνια αυτά.

Κυρίες και κύριοι συνάδελφοι, νομίζω ότι με τις τροποποιήσεις αυτές, βελτιώνεται σε ορισμένα σημεία το νομοσχέδιο, αλλά θέλω να πιστεύω ότι θα είναι ένα νομοσχέδιο, που πάει να βάλει τάξη. Πολλές φορές υπάρχει υποκρισία για το περιβάλλον και χάρη σε αυτήν την υποκρισία για το περιβάλλον, υπάρχει όλη αυτή η αναρχία και οι επιπτώσεις οι αρνητικές στο περιβάλλον. Πρέπει να βάλουμε κάποια τάξη, να βάλουμε κάποιους κανόνες, αν θέλουμε να προστατεύσουμε το περιβάλλον.

Γιατί χάριν του περιβάλλοντος όλες οι βιομηχανίες στην Αττική είναι μέσα στον οικιστικό ιστό, επιβαρύνουν το περιβάλλον, δεν τους επιτρέπουμε να εκσυγχρονίζονται, δεν μπορούν να μεταφερθούν και τώρα με αυτό το νομοσχέδιο τους δίνουμε τη δυνατότητα να γίνουν βιοτεχνικά πάρκα, να μπορέσουν να μεταφερθούν εκεί και να εκσυγχρονισθούν. Πάρκα οργανωμένα σωστά με την απαραίτητη υποδομή, για να βελτιώσουμε ακριβώς το περιβάλλον και όχι να το επιβαρύνουμε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος εγγεγραμμένος να μιλήσει και κηρύσσεται περαιωμένη η συζήτηση επί της ενότητας των άρθρων 11 έως 18.

Ερωτάται το Σώμα: Γίνεται δεκτό το άρθρο 11;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 11 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 12;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 12 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 13 έγινε δεκτό, όπως τροποποιήθηκε από τον κύριο Υπουργό κατά πλειοψηφία.

Κύριοι συνάδελφοι, στο άρθρο 14 έχει υποβληθεί αίτηση ονομαστικής ψηφοφορίας των Βουλευτών της Νέας Δημοκρατίας της οποίας το κείμενο έχει ως εξής:

"Προς τον κύριο Πρόεδρο της Βουλής

Κύριε Πρόερε,

Ζητούμε όπως στο άρθρο 14 του νομοσχεδίου που συζητούμε, να διεξαχθεί ονομαστική ψηφοφορία.

Οι Αιτούντες

Δ. ΣΙΟΥΦΑΣ

Γ. ΣΟΥΡΛΑΣ

Θ. ΜΠΑΚΟΓΙΑΝΝΗ

Γ. ΣΑΛΑΓΚΟΥΔΗΣ

Η. ΒΕΖΔΡΕΒΑΝΗΣ

Κ. ΣΗΜΑΙΟΦΟΡΙΔΗΣ

Ι. ΚΕΦΑΛΟΓΙΑΝΝΗΣ

Θ. ΚΑΣΙΜΗΣ

Ι. ΛΑΜΠΡΟΠΟΥΛΟΣ

Θ. ΔΗΜΟΣΧΑΚΗΣ

Ι. ΠΑΠΑΔΗΜΟΠΟΥΛΟΣ

Π. ΠΑΥΛΟΠΟΥΛΟΣ

Β. ΒΥΖΑΣ

Ε. ΠΑΠΑΔΗΜΗΤΡΙΟΥ

Θ. ΔΑΒΑΚΗΣ

ΡΕΓΚΟΥΖΑΣ Α.

ΣΠΥΡΟΥ Σ.

ΟΡΦΑΝΟΣ Γ.

ΜΑΓΓΙΝΑΣ Β.

ΤΖΩΑΝΝΟΣ Ι."

Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.

Ο κ. Σιούφας. Παρών.

Ο κ. Σούρλας. Παρών.

Η κ. Μπακογιάννη. Παρούσα.

Ο κ. Σαλαγκούδης. Παρών.

Ο κ. Βεζδρεβάνης. Παρών.

Ο κ. Σημαιοφορίδης. Παρών.

Ο κ. Κεφαλογιάννης. Παρών.

Ο κ. Κασσίμης. Παρών.

Ο κ. Λαμπρόπουλος. Παρών.

Ο κ. Δημοσχάκης. Παρών.

Ο κ. Παπαδημόπουλος. Παρών.

Ο κ. Παυλόπουλος. Παρών.

Ο κ. Βύζας. Απών.

Η κ. Παπαδημητρίου. Παρούσα.

Ο κ. Δαβάκης. Παρών.

Ο κ. Ρεγκούζας. Παρών.

Ο κ. Σπύρου. Παρών.

Ο κ. Ορφανός. Παρών.

Ο κ. Μαγγίνας. Παρών.

Ο κ. Τζωάννος. Παρών.

Κύριοι συνάδελφοι, υπάρχει ο απαιτούμενος απο τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.

Συνεπώς, διακόπτουμε τη συνεδρίαση για δέκα λεπτά, σύμφωνα με τον Κανονισμό.

( Δ Ι Α Κ Ο Π Η )


 

  

Σελίδα 2003 

(ΜΕΤΑ ΤΗ ΔΙΑΚΟΠΗ)

Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, επαναλαμβάνεται η διακοπείσα συνεδρίαση.

Το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παρ. 3) θα λύσει τη συνεδρίαση για αύριο Πέμπτη και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης "Βιομηχανικές και Επιχειρηματικές Περιοχές και άλλες διατάξεις".

Λύεται η συνεδρίαση.

'Ωρα λήξεως: 23.36'.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ


Σελίδα 2004 σε PDF   
