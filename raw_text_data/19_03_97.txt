Σελίδα 4923 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ   Α'

ΣΥΝΕΔΡΙΑΣΗ Ρ'

Τετάρτη 19 Μαρτίου 1997

Αθήνα σήμερα, στις 19 Μαρτίου 1997, ημέρα Τετάρτη και ώρα 18.24' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας, να ανακοινώσει τις αναφορές προς το Σώμα.

Ανακοινώνονται προς το Σώμα από τον Γραμματέα, της Βουλής κ. Παναγιώτη Καμμένο τ' ακόλουθα):

Α' ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΚΩΝΣΤΑΝΤΙΝΟΣ ΚΑΡΑΜΗΝΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Πυθαγορείου της νήσου Σάμου ζητεί την ανέγερση του Αρχαιολογικού Μουσείου Πυθαγορείου Σάμου.

2) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Εμμανουήλ Τουτουδάκης, δικαστικός επιμελητής, κάτοικος Αγίου Νικολάου ζητεί την καταβολή των οφειλομένων μισθωμάτων για το ακίνητό του στο οποίο στεγάζεται η Πυροσβεστική Υπηρεσία Αγίου Νικολάου Κρήτης.

3) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Πανεπιστήμιο Κρήτης υποβάλλει προτάσεις για το σχέδιο νόμου περί ρυθμίσεων στις εξελίξεις των μελών ΔΕΠ.

4) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Τοπική 'Ενωση Δήμων και Κοινοτήτων του Ν.Κυκλάδων ζητεί να μην καταργηθούν οι υποχρεωτικές εισφορές των ΟΤΑ προς τις ΤΕΔΚ.

5) Οι Βουλευτές κύριοι ΙΩΑΝΝΗΣ ΧΩΜΑΤΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Συνεργαζόμενοι Σύλλογοι Δονούσας, Ηράκλειας, Κουφονησίων και Σχοινούσας ζητούν να τους παραχωρηθούν δενδρίλια από τα φυτώρια του Υπουργείου Γεωργίας για τη δενδροφύτευση των τεσσάρων μικρών νησιών της άγονης γραμμής.

6) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Πύργου Καλλίστης Νήσου Θήρας υποβάλλει προτάσεις για την επέκταση του λιμανιού Αθηνιού της Θήρας.

7) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επαρχείο Τήνου Ν.Κυκλάδων ζητεί να δοθούν πληροφορίες για τις προτάσεις των ΟΤΑ της Τήνου επί της χωροταξικής μελέτης της Τήνου.

8) Οι Βουλευτές κύριοι ΣΤΕΛΛΑ ΑΛΦΙΕΡΗ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η Παλλακωνική Ομοσπονδία ζητεί την κατασκευή του εθνικού δρόμου Τρίπολης Αρκαδίας.

9) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η Πανελλήνια 'Ενωση Τεχνικών ΟΤΕ ζητεί σχέδιο οργανωτικού και διοικητικού εκσυγχρονισμού για τη λειτουργία πέντε (5) Περιφερειακών Γενικών Δ/νσεων.

10) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 'Ενωση Συνταξιούχων ΔΕΗ Αλιβερίου Εύβοιας ζητεί την πλήρη στελέχωση των πολυιατρείων του ΠΕΚΑ-ΔΕΗ Αλιβερίου Εύβοιας.

11) Οι Βουλευτές κύριοι ΣΤΕΛΛΑ ΑΛΦΙΕΡΗ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Σύνδεσμος Εργοληπτών Εγκαταστατών Ηλεκτρολόγων Ν.Πειραιώς ζητεί την ακύρωση του φόρου 35% για τις ομόρρυθμες εταιρείες.

12) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία οκτώ (8) Επιμελητήρια των Περιφερειών Θεσσαλίας και Στερεάς Ελλάδας-Εύβοιας αναφέρονται στην ανάθεση διαχείρισης των προγραμμάτων για τις μικρομεσαίες μεταποιητικές επιχειρήσεις (ΜΜΕ) στο ΣΕΒ και της Τράπεζα Πίστεως.

13) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ, ΓΕΩΡΓΙΟΣ ΟΡΦΑΝΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία Αγροτικοί Σύλλογοι Δεσκάτης Γρεβενών ζητούν τη λήψη μέτρων προστασίας των παραγωγών από κερδοσκόπους καπνεμπόρους.

14) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία κάτοικοι των Νέων Στύρων Εύβοιας ζητούν να μην μεταφερθεί η πορθμειακή γραμμή Νέων Στύρων - Αγίας Μαρίνας Εύβοιας.

15) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Πανελλήνια Ομοσπονδία Συλλόγων Εθνικού Οργανισμού Καπνού (Ε.Ο.Κ.) ζητεί τη λήψη μέτρων για την αναβάθμιση και ενίσχυση του ρόλου του Ε.Ο.Κ..

16) Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία η ελληνική κοινότητα Μανχάϊμ Γερμανίας ζητεί τη συνέχιση της λειτουργίας της Υπηρεσίας Εργατικού Ακόλουθου Μανχάϊμ.

17) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Συμβούλιο Περιοχής της 5ης

Σελίδα 4924 

Εδαφικής Περιφέρειας Ν.Λάρισας ζητεί να ενταχθεί η επένδυση για τη "Διαδημοτική Επιχείρηση Σφαγείων περιοχής Τυρνάβου-Αμπελώνα" στον Ν.866/90.

18) Οι Βουλευτές κύριοι ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία κάτοικοι του Δήμου Ερυθρών Αττικής ζητούν την απομάκρυνση του παλαιού νεκροταφείου και την διαμόρφωσή του σε χώρο πρασίνου.

19) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Κοινοτικό Συμβούλιο Μακρυνίτσας Μαγνησίας ζητεί την έγκριση μελέτης και εκτέλεσης εργασιών στερέωσης και αποκατάστασης του Πύργου του Σκοτεινιώτη στην Κουκουράβα Μακρινίτσας.

20) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αγροτικών Συλλόγων Πηλίου-Βορείων Σποράδων ζητούν την αύξηση της τιμής αποζημιώσεως των μηλοπαραγωγών που επλήγησαν από την ανεμοθύελλα του Σεπτεμβρίου.

21) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Αγροτικός Οινοποιητικός Συνεταιρισμός Τυρνάβου Ν.Λάρισας κάνει προτάσεις για την αμπελοκαλλιέργεια, το κρασί, τις συνεταιριστικές οργανώσεις και την ανάπτυξη της περιοχής Τυρνάβου.

22) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Πρόεδρος της κοινότητας Μεγαλοβρύσου Ν.Λάρισας ζητεί την αντικατάσταση του δικτύου ύδρευσης της κοινότητάς του, την πλακόστρωση της κοινοτικής πλατείας κ.λπ..

23) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η 'Ενωση Εργαζομένων στην ΑΕΜ ΒΩΞΙΤΑΙ ΠΑΡΝΑΣΣΟΥ και η 'Ενωση Εργατοϋπαλλήλων Συγκοινωνίας και Μεταφοράς Ν.Φωκίδας καταγγέλλουν τις πρόσφατες απολύσεις 14 εργαζομένων στην ΑΕΜ ΒΩΞΙΤΑΙ ΠΑΡΝΑΣΣΟΥ καθώς και τη συνεχιζόμενη μείωση του προσωπικού της επιχείρησης.

24) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Ν.Φωκίδας καταγγέλλει τις μαζικές απολύσεις εργαζομένων στην ΑΕΕ ΑΡΓΥΡΟΜΕΤΑΛΛΕΥΜΑΤΩΝ ΚΑΙ ΒΑΡΕΥΤΙΝΗΣ (πρώην ΑΕΜ ΒΩΞΙΤΑΙ ΠΑΡΝΑΣΣΟΥ).

25) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Επαγγελματιών Αλιέων Λήμνου Ν.Λέσβου, Πρόεδροι κοινοτήτων Λήμνου και Αλιέων Λήμνου ζητούν την επίλυση του προβλήματος των αφορολόγητων καυσίμων.

26) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία κοινωνικοί φορείς Ν.Φωκίδας κατεγγέλλουν τις μαζικές απολύσεις εργαζομένων στην ΑΕΕ ΑΡΓΥΡΟΜΕΤΑΛΛΕΥΜΑΤΩΝ ΚΑΙ ΒΑΡΥΤΙΝΗΣ (πρώην ΑΕΜ ΒΩΞΙΤΑΙ ΠΑΡΝΑΣΣΟΥ).

27) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Σύλλογος Μανταμάδου Ν.Λέσβου ζητεί την καταβολή των δεδουλευμένων αποδοχών σε εργάτες που εργάστηκαν στον ψεκασμό της δακοκτονίας της περιοχής του.

28) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Σύλλογος Μανταμάδου Ν.Λέσβου ζητεί να πληροφορηθεί για το περιεχόμενο της εγκυκλίου που αφορά στα δικαιώματα των κτηνοτρόφων για τα επιλέξιμα αιγοπρόβατα.

29) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Συνταξιούχων Επικουρικού Ταμείου Μετάλλου Μακεδονίας ζητεί την επίλυση των προβλημάτων του πιο πάνω Ταμείου.

30) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πρόεδρος του Συμβουλίου Περιοχής της 7ης Εδαφικής Περιφέρειας Ν.Λάρισας προτείνει να ληφθούν συγκεκριμένα μέτρα για την ανάπτυξη της περιοχής που αφορούν τον αγροτικό τομέα, τους υδάτινους πόρους, την τουριστική προβολή κ.λπ..

31) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία κάτοικοι του Ν.Λάρισας ζητούν τον μετριασμό της ποινής του κρατουμένου Μόσιου Αστέριου του Κων/νου.

32) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Πρόεδρος της κοινότητας Αγιάς Ν.Λάρισας ζητεί να γίνει η Αγιά Δήμος, να διαμορφωθεί το κτίριο Χρυσαλλίδας σε πολιτιστικό κέντρο κ.λπ..

33) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η κοινότητα, ο Αγροτικός Σύλλογος και ο Αγροτικός Συνεταιρισμός Ελευθερίου Ν.Λάρισας ζητούν την επίλυση των προβλημάτων που αντιμετωπίζουν οι αγρότες της περιοχής τους.

34) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Διοίκηση του Εθνικού Αθλητικού Κέντρου Βόλου διαμαρτύρεται για τον τρόπο λειτουργίας του ανοικτού κολυμβητηρίου υπό τις συνθήκες της ελλειπούς και μονίμως καθυστερημένης χρηματοδότησης του Αθλητικού Κέντρου.

35) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΕΥΑΓΓΕΛΟΣ ΜΠΟΥΤΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμαρχος Ελασσόνας Ν.Λάρισας εκθέτει προτάσεις για την ανάπτυξη της επαρχίας Ελασσόνας που αφορούν την κτηνοτροφία, τον πολιτισμό και την εκμετάλλευση των αποθεμάτων λιγνίτη.

36) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η κυρία Ευμορφία Νταβορίδου, κάτοικος Βέροιας Ν.Ημαθίας διαμαρτύρεται γιατί ενώ η εκκλησία μεταβίβασε την κυριότητα εκατοντάδων βακούφικων σπιτιών στους ενοικιαστές, απέρριψε την αίτηση τη δική της και δέκα ακόμη κατοίκων Βέροιας στερώντας τους το δικαίωμα εξαγοράς των σπιτιών που κατοικούν για πολιτικούς λόγους.

37) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Α', Β', Γ', Δ', Ε' ΕΛΜΕ Θεσ/νίκης καταγγέλλουν την απρόκλητη αστυνομική επίθεση που δέχθηκαν κατά τα επίσημα εγκαίνια της "ΠΟΛΙΤΙΣΤΙΚΗΣ ΠΡΩΤΕΥΟΥΣΑΣ" οι απεργοί καθηγητές.

38) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Διοίκηση του Τοπικού Οργανισμού Εγγείων Βελτιώσεων Νιγρίτας Ν.Σερρών διαμαρτύρεται για τον τρόπο και κυρίως για τη συχνότητα που πηγαίνουν οι λογαριασμοί της ΔΕΗ στον Οργανισμό πράγμα που του προκαλεί μεγάλες δυσκολίες και κυρίως του δημιουργεί πρόσθετες δαπάνες.

39) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Παράρτημα 'Εδεσσας Ν.Πέλλας της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης.

40) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Πρόεδρος 

Σελίδα 4925 

της κοινότητας Ανθοχωρίου Ν.Βοιωτίας ζητεί να ληφθούν μέτρα και να κατασκευαστούν έργα για να αποφευχθούν στο μέλλον καταστρεπτικές για την περιοχή πλημμύρες όπως αυτή της 13-1-97.

41) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία τα Παραρτήματα Μεσσηνίας των ΠΕΑΕΑ, ΠΟΑΕΑ και ΠΕΑΤΑ ζητούν την ηθική και υλική αποκατάσταση των αγωνιστών της Εθνικής Αντίστασης κ.λπ..

42) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΛΕΩΝ ΑΥΔΗΣ κατέθεσαν αναφορά με την οποία το Παράρτημα Κέρκυρας της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης κ.λπ..

43) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Πρόεδρος της κοινότητας, φορείς και κάτοικοι της Δεσφίνας Ν.Φωκίδας διαμαρτύρονται για την ίδρυση ιχθυογεννητικού σταθμού στην περιοχή της κοινότητάς τους.

44) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Πανελλήνιος Φαρμακευτικός Σύλλογος δηλώνει την αντίθεσή του με τη λίστα χορηγούμενων φαρμάκων και αντιβιοτικών.

45) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Δήμαρχος Μακρακώμης Φθιώτιδας ζητεί τον εκσυγχρονισμό των Δημοτικών Σφαγείων του.

46) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΗΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος Μακρακώμης Φθιώτιδας ζητεί την ανανέωση της προγραμματικής σύμβασης μεταξύ ΟΑΕΔ και Δήμου Μακρακώμης.

47) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμαρχος Μακρακώμης Φθιώτιδας ζητεί την κατασκευή προστατευτικού προβόλου για την προστασία του εξωτερικού δικτύου ύδρευσης Μακρακώμης.

48) Οι Βουλευτές κύριοι ΔΗΜΗΤΡΗΣ ΚΩΣΤΟΠΟΥΛΟΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία ο Εξωραϊστικός Σύλλογος Συνοικισμού Ελευθερίου Βενιζέλου Αθηνών ζητεί την επίλυση του ιδιοκτησιακού καθεστώτος των Τουρκοβουνίων Δήμου Αθήνας.

49) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Τμήμα Κεντρικής Μακεδονίας του ΤΕΕ αναφέρεται στις επιπτώσεις από την εφαρμογή του Ν.2414/20-6-96 στην λειτουργία της ΔΕΘ.

50) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Αγροτικών Συνεταιρισμών Ν.Σερρών και Ομάδα Καπνοπαραγωγών ζητούν να εγκριθεί η παράδοση των πλεονασματικών κιλών από τους παραγωγούς της ποικιλίας καπνού ΜΠΑΣΜΑΣ.

B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1796/13-1-97 ερώτηση δόθηκε με το υπ' αριθμ. 193/7-3-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της με αριθμ. πρωτ. ερ. 1796/13-1-97 του Βουλευτή κ. Σούρλα Γ., σχετικά με την εξέλιξη υποδομών στον Ν. Μαγνησίας, σας γνωρίζουμε ότι στον εν λόγω Νομό ήταν ενταγμένο στο ΠΕΠ Θεσσαλίας από το έτος 1992, για επέκταση μίας πτέρυγας, το ίδρυμα ΑΜΕΑ Μαγνησίας "Ασπρες Πεταλούδες" οπότε ολοκληρώθηκε ο σκελετός και οι τοιχοδομές της πτέρυγας, με απορρόφηση 115.000.000 δρχ.

Το έτος 1995 εντάχθηκε εκ νέου στο Πρόγραμμα Δημοσίων Επενδύσεων του Υπουργείου μας από Εθνικούς Πόρους για την ολοκλήρωση κτιριακών εγκαταστάσεων με ολικό προϋπολογισμό έργου 350.000.000 δρχ. Κατόπιν έγκρισης της μελέτης από την αρμόδια Υπηρεσία του Υπουργείου (Δ/νση Τεχνικών Υπηρεσιών), έγινε δημοπράτηση του έργου και βρίσκεται σήμερα στο στάδιο της ανάθεσης.

Ο Υφυπουργός

Θ. ΚΟΤΣΩΝΗΣ"

2. Στην με αριθμό 2024/24-1-97 έρώτηση δόθηκε με το υπ' αριθμ. 144/3-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2024/24.1.97 ερώτηση του Βουλευτή κ. Νίκου Κωνσταντόπουλου, σας γνωρίζουμε τα εξής:

Το Επιχειρησιακό Πρόγραμμα "Τουρισμός-Πολιτισμός" εγκρίθηκε μόλις τον Νοέμβριο του 1995 και είναι το τελευταίο Τομεακό Πρόγραμμα που εντάχθηκε στο Β' ΚΠΣ 1994 - 99.

'Ενας από τους λόγους αυτής της καθυστέρησης ήταν η διαφορετική αντίληψη που έχει η Ε.Ε. για τον ρόλο του Πολιτισμού στην διαδικασία ανάπτυξης. Η αντίληψη αυτή εκφράστηκε στο Α' ΚΠΣ όπου ο "Πολιτισμός συμμετείχε με ελάχιστα έργα (όχι περισσότερα από δέκα) και μόνο στα Περιφερειακά Επιχειρησιακά Προγράμματα. Αυτή η αντίληψη ανατράπηκε στο Β' ΚΠΣ και στο σημείο που έγκειται η μεγάλη σημασία του προγράμματος του Υπουργείου Πολιτισμού.

Ετσι, σήμερα στο Β' ΚΠΣ το Υπουργείο Πολιτισμού έχει δικό του Τομεακό Πρόγραμμα σε συνδυασμό με τον Τουρισμό, ενώ παράλληλα συμπληρωματικές δράσεις του Τομεακού Προγράμματος αναπτύσσονται και στα Περιφερειακά Επιχειρησιακά Προγράμματα (ΠΕΠ), όπου το Υπουργείο Πολιτισμού συμμετέχει ως φορέας υλοποίησης και εκτελεί ήδη περισσοτερα από 130 έργα.

Το Υποπρόγραμμα "Πολιτισμός" έχει συνολικό κόστος 271.334 Menu, δηλ. περίπου 82 δις δραχμές και αποτελείται από 8 μέτρα:

Μέτρο 1: Ενοποίηση Αρχ/κών Χώρων Αθήνας

Προϋπολογισμός 33.333.000 ECU (10 δις δραχμές)

Μέτρο 2: Εθνικό Πολιτιστικό Δίκτυο Πόλεων

Προϋπολογισμός 43.333.000 ECU (15 δις δραχμές)

Μέτρο 3: Νέο Μουσείο Ακρόπολης

Προϋπολογισμός 100.000.000 ECU (30 δις δραχμές)

Μέτρο 4: Μουσεία

Προϋπολογισμός 22.667.000 ECU (7 δις δραχμές)

Μέτρο 5: Αναστήλωση και Ανάδειξη Μνημείων και Συνόλων Προϋπολογισμός 12.667.000 ECU (4 δις δραχμές)

Μέτρο 6: Κτηματολόγιο και Αρχείο Μνημείων

Προϋπολογισμός 6.667.000 ECU (2 δις δραχμές)

Μέτρο 7: Συνεδριακό και Πολιτιστικό Κέντρο Αθηνών

Προϋπολογισμός 20.000.000 ECU (6 δις δραχμές)

Μέτρο 8: Συνεδριακό και Πολιτιστικό Κέντρο Θεσσαλονίκης

Προϋπολογισμός 26.667.000 ECU (8 δις δραχμές)

Κατά την διάρκεια του 1996, που ήταν ουσιαστικά ο πρώτος χρόνος υλοποίησης του προγράμματος, το Υπουργείο Πολιτισμού και με δεδομένη την άποψη των υπευθύνων της ΧVIης Γενικής Διευθυνσης της Ευρωπαϊκής Επιτροπής, κατόρθωσε:

- να εξειδικευτεί το 93,3,% του προγράμματος

- να δεσμευθούν με εγκρίσεις της Επιτροπής Παρακολούθησης το 89,3% των πιστώσεων (στοιχεία από τον επισυναπτόμενο πίνακα).

Παράλληλα, λύθηκαν οι σπουδαιότερες εκκρεμότητες του προγράμματος, όπως η υπογραφή της σύμβασης με τους Ιταλούς αρχιτέκτονες για την μελέτη του νέου Μουσείου της Ακρόπολης και η ανάθεση των μελετών των έξι κυριότερων αρχαιολογικών χώρων του προγράμματος της "Ενοποίησης Αρχαιολογικών χώρων της Αθήνας".

Ο βαθμός ολοκλήρωσης είναι προς το παρόν 5,86% και το ποσοστό της ετήσιας απορρόφησης 18,70%. Πιστεύουμε όμως, ότι ο μεγάλος βαθμός εξειδίκευσης του Προγράμματος, η επίλυση σημαντικών εκκρεμοτήτων και η προτεραιότητα που δίδεται από το Υπουργείο στα έργα που χρηματοδοτούνται 

Σελίδα 4926 

από το Β' ΚΠΣ θα ανατρέψουν αυτήν την εικόνα και το Πρόγραμμα θα ολοκληρωθεί στο χρονικό πλαίσιο υλοποίησης του Β' ΚΠΣ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

3. Στην με αριθμό 2050/28-1-97 ερώτηση δόθηκε με το υπ' αριθμ. 1352/7-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2050/28.1.97 ερώτησης, που κατατέθηκε στη Βουλή των Ελλήνων από το Βουλευτή κ. Γ. Καρατζαφέρη, πληροφορούμε την Εθνική Αντιπροσωπεία τα εξής:

Η Κυβέρνηση, υλοποιώντας σχετική εξαγγελία της, προέβη στην αναμόρφωση του Μισθολογίου των στελεχών των Ενόπλων Δυνάμεων της Ελληνικής Αστυνομίας, του Πυροσβεστικού και του Λιμενικού Σώματος, εντός των δημοσιονομικών δυνατοτήτων της χώρας και στα πλαίσια του σταθεροποιητικού προγράμματος της Εθνικής Οικονομίας εξαντλώντας όλα τα δυνατά περιθώρια του Κρατικού Προϋπολογισμού.

Σύμφωνα με σχετική διάταξη που περιλαμβάνεται στο νέο αυτό μισθολόγιο (Ν.2448/96) διασφαλίζονται οι καταβαλλόμενες αποδοχές των στρατιωτικών εν γένει.

Πέραν τούτου, το προβλεπόμενο από τον νόμο αυτό επίδομα οικογενειακής παροχής καταβάλλεται στο ίδιο ύψος και με τις ίδιες προϋποθέσεις που χορηγείται σε όλους τους πολιτικούς υπαλλήλους του Δημοσίου, το οποίο σύμφωνα με το νέο μισθολόγιο των Μονίμων Δημοσίων Υπαλλήλων, που πρόσφατα ψηφίστηκε από τη Βουλή αυξήθηκε κατά 50%.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

4. Στην με αριθμό 2181/4-2-97 ερώτηση δόθηκε με το υπ' αριθμ. 165/28-2-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην ερώτηση με αριθμ. 2181/4-2-97 που κατέθεσε στη Βουλή των Ελλήνων ο Βουλευτής κ. Γ. Σούρλας σας γνωρίζουμε τα ακόλουθα:

1. Η νόμιμη χρήση όπλου απο τους αστυνομικούς διέπεται από διατάξεις των ν. 29/1943, 141/1991 και από τα άρθρα 21, 22, 23, 25 και 32 του ισχύοντος Ποινικού Κώδικα.

2. Το νομοθετικό πλαίσιο, το οποίο ρυθμίζει το ως άνω ζήτημα, είναι ευκρινές, συγκεκριμένο και επαρκές. Ως εκ τούτου, οποιαδήποτε περαιτέρω διευκρίνηση δεν είναι δεσμευτική.

3. Εξάλλου, τα αναφερόμενα ζητήματα, τα οποία αφορούν εις οριακές περιπτώσεις, θα πρέπει να επιλύονται στο πλαίσιο της θεσμικής σχέσεως εισαγγελικής αρχής κι αστυνομικών οργάνων.

4. Πάντως, το Υπουργείο Δικαιοσύνης στα πλαίσια της νομοθετικής του πρωτοβουλίας, σας γνωρίζει ότι εντός συντόμου χρονικού διαστήματος, πρόκειται να μεταρρυθμίσει την ισχύουσα σωφρονιστική νομοθεσία. Στο νέο δίκαιο που θα καθιδρυθεί θα ρυθμιστούν λεπτομερώς ζητήματα που δυσχεραίνουν το έργο της σωφρονιστικής εκτέλεσης των ποινών.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

5. Στην με αριθμό 2231/6-2-97 ερώτηση δόθηκε με το υπ' αριθμ. 928/7-3-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της με αρ. πρωτ. 2231/6-2-97 ερώτησης του Βουλευτή κ. Κεφαλογιάννη Μ. σχετικά με τα οικονομικά προβλήματα που αντιμετωπίζει το προνοιακό ίδρυμα, "Κέντρο Ειδικών Παιδιών - Αγ. Σπυρίδων Ηρακλείου Ν.Π.Ι.Δ., σας γνωρίζουμε ότι το Υπουργείο μας έχει επιχορηγήσει εκτάκτως το εν λόγω ίδρυμα, από πιστώσεις του προϋπολογιστικού οικον. έτους 1996, με το ποσό των 30.000.000 δρχ.

Επιπροσθέτως, προκειμένου να εξασφαλίσουμε την κατά το δυνατόν ομαλότερη και απρόσκοπτη λειτουργία του ανωτέρω ιδρύματος, αλλά και όλων των Προνοιακών ιδρυμάτων, το Υπουργείο μας, βρίσκεται στο στάδιο αξιολόγησης, των αιτημάτων, για την δυνατοτητα συμπληρωματικών επιχορηγήσεων, σύμφωνα με τις εγκεκριμένες πιστώσεις του προϋπολογισμού του Υπουργείου του τρέχοντος οικονομικού έτους.

Επιπλέον σας γνωρίζουμε ότι η κάλυψη του τακτικού προϋπολογισμού για κάθε ένα Προνοιακό 'Ιδρυμα είναι ευθύνη της οικείας Νομαρχιακής Αυτοδιοίκησης. Το Υπουργείο καλύπτει συμπληρωματικά τους προϋπολογισμούς τους.

Ο Υφυπουργός

Θ. ΚΟΤΣΩΝΗΣ"

6. Στην με αριθμό 2265/7-2-97 ερώτηση δόθηκε με το υπ' αριθμ. 177/5-3-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην ερώτηση με αριθμ. 2265/7-2-97 που κατέθεσε στη Βουλή των Ελλήνων η Βουλευτής κα Α. Ψαρούδα - Μπενάκη, σας γνωρίζουμε ότι ο Υπουργός Δικαιοσύνης θεωρεί ως βασική λειτουργία του πολιτεύματός μας την συμμόρφωση της Διοίκησης στις ακυρωτικές αποφάσεις των Δικαστηρίων. Η συνταγματική αυτή επιταγή αποτελεί υποχρέωση για κάθε φορέα κρατικής εξουσίας και δέσμευσης όλων των αρμοδίων οργάνων για την ορθή εκτέλεσή τους.

Δεν υπάγεται όμως στην αρμοδιότητά του η ορθή εφαρμογή και εκτέλεση των δικαστικών αυτών αποφάσεων σε συνδυασμό με διοικητικές ενέργειες άλλων οργάνων και μάλιστα Υπουργών στον τομέα αποκλειστικής ευθύνης τους.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

7. Στην με αριθμό 2286/10-2-97 ερώτηση δόθηκε με το υπ' αριθμ. 3571/27-2-97 έγγραφο από τον Υπουργό Υγείας η ακόλουθη απάντηση:

"Απαντώντας στην 2286/10.2.97 ερώτηση, που κατέθεσε στη Βουλή των Ελλήνων ο Βουλευτής κ. Αναστ. Καραμάριος, σχετικά με την κάλυψη των κενών θέσεων στο Κέντρο Παιδικής Μέριμνας Θηλέων Ρόδου σας γνωρίζουμε ότι εφόσον εξασφαλισθεί η έγκριση για πρόσληψη προσωπικού στα Κ.Π.Μ. του Υπουργείου μας θα συμπεριληφθεί μεταξύ άλλων και το Κ.Π.Μ. Θ. Ρόδου.

Ο Υπουργός

Κ. ΓΕΙΤΟΝΑΣ"

8. Στην με αριθμό 2309/11-2-97 ερώτηση δόθηκε με το υπ' αριθμ. 5897/6-3-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. 2309/11-2-97 ερώτηση που κατατέθηκε στη Βουλή από τον Βουλευτή κ. Γιάννη Κεφαλογιάννη και η οποία αφορά το γιατρό Γεώργιο Δαφέρμο, σας γνωρίζουμε ότι:

Σε εκτέλεση της υπ' αριθμ. 4567/1995 απόφαση του Συμβουλίου Επικρατείας ο παραπάνω γιατρός απολύθηκε από το ΕΣΥ (ΦΕΚ 197/6-12-96). Η Υπηρεσία μας δεν έχει άλλη επιλογή παρά μόνο να εφαρμόσει την απόφαση του Συμβουλίου Επικρατείας.

Ο Υπουργός

ΚΩΝ/ΝΟΣ ΓΕΙΤΟΝΑΣ"

9. Στις με αριθμό 2316/11-2-97, 2323/11-2-97 ερωτήσεις δόθηκε με το υπ'αριθμ. 5900/6-3-97 έγγραφο από τον Υπουργό Υγείας η ακόλουθη απάντηση:

"Σε απάντηση των ερωτήσεων 2323/11.2.97 και 

Σελίδα 4927 

2316/11.2.97 που κατέθεσε στη Βουλή των Ελλήνων ο Βουλευτής κ. Σπήλιος Σπηλιωτόπουλος, σας γνωρίζουμε ότι:

1. Σύμφωνα με την αρ. πρωτ. ΔΥ13β/οικ. 62034/23.8.96 κοινή απόφαση των Υπουργών Οικονομικών και Υγείας και Πρόνοιας, που εκδόθηκε κατ' εξουσιοδότηση της παρ. 3β του άρθρου 8 του Ν. 2430/96, δεν προβλέπεται η χορήγηση του επιδόματος αυξημένης ευθύνης στους γιατρούς υπηρεσίας υπαίθρου.

2. Οι μόνιμοι αγροτικοί γιατροί δικαιούνται το παραπάνω επίδομα από 1.8.96, ως μόνιμο προσωπικό κατηγορίας ΠΕ Νοσηλευτικών Ιδρυμάτων του Ν.Δ. 2592/53.

3. Επισημαίνουμε ότι οι αγροτικοί γιατροί εκτελούν υποχρεωτική υπηρεσία υπαίθρου ενός έτους.

Ο Υπουργός

ΚΩΝ. ΓΕΙΤΟΝΑΣ"

10. Στην με αριθμό 2400/13-2-97 ερώτηση δόθηκε με το υπ' αριθμ. 769/28-2-97 έγγραφο από τον Υπουργό Μακεδονίας η ακόλουθη απάντηση:

"Απαντώντας στην ερώτηση αριθ. 2400/13.2.97 που κατέθεσε στη Βουλή ο Βουλευτής κ. Παναγιώτης Ψωμιάδης, αναφορικά με τα έργα που εκτελούνται για την αντιπλημμυρική προστασία της Θεσσαλονίκης σας γνωρίζουμε τα εξής:

- Ο Οργανισμός Αποχέτευσης Θεσσαλονίκης (Ο.Α.Θ.) καθαρίζει τακτικά τους χειμάρους και τις σχάρες και μέσα στα πλαίσια των οικονομικών δυνατοτήτων εξακολουθεί να εκτελεί αντιπλημμυρικά έργα σε ευαίσθητες περιοχές με πιο πρόσφατα τα έργα στην οδό 26ης Οκτωβρίου - Κεφαλληνίας, στην περιοχή Αγίων Πάντων όπου έχουν ήδη υπογραφεί οι συμβάσεις καθώς και το έργο αντιπλημμυρικής προστασίας περιοχής Ανω Τούμπας.

- Ο Ο.Α.Θ. ασχολείται και με τη σύνταξη σημαντικών μελετών αντιπλημμυρικής προστασίας. Εχει ήδη αναθέσει δύο μελέτες σχετικές με την προστασία των ρεμάτων στους Ελαιώνες και στο Πουρνάρι Δήμου Πυλαίας και εντός του 1997 θα αναθέσει τη σύνταξη μελετών για τους χειμάρους Διαβατών, Ευκαρπίας, Πανοράματος και της περιοχής Πεύκων (Ρεντζίκι), Πολίχνης, Συκεών και Λαχαναγοράς. Οι μελέτες αυτές θα συνταχθούν σύμφωνα με τις σύγχρονες απόψεις προστασίας των ρεμάτων και του περιβάλλοντος και θα περιλαμβάνουν και τις σχετικές μελέτες περιβαλλοντικών επιπτώσεων.

Ο Υπουργός

ΦΙΛΙΠΠΟΣ ΠΕΤΣΑΛΝΙΚΟΣ"

11. Στην με αριθμό 2423/14-2-97 ερώτηση δόθηκε με το υπ' αριθμ. 152/5-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2423/14.2.97 ερώτηση του Βουλευτή κ. Βασίλειου Κορκολόπουλου, σας γνωρίζουμε τα εξής:

Δυστυχως παρά τις οδηγίες μου το ζήτημα δεν έχει ακόμη διαβιβαστεί από την Διεύθυνση Βυζαντινών και Μεταβυζαντινών Μνημείων στη Γραμματεία του ΚΑΣ για επανεξέταση. Αυτό οφείλεται ίσως στον όγκο της εργασίας των συγκεκριμένων υπηρεσιών. Επανήλθα με νεότερη σχετική οδηγία και το θέμα θα εγγραφεί στην ημερήσια διάταξη του ΚΑΣ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

12. Στην με αριθμό 2424/14-2-97 ερώτηση δόθηκε με το υπ' αριθμ. 1016/11-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2424/14-2-97 που κατέθεσε στη Βουλή ο Βουλευτής κ. Θ. Δημοσχάκης παρακαλούμε να τον πληροφορήσετε τα εξής:

Οι κτηνοτρόφοι του Νομού 'Εβρου που τα ζώα τους θανατώθηκαν λόγω αφθώδη πυρετού έχουν αποζημιωθεί στο σύνολό τους. Υπολείπεται η αποζημίωση ορισμένων κτηνοτρόφων που τελευταία θανατώθηκαν τα αιγοπρόβατά τους λόγω ευλογιάς οι οποίοι σύντομα θα αποζημιωθούν.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 2427/14-2-97 ερώτηση δόθηκε με το υπ' αριθμ. 1061/11-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην υπ' αριθμ. 2427/14.2.97 ερώτησή σας που πρωτοκολλήθηκε στο Υπουργείο μας με αρ. Ερ. 257/26.2.97 σχετικά με κρούσματα μηνιγγίτιδας στο Νομό 'Εβρου σας ενημερώνουμε ότι:

1. Η κατάσταση των ατόμων που ενόσησαν κατά τη χειμερινή περίοδο, σήμερα είναι πολύ καλή.

2. Ελήφθησαν τα απαιτούμενα μέτρα πρόληψης:

α. Κατόπιν συνεννόησης με το Διοικητή του Τάγματος χορηγήθηκε στα υπόλοιπα άτομα του θαλάμου του νοσούντος ειδική αντιβίωση και από στρατιωτικούς γιατρούς έγινε ενημέρωση σ' αυτούς όσον αφορά το θέμα της μηνιγγίτιδας και δόθησαν σχετικές οδηγίες.

Στην περίπτωση μηνιγγιτιδοκοκκικής μηνιγγίτιδας στην οποία οφείλονταν τα εν λόγω κρούσματα δεν ενδείκνυται απολύμανση των χώρων γιατί ο μηνιγγιτιδόκκοκος δε ζει στο περιβάλλον.

β. Απο τη Νομίατρο του Νομού έγιναν ομιλίες στα σχολεία της περιοχής σχετικά με την παθογένεση και πρόληψη της μηνιγγίτιδας. Δεν παρουσιάσθηκαν κρούσματα της νόσου σε σχολεία του νομού 'Εβρου.

Επίσης, για τη γενικότερη πρόληψη της μηνιγγιτιδοκοκκικής μηνιγγίτιδας στο στρατό, μετά την από κοινού σύσκεψη στη Δ/νση Υγειονομικού του Γενικού Επιτελείου Στρατού των αρμοδίων Επιτροπών του Γ.Ε.Σ. και του Υπουργείου Υγείας και Πρόνοιας, απεφασίσθη - πλην των προφυλακτικών μέτρων που εφαρμόζονται ήδη - και ο εμβολιασμός των νεοσυλλέκτων του Στρατού με το πολυσακχαριτιδικό αντιμηνιγγιτιδικό εμβόλιο τύπου Α και C, το οποίο θα προστεθεί στο ήδη ισχύον υποχρεωτικό πρόγραμμα εμβολιασμών του Στρατού.

Το μέτρο θα ισχύσει από την επόμενη κατάταξη νεοσυλλέκτων και αφορά επί του παρόντος μόνο το πεζικό. Με σκοπό την επέκταση του μέτρου και στα άλλα δύο σώματα των Ενόπλων Δυνάμεων προγραμματίζεται σύσκεψη με τους αρμόδιους φορείς της Αεροπορίας και του Ναυτικού.

Ο Υφυπουργός Υγείας

ΕΜΜ. ΣΚΟΥΛΑΚΗΣ"

14. Στην με αριθμό 2349/17-2-97 ερώτηση δόθηκε με το υπ' αριθμ. 543/6-3-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2439/17-2-97 του Βουλευτού κ. Θεοφάνη Δημοσχάκη, σχετικά με το αντικείμενο του θιγομένου θέματος σ' αυτήν, σας πληροφορούμε τα ακόλουθα:

Ο Υπουργός Εθν. Οικονομίας τηρώντας παλαιότερα υπόσχεσή του να δημιουργηθεί στην περιοχή του Τριγώνου του Ν. 'Εβρου, Ειδική Ζώνη Κινήτρων έχει δώσει εντολή να μελετηθεί το θέμα.

Επειτα από διαδοχικές συνεδριάσεις της 'Ατυπης Επιτροπής που συγκροτήθηκε με εντολή των Γενικών Γραμματέων ΥΠΕΘΟ, ΥΠ. ΕΞΩΤΕΡΙΚΩΝ, Υ.Ε. και Κ.Α., με σκοπό την εξέταση μέτρων ανάπτυξης της περιοχής του τριγώνου του Ν. 'Εβρου, προτείνονται τα ακόλουθα:

1) Η δημιουργία μιας Ζώνης Ειδικών Κινήτρων που θα καλύπτει ολόκληρη την περιοχή του Τριγώνου 'Εβρου μεταξύ των ποταμών 'Εβρου, 'Αρδα και Ελληνοβουλγαρικής Μεθορίου.

Για την προώθηση των Ιδιωτικών Επενδύσεων στη Ζώνη του Τριγώνου θα πρέπει να συσταθεί στον Ν. 'Εβρου αυτόνομο Γραφείο της ΔΙΠΑ Θράκης για ταχύτερη και αποτελεσματικότερη διεκπεραίωση και ενημέρωση των υποψηφίων επενδυτών.

Επίσης, προτείνεται όπως κατά προτεραιότητα στο ΠΔΕ της επομένης τριετίας (97/99), να υπάρξει διπλασιασμός η και τριπλασιασμός των έργων υποδομής στην περιοχή του Τριγώνου (Οδοποιϊες, Τηλεπικοινωνίες, 'Υδρευση, Αποχέτευ-

Σελίδα 4928 

ση, Μικρό Αεροδρόμιο, ελικοδρόμιο κ.λπ), ώστε να υποβοηθήσουν την εγκατάσταση των ξένων επενδυτών στην περιοχή.

Στη ζώνη αυτή θα πρέπει να δοθούν πρόσθετα κίνητρα (ασφαλιστικά, φορολογικά, επενδυτικά κ.λπ.), για την διευκόλυνση δημιουργίας επενδυτικών δραστηριοτήτων όλων των τομέων της παραγωγής. Στόχος της δημιουργίας της ζώνης αυτής, είναι η ταχεία ανάπτυξη της εξαιρετικά ευαίσθητης εθνικά περιοχής ώστε να συγκρατηθεί ο πληθυσμός στην εν λόγω περιοχή.

2) Εντός της παραπάνω ζώνης και ειδικότερα στην περιοχή του Ορμενίου επί εκτάσεως 10 χλμ. θα δημιουργηθούν τα ακόλουθα:

α) Ειδικό Τελωνειακό καθεστώς, που θα προβλέπει την απαλλαγή από φόρους, τέλη και δασμούς για προϊόντα που θα παράγονται ή θα διακινούνται στην περιοχή αυτή.

β) Δημιουργία Ειδικού Εργασιακού Καθεστώτος, για απασχολούμενους αλλοδαπούς.

Για το σκοπό αυτό προτείνεται η σύσταση από το ΥΠΕΘΟ Ομάδας Εργασίας που θα αποτελείται από εκπροσώπους αρμοδίων φορέων και συγκεκριμένα από:

- Υπουργείο Εθνικής Οικονομίας

- Υπουργείο Οικονομικών (Δ/νση Δ9)

- Υπουργείο Εξωτερικών

- Υπουργείο Εθν. 'Αμυνας

- Υπουργείο Εργασίας (Γεν. Δ/νση Εργασίας - Δ/νση Δ2)

- Νομαρχία 'Εβρου

'Εργο της Ομάδας αυτής θα είναι κυρίως:

Η υποβολή συγκεκριμένων προτάσεων, για τον σχεδιασμό, τον τρόπο λειτουργίας της Ζώνης Ειδικών Κινήτρων, ο προσδιορισμός του Νομικού Πλαισίου μέσα στο οποίο θα υλοποιηθούν οι παραπάνω προτάσεις.

Η λειτουργία της Ομάδας Εργασίας θα τελεί υπό την άμεση εποπτεία και καθοδήγηση της παραπάνω 'Ατυπης Επιτροπής.

Για την Ζώνη Ειδικών Κινήτρων του τριγώνου προτείνονται τα ακόλουθα κίνητρα πέραν αυτών που ισχύουν για τη μείζονα περιοχή της Θράκης.

- Επιχορηγήσεις βάσει του Ν. 1892/90 όπως αυτός ισχύει σήμερα με επιπλέον 10 εκατοστιαίες μονάδες. Στο υπό έκδοση Σ.Ν. θα προβλέπονται οι όροι και οι προϋποθέσεις καταβολής της επιχορήγησης πλέον των ισχυόντων μέχρι σήμερα.

- Επιδότηση νέων θέσεων εργασίας

- Επιδότηση απασχολουμένων πτυχιούχων

- Επιδότηση κόστους εργασίας

- Επαγγελματική κατάρτιση και επανακατάρτιση

- Μειωμένες Ασφαλιστικές Εισφορές (εργαζομένων και εργοδοτών)

- Φορολογικα κίνητρα, αυξημένα ποσοστά αποσβέσεων (από τα ισχύοντα, πλέον των 20 εκατοστιαίων μονάδων).

- Τα ανωτέρω κίνητρα θα συγκεκριμενοποιηθούν από την ομάδα εργασίας αφού ληφθεί υπόψη το υφιστάμενο σήμερα καθεστώς κινήτρων στην περιοχή της Θράκης.

Η Νομαρχία 'Εβρου σε συμφωνία με τις όμορες Νομαρχίες των άλλων χωρών μπορεί να προχωρήσει στην κατάρτιση ειδικών συμβάσεων εργασίας σύμφωνα με τις οποίες θα καταστεί δυνατή η απασχόληση αλλοδαπών εργατών στην ειδική αυτή ζώνη με όρους που θα συμφωνήσουν τα δύο μέρη.

Στόχος της ειδικής σύμβασης θα είναι η αξιοποίηση των ξένων εργατών με μισθούς ανάλογους με αυτούς που ισχύουν στη χώρα τους.

Ο Υπουργός Εθνικής Οικονομίας

ΓΙΑΝΝΟΣ ΠΑΠΑΝΤΩΝΙΟΥ"

15. Στην με αριθμό 2441/17-2-97 ερώτηση δόθηκε με το υπ' αριθμ. 153/5-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2441/17.2.97 ερώτηση του Βουλευτή κ. Παναγιώτη Σκανδαλάκη, σας γνωρίζουμε τα εξής:

1. Η πόλη της Σπάρτης έχει κηρυχθεί Αρχαιολογικός Χώρος με τα ΦΕΚ Β' 83/20.2.60, ΦΕΚ Β' 445/29.6.70, ΦΕΚ Β' 351/4.5.95, ΦΕΚ Β' 965/22.11.95 και ελέγχεται στο σύνολό της από την Ε' ΕΠΚΑ, τόσο προς τις εκσκαφές των οικοπέδων και των λοιπών δημοσίων - δημοτικών και ιδιωτικών έργων όσο και ως προς τις κατεδαφίσεις παλαιών κτιρίων, ενώ στο βόρειο τμήμα της πόλεως, που γειτνιάζει με την Αρχαία Ακρόπολη, ελέγχεται και ως προς το ύψος των νεοαναγειρόμενων οικοδομών.

2. Ο μέσος όρος των αιτήσεων που διαβιβάζονται ετησίως στην αρμόδια Εφορεία για αρχαιολογικό έλεγχο είναι περίπου 30 και από αυτές διεκπεραιώνονται περίπου 20. Τα έξοδα των εργασιών καλύπτονται από τις πιστώσεις της Εφορείας, από το αριθμολαχείο ΛΟΤΤΟ ή από έκτακτες επιχορηγήσεις από το ΠΔΕ, ενώ οι ιδιοκτήτες των οικοπέδων συμμετέχουν ενίοτε στις δαπάνες ανασκαφής των οικοπέδων τους μετά από αίτησή τους.

Ο χρόνος διεξαγωγής των σωστικών ανασκαφών στην πόλη της Σπάρτης καλύπτει την περίοδο από τον Απρίλιο μέχρι τέλος Νοεμβρίου κάθε έτους ανάλογα με τις καιρικές συνθήκες και το ύψος και τον χρόνο εγκρίσεως των σχετικών πιστώσεων από το Υπουργείο Πολιτισμού.

Η αρμόδια Εφορεία διαθέτει 4 μόνιμους εργατοτεχνίτες, οι οποίοι λόγω της εμπειρίας τους, τίθενται επικεφαλής των συνεργείων ανασκαφής των οικοπέδων και των λοιπών έργων που εκτελούνται στην πόλη. Κατά την διάρκεια του χειμώνα οι ανωτέρω απασχολούνται ως εργάτες ανασκαφών ή επόπτες των μικρών συνεργείων που αμείβονται απο τους ιδιοκτήτες των οικοπέδων ή βοηθούν τους συντηρητές αρχαιοτήτων στα εργαστήρια των ψηφιδωτών και των κεραμικών αντικειμένων, στην τακτοποίηση των αποθηκών και στον καθαρισμο των Αρχαιολογικών Χώρων της πόλεως.

Το επιστημονικό προσωπικό της Εφορείας αυξάνεται κατά 1/3 περίπου κατά τους θερινούς και φθινοπωρινούς μήνες με τις πάγιες ή έκτακτες επιχορηγήσεις προς την Εφορεία (ΛΟΤΤΟ-ΠΔΕ-ΕΟΚ) και περιλαμβάνει 7 αρχαιολόγους που δραστηριοποιούνται κυρίως στην περιοχή της Σπάρτης και θα εποπτεύσουν τις εκτελούμενες ανασκαφές.

3. Η ίδρυση του Αρχαιολογικού Μουσείου Λακωνίας, για το οποίο έχει δοθεί πρόσθετη επιχορήγηση 20.000.000 δρχ., προβλέπεται με την ΥΑ ΥΠ.ΠΟ. ΑΡΧ/Α2/Φ21/37837/3003/1.8.96 και καταβάλλονται προσπάθειες για την κατ' αποκλειστικότητα χωροθέτηση του νέου Μουσείου στο γήπεδο του πρώην εργοστασίου ΧΥΜΟΦΙΞ, που έχει εκχωρηθεί στο ΥΠΠΟ από την ΕΤΕ. Είναι αυτονόητο βεβαίως και το ενδιαφέρον του ΥΠ.ΠΟ. για την αναστήλωση και ανάδειξη του Αρχαίου Θεάτρου Σπάρτης, καθώς και το ζήτημα θα αντιμετωπιστεί στο πλαίσιο του προγραμματισμένου προϋπολογισμού.

Σύμφωνα με στοιχεία της αρμόδιας Εφορείας ο κατάλογος ανασκαφής των οικοπέδων της Σπάρτης έχει ως εξής:

Σύνολο ανασκαφών 36

Διεκπεραιωθείσες 15

Ανασκαφέντα και εν εξελίξει 20 

Εκκρεμούσες 16

Διεκπεραίωση παλαιών εκκρεμοτήτων 9

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

16. Στην με αριθμό 2443/17-2-97 ερώτηση δόθηκε με το υπ' αριθμ. 4659/7-3-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2443/17-2-97 των Βουλετών κ.κ. Μ. Κωστόπουλου και Λεωνίδα Αυδή και απευθύνεται στον Υπουργό Μεταφορών και Επικοινωνιών, σχετικά με την ανάπτυξη των μέσων Μαζικής Μεταφοράς στην περιοχή της Πρωτεύουσας, σας πληροφορούμε τα παρακάτω:

Ο ΟΑΣΑ έχει ήδη ολοκληρώσει την αναδιοργάνωση του δικτύου Αστικών συγκοινωνιών και έχει στη διάθεσή του ένα ευέλικτο και κοινά αποδεκτό ολοκληρωμένο σύστημα που μπορεί εύκολα να ανταποκρίνεται στην μεταβαλλόμενη ζήτηση και τα νέα δεδομένα. Η λειτουργία των λεωφορειοδρόμων, όπου εφαρμόσθηκαν, βοήθησε στην επίτευξη υψηλοτέρων 
Σελίδα 4929 

ταχυτήτων και την ομαλότερη κατανομή των δρομολογίων.

2. Ο σχεδιασμός της Κυβέρνησης για την καλυτέρευση και ανάπτυξη των Αστικών συγκοινωνιών θα λάβει την οριστική του μορφή στα πλαίσια των επιχειρησιακών σχεδίων που προβλέπονται από τον Ν. 2414/96. Το νέο νομοσχέδιο για τις Αστικές Συγκοινωνίες που σύντομα θα κατατεθεί στη Βουλή, προβλέπει μέτρα αποτροπής της υπερχρέωσης των φορέων από δάνεια.

3. Η ανανέωση του στόλου με 750 λεωφορεία, 114 τρόλλευ και 80 βαγόνια σιδηροδρόμου θα γίνει σταδιακά μέσα στην επόμενη πενταετία. Για το 1997 προβλέπονται προμήθειες τροχαίου υλικού μέσω της διακοινοβουλευτικής επιτροπής του Ν. 1588/85, επειδή τα προς προμήθεια είδη αποτελούν αντικείμενα σημαντικής οικονομικής ή τεχνολογικής αξίας. Η διακοινοβουλευτική επιτροπή θα προσδιορίσει τον τρόπο προμήθειας του τροχαίου υλικού και αποτελεί επομένως το κλειδί για την ενεργοποίηση των διαδικασιών αγοράς του.

4. Συνεπώς το επιβατικό κοινό σήμερα απολαμβάνει μία συγκοινωνία που έχει δυνατότητες σημαντικής βελτίωσης στο προσεχές μέλλον, αφού οι βασικές βελτιώσεις έχουν ήδη γίνει, μελετηθεί η δρομολογηθεί. Απομένει η προμήθεια του τροχαίου υλικού και η εγκατάσταση ενός ολοκληρωμένου συστήματος τηλεματικής, ώστε να επιτευχθεί ένα πολύ καλό επίπεδο εξυπηρέτησης με το φθηνότερο κόμιστρο των χωρών της Ε.Ε. Αφετέρου η ολοκλήρωση της κατασκευής και η έναρξη της λειτουργίας των δύο γραμμών του ΜΕΤΡΟ και ο συνδυασμός τους με το επιφανειακό δίκτυο θα οδηγήσει σε ένα ακόμη υψηλότερο επίπεδο εξυπηρέτησης αντάξιο μιας πρωτεύουσας χώρας της Ε.Ε.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

17. Στην με αριθμό 2445/17-2-97 ερώτηση δόθηκε με το υπ' αριθμ. 154/12-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2445/17.2.97 ερώτηση του Βουλευτή κ. Πέτρου Τατούλη, σας γνωρίζουμε τα εξής:

α) Το ζήτημα της αναβάθμισης και προβολής των αρχαιολογικών χώρων απασχολεί σοβαρά το Υπουργείο Πολιτισμού. Είναι γεγονός ότι μετά από ανασκαφές που διενεργήθηκαν κατά το τέλος του περασμένου αιώνα και απεκάλυψαν σημαντικά μνημεία στην περιοχή, ο συγκεκριμένος χώρος παραμένει ασυντήρητος και ανερεύνητος για δεκαετίες, ενώ τα τελευταία χρόνια έχουν γίνει προσπάθειες για την βελτίωση των προσβάσεων σ' αυτόν προκειμένου να ολοκληρωθεί η έρευνα. Στο πλαίσιο του προϋπολογισμού του Υπουργείου Πολιτισμού θα καταβληθεί κάθε δυνατή προσπάθεια για την αντιμετώπιση του προβλήματος και για την ένταξη του χώρου σε ανασκαφικό πρόγραμμα με συγκεκριμένο σχεδιασμό και οργάνωση.

β) Το μικρό Αρχαιολογικό Μουσείο Λυκόσουρας έχει πρόσφατα αποκατασταθεί κτιριακά, έχουν καταγραφεί και φωτογραφηθεί όλα τα εκθεματά του, έχει ηλεκτροφωτισθεί, έχει εφοδιαστεί με σύστημα ασφαλείας και θα υπάρξει μέριμνα για το φυλακτικό πρόβλημα που υπάρχει στο χώρο.

γ) Η δημιουργια φορέα που θα αναλάβει την τέλεση των Λυκαίων με κρατική φροντίδα είναι μια ενδιαφέρουσα πρόταση που θα εξετασθεί.

δ) Η κατασκευή οδικού άξονα που θα συνδέει το Ναό του Επικούρειου Απόλλωνα με το Λύκαιο 'Ορος και την Λυκοσούρα δεν εμπίπτει στην αρμοδιότητα του Υπουργείου Πολιτισμού, το οποίο πάντως θα βρίσκεται κοντά σε κάθε προσπάθεια αξιοποίησης και ανάδειξης της περιοχής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

18. Στην με αριθμό 2448/17-2-97 ερώτηση δόθηκε με το υπ' αριθμ. 265/11-3-97 έγγραφο από τον ΥπουργόΠΕΧΩΔΕ η ακόλουθη απάντηση:

"Απαντώντας στην ερώτηση 2448/17.2.97 που κατέθεσαν στη Βουλή οι Βουλευτές κ.κ. Σταύρος Παναγιώτου και Μαρία Μπόσκου παρακαλούμε να πληροφορήσετε τους κ.κ. Βουλευτές τα εξής:

Το γήπεδο στο οποίο αναφέρεται η ερώτηση ήδη κατεστράφη από τις πρόσφατες πλημμύρες, κατά ένα πολύ μεγάλο μέρος ενώ το εναπομείναν τμήμα σύμφωνα με τις πληροφορίες της Περιφερειακής μας Υπηρεσίας δεν εμποδίζει τη ροή του νερού.

Την περίοδο αυτή εκτελούνται εργασίες αποκατάστασης ζημιών στο Εθνικό οδικό δίκτυο του Νομού και συγκεκριμένα σε θέση πλησίον του γηπέδου όπου θα εκτελεστούν και εργασίες καθαρισμού του χειμάρρου εάν κριθεί αναγκαίο, προκειμένου να προστατευθεί η περιοχή και τα έργα.

Ο Υπουργός

Κ. ΛΑΛΙΩΤΗΣ"

19. Στην με αριθμό 2451/17-2-97 ερώτηση δόθηκε με το υπ' αριθμ. 229/11-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2451/17.2.97 ερώτησης Βουλευτή κ. Ιωάννη Τζωάννου, σχετικά με δημοσίευμα της τοπικής εφημερίδας Μυτιλήνης "Δημοκράτης" της 13/2/97, σας γνωρίζουμε ότι αυτό είναι ανακριβές και δεν ανταποκρίνεται στην πραγματικότητα, για το λόγο ότι το Α/Λ 20 Πλοίο της Τελωνειακής Υπηρεσίας του Υπουργείου Οικονομικών που ελλιμενίζεται στη Μυτιλήνη, βρίσκεται σε διαρκή επιχειρησιακή δράση σύμφωνα με προγράμματα που εκδίδει η Υπηρεσία και στα οποία υπάρχουν και ημέρες που αυτό δεν περιπολεί, λόγω των υποχρεωτικών ημερών ανάπαυσης του προσωπικού.

Η παρακολούθηση της εκτέλεσης των προγραμμάτων επιχειρησιακής δραστηριότητας και η συνέπεια των μελών του πληρώματος, εποπτεύονται τόσο από την Κεντρική Υπηρεσία, όσο και από την Ε.Υ.Τ.Ε. Νήσων Ανατ. Αιγαίου όπου αυτό οργανικά ανήκει και από την οποία δεν μας έχει αναφερθεί μέχρι σήμερα οτιδήποτε αρνητικό.

Αναφορικά με το θέμα της κατοικίας του Κυβερνήτη και του πληρώματος του πλοίου, σας πληροφορούμε ότι όπως μας ανέφερε η αρμόδια Τελωνειακή Υπηρεσία (Ε.Υ.Τ.Ε. Νήσων Ανατολικού Αιγαίου) τα ως άνω πρόσωπα κατοικούν μόνιμα στη Μυτιλήνη.

Ο Υφυπουργός

ΓΕΩΡΓΙΟΣ ΔΡΥΣ"

20. Στην με αριθμό 2455/18-2-97 ερώτηση δόθηκε με το υπ' αριθμ. 4637/7-3-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2455/18-2-97 του Βουλευτή κ. Θ. Κατσανέβα και απευθύνεται στον Υπουργό Μεταφορών και Επικοινωνιών, σχετικά με το συγκοινωνιακό πρόβλημα του Δήμου Χολαργού σας πληροφορούμε τα παρακάτω:

1. Η γραμμή (419) ΧΟΛΑΡΓΟΣ - ΑΜΠΕΛΟΚΗΠΟΙ ανήκει στο ευρύτερο τοπικό δίκτυο της περιοχής των Ανατολικών Δήμων του Λεκανοπεδίου. Από τον Ιούνιο 1996 η γραμμή αυτή, που αρχικά είχε σχεδιαστεί και λειτουργήσει μέχρι την Λ. Μεσογείων στην περιοχή Ελληνορώσων επεκτάθηκε μέχρι τους Αμπελοκήπους, με την σύμφωνη γνώμη του Δήμου Χολαργού. Με αυτόν τον τρόπο είναι δυνατή πλέον η μετεπιβίβαση των επιβατών σε πλήθος γραμμών που διέρχονται απο τις Λεωφ. Κηφισίας και Αλεξάνδρας. Συγχρόνως οι επιβάτες έχουν τη δυνατότητα μετεπιβίβασης στις γραμμές κορμού Α5, Β5, Γ5 που διέρχονται από την Λεωφ. Μεσογείων και κατευθύνονται προς το Κέντρο και τον Σταθμό Λαρίσης, χωρίς την καταβολή δεύτερου εισιτηρίου.

2. Ο Οργανισμός Αστικών Συγκοινωνιών Αθηνών (ΟΑΣΑ) στα πλαίσια της διαρκούς συνεργασίας με όλους τους Δήμους, δεν έχει αντίρρηση για την εξέταση οιασδήποτε εναλλακτικής λύσης για την συγκεκριμένη γραμμή που να εντάσσεται στον γενικότερο Συγκοινωνιακό Σχεδιασμό της περιοχής και να διατηρεί τον τοπικό χαρακτήρα της.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

 

Σελίδα 4930 

21. Στην με αριθμό 2458/18-2-97 ερώτηση δόθηκε με το υπ' αριθμ. 411/7-3-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 20.2.97 έγγραφό σας, με το οποίο μας στείλατε την 2458/18.2.97 ερώτηση, που κατατέθηκε στη Βουλή από τους Βουλευτές κ.κ. Α. Παπαληγούρα, Θ. Σκρέκα, Ν. Νικολόπουλο, Α. Ρεγκούζα και Γ. Αλογοσκούφη, σχετικά με το παραπάνω θέμα, σας γνωρίζουμε τα εξής:

1. Το Υπουργείο Οικονομικών κατέβαλε ιδιαίτερη προσπάθεια ώστε το βασικό έντυπο της δήλωσης φορολογίας εισοδήματος του οικον. έτους 1997 (έντυπο Ε1), καθώς και τα άλλα έντυπα που συνυποβάλλονται με αυτήν, να διατηρήσουν και για τη χρήση 1996 τον ίδιο τύπο και περιεχόμενο με εκείνο του προηγούμενου έτους, με ορισμένες απαραίτητες αλλαγές. Οι αλλαγές που έγιναν υπαγορεύτηκαν από την ανάγκη προσαρμογής των εντύπων στις νομοθετικές ρυθμίσεις που θεσπίστηκαν με το νόμο 2459/97 "Κατάργηση φορολογικών απαλλαγών και άλλες διατάξεις" που ψηφίστηκε πρόσφατα από τη Βουλή.

2. Εξάλλου, οι υπάλληλοι των Δ.Ο.Υ. ενημερώνονται έγκαιρα βάσει οδηγιών, οι οποίες, αν υπάρχει ανάγκη, κοινοποιούνται με τηλετύπημα, με παράλληλη διοργάνωση σειράς σεμιναρίων, οπότε έχουν τη δυνατότητα να παρέχουν οποιαδήποτε λύση σε προβλήματα ή απορίες φορολογουμένων.

3. Η αποστολή των φορολογικών δηλώσεων θα ολοκληρωθεί έγκαιρα και εντός των προθεσμιών υποβολής της δήλωσης.

4. Τέλος, ήδη όπως έχει ανακοινωθεί δόθηκε παράταση 10 ημερών για όλες τις προθεσμίες υποβολής των φορολογικών δηλώσεων.

5. 'Οσον αφορά το έντυπο Ε9 σας γνωρίζουμε ότι:

Το Υπουργείο Οικονομικών για διευκόλυνση των φορολογουμένων εξέδωσε τις με αρ. 1013730/32/Γ0013 από 17.2.97 ΠΟΛ 1037, με αρ. 1020150/38/Γ0013/17.2.97 ΠΟΛ 1062 εγκύκλιες διαταγές οι οποίες παρέχουν λεπτομερείς και αναλυτικές οδηγίες για τη συμπλήρωση του εντύπου αυτού.

Ακόμα και για το ίδιο θέμα εξεδόθη φυλλάδιο οδηγιών που διατίθεται στο κοινο.

Πέραν των ανωτέρω τόσο στην κεντρική υπηρεσία του Υπουργείου όσο και στις αρμόδιες ΔΟΥ έχει ηδη συσταθεί γραφείο ενημέρωσης του πολίτη σχετικά με το έντυπο αυτό.

6. Οσον αφορά τα έντυπα των εκκαθαριστικών δηλώσεων ΦΠΑ, σας πληροφορούμε ότι: τα παραπάνω έντυπα, τα οποία εκτυπώνονται συνεχώς από την Υπηρεσία Εκτύπωσης Εντύπων και Αξιών του Δημοσίου (Υ.Ε.Ε.Α.Δ.) αποστέλλονται σ' όλες τις Δημόσιες Οικονομικές Υπηρεσίες (Δ.Ο.Υ.0 της χώρας από τις οποίες και μπορούν να προμηθευτούν τα έντυπα των περιοδικών όσο και εκκαθαριστικών δηλώσεων όλοι ενδιαφερόμενοι φορολογούμενοι.

Επιπλέον, σύμφωνα με τις διατάξεις της Α.Υ.Ο. 1064794/4982/ΠΟΛ.1177/7.5.93 επιτρέπεται η υποβολή εντύπων ΦΠΑ (περιοδικής και εκκαθαριστικής δήλωσης) ιδιωτικής μηχανογραφικής εκτύπωσης, εφόσον πληρούνται οι προδιαγραφές των αντίστοιχων εντύπων που εκδίδονται από το Υπουργείο Οικονομικών (πληρότητα πληροφοριών, κωδικοποίηση, χρωματισμός, διαστάσεις κ.λπ.).

Ο Υφυπουργός

Γ. ΔΡΥΣ"

22. Στην με αριθμό 2459/18-2-97 ερώτηση δόθηκε με το υπ' αριθμ. 283/7-3-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση με αριθμό 2459/18-2-1997 που κατέθεσαν στη Βουλή οι Βουλευτές κ.κ. Αναστάσης Παπαληγούρας, Νίκος Νικολόπουλος, Θεόδωρος Σκρέκας, Αδάμ Ρεγκούζας και Γιώργος Αλογοσκούφης, σχετικά με το ανωτέρω θέμα, σας γνωρίζουμε τα εξής:

1. Η καθιέρωση από το έτος 1993 της είσπραξης των τελών κυκλοφορίας ορισμένων κατηγοριών αυτοκινήτων οχημάτων με ειδικό σήμα απέβλεψε στην απλοποίηση του τρόπου είσπραξης των τελών κυκλοφορίας και στην εξυπηρέτηση των υπηρεσιών και των πολιτών. Προς το σκοπό αυτό κατασκευάζονται κατ' έτος και οι αναγκαίες ποσότητες ειδικών σημάτων.

Για το έτος 1997 κατασκευάστηκαν 4.090.000 ειδικά σήματα τελών κυκλοφορίας, όλων των κατηγοριών, αριθμός, που όπως αποδείχτηκε, είναι ικανός να καλύψει τις ανάγκες των κατόχων αυτοκινήτων οχημάτων για την προμήθεια τνω ειδικών σημάτων τελών κυκλοφορίας.

Για την καλύτερη εξυπηρέτηση των ενδιαφερομένων τα ανωτέρω σήματα προωθήθηκαν σε 1602 σημεία διάθεσης και συγκεκριμένα σε όλες τις Δημόσιες Οικονομικές Υπηρεσίες (Δ.Ο.Υ.) και στα καταστήματα των Τραπεζών Εθνικής, Αγροτικής, Ιονικής και ALPHA Πίστεως.

Με την πρώτη αποστολή σε κάθε ένα από τα ανωτέρω σημεία διάθεσης, καλύφθηκε το 120% της διάθεσής του, ανά κατηγορία σημάτων, του προηγούμενου έτους, ενώ παράλληλα περέμεινε στην υπηρεσία Διαχείρισης Εντύπων και αξιών του Δημοσίου (Υ.Δ.Ε.Α.Δ.) ποσότητα σημάτων ικανή να καλύψει συμπληρωματικές αποστολές.

2. Πριν την έναρξη διάθεσης των εν λόγω σημάτων, παρασχέθηκαν στις Δ.Ο.Υ. και στις προαναφερθείσες Τράπεζες αναλυτικές οδηγίες για την ομαλή διάθεση των σημάτων.

Παράλληλα, ενημερώθηκαν οι κάτοχοι των οχημάτων με κείμενο πληροφοριών που είχε εκτυπωθεί στην οπίσθια όψη των προεκτυπωμένων ειδοποιητηρίων, αλλά και με σχετικές ανακοινώσεις τύπου.

Επίσης το χρονικό διάστημα της περιόδου για την εμπρόθεσμη διάθεση των ειδικών σημάτων κατανεμήθηκε σε πέντε υπερπεριόδους, οι οποίες αναγράφοντας ως ενδεικτικές για την προμήθεια των ειδικών σημάτων επί των ειδοποιητηρίων που είχαν επίσης κατανεμηθεί σε πέντε ομάδες ίδιου σχεδόν πλήθους, προκειμένου να αποφευχθεί τυχόν συνωστισμός στις Τράπεζες και κατά συνέπεια να διευκολυνθούν οι ενδιαφερόμενοι.

3. Από στοιχεία της Υ.Δ.Ε.Α.Δ. προκύπτει ότι τα καταστήματα των Τραπεζών διέθεσαν 1.997.214 σήματα, ενώ οι Δ.Ο.Υ. διέθεσαν 462.897 σήματα.

Συνεπώς από τα στοιχεία αυτά προκύπτει ότι ο κύριος όγκος των ειδικών σημάτων διατέθηκε από τις Τράπεζες, με βάση βέβαια τα αποσταλθέντα στους κατόχους των οχημάτων ειδοποιητήρια.

4. Κάποιες περιπτώσεις συνωστισμού που παρουσιάσθηκαν στις τελευταίες ημέρες διάθεσης των σημάτων σε ορισμένες Δ.Ο.Υ. ή σε καταστήματα Τραπεζών οφείλονταν κυρίως στη συνήθεια των ενδιαφερομένων να εξαντλούν τις προβλεπόμενες προθεσμίες, παρά τις ενδεικτικές ημερομηνίες διάθεσης που αναγράφονταν στα ειδοποιητήρια, πράγμα που αναπόφευκτα οδηγεί στη μαζική προσέλευσή τους στα σημεία διάθεσης.

Εξάλλου, η κατανομή των ειδικών σημάτων σε πολλά σημεία διάθεσης, που υπαγορεύεται από την ανάγκη εξυπηρέτησης των κατόχων των αυτοκινήτων οχημάτων και στις πιο απομακρυσμένες περιχές, μπορεί να οδηγήσει στο φαινόμενο για κάποιο μικρό διάστημα να παρουσιασθεί έλλειψη σημάτων σε κάποια σημαία διάθεσης λόγω της αδυναμίας ακριβούς πρόβλεψης του αριθμού των προσερχομένων πολιτών σε κάθε σημείο διάθεσης. Το πλήθος όμως των σημείων διάθεσης έδινε τη δυνατότητα για την εξυπηρέτηση των ενδιαφερομένων χωρίς σημαντικά προβλήματα. Τούτο αποδεικνύεται και από το γεγονός ότι μετά τη λήξη της εμπρόθεσμης διάθεσης των σημάτων, από μεγάλο αριθμό καταστημάτων Τραπεζών, όλων σχεδόν των περιοχών, επεστράφησαν στις Δ.Ο.Υ. σημαντικές ποσότητες σημάτων.

5. Για την καλύτερη εξυπηρέτηση των πολιτών, οι υπηρεσίες του Υπουργείου Οικονομικών, πέραν των ενεργειών στις οποίες προληπτικά είχανπροβεί με την κατά το δυνατό σωστή κατανομή των σημάτων και την ενημέρωση των πολιτών, αντιμετώπισαν και κάθε συγκεκριμένο πρόβλημα, είτε με την αποστολή συμπληρωματικών ποσοτήτων σημάτων στα σημεία διάθεσης, είτε και με παροχή πληροφοριών σε όσους αντιμετώπιζαν ειδικότερα προβλήματα τα οποία σε τόσο μεγάλο αριθμό αυτοκινήτων δεν μπορούν να αποκλειστούν εντελώς.

Σελίδα 4931 

 

Εξάλλου, στην αντιμετώπιση και των προβλημάτων αυτών απέβλεψε και η παράταση μέχρι 12-2-1997 της προθεσμίας εμπρόθεσμης προμήθειας των ειδικών σημάτων, με υπουργικές αποφάσεις, σύμφωνα με εξουσιοδότηση του νόμου.

Σημειώνεται ότι, προβλήματα που δημιουργήθηκαν κατά τη διάθεση των σημάτων του 1997 είναι σημαντικά μικρότερα από τα προβλήματα προηγούμενων ετών και ιδίως από τα προβλήματα των ετών 1993 και 1994, που τα σήματα τα διαχειρίστηκε ιδιωτική εταιρεία, στην οποία μάλιστα καταβλήθηκε και σημαντική αμοιβή για το έργο της.

Πρέπει, τέλος να σημειωθεί ότι με τη βελτίωση του αρχείου των αυτοκινήτων οχημάτων, για την οποία καταβάλλονται σημαντικές προσπάθειες, θα βελτιωθεί το όλο σύστημα είσπραξης τελών κυκλοφορίας με ειδικό σήμα, ώστε και τα προβλήματα κατά τη διάθεση των σημάτων να ελαχιστοποιηθούν.

Ο Υφυπουργός

ΓΕΩΡΓΙΟΣ ΔΡΥΣ"

23. Στην με αριθμό 2460/18-2-97 ερώτηση δόθηκε με το υπ' αριθμ. 156/5-3-97 έγγραφο από τον Υπουργό Πολιτιμσού η ακόλουθη απάντηση:

"Απαντώντας στην αριθμ. 2460/18.02.1997 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Το ζήτημα της ηλεκτροδότησης του Αρχαιολογικού χώρου Ραμνούντος εξετάστηκε από το ΚΑΣ (συνεδρ. 41/10.96) και εγκρίθηκε σχετική προμελέτη. Συναφώς εκδόθηκε η ΥΑ ΥΠΠΟ/ΑΡΧ?Α1/ΦΟ2/5793/287/41/10.12.96. Η αρμόδια υπηρεσία έχει ζητήσει από την ΔΕΗ να προχωρήσει άμεσα στη σύνταξη οριστικής μελέτης ηλεκτροδότησης του χώρου.,

Για την άμεση διασφάλιση των αποθηκών του Ραμνούντος ενισχύθηκαν οι σιδερένιες πόρτες, αποκαταστάθηκε η τηλεφωνική σύνδεση με υπέργειο καλώδιο και προσελήφθη έκτακτος φύλακας, έχει δε ζητηθεί η έγκριση του υπουργικού Συμβουλίου για την πρόσληψη δύο νυκτοφυλάκων.

'Εχω δώσει οδηγία σ' όλους τους προϊσταμένους των Εφορειών εφόσον εντοπίζουν πρόβλημα φύλαξης και αυτό μπορεί να αντιμετωπιστεί με ημερομίσθιο προσωπικό, να αντιμετωπίζει και η χρηματοδότηση θα κατευθύνεται εκεί κατά απόλυτη προτεραιότητα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

24. Στην με αριθμό 2461/18-2-97 ερώτηση δόθηκε με το υπ' αριθμ. 157/5-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2461/18.02.1997 ερώτηση των Βουλευτών κ.κ. λεωνίδα Αυδή και Ορέστη Κολοζώφ, σας γνωρίζουμε τα εξής:

Το ζήτημα της τύχης των χώρου του Αρδηττού είναι αρκετά παλιό.

Ο χώρος είχε ανασκαφεί το 1916 και δεν είχε προκύψει κανένα ίχνος του Αρχαίου Ναού γνωστού από τις πηγές ως Μητρώον 'Αγρας" αφιερωμένο στη Δήμητρα ή την Αρτέμιδα. Παρ' όλα αυτά το 1964 είχε αποφασιστεί η απαλλοτρίωση του χώρου και η απελευθέρωσή του από τις οικοδομές ενόψει του σχεδιου πόλεως που συζητείτο τότε και προέβλεπε στη θέση αυτή πλατεία.

Με απόφαση του ΚΑΣ (συνεδρ. 23/26.7.94) και ενόψει των μεγάλων έργων της ενοποίησης των αρχαιολογικών χώρων στην Αθήνα διενεργήθηκε ανασκαφική έρευνα προκειμένου να διαπιστωθεί η ύπαρξη ή όχι λειψάνων του αρχαίου Ναού, ο οποίος απεδείχθη ότι είναι μνημειακά ανύπαρκτος: κατεστράφη τον περασμένο αιώνα όταν είχε χαραχθεί η παλαιά οδός Αρδηττού και ένα τμήμα του καταστράφηκε με την διάνοιξη της οδού Κούτουλα. Ανάμεσα στα υπάρχοντα σπίτια του τετραγώνου είναι το Νεκροταφείο του 1ου π.χ. αιώνα που είχε ανασκαφεί το 1916. Μερικά από τα υπάρχοντα αυτή τη στιγμή προπολεμικά σπίτια στο χώρο έχουν βάθος υπογείων 3 μέτρα μέσα στο βράχο.

Ο χώρος έχει σημασία για την τοπογραφία της Αρχαίας Αθήνας μόνο ως περιχή διατήρησης ιστορικής μνήμης. Για το λόγο αυτό το ΚΑΣγνωμοδότησε εκ νέου (συνεδρ. 4/23.1.95 υπέρ της απαλλοτρίωσης του χώρου για λόγους διατήρησης της ιστορικής μνήμης και αναμένεται ο καθορισμός προσωρινής τιμής μονάδος αποζημίωσης για το ακίνητο.

'Οπως με πληροφόρησε η αρμόδια υπηρεσία, δεν έχει υποβληθεί οικοδομικό αδίκημα για ανέγερση εστιατορίου στη θέση αυτή.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

25. Στην με αριθμό 2470/18-2-97 ερώτηση δόθηκε με το υπ' αριθμ. 404/12-3-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 18.2.97 έγγραφό σας, με το οποίο μας στείλατε την 2470/18.2.97 ερώτηση, που κατέθεσε στη Βουλή ο Βουλευτής κ. Ευάγγελος Αθ. Μπασιάκος, σχετικά με διάφορα φορολογικά θέματα, σας πληροφορούμε τα εξής:

Φορολογία εισοδήματος

1.- Βασικός στόχος της φορολογικής πολιτικής του Υπουργείου οικονομικών, μέσα στα πλαίσια της ασκούμενης από την κυβέρνηση δημοσιονομικής πολιτικής, είναι η δίκαιη κατανομή των φορολογικών βαρών και η προστασία του εισοδήματος των εργαζομένων.

2.- Επίσης, μέσα στα πλαίσια της γενικότερης τάσης περιορισμού των φορολογικών απαλλαγών καταβάλλεται προσπάθεια για την κατάργηση των ευνοϊκών ρυθμίσεων για ορισμένες κατηγορίες φορολογουμένων, που δεν δικαιολογούνται από κοινωνική άποψη, όπως επίσης και τη διασφάλιση της φορολογικής δικαιοσύνης.

3.- Το ελάχιστο ποσό καθαρού εισοδήματος των ελεύθερων επαγγελματιών προσδιορίζεται, με βάση κριτήρια που έχουν άμεση σχέση με τη λειτουργία του επαγγέλματος, όπως ελάχιστη επαγγελματική αμοιβή αντίστοιχου κλάδου, μισθωτική αξία επαγγελματική εγκατάστασης, παραστάσεις κ.λπ. πάντοτε μέσα στα πλαίσια της κοινής πείρας και λογικής.

Η θέσπιση του μέτρου αυτού θα συντελέσει στην αύξηση των εσόδων από την πάταξη της φοροδιαφυγής, χωρίς την επιβολή νέων φόρων και τη βελτίωση της κατανομής των φορολογικών βαρών, σύμφωνα με τη συνταγματυική επιταγή.

4.- Περίπτωση κατάργησης των αντικειμενικών κριτηρίων με βάση τις παρούσες δημοσιονομικές συνθήκες δεν αντιμετωπίζεται.

5.- 'Οσον αφορά το ΕΝΤΥΠΟ Ε9 σας γνωρίζουμε ότι σύμφωνα με τις διατάξεις του άρθρου 87 του ν.2238/1994 τα πρόσωπα που παραβαίνουν τις διατάξεις των άρθρων 62........ υπόκεινται για κάθε παράβαση σε πρόστιμο, που ορίζεται σε ποσοστό δέκα τοις εκατό (10%) επί του φόρου που προκύπτει κάθε φορά, μη δυνάμενο να είναι μικρότερο από εξήντα χιλιάδες (60.000) δρχ. και μεγαλύτερο από τρικόσιες χιλιάδες (300.000) δρχ. Στην περίπτωση που δεν προκύπτει ποσό οφειλόμενου φόρου, επιβάλλεται το ελάχιστο πρόστιμο. Συνεπώς, τα πρόσωπα που συμπληρώνουν εσφαλμένα τη Δήλωση Στοιχείων Ακινήτων (έντυπο Ε9) υπόκεινται το παραπάνω ελάχιστο πρόστιμο των 60.000 δραχμών.

Τα προστιμα επιβάλλονται με το οικείο φύλλο ελέγχου ή με ιδιαίτερη πράξη του αρμόδιου Προϊσταμένου της δημόσιας οικονομικής υπηρεσίας, κατά περίπτωση.

Κατά τη διοικητική επίλυση της διαφοράς το πρόστιμο που επιβλήθηκε μειώνεται στο ένα τρίτο (1/3) αυτού.

Παράταση της προθεσμίας υποβολής του ΕΝΤΥΠΟΥ Ε9 δεν πρόκειται να δοθεί πέραν αυτής που ανακοινώθηκε με την 1025373/396/Α0012/ΠΟΛ.1075/28.2.1997 απόφαση.

Φορολογία Κεφαλαίου

'Οσον αφορά την απλοποίηση του εντύπου Ε9 παρά το γεγονός ότι δεν παρουσιάζει ιδιαίτερη δυσκολία, το Υπουργείο

Σελίδα 4932 

Οικονομικών για διευκόλυνση των φορολογουμένων εξέδωσε τις με αρ.1013730/32/Γ0013/ΠΟΛ.1037/17.2.1997 και 1020150/38/Γ0013/ΠΟΛ. 1062/17.2.1997 εγκύκλιες διαταγές οι οποίες παρέχουν λεπτομερείς και αναλυτικές οδηγίες για τη συμπλήρωση του.

Ακόμα για το ίδιο θέμα εξεδόθη φυλλάδιο οδηγιών που διατίθεται στο κοινό.

Πέραν των ανωτέρω τόσο στην κεντρική Υπηρεσία του Υπουργείου όσο και στις αρμόδιες ΔΟΥ έχει ήδη συσταθεί γραφείο ενημέρωσης του πολίτη σχετικά με το έντυπο αυτό.

Συνεπώς για οποιαδήποτε περαιτέρω απορία τους οι πολίτες έχουν τη δυνατότητα να ενημερώνονται από τα γραφεία αυτά.

Το αντικείμενο σύστημα προσδιορισμού της φορολογητέας αξίας των ακινήτων έχει στόχο την απεικόνιση της αγοράς των ακινήτων, ώστε με αντικειμενικό τρόπο να επιτυγχάνεται η εκτίμηση της αξίας τους.

Οι τιμές που καθορίστηκαν με την τελευταία αναθεώρηση για τον αντικειμενικό προσδιορισμό της αξίας των ακινήτων, απέχουν από τις αγοραίες και είναι χαμηλότερες κατά 20% έως 30%.

Στη νέα αναπροσαρμογή των τιμών η οποία σύμφωνα με τον νόμο (παραγρ. 18 του άρθρου 14 του ν.1882/1990, ΦΕΚ. 43 τ.Α') γίνεται ανά διετία, οι αρμόδιες επιτροπές του άρθρου 41 του ν.1429/82 θα λάβουν υπόψη τους τις νέες συνθήκες και τα νέα εμπορικά δεδομένα που τυχόν θα έχουν δημιουργηθεί στις διάφορες περιοχές της χώρας και θα τροποποιήσουν τους συντελεστές όπου απαιτείται, ούτως ώστε να αποδίδουν σωστά τις αξίες των ακινήτων των διαφόρων περιοχών, έτσι όπως αυτές θα έχουν διαμορφωθεί.

Ο Υφυπουργός

ΓΕΩΡΓΙΟΣ ΔΡΥΣ"

26. Στην με αριθμό 2474/18-2-97 ερώτηση δόθηκε με το υπ' αριθμ. 11571/12-3-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της ερώτησης 2474/18-2-97 που κατατέθηκε στη Βουλή των Ελλήνων από το Βουλευτή κ. Μ. Καρχιμάκη και αναφέρατι στο πιο πάνω θέμα, σας πληροφορούμε ότι η Υπηρεσία μας προκειμένου να προχωρήσει στην κατάρτιση του ΕΑΠΤΑ '97 ζήτησε με την αρ. 7973/21-2-97 εγκύκλιό της από τις Περιφέρειες του Κράτους να υποβάλλουν μέχρι τις 10 Μαρτίου τις σχετικές προτάσεις τους, σύμφωνα με τις οδηγίες και κατευθύνσεις που έχουν δοθεί.

Ο Υφυπουργός

Λ.ΠΑΠΑΔΗΜΑΣ"

27. Στην με αριθμο 2481/18-2-1997 ερώτηση δόθηκε με το υπ'αριθμ. 4624/7-3-1997 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση του 2481/18.2.1997 του Βουλευτή κ. Γ. Γαρουφαλιά και απευθύνεται στον Υπουργό Μεταφορών & Επικ/νιών σχετικά με τα τροχαία ατυχήματα στο Εθνικό και Επαρχιακό Δίκτυο της Χώρας, σας πληροφορούμε τα παρακάτω.

Η Οδική Ασφάλεια αποτελεί σύστημα τεσσάρων παραγόντων:

α) χρήστης (οδηγός, επιβάτης, πεζός)

β) όχημα

γ) οδός & περιβάλλον της οδού

δ) έλεγχος (επιτήρηση-αστυνόμευση)

Μόνο ο συντονισμός και των τεσσάρων παραγόντων μπορεί να δώσει αποτελέσματα βελτίωσης των συνθηκών οδικής ασφάλειας.

Το Υπουργείο Μεταφορών & Επικ/νιών είναι αρμόδιο για τους δύο από τους τέσσερις παράγοντες που προαναφέρθηκαν και συγκεκριμένα για τον οδηγό και το όχημα.

Με την 75351/804/896 (β 715) Απόφαση του Υπουργείου, συγκροτήθηκε Επιτροπή αναθεώρησης του Κώδικα Οδικής Κυκλοφορίας, η οποία συνεδριάζει κάθε εβδομάδα για να διεκπεραιώσει το έργο της. Ο νέος Κ.Ο.Κ. θα στοχεύει στη θέσπιση πρόσθετων διατάξεων ή στην τροποποίηση και βελτίωση των υφιστάμενων, προκειμένου να επηρεάζεται απ'αυτές θετικά η Οδική Ασφάλεια για τη μείωση των τροχαίων ατυχημάτων, τουλάχιστον κατά 5% σε ετήσια βάση σύμφωνα με τις επιταγές της Ευρωπαϊκής 'Ενωσης.

Το Υπουργείο προχώρησε ήδη στη βελτίωση του τρόπου θεωρητικής και πρακτικής εξέτασης των υποψηφίων οδηγών αυτοκινήτων και μοτοσυκλετών βάσει της Κοινοτικής Οδηγίας 91/439 και του εναρμονισμένου μ' αυτήν Π.Δ. 19/1995 και της κανονιστικής Απόφασης 76407/827/1996 (ΦΕΚ Β/844) με ημερομηνία πλήρους εφαρμογής την 1.4.1997.

Ρυθμίστηκε, επιπλέον, νομοθετικά η καθιέρωση συγκεκριμένου αριθμού υποχρεωτικών θεωρητικών και πρακτικών μαθημάτων από τις σχολές οδηγών, προϋπόθεση συμμετοχής στις εξετάσεις απόκτησης άδειας οδήγησης.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

28. Στην με αριθμό 2485/18-2-1997 ερώτηση δόθηκε με το υπ' αριθμ. 269/11-3-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2485/18.2.1997 που κατέθεσε στη Βουλή, ο Βουλευτής κ. Νίκος Γκελεστάθης παρακαλούμε να πληροφορήσετε τον κ. Βουλευτή τα εξής:

Οι προσλήψεις προσωπικού με σύμβαση εργασίας για τη στελέχωση του ΤΑΣ Πάτρας διενεργήθηκαν σύμφωνα με τις διατάξεις των άρθρων 56 και 53 του Π.Δ. 410/1988, σε συνδυασμό με εκείνες του άρθρου 30 του ν. 1943/1991 και οι αρχικες συμβάσεις εργασίας έληξαν στις 31.08.1994.

Οι συμβάσεις αυτές παρατάθηκαν για 6 ακόμα μήνες, σύμφωνα με τη μεταβατική διάταξη του άρθρου 3 παρ. 4 του ν. 2190/19994 και το αριθ. πρ. ΔΙΠΙΔ/Δ.2/52/29570/26.7/1994 έγγραφο του Υπουργείου Προεδρίας της Κυβέρνησης, μέχρι 28.2.1995.

Με την παρ. 6 του άρθρου 13 του ν. 2266/1994, δόθηκε η δυνατότητα παράτασης των ανωτέρω συμβάσεων μέχρι την ολοκλήρωση του άρθρου αποκατάστασης, ύστερα από έγκριση του Υπουργικού Συμβουλίου.

Οι συμβάσεις εργασίας πράγματι παρατάθηκαν με την ανωτέρω διαδικασία, για το μέχρι 31.12.1995 και 31.12.1996 χρονικό διάστημα, ενώ με την αρ. πρ. Δ16β/831/7/787/11.12.1996 απόφαση μας, παρατάθηκαν μέχρι 31.12.1997, ύστερα απ την αριθ. 78/6/12/1996 Π.Υ.Σ. 

Σύμφωνα με το ισχύον νομοθετικό πλαίσιο, δεν είναι δυνατή η μετατροπή των συμβάσεων εργασίας σε συμβάσεις αορίστου χρόνου, παρά μόνο με νομοθετική ρύθμιση. 

Ο Υπουργός

Κ. ΛΑΛΙΩΤΗΣ"

29. Στην με αριθμό 2487/19-2-1997 ερώτηση δόθηκε με το υπ'αριθμ. 270/11-3-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2487/19/2/1997 που κατέθεσε στη Βουλή ο Βουλευτής κ. Βασίλειος Βύζας, παρακαλούμε να πληροφορήσε τον κ. Βουλευτή ότι, σύμφωνα με το αρ. 12 του ν. 2323 δικαιούχοι συμβατικής κατοικίας είναι οι μόνιμοι κάτοικοι των Ν. Κοζάνης και Γρεβενών οι οποίοι χρησιμοποιούσαν την καταστραφείσα από το σεισμό κατοικία ως μόνιμη. Κατά συνέπεια όσοι κάτοικο της Κοινότητας Ελάτης, κριθούν δικαιούχοι θα τους κατασκευαστούν συμβατικές κατοικίες, οι υπόλοιποι δε θα αποκαταστήσουν την καταστραφείσα κατοικία τους με την χορήγηση δανείου.

Ο Υπουργός

Κ. ΛΑΛΙΩΤΗΣ"

30. Στην με αριθμό 2495/19-2-1997 ερώτηση δόθηκε με το υπ'αριθμ. 4623/7-3-1997 έγγραφο από τον Υφυπουργό Μεταφορών η ακόλουθη απάντηση:

Σελίδα 4933 

 

"Απαντώντας στην ερώτηση 2495/19.2.1997 του Βουλευτή κ. Π. Τατούλη και απευθύνεται στον Υπουργό Μεταφορών & Επικοινωνιών, σχετικά με το ενδεχόμενο επέκτασης των δρομολογίων των Αμαξ/χιών 1432-1431 από Ναύπλιο μέχρι την Τρίπολη και αντίστροφα στη νέα δρομολογιακή περίοδο 1997-1998, σας πληροφορούμε τα εξής:

1. Ο Ο.Σ.Ε. σύμφωνα με την πάγια τακτική χάραξης δρομολογίων που ακολουθεί, λαμβάνει υπ'όψην παραμέτρους έχοντες άμεση σχέση με την τεχνικοοικονομική πολιτική εκμετάλλευσης του τρένου. Συνέπεια αυτών είναι να αξιολογεί τις δυνατότητες της λειτουργικής δραστηριότητάς του σε συνδυασμό με τις πραγματικές ανάγκες του επιβατικού κοινού, οι οποίες εκφράζονται και εκδηλώνονται με τα αιτήματα των φορέων κ.α.

Κάθε δρομολόγιο που χαράσσεται και υλοποιείται έχει σκοπό αφ'ενός την μεγιστοποίηση ωφέλεια του Ο.Σ.Ε. όπως κι αν εκφράζεται αυτή και αφ'ετέρου την μείωση του λειτουργικής κόστους και βεβαίως σε καμμιά περίπτωση δεν αποσκοπεί στην υποκειμενική ικανοποίηση των αναγκών του ιδίου του προσωπικού του.

2. Η συγκεκριμένη πρόταση για επέκταση των Αμαξ/χιών 1432, 1431 μέχρι την Τρίπολη, που αποτελεί αίτημα του τοπικού παραρτήματος των σιδηροδρομικών, κρινόμενη αντικειμενικά δεν είναι δυνατό να εφαρμοσθεί για τους παρακάτω λόγους:

- Δεν αναμένεται αύξηση της επιβατικής κίνησης λόγω επιβάρυνησης του δρόμολογίου ΑΘΗΝΑΣ - ΤΡΙΠΟΛΗΣ κατά 65' λεπτά περίπου, στοιχείο οπωσδήποτε μη ανταγωνιστικό για άλλα μέσα μεταφοράς.

- Οι προτεινόμενες ώρες αναχώρησης και διέλευσης των τρένων από Τρίπολη και 'Αργος αντίστοιχα δεν θα εξυπηρετήσουν ιδιαίτερα αφού η αναχώρηση από Τρίπολη για 'Αργος - Ναύπλιο - Αθήνα θα γίνεται ώρα 04.00 και ακόμη η διέλευση από 'Αργος για Τρίπολη θα γίνεται ώρα 20.00 ενώ η Αμαξ/χία 424 διέρχεται από 'Αργος για Τρίπολη 18.20 με ανταπόκριση προς και από Ναύπλιο.

- Στα δρομολόγια της νέας περιόδου 1997 - 1998 όλες οι Αμαξ/χίες της γραμμής Πειραιά - Τρίπολης - Καλαμάτας και αντίστροφα (εκτός των νυκτερινών) θα έχουν ανταπόκριση στο 'Αργος προς και από Ναύπλιο.

3. Ακόμα επισημαίνουμε ότι από επιτροπή χάραξης και ορισμού κυκλωμάτων εργασίας του προσωπικού εξετάζεται ήδη η ίδρυση κλιμακίου στο Ναύπλιο γεγονός που θα έχει άμεσο οικονομικό όφελος για τον Ο.Σ.Ε. με την μείωση του λειτουργικού κόστους.

Τέλος πιστεύουμε ότι ο Οργανισμός με την δρομολόγηση των 8 Αμαξ/χιών, σε καθημερινή βάση στη διαδρομή Πειραιά - Τρίπολη - Καλαμάτα και και αντίστροφα, όταν μάλιστα αυτά έχουν ανταπόκριση προς και από Ναύπλιο, ασκεί οπωσδήποτε κοινωνική πολιτική προς τους κατοίκους των ενδιαφερομένων περιοχών εξυπηρετώντας τους στα πλαίσια των δυνατοτήτων του.

Ο Υφυπουργός

ΕΜΜΑΝΟΥΗΛ ΛΟΥΚΑΚΚΗΣ"

31. Στην με αριθμό 2501/12-9-1997 ερώτηση δόθηκε με το υπ'αριθμ. 4695/7-3-1997 έγγραφο από τον Υφυπουργό Μεταφορών η η ακόλουθη απάντηση:

"Απαντώντας στην ερώτηση 2501/19-1997 του Βουλευτή κ.κ. Κουβέλη και απευθύνεται στον Υπουργό Μεταφορών και Επικοινωνιών, σχετικά με την σχετικά Κυκλοφοριακή Αγωγή στο χώρο της Εκπαίδευσης σας πληροφορούμε τα παρακάτω:

Το Υπουργείο Μεταφορών και Επικοινωνιών είναι αρμόδιο για τους δύο από τους τέσσερις παράγοντες που επιδρούν στη βελτίωση των συνθηκών οδικής ασφάλεια και συγκεκριμένα για τον οδηγό και το όχημα.

α) 'Ηδη, με το άρθρο 9 του ν. 2366/1995 καταργήθηκε η παρ. 2 του άρθρου 96 του Κ.Ο.Κ. που αφορούσε τη δυνατότητα οδήγησης δικύκλων από αλλοδαπούς χωρίς δίπλωμα και δημιουργούσε τις προϋποθέσεις για δεκάδες ατυχήματα στις τουριστικές περιοχές της χώρας μας κατά τους θερινούς μήνες.

β) Το Υπουργείο μας προχώρησε ήδη στη βελτίωση του τρόπου θεωρητικής και πρακτικής εξέτασης των υποψηφίων οδηγών αυτοκινήτων και μοτοσυκλετών βάσει της Κοινοτικής Οδηγίας 91/439 και του εναρμονισμένου μ'αυτήν Π.Δ. 19/1995 και της κανονιστικής Απόφασης 76407/827/1996 (ΦΕΚ Β/844) με ημερομηνία πλήρους εφαρμογής την 1-4-1997.

γ) Ρυθμίστηκε πλέον νομοθετικά η καθιέρωση συγκεκριμένου αριθμού υποχρεωτικών και πρακτικών μαθημάτων από τις σχολές οδηγών, προϋπόθεση συμμετοχής στις εξετάσεις απόκτησης άδειας οδήγησης. 

δ) Στα πλαίσια της αναβάθμισης του συστήματος της χορήγησης αδειών εκπαιδευτών, ο Οργανισμός Επαγγελματικής Εκπαίδευσης και Κατάρτισης άρχισε ήδη τη λειτουργία των "Σχολών Εκπαιδευτών Υποψηφίων Οδηγών αυτοκινήτων και μοτοσυκλετών". Σε δεκατρία Ι.Ε.Κ. της χώρας λειτουργούν ισάριθμες Σχολές Εκπαιδευτών και αναμένεται τον ερχόμενο Ιούνιο να έχουμε τους πρώτους απόφοιτους. ε) Με την 75351/804/896/ (Β 715) Απόφαση μας συγκροτήθηκε Επιτροπή αναθεώρησης του Κώδικα Οδικής Κυκλοφορίας, η οποία συνεδριάζει κάθε εβδομάδα για να περαιώσει το έργο της. Ο νέος Κ.Ο.Κ. θα στοχεύει στη θέσπιση πρόσθετων διατάξεων ή στην τροποποίηση και βελτίωση των υφιστάμενων, προκειμένου να επηρεάζεται απ'αυτές η Οδική Ασφάλεια για τη μείωση των τροχαίων ατυχημάτων, τουλάχιστον κατά 5% σε ετήσια βάση σύμφωνα με τις επιταγές της Ευρωπαϊκής 'Ενωσης.

Η Επιτροπή θα λάβει υπόψη της και το πόρισμα της διακομματικής κοινοβουλευτικής επιτροπής για τη μελέτη του προβλήματος των τροχαίων ατυχημάτων ώστε οι σχετικές προτάσεις του πορίσματος να κατοχυρωθούν νομοθετικά.

στ) 'Εχει ήδη ζητηθεί από το Υπουργείο Εθνικής Παιδείας και Θρησκευμάτων η εξέταση δυνατότητα προώθησης των παρακάτων προγραμμάτων:

1. Εισαγωγή των απαραίτητων στοιχείων οδικής ασφάλειας στο υπάρχον εκπαιδευτικό πρόγραμμα.

2. Διοργάνωση σεμιναρίων σε ομάδες εκπαιδευτικών, πάνω σε θέματα οδικής ασφάλειας και ιδιαίτερα της κυκλοφοριακής αγωγής των παιδιών.

3. Δημιουργία μόνιμης "ομάδας οδικής ασφάλειας" σε καθε σχολείο, που θα αποτελείται από εκπαιδευτικούς, γονείς και μαθητές. 

4. Δημιουργία "Χώρων Κυκλοφοριακής Αγωγής" στα σχολεία που διαθέτουν τον απαραίτητο χώρο γιαυτό.

5. Δημιουργία "Πάρκων Κυκλοφοριακής Αγωγής" στους Δήμους, όπου θα εκπαιδεύονται οι μαθητές των σχολείων του Δήμου.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

32. Στην με αριθμό 2503/19-2-1997 ερώτηση δόθηκε με το υπ'αριθμ. 4629/7-3-1997 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτησης 2503/19-2-1997 των Βουλευτών κ.κ. Ν. Γκατζή & Α. Κανταρτζή και απευθύνεται στον Υπουργό Μεταφορών και Επικοινωνιών, σχετικα με την αναβάθμιση του Τροχαίου υλικού της γραμμής ΒΟΛΟΥ - ΚΑΛΑΜΠΑΚΑΣ σας πληροφορούμε τα παρακάτω:

Από το 1991 το τροχαίο υλικό στο δίκτυο Βόλου - Καλαμπάκας ανανεώθηκε πλήρως με νέες προαστικές αυτοκινητάμαξες Γερμανικής προέλευσης (ΜΑΝ). Από τότε μέχρι σήμερα η αξιοπιστία των δρομολογίων στο δίκτυο αυτό, καθώς και οι προσφερόμενες προς το επιβατικό κοινό υπηρεσίες, έχουν αναβαθμισθεί σε μεγάλο βαθμό, με αποτέλεσμα και οι πληρότητες στα τρένα αυτά να έχουν ανέβει κατακόρυφα. Τέλος οι προαναφερόμενες αυτοκινητάμαξες αντικατέστησαν όλο το παλαιό τροχαίο υλικό, που κυκλοφορούσε στο δίκτυο αυτό.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

 

Σελίδα 4934 

33. Στην με αριθμό 2505/19.2.97 ερώτηση δόθηκε με το υπ' αριθμ. 4633/7.3.97 έγγραφο από τον Υφυπουργό Mεταφορών η ακόλουθη απάντηση:

"Απαντώντας στην ερώτηση 2505/19.2.97 των Βουλευτών κ.κ. Ν.Γκατζή και Β. Μπούτα και απευθύνεται στον Υπουργό Μεταφορών και Επικοινωνιών, σχετικά με την κατασκευή μηχανοστάσιου του ΟΣΕ στο Βόλο σας πληροφορούμε τα παρακάτω:

Eπί του παρόντος δεν αντιμετωπίζεται από μέρους του ΟΣΕ η κατασκευή νέου Μηχανοστασίου για συντήρηση και επισκευή των αυτοκινηταμαξών, στο Βόλο.

Ο Οργανισμός Σιδηροδρόμων Ελλάδος έχει συστήσει Επιτροπή η οποία έχει ως αντικείμενο την μελέτη όλων των συγκροτημάτων της Κεντρικής και Νότιας Ελλάδος δηλ. από Βόλο, Λάρισα ως Καλαμάτα με σκοπό την χάραξη νέας πολιτικής του Οργανισμού για την αναδιάρρθωση, ανακατανομή και καλλίτερη λειτουργία των Συγκροτημάτων, και τούτο διότι τα Συγκροτήματα Μηχανοστασίων και Εργοστασίων είναι πλήρως αλληλοεξαρτώμενα, με συνέπεια η δημιουργία ή η κατάργηση ενός έργου σε ένα Συγκρότημα να επηρεάζει άμεσα όλα τα υπόλοιπα.

Για τους ανωτέρω λόγους δεν μπορεί να ξεκινήσει έναρξη κατασκευής Μηχανοστασίου στο Βόλο, πριν από την συνολική αντιμετώπιση του θέματος για όλο το δίκτυο.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

34. Στην με αριθμό 2511/20.2.97 ερώτηση δόθηκε με το υπ' αριθμ. 4124/27.2.97 έγγραφο από τον Υπουργό Υγείας η ακόλουθη απάντηση:

"Απαντώντας στην 2511/20.2.97 ερώτηση που κατέθεσε στη Βουλή των Ελλήνων ο Βουλευτής κ. Αναστ. Παπαληγούρας σχετικά με την κατάταξη υπαλλήλων του κλάδου ΤΕ Νηπιαγωγών (προσ.) Κρατικών Παιδ. Σταθμών στην κατηγορία ΠΕ σας γνωρίζουμε ότι η Υπηρεσία μας εξετάζει το θέμα.

Ο Υπουργός

Κ.ΓΕΙΤΟΝΑΣ"

35. Στην με αριθμό 2514/20.2.97 ερώτηση δόθηκε με το υπ' αριθμ. 6451/7.3.97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση του υπ' αριθμ.2514/20.2.97 εγγράφου σας με το οποίο κοινοποιείται ερώτηση που κατέθεσε ο Βουλευτής κ. Σπ.Δανέλλης σας γνωρίζουμε τα εξής:

1. Η κατανομή των κονδυλίων επιχορηγήσεων μεταξύ των περιφερειών γίνεται σύμφωνα με τον αριθμό των αιτήσεων που υποβάλλονται κάθε χρόνο κατά μέσο όρο στην κάθε περιφέρεια.

2. Στην ΔΙΠΑ Βορ. Αιγαίου σύμφων αμε την υπ' αριθμ. 51103/30.1.97 απόφασή μας, καθορίσθηκε για το έτος 1997 ποσό επιχορήγησης 2 δισεκ. Δραχμών για την υπαγωγή στις ευεργετικές διατάξεις του Αναπτυξιακού Νόμου όλων των υποβαλομένων βιώσιμων επενδυτικών προτάσεων στο Α' και Β' εξάμηνο του ιδίου έτους.

Το χορηγούμενο ποσό είναι κατά 300 εκατ. υψηλότερο του αντίστοιχου του έτους 1996 παρ'όλη την ποσοτική μείωση που έγινε στον καθορισμό κονδυλίων επιχορηγήσεων του έτους 1997 για όλο τον ελλαδικό χώρο γεγονός που δεικνύει το έμπρακτο ενδιαφέρον της πολιτείας για την περιοχή αυτή.

Στο πιο πάνω όμως ποσό επιχορήγησης που αναφέρεται στην ερώτηση δεν περιλαμβάνονται εκείνες οι επενδυτικές προτάσεις που θα εξετασθούν απ' ευθείας από τον ΕΟΜΜΕΧ, ΑΤΕ, και την Κεντρική Υπηρεσία του ΥΠΕΘΟ και θα υπαχθούν ως βιώσιμες στο Ν.1892/90 με υψηλό κονδύλι επιχορηγήσεων και που αποτελούν και το μεγαλύτερο μέρος των επενδύσεων στην Περιφέρεια αυτή.

Ο Υπουργός Οικονομίας

ΓΙΑΝΝΟΣ ΠΑΠΑΝΤΩΝΙΟΥ"

36. Στην με αριθμό 2519/20.2.97 ερώτηση δόθηκε με το υπ' αριθμ. 4656/11.3.97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2519/20.2.97 του Βουλευτή κ. Παναγιώτη Ψωμιάδη και απευθύνεται στον Υπουργό Μεταφορών και Επικοινωνιών, σχετικά με τη διαδικασία ανάδειξης της Ιεραρχίας του Ο.Τ.Ε. σας πληροφορούμε τα παρακάτω:

Η τοποθέτηση Προισταμένων Υπηρεσιακών Λειτουργιών στάθμης Δ/νσης, Υποδ/νσης και Τομέα, σύμφωνα με τις διατάξεις του Γενικού Κανονισμού Προσωπικού ΟΤΕ, είναι αρμοδιότητα του Διοικητικού Συμβουλίου ΟΤΕ και του Συμβουλίου Προσωπικού ΟΤΕ, αντίστοιχα, καθώς και της Διοίκησης σε επείγουσες περιπτώσεις.

Με Επιχειρησιακή Συλλογική Σύμβαση Εργασίας που υπογράφηκε μεταξύ των Διοικήσεων ΟΤΕ και Ομοσπονδίας Εργαζομένων ΟΤΕ την 17.4.95, καθιερώθηκε, κατ' εξαίρεση των διατάξεων του Γενικού Κανονισμού Προσωπικού ΟΤΕ, σύστημα επιλογής Προισταμένων Υπηρεσιακών Λειτουργιών στάθμης Δ/νσης Υποδ/νσης και Τομέα, μέσω προκήρυξης των αντιστοίχων θέσεων και αξιολόγησης των υποψηφίων από ειδική επιτροπή στην οποία μετέχουν στελέχη του Οργανισμού και εξειδικευμένα στελέχη επιχειρήσεων, ως ακολούθως:

α. Για Προισταμένους Διεύθυνσης:

1) Από το Διευθύνοντα Σύμβουλο ως Πρόεδρο με αναπληρωτή του που υποδεικνύεται από την Ελληνική Εταιρεία Διοίκησης Επιχειρήσεων.

2) 'Ενα (1) μέλος του Διοικητικού Συμβουλίου.

3) Το Γενικό Διευθυντή Προσωπικού και Εκπαίδευσης.

4) Δύο καθ' ύλην αρμόδιοιυς Γενικούς Διευθυντές.

5) Δύο (2) συμβούλους ειδικούς σε θέματα επιλογής Προισταμένων από την ελεύθερη αγορά, ύστερα από σχετική πρόσκληση εξειδικευμένων εταιρειών.

5α) 'Ενα εκπρόσωπο που υποδεικνύεται από το Σύνδεσμο Ελληνικών Βιομηχανιών.

6) 'Ενα εκπρόσωπο της Ομοσπονδίας Εργαζομένων ΟΤΕ με ένα αναπληρωτή ως παρατηρητή και χωρίς δικαίωμα ψήφου, που ορίζονται απ' αυτήν.

β. Για Προισταμένους Υποδιευθύνσεων και Τομέων:

Από τα ανωτέρω μέλη πλην ενός Γενικού Διευθυντή, ο οποίος αντικαθίσταται από τον επιλεγέντα Προιστάμενο Διεύθυνσης, στη δικαιοδοσία του οποίου υπάγονται οι ΥΠηρεσιακές Λειτουργίες των οποίων προκηρύσσονται θέσεις Προϊσταμένων.

Αμοιβή των μελών της Επιτροπής, καταβάλλεται μόνο για τα εξωυπηρεσιακά μέλη (ειδικούς εμπειρογνώμονες), η οποία αμοιβή είναι μικρότερη της αντίστοιχης που ισχύει στην ελεύθερη αγορά, για παροχή αναλόγων υπηρεσιών.

Η βαθμολόγηση των υποψηφίων, σύμφωνα με το άρθρο 1 παρ.β της Ε.Σ.Σ.Ε./17.4.95, γίνεται με βάση τα παρακάτω ενδεικτικά κριτήρια, βαθμολογούμενα με συντελεστές βαρύτητας, οι οποίοι προσδιορίζονται κατά περίπτωση:

1. Ηλικία. 2. Γραμματικές γνώσεις 3. Επιπρόσθετη μόρφωση. 4. Ξένες γλώσσες. 5. Προϋπηρεσία στον ΟΤΕ. 6. Ασκηση καθηκόντων Προϊσταμένου. 7. Εντοπιότητα. 8. Επαγγελματική εμπειρία στο αντικείμενο της προκηρυσσόμενης θέσης. 9. Διοικητικές και οργανωτικές ικανότητες. 10. Επίτευξη στόχων κ.λπ.

Σε κάθε προκήρυξη θέσεων ευθύνης, τα κριτήρια επιλογής γνωστοποιούνται στο προσωπικό με τη μορφή παραρτήματος της προκήρυξης.

Μετά το πέρας της διαδικασίας επιλογής, απευθύνεται στους υποψηφίους επιστολή με την οποία τους γνωστοποιείται η σειρά κατάταξής τους στον πίνακα αξιολόγησης, η συνολική βαθμολογία τους και η συνολική βαθμολογία του πρώτου που επιλέγεται για την προκηρυχθείσα θέση. Κάθε αίτημα υποψηφίου για ενημέρωσή του με περισσότερα από τα ανωτέρω στοχεία, αντιμετωπίζεται κατά περίπτωση, σύμφωνα μετην κατά νόμο υποχρέωση του Οργανισμού.

Με την καθιέρωση του νέου θεσμού, είναι πρόδηλο ότι η Διοίκηση του Οργανισμού, περιόρισε με δική της πρωτοβουλία τις αρμοδιότητες της στην τοποθέτηση Διευθυντικών στελε-

Σελίδα 4935 

χών και συνεπώς κάθε σκέψη που της προσάπτει άλλα κίνητρα και σκοπιμότητες, ευρίσκεται εκτός των πραγματικών προθέσεων της Διοίκησης.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

37. Στην με αριθμό 2523/20.2.97 ερώτηση δόθηκε με το υπ' αριθμ. 4651/7.3.97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2523/20.2.97 των Βουλευτών κ.κ. Ν.Γκατζή, Αχ. Κανταρτζή και Β. Μπούτα και απευθύνεται στον Υπουργό Μεταφορών και Επικοινωνιών αναφορικά με τη σιδηροδρομική γραμμή Βελεστίνου-Παλαιοφαρσάλου-Καλαμπάκας.

Ο ΟΣΕ στα μακροχρόνια προγράμματά του αντιμετώπιζε σαν ενιαίο έργο τη διαπλάτυνση των μετρικού πλάτους γραμμών της Θεσσαλίας. Τα πρόσφατα όμως προγράμματα του ΟΣΕ (1989-2000) σχετίζονται κατά το μεγαλύτερο μέρος τους με τη χρηματοδότηση των Ευρωπαϊκών Ταμείων, οπότε,με βάση το μερίδιο που τελικά διατέθηκε για το σιδηρόδρομο, δημιουργήθηκε η ανάγκη να τεθούν κάποιες προτεραιότητες.

Δόθηκε προτεραιότητα στη γραμμή Παλαιοφαρσάλου-Καλαμπάκας επειδήο Βόλος εξυπηρετείται ήδη μέσω Λαρίσης. Είναι αναμφισβήτητο ότι η σύνδεση του Βόλου με τα μεγάλα αστικά κέντρα αναβαθμίστηκε, τόσο με τη βελτίωση των γραμμών Αθήνας-Θεσ/νίκης και Βόλου-Λάρισας, όσο και με τη δρομολόγηση συρμών Intercity.

Eπίσης πρέπει να αναφέρουμε ότι η διαπλάτυνση της γραμμής Παλαιοφαρσάλου-Καλαμπάκας αποτελεί ένα πρώτο βήμα για τις συνδέσεις με Ηγουμενίτσα και Κοζάνη.

2. Επί του δευτέρου ερωτήματος όπου επισημαίνεται η ανάγκη άμεσης δημοπράτησης του έργου:

Η μελέτη σκοπιμότητας για τη διαπλάτυνση της γραμμής Βελεστίνου- Παλαιοφαρσάλου της οποίας γίνεται επίκληση στην ερώτηση των Βουλευτών, ανατέθηκε όπως είναι φυσικό από τον ΟΣΕ. Το γεγονός εκτός του ότι υποδηλώνει τις προθέσεις αναβάθμισης της γραμμής ουσιαστικά εξασφαλίζει μια μελετητική ετοιμότητα για την περίπτωση που εξευρεθούν τα απαραίτητα κονδύλια. Σύμφωνα με την υπόψη μελέτη για να προκύψουν τα αναμενόμενα κονωνικοοικονομικά οφέλη από την αναβάθμιησ της γραμμής Βελεστίνου-Παλαιοφαρσάλου πρέπει να εξασφαλισθούν κάποιες προϋποθέσεις. Μία από αυτές τις προϋποθέσεις είναι να προηγηθούν τα προβλεπόμενα μέχρι το 2000 έργα επί του βασικού άξονα Αθήνας-Θεσ/νίκης και ειδικότερα επί του τμήματος Πιθορέας-Λειανοκλαδίου.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

38. Στην με αριθμό 2524/20.2.97 ερώτηση δόθηκε με το υπ' αριθμ. 4650/7.3.97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2524/20.2.97 του Βουλευτή κ.κ. Ν.Γκατζή, Αχ. Κανταρτζή και Β. Μπούτα και απευθύνεται στον Υπουργό Μεταφορών και Επικοινωνιών, σχετικά με τη μεταφορά του εργοστασίου του Ο.Σ.Ε. από το Σταθμό Αμαλίας στον Σταθμό του Βόλου σας πληροφορούμε τα παρακάτω:

α) Το εν λόγω έργο σχεδιάστηκε ωρίμασε και προωθήθηκε μέσα στα πλαίσια της μέριμνας του ΟΣΕ αφ' ενός μεν για την ισοκατανομή του έργου μεταξύ των συγκροτημάτων του αφ' ετέρου Δε και για τη βελτίωση των συνθηκών εργασίας του προσωπικού σε συνδυασμό με τη μεταφορά του έργου σε περιοχές της Χώρας που χειμάζονται από την ανεργία.

β) Δεν πρόκειται περί μεταφοράς εργοστασίου αλλά περί μεταφοράς υποστέγου το οποίο και ακολούθως θα διαμορφωθεί σε εργοστάσιο.

γ) Η διαδικασία για την υλοποίηση έχει αρχίσει και ευρίσκεται ήδη στο στάδιο για την έκδοση της οικοδομικής άδειας από το πολεοδομικό γραφείο Βόλου που εκτιμάται ότι θα ολοκληρωθεί περί τον Μάιο του 1997.

δ) Ακολούθως και ανάλογα με τις τροποποιήσεις στα σχέδια που θα προκύψουν κατά τον έλεγχο από το πολεοδομικό γραφείο θα προχωρήσει η δημοπράτηση της μεταφοράς του υποστέγου. Τούτο εκτιμάται ότι θα γίνει περίτον Ιούνιο του χρόνου αυτού.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

39. Στην με αριθμό 2527/20-2-97 ερώτηση δόθηκε με το υπ' αριθμ. 11575/12-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της Ερώτησης 2527/20-2-97 που κατατέθηκε στη Βουλή των Ελλήνων από το Βουλευτή κ. Π. Τατούλη και αναφέρεται στο πιο πάνω θέμα, σας πληροφορούμε ότι το αίτημα εξετάζεται από την Περιφέρεια Πελοποννήσου και εάν υπάρξει δυνατότητα θα υλοποιηθεί από το Πρόγραμμα ΠΕΠ Πελοποννήσου.

Ο Υφυπουργός

Λ. ΠΑΠΑΔΗΜΑΣ"

40. Στην με αριθμό 2528/97, 2731/97 ερώτησεις δόθηκε με το υπ' αριθμ. 426/11-3-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στις υπ' αριθμ. 2528/97 και 2731/97 Ερωτήσεις που κατέθεσαν στη Βουλή οι Βουλευτές κ.κ. Αλ. Παπαδόγγονας και Παν. Ψωμιάδης, σας πληροφορούμε:

Το Υπουργείο Εξωτερικών ενδιαφέρει ιδιαίτερα για το θέμα των νεκροταφείων των Ελλήνων πεσόντων στην Αλβανία και το θέτει κατά τις διμερείς επαφές, τόσο σε πολιτικό όσο και σε υπηρεσιακό επίπεδο.

Αντιμετωπίζεται, επίσης, και στο πλαίσιο των Μεικτών ελληνοαλβανικών Υποεπιτροπών Στρατιωτικής Συνεργασίας.

Το θέμα έθιξε τόσο ο Πρόεδρος της Δημοκρατίας κατά την επίσκεψή του στα Τίρανα τον περασμένο Μάιο όσο και ο αρχηγός ΓΕΕΘΑ κατά την πρόσφατη επίσκεψή του στα Τίρανα. Ο Αλβανός Πρόεδρος διαβεβαίωσε ότι επιθυμεί την επίλυσή του.

Σήμερα προωθείται η ανακατασκευή και διαμόρφωση του χώρου του μοναδικού, μέχρι στιγμής, οργανωμένου νεκροταφείου, στο Βουλιαράτι. Σημειώνεται επίσης ότι οι ελληνικές προξενικές μας Αρχές καταθέτουν κάθε χρόνο στεφάνι κατά τον εορτασμό της 28ης Οκτωβρίου στα νεκροταφεία Βουλαρατίου και Κλεισούρας.

Εκτιμάται ότι η βελτίωση των ελληνοαλβανικών σχέσεων θα έχει θετικές επιπτώσεις και στο θέμα αυτό.

Ο Υπουργός

ΘΕΟΔΩΡΟΣ ΠΑΓΚΑΛΟΣ

41. Στην με αριθμό 2591/26-2-97 ερώτηση δόθηκε με το υπ' αριθμ. 271/6-3-97 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση της Ερώτησης 2591/16-2-1997 που κατέθεσε στη Βουλή των Ελλήνων ο βουλευτής κ. Μ. Κεφαλογιάννης που αφορά ζημιές που προκλήθηκαν στις περιοχές Ψαρή Φοράδα και 'Αρβη του Νομού Ηρακλείου, σας γνωρίζουμε τα εξής:

Σύμφωνα με την πράξη του Διοικητή της Τ.τ.Ε. αριθμ. 716/18-3-1986, οι ενδιαφερόμενοι έχουν τη δυνατότητα να στραφούν στο τραπεζικό σύστημα και να δανειοδοτηθούν, καθόσον βάσει της πράξης αυτής επιτρέπεται η χρηματοδότηση από τις τράπεζες επιχειρήσεως για την αποκατάσταση ζημιών σε πάγιες εγκαταστάσεις και εξοπλισμό που προέρχονται από θεομηνίες.

Πέραν των ανωτέρω, δεν είναι δυνατή η παροχή άλλων πιστωτικών διευκολύνσεων, λόγω των γνωστών δημοσιονομικών δυσχερειών που αντιμετωπίζει η Χώρα.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

 

Σελίδα 4936 

42. Στην με αριθμό 2626/27-2-97 ερώτηση δόθηκε με το υπ' αριθμ. 3917/6-3-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην αριθ. 2626/27.2.1997 ερώτηση που κατέθεσε ο Βουλευτής κ. Παναγιώτης Ψωμιάδης, αναφορικά με την κατάργηση του άρθρου 19 του Κώδικα Ελληνικής Ιθαγένειας, σας πληροφορούμε ότι από το Υπουργείο μας, επί του παρόντος, δεν αντιμετωπίζεται θεμα τροποποίησης των ανωτέρω διατάξεων.

Ο Υφυπουργός

Λ. ΠΑΠΑΔΗΜΑΣ"

43. Στην με αριθμό 2626/97 ερώτηση δόθηκε με το υπ' αριθμ. 423/11-3-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2626/97 Ερώτηση που κατέθεσε στη Βουλή ο Βουλευτής κ. Παναγιώτης Ψωμιάδης, σας πληροφορούμε:

Είναι προφανές, όπως προκύπτει άλλωστε και από τη σπουδαιότητα των θεμάτων που αναφέρονται στο κείμενο της Ερώτησης, ότι το όλο ζήτημα είναι πολύ σημαντικό και διαθέτει πολλές παραμέτρους. Ως εκ τούτου η λήψη οποιασδήποτε απόφασης από την Κυβέρνηση για την τύχη του άρθρου 19 του Κώδικα Ελληνικής Ιθαγένειας θα πραγματοποιηθεί με συνεκτίμηση τόσο των στοιχείων που εκτίθενται στην Ερώτηση, όσο και του γεγονότος ότι η Ελλάδα είναι μία δημοκρατική χώρα της οποίας όλοι οι πολίτες χαίρουν ισονομίας και ισοπολιτείας.

Πάντως, το ζήτημα της τροποποίησης ή κατάργησης του άρθρου 19 του Κώδικα Ελληνικής Ιθαγένειας έχει συζητηθεί και μελετηθεί από το Επιστημονικό Συμβούλιο του Υπουργείου Εξωτερικών.

Το άρθρο 19 θεωρείται κατ' αρχήν διάταξη, που παραβιάζει τα ανθρώπινα δικαιώματα και το Υπουργείο Εξωτερικών σε συνεργασία με το Νομικό Γραφείο του Πρωθυπουργού συντόμως θα καταλήξει στις δέουσες αποφάσεις του.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

44. Στην με αριθμό 2651/28-2-97 ερώτηση δόθηκε με το υπ' αριθμ. 111/11-3-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην 2651/28-2-97 Ερώτησή του σας πληροφορούμε τα ακόλουθα:

α)- Είναι εσφαλμένη η αντίληψη, ότι οι ναύλοι διαμορφώνονται από τις πλοιοκτήτριες Εταιρείες, αφού παγίως αυτοί καθορίζονται βάσει του ισχύοντος κρατικού Ναυτολογίου, που εκδίδεται με Αποφάσεις του Υπουργού Ε.Ν.

β)- Λόγω της μεγάλης εθνικής σημασίας που έχει η Ακτοπλοϊα, η προοπτική άρσης του "Καμποτάζ" δεν μπορεί να συνδυάζεται με σκέψεις πλήρους απελευθέρωσης, αλλά μόνο με εξασφάλιση ίσων όρων συμμετοχής στο ισχύον πλαίσιο, των λοιπών Ευρωπαϊκών Σημαιών (δηλ. Ισοτιμία και όχι Ασυδοσία).

γ)- Οι τυχόν θετικοί (κερδοφόροι) Απολογισμοί των οποιονδήποτε πλοιοκτητριών Εταιρειών, δεν μπορεί να αποδίδονται σε πολιτικές αύξησης των ναύλων, αφού αυτοί είναι σταθεροί, καθοριζόμενοι από το Κράτος και απαγορεύεται κάθε απόκλιση προς τα πάνω ή προς τα κάτω, από αυτούς.

δ)- Η γραμμή Ελλάδος-Ιταλίας αποτελεί σύνδεση εξωτερικού που δεν υπόκειται στο εθνικό ναυλολόγιο αλλά ούτε και επιβαρύνεται με τις υποχρεώσεις των Ακτοπλοϊκών Γραμμών εσωτερικού. Κατά συνέπεια οι ναύλοι εξωτερικού, μπορούν να διαμορφώνονται ελεύθερα και ανάλογα με τον τυχόν διεθνή ανταγωνισμό. Επιπλέον τα πλοία των γραμμών εξωτερικού, δεν εκτελούν υποχρεωτικά δρομολόγια (όπως τα ακτοπλοϊκά) και έτσι παρατηρείται το φαινόμενο, κατά την χειμερινή περίοδο (που υπάρχει μειωμένη κίνηση) να διακόπτουν τους πλόες τους.

ε)- Σύμφωνα με θεσμοθετημένη διαδικασία καθορισμού Ακτοπλοϊκών Ναύλων" με ενιαία κριτήρια και μεθοδολογία για ολόκληρη την χώρα", δεν είναι δυνατό να γίνει κάποια διάκριση (μεμονωμένης μείωσης ή αύξησης Ακτοπλοϊκών ναύλων) και ειδικότερα για τις γραμμές της ΚΡΗΤΗΣ όπου οι ναύλοι διαμορφώνονται με τους χαμηλότερους δυνατούς συντελεστές. Εξάλλου, οι αυξήσεις που δίνονται στους Ακτοπλοϊκούς ναύλους, (με βάση τις γενικές μεταβολές στο κόστος εκμετάλλευσης των πλοίων κατά το ακριβώς προηγούμενο έτος), έχουν πάντοτε υποτιμαριθμικό ύψος που καθορίζεται με μεθοδολογία και έλεγχο του Υπουργείου Εθνικής Οικονομίας, ώστε να αποκλείεται η διαμόρφωση υπερβολικών ή αδικαιολογήτων αυξήσεων.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

45. Στην με αριθμό 2654/97 ερώτηση δόθηκε με το υπ' αριθμ. 431/12-3-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2654/97 Ερώτηση που κατέθεσε στη Βουλή ο Βουλευτής κ. Ευγένιος Χαϊτίδης, σας πληροφορούμε:

Το πρόβλημα της Αλβανίας είναι ένα πρόβλημα δημοκρατίας, ειρηνικής εξέλιξης της πολιτικής ζωής και των ανθρωπίνων δικαιωμάτων και δεν είναι σίγουρα ένα θέμα που έχει σχέση μόνο με την ελληνική μειονότητα. Το Υπουργείο Εξωτερικών παρακολουθεί, από την έναρξη της κρίσης, εκ του σύνεγγυς τις εξελίξεις, σε στενή συνεργασία και συντονισμό με τις αρχές του στην Αλβανία, καθώς και με συνεχείς επαφές με τα Υπουργεία Εθνικής Αμύνης και Δημόσιας Τάξης. Εξ άλλου, είμαστε σε συνεχή επαφή με την Προεδρία της Ε.Ε. και τους εταίρους μας, για την ανταλλαγή απόψεων και τη λήψη μέτρων προς αντιμετώπιση των εξελίξεων.

'Ηδη από την περασμένη Κυριακή 2 Μαρτίου ζητήσαμε από την Ολλανδική Προεδρία έκθεση των Πρέσβεων της Ε.Ε. στα Τίρανα και έκτακτη σύγκληση της Πολιτικής Επιτροπής και της αρμόδιας Ομάδας της Ε.Ε. Η υιοθετηθείσα από την Ε.Ε. Δήλωση επεδόθη από τον Ολλανδό ΥΠΕΞ στον Πρόεδρο Μπερίσα. Ο κ. Van Mierlo αναγνωρίζοντας το ιδιαίτερο ενδιαφέρον της χώρας μας για την κατάσταση στην Αλβανία, είχε συνομιλίες στην Αθήνα με τον κ. Πρωθυπουργό.

Ο Πρωθυπουργός επικοινώνησε με τον Πρόεδρο Μπερίσα και εξέφρασε το ενδιαφέρον μας για το σεβασμό των δικαιωμάτων της μειονότητας. Ανταποκρινόμενη η Αλβανική κυβέρνηση εξέδωσε ανακοίνωση με την οποία διαψεύδεται οιαδήποτε ανάμειξης της μειονότητας στα γεγονότα.

Στις 8 Μαρτίου ο Υφυπουργός Εξωτερικών κ. Κρανιδιώτης μετέβη στα Τίρανα, όπου είχε συνομιλίες με τον Πρόεδρο, τον Υπουργό Εξωτερικών, την Αντιπολίτευση, την ηγεσία της μειονότητας και τον Αρχιεπίσκοπο Αναστάσιο. Κατά τις εκεί επαφές του επανέλαβε και πάλι την ελληνική θέση στο πλαίσιο της Ε.Ε., καθώς και την ανάγκη σεβασμού των δικαιωμάτων της ελληνικής μειονότητας. Η Αλβανική ηγεσία επανέλαβε ότι δεν υπάρχει θέμα συμμετοχής της μειονότητας στα γεγονότα.

Το Υπουργείο Εξωτερικών κατέβαλε και θα συνεχίσει να καταβάλει μέχρι την οριστική επίλυση της κρίσης έντονες και αποτελεσματικές προσπάθειες για την περιφρούρηση των δικαιωμάτων της ελληνικής μειονότητας η οποία αντιμετωπίζει, όπως και όλος ο αλβανικός λαός, μεγάλα προβλήματα. Από πλευράς μας κάναμε όλες τις ενέργειες για να προστατεύσουμε την μειονότητα και ελπίζουμε ότι η εξέλιξη θα είναι ομαλή. Θα πρέπει όμως να πρυτανεύσει απ' όλους ψυχραιμία και υπευθυνότητα και να αποφεύγονται ενέργειες που δημιουργούν κλίμα πανικού που ασφαλώς δεν συμβάλλει στα αίσθημα ασφάλειας της μειονότητας.

Η Ελληνική κυβέρνηση θα συνεχίσει τις ενέργειές της προς ομαλοποίηση της κατάστασης καθώς και των εκ του σύνεγγυς παρακολούθηση των ανησυχητικών εξελίξεων στη γειτονική χώρα.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

 

Σελίδα 4937 

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω προς το Σώμα το Δελτίο επικαίρων ερωτήσεων της Πέμπτης, 20ης Μαρτίου 1997.

Επίκαιρες Ερωτήσεις Πρώτου Κύκλου ('Αρθρο 130, παρ. 4, Κανονισμού Βουλής).

1. Η με αριθμό 883/12.3.97 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Καραμπίνα προς τον Υπουργό Πολιτισμού, σχετικά με τη λήψη των αναγκαίων μέτρων αναστήλωσης και συντήρησης της Μονής της Παναγίας των Βλαχερνών στην 'Αρτα.

2. Η με αριθμό 901/17.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων επίλυσης θεσμικών αιτημάτων των Σταθμαρχών του Οργανισμού Σιδηροδρόμων Ελλάδος (Ο.Σ.Ε.).

3. Η με αριθμό 894/17.3.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Δημόσιας Τάξης, σχετικά με τη λήψη των αναγκαίων μέτρων, ώστε να διασφαλισθεί η παρουσία πυροσβεστικού κλιμακίου στην περιοχή Χερσονήσου του Νομού Ηρακλείου κατά την τουριστική περίοδο του καλοκαιριού, την ίδρυση Πυροσβεστικού Σταθμού κ.λπ.

4. Η με αριθμό 895/17.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εργασίας και Κοινωνικών Ασφαλίσεων, σχετικά με τις ανισότητες στο Ενιαίο Μισθολόγιο των Δημοσίων Υπαλλήλων, όσον αφορά τους υπαλλήλους των Οργανισμών Τοπικής Αυτοδιοίκησης (Ο.Τ.Α.) και τη λήψη των αναγκαίων μέτρων.

Επίκαιρες Ερωτήσεις Δεύτερου Κύκλου ('Αρθρο 130, παρ. 4, Κανονισμού Βουλής)

1. Η με αριθμό 890/17.3.97 επίκαιρη ερώτηση του Βουλευτή της Νέας Δημοκρατίας κ. Βασιλείου Κορκολόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την αυθαίρετη δόμηση, τη λήψη των αναγκαίων μέτρων κ.λπ.

2. Η με αριθμό 900/17.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς την Υπουργό Ανάπτυξης, σχετικά με δημοσιεύματα του Τύπου αναφερόμενα στη δημιουργία νέου Τηλεπικοινωνιακού Οργανισμού, τη συμμετοχή ιδιωτών κ.λπ.

Η με αριθμό 893/17.3.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων, σχετικά με τη μετακίνηση δασκάλου από το μειονοτικό Δημοτικό Σχολείο Ξάνθης σε άλλο του Νομού Ροδόπης, την ανάκληση της απόφασης κ.λπ.
Σελίδα 4938 

 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Επειδή ο κ. Κουρουμπλής, ο Βουλευτής που έκανε την πρώτη επίκαιρη ερώτηση βρίσκεται αυτή τη στιγμή στο δρόμο και έρχεται από ώρα σε ώρα, βάσει του άρθρου 131 παρ.2 του Κανονισμού, θα προηγηθεί η πρώτη επίκαιρη ερώτηση δευτέρου κύκλου του ιδίου Κόμματος.

Εισερχόμαστε στην πρώτη Επίκαιρη Ερώτηση Δευτέρου Κύκλου:

Πρώτη στην ημερήσια διάταξη επίκαιρη ερώτηση είναι η με αριθμό 889/14.3.97 του Βουλευτή του Πανελληνίου Σοσιαλιστικού Κινήματος κ.Δημητρίου Πιπεργιά προς την Υπουργό Ανάπτυξης, σχετικά με τη λήψη των αναγκαίων μέτρων προώθησης των έργων διανομής του Φυσικού Αερίου κ.λπ.

Η ερώτηση έχει ως ακολούθως:

"Το σημαντικό έργο του φυσικού αερίου έχει τη διεύρυνση του ενεργειακού ισοζυγίου στον τελικό χρήστη και την ορθολογική χρήση των πηγών ενέργειας.

Η χρήση του φυσικού αερίου στον οικιακό, εμπορικό και βιομηχανικό τομέα θα επιφέρει σημαντικά οφέλη στην Εθνική Οικονομία και το περιβάλλον.

Το καλοκαίρι του 1995 ο 'Ελληνας Επίτροπος στην Ευρωπαϊκή 'Ενωση, Υπεύθυνος για θέματα ενέργειας, είχε επισημάνει καθυστερήσεις στα δίκτυα διανομής φυσικού αερίου.

Η δέσμευση της ΔΕΗ για κατανάλωση φυσικού αερίου πάνω του 50% στην ηλεκτροπαραγωγή, δημιουργεί σοβαρά προβλήματα, όχι μόνο στην ορθολογική χρήση του φυσικού αερίου, αλλά και στην ασφάλεια εφοδιασμού του συστήματος παραγωγής ηλεκτρισμού.

Η Δημόσια Επιχείρηση Αερίου (Δ.ΕΠ.Α.) προτείνει την αναθεώρηση του χρηματοδοτικού σχήματος του Δεύτερου Κοινοτικού Πλαισίου Στήριξης και του INTERRΕG II του Επιχειρησιακού Προγράμματος Φυσικού Αερίου με την μεταφορά πιστώσεων από τα δίκτυα διανομής.

Επειδή η μεταφορά κονδυλίων από τα έργα διανομής φυσικού αερίου σε άλλα αμφιβόλου αποδοτικότητας και σκοπιμότητας έργα μεταφοράς φυσικού αερίου δημιουργεί υπέρμετρο κόστος στο ενεργειακό ισοζύγιο της Χώρας και κατά συνέπεια στον 'Ελληνα καταναλωτή, προβλήματα στην ασφάλεια εφοδιασμού και επιφέρει πρόσθετες καθυστερήσεις στην εκτέλεση των έργων διανομής φυσικού αερίου.

Ερωτάται η αρμόδια Υπουργός:

Σε τι αποσκοπεί η μεταφορά των κονδυλίων και τι μέτρα προτίθεται να λάβει προκειμένου να προωθηθούν με γρήγορους ρυθμούς τα έργα διανομής αερίου;"

Ο Υφυπουργός Ανάπτυξης κ. Χρυσοχοϊδης έχει το λόγο για τρία λεπτά για να πρωτολογήσει.

ΜΙΧΑΛΗΣ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, κύριοι συνάδελφοι, το έργο του φυσικού αερίου, προφανώς, έχει τους στόχους που ο κύριος συνάδελφος αναφέρει. Προφανώς, επίσης, η χρήση του φυσικού αερίου στον οικιακό, τον εμπορικό και το βιομηχανικό τομέα είναι η συμφέρουσα, αν και οι νέες τεχνολογίες από ηλεκτροπαραγωγή από φυσικό αέριο είναι πολύ αποδοτικές και έχουν πολύ χαμηλό κόστος εγκατάστασης και παραγωγής.

Η διείσδυση όμως του φυσικού αερίου στους δύο πρώτους τομείς, δηλαδή στον οικιακό και στον εμπορικό, απαιτεί, όπως είναι γνωστό, πολύ μεγάλο χρόνο ωρίμανσης και μια νέα αγορά όπως είναι η Ελληνική, δεν μπορεί να στηριχθεί στα φορτία από αυτές τις καταναλώσεις στα πρώτα χρόνια της λειτουργίας της. Γι' αυτόν το λόγο, την περίοδο της ωρίμανσης είναι αναγκαία η απορρόφηση μεγάλων ποσοτήτων φυσικού αερίου, για την παραγωγή ηλεκτρικής ενέργειας αλλά και στους μεγάλους βιομηχανικούς καταναλωτές, έτσι ώστε να διασφαλισθεί η βιωσιμότητα του έργου.

'Αλλωστε, αυτή η πρακτική έχει εφαρμοσθεί σε όλα τα Κράτη χωρίς εξαιρέσεις, που χρησιμοποιούν φυσικό αέριο, στην πρώτη φάση. Την εποχή που θα έχει ωριμάσει η διείσδυση του φυσικού αερίου στον οικιακό και στον εμπορικό τομέα, οπότε θα έχει διακοπεί και η λειτουργία του Σταθμού του Κερατσινίου με βάση τις μονάδες που έχει προγραμματίσει η ΔΕΗ να λειτουργούν εκείνη την εποχή, τότε το ποσοστό του φυσικού αερίου που θα διατίθεται για παραγωγή, δεν θα υπερβαίνει το 40% περίπου.

Ως προς την καθυστέρηση των δικτύων, είναι γνωστό, ότι στην τετραετία 1990-1994 είχε σταματήσει το έργο. Είχαν διακοπεί οι εργασίες λόγω ελλείψεως κονδυλίων και μη χρηματοδότησης απο την Ευρωπαϊκή Τράπεζα Επενδύσεων. Μετά το 1994, η Κυβέρνηση και οι διοικήσεις της ΔΕΠΑ προώθησαν το έργο και επέτυχαν τελικώς να διαμορφωθεί το τελικό θεσμικό πλαίσιο και να επαναχορηγηθεί το δάνειο της Ευρωπαϊκής Τράπεζας Επενδύσεων το 1995, οπότε τα δίκτυα χαμηλής πίεσης μαζί με τα άλλα έργα, να προχωρήσουν πλέον με κανονικούς ρυθμούς.

Η ΔΕΠΑ, ήδη, έχει αναθέσει πεντακόσια εξήντα χιλιόμετρα δικτύων χαμηλής πίεσης στις πόλεις Θεσσαλονίκη, Πειραιά, Λάρισα και Βόλο. Μέχρι τώρα έχουν κατασκευασθεί τριακόσια δέκα χιλιόμετρα. 'Εχουν απορροφηθεί εκατόν τριάντα επτά MEGAECU απο το συνολικό πρόγραμμα που ανέρχεται σε τρεις χιλιάδες εννιακόσια δέκαεννέα MEGAECU. Εντός του 1997, θα ανατεθούν άλλα τετρακόσια σαράντα χιλιόμετρα περίπου, ώστε το σύνολο των ανατεθειμένων δικτύων χαμηλής πίεσης, να φθάσει τα χίλια χιλιόμετρα πριν την έκδοση του διαγωνισμού για τη συμμετοχή ιδιωτών επενδυτών στις εταιρείες παροχής αερίου.

Στη συνέχεια, θα επακολουθήσει ο εν λόγω διαγωνισμός, για τις ΕΠΑ και οι κατασκευές των δικτύων χαμηλής πίεσης θα συνεχισθούν από αυτές τις εταιρείες μετά τη σύστασή τους, με τη συμμετοχή πλέον και ιδιωτών-επενδυτών. Αυτό αναμένεται να επιτευχθεί μέσα στο 1998.

ΠΡΟΕΔΡΕΥΩΝ (Παναγιώτης Σγουρίδης): Ο κ. Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κύριοι συνάδελφοι, είναι γεγονός και δεν αμφισβητείται, ότι προτάθηκε η μεταφορά κονδυλίων ύψους 70 δισ απο τα δίκτυα διανομής στα δίκτυα μεταφοράς. Γεννιέται το ερώτημα, γιατί; Γιατί π.χ. μελετάται η αποψίλωση του αγωγού από την Θεσσαλονίκη μέχρι το Πλατύ; Για να μπει αγωγός μεγαλύτερου διαμετρήματος, κύριε Υπουργέ; Τι σκοπό έχει αυτή η αλλαγή του αγωγού; Για να προχωρήσει ο κλάδος προς Δυτική Μακεδονία Αλβανία; Τι θα προσφέρει στο έργο του φυσικού αερίου αυτός ο κλάδος, όταν είναι δεδομένες οι εξελίξεις, επίκαιρες αυτή τη στιγμή στην γειτονική χώρα; Ποιοι θα είναι οι πελάτες αυτού του κλάδου;

Μήπως σχεδιάζεται η εγκατάσταση νέας μονάδας ηλεκτροπαραγωγής στη Δυτική Μακεδονία, στην καρδιά της λιγνιτικής παραγωγής; Εάν εγκατασταθούν μονάδες φυσικού αερίου, ποιος θα είναι ο ρόλος τους αύριο, όταν θα απελευθερωθεί η αγορά και πόσο θα ανταγωνίζονται τα εγχώρια καύσιμα;

Αλλά, δεν είναι μόνο αυτό. Υπάρχουν τραγικές καθυστερήσεις στον αγωγό προς το Λαύριο. Ο αγωγός προς το Λαύριο καθυστερεί σύμφωνα με την τελευταία πρόβλημα πάνω από ένα χρόνο. Αυτό δημιουργεί ζημιά στη ΔΕΗ και άρα στην κατανάλωση. Στη μονάδα Μεγάλου Λαυρίου και στη μονάδα Μικρού Λαυρίου της Δ.Ε.Η η ζημιά είναι της τάξης των εικοσιένα δισεκατομμυρίων δραχμών. Ποιος θα πληρώσει αυτή τη ζημιά;

Και παραπέρα, τα δίκτυα διανομής, γιατί καθυστερούν σε τέτοιο βαθμό; Γιατί υπάρχει αυτή η τραγική καθυστέρηση; Μήπως για να υπάρχει στη συνέχεια απευθείας ανάθεση σε επιχειρήσεις Ρωσικών συμφερόντων, κάτι που επιτρέπεται από την διακρατική συμφωνία, που πρόσφατα υπογράφτηκε; 'Ολα αυτά, είναι μεγάλα ερωτήματα, κύριε Υπουργέ, και η κατάσταση δεν ωραιοποιείται με την απάντηση που μου δώσατε.

Στόχος της Κυβέρνησης θα έπρεπε να είναι, να προωθηθεί το φυσικό αέριο πρωτογενώς στην κατανάλωση. Γιατί με αυτόν τον τρόπο έχουμε βαθμό απόδοσης του έργου, θερμικής

Σελίδα 4939 

απόδοσης, που φτάνει το 90%. Εάν καεί το φυσικό αέριο στους σταθμούς ηλεκτροπαραγωγής και στη συνέχεια μέσα από τα δίκτυα διοχετευτεί στην οικιακή, ή στην εμπορική χρήση, για να γίνει πάλι θερμική ενέργεια, τότε ο βαθμός απόδοσης πέφτει στο 35%. Αυτό είναι μεγάλο ενεργειακό έγκλημα. Και θα πρέπει επιτέλους το Υπουργείο Ανάπτυξης να προωθήσει αυτά τα προγράμματα και να επιβάλει ρυθμούς τέτοιους, που να συμφέρουν την κατανάλωση και την ΔΕΠΑ. Διαφορετικά θα έχει συντελεστεί ένα μεγάλο λάθος, ένα μεγάλο έγκλημα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσοχοϊδης, έχει το λόγο για δύο λεπτά, για να δευτερολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, διευκρίνισα στην πρωτομιλία μου τους λόγους για τους οποίους υπάρχει αυτή η καθυστέρηση, η οποία οφείλεται κυρίως στο γεγονός, ότι δεν χρηματοδοτήθηκε το έργο επί τέσσερα χρόνια ολόκληρα χρόνια και υπάρχουν πολύ μεγάλες καθυστερήσεις εξ αιτίας αυτού του γεγονότος.

Το δεύτερο που θέλω να σας διαβεβαιώσω, κύριε συνάδελφε, είναι ότι αυτές οι μεταφορές των κονδυλίων γίνονται μεταξύ υποπρογραμμάτων του ίδιου προγράμματος και δεν αφορούν μεταφορά κονδυλίου σε άλλα έργα.

ΔΗΜΗΤΡΙΟΣ ΠΙΠΕΡΓΙΑΣ: Μεταφέρονται τα κονδύλια από τα δίκτυα διανομής στη μεταφορά.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Πιπεργιά!

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Δεύτερον, οι ανωτέρω μεταφορές κονδυλίων αποτελούν προσαρμογή του επιχειρησιακού προγράμματος στα σημερινά δεδομένα εξέλιξης του έργου, με σκοπό να μην χαθούν στο τέλος του προγράμματος πολύ σημαντικά κοινοτικά κονδύλια. Και δεν αποτελεί αυτή η μεταφορά αναθεώρηση των στόχων ή του τεχνικού αντικειμένου του φυσικού αερίου.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς τον κύριο Υφυπουργό.

Συνεχίζουμε πλέον κανονικά τις επίκαιρες ερωτήσεις.

Α. Επίκαιρες Ερωτήσεις πρώτου κύκλου:

Πρώτη επίκαιρη ερώτηση πρώτου κύκλου είναι η με αριθμό 888/14.3.97 του Βουλευτή του Πανελληνίου Σοσιαλιστικού Κινήματος, κ. Παναγιώτη Κουρουμπλή, προς την Υπουργό Ανάπτυξης, σχετικά με τα μέτρα που προτίθεται να λάβει η Δημόσια Επιχείρηση Ηλεκτρισμού (Δ.Ε.Η.), προκειμένου να προχωρήσει στη χρηματοδότηση και εκτέλεση των απαραίτητων έργων κατά μήκος του ποταμού Αχελώου και στο ύψος των υδροηλεκτρικών φραγμάτων για την ασφάλεια των κατοίκων της περιοχής κ.λπ.

Η επίκαιρη ερώτηση του κ. Κουρουμπλή σε περίληψη έχει ως εξής:

"Οι κάτοικοι των Κοινοτήτων που είναι κατά μήκος του ποταμού Αχελώου και στο ύψος των υδροηλεκτρικών φραγμάτων Στράτου, Καστρακίου και Κρεμαστών, αντιμετωπίζουν καθημερινά:

1. Πολλαπλούς κινδύνους, εξ αιτίας της έλλειψης προσπελάσιμου οδικού δικτύου διαφυγής σε περίπτωση έκτακτου κινδύνου εξ αιτίας των παραπάνω φραγμάτων.

2. Πρόβλημα ύδρευσης, παρόλο που βρίσκονται στις όχθες του Αχελώου και από τον οποίο υδρεύονται η πόλη του Αγρινίου και οι Δήμοι και Κοινότητες γύρω από αυτό.

3. Πρόβλημα ηλεκτροδότησης σε πάρα πολλούς οικισμούς, παρόλο που και τα τρία φράγματα παράγουν ηλεκτρική ενέργεια.

4. Πρόβλημα αποκλεισμού από όμορες περιοχές, όπως αυτές της Ευρυτανίας και της Καρδίτσας, αφού η περίφημη εναέρια γέφυρα της Τατάρνας για την κατασκευή της οποίας δαπανήθηκαν δισεκατομμύρια δραχμές σε σημερινές τιμές είναι ουσιαστικά νεκρή, γιατί δεν κατασκευάζεται δρόμος μήκους πέντε (5) χλμ., που θα συνδέσει τη γέφυρα με τα χωριά του Βάλτου.

Ερωτάται η κυρία Υπουργός:

Σε ποια μέτρα πρόκειται να προβεί προκειμένου η ΔΕΗ να προχωρήσει στη χρηματοδότηση και εκτέλεση των απαραίτητων έργων, τόσο για την ασφάλεια των κατοίκων της περιοχής, όσο και για την επίλυση των παραπάνω χρονιζόντων προβλημάτων που θα βοηθήσουν στην ανάπτυξη της περιοχής και όχι μόνο;"

Ο Υφυπουργός, κ. Χρυσοχοϊδης, έχει το λόγο για τρία λεπτά για να πρωτολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, δεν υπάρχουν ορατοί κίνδυνοι από τα φράγματα του ποταμού Αχελώου στα Κρεμαστά, το Καστράκι και το Στράτο, τα οποία όπως είναι γνωστό, λειτουργούν εδώ και δεκαετίες χωρίς κανένα πρόβλημα. 'Αλλωστε, η ΔΕΗ, κατά τη διάρκεια της κατασκευής αυτών των έργων, έχει κατασκευάσει νέους δρόμους και έχει βελτιώσει τους υπάρχοντες. 'Εχουν ικανοποιηθεί όλα σχεδόν τα αιτήματα των πέριξ Κοινοτήτων για νερό ύδρευσης και άρδευσης, με δωρεάν χορήγηση ποσοτήτων νερού.

Επίσης, έχουν παραχωρηθεί ο οικισμός του υδροηλεκτρικού σταθμού Καστρακίου στο Δημόσιο, έκταση εννέα στρεμμάτων στην Κοινότητα Σπολάϊτας για τη δημιουργία χώρου αναψυχής. Επίσης, ανανεώθηκε η παραχώρηση της χρήσης της μικρής λίμνης Στράτου για ναυταθλητισμό με τα γειτονικά οικήματα που υπάρχουν εκεί.

Επίσης, υπάρχουν στην περιοχή του Βάλτου οκτώ οικισμοί απομονωμένοι με σύνολο εκατό κατοίκων περίπου, εκ των οποίων μόνο δύο έχουν υποβάλει αίτημα ηλεκτροδότησης στην ΔΕΗ Αγρινίου, η οποία θα ενεργήσει με ευαισθησία στα πλαίσια των καθιερωμένων διαδικασιών.

Και τέλος, σε ό,τι αφορά την σύνδεση αυτής της νέας γέφυρας Τατάρνας που περιγράφει στην ερώτησή του ο κύριος συνάδελφος, με τα χωριά του Βάλτου, αλλά και γενικότερες βελτιώσεις των χωματοδρόμων που υπάρχουν στην περιοχή των ταμιευτήρων, η ΔΕΗ δεν έχει καμία αρμοδιότητα και καμιά υποχρέωση, αφού πρόκειται για περιοχές στις οποίες τα έργα έχουν ολοκληρωθεί εδώ και αρκετά χρόνια.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουρουμπλής έχει το λόγο για δύο λεπτά να αναπτύξει την επίκαιρη ερώτηση.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, δεν μας κατέστησε σοφούς ο κύριος Υφυπουργός. Και επειδή δεν ξέρω αν είναι και αρμοδιότητά του στο Υπουργείο, οι πληροφορίες που του έχουν δοθεί, δεν νομίζω ότι απαντούν στα πραγματικά προβλήματα που αντιμετωπίζει ο Βάλτος και η γύρω περιοχή.

Η ΔΕΗ έχει συμπεριφερθεί στα χωριά αυτά και στην περιοχή με αντιλήψεις αποικιοκρατίας τύπου Αφρικής. Διότι, κύριε Υπουργέ, κανένα δρόμο δεν κατασκεύασε η ΔΕΗ ή βελτίωσε, όπως είπατε, στις περιοχές αυτές. Αν θέλετε, μπορείτε να επισκεφθείτε την περιοχή αυτή, για να δείτε ακριβώς τι έχει κάνει η ΔΕΗ. Είναι οι δρόμοι που κατασκευάστηκαν το 1965 και αυτοί οι δρόμοι παραμένουν. Γιατί πρέπει να σας πω, ότι ωραιοποιούμε πολλές φορές τα πράγματα. Πέρυσι, όταν υπήρχαν πολλά νερά, κύριε Υπουργέ, στην κάτω κοίτη του Αχελώου κινδύνευαν να πνιγούν άνθρωποι, διότι ακριβώς δεν υπάρχει δίοδος ουσιαστική για να φύγουν τα νερά. Είναι, λοιπόν, προβλήματα που πρέπει να τα αντιμετωπίσει η ΔΕΗ.

Θα σας έλεγα και κάτι άλλο. Υπεγράφη μία κοινή υπουργική απόφαση για τους περιβαλλοντικούς όρους. Στο αποφασιστικό αυτής της απόφασης, στην παράγραφο 23 και στο τελευταίο εδάφιο, ορίζονται ορισμένες υποχρεώσεις της ΔΕΗ προκειμένου να διανοιχθούν ορισμένοι δρόμοι παραλίμνιοι στα Κρεμαστά και επίσης απο τα Κρεμαστά μέχρι την Μεσοχώρα. Αυτά πρέπει να τα δείτε, διότι πρέπει να σας πω, ότι η υπομονή του κόσμου έχει εξαντληθεί.

Δεν είναι δυνατόν, κύριε Πρόεδρε, να υπάρχουν οικισμοί χωρίς ρεύμα παραποτάμια του Αχελώου σε χωριά που έδωσαν την περιουσία τους και σήμερα η ΔΕΗ, για δεκαπέντε με είκοσι χρόνια, εισπράττει το χρυσό του Αχελώου. Δεν είναι 

Σελίδα 4940 

δυνατόν να υπάρχουν χωριά που δεν έχουν να πιούν νερό. 'Οταν επισκεπτόμαστε την ΔΕΗ η απάντηση ποια είναι; Δεν είναι κοινωνική επιχείρηση η ΔΕΗ, όταν ξέρουν πολύ καλά οι αρμόδιοι, ότι αυτά τα χωριά έχασαν τα καλύτερα των κτημάτων, προκειμένου να γίνουν αυτά τα φράγματα, τα οποία προσφέρουν σημαντικά στην εθνική οικονομία. Κανένα αντισταθμιστικό η Αιτωλοακαρνανία και η γύρω περιοχή δεν έλαβε από την ΔΕΗ όλα αυτά τα χρόνια.

Πιστεύω, λοιπόν, ότι πρέπει ο κύριος Υπουργός και η πολιτική ηγεσία του Υπουργείου να δουν με σοβαρότητα το θέμα, αν δεν θέλουν να προκαλέσουν πλέον αυτόν τον κόσμο, διότι η συνέχιση αυτής της κατάστασης θα δημιουργήσει αναστάτωση στην περιοχή. Εγώ προειδοποιώ τον Υφυπουργό και την πολιτική ηγεσία και για τους κινδύνους από τα φράγματα. Σεισμοί γίνονται στην περιοχή, δεν ξέρουμε τι μπορεί να συμβεί, αλλά βεβαίως και σε ότι αφορά την απάντηση και την αντίδραση των κατοίκων της περιοχής.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Σγουρίδης): Ευχαριστώ, κύριε Κουρουμπλή. Περάσατε το χρόνο σας.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Και κλείνω, κύριε Πρόεδρε, αν μου επιτρέπετε, με μία παρατήρηση. 'Εξω από το Κοινοβούλιο υπάρχει μία κινητοποίηση των τυφλών του Πανελληνίου Συνδέσμου Τυφλών. Θα ήθελα οι αρμόδιοι Υπουργοί να δουν με περισσότερη ευαισθησία τα ζητήματα που αφορούν αυτή την στιγμή τα άτομα με ειδικές ανάγκες.

ΠΡΟΕΔΡΕΥΩΝ (Παναγιώτης Σγουρίδης): Το δεχόμαστε ως παρεμπίπτον θέμα.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Μάλιστα, ως παρεμπίπτον.

ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσοχοϊδης έχει το λόγο για δύο λεπτά να δευτερολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, σε ό,τι αφορά τα έργα που έχουν άμεσα σχέση με τη Δ.Ε.Η. δηλαδή τα έργα ηλεκτροδότησης και τα έργα ύδρευσης και άρδευσης, η ΔΕΗ είναι πρόθυμη και διατεθειμένη, εφόσον υποβληθούν αντίστοιχα αιτήματα, να ικανοποιηθούν.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χρυσοχοϊδη.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Είναι δέσμευση, κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα, ότι ο Πρόεδρος της Βουλής υπέβαλε πρόταση σχεδίου "Κανονισμός της Βουλής Β' Μέρος, Κώδικας Οργανώσεως των Υπηρεσιών της Βουλής, Καταστάσεως του Προσωπικού και άλλες διατάξεις".

Παραπέμπεται στην Επιτροπή του Κανονισμού της Βουλής.

Η δεύτερη στην ημερήσια διάταξη με αριθμό 884/12.3.97 επίκαιρη ερώτηση του Βουλευτή της Νέας Δημοκρατίας κ. Χαραλάμπου Παπαθανασίου προς τον Υπουργό Μεταφορών και Επικοινωνιών, σχετικά με το σχεδιασμό ανάπτυξης εμπορευματικών κέντρων και σταθμών στη Βόρεια Ελλάδα κ.λπ., έχει ως εξής:

"Την 16η Φεβρουαρίου 1997 στον ημερήσιο τύπο δημοσιεύθηκε χάρτης του δικτύου διεθνών εμπορευματικών κέντρων και σταθμών στην Ελλάδα που εκπόνησε ο Ελληνικός Επιμελητηριακός Σύνδεσμος Μεταφορών (ΕΕΣΥΜ) με χρηματοδότηση του Ταμείου Συνοχής.

Ο παραπάνω χάρτης ανατρέπει τον περιφερειακό σχεδιασμό της Δυτικής Μακεδονίας στον τομέα των υποδομών για τις μεταφορές και ό,τι έχει αποφασιστεί μέχρι σήμερα.

Η Φλώρινα είναι κατ' εξοχήν διασυνοριακός Νομός με συγκριτικό πλεονέκτημα τις μεταφορές στη Νέα Βαλκανική και διεθνή συγκυρία.

Η διοίκηση του Επιμελητηρίου Φλώρινας έχει προκρίνει τρεις βασικές υποδομές για την ανάπτυξη με τη σύμφωνη γνώμη Νομαρχιακής και Περιφερειακής Διοίκησης προχωρώντας ταυτόχρονα τις διαδικασίες για τη σύσταση του φορέα διαχείρισης.

α) Εμπορευματικό κέντρο στο τριεθνές εντός της Β.Ι.ΠΕ. Φλώρινας.

β) Ζώνη ελεύθερου Διασυνοριακού εμπορίου στον ίδιο χώρο.

γ) Πολύκεντρο (Διοικητικό, εκθεσιακό, συνεδριακό ) εντός της Β.Ι.ΠΕ. Φλώρινας για τις ανάγκες των επιχειρήσεων της ευρύτερης περιοχής.

Η πρόταση της ΕΕΣΥΜ με σχεδιασμούς σκοπιμοτήτων τοποθέτησε την αδηγάφο Κοζάνη στη θέση της Φλώρινας προκαλώντας επικαλύψεις, ανατροπές, αναδιανομή στην διαχείριση του μεταφορικού έργου, ακύρωση επενδύσεων, φραγμούς, στον εκσυγχρονισμό της μοναδικής Β.Ι.ΠΕ. στη Δυτική Μακεδονία.

Κατόπιν τούτων, ερωτάται ο αρμόδιος Υπουργός, ποιος είναι ο σχεδιασμός ανάπτυξης εμπορευματικών κέντρων στο βόρειο παραμεθόριο τόξο από 'Εβρο μέχρι Θεσπρωτία, βάσει των ποσοτικών και ποιοτικών κριτηρίων που διαθέτει ο κάθε νομός;"

Ο Υφυπουργός Μεταφορών και Επικοινωνιών κ. Λουκάκης έχει το λόγο για τρία λεπτά.

ΕΜΜΑΝΟΥΗΛ ΛΟΥΚΑΚΗΣ (Υφυπ. Μεταφορών και Επικοινωνιών): Πράγματι, το θέμα της χωροταξικής κατανομής των εμπορευματικών κέντρων της Χώρας μας απετέλεσε αντικείμενο μελέτης. Και αυτό, σύμφωνα με πληροφορίες μας, γιατί δεν αφορά το Υπουργείο μας, αλλά το Υπουργείο Εθνικής Οικονομίας. Εκείνοι παρακολούθησαν, κανένας άλλος δεν ξέρει τι έκανε ένας ιδιωτικός φορέας, όπως είναι ο Ελληνικός Επιμελητηριακός Σύνδεσμος Μεταφορών (ΕΕΣΥΜ). Και πράγματι, ορίστηκαν παρατηρητές από την Ευρωπαϊκή 'Ενωση και χρηματοδοτήθηκε από την Ευρωπαϊκή 'Ενωση και ζήτησαν επίσης να παρακολουθείται και από το Υπουργείο Εθνικής Οικονομίας.

'Ομως, ο ΕΕΣΥΜ είναι ιδιωτικός φορέας, χωρίς να έχει κάποια συγκεκριμένη αρμοδιότητα για διεκπεραίωση μελετών για λογαριασμό του Δημοσίου.

Δεν προέκυψε από τη μελέτη, ότι χρειάζεται καμιά αλλαγή αυτών που ήδη έχουν αποφασιστεί από τα αρμόδια όργανα του Κράτους. Μπορεί να έχει επιστημονική επάρκεια και πληρότητα η μελέτη, αλλά αυτό δεν σημαίνει ότι θα ανατρέψει τα μέχρι σήμερα αποφασισμένα, αυτά που υποτίθεται ότι εσείς υποστηρίζετε. Το Υ.Π.ΕΘ.Ο. συμμετείχε στην ομάδα παρακολούθησης της μελέτης αυτής, κατόπιν προσκλήσεως του ΕΕΣΥΜ, για να έχει μία ενημέρωση για την πορεία της μελέτης και για τα πιθανά συμπεράσματα, που θα προέκυπταν από αυτήν. Η μελέτη αυτή μπορεί να χρησιμοποιηθεί από έναν ιδιώτη, δεν πρόκειται όμως να χρησιμοποιηθεί από το Κράτος, δεδομένου ότι με πρωτοβουλία τους το κάνουν αυτό τα επιμελητήρια. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαθανασίου έχει το λόγο για δύο λεπτά να αναπτύξει την επίκαιρη ερώτησή του.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Κύριε Πρόεδρε, επιτρέψτε μου ένα μικρό ιστορικό, για να καταδείξω το περιεχόμενο της ερώτησής μου.

Φυσικά και με ικανοποίησε απόλυτα η απάντηση του κυρίου Υπουργού. Το έτος 1995, το Υπουργείο Βιομηχανίας, κύριε Υπουργέ, εκπόνησε αναπτυξιακή μελέτη για το Nομό Φλώρινας. Τη παρουσίαση της μελέτης προλόγησε η τότε Γενική Γραμματέας του Υπουργείου Βιομηχανίας κα 'Αννα Διαμαντοπούλου και εδώ είναι το ανησυχητικό. Καταλαβαίνετε τι εννοώ.

Στα πορίσματα και τις προτάσεις των μελετητών ο Nομός Φλώρινας εμφανίζεται με συγκριτικό πλεονέκτημα ποιοτικό και ποσοτικό στις οδικές και σιδηροδρομικές μεταφορές από και προς τη Βαλκανική, δηλαδή ως κομβικό σημείο διευρωπαϊκών δικτύων στη Nοτιοανατολική Ευρώπη. 

Λίγους μήνες αργότερα το ΕΔΕ Φλώρινας αναλαμβάνει την εκπόνηση προμελέτης ίδρυσης εμπορευματικού κέντρου, στο τρίγωνο Ελλάδας -Αλβανίας -τέως Γιουγκοσλαβίας. Το ΕΔΕ επισκέπτεται το Υπουργείο Βιομηχανίας και ζητάει την υπαγωγή του Νομού στις φθίνουσες οικονομικά περιοχές της Χώρας και ταυτόχρονα διαμορφώνει συγκροτημένη πρόταση ανάπτυξης βιομηχανικών υποδομών. Η πρόταση αυτή προβλέπει την ίδρυση εμπορευματικού κέντρου εντός της μοναδικής ΒΙΠΕ στη Δυτική Μακεδονία, της ΒΙΠΕ Φλώρινας, ενώ παράλληλα προτείνει την ίδρυση στον ίδιο χώρο, ζώνης ελεύθερου διασυνοριακού εμπορίου με ταυτόχρονη δημιουργία

Σελίδα 4941 

πολύκεντρου εκθεσιακού, συνεδριακού, διοικητικού για τις ανάγκες των επενδυτών της ΒΙΠΕ.

Το 1996 ο Νομός Φλώρινας μπαίνει στις φθίνουσες περιοχές και με ομόφωνη πρόταση της Νομαρχιακής Αυτοδιοίκησης των αναπτυξιακών φορέων του Νομού η πρόταση του ΕΔΕ κατατίθενται στις 15.1.97 στη περιφέρεια Δυτικής Μακεδονίας με τα κολακευτικότερα σχόλια για έγκριση με προϋπολογισμό ένα δισεκατομμύριο και φορέα υλοποίησης την ΕΤΕΒΑ, το ΕΔΕ και τους επενδυτές. Συμπερασματικά μπορούμε να πούμε, ότι δεν είναι η Κοζάνη, κύριε Υπουργέ, αλλά η Φλώρινα ο πλέον ενδεδειγμένος χώρος ανάπτυξης εμπορευματικού κέντρου. Αυτό είναι ευνόητο και έχει κριθεί σε επίπεδο περιφερειακού σχεδιασμού.

Ζητάμε, λοιπόν, εμείς ως Νομός να στηρίξετε αυτή την πολύ σημαντική πράγματι πρωτοβουλία του ΕΔΕ Φλώρινας στα πλαισια του εθνικού σχεδιασμού βαθμολογώντας και με το βάρος ειδικά της ανάγκης και της ασθένειας του Νομού για να μη δραπετεύσει στη μετανάστευση και το υπόλοιπο κομμάτι του Νομού μας. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δυο λεπτά για να απαντήσει. 

ΕΜΜΑΝΟΥΗΛ ΛΟΥΚΑΚΗΣ (Υφυπ. Μεταφορών και Επικοινωνιών): Μόνο μια παρατήρηση θέλω να κάνω.

'Οπως βλέπετε, αυτά είναι περισσότερο θέματα του Υπουργείου Ανάπτυξης και του Υπουργείου Εθνικής Οικονομίας γι' αυτό χρησιμοποίησα πληροφορίες. Πάντως οι πληροφορίες λένε ότι δεν πρέπει να χρησιμοποιηθεί μελέτη για να ανατρέψει αυτά που ήδη έχουν αποφασιστεί.

ΠΡΟΕΔΡΕΥΩΝ (Παναγιώτης Σγουρίδης): Τρίτη στην ημερήσια διάταξη είναι η με αριθμό 898/17.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εμπορικής Ναυτιλίας και Εργασίας και Κοινωνικών Ασφαλίσεων, σχετικά με το πρόσφατο θανατηφόρο ατύχημα στο Ναυπηγείο Καλαϊτζή στο Πέραμα, την ηθική και υλική αποκατάσταση των τραυματιών και των οικογενειών των θυμάτων κ.λπ.

Η επίκαιρη ερώτηση του κ. Κολοζώφ έχει ως εξής:

"Βαρύτατο φόρο αίματος στο βωμό της ασυδοσίας των εφοπλιστών και των εργολάβων και της κρατικής αδιαφορίας πλήρωσαν για άλλη μια φορά οι εργαζόμενοι της Ναυπηγοεπισκευαστικής Ζώνης Περάματος, η οποία έχει μετατραπεί σε σκλαβοπάζαρο. Μια έκρηξη σε πλοίο που επισκευαζόταν στο Ναυπηγείο Καλαϊτζή συγκλόνισε όλο το Πέραμα και εκτόξευσε δεκάδες μέτρα μακριά, τα κορμιά των άτυχων εργατών αφήνοντας τρεις νεκρούς και αρκετούς τραυματίες. Στο πλοίο δεν τηρούνταν τα απαραίτητα μέτρα ασφαλείας, ενώ αρκετές ώρες μετά το ατύχημα κανείς δεν μπορούσε να ξέρει ούτε τον αριθμό των εργαζομένων στο πλοίο, αφού δεν βρέθηκε η απαραίτητη κατάσταση που θα έπρεπε να αναγράφει τα ονόματά τους, μιας και όλοι ήταν ανασφάλιστοι.

Ερωτώνται οι κύριοι Υπουργοί ποια είναι τα μέτρα που πρόκειται να πάρει η Κυβέρνηση και πότε ώστε:

Να αποκατασταθούν ηθικά και υλικά οι τραυματίες και οι οικογένειες των τραγικών θυμάτων.

Να ελεγχθούν και να διωχθούν ποινικά για την εγκληματική τους πρακτική οι εργολάβοι, οι πλοιοκτήτες και οι υπεύθυνοι της επιθεώρησης εργασίας τα γραφεία της οποίας βρίσκονται μόλις πενήντα μέτρα από το χώρο του ατυχήματος.

Να υιοθετηθούν και να υλοποιηθούν οι προτάσεις των φορέων της Ναυπηγοεπισκευαστικής ζώνης Περάματος, οι οποίες αφορούν στην αντιμετώπιση της ανεργίας στη λήψη μέτρων υγιεινής και ασφάλειας και στην αντιμετώπιση της ασυδοσίας των πλοιοκτητών και των εργολάβων".

Ο Υφυπουργός κ. Πρωτόπαπας έχει το λόγο για τρία λεπτά για να πρωτολογήσει.

ΧΡΗΣΤΟΣ ΠΡΩΤΟΠΑΠΑΣ(Υφυπ. Εργασίας και Κοινωνικών Ασφαλίσεων): Κύριε συνάδελφε, πράγματι η Κυβέρνηση δεν μπορούσε και δεν έμεινε αδιάφορη μπροστά στο τραγικό αυτό δυστύχημα. Δεν είναι μόνο η αποζημίωση στις οικογένειες των θυμάτων. 'Ηδη, έχει εγκρίνει ένα εκατομμύριο ο ΟΑΕΔ για τον θανόντα Γιαβρή Κωνσταντίνο, χθες στις 18-3-97, αλλά αμέσως λήφθηκαν και από το Υπουργείο Εμπορικής Ναυτιλίας και από το Υπουργείο Εργασίας όλα τα αναγκαία μέτρα ώστε και να τιμωρηθούν οι υπεύθυνοι, αλλά και να ενισχυθούν τα μέτρα πρόληψης ώστε να μη ξαναέχουμε τέτοια φαινόμενα.

'Ετσι χθες, η αρμόδια εννεαμελής επιτροπή που συγκαλείται από το Υπουργείο Εμπορικής Ναυτιλίας, αφαίρεσε προσωρινά την άδεια στο μέτρο που δικαιούται, μέχρι την τελική έκδοση των πορισμάτων από τους πλοιοκτήτες οι οποίοι έκαναν την σχετική κίνηση παραβαίνοντας όλα τα σχετικά μέτρα ασφαλείας και θέτοντας σε κίνδυνο, όπως δυστυχώς έγινε, ανθρώπινες ζωές. Αφαιρέθηκαν, λοιπόν, οι σχετικές άδειες σ'αυτούς που έκαναν τις επισκευές στα πλαίσια της επισκευαστικής ζώνης και βέβαια η υπόθεση θα πάρει το δρόμο της προς τη Δικαιοσύνη αμέσως μετά την έκδοση του σχετικού πορίσματος από την επιθεώρηση εργασίας.

Η παρέμβαση όμως ήταν άμεση και καθοριστική και έδωσε το στίγμα του πώς θέλουμε να επεμβαίνουμε σε τέτοιες καταστάσεις. Βέβαια, η καταστολή δεν αρκεί. Είναι σαφές, ότι πρέπει να τιμωρούνται οι υπεύθυνοι όταν έχουμε να κάνουμε με ανθρώπινες ζωές, αλλά το ζήτημα είναι να μην έχουμε τέτοιες απώλειες.

Γι'αυτό το λόγο, σήμερα, έγινε και ειδική σύσκεψη στο Υπουργείο Εμπορικής Ναυτιλίας με τη συμμετοχή και του Υπουργείου Εργασίας, όπου προτείναμε μέτρα τα οποία θα εκτελεσθούν για την ενίσχυση των συνθηκών υγιεινής και ασφάλειας στην επισκευαστική ζώνη. 

Πιο συγκεκριμένα εκτός απ'την Επιθεώρηση Εργασίας η οποία πράγματι είναι αποδυναμωμένη -και εδώ είναι ένα ανοικτό θέμα που πρέπει να δούμε, με τις επανειλημμένες προτάσεις και εισηγήσεις Βουλευτών για το από ποιούς πρέπει να ελέγχονται οι Επιθεωρήσεις Εργασίας, υπάρχει ακόμα μια πενταμελής επιτροπή μικτή που αποτελείται από εργαζόμενους, από εκπρόσωπο του Λιμενικού Σώματος, από εκπρόσωπο του ΤΕΕ και από εκπρόσωπο της Επιθεώρησης Εργασίας που είχε ατονίσει και δεν έκανε σωστά τη δουλειά της.

Σήμερα λοιπόν, πήραμε απόφαση μαζί με τους εργαζόμενους στην επισκευαστική ζώνη, ώστε να καθιερώσουμε πέντε ημέρες τη βδομάδα συνεχούς παρουσίας δύο τέτοιων μεικτών επιτροπών και θα λάβουμε όλα τα αναγκαία μέτρα, ώστε το έργο των επιτροπών να γίνει σωστά, έστω και αν χρειαστεί να μεταφέρουμε προσωπικό προς τα εκεί, για να μπορούν να αποζημιώνονται αυτοί που θα μετέχουν, ώστε να έχουμε, αν μη τι άλλο, μια συνεχή παρουσία των επιτροπών αυτών και να εξασφαλίσουμε τον κατά το δυνατόν καλύτερο έλεγχο προς αποφυγή ατυχημάτων και παραβιάσεως της εργατικής νομοθεσίας στη ζώνη.

'Εχουμε την υποχρέωση να το κάνουμε αυτό και να λάβουμε όλα τα αναγκαία μέτρα. Πρέπει να σας πω, ότι προετοιμάζουμε και την επόμενη εβδομάδα θα εξαγγείλουμε πακέτο μέτρων για την αντιμετώπιση και της ιδιαίτερα αυξημένης ανεργίας και των προβλημάτων που αντιμετωπίζουν οι εργαζόμενοι στη ζώνη.

Γνωρίζουμε πολύ καλά, ότι η ανεργία διευκολύνει δυστυχώς τέτοια ατυχήματα γιατί αναγκάζει έναν άνθρωπο, ο οποίος δεν έχει να φάει, να δουλεύει καμιά φορά, ξέροντας ότι δεν έχουν τηρηθεί όλες οι συνθήκες υγιεινής και ασφάλειας, γι'αυτό και θα πάρουμε πρόσθετα μέτρα πέραν αυτών που έχουμε πάρει μέχρι τώρα. Η αρμόδια Διϋπουργική εργάζεται προς αυτή την κατεύθυνση, οι προτάσεις του Υπουργείου Εργασίας έχουν υποβληθεί και εκτιμώ πως πολύ σύντομα, θα είμαστε στην ευχάριστη θέση να ανακοινώσουμε τα μέτρα.

ΠΡΟΕΔΡΕΥΩΝ(Παναγιώτης Σγουρίδης): Ο κ. Κολοζώφ έχει το λόγο για να αναπτύξει την επίκαιρη ερώτηση.

ΟΡΕΣΤΗΣ ΚΟΛΟΖΩΦ: Κύριε Υπουργέ, θα ήμουν πράγματι ικανοποιημένος από την απάντησή σας, αν για πρώτη φορά συνέβαινε ένα ατύχημα στο Πέραμα και αν για πρώτη φορά, έτσι με αποφασιστικό τρόπο, όπως δώσατε την εντύπωση ότι παρεμβαίνει η Κυβέρνηση, παρενέβαινε όντως η Κυβέρνηση.

'Ομως, η ιστορία στο Πέραμα είναι πάρα πολύ παλιά και εσείς και με την παλιά σας ιδιότητα το ξέρετε πάρα πολύ καλά. 'Εχουν δοθεί επανειλημμένα ανάλογες υποσχέσεις για

Σελίδα 4942 

μέτρα που πιστεύω πως τη στιγμή που εξαγγέλθηκαν, οι Υπουργοί που τα εξήγγειλαν, τα πίστευαν, όπως τα πιστεύετε και σεις, όμως η παρέμβαση των εφοπλιστών και κυκλωμάτων γύρω απ'αυτούς είναι τόσο ισχυρή που τελικά αυτά τα μέτρα δεν καταλήγουν στην υλοποίησή τους.

Εγώ θα ήμουν ευχαριστημένος αν υλοποιηθούν και αυτά τα μέτρα που σήμερα εξαγγείλατε. 'Ομως, θα πρέπει να σας υπενθυμίσω μια υπόσχεση που έχει δώσει η Κυβέρνηση για είκοσι έξι σημεία που αφορούν το σύνολο της περιοχής και μέτρα για να μπορέσει να αναπτυχθεί η περιοχή και να υπάρχουν συνθήκες ασφάλειας για τους εργαζόμενους.

Συγκυρία τραγική, κύριε Υπουργέ, να συζητάμε σήμερα, ενώ έχει εξαγγελθεί ένας άλλος θάνατος ναυτεργάτη, επάνω σε πλοίο τη στιγμή της δουλειάς. Βλέπετε, ότι θα χρειασθεί πάρα πολλή και σκληρή δουλειά και προπαντός πολιτική θέληση για να μπορέσουν να κινηθούν έστω και λίγο αυτά τα αναγκαία μέτρα για να δημιουργηθούν συνθήκες ασφάλειας για τη ζωή των ανθρώπων του Περάματος και γενικότερα, της ζώνης.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Τελειώνω με μία φράση, κύριε Πρόεδρε.

Σωστά είπατε για το θέμα της ανάπτυξης της περιοχής ότι είναι ζωτικής σημασίας. Αυτοί οι άνθρωποι πηγαίνουν για ένα μεροκάματο, πραγματικά, του τρόμου. Γνωρίζουν -είναι επαγγελματίες- ότι δουλεύουν κάτω από επικίνδυνες συνθήκες και όμως είναι αναγκασμένοι να το κάνουν γιατί πρέπει να φέρουν ένα πιάτο φαϊ στις οικογένειές τους και δυστυχώς, πολλές φορές δεν έχουν ούτε αυτή τη δυνατότητα.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Πρωτόπαπας έχει το λόγο για δύο λεπτά να δευτερολογήσει.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Κολοζώφ, δεν μπορώ να πώ, ότι έχουν γίνει μέχρι τώρα στη ζώνη όλα όσα έπρεπε να γίνουν, χωρίς να σημαίνει ότι δεν έχουν γίνει αρκετά. Παραδέχθηκα και μόνος μου πριν, ότι η κατάσταση με τις επιθεωρήσεις εργασίας δεν ήταν καλή, είναι ακόμη χειρότερη, έως απαράδεκτη αυτή τη στιγμή, ιδιαίτερα μετά την απόφαση να περάσουν στη Νομαρχιακή Αυτοδιοίκηση.

Εκείνο που έχω να σας πω είναι, ότι για μας, αυτά που είπαμε σήμερα δεν είναι υποσχέσεις. Είναι αποφάσεις και ως αποφάσεις θα εκτελεστούν. Δεν θα δεχθούμε παρέμβαση από κανέναν, όση δύναμη και αν έχει και όσο και αν θέλει να ασκήσει τέτοιες παρεμβάσεις, γιατί τα θέματα υγιεινής και ασφάλειας και η ίδια η ζωή του εργαζόμενου είναι για μας πάνω από καθετί. Από εκεί και πέρα, πρέπει να σας πω, ότι και τα είκοσι έξι σημεία τα επεξεργαζόμαστε. Η Διυπουργική δουλεύει σε αυτήν την κατεύθυνση, υπό τον κ. Λαλιώτη και πιστεύω, ότι μέσα στην επόμενη εβδομάδα θα είμαστε σε θέση να εξαγγείλουμε και την υλοποίηση των υπολοίπων απ'αυτά, αλλά και νέα σημαντικά μέτρα για την ανακούφιση των εργαζομένων και την ενίσχυση της απασχόλησης, για να το δούμε επιθετικά σε μία τόσο δύσκολη και πληγείσα περιοχή.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πρωτόπαπα.

Τέταρτη στην ημερήσια διάταξη είναι η με αριθμό 891/17.3.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Εξωτερικών, σχετικά με τη λήψη των αναγκαίων μέτρων επίσπευσης εκτέλεσης των έργων ανέγερσης κατοικιών στον Οικισμό Ζυγού Καβάλας για τη στέγαση παλινοστούντων ομογενών, η οποία έχει ως εξής:

"Οι ενταγμένες στο Πρόγραμμα του Εθνικού Ιδρύματος Υποδοχής και Αποκατάστασης Παλινοστούντων Ομογενών (Ε.Ι.Υ.Α.Π.Ο.Ε.) διαμαρτύρονται για το γεγονός ότι σταμάτησαν τα έργα ανέγερσης των κατοικιών στον Οικισμό Ζυγού Καβάλας.

Επισημαίνεται, ότι οι ομογενείς αυτοί, αναμένουν επί σειρά πολλών ετών τη στέγασή τους, για την οποία επανειλημμένα έχουν λάβει την υπόσχεση ότι θα εξασφαλιστεί.

Οι πληροφορίες που έρχονται στο φως της δημοσιότητας λένε ότι υπάρχει οικονομική ανεπάρκεια του Ιδρύματος. Η κοινοπραξία που έχει αναλάβει το έργο στο Ζυγό Καβάλας έχει σταματήσει κάθε εργασία, αφού σύμφωνα και πάλι με δημοσιοποιημένες πληροφορίες έχει να λαμβάνει από τον Οκτώβριο του 1996 το ποσό των 530 εκατ. δραχμών.

Με τα προαναφερόμενα δεδομένα ερωτάται ο κύριος Υπουργός:

Εάν προτίθεται να προβεί στη λήψη άμεσων μέτρων προκειμένου να επισπευθεί η εκτέλεση του έργου Ζυγού Καβάλας και στεγαστούν οι, επί εξαετία, διαμένοντες, σε παραπήγματα λαμαρίνας, ομογενείς".

Ο Αναπληρωτής Υπουργός Εξωτερικών κ. Παπανδρέου έχει το λόγο για τρία λεπτά να πρωτολογήσει.

ΓΕΩΡΓΙΟΣ ΠΑΠΑΝΔΡΕΟΥ (Αναπληρωτής Υπουργός Εξωτερικών): Κύριε Πρόεδρε, είναι μία ερώτηση που γνωρίζω ότι επανειλημμένα έχει τεθεί στη Βουλή και θέλω να τονίσω, ότι ήδη έχουν ολοκληρωθεί σήμερα στον Οικισμό Ζυγού Καβάλας εργασίες γι'αυτόν τον Οικισμό που θα στεγάσει παλινοστούντες που είναι ενταγμένοι μέσα στο πρόγραμμα της παλινόστησης.'Ηδη έχουν ολοκληρωθεί οι εργασίες κατά 90%.

Κύριε Κουβέλη, αυτό είναι σημαντικό και υπολογίζεται ότι πολύ σύντομα θα ολοκληρωθούν οι εργασίες αυτού του οικισμού. Στη συνέχεια θα χορηγηθούν οι κατοικίες στους ομογενείς με το γνωστό και δοκιμασμένο σύστημα των μορίων, η αντικειμενικότητα και το αδιάβλητο του οποίου αναγνωρίζεται από τους ίδιους τους ποντιακούς συλλόγους και άλλους ενδιαφερόμενους φορείς. 

'Οπως ξέρετε το Ε.Υ.Α.Π.Ο.Ε. έχει ένα σημαντικό έργο να επιδείξει στην κατασκευή οικισμών. Να ξέρετε, επίσης, ότι η περιοχή για την οποία μιλάτε δεν ήταν στις πρώτες περιοχές οι οποίες είχαν επιλεγεί, δεν ήταν μέσα στις περιοχές που ήταν προγραμματισμένες τότε που δημιουργήθηκε το Ε.Υ.Α.Π.Ο.Ε. παρά ταύτα, εντάχθηκε σε δεύτερη φάση στον προγραμματισμό. Ο προγραμματισμός αυτός θα εκτελεσθεί.

Βεβαίως η Ε.Υ.Α.Π.Ο.Ε. έχει σημαντικές δραστηριότητες και σ' ό,τι αφορά την Αλβανία, σε ό,τι αφορά την υποβοήθηση της ομογένειας, της ελληνικής μειονότητας, της υποδοχής προσφύγων γενικότερα και θα παίξει και έναν σημαντικό ρόλο στην ανθρωπιστική βοήθεια αυτές τις μέρες στην Αλβανία.

Θέλω να πω ότι η Ε.Υ.Α.Π.Ο.Ε. καλύπτει ένα μέρος του προβλήματος που αντιμετωπίζουν σήμερα οι Πόντιοι. Υπάρχουν προβλήματα που δεν αφορούν μόνο την ένταξή τους στο συγκεκριμένο πρόγραμμα οικισμών. Υπάρχουν πάρα πολλοί Πόντιοι που βρίσκονται στη Χώρα μας -και όχι μόνο στην περιοχή της Βόρειας Ελλάδας- με άδειες τουριστικές. Η προσπάθεια και ο στόχος μας είναι να επεκτείνουμε την αντιμετώπιση των προβλημάτων των Ποντίων και σε ό,τι αφορά την ανεργία, την ομαλή ένταξή τους στην ελληνική κοινωνία, την αναγνώριση των διπλωμάτων τους και σειρά άλλων ζητημάτων, που τους αφορούν -και αφορούν αν θέλετε την πλειοψηφία των Ποντίων- διότι σ' αυτήν την περίπτωση μιλάμε για έναν μικρό αριθμό.

Θέλω να τονίσω επίσης, ότι η διακοπή της χρηματοδότησης είναι απλώς προσωρινή, αφορά μόνο τεχνικούς λόγους και ήδη από την ενημέρωση που έχω από την διοίκηση του Ε.Υ.Α.Π.Ο.Ε. θα προχωρήσει ομαλά η συνέχιση αυτής της κατασκευής. 'Ολα θα προχωρήσουν κανονικά μέσα στο χρονοδιάγραμμα το οποίο έχει αποφασιστεί.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο για δύο λεπτά να αναπτύξει την επίκαιρη ερώτηση.

ΦΩΤΗΣ ΚΟΥΒΕΛΗΣ: Κύριε Πρόεδρε, πράγματι θα ευχόμουν τα πράγματα να έχουν, όπως τα εξέθεσε ο κύριος Υπουργός.

Οι Ομογενείς, όμως που παλινόστησαν, κύριε Υπουργέ, αναμένουν επί έξι ολόκληρα χρόνια, παραμένοντες σε παραπήγματα από λαμαρίνες. Θα έπρεπε να σας έχουν ενημερώσει, ότι έχουν -μέχρι αυτή την ώρα που συζητάμε-λάβει, πάρα πολλές υποσχέσεις, ότι σε σύντομο χρονικό διάστημα θα τακτοποιηθούν.

'Εχει όντως απασχολήσει το θέμα τη Βουλή και άλλες

Σελίδα 4943 

φορές. Επιλέγω, όμως, σήμερα να κάνω αυτή την ερώτηση, διότι είναι επίκαιρη, κύριε Υπουργέ. Και είναι επίκαιρη, διότι με απόφαση της 18ης Φεβρουαρίου 1997 το Διοικητικό Συμβούλιο του Εθνικού Ιδρύματος Υποδοχής και Αποκατάστασης Αποδήμων και Παλινοστούντων Ομογενών απεφάσισε και την αναστολή των εργασιών, αλλά και τη μείωση του ποσοστού εργολαβίας στο Ζυγό του Νομού Καβάλας.

Πρέπει να σας πω, κύριε Υπουργέ, ότι υπολείπονται οι εξής σημαντικές εργασίες γι' αυτό το έργο: Σε τριάντα τέσσερις κατοικίες δεν έχουν γίνει τα έργα υποδομής, τα έργα ανωδομής κατοικιών σε ογδόντα δύο, έργα δικτύων υποδομής εκκρεμούν, όπως ίδρευση, δίκτυο Μεσοχωρίου και Πανωχωρίου, φρεάτια, συσκευές, αποχέτευση, δίκτυο Πανωχωρίου, βιολογικός καθαρισμός, όμβρια, συλλεκτήριοι τάφροι απαγωγής, υδάτων εκτός οικισμού, για να περιορίσω την αναφορά μου, μόνο σε αυτές τις εκκρεμότητες οι οποίες υπάρχουν.

Κύριε Υπουργέ, δεν επιλέγω αυτή την ώρα, να αναφερθώ στα συνολικότερα προβλήματα των ομογενών, στα οποία ήδη αναφερθήκατε, διότι δεν θα αρκούσε ο χρόνος που διατίθεται από τη διαδικασία των επικαίρων ερωτήσεων. Γι' αυτό το συγκεκριμένο ζήτημα, σας ερωτώ και θα σας παρακαλούσα, ας έχετε στην προσοχή σας και κάποιον έλεγχο που πρέπει να κάνετε σ' αυτό το ίδρυμα. 

Ας έχετε το νού σας για τα όσα εκεί συμβαίνουν. Δεν υπαινίσομαι τίποτα το συγκεκριμένο, απλώς διατυπώνονται και βλέπουν το φως της δημοσιότητας διάφορες υπόνοιες και επισημάνσεις, αναφορικά με κακοδιαχειρίσεις. Θα σας παρακαλέσω πάρα πολύ να ασχοληθείτε ειδικότερα με το ζήτημα. Είναι ντροπή για όλους μας επί έξι ολόκληρα χρόνια οι ομογενείς, επαναλαμβάνω, να μένουν σε παραπήγματα από λαμαρίνα, να διατυπώνει η Κυβέρνηση μεγάλους λόγους περί της υποδοχής αυτών των ομογενών και αυτοί οι ομογενείς να βιώνουν μία απάνθρωπη πραγματικότητα, προσβλητική και για τους ίδιους και για την Κυβέρνηση, αλλά και για ολόκληρη την ελληνική κοινωνία.

ΠΡΟΕΔΡΕΥΩΝ (Παναγιώτης Σγουρίδης): Πριν σας δώσω το λόγο να δευτερολογήσετε, κύριε Υπουργέ, θέλω να κάνω μόνο μία παρατήρηση, ότι ομογενείς είναι, αλλά δεν είναι παλινοστούντες, είναι νεοπρόσφυγες. Είναι πρόσφυγες οι άνθρωποι και αυτό είναι ακόμη χειρότερο.

ΦΩΤΗΣ ΚΟΥΒΕΛΗΣ: Κύριε Πρόεδρε...

ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Κουβέλη, δεν μπορείτε να μιλήσετε.

ΦΩΤΗΣ ΚΟΥΒΕΛΗΣ: Δεν έχετε δίκιο, διότι δεν έχω την ευθύνη της διατύπωσης. Είναι η επίσημη ορολογία.

ΠΡΟΕΔΡΕΥΩΝ (Παναγιώτης Σγουρίδης): Αφήστε, κύριε Κουβέλη. Επισήμως είναι δυστυχώς λάθος. 

ΦΩΤΗΣ ΚΟΥΒΕΛΗΣ: Αναφέρεσθε, επομένως, στην ευθύνη του επισήμως ορίσαντος τον όρο.

ΠΡΟΕΔΡΕΥΩΝ (Παναγιώτης Σγουρίδης): Σαφώς. Το έχει υπόψη του και ο κύριος Υπουργός και πρόκειται σ' ένα νόμο που θα κατατεθεί να το αλλάξουμε. Παλινοστών είναι αυτός που, από μία Πατρίδα, ξαναγυρνά πίσω στην πατρίδα του. Αυτοί οι άνθρωποι ποτέ δεν ήρθαν στην Ελλάδα. Αυτοί έφυγαν από τον Πόντο, βρισκόντουσαν σε εξορίες και μετά, από εκεί που βρέθηκαν ήρθαν στην Ελλάδα. Πρόσφυγες είναι.

ΦΩΤΗΣ ΚΟΥΒΕΛΗΣ: Ας αιτιάσθε αυτούς που τους όρισαν έτσι.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο.

ΓΕΩΡΓΙΟΣ ΠΑΠΑΝΔΡΕΟΥ (Αναπληρωτής Υπουργός Εξωτερικών): Και εγώ, παίρνοντας αφορμή με τα όσα είπατε, κύριε Πρόεδρε, συμφωνώ απολύτως, ότι είναι λάθος ο όρος- έστω και αν επισήμως υπάρχει από την Πολιτεία -πρέπει να αλλάξει, δεν είναι παλινοστούντες, είναι πρόσφυγες, νεοπρόσφυγες, πάντως δεν είναι παλινοστούντες.

Επίσης, θέλω να τονίσω, ότι δεν είχα την ευθύνη της στελέχωσης και δεν είχε και αυτή η Κυβέρνηση ή και η προηγούμενη του ΠΑΣΟΚ την ανάπτυξη και στελέχωση του Ε.Υ.Α.Π.Ο.Ε.. Είμαι σίγουρος ότι και εγώ και ο κ. Ρωμαίος, ο οποίος προηγουμένως είχε την ευθύνη για το Ε.Υ.Α.Π.Ο.Ε., αν είχαμε να ξεκινήσουμε αυτό το ίδρυμα θα είχε στελεχωθεί με τελείως διαφορετικό τρόπο, ώστε πράγματι προβλήματα -τα οποία υπαινιχθήκατε και αν υπάρχουν θα έπρεπε να καταγγελθούν επισήμως- δυσλειτουργίες θα τις έλεγα εγώ, θα μπορούσαν να είχαν αντιμετωπισθεί μ' ένα τελείως διαφορετικό τρόπο.

Πιστεύω, ότι γι' αυτό ακριβώς, είμαστε σ' αυτή τη φάση και σύντομα θα υπάρξει και μία ανανέωση του διοικητικού συμβουλίου, θα υπάρξει μία νέα πολιτική, την οποία έχουμε συζητήσει και με τον προηγούμενο Υπουργό, μία πολιτική που θα διευρύνει τους στόχους, αλλά και θα αποσαφηνίσει τους στόχους σε ό,τι αφορά τον ποντιακό Ελληνισμό που βρίσκεται στην Ελλάδα, ως πρόσφυγες αυτή την εποχή, και που δεν είναι μόνο εκείνοι που εντάσσονται στους πληθυσμούς της Βόρειας Ελλάδας, αλλά είναι και ένας ευρύτερος πληθυσμός, που έχει πολλά προβλήματα.

Θέλω, απλώς, να πω για το συγκεκριμένο πληθυσμό των διακοσίων ενενήντα εννιά οικογενειών που βρίσκονται στην περιοχή της Καβάλας, ίσως να μη γνωρίζετε ότι τους έχει προσφερθεί να νοικιάσουν από πλευράς του Ε.Υ.Α.Π.Ο.Ε. οικήματα, σπίτια. Το ένα τρίτο από αυτούς δέχθηκε αυτή την ενοικίαση των σπιτιών, τα άλλα δύο τρίτα δεν δέχθηκε την ενοικίαση των σπιτιών και ζούν σε παραπήγματα -δικιά τους επιλογή- ίσως να είναι ένας τρόπος ή να φοβούνται ότι αν νοικιάσουν σπίτια ίσως να μην πάρουν. Μπορώ να σας διαβεβαιώσω ότι όσοι βρίσκονται και σε ενοικιασμένα σπίτια από το Ε.Υ.Α.Π.Ο.Ε. θα πάρουν τη μόνιμη κατοικία τους, το τονίζω αυτό, δεν χρειάζεται να δημιουργήσουν έναν αυτουποβιβασμό για να επιδιώξουν τις μόνιμες κατοικίες. Είναι προγραμματισμένες για όλες τις οικογένειες και όπως σας είπα, έχουν προχωρήσει 90%. Πράγματι, υπάρχουν αυτά που είπατε που πρέπει να γίνουν, αλλά είναι το 90% ήδη έτοιμο και ήδη η νέα χρηματοδότηση από το Υπουργείο Εθνικής Οικονομίας έρχεται στο Ε.Υ.Α.Π.Ο.Ε. για να ολοκληρωθούν τα έργα. Θα είμαστε πάνω από αυτή την προσπάθεια, ώστε όσο γίνεται πιό γρήγορα να κληρωθούν και οι οικογένειες να πάρουν τις κατοικίες τους.

ΠΡΟΕΔΡΕΥΩΝ (Παναγιώτης Σγουρίδης): Πέμπτη στην ημερήσια διάταξη είναι η με αριθμό 896/17.3.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Καραγιάννη-Αράπη, προς τους Υπουργούς Εσωτερικών Δημόσιας Διοίκησης και Αποκέντρωσης, και Υγείας και Πρόνοιας, σχετικά με τη μεταφορά των αρμοδιοτήτων λειτουργίας των Κρατικών Παιδικών Σταθμών στους Οργανισμούς Τοπικής Αυτοδιοίκησης (ΟΤΑ), τη διασφάλιση του δημόσιου χαρακτήρα της προσχολικής αγωγής κ.λπ.

Η ερώτηση σε περίληψη έχει ως εξής:

"Με σχετική διάταξη νομοσχεδίου του Υπουργείου Εσωτερικών για τη ρύθμιση θεμάτων της Τοπικής Αυτοδιοίκησης, που πρόκειται να κατατεθεί στη Βουλή προς ψήφιση, επιχειρείται η μεταφορά όλων των Κρατικών Παιδικών Σταθμών (Κ.Π.Σ.) στους ΟΤΑ, καθώς και η μεταβολή της υπηρεσιακής κατάστασης των εργαζομένων σε αυτούς.

Επειδή, με την ανυπαρξία οποιασδήποτε πρόβλεψης για το ενιαίο της λειτουργίας των Κ.Π.Σ. με το νέο καθεστώς, παρατηρείται το φαινόμενο ορισμένοι Δήμοι να επιβάλλουν τροφεία για κάθε παιδί που οι εργαζόμενοι γονείς αδυνατούν να καταβάλουν, ερωτώνται οι κύριοι Υπουργοί:

Σε ποιες ενέργειες θα προβούν, προκειμένου να διασφαλιστεί ο δημόσιος δωρεάν χαρακτήρας της προσχολικής αγωγής και να μην καταστεί δυσχερέστερη η θέση των εργαζομένων στους Κ.Π.Σ."

Ο Υφυπουργός Εσωτερικών Δημόσιας Διοίκησης και Αποκέντρωσης, κ. Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, και κύριοι συνάδελφοι, η αξιότιμος κυρία συνάδελφος μάλλον δεν έχει ενημερώσει τον Πρόεδρο του κόμματός της, ο οποίος τρέφει βαθύτατο σεβασμό στο θεσμό της Αυτοδιοίκησης και ο οποίος πραγματικά έχει δώσει αγώνες για απόδοση κοινωνικής δικαιοσύνης και νομίζω ότι και τα δύο θέματα που βάζετε εδώ, 

Σελίδα 4944 

για να τεκμηριώσετε την ερώτησή σας, δεν θα τον βρούν σύμφωνο.

Είμαι βέβαιος, ότι θα πρέπει να συμφωνήσετε και εσείς, ότι η αρμοδιότητα αυτή, η οποία σε όλον τον κόσμο είναι αρμοδιότητα της Αυτοδιοίκησης, πρέπει να περάσει κάποια στιγμή στην Αυτοδιοίκηση και

Δεύτερον, δεν είναι κακό να μπουν τροφεία, αρκεί αυτά να εξυπηρετούν ένα στόχο απόδοσης κοινωνικής δικαιοσύνης. Το να πάρεις από κάποιους πλούσιους γονείς τροφεία και να έχεις δωρεάν σίτιση των απόρων νηπίων και βρεφών του σταθμού, αυτό δεν είναι καθόλου κακό και το έχουν κάνει πολλοί Δήμαρχοι, που είναι προς τιμήν τους. Ο δε ν. 2218 που ψήφισε η Βουλή πριν από δύο χρόνια- αυτός που έδωσε την αρμοδιότητα στην Τοπική Αυτοδιοίκηση- προέβλεπε το να μπαίνουν τροφεία.

Εμείς, γιατί νομοθετούμε σήμερα; Τι οδήγησε στην ανάγκη, ώστε αυτή η διάταξη, η οποία υπήρχε για την εκχώρηση της αρμοδιότητας από το Υπουργείο Υγείας στην Τοπική Αυτοδιοίκηση, να χρειαστεί αν διορθωθεί; 'Οταν προσπάθησε μια ομάδα διϋπουργική να φτιάξει ένα πρότυπο κανονισμό λειτουργίας των παιδικών σταθμών, σκόνταψε μπροστά σε κάποια υπαρκτά προβλήματα. Και κάποια από αυτά τα προβλήματα ήταν οι εργασιακές σχέσεις του υπάρχοντος προσωπικού.

Εκεί λοιπόν, οι εργαζόμενοι, οι οποίοι είναι σε τρείς χωριστές Ομοσπονδίες, συμμετείχαν μαζί με υπαλλήλους του Υπουργείου μας και υπαλλήλους του Υπουργείου Υγείας, στη διαμόρφωση αυτού του πρότυπου κανονισμού και αυτοί ήταν που διέβλεψαν την ανάγκη τροποποίησης της υπάρχουσας σήμερα διάταξης. Αυτό λοιπόν κάνουμε, τροποποιούμε σήμερα αυτή τη διάταξη. Σε κάποια στιγμή, βέβαια, κινήθηκαν σε απεργιακές κινητοποιήσεις οι εργαζόμενοι, επειδή θεώρησαν, ότι μπορούσαν να μείνουν ξεκρέμαστοι αν αύριο αν διαλυόταν το νομικό πρόσωπο, το οποίο συστήνεται στους ΟΤΑ.

Διασφαλίζουμε λοιπόν με διάταξη, η οποία εκ περισσού θα μπει μέσα στο νόμο -διότι υπήρχε ήδη στον κώδικα- ότι σε μια τέτοια περίπτωση αυτό το προσωπικό δεν απολύεται, αλλά εντάσσεται μέσα στο Δήμο. 'Ετσι δεν θα υπάρχει κανένα πρόβλημα. Ο νόμος συζητήθηκε ήδη στη Διαρκή Επιτροπή Δημόσιας Διοίκησης και σύντομα θα έρθει στην Ολομέλεια, όπου θα μας δοθεί η ευκαιρία και να δείτε πως διαμορφώνεται η διάταξη και να τοποθετηθείτε, αν κάπου εκτιμήσετε και εσείς και οι εργαζόμενοι ότι δεν καλύπτονται από τη συγκεκριμένη διάταξη.

ΠΡΟΕΔΡΕΥΩΝ (Παναγιώτης Σγουρίδης): Η κα Καραγιάννη-Αράπη έχει το λόγο.

ΒΑΣΙΛΙΚΗ ΑΡΑΠΗ ΚΑΡΑΓΙΑΝΝΗ: Κύριε Υπουργέ, γνωρίζετε ότι για την προσχολική αγωγή υπάρχουν δυο φορείς,το Υπουργείο Παιδείας που έχει χρησιμοποιηθεί με το ν.1566/1985 και αφορά τα παιδιά που φοιτούν στα κρατικά νηπιαγωγεία του Υπουργείου Παιδείας και του Υπουργείου Υγείας Πρόνοιας και στη συνέχεια οι Δήμοι, στους οποίους τώρα θα μεταφέρετε τα νηπιαγωγεία και τους βρεφονηπιακούς σταθμούς. Απ' ό,τι βλέπουμε, στους δήμους τα παιδιά θα χωρίζονται σε άλφα και βήτα κατηγορίας παιδιά, σύμφωνα με αυτά τα οποία μας είπατε. Το θέμα όμως είναι, κύριε Υπουργέ, πώς θα διασφαλιστεί ο θεσμικός χαρακτήρας του κρατικού παιδικού σταθμού, που είναι η δωρεάν παροχή προσχολικής αγωγής προς την εργαζόμενη μητέρα. Επίσης, υπάρχει θέμα διασφάλισης του προσωπικού κάτω πλέον από τους κανόνες της ιδιωτικής οικονομίας, διότι γνωρίζετε, κύριε Υπουργέ, ότι οι δήμοι μπορούν να συστήνουν δημοτικές επιχειρήσεις -ήδη το έχουν κάνει μερικοί δήμοι σχετικά με το πολιτισμό- και οι οποίες μετατρέπονται πολύ εύκολα σε νομικά πρόσωπα. Αυτό δε, ορίζεται από τα άρθρα 203 και 277 του κώδικα 410/1995.

'Ομως, κύριε Υπουργέ, απ' ό,τι φαίνεται πετάτε το "μπαλάκι" στην Τοπική Αυτοδιοίκηση για να μην έχει το Υπουργείο και γενικά το Κράτος την ευθύνη των βρεφονηπιακών σταθμών. 'Ετσι, θα φαίνεται ότι ο Δήμος βάζει φόρους, πράγμα που θα αντανακλά στους δημότες. Εξ' αυτού του λόγου στις 18 Μαρτίου, η ΤΕΔΚΕ και οι αρμόδιοι φορείς είχαν μία συγκέντρωση διαμαρτυρίας. Μερικοί δήμοι δήλωσαν άρνηση σ' αυτήν την ενέργεια. Θα τους υποχρεώσετε να τους πάρουν; Για εκείνους που δεν θα θελήσουν να τους πάρουν τι θα κάνετε; Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Εσωτερικών Δημόσιας Διοίκησης και Αποκέντρωσης κ. Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κυρία συνάδελφε κανένας δεν πετάει το μπαλάκι πουθενά. Η διάταξη αυτή που υπήρχε και αυτή που θα διαμορφωθεί με το καινούριο νομοσχέδιο, δίνει τη δυνατότητα στους δήμους εάν αποφασίσουν έτσι τα δημοτικά τους συμβούλια να πάρουν την αρμοδιότητα. Εάν δεν θέλουν θα μείνει στο Υπουργείο Υγείας, ο κάθε παιδικός σταθμός για τον οποίο δεν θα ενδιαφερθεί κανένας δήμος. Ενα αυτό.

Δεύτερον. Μου λέτε ποιος θα διασφαλίσει το δημοσιο χαρακτήρα της δωρεάν διατροφής και επιτήρησης των παιδιών στους παιδικούς σταθμούς. Μα, υπάρχει κοινωνικός φορέας αρμοδιότερος από την Τοπική Αυτοδιοίκηση για να το εξασφαλίσει αυτό; Σε καθημερινό έλεγχο από τους δημότες βρίσκεται και ο δήμαρχος και οι δημοτικοί σύμβουλοι. Και όλα αυτά τα νομικά πρόσωπα, αλλά και ο φόβος που έχετε, μη τυχόν κάποιο νομικό πρόσωπο αλλάξει μορφή και γίνεται δημοτική επιχείρηση, βρίσκονται κάτω από την εποπτεία και τον έλεγχο της Τοπικής Αυτοδιοίκησης και του δημοτικού συμβουλίου της. Το δημοτικό συμβούλιο είναι εκείνο που θα αποφασίσει αν θα αλλάξει. Εκείνο όμως και αν ακόμα την κάνει επιχείρηση, έχει την εποπτεία της επιχείρησης εκείνο τοποθετεί το διοικητικό συμβούλιο και μου φαίνεται ότι είναι έξω από κάθε λογική να συζητάμε σήμερα γι' αυτό το φορέα που είναι ένας φορέας της πιο γνήσιας μορφής δημοκρατίας με αμεσότητα σχέσης με τον ψηφοφόρο δημοτη, και να έχουμε το φόβο, πως αυτό μπορεί να μετατρέψει το δημόσιο χαρακτήρα αυτών των παροχών προς τα παιδιά και προς τις οικογένειές τους σε ένα χαρακτήρα πλέον μιας στυγνής εκμετάλλευσης ή μιας ιδιωτικοποίησης, όπως εκπρόσωπος κάποιου άλλου κομματικού φορέα είχε αναφέρει χθες στη συζήτηση που είχε γίνει.

Να είσθε βέβαιοι, όπως είπα, ότι πολύ σύντομα θα συζητήσουμε το νομοσχέδιο στη Βουλή και θα καθησυχάσουν και οι δικοί σας οι φόβοι και οι φόβοι των εργαζομένων για οτιδήποτε κακό θα μπορούσε να φέρει αυτό το νομοσχέδιο και στους εργαζόμενους και στα παιδιά.

ΠΡΟΕΔΡΕΥΩΝ (Παναγιώτης Σγουρίδης): Δεύτερη επίκαιρη ερώτηση δεύτερου κύκλου, είναι η υπ'αριθμόν 886/12.3.97 του Βουλευτού της Νέας Δημοκρατίας κ. Ελευθερίου Παπαγεωργόπουλου, προς τον Υπουργό Εργασίας και Κοινωνικών Ασφαλίσεων "σχετικά με την ίδρυση και λειτουργία των Κέντρων Επαγγελματικής Κατάρτισης τη διαφάνεια στην διαχείριση των κοινοτικών κονδυλίων κ.λπ.".

Η επίκαιρη ερώτηση του κ. Παπαγεωργόπουλου έχει εν περιλήψει ως εξής:

"'Εχει καταστεί κοινή συνείδηση, ότι το ζήτημα της ίδρυσης και λειτουργίας των Κέντρων Επαγγελματικής Κατάρτισης έχει καταστεί δύσοσμο και κακόφημο. Την άποψη αυτή συμμερίζονται και τα αρμόδια όργανα της Ευρωπαϊκής 'Ενωσης, τα οποία έχουν κυριολεκτικά μπλοκάρει τις σχετικές χρηματοδοτήσεις.

Τον Δεκέμβριο του 1996 ο Υπουργός Εργασίας δεσμεύθηκε στον αρμόδιο Κοινοτικό Επίτροπο κ.Φλυν για τη θεσμοθέτηση κανόνων που θα κατοχυρώνουν την σωστή λειτουργία, τη διαφάνεια, την αποτελεσματικότητα.

'Ομως, αντί η Κυβέρνηση να ακολουθήσει την ορθόδοξη διαδικασία νομοθετικού έργου, προτίμησε σε δύο περιπτώσεις (Ιανουάριος 1997, Φεβρουάριος 1997) τη διαδικασία των νυκτερινών τροπολογιών, προφανώς, για να αποφύγει την τοποθέτηση στις βαρύτατες καταγγελίες Κυβερνητικών στελεχών, για την διαχείριση στον τομέα αυτό.

Για τους λόγους αυτούς ερωτάται ο αρμόδιος κύριος Υπουργός:

Τι προτίθεται να πράξει, για τη διερεύνηση του θέματος και την απόδοση των ευθυνών στους υπεύθυνους, καθώς και για

Σελίδα 4945 

την κατοχύρωση κανόνων διαφάνειας, σωστής λειτουργίας και αποτελεσματικότητας στην διαχείριση των σχετικών κονδυλίων".

Ο Υφυπουργός Εργασίας και Κοινωνικών Ασφαλίσεων κ. Χρήστος Πρωτόπαπας έχει το λόγο για τρία λεπτά για να πρωτολογήσει.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ευχαριστώ κύριε Πρόεδρε.

Χαίρομαι γιατί ο κ. Παπαγεωργόπουλος παρακολουθεί από τόσο κοντά τα θέματα του Κοινωνικού Ταμείου, γιατί μόνο ένας που τα παρακολουθεί μπορεί να καταλάβει και πόσο σοβαρά είναι, αλλά και τι τραβάμε πολλές φορές, με τα προβλήματα που δημιουργούνται.

Στη συγκεκριμένη περίπτωση δεν είναι κάτι ιδιαίτερα σοβαρό. Μία εταιρεία λόμπινγκ που εδρεύει στις Βρυξέλλες, η "HELLENIC INVESTIMENS" ζήτησε "μίζα", ουσιαστικά, απο τα Κέντρα Επαγγελματικής Κατάρτισης και εδώ είναι το σοβαρό - λέγοντας, ότι μπορεί να απεμπλέξει προβλήματα, που υπάρχουν ακόμη με το υπόλοιπο της αποπληρωμής, δηλαδή περίπου δεκαπέντε εκατομμύρια ECU, για τα προγράμματα που εκτελέστηκαν, το 1995, από την Ευρωπαϊκή 'Ενωση.

Θα ήταν απαράδεκτο, αν κάτι τέτοιο θα μπορούσε να συμβεί. Νομίζω όμως, ότι απλώς πρόκειται για το απύθμενο θράσος κάποιου, ο οποίος ισχυρίζεται κάτι τέτοιο χωρίς να μπορεί να κάνει τίποτα, γιατί αυτό διαπιστώθηκε και από την έρευνα που κάναμε και από τη στενή συνεργασία, την οποία έχουμε με την Ευρωπαϊκή Επιτροπή.

Δεν πρόκειται να χαριστούμε σε κανέναν. Απαντήσαμε αμέσως. Βγήκαμε δημόσια και ενημερώσαμε και τα Κ.Ε.Κ. και τον Ελληνικό Λαό, ότι δεν έχει κανένα λόγο να ακούει τέτοια πράγματα. 'Οτι η διαδικασία της αποπληρωμής προχωράει και είμαστε στο στάδιο της τελικής διαπραγμάτευσης με την Ευρωπαϊκή 'Ενωση και ένα μεγάλο μέρος της, ήδη έχει δοθεί. Και ότι μέσα από τις νομοθετικές διατάξεις, που προωθήσαμε για το ΕΚΕΠΙΣ, διασφαλίζουμε την πλήρη διαφάνεια και την αξιοπιστία, στα ζητήματα που σχετίζονται με την πιστοποίηση και την λειτουργία των Κέντρων Επαγγελματικής Κατάρτισης και συνεπώς σε μεγάλο βαθμό με την λειτουργία του κοινωνικού ταμείου.

Ανάλογη ενημέρωση έγινε και προς τον Επίτροπο Φλυν και προς τις αρμόδιες διευθύνσεις της Ευρωπαϊκής 'Ενωσης και ήδη υπάρχει σχετική ανακοίνωση από αυτή και μπορώ να σας πω, ότι δεν είναι τίποτα περισσότερο και τίποτα λιγότερο, από την προσπάθεια ενός επιτήδειου να εκμεταλλευθεί μία προσωρινά δύσκολη κατάσταση, προκειμένου να μπορεί να κερδίσει.

'Εχουμε ήδη μεριμνήσει, παρακολουθούμε από κοντά την ιστορία, έχουμε λάβει τα μέτρα μας και δημιουργούμε τους νέους θεσμούς, ώστε όλα να κυλήσουν ομαλά και να ξέρουμε όλοι ότι τα χρήματα αυτά, όχι μόνο τα εκμεταλλευόμαστε, αλλά τα εκμεταλλευόμαστε και σωστά.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργόπουλος έχει το λόγο για δύο λεπτά για να αναπτύξει την επίκαιρη ερώτησή του.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.

'Οσο καλή πίστη, κύριε Υπουργέ, και να επιστρατεύσω, όσο καλή θέληση και να θελήσω να δείξω, πραγματικά δεν μπορώ να συμμεριστώ, ούτε την αισιοδοξία σας ούτε τη μακαριότητά σας.

Το πράγμα έχει ξεφύγει. Δεν αμφιβάλλω για τις καλές προθέσεις σας, οι οποίες επιβεβαιώνουν, ότι πράγματι αποδοκιμάσατε αυτή την ενέργεια και χαίρομαι για αυτό. Αλλά το πρόβλημα παραέχει μεγαλώσει και είναι δύσοσμο και κακόφημο και αφορά τη διαχείριση χρημάτων, που στοχεύουν στην αντιμετώπιση της ανεργίας. Το μέγα θέμα της απασχόλησης προσπαθούν να στηρίξουν. Και όμως γίνεται μία διασπάθιση άνευ προηγουμένου.

Το κακό είναι, ότι αντιμετωπίζεται το ζήτημα αυτό με μία λογική σαν να είναι ενδοοικογενειακή, ενδοκομματική, ενδοκυβερνητική. Και όμως δεν είναι έτσι. Δεν δώσατε ποτέ στη Βουλή τις εξηγήσεις, μολονότι σας ζητήθηκε. Φέρατε, νομίζω στο Ενιαίο Μισθολόγιο, πριν λίγες μέρες, μια τροπολογία για να βάλετε πάλι κάποιους θεσμούς όσον αφορά την εποπτεία και τη διαφάνεια της διαχείρισης αυτών των κονδυλίων. Και όμως έγινε πάλι με τη μέθοδο της τροπολογίας, για να μη δοθεί η δυνατότητα να δοθούν κάποιες εξηγήσεις, εξηγήσεις στις πολύ βαριές καταγγελίες που έχουν κάνει όλοι οι προκάτοχοί σας, της σημερινής πολιτικής ηγεσίας του Υπουργείου Εργασίας, Υπουργοί Εργασίας. 'Ολοι οι προκάτοχοί σας, Υπουργοί Εργασίας, μίλησαν για τη διαχείριση των κονδυλίων του Ευρωπαϊκού Κοινοτικού Ταμείου ότι είναι αρμοδιότητος Εισαγγελέως, ότι πρόκειται για μεγάλα σκάνδαλα. Και κανείς δεν μπήκε στον κόπο να δώσει κάποιες εξηγήσεις. 'Ετσι θα μείνουν αυτά τα ζητήματα; Προσωπικά σας ζητήματα είναι, ενδοοικογενειακά σας ζητήματα είναι;

Και, κύριε Υπουργέ, χθες ακόμα, παρητήθη διαβάσαμε στις εφημερίδες ο αρμόδιος Γενικός Γραμματέας του Υπουργείου Εργασίας, υπό το βάρος αυτών των καταγγελιών που είδαν το φως της δημοσιότητας σε όλο τον ημερήσιο Τύπο. Παρητήθη και μάλιστα γράφει η Καθημερινή, ότι αυτό ήταν και εν γνώση του κυρίου Πρωθυπουργού. Και αυτό μένει έτσι; Χωρίς μια εξήγησή; Χωρίς να δοθεί κάποια αιτιολογία;

Πιστέψτε με, ότι δεν μπορείτε να αποσιωπάτε το ζήτημα αυτό, δεν μπορείτε να λειτουργείτε σαν στεγανό. Διαφορετικά θα κατηγορηθείτε, δικαίως, ότι συγκαλύπτετε αυτή την υπόθεση, που πιστεύω ότι δεν σας αφορά προσωπικά. 

Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.

Πρέπει λοιπόν -τελειώνω, κύριε Πρόεδρε- πριν κλιμακώσουμε με επερώτηση αυτό το ζήτημα, γιατί δεν μπορούν αυτά τα ερωτήματα τα οποία είναι αμείλικτα να παραμένουν αναπάντητα, να δοθούν κάποιες εξηγήσεις. Και για να πω και τα πράγματα με το όνομά τους ...

ΠΡΟΕΔΡΕΥΩΝ (Παναγιώτης Σγουρίδης): Τελειώστε, κύριε Παπαγεωργόπουλε.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, σε όλους δώσατε ένα λεπτό παραπάνω ...

ΠΡΟΕΔΡΕΥΩΝ (Παναγιώτης Σγουρίδης): 'Οχι, ένα λεπτό!

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Να τελειώσω τη φράση μου.

ΠΡΟΕΔΡΕΥΩΝ (Παναγιώτης Σγουρίδης): Εντάξει, τελειώστε τη φράση σας.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Υπουργέ, είναι κοινή συνείδηση, ότι κάποιοι στο ΠΑΣΟΚ βλέπουν τα κονδύλια του Ευρωπαϊκού Κοινοτικού Ταμείου, σαν το "κέρας της Αμάλθειας", σαν την "χρυσοτόκο όρνιθα". Να τελειώσει αυτό το ζήτημα. Δεν πάει άλλο. Να τους καταγγείλετε. Να αποστασιοποιηθείτε. Διαφορετικά θα είστε συνυπεύθυνοι.

(Χειροκροτήματα από την Πτέρυγα της Νέας Δημοκρατίας

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Παπαγεωργόπουλε, πολλοί και όχι μόνο από το ΠΑΣΟΚ, αλλά και από τα άλλα Κόμματα βλέπουν το Κοινωνικό Ταμείο ως "κέρας της Αμάλθειας". Και το έχουν δει και στο παρελθόν. Και δεν μιλάω φυσικά για ανθρώπους που είναι μέσα στην Αίθουσα.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Πείτε τους.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Απ' όλα τα Κόμματα. Είναι δυνατόν, να ξεχνάμε το τι έχει γίνει όλα τα προηγούμενα χρόνια; Είναι δυνατόν ποτέ να ξεχνάμε το τι έχει γίνει με το πρώτο Κοινοτικό Πλαίσιο Στήριξης, αγαπητέ συνάδελφε;

Εγώ θεωρώ, ότι υπάρχουν έντιμοι άνθρωποι, μεταξύ των οποίων συγκαταλέγω και εσάς, οι οποίοι ενδιαφέρονται να υπάρχει σωστή διαχείριση των Κοινοτικών κονδυλίων, σωστή διαχείριση των πόρων αυτών οι οποίοι είναι απαραίτητοι για την απασχόληση και την ανεργία σε όλα τα Κόμματα. Και σας αντιμετωπίζω με αυτή σας την ερώτηση και με την αγωνία σας για την ορθή διαχείριση, ως εν δυνάμει σύμμαχο του 

Σελίδα 4946 

Υπουργείου μας, ως εν δυνάμει σύμμαχο της προσπάθειας την οποία κάνουμε με τον κ. Παπαϊωάννου προκειμένου να υπάρχει και σωστή απορρόφηση, αλλά πάνω από όλα και σωστή αξιοποίηση των κονδυλίων αυτών, που είναι μια από τις τελευταίες ευκαιρίες για τη Χώρα μας, αν θέλει να έχει ανθρώπινο δυναμικό προσαρμοσμένο και έτοιμο να ανταποκριθεί στις αυξανόμενες απαιτήσεις της συγκυρίας.

'Ομως, κύριε Παπαγεωργόπουλε, μου κάνουν εντύπωση μερικά πράγματα που είπατε. Τι μεγάλωσε; Ποιο πρόβλημα μεγάλωσε; Τι διασπάθιση γίνεται αυτή τη στιγμή; Ποιο πρόβλημα υπάρχει αυτή τη στιγμή;

Δεν υπάρχει κανένα πρόβλημα. Δεν γίνεται καμία διασπάθιση. Και αν υπάρχει η οποιαδήποτε καταγγελία, παρακαλώ να έρθει στην Εθνική Αντιπροσωπεία. Σίγουρα βέβαια δεν μεγάλωσε κανένα πρόβλημα. Κάνουμε τεράστιες προσπάθειες κύριε Παπαγεωργόπουλε, και θέλουμε τη βοήθειά σας, όπως θέλουμε και τη βοήθεια όλων των Κομμάτων και όλων των έντιμων ανθρώπων, προκειμένου να αποκαταστήσουμε ένα σύστημα υγιούς διάφανης και σταθερής διαχείρισης, η οποία θα υπάρχει και μετά από μας. Δεν πρέπει κάθε Κόμμα να αλλάζει τους θεσμούς διαχείρισης των Κοινοτικών πόρων, ένα σύστημα για το οποίο όλοι θα μπορούμε με κλειστά μάτια να απαντάμε ότι καλώς έγινε ό,τι έγινε, από εδώ και πέρα και να μην έχουμε όλα τα προβλήματα που τόσα πολλά χρόνια και με όλες τις Κυβερνήσεις μας ακολουθούν. Γι αυτό να είστε βέβαιος, κύριε Παπαγεωργόπουλε. Και αυτό το επιχειρήσαμε με την ιστορία του ΕΚΕΠΙΣ και με την αποφασιστική στάση μας. 'Ολα τα έγγραφα είναι εδώ, στη διάθεσή σας, όποια ώρα θέλετε και για την εμφάνισή αυτού του απατεώνας, απομονώθηκε και απομονώθηκε με την αποφασιστική στάση του Υπουργείου Εργασίας και προς το Λαό και προς τα ΚΕΚ και προς την Ευρωπαϊκή 'Ενωση.

Και κάτι τελευταίο για το Γενικό Γραμματέα. 'Οντως παραιτήθηκε ο Γενικός Γραμματέας Κοινοτικών πόρων. Αλλά όπως ο ίδιος με σημερινή επιστολή του, αναφέρει προς την εφημερίδα "Καθημερινή" που έκανε τη σχετική δημοσίευση, ήταν από πριν αυτή η παραίτηση, δεν έχει δε καμία σχέση -σας τονίζω καμιά σχέση- για ζητήματα που είχαν να κάνουν, όπως ο ίδιος τονίζει, με θέματα λειτουργίας γύρω απο το Κοινωνικό Ταμείο.

Και δεν είχαμε καμία σχέση με τις προσπάθειες αυτής της εταιρείας, όπως και ο ίδιος -ξαναλέω- διευκρινίζει και επανειλημμένα σε συνεννόηση μαζί μου προσπάθησε, προκειμένου να δούμε τι γίνεται, αλλά και να απαντήσουμε. Δεν πρέπει λοιπόν να συγχέουμε τα δύο πράγματα. Είναι δύο διαφορετικά πράγματα και ξαναλέω ότι όλα τα σχετικά έγγραφα είναι στη διάθεσή σας και δεν έχουμε τίποτε να κρύψουμε από κανέναν.

ΠΡΟΕΔΡΕΥΩΝ (Παναγιώτης Σγουρίδης): 'Εγινε κατανοητό στην Αίθουσα, κύριε Υπουργέ. 

Ο συνάδελφος κ. Παντερμαλής ζητεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Εισερχόμεθα στην τρίτη στην ημερήσια διάταξη επίκαιρη ερώτηση δευτέρου κύκλου, με αριθμό 899/17.3.97, του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη σκόπιμη καθυστέρηση έναρξης αγοράς καπνών φετεινής εσοδίας από τους καπνεμπόρους, τη μη τήρηση των συμβολαίων με τους καπνοπαραγωγούς κ.λπ.

Η επίκαιρη ερώτηση έχει ως ακολούθως:

"Σε αναστάτωση βρίσκονται οι εξίμισι χιλιάδες καπνοπαραγωγοί του Νομού Σερρών, που με ανησυχία διαπιστώνουν την καθυστέρηση έναρξης των αγορών από μέρους των καπνεμπόρων. Ενώ μένουν δύο μόνο μήνες από την προθεσμία λήξης των αγορών, που είναι η 15.5.97, μέχρι στιγμής δεν έχει πουληθεί ούτε ένα κιλό από τις επτά χιλιάδες περίπου τόνους συνολικής παραγωγής του Νομού (Μπασμάς πέντε χιλιάδες διακόσιοι περίπου τόνοι και Κατερίνη Σ79 χίλιοι οκτακόσιοι περίπου τόνοι).

Σκοπός της καθυστέρησης της έναρξης των αγορών από μέρους των καπνεμπόρων είναι να μην τηρήσουν τα συμβόλαια, που υπέγραψαν με τους παραγωγούς. 'Ετσι, καθυστερούν σκόπιμα την έναρξη των αγορών προς το τέλος της περιόδου, προκειμένου να εκβιάσουν τους παραγωγούς και να αγοράσουν τα καπνά τους με τις περσινές τιμές. 'Οσοι από τους παραγωγούς δεν υποκύψουν στους εκβιασμούς και προχωρήσουν σε ενστάσεις, χρονικά είναι αδύνατο να εξεταστούν αυτές από τις επιτροπές επανεξέτασης του Εθνικού Οργανισμού Καπνού.

Να σημειωθεί, ότι και σε άλλες περιοχές της Χώρας παρατηρείται το ίδιο πρόβλημα.

Ερωτάται ο κύριος Υπουργός τι μέτρα προτίθεται να πάρει για την αντιμετώπιση του προβλήματος"

Ο Υφυπουργός Γεωργίας κ. Σωτηρλής έχει το λόγο για τρία λεπτά να πρωτολογήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, το Υπουργείο Γεωργίας και ο Εθνικός Οργανισμός Καπνού έλαβαν έγκαιρα όλα τα απαραίτητα μέτρα για την τήρηση των συμβολαίων από πλευράς μεταποιητών. Αυτή τη στιγμή υπάρχει μία καθυστέρηση στις παραλαβές, σε σχέση με την προηγούμενη σοδειά του 1995, που οφείλεται τόσο στην καθυστέρηση έναρξης των παραλαβών από τους μεταποιητάς, όσο και στις τελευταίες κινητοποιήσεις των παραγωγών. Οι τιμές των καπνών -και αυτή είναι η ευχάριστη νότα- που παραλαμβάνονται, είναι σημαντικά αυξημένες για τη σοδειά του 1996, σε σχέση με την περσινή σοδειά, παραδείγματος χάρη στην ποικιλία των Βιρτζίνια. Στις περιπτώσεις που δεν υπάρχει συμφωνία ως προς την ποιοτική σύνθεση των καπνών από τα συμβαλλόμενα μέρη, παραγωγούς ή ομάδες τους και μεταποιητές, υποβάλλονται σχετικές ενστάσεις, οι οποίες με ευθύνη του Οργανισμού Καπνού, εξετάζονται άμεσα από τριμελή επιτροπή. Επίσης, στις περιπτώσεις σημαντικής απόκλισης της ποιοτικής εκτίμησης από τον μεταποιητή, ο ελεγκτής του Οργανισμού Καπνού με πρωτοβουλία του θέτει αμέσως το θέμα στην κρίση τριμελούς επιτροπής, η οποία αποτελείται από έναν εκπρόσωπο των παραγωγών, από εκπρόσωπο των μεταποιητών και από τον Οργανισμό Καπνού και η απόφαση εκείνη είναι τελεσίδικη και άμεσα εκτελεστέα. 'Ομως αν αυτά ήταν μόνο, θα έλεγε κανείς ότι είναι γενικές κουβέντες. Το Υπουργείο Γεωργίας έδωσε έγκαιρα εντολή στον Οργανισμό Καπνού και ο Οργανισμός Καπνού έχει επιστήσει την προσοχή στους μεταποιητές για τις κυρώσεις, που προβλέπονται σε περίπτωση που μέχρι 15.5.97, σύμφωνα με τον Κανονισμό 2075/92, δεν ολοκληρωθούν οι παραλαβές καπνών και οι παραγωγοί απωλέσουν έστω και το ελάχιστο από το δικαίωμα της πριμοδότησης.

Προς αυτή την κατεύθυνση θέλω να χαιρετίσω με ικανοποίηση την παρέμβαση αρκετών συνεταιριστικών οργανώσεων της 'Ενωσης Αγροτικών Συνεταιρισμών Ροδόπης, της Ομάδος Παραγωγών Ξάνθης, της 'Ενωσης Αγροτικών Συνεταιρισμών Σουφλίου, οι οποίες στο ίδιο κλίμα ειδοποίησαν τις καπνεμπορικές εταιρίες να τους γνωστοποιήσουν άμεσα, πρόγραμμα παραλαβών, ακριβή τόπο παράδοσης και παραλαβής, μέση ποιοτική εκτίμηση των καπνών και αντιστοιχούσα κατά κιλό τιμή, εμπορική τιμή.

Ταυτόχρονα, εφιστούν την προσοχή των καπνεμπορικών εταιρειών, ότι έχουν σοβαρές ευθύνες, εάν καθυστερήσουν και βαρύνει αποκλειστικά αυτούς η όποια καθυστέρηση στην καταβολή των πριμ και της ειδικής ενίσχυσης του καπνού.

Κύριε Πρόεδρε και κύριοι συνάδελφοι, με τα μέτρα, που έχει πάρει το Υπουργείο Γεωργίας, είμαστε βέβαιοι, παρά τις όποιες καθυστερήσεις, ότι οι παραδόσεις των καπνών, σοδειάς 1996, θα γίνουν μέχρι την 15.5.1997, όχι μόνον του Νομού Σερρών, αλλά και όλης της Χώρας.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον Υφυπουργό κ. Σωτηρλή, ο οποίος είναι μόνιμος θαμώνας στα έδρανα τα υπουργικά, απαντώντας σε επίκαιρες ερωτήσεις των συναδέλφων Βουλευτών.

Ο κ. Παναγιώτου έχει το λόγο για δύο λεπτά για ν'αναπτύξει 

Σελίδα 4947 

την επίκαιρη ερώτηση.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κύριε Υφυπουργέ, δεν πρέπει να δούμε στενά το ζήτημα της τιμής μόνον, που θα πάρουν οι καπνοπαραγωγοί, αν τηρηθούν τα συμβόλαια από μέρους των καπνεμπόρων, οι οποίοι, απ'ό,τι φαίνεται, θέλουν ν'αθετήσουν την υπόσχεσή τους και να πάνε προς το τέλος της περιόδου, όπου αντικειμενικά θα είναι αδύνατο ο Οργανισμός Καπνού, με το προσωπικό που διαθέτει, να εξετάσει τις ενστάσεις. Είναι, επαναλαμβάνω, αντικειμενικά αδύνατο. Εξήμισι χιλιάδες καπνοπαραγωγοί, αν δεν συμφωνήσουν με την ποιοτική σύνθεση των καπνεμπόρων, τότε, μέσα σ'αυτήν την προθεσμία, που είναι μέχρι την 15 Μαίου, αυτό είναι αδύνατο να γίνει.

Εκείνο, που θέλω να σημειώσω, είναι ότι, εκτός του ότι θα χάσουν από το εισόδημά τους, αν οι καπνέμποροι αγοράσουν με τις περσινές τιμές τα καπνά, γύρω στις τριακόσιες με τετρακόσιες χιλιάδες, συνολικά ο Νομός θα ζημιώσει δύο δισεκατομμύρια από τη διαφορά, που θα ωφεληθούν οι καπνέμποροι.

Εκείνο, που επίσης θέλω να παρατηρήσω, είναι ότι σημειώνεται μία μεγάλη μείωση της καπνοκαλλιέργειας -και αυτό είναι το κύριο πρόβλημα- όχι μόνο στο Νομό αυτόν, αλλά συνολικά στη Χώρα μας. Αναφέρω στοιχεία του Νομού: 40% μείωση των παραγωγών, 47% μείωση των εκτάσεων και 34,4% μείωση της παραγωγής. Επίσης, το 56,5% των καπνοπαραγωγών είναι άνω των πενήντα ετών. Το αποτέλεσμα είναι να φθάσουμε σήμερα το 50% των τσιγάρων και καπνικών προϊόντων, που καταναλώνει η Χώρα μας, να είναι εισαγωγής.

Συνεπώς, το πρόβλημα είναι συνολικά ο καπνός, που είναι ένα παραδοσιακό και συναλλαγματοφόρο αγροτικό προϊόν.

Τι μέτρα παίρνει η Κυβέρνηση γι'αυτό το αγροτικό προϊόν της Χώρας μας;

Να μην ξεχνάμε, ότι οι έμποροι δεν πρέπει να βλέπουν μόνον το σημερινό όφελος. Αν σταματήσει η καπνοκαλλιέργεια, που βρίσκεται κάτω από την ποσόστωση, τι θ'αγοράζουν τα επόμενα χρόνια, με τους ρυθμούς μείωσης των καπνοπαραγωγών και της καπνοκαλλιέργειας, που υπάρχει στη Χώρα μας;

ΠΡΟΕΔΡΕΥΩΝ (Παναγιώτης Σγουρίδης): O κ. Σωτηρλής έχει το λόγο για δύο λεπτά για να δευτερολογήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Δεν νομίζω ότι θα μου χρειασθούν, κύριε Πρόεδρε.

Είναι η τέταρτη κατά σειρά συζήτηση, που κάνουμε στο Ελληνικό Κοινοβούλιο, για το πρόγραμμα, τα μέτρα και την πολιτική στον καπνό. Και απ'όλες τις μεριές, φάνηκε ότι έχουμε κοινή πολιτική και κοινή στάση. 

Και μου κάνει εντύπωση, κύριε συνάδελφε, που μου βάζετε ξανά αυτό το ερώτημα. Και ξέρετε, δεν μπορώ να σας το απαντήσω μέσα σ'ένα λεπτό.

Σε κάθε, όμως, περίπτωση, υπάρχουν χιλιάδες αιτήσεις -και συμβαίνει ακριβώς το αντίθετο απ'ό,τι εσείς είπατε- ενδιαφερομένων παραγωγών να μπουν στην καλλιέργεια του καπνού. Απλώς, δεν έχουμε περισσότερη ποσόστωση. 

Και ξέρετε πολύ καλά, ότι δίνουμε τη μάχη στην Ευρωπαϊκή 'Ενωση, να κατοχυρώσουμε την ποσόστωση της Χώρας μας. Και βεβαίως, επιδίωξή μας είναι να διευρύνουμε αυτή την ποσόστωση. Και εύχομαι να το πετύχουμε.

Και πιστεύω ότι θα βρούμε και ενδιαφερόμενους καλλιεργητές, γιατί δεν είναι έτσι όπως είπατε.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

'Οσον αφορά, όμως, την πρώτη παρατήρησή σας για τους μεταποιητές, είναι αλήθεια ότι και εκείνοι διεκδικούν τα δικά τους συμφέροντα. Και είναι αλήθεια ότι καθυστέρησαν για τους δικούς τους λόγους. Θέλω, όμως, να καθησυχάσω και εσάς και τους παραγωγούς και να σας πω ότι: Σε περίπτωση, που διαπιστώσουμε τέτοιες καθυστερήσεις, παρά το ότι είναι απόφασή μας να μην παρατείνουμε το χρόνο παράδοσης, που είναι η 15.5.1994 θα υποχρεωθούμε να παρατείνουμε το χρόνο παραδόσεως για να εξασφαλίσουμε και τον παραγωγό και να μη δημιουργηθούν πλασματικές πολιτικές, εκβιαστικές πολιτικές, που θα ζημιώσουν τον έναν ή τον άλλον εκ των εμπλεκομένων. 

ΠΡΟΕΔΡΟΣ (Απόστολος Κακλαμάνης): Τέταρτη στην ημερήσια διάταξη είναι η με αριθμό 892/17.3.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Δημόσιας Τάξης, σχετικά με τη λήψη των αναγκαίων μέτρων προκειμένου να διαφυλαχθεί η περιοχή του Ληλάντιου Πεδίου στην Εύβοια από την παράνομη χωματοληψία κλπ.

Η ερώτηση έχει ως εξής:

"Το Ληλάντιο Πεδίο συμπεριλαμβανομένων και οικιστικών περιοχών της Χαλκίδας είναι μια έκταση 45.000 στρεμμάτων με καλλιεργήσιμη γη που έχει χαρακτηριστεί υψηλής γονιμότητας και παραγωγικότητας περί τα 18.000 στρέμματα. Την τελευταία εικοσαετία έχει δεχθεί διπλή επίθεση, οικιστική σε μικρότερο ποσοστό και ληστρική στο μεγαλύτερο με τις παράνομες αργιλοληψίες. Αυτή τη στιγμή το 30% της καλλιεργήσιμης γης κατά παράβαση της κείμενης νομοθεσίας έχει δώσει τη θέση του σε χώρους ταφής απορριμμάτων και τεράστια πηγάδια".

Επειδή η παράνομη χωματοληψία συνεχίζεται αδιάκοπα και επί καθημερινής βάσεως και τα αρμόδια αστυνομικά τμήματα επιδεικνύουν ολιγωρία, αφού οι υποβληθείσες μηνύσεις δεν αντιπροσωπεύουν ούτε κατ'ελάχιστο τον αριθμό των πραγματοποιούμενων παραβάσεων.

Ερωτάται ο κύριος Υπουργός:

1. Για πόσες παραβάσεις έχουν υποβάλει μηνύσεις τα αστυνομικά όργανα της περιοχής και

2. Τι πρόσθετα μέτρα προτίθεται να πάρει για την εφαρμογή της κείμενης νομοθεσίας".

Ο Υπουργός Δημόσιας Τάξης κ. Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Κύριε Πρόεδρε, ευχαριστώ.

Θα ήθελα μία μικρή διόρθωση. Δεν είναι είκοσι χρόνια, κύριε συνάδελφε, είναι πάνω από σαράντα χρόνια που το Ληλάντιο Πεδίο έχει τροφοδοτήσει ένα μεγάλο μέρος της Αθήνας...

ΠΡΟΕΔΡΟΣ (Απόστολος Κακλαμάνης): Είναι πολύ επίκαιρη ερώτηση δηλαδή, αν το πρόβλημα είναι είκοσι ετών. 

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Το πρόβλημα, κύριε Πρόεδρε, παραμένει πράγματι επίκαιρο. Απλά θέλω να θυμίσω, ότι αυτή η περιοχή έχει αποτελέσει το χώρο εγκατάστασης πολλών εργοστασίων από τούβλα και παραμένουν, ακόμη και σήμερα, δύο πολύ μεγάλες μονάδες που νόμιμα αντλούν την πρώτη ύλη απ'αυτή την περιοχή. 

Είναι γεγονός, ότι γίνεται κατάχρηση των αδειών . Η Αστυνομία όσο είναι δυνατόν, αστυνομεύει και μέσα στα τελευταία τέσσερα χρόνια -επειδή ρωτάτε- έχει ήδη υποβάλει εκατόν δώδεκα μηνύσεις.'Εχουν υποβληθεί πρόστιμα τριάντα επτά εκατομμυρίων. Αλλά το πρόβλημα δεν είναι μόνο της αστυνομίας. 'Οπως γνωρίζετε, τις άδειες τις δίνει η Νομαρχία και εκείνη είναι η υπεύθυνη για να βρει μία λύση στο πρόβλημα. Γιατί όσο συνεχίζεται η άντληση πρώτης ύλης απ'αυτή την περιοχή από τα δύο μεγάλα αυτά εργοστάσια και όσο κι αν εντείνουμε την αστυνόμευση, δεν είναι εύκολο να μετράμε πόσους τόνους δικαιούται να αντλήσει το κάθε εργοστάσιο και πόσους στην πραγματικότητα λαμβάνει.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, η παρανομία είναι πάντα επίκαιρη και στη συγκεκριμένη περίπτωση δεν υπάρχει καμία άδεια.

ΠΡΟΕΔΡΟΣ (Απόστολος Κακλαμάνης):: Μακάρι να ήταν επίκαιρη η παρανομία. Το κακό είναι ότι είναι διαρκής υπόθεση.

ΕΥΑΓΓΕΛΟΣ ΑΠΟΣΤΟΛΟΥ: Το θέμα είναι πάντα επίκαιρο, γιατί στη συγκεκριμένη περίπτωση, τουλάχιστον τα τελευταία χρόνια, δεν έχει εκδοθεί καμία άδεια. Δεν υπάρχει άδεια, κύριε Υπουργέ. 'Ολες οι χωματοληψίες που γίνονται σήμερα, είναι παράνομες και μάλιστα η παρανομία αυτή έχει διογκωθεί την τελευταία περίοδο γιατί πρώτον, το αδίκημα από πλημμέλημα που σήμαινε αυτόφωρη διαδικασία και κατασχέσεις, έγινε 

Σελίδα 4948 

πταίσμα, που σημαίνει ένα απλό χρηματικό πρόστιμο. Και δεύτερον, πραγματικά τα αστυνομικά όργανα επιδεικνύουν ολιγωρία.

Κύριε Υπουργέ, κάθε μέρα έρχομαι από τη Χαλκίδα και συναντώ κομβόι αυτοκινήτων τα οποία μεταφέρουν χώμα, είτε σε συγκεκριμένο εργοστάσιο της περιοχής Σχηματαρίου ή στην Αθήνα, για εμπορία.

Δεν είναι λοιπόν δυνατόν, κύριε Υπουργέ, να μην μπορούν τα αστυνομικά όργανα να εντοπίσουν τις παρανομίες. Αν η αστυνομική διεύθυνση πει στα αστυνομικά όργανα, ό,τι αυτοκίνητο βλέπετε να κυκλοφορεί με χώμα κρατήστε τον αριθμό του, αμέσως θα λυθεί το πρόβλημα και θα σταματήσει η χωματοληψία.

Για το συγκεκριμένο θέμα υπάρχει μεγάλη ευαισθησία στην κοινή γνώμη της Χαλκίδας, γιατί το Ληλάντιο Πεδίο δεν είναι μόνο ένα μέρος μοναδικού κάλλους και γη υψηλής γονιμότητας, αλλά έχει και μια πολιτισμική κληρονομιά για τη Χαλκίδα. Αν ακούσουν οι Χαλκιδαίοι αυτά τα νούμερα, ότι μόνο αυτές οι παραβάσεις έχουν σημειωθεί, πραγματικά θα το αντιμετωπίσουν με ειρωνεία. Επιτέλους το θεμα προστασίας του περιβάλλοντος πρέπει να το δούμε και ως εθνικό συμφέρον.

ΠΡΟΕΔΡΟΣ(Απόστολος Κακλαμάνης): Ο κ. Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ(Υπ. Δημόσιας Τάξης): Θα επαναλάβω, ότι γίνεται αστυνόμευση. Αυτό το πρώτο τρίμηνο έχουμε πάνω από δέκα παραβάσεις που έχουν διαπιστωθεί. Δεν έχω καμιά αντίρρηση να εντείνουμε τον έλεγχο. 'Ομως παραμένουν δύο άδειες από το 1991. Από το 1991, πράγματι δεν έχει δοθεί άλλη νέα άδεια, αλλά παραμένουν δύο άδειες. Επομένως, δεν είναι εύκολο να υπάρξει η λύση που λέτε, δηλαδή κάθε αυτοκίνητο, που βρίσκουμε, να το καταγγέλλουμε, διότι υπάρχει και νόμιμη μεταφορά με τις άδειες που έχουν δοθεί.

ΠΡΟΕΔΡΟΣ(Απόστολος Κακλαμάνης): Η πέμπτη επίκαιρη ερώτηση δευτέρου κύκλου της ημερήσιας διάταξης με αριθμό 897/17.3.97 του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Υγείας και Πρόνοιας, σχετικά με την καταβολή των δεδουλευμένων αμοιβών στους γιατρούς που είναι συμβεβλημένοι με το Ταμείο Υγείας Δημοτικών Κοινοτικών Υπαλλήλων (ΤΥΔΚΥ) στο Νομό Λέσβου κ.λ.π., διαγράφεται με τη σύμφωνη γνώμη και των δυο πλευρών, του ερωτώντος Βουλευτού και του ερωτωμένου κυρίου Υπουργού.

Σελίδα 4949 

 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνεχίζεται η συζήτηση επί των άρθρων και του συνόλου του νομοσχεδίου, αρμοδιότητας του Υπουργείου Δικαιοσύνης "Προστασία του ατόμου από την επεξεργασία των δεδομένων προσωπικού χαρακτήρα".

Θα διεξαχθεί ονομαστική ψηφοφορία στα άρθρα 7 και 9 του νομοσχεδίου.

Καλούνται επί του καταλόγου για την ψηφοφορία του άρθρου 7 οι κύριοι Αθανάσιος Αλευράς από το ΠΑ.ΣΟ.Κ. και Παναγιώτης Καμμένος από τη Νέα Δημοκρατία.

Επίσης καλούνται οι κύριοι Δημήτριος Κουτσόγιωργας από το ΠΑ.ΣΟ.Κ. και Γεώργιος Καλός από τη Νέα Δημοκρατία για την ψηφοφορία του άρθρου 9.

Οι κύριοι συνάδελφοι να σημειώνουν αναλόγως την απάντηση για το ένα και για το άλλο άρθρο, δηλαδή τι ψηφίζει ο κάθε Βουλευτής.

Την εποπτεία της ψηφοφορίας έχει ο Αντιπρόεδρος της Βουλής κ. Παναγιώτης Σγουρίδης.

Κυρίες και κύριοι συνάδελφοι, ακούοντας το όνομά σας απαντάτε ΝΑΙ και στα δύο ή ΟΧΙ και στα δύο ή ΝΑΙ στο 7, ΟΧΙ στο 9 και αντιστρόφως. Και οι συνάδελφοι εκατέρωθεν του Προεδρείου θα σημειώνουν την ψήφο σας.

Ας αρχίσει ο κ. Αλευράς την ανάγνωση του καταλόγου.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ.)

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Παναγιώτης Σγουρίδης): Υπάρχει κάποιος συνάδελφος, που δεν άκουσε το όνομά του;

Κανείς.

Κηρύσσεται περαιωμένη η ψηφοφορία και παρακαλώ τους ψηφολέκτες να καταμετρήσουν τις ψήφους. 

(ΚΑΤΑΜΕΤΡΗΣΗ)

(ΜΕΤΑ ΤΗΝ ΚΑΤΑΜΕΤΡΗΣΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος τη Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ.)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.

Εψήφισαν συνολικά 223 συνάδελφοι.

Στο άρθρο 7, ΝΑΙ εψήφισαν 125 συνάδελφοι και ΟΧΙ 98.

Στο άρθρο 9, ΝΑΙ εψήφισαν 128 συνάδελφοι και ΟΧΙ 95 σύμφωνα με τα κάτωθι πρωτόκολλα ονομαστικής ψηφοφορίας.

ΟΝΟΜΑΣΤΙΚΗ ΨΗΦΟΦΟΡΙΑ στο άρθρο 7

ΕΠΙΚΡΑΤΕΙΑΣ

  Ν 
 Ο
 
Στεφανής Κων/νος 
 +
   
Παντερμαλής Δημήτριος 
 +
   
Μανίκας Στέφανος 
 +
   
Σουλαδάκης Γιάννης 
 +
   
Μαντέλης Αναστάσιος 
 +
   
Παρασκευόπουλος Παρασκευάς 
 +
   
Τσαλδάρης Αθανάσιος 
   +
 
Μολυβιάτης Πέτρος 
   Α
 
Παυλόπουλος Προκόπιος 
   +
 
Αλογοσκούφης Γεώργιος 
   +
 
Τζωάννος Ιωάννης 
   +
 
Λουκάκος Παναγιώτης 
   +
 


Α' ΑΘΗΝΩΝ

Παπανδρέου Γεώργιος 
 Α
   
Αρσένης Γεράσιμος 
 Α
   
Παπαντωνίου Ιωάννης 
 Α
   
Αλευράς Αθανάσιος 
 +
   
Οικονόμου Παντελής 
 +
   
Τσούρας Αθανάσιος 
 +
   
Πεπονής Αναστάσιος 
 +
   
Ανουσάκη Ελένη 
 Α
   
Ρωμαίος Γεώργιος 
 +
   
Μπακογιάννη Θεοδώρα (Ντόρα) 
   Α
 
Μάνος Στέφανος 
   Α
 
Βουλγαράκης Γεώργιος 
   +
 
Γιαννάκου - Κουτσίκου Μαριέττα 
 +
   
Μπενάκη - Ψαρούδα 'Αννα 
   +
 
Παπαδόγγονας Αλέξανδρος 
   +
 
Ζαφειρόπουλος Επαμεινώνδας 
   +
 
Αυδής Λεωνίδας 
   +
 
Κωνσταντόπουλος Νικόλαος 
   Α
 
Αράπη - Καραγιάννη Βασιλική 
   +
 


B' ΑθΗΝΩΝ

Παπανδρέου Βασιλική 
 Α
   
Κακλαμάνης Απόστολος 
 +
   
Γιαννόπουλος Ευάγγελος 
 +
   
Γείτονας Κωνσταντίνος 
 +
   
Κατσανέβας Θεόδωρος 
 +
   
Παπαϊωάννου Μιλτιάδης 
 +
   
Κατσέλη Ελεωνόρα (Νόρα) 
 Α
   
Κουλούρης Κίμων 
 +
   
Χαραλαμπόπουλος Ιωάννης 
 +
   
Καννελλόπουλος Λάμπρος 
 +
   
Ανωμερίτης Γεώργιος 
 +
   
Πρωτόπαπας Χρήστος 
 +
   
Τζουμάκας Στέφανος 
 Α
   
Χυτήρης Τηλέμαχος 
 +
   
Βερυβάκης Ελευθέριος 
 Α
   
Χαραλάμπους Ιωάννης 
 +
   
Μητσοτάκης Κωνσταντίνος 
   Α
 
Τζαννετάκης Τζανής 
   Α
 
Βαρβιτσιώτης Ιωάννης 
   Α
 
Καμμένος Παναγιώτης 
   +
 
Λιάπης Μιχάλης- Γεώργιος 
   +
 
Πολύδωρας Βύρων 
   +
 
Μεϊμαράκης Ευάγγελος - Βασίλ. 
   Α
 
Πετραλιά - Πάλλη Φάνη 
   +
 
Ανδρεουλάκος Απόστολος 
   +
 
Καρατζαφέρης Γεώργιος 
   +
 
Κασσίμης Θεόδωρος 
   +
 
Γιακουμάτος Γεράσιμος 
   +
 
Μπρατάκος 'Αγγελος 
   Α
 
Παπαρήγα Αλεξάνδρα 
   Α
 
Κολοζώφ Ορέστης 
   +
 
Κωστόπουλος Δημήτριος 
   +
 
Δαμανάκη Μαρία 
   +
 
Κουβέλης Φώτιος - Φανούριος 
   +
 
Δραγασάκης Ιωάννης 
   +
 
Κουναλάκης Πέτρος 
   Α
 
Τσοβόλας Δημήτριος 
   +
 
Δημαράς Ιωάννης 
   +
 


NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης 
 +
   
Βερελής Χρήστος 
 +
   
Σμυρλής - Λιακατάς Χρήστος 
 +
   
Μπαλτάς Αλέξανδρος 
 Α
   
Μαγγίνας Βασίλειος 
   Α
 
Καραγκούνης Ανδρέας 
   +
 
Αλεξόπουλος Γεώργιος 
   +
 
Καρακώστας Ιωάννης 
   +
 


ΝΟΜΟΣ ΑΡΓΟΛΙΔΟΣ

Θωμόπουλος Ιωάννης 
 +
   
Σωτηρόπουλος Βασίλειος 
   +
 
Παπαδημητρίου Ελισάβετ 
   +
 


ΝΟΜΟΣ ΑΡΚΑΔΙΑΣ

Ρέππας Δημήτριος 
 +
   

Σελίδα 4950 

Σπυρόπουλος Ροβέρτος 
 +
   
Τατούλης Πέτρος 
   Α
 
Κωστόπουλος Δημήτριος 
   Α
 


ΝΟΜΟΣ ΑΡΤΗΣ

Κολιοπάνος Θεόδωρος 
 +
   
Κοσσυβάκης Δημήτριος 
 +
   
Καραμπίνας Κων/νος 
   +
 


ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος 
 Α
   
Βρεττός Κων/νος 
 Α
   
Παπαηλίας Ηλίας.
 Α
   
Γιαννάκης Ιωάννης 
 +
   
Φωτιάδης Παναγιώτης 
 +
   
Κατσίκης Θεόδωρος 
   Α
 
Κατσιγιάννης Χρήστος 
   Α
 
Σταύρου Απόστολος 
   +
 
Καρατάσος Γεώργιος 
   +
 


ΝΟΜΟΣ ΑΧΑΪΑΣ

Φούρας Ανδρέας 
 +
   
Γεωργόπουλος Δημήτριος 
 +
   
Κατσικόπουλος Δημήτριος 
 +
   
Κουτσόγιωργας Δημήτριος 
 +
   
Χρυσανθακόπουλος Αλέξανδρος 
 Α
   
Σπηλιόπουλος Κων/νος 
 +
   
Σπηλιωτόπουλος Σπήλιος 
   +
 
Νικολόπουλος Νικόλαος 
   Α
 
Τσαφούλιας Γεώργιος 
   Α
 


ΝΟΜΟΣ ΒΟΙΩΤΙΑΣ

Αποστολίδης Λουκάς 
 +
   
Ακριβάκης Αλέξανδρος 
 +
   
Κατσιμπάρδης Γεώργιος 
 +
   
Μπασιάκος Ευάγγελος 
   Α
 


ΝΟΜΟΣ ΓΡΕΒΕΝΩΝ

Κωνσταντινίδης Ιωάννης 
 +
   


ΝΟΜΟΣ ΔΡΑΜΑΣ

Σαατσόγλου Ανέστης 
 +
   
Ευμοιρίδης Κων/νος 
   Α
 
Παπαδόπουλος Σταύρος 
   +
 


ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος 
 +
   
Σφυρίου Κοσμάς 
 +
   
Παπανικόλας Βασίλειος 
 +
   
Καραμάριος Αναστάσιος 
   +
 


ΝΟΜΟΣ ΕΒΡΟΥ

Ζαμπουνίδης Νικόλαος 
 +
   
Κηπουρός Χρήστος 
   +
 
Λυμπερακίδης Λεωνίδας 
   +
 
Δημοσχάκης Θεοφάνης 
   +
 


ΝΟΜΟΣ ΕΥΒΟΙΑΣ

Καλαμακίδης Ιωάννης 
 +
   
Θεοδώρου Χρήστος 
 Α
   
Κεδίκογλου Βασίλειος 
 +
   
Πιπεργιάς Δημήτριος 
 +
   
Παπαγεωργόπουλος Ελευθέριος 
   +
 
Αποστόλου Ευάγγελος 
   +
 


ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος 
   +
 


ΝΟΜΟΣ ΖΑΚΥΝΘΟΥ

Παπαδάτος Ιωάννης 
 +
   


ΝΟΜΟΣ ΗΛΕΙΑΣ

Γεωργακόπουλος Δημήτριος 
 Α
   
Σκουλαρίκης Ιωάννης 
 Α
   
Ζαφειρόπουλος Ιωάννης 
 +
   
Πετραλιάς Αυγερινός - Ρένος 
 +
   
Κορκολόπουλος Βασίλειος 
   +
 
Κοντογιαννόπουλος Βασίλειος 
   Α
 


ΝΟΜΟΣ ΗΜΑΘΙΑΣ

Χρυσοχοϊδης Μιχαήλ 
 +
   
Γεωργιάδης Αθανάσιος 
 +
   
Γικόνογλου Μόσχος 
 Α
   
Μπόσκου Μαρία 
   Α
 


ΝΟΜΟΣ ΗΡΑΚΛΕΙΟΥ

Κουράκης Ιωάννης 
 +
   
Στρατάκης Εμμανουήλ 
 +
   
Φραγιαδουλάκης Εμμανουήλ 
 +
   
Σαρρής Δημήτριος 
 +
   
Σταυρακάκης Μηνάς 
 +
   
Αποστολάκης Δημήτριος 
 +
   
Κεφαλογιάννης Εμμανουήλ 
   Α
 
Δανέλλης Σπυρίδων 
   Α
 


ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος 
 Α
   
Βεζδρεβάνης Ηλίας 
   +
 


Α' ΘΕΣΣΑΛΟΝΙΚΗΣ

Βενιζέλος Ευάγγελος 
 +
   
Καστανίδης Χαράλαμπος 
 Α
   
Παπαθεμελής Στυλιανός - 'Αγγελος 
 Α
   
Τσοχατζόπουλος Απόστολος-Αθανάσιος 
 Α
   
Ακριτίδης Νικόλαος 
 +
   
Σπυριούνης Κυριάκος 
 +
   
Μαγκριώτης Ιωάννης 
 +
   
Γκεσούλης Νικόλαος 
 +
   
'Εβερτ Μιλτιάδης 
   Α
 
Καραμανλής Κων/νος 
   Α
 
Ψωμιάδης Παναγιώτης 
   +
 
Παπαγεωργόπουλος Βασίλειος 
   +
 
Ορφανός Γεώργιος 
   +
 
Ιντζές Αναστάσιος 
   Α
 


Β' ΘΕΣΣΑΛΟΝΙΚΗΣ

Γερανίδης Βασίλειος 
 Α
   
Τσιόκας Θεοχάρης 
 +
   
Κίρκος Γεώργιος 
 Α
   
Τζιτζικώστας Γεώργιος 
   +
 
Σαλαγκούδης Γεώργιος 
   Α
 
Ρεγκούζας Αδάμ 
   +
 
Ρόκος Γεώργιος 
   +
 


ΝΟΜΟΣ ΙΩΑΝΝΙΝΩΝ

Μαλέσιος Ευάγγελος 
 +
   
Αργύρης Ευάγγελος 
 Α
   
Παπούλιας Κάρολος 
 Α
   
Φούσας Αντώνιος 
   +
 
Τασούλας Απόστολος 
   +
 


ΝΟΜΟΣ ΚΑΒΑΛΑΣ

Τσακλίδης Ιωάννης 
 +
   
Παπαδόπουλος Ηλίας 
 +
   
Καλαντζής Γεώργιος 
   Α
 
Παναγιωτόπουλος Γεώργιος 
   Α
 


ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος 
 +
   
Τσιλίκας Βασίλειος 
 +
   
Σωτηρλής Δημήτριος 
 +
   
Σιούφας Δημήτριος 
   +
 

Σελίδα 4951 

Μπούτας Ευάγγελος 
   +
 


ΝΟΜΟΣ ΚΑΣΤΟΡΙΑΣ

Πετσάλνικος Φίλιππος 
 Α
   
Σημαιοφορίδης Κων/νος 
   +
 


ΝΟΜΟΣ ΚΕΡΚΥΡΑΣ

Δρυς Γεώργιος 
 Α
   
Κοντομάρης Ευτύχιος 
 +
   
Σπύρου Σπυρίδων 
   +
 


ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος 
 +
   


ΝΟΜΟΣ ΚΙΛΚΙΣ

Φλωρίδης Γεώργιος 
 +
   
Πασσαλίδης Θεόδωρος 
   +
 
Τσιτουρίδης Σάββας 
   +
 


ΝΟΜΟΣ ΚΟΖΑΝΗΣ

Διαμαντοπούλου 'Αννα 
 Α
   
Λωτίδης Λάζαρος 
 +
   
Βλαχόπουλος Ηλίας 
 +
   
Βύζας Βασίλειος - Ευμένης 
   +
 
Τσιαρτσιώνης Νικόλαος 
   +
 


ΝΟΜΟΣ ΚΟΡΙΝΘΙΑΣ

Κοτσώνης Θεόδωρος 
 +
   
Χωρέμης Αναστάσιος 
 +
   
Παπαληγούρας Αναστάσιος 
   +
 
Δήμας Σταύρος 
   Α
 


ΝΟΜΟΣ ΚΥΚΛΑΔΩΝ

Παπαζώη Ελισάβετ 
 +
   
Λεβογιάννης Νικόλαος 
 +
   
Χωματάς Ιωάννης 
 +
   


ΝΟΜΟΣ ΛΑΚΩΝΙΑΣ

Φουντάς Παρασκευάς 
 +
   
Σκανδαλάκης Παναγιώτης 
   +
 
Δαβάκης Αθανάσιος 
   +
 


ΝΟΜΟΣ ΛΑΡΙΣΗΣ

Φλώρος Νικόλαος 
 +
   
Φαρμάκης Νικόλαος 
 +
   
Χατζημιχάλης Φώτιος 
 +
   
Αδαμόπουλος Γεώργιος 
 +
   
Σουφλιάς Γεώργιος 
   Α
 
Γαρουφαλιάς Γεώργιος 
   +
 
Κατσαρός Νικόλαος 
   +
 
Λουλέ Αδριανή 
   Α
 


ΝΟΜΟΣ ΛΑΣΗΘΙΟΥ

Καρχιμάκης Μιχαήλ 
 +
   
Ιωαννίδης Φοίβος 
 +
   


ΝΟΜΟΣ ΛΕΣΒΟΥ

Παπαδέλλης Φραγκλίνος 
 Α
   
Σηφουνάκης Νικόλαος 
 +
   
Κόρακας Ευστράτιος 
   +
 


ΝΟΜΟΣ ΛΕΥΚΑΔΟΣ

Βλασσόπουλος Ευάγγελος 
 +
   


ΝΟΜΟΣ ΜΑΓΝΗΣΙΑΣ

Ζήση Ροδούλα 
 +
   
Βούλγαρης Αλέξανδρος 
 +
   
Τζανής Λεωνίδας 
 +
   
Νάκος Αθανάσιος 
   +
 
Σούρλας Γεώργιος 
   +
 
Γκατζής Νικόλαος 
   +
 

ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος 
 +
   
Κατσιλιέρης Πέτρος 
 +
   
Γιαννακόπουλος Ιωάννης 
 +
   
Λαμπρόπουλος Ιωάννης 
   +
 
Παπανικολάου Ελευθέριος 
   +
 
Αναστασόπουλος Νικόλαος 
   +
 


ΝΟΜΟΣ ΞΑΝΘΗΣ

Σγουρίδης Παναγιώτης 
 +
   
Λαμπαδάρης Νικόλαος 
 +
   
Ακήφογλου Μπηρόλ 
   +
 


Α' ΠΕΙΡΑΙΩΣ

Σημίτης Κων/νος 
 Α
   
Μπεντενιώτης Εμμανουήλ 
 +
   
Σουμάκης Σταύρος 
 Α
   
Μελάς Παναγιώτης 
   +
 
Μιχαλολιάκος Βασίλειος 
   +
 
Καλός Γεώργιος 
   +
 
Αλφιέρη Στυλιανή 
   +
 


Β' ΠΕΙΡΑΙΩΣ

Λαλιώτης Κωνσταντίνος 
 Α
   
Νιώτης Γρηγόριος 
 Α
   
Διαμαντίδης Ιωάννης 
 +
   
Κρητικός Παναγιώτης 
 +
   
Καψής Ιωάννης 
 Α
   
Λάλος Κανέλλος 
 +
   
Μπαρμπαγιάννης Βασίλειος 
   +
 
Αράπης Ιωάννης 
   +
 


ΝΟΜΟΣ ΠΕΛΛΗΣ

Πασχαλίδης Γεώργιος 
 +
   
Γεωργιάδης Θεόδωρος 
 +
   
Φουντουκίδου Θεοδωρίδου Παρθένα 
   +
 
Καρασμάνης Γεώργιος 
   +
 
Βυζοβίτης Χρήστος 
   +
 


ΝΟΜΟΣ ΠΙΕΡΙΑΣ

Τσερτικίδης Παντελής 
 +
   
Αρσένη Μαρία 
 Α
   
Κάκκαλος Νικόλαος 
   Α
 
Πολύζος Ευάγγελος 
   +
 


ΝΟΜΟΣ ΠΡΕΒΕΖΗΣ

Ντούσκας Δημήτριος 
 +
   
Τρυφωνίδης Γεώργιος 
   Α
 


ΝΟΜΟΣ ΡΕΘΥΜΝΗΣ

Λουκάκης Εμμανουήλ 
 +
   
Κεφαλογιάννης Ιωάννης 
   Α
 


ΝΟΜΟΣ ΡΟΔΟΠΗΣ

Τσετινές Δημήτριος 
 +
   
Γκαλήπ Γκαλήπ 
 +
   
Μουσταφά Μουσταφά 
   +
 


ΝΟΜΟΣ ΣΑΜΟΥ

Καραμηνάς Κων/νος 
   +
 


ΝΟΜΟΣ ΣΕΡΡΩΝ

Ηλιάδης Νικόλαος 
 +
   
Δαμιανίδης Αλέξανδρος 
 Α
   
Ανθόπουλος Ιωάννης 
 +
   
Χαϊτίδης Ευγένιος 
   Α
 
Καραμανλής Αχιλλέας 
   Α
 
Λεονταρίδης Θεόφιλος 
   +
 
Παναγιώτου Σταύρος 
   +
 

Σελίδα 4952 

 

ΝΟΜΟΣ ΤΡΙΚΑΛΩΝ

Οικονόμου Χρήστος 
 +
   
Μάτης Αθανάσιος 
 +
   
Ζιάγκας Ιωάννης 
 +
   
Σκρέκας Θεόδωρος 
   +
 
Κανταρτζής Αχιλλεύς 
   +
 


ΝΟΜΟΣ ΦΘΙΩΤΙΔΟΣ

Παπαδήμας Λάμπρος 
 +
   
Στάϊκος Ευάγγελος 
 +
   
Αλαμπάνος Δημήτριος 
 +
   
Γιαννόπουλος Αθανάσιος 
   +
 
Χειμάρας Αθανάσιος 
   +
 
Μπέλλος Τριαντάφυλλος 
   Α
 


ΝΟΜΟΣ ΦΛΩΡΙΝΗΣ

Λιάνης Γεώργιος 
 Α
   
Παπαθανασίου Χαράλαμπος 
   +
 


ΝΟΜΟΣ ΦΩΚΙΔΟΣ

Θάνος Δημήτριος 
 +
   
Γκελεστάθης Νικόλαος 
   +
 


ΝΟΜΟΣ ΧΑΛΚΙΔΙΚΗΣ

Πάχτας Χρήστος 
 +
   
Γιοβανούδας Βαρσάμης 
   +
 
Πάππας Βασίλειος 
   +
 


ΝΟΜΟΣ ΧΑΝΙΩΝ

Σκουλάκης Εμμανουήλ 
 +
   
Βαλυράκης Ιωσήφ 
 +
   
Μιχελογιάννης Ιωσήφ 
 +
   
Μαρκογιαννάκης Χρήστος 
   Α
 


ΝΟΜΟΣ ΧΙΟΥ

Κοτσακάς Αντώνιος 
 +
   
Βαρίνος Αθανάσιος 
   +
 

ΓΕΝΙΚΟ ΣΥΝΟΛΟ

ΝΑΙ 125

ΟΧΙ 98

ΣΥΝΟΛΟ ΨΗΦΙΣΑΝΤΩΝ 223

ΟΝΟΜΑΣΤΙΚΗ ΨΗΦΟΦΟΡΙΑ στο άρθρο 9

ΕΠΙΚΡΑΤΕΙΑΣ


 Ν 
 Ο
 
Στεφανής Κων/νος 
 +
   
Παντερμαλής Δημήτριος 
 +
   
Μανίκας Στέφανος 
 +
   
Σουλαδάκης Γιάννης 
 +
   
Μαντέλης Αναστάσιος 
 +
   
Παρασκευόπουλος Παρασκευάς 
 +
   
Τσαλδάρης Αθανάσιος 
 +
   
Μολυβιάτης Πέτρος 
   Α
 
Παυλόπουλος Προκόπιος 
   +
 
Αλογοσκούφης Γεώργιος 
   +
 
Τζωάννος Ιωάννης 
   +
 
Λουκάκος Παναγιώτης 
   +
 


Α' ΑΘΗΝΩΝ

Παπανδρέου Γεώργιος 
 Α
   
Αρσένης Γεράσιμος 
 Α
   
Παπαντωνίου Ιωάννης 
 Α
   
Αλευράς Αθανάσιος 
 +
   
Οικονόμου Παντελής 
 +
   
Τσούρας Αθανάσιος 
 +
   
Πεπονής Αναστάσιος 
 +
   
Ανουσάκη Ελένη 
 Α
   
Ρωμαίος Γεώργιος 
 +
   
Μπακογιάννη Θεοδώρα (Ντόρα) 
   Α
 
Μάνος Στέφανος 
   Α
 
Βουλγαράκης Γεώργιος 
   +
 
Γιαννάκου - Κουτσίκου Μαριέττα 
 +
   
Μπενάκη - Ψαρούδα 'Αννα 
 +
   
Παπαδόγγονας Αλέξανδρος 
   +
 
Ζαφειρόπουλος Επαμεινώνδας 
   +
 
Αυδής Λεωνίδας 
   +
 
Κωνσταντόπουλος Νικόλαος 
   Α
 
Αράπη - Καραγιάννη Βασιλική 
   +
 


B' ΑθΗΝΩΝ

Παπανδρέου Βασιλική 
 Α
   
Κακλαμάνης Απόστολος 
 +
   
Γιαννόπουλος Ευάγγελος 
 +
   
Γείτονας Κωνσταντίνος 
 +
   
Κατσανέβας Θεόδωρος 
 +
   
Παπαϊωάννου Μιλτιάδης 
 +
   
Κατσέλη Ελεωνόρα (Νόρα) 
 Α
   
Κουλούρης Κίμων 
 +
   
Χαραλαμπόπουλος Ιωάννης 
 +
   
Καννελλόπουλος Λάμπρος 
 +
   
Ανωμερίτης Γεώργιος 
 +
   
Πρωτόπαπας Χρήστος 
 +
   
Τζουμάκας Στέφανος 
 Α
   
Χυτήρης Τηλέμαχος 
 +
   
Βερυβάκης Ελευθέριος 
 Α
   
Χαραλάμπους Ιωάννης 
 +
   
Μητσοτάκης Κωνσταντίνος 
   Α
 
Τζαννετάκης Τζανής 
   Α
 
Βαρβιτσιώτης Ιωάννης 
   Α
 
Καμμένος Παναγιώτης 
   +
 
Λιάπης Μιχάλης- Γεώργιος 
   +
 
Πολύδωρας Βύρων 
   +
 
Μεϊμαράκης Ευάγγελος - Βασίλ. 
   Α
 
Πετραλιά - Πάλλη Φάνη 
   +
 
Ανδρεουλάκος Απόστολος 
   +
 
Καρατζαφέρης Γεώργιος 
   +
 
Κασσίμης Θεόδωρος 
   +
 
Γιακουμάτος Γεράσιμος 
   +
 
Μπρατάκος 'Αγγελος 
   Α
 
Παπαρήγα Αλεξάνδρα 
   Α
 
Κολοζώφ Ορέστης 
   +
 
Κωστόπουλος Δημήτριος 
   +
 
Δαμανάκη Μαρία 
   +
 
Κουβέλης Φώτιος - Φανούριος 
   +
 
Δραγασάκης Ιωάννης 
   +
 
Κουναλάκης Πέτρος 
   Α
 
Τσοβόλας Δημήτριος 
   +
 
Δημαράς Ιωάννης 
   +
 


NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης 
 +
   
Βερελής Χρήστος 
 +
   
Σμυρλής - Λιακατάς Χρήστος 
 +
   
Μπαλτάς Αλέξανδρος 
 Α
   
Μαγγίνας Βασίλειος 
   Α
 
Καραγκούνης Ανδρέας 
   +
 
Αλεξόπουλος Γεώργιος 
   +
 
Καρακώστας Ιωάννης 
   +
 


ΝΟΜΟΣ ΑΡΓΟΛΙΔΟΣ

Θωμόπουλος Ιωάννης 
 +
   
Σωτηρόπουλος Βασίλειος 
   +
 
Παπαδημητρίου Ελισάβετ 
   +
 


ΝΟΜΟΣ ΑΡΚΑΔΙΑΣ

Ρέππας Δημήτριος 
 +
   
Σπυρόπουλος Ροβέρτος 
 +
   
Τατούλης Πέτρος 
   Α
 
Κωστόπουλος Δημήτριος 
   Α
 


ΝΟΜΟΣ ΑΡΤΗΣ

Κολιοπάνος Θεόδωρος 
 +
   
Κοσσυβάκης Δημήτριος 
 +
   

Σελίδα 4953 

Καραμπίνας Κων/νος 
   +
 


ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος 
 Α
   
Βρεττός Κων/νος 
 Α
   
Παπαηλίας Ηλίας 
 Α
   
Γιαννάκης Ιωάννης 
 +
   
Φωτιάδης Παναγιώτης 
 +
   
Κατσίκης Θεόδωρος 
   Α
 
Κατσιγιάννης Χρήστος 
   Α
 
Σταύρου Απόστολος 
   +
 
Καρατάσος Γεώργιος 
   +
 


ΝΟΜΟΣ ΑΧΑΪΑΣ

Φούρας Ανδρέας 
 +
   
Γεωργόπουλος Δημήτριος 
 +
   
Κατσικόπουλος Δημήτριος 
 +
   
Κουτσόγιωργας Δημήτριος 
 +
   
Χρυσανθακόπουλος Αλέξανδρος 
 Α
   
Σπηλιόπουλος Κων/νος 
 +
   
Σπηλιωτόπουλος Σπήλιος 
   +
 
Νικολόπουλος Νικόλαος 
   Α
 
Τσαφούλιας Γεώργιος 
   Α
 


ΝΟΜΟΣ ΒΟΙΩΤΙΑΣ

Αποστολίδης Λουκάς 
 +
   
Ακριβάκης Αλέξανδρος 
 +
   
Κατσιμπάρδης Γεώργιος 
 +
   
Μπασιάκος Ευάγγελος 
   Α
 


ΝΟΜΟΣ ΓΡΕΒΕΝΩΝ

Κωνσταντινίδης Ιωάννης 
 +
   


ΝΟΜΟΣ ΔΡΑΜΑΣ

Σαατσόγλου Ανέστης 
 +
   
Ευμοιρίδης Κων/νος 
   Α
 
Παπαδόπουλος Σταύρος 
   +
 


ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος 
 +
   
Σφυρίου Κοσμάς 
 +
   
Παπανικόλας Βασίλειος 
 +
   
Καραμάριος Αναστάσιος 
   +
 


ΝΟΜΟΣ ΕΒΡΟΥ

Ζαμπουνίδης Νικόλαος 
 +
   
Κηπουρός Χρήστος 
 +
   
Λυμπερακίδης Λεωνίδας 
   +
 
Δημοσχάκης Θεοφάνης 
   +
 


ΝΟΜΟΣ ΕΥΒΟΙΑΣ

Καλαμακίδης Ιωάννης 
 +
   
Θεοδώρου Χρήστος 
 Α
   
Κεδίκογλου Βασίλειος 
 +
   
Πιπεργιάς Δημήτριος 
 +
   
Παπαγεωργόπουλος Ελευθέριος 
   +
 
Αποστόλου Ευάγγελος 
   +
 


ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος 
   +
 


ΝΟΜΟΣ ΖΑΚΥΝΘΟΥ

Παπαδάτος Ιωάννης 
 +
   


ΝΟΜΟΣ ΗΛΕΙΑΣ

Γεωργακόπουλος Δημήτριος 
 Α
   
Σκουλαρίκης Ιωάννης 
 Α
   
Ζαφειρόπουλος Ιωάννης 
 +
   
Πετραλιάς Αυγερινός - Ρένος 
 +
   
Κορκολόπουλος Βασίλειος 
   +
 
Κοντογιαννόπουλος Βασίλειος 
   Α
 

ΝΟΜΟΣ ΗΜΑΘΙΑΣ

Χρυσοχοϊδης Μιχαήλ 
 +
   
Γεωργιάδης Αθανάσιος 
 +
   
Γικόνογλου Μόσχος 
 Α
   
Μπόσκου Μαρία 
   Α
 


ΝΟΜΟΣ ΗΡΑΚΛΕΙΟΥ

Κουράκης Ιωάννης 
 +
   
Στρατάκης Εμμανουήλ 
 +
   
Φραγιαδουλάκης Εμμανουήλ 
 +
   
Σαρρής Δημήτριος 
 +
   
Σταυρακάκης Μηνάς 
 +
   
Αποστολάκης Δημήτριος 
 +
   
Κεφαλογιάννης Εμμανουήλ 
   Α
 
Δανέλλης Σπυρίδων 
   Α
 


ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος `
 Α
   
Βεζδρεβάνης Ηλίας 
   +
 


Α' ΘΕΣΣΑΛΟΝΙΚΗΣ

Βενιζέλος Ευάγγελος 
 +
   
Καστανίδης Χαράλαμπος 
 Α
   
Παπαθεμελής Στυλιανός - 'Αγγελος 
 Α
   
Τσοχατζόπουλος Απόστολος - Αθανάσιος 
 Α
   
Ακριτίδης Νικόλαος 
 +
   
Σπυριούνης Κυριάκος 
 +
   
Μαγκριώτης Ιωάννης 
 +
   
Γκεσούλης Νικόλαος 
 +
   
'Εβερτ Μιλτιάδης 
   Α
 
Καραμανλής Κων/νος 
   Α
 
Ψωμιάδης Παναγιώτης 
   +
 
Παπαγεωργόπουλος Βασίλειος 
   +
 
Ορφανός Γεώργιος 
   +
 
Ιντζές Αναστάσιος 
   Α
 


Β' ΘΕΣΣΑΛΟΝΙΚΗΣ

Γερανίδης Βασίλειος 
 Α
   
Τσιόκας Θεοχάρης 
 +
   
Κίρκος Γεώργιος 
 Α
   
Τζιτζικώστας Γεώργιος 
   +
 
Σαλαγκούδης Γεώργιος 
   Α
 
Ρεγκούζας Αδάμ 
   +
 
Ρόκος Γεώργιος 
   +
 


ΝΟΜΟΣ ΙΩΑΝΝΙΝΩΝ

Μαλέσιος Ευάγγελος 
 +
   
Αργύρης Ευάγγελος 
 Α
   
Παπούλιας Κάρολος 
 Α
   
Φούσας Αντώνιος 
   +
 
Τασούλας Απόστολος 
   +
 


ΝΟΜΟΣ ΚΑΒΑΛΑΣ

Τσακλίδης Ιωάννης 
 +
   
Παπαδόπουλος Ηλίας 
 +
   
Καλαντζής Γεώργιος 
   Α
 
Παναγιωτόπουλος Γεώργιος 
   Α
 


ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος 
 +
   
Τσιλίκας Βασίλειος 
 +
   
Σωτηρλής Δημήτριος 
 +
   
Σιούφας Δημήτριος 
   +
 
Μπούτας Ευάγγελος 
   +
 


ΝΟΜΟΣ ΚΑΣΤΟΡΙΑΣ

Πετσάλνικος Φίλιππος 
 Α
   
Σημαιοφορίδης Κων/νος 
   +
 


ΝΟΜΟΣ ΚΕΡΚΥΡΑΣ

Δρυς Γεώργιος 
 Α
   
Σελίδα 4954 
     
Κοντομάρης Ευτύχιος 
 +
   
Σπύρου Σπυρίδων 
   +
 


ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος 
 +
   


ΝΟΜΟΣ ΚΙΛΚΙΣ

Φλωρίδης Γεώργιος 
 +
   
Πασσαλίδης Θεόδωρος 
   +
 
Τσιτουρίδης Σάββας 
   +
 


ΝΟΜΟΣ ΚΟΖΑΝΗΣ

Διαμαντοπούλου 'Αννα 
 Α
   
Λωτίδης Λάζαρος 
 +
   
Βλαχόπουλος Ηλίας 
 +
   
Βύζας Βασίλειος - Ευμένης 
   +
 
Τσιαρτσιώνης Νικόλαος 
   +
 


ΝΟΜΟΣ ΚΟΡΙΝΘΙΑΣ

Κοτσώνης Θεόδωρος 
 +
   
Χωρέμης Αναστάσιος 
 +
   
Παπαληγούρας Αναστάσιος 
   +
 
Δήμας Σταύρος 
   Α
 


ΝΟΜΟΣ ΚΥΚΛΑΔΩΝ

Παπαζώη Ελισάβετ 
 +
   
Λεβογιάννης Νικόλαος 
 +
   
Χωματάς Ιωάννης 
   +
 


ΝΟΜΟΣ ΛΑΚΩΝΙΑΣ

Φουντάς Παρασκευάς 
 +
   
Σκανδαλάκης Παναγιώτης 
   +
 
Δαβάκης Αθανάσιος 
   +
 


ΝΟΜΟΣ ΛΑΡΙΣΗΣ

Φλώρος Νικόλαος 
 +
   
Φαρμάκης Νικόλαος 
 +
   
Χατζημιχάλης Φώτιος 
 +
   
Αδαμόπουλος Γεώργιος 
 +
   
Σουφλιάς Γεώργιος 
   Α
 
Γαρουφαλιάς Γεώργιος 
   +
 
Κατσαρός Νικόλαος 
   +
 
Λουλέ Αδριανή 
   Α
 


ΝΟΜΟΣ ΛΑΣΗΘΙΟΥ

Καρχιμάκης Μιχαήλ 
 +
   
Ιωαννίδης Φοίβος 
 +
   


ΝΟΜΟΣ ΛΕΣΒΟΥ

Παπαδέλλης Φραγκλίνος 
 Α
   
Σηφουνάκης Νικόλαος 
 +
   
Κόρακας Ευστράτιος 
   +
 


ΝΟΜΟΣ ΛΕΥΚΑΔΟΣ

Βλασσόπουλος Ευάγγελος 
 +
   


ΝΟΜΟΣ ΜΑΓΝΗΣΙΑΣ

Ζήση Ροδούλα 
 +
   
Βούλγαρης Αλέξανδρος 
 +
   
Τζανής Λεωνίδας 
 +
   
Νάκος Αθανάσιος 
   +
 
Σούρλας Γεώργιος 
   +
 
Γκατζής Νικόλαος 
   +
 


ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος 
 +
   
Κατσιλιέρης Πέτρος 
 +
   
Γιαννακόπουλος Ιωάννης 
 +
   
Λαμπρόπουλος Ιωάννης 
   +
 
Παπανικολάου Ελευθέριος 
   +
 
Αναστασόπουλος Νικόλαος 
   +
 

ΝΟΜΟΣ ΞΑΝΘΗΣ

Σγουρίδης Παναγιώτης 
 +
   
Λαμπαδάρης Νικόλαος 
 +
   
Ακήφογλου Μπηρόλ 
   +
 

Α' ΠΕΙΡΑΙΩΣ

Σημίτης Κων/νος 
 Α
   
Μπεντενιώτης Εμμανουήλ 
 +
   
Σουμάκης Σταύρος 
 Α
   
Μελάς Παναγιώτης 
   +
 
Μιχαλολιάκος Βασίλειος 
   +
 
Καλός Γεώργιος 
   +
 
Αλφιέρη Στυλιανή 
   +
 


Β' ΠΕΙΡΑΙΩΣ

Λαλιώτης Κωνσταντίνος 
 Α
   
Νιώτης Γρηγόριος 
 Α
   
Διαμαντίδης Ιωάννης 
 +
   
Κρητικός Παναγιώτης 
 +
   
Καψής Ιωάννης 
 Α
   
Λάλος Κανέλλος 
 +
   
Μπαρμπαγιάννης Βασίλειος 
   +
 
Αράπης Ιωάννης 
   +
 


ΝΟΜΟΣ ΠΕΛΛΗΣ

Πασχαλίδης Γεώργιος 
 +
   
Γεωργιάδης Θεόδωρος 
 +
   
Φουντουκίδου Θεοδωρίδου Παρθένα 
   +
 
Καρασμάνης Γεώργιος 
   +
 
Βυζοβίτης Χρήστος 
   +
 


ΝΟΜΟΣ ΠΙΕΡΙΑΣ

Τσερτικίδης Παντελής 
 +
   
Αρσένη Μαρία 
 Α
   
Κάκκαλος Νικόλαος 
   Α
 
Πολύζος Ευάγγελος 
   +
 


ΝΟΜΟΣ ΠΡΕΒΕΖΗΣ

Ντούσκας Δημήτριος 
 +
   
Τρυφωνίδης Γεώργιος 
   Α
 


ΝΟΜΟΣ ΡΕΘΥΜΝΗΣ

Λουκάκης Εμμανουήλ 
 +
   
Κεφαλογιάννης Ιωάννης 
   Α
 


ΝΟΜΟΣ ΡΟΔΟΠΗΣ

Τσετινές Δημήτριος 
 +
   
Γκαλήπ Γκαλήπ 
 +
   
Μουσταφά Μουσταφά 
   +
 


ΝΟΜΟΣ ΣΑΜΟΥ

Καραμηνάς Κων/νος 
   +
 


ΝΟΜΟΣ ΣΕΡΡΩΝ

Ηλιάδης Νικόλαος 
 +
   
Δαμιανίδης Αλέξανδρος 
 Α
   
Ανθόπουλος Ιωάννης 
 +
   
Χαϊτίδης Ευγένιος 
   Α
 
Καραμανλής Αχιλλέας 
   Α
 
Λεονταρίδης Θεόφιλος 
   +
 
Παναγιώτου Σταύρος 
   +
 


ΝΟΜΟΣ ΤΡΙΚΑΛΩΝ

Οικονόμου Χρήστος 
 +
   
Μάτης Αθανάσιος 
 +
   
Ζιάγκας Ιωάννης 
 +
   
Σκρέκας Θεόδωρος 
   +
 
Κανταρτζής Αχιλλεύς 
   +
 


ΝΟΜΟΣ ΦΘΙΩΤΙΔΟΣ

Παπαδήμας Λάμπρος 
 +
   

Σελίδα 4955 

Στάϊκος Ευάγγελος 
 +
   
Αλαμπάνος Δημήτριος 
 +
   
Γιαννόπουλος Αθανάσιος 
   +
 
Χειμάρας Αθανάσιος 
   +
 
Μπέλλος Τριαντάφυλλος 
   Α
 


ΝΟΜΟΣ ΦΛΩΡΙΝΗΣ

Λιάνης Γεώργιος 
 Α
   
Παπαθανασίου Χαράλαμπος 
   +
 


ΝΟΜΟΣ ΦΩΚΙΔΟΣ

Θάνος Δημήτριος 
 +
   
Γκελεστάθης Νικόλαος 
   +
 


ΝΟΜΟΣ ΧΑΛΚΙΔΙΚΗΣ

Πάχτας Χρήστος 
 +
   
Γιοβανούδας Βαρσάμης 
   +
 
Πάππας Βασίλειος 
   +
 


ΝΟΜΟΣ ΧΑΝΙΩΝ

Σκουλάκης Εμμανουήλ 
 +
   
Βαλυράκης Ιωσήφ 
 +
   
Μιχελογιάννης Ιωσήφ 
 +
   
Μαρκογιαννάκης Χρήστος 
   Α
 


ΝΟΜΟΣ ΧΙΟΥ

Κοτσακάς Αντώνιος 
 +
   
Βαρίνος Αθανάσιος 
   +
 

ΓΕΝΙΚΟ ΣΥΝΟΛΟ

ΝΑΙ 128

ΟΧΙ 95

ΣΥΝ ΟΛΟ ΨΗΦΙΣΑΝΤΩΝ 223

ΠΡΟΕΔΡΟΣ (Απόστολος Κακλαμάνης): Επομένως τα άρθρα 7 και 9 έγιναν δεκτά κατά πλειοψηφία.

Ερωτάται το Σώμα: Γίνεται δεκτό το άρθρο 11;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης):Το άρθρο 11 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 12;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης):Το άρθρο 12 έγινε δεκτό κατά πλειοψηφία.

Κύριοι συνάδελφοι, εισερχόμαστε στη συζήτηση των υπολοίπων άρθρων. 

Πρέπει να πάρουμε μια απόφαση, ειδικά για την ενότητα αυτή -που θα έπρεπε να κηρυχθεί περαιωμένη η συζήτηση- να διατεθεί χρόνος για να μιλήσουν οι Εισηγητές και οι Ειδικοί Αγορητές και να προχωρήσουμε, αφού πρώτα μας πει ο Υπουργός, εάν έχει κάποιες φραστικές ή άλλες τροποποιήσεις.

ΑΝΝΑ ΜΠΕΝΑΚΗ-ΨΑΡΟΥΔΑ: Για όλα τα άρθρα;

ΠΡΟΕΔΡΟΣ (Απόστολος Κακλαμάνης): Από το άρθρο 13 μέχρι τέλους.

ΑΝΝΑ ΜΠΕΝΑΚΗ-ΨΑΡΟΥΔΑ: 'Οχι, δεν είναι δυνατόν.

ΠΡΟΕΔΡΟΣ (Απόστολος Κακλαμάνης): Κυρία Μπενάκη, η συζήτηση του νομοσχεδίου ολοκληρώθηκε κανονικά χθες το βράδυ. Σήμερα, ήταν να κάνουμε τις ψηφοφορίες που αφήσαμε από χθες. Η γνώμη μου είναι -και γι'αυτό ζητώ την έγκριση του Σώματος- ομοφώνως να αποφασίσουμε, να διαθέσουμε λίγο χρόνο για την ολοκλήρωση των υπολοίπων άρθρων, τα οποία δεν είναι απ'ό,τι κατάλαβα και ιδιαίτερα σημαντικά. Εν πάση περιπτώσει, χρόνο η Βουλή δεν έχει για να συζητήσει το νομοσχέδιο αυτό.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, σας παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κυρία Μπενάκη.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, αυτή η απόφαση είχε ληφθεί με την προοπτική, ότι χθες θα τελειώναμε με άνεση τη συζήτηση του νομοσχεδίου. Μεσολάβησε, όμως, μια ονομαστική ψηφοφορία, που μας υποχρέωσε να διαλύσουμε τη συνεδρίαση νωρίτερα, διότι δεν υπήρχε η απαρτία. Αυτό δεν μπορεί να γίνει εις βάρος του νομοσχεδίου και μάλιστα εις βάρος άρθρων, τα οποία είναι πάρα πολύ σημαντικά. Και επισημαίνω...

ΠΡΟΕΔΡΟΣ (Απόστολος Κακλαμάνης): Να μη φάμε άλλο χρόνο, σας παρακαλώ θερμά! Γι'αυτό ακριβώς και λέγω και εισηγούμαι στο Σώμα, να αποφασίσουμε ομοφώνως -διότι άλλη είναι η απόφαση που έχει ληφθεί- να διαθέσουμε κάποιο χρόνο για το νομοσχέδιο αυτό. Και είπα να ακούσουμε πρώτα αν έχει κάτι ο Υπουργός να διορθώσει στα άρθρα αυτά και εν συνεχεία να ακούσουμε τους Εισηγητές και τους Ειδικούς Αγορητές. Να σας δώσω το λόγο αμέσως μετά τον κύριο...

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, σας κατάλαβα πολύ καλά. Αλλά, νομίζω, ότι το να τελειώσουμε όλα τα άρθρα με μια μόνο συζήτηση, από το άρθρο 13 μέχρι τέλους, είναι υπερβολικό, όταν παρεμβάλλονται τα άρθρα για την Αρχή, η οποία θα ελέγχει -και αυτό είναι το ζουμί του νομοσχεδίου...

ΠΡΟΕΔΡΟΣ (Απόστολος Κακλαμάνης): Κυρία Μπενάκη, ακούστε...

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, αφήστε να κάνω μια πρόταση. Μπορεί να τη βρείτε λογική.

ΠΡΟΕΔΡΟΣ (Απόστολος Κακλαμάνης): Ορίστε, κυρία Μπενάκη.

ΑΝΝΑ ΜΠΕΝΑΚΗ-ΨΑΡΟΥΔΑ:Θα έλεγα να απομονώσουμε -και να κάνουμε μια ξεχωριστή συζήτηση- τα άρθρα που αφορούν την Αρχή, δηλαδή, από το άρθρο 15 μέχρι το άρθρο 20 -ουσιαστικά τα δύο πρώτα άρθρα είναι τα σημαντικά-και να συζητήσουμε όλα τα άλλα μαζί. Δηλαδή, τώρα που θα πιάσουμε το άρθρο 13 και το άρθρο 14, ας πάρουμε και τις κυρώσεις μαζί. Καταλάβατε; Για να έχουμε μια περισσότερη άνεση και να μη μιλάμε για όλα ταυτοχρόνως.

ΠΡΟΕΔΡΟΣ (Απόστολος Κακλαμάνης): Κυρία Μπενάκη, λυπάμαι, αλλά στη συνεδρίασή μας στις 13 του μηνός, όπως αναφέρθηκε και στα Πρακτικά στη σελίδα 84, είπαμε να αποτελέσουν τα άρθρα 7,9,11 και 12 μια χωριστή ενότητα -όπερ και εγένετο- και η τέταρτη ενότητα να είναι τα υπόλοιπα άρθρα μέχρι το τέλος. Αυτό συμφωνήσαμε.

Χθες, πράγματι, συνέβησαν διάφορα γεγονότα εδώ στην Αίθουσα, που μας πήραν κάποιο χρόνο. Το βράδυ, επίσης, με την ονομαστική ψηφοφορία δεν μπορέσαμε να συνεχίσουμε. 

Πράγματι, εισηγούμαι και εγώ κατά παρέκκλιση αυτού, που έχουμε ήδη αποφασίσει, να διαθέσουμε κάποιο χρόνο.Αλλά, εάν φαντάζεσθε ή νομίζετε ή έχετε την άποψη, ότι θα διαθέσουμε μια ολόκληρη συνεδρίαση για την ενότητα αυτή, θα μου επιτρέψετε να σας πω, ότι έχει μια ημερήσια διάταξη η Βουλή και ακολουθεί το νομοσχέδιο για τον obudsman. Και δεν είμαι διατεθειμένος εγώ να συμβάλω στο να καταστρατηγούμε την ημερήσια διάταξη.

Κύριε Υπουργέ, έχετε καμία παρατήρηση;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι καμία.

ΠΡΟΕΔΡΟΣ (Απόστολος Κακλαμάνης) : Καμία; 'Οπως είναι;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οπως είναι.

ΠΡΟΕΔΡΟΣ (Απόστολος Κακλαμάνης) : Εχει διανείμει ο κύριος Υπουργός κάποιες φραστικές διορθώσεις.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Από την πρώτη ημέρα. Αυτά έχουν περάσει.

ΠΡΟΕΔΡΟΣ (Απόστολος Κακλαμάνης) : Η κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ :Κύριε Πρόεδρε, εδώ υπάρχουν πολύ σημαντικά άρθρα και δεν ξέρω πώς μπορούμε να τα διεξέλθουμε τόσο γρήγορα. Εγώ θα κάνω την προσπάθεια και ελπίζω να μου δώσετε και μία ανοχή χρόνου.

'Εχουμε κατ' αρχήν το άρθρο 13, που αφορά το δικαίωμα αντίρρησης. Σωστό είναι το άρθρο, δίνει αυτό το δικαίωμα.Εδώ, όμως, τίθεται το θέμα το οποίο ετέθη στο άρθρο 12, πώς θα γίνεται αυτή η πρόσβαση, εάν θα γίνεται με χρηματικό αντάλλαγμα ή όχι. Υπενθυμίζω ότι διαγράψαμε, νομίζω το δέχθηκε ο κύριος Υπουργός στο άρθρο 12, ότι θα γίνεται ατελώς η πρόσβαση. ' Η δεν το δεχθήκατε, κύριε Υπουργέ ;

Σελίδα 4956 

 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν το εδέχθην.

ΑΝΝΑ ΜΠΕΝΑΚΗ-ΨΑΡΟΥΔΑ : Δεν το δεχθήκατε. Επομένως στο άρθρο 13 ....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης) : Δεν θα αλλάξω τίποτα από εδώ και πέρα.

ΑΝΝΑ ΜΠΕΝΑΚΗ-ΨΑΡΟΥΔΑ : Κύριε Πρόεδρε, αυτά είναι πρωτάκουστα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης) : Δεν είναι πρωτάκουστα.

ΑΝΝΑ ΜΠΕΝΑΚΗ -ΨΑΡΟΥΔΑ: Ο κύριος Υπουργός μου δηλώνει τώρα επισήμως από του Βήματος, ότι δεν δέχεται να αλλάξει ούτε ένα "νι" εκ των προτέρων.

ΠΡΟΕΔΡΟΣ (Απόστολος Κακλαμάνης): Σας παρακαλώ. 

Ο κύριος Υπουργός έχει ήδη διανείμει από την πρώτη ημέρα που συζητήσαμε τα άρθρα ....

ΑΝΝΑ ΜΠΕΝΑΚΗ-ΨΑΡΟΥΔΑ : Δεν εννοώ αυτά, κύριε Πρόεδρε. Εντάξει, αυτά τα λάβαμε υπόψη. Αλλά εδώ θα γίνει κάποια συζήτηση.

ΠΡΟΕΔΡΟΣ (Απόστολος Κακλαμάνης): Ωραία. Εγώ θα έλεγα και το ξέρει και ο κύριος Υπουργός, το ξέρετε και εσείς , το ξέρουμε όλοι μας, ότι η Βουλή αποφασίζει.Ο Υπουργός προφανώς, εάν η Βουλή αποφασίσει κάτι άλλο ή θα αποσύρει το νομοσχέδιό του ή θα δεχθεί αυτά που αποφασίζει η Βουλή. Θα μας πεί την άποψή του, αφού ακούσει τι λένε οι Εισηγητές ή οι Αγορητές.

ΑΝΝΑ ΜΠΕΝΑΚΗ -ΨΑΡΟΥΔΑ : Θα μου επιτρέψετε να προτάξω τα σημαντικά αυτής της ενότητας και όσος χρόνος μου περισέψει, να επανέλθω σε άρθρα προηγούμενα, εκ των συζητουμένων.

Ας ξεκινήσω λοιπόν από την Αρχή, η οποία θα ελέγχει την επεξεργασία των προσωπικών πληροφοριών. Η Αρχή αυτή είναι μια ανεξάρτητη διοικητική αρχή. Αυτό είναι ένα καινούριο μοντέλο που εισάγουμε στην νομοθεσία και πρέπει να είμαστε πάρα πολύ προσεκτικοί. Η Αρχή αυτή πρέπει να είναι ανεξάρτητη από τη Διοίκηση και να μην ελέγχεται από την Εκτελεστική Εξουσία, παρά μόνο σε πολύ περιορισμένη κλίμακα, αλλά δεν μπορεί να είναι και παντελώς ανεξέλεγκτη. Πρέπει από κάποιον να ιδρύσει και κάπου να υπάγεται. Και πληροφορώ το Σώμα, και το ξέρουν ίσως και οι συνάδελφοι, ότι η τάση διεθνώς, είναι οι ανεξάρτητες διοικητικές αρχές να υπάγονται τουλάχιστον στον έλεγχο της Βουλής, στον έλεγχο του νομοθετικού Σώματος. Διότι αλλιώς είναι κάποια δημιουργήματα καινοφανή, τα οποία δεν έχουν τον έσχατο έλεγχο της λαϊκής κυριαρχίας.

Εδώ τι γίνεται όσον αφορά, κατ'αρχήν, την υπόσταση και τον έλεγχο αυτής της Αρχής; Βλέπουμε, ότι υπάγεται στον Υπουργό Δικαιοσύνης και εδρεύει στην Αθήνα. Αυτό το "υπάγεται στον Υπουργό Δικαιοσύνης" δημιουργεί διάφορες απορίες. Ως προς τι εισάγεται στον Υπουργό Δικαιοσύνης, αφού παραπάνω λέει, ότι δεν υπόκειται σε κανένα διοικητικό έλεγχο; 

Επειδή είπα, ότι σε κάποιον έλεγχο πρέπει να υπάγεται αυτή η αρχή, η πρότασή μου είναι στον Υπουργό μεν Δικαιοσύνης να υπάγεται η Αρχή όσον αφορά τη διοικητική λειτουργία της, δηλαδή το πώς διοικείται εσωτερικά η Αρχή αυτή, αλλά σε ό,τι αφορά τις λειτουργικές της αρμοδιότητες, που είναι πολλές και σημαντικές και προβλέπονται αναλυτικά στο άρθρο 19, να υπάγεται στον Πρόεδρο της Βουλής.

Δεν υπάρχει άλλη λύση παρά να υπάγεται στον έλεγχο του Κοινοβουλίου δεδομένου ότι, όπως θα υποστηρίξω αμέσως, και η συγκρότησή της πρέπει να γίνεται από τη Βουλή.

Επομένως στο άρθρο 15, που ορίζεται, ότι η Αρχή υπάγεται στον Υπουργό Δικαιοσύνης, να διευκρινισθεί, ότι υπάγεται στον Υπουργό Δικαιοσύνης ως προς τη διοικητική λειτουργία της και ως προς τις λειτουργικές της αρμοδιότητες προτείνω εγώ, στον Πρόεδρο της Βουλής. Και είμαι βέβαια ανοικτή να συζητήσω εδώ με τους συναδέλφους, αν υπάρχει κάποια άλλη πρόταση, που να υποβάλει πάντως την Αρχή αυτή στον έλεγχο της Βουλής.

Τώρα πηγαίνω παραπέρα, στο θέμα της συγκρότησης της Αρχής αυτής. Αποτελείται από πέντε μέλη. 'Εναν πρόεδρο, ο οποίος είναι ανώτατος δικαστικός -εδώ δεν υπάρχει βέβαια αντίρρηση- και από άλλα τέσσερα πρόσωπα, δύο καθηγητές Πανεπιστημίου και δύο πρόσωπα κύρους και εμπειρίας. Νομίζω ότι θα αποτελούσε εγγύηση για το σπουδαίο έργο, που εκτελεί αυτή η Αρχή, αν η πλειοψηφία της απετελείτο από δικαστικούς. Δηλαδή, εκτός από τον πρόεδρο να είναι και άλλα δύο μέλη δικαστικοί, και τα άλλα δύο μέλη θα μπορούν να είναι καθηγητές πανεπιστημίων είτε με εξειδικεύσεις είτε χωρίς εξειδικεύσεις. Σ'αυτό δεν επιμένω.

Και ερχόμαστε στον τρόπο της υπόδειξης αυτών των μελών. Ο πρόεδρος, λέει εδώ, ο οποίος είναι ανώτατος δικαστικός διορίζεται με διάταγμα έπειτα από πρόταση του Υπουργικού Συμβουλίου ύστερα από εισήγηση του Υπουργού Δικαιοσύνης. 'Αρα, δηλαδή, ο πρόεδρος είναι ένα πρόσωπο, το οποίο υποδεικνύεται από τον Υπουργό Δικαιοσύνης. Φυσικά, αν είναι εν ενεργεία δικαστικός επελέγεται έπειτα από πρόταση του Ανωτάτου Δικαστικού Συμβουλίου, αλλά εάν δεν είναι εν ενεργεία και είναι συνταξιούχος, τότε υποδεικνύεται από τον Υπουργό Δικαιοσύνης. Δεν αντιλαμβάνομαι, ποια ανεξαρτησία θα έχει αυτή η Αρχή έναντι της διοίκησης, όταν ο πρόεδρός της υποδεικνύεται από τον Υπουργό Δικαιοσύνης.

Τώρα, ως προς τα άλλα μέλη, δηλαδή κατά την πρόταση της Κυβέρνησης τους δύο καθηγητές και τα δύο πρόσωπα κύρους ή εμπειρίας: Αυτή είναι όπως ξέρετε μία πάρα πολύ αόριστη έκφραση. 'Οταν λέμε "κύρους ή εμπειρίας" όλα χωράνε μέσα. Και αυτά όμως τα μέλη υποδεικνύονται από τον Υπουργό στον Πρόεδρο της Βουλής. Διερωτώμαι μάλιστα αν οι καθηγητές μπορούν να υποδειχθούν από τον Υπουργό, χωρίς να ληφθεί πρόνοια, ώστε να υπάρξει μία πρόταση από τα αντίστοιχα τμήματα των σχολών από τα οποία προέρχονται. 'Αρα και εδώ ερχόμαστε σε μία υπόδειξη ουσιαστικά από τον Υπουργό.

Τώρα τι γίνεται: Η πρόταση αυτή του Υπουργού διαβιβάζεται στον Πρόεδρο της Βουλής, ο οποίος τη διαβιβάζει στην Επιτροπή Θεσμών και Διαφάνειας για διατύπωση γνώμης. Νομίζω ότι αυτή είναι μία σωστή παρεμβολή της Επιτροπής Θεσμών και Διαφάνειας. 'Ηδη η Επιτροπή Θεσμών και Διαφάνειας επιτελεί ένα σημαντικό έργο στη Βουλή και η γνώμη της επί ενός θέματος, που κατ'εξοχήν έχει σχέση με τη διαφάνεια στη λειτουργία του κράτους και της κοινωνίας είναι πάρα πολύ σημαντική.

Από εκεί και πέρα, όμως, βλέπω, ότι τα τακτικά μέλη της Αρχής μετά τη γνώμη της Επιτροπής Θεσμών και Διαφάνειας επιλέγονται από τη Διάσκεψη των Προέδρων. Εδώ, κύριε Πρόεδρε -και εδώ πρέπει και εσείς να προβληματιστείτε- η Διάσκεψη των Προέδρων για πρώτη φορά νομίζω ότι αποκτά αποφασιστική αρμοδιότητα για ένα θέμα που αφορά την Πολιτεία και δεν έχει σχέση με τη λειτουργία της Βουλής.

Τι είδους αναβάθμιση -δεν το λέω με αρνητικό περιεχόμενο- είναι αυτή της Διάσκεψης των Προέδρων της Βουλής; Είναι ένα εσωτερικό όργανο προβλεπόμενο από τον Κανονισμό της Βουλής, δεν στηρίζεται σε διάταξη νόμου και ξαφνικά αναβιβάζεται και αναγορεύεται σε όργανο της Πολιτείας, που επιλέγει τα μέλη μιας Αρχής, η οποία μέλλει να εκτελέσει ένα σοβαρότατο έργο σ'αυτήν την κοινωνία.

Δεν πιστεύω, λοιπόν, ότι η Διάσκεψη των Προέδρων είναι το κατάλληλο όργανο ή δεν πιστεύω ότι νομιμοποιούμεθα να δώσουμε τέτοιες αρμοδιότητες στη Διάσκεψη των Προέδρων. 'Αποψή μου και πρόταση είναι η επιλογή να γίνεται κατευθείαν από τη Βουλή. Δεν ξέρω αν ο Κανονισμός εσωτερικά μπορεί να προβλέψει κάποια εσωτερική διαδικασία ανάδειξης, αλλά το μόνο όργανο που μπορεί κατά το Σύνταγμα να παίρνει αποφάσεις και να έχουν εφαρμογή στο πολιτειακό σύστημα είναι η ίδια η Βουλή. Επομένως η Βουλή να αποφασίζει για το ποιοι θα αναλαμβάνουν αυτό το έργο και δεν κρύβω βέβαια, ότι η πλειοψηφία της Βουλής θα αποφασίζει. Δεν μπορώ αυτήν τη στιγμή να σκεφθώ κατά ποίον άλλον τρόπο θα μπορούσε να είναι πιο διακομματική η υπόδειξη αυτών των μελών.

Ως προς το ρόλο των μελών της Αρχής αυτής, παρατίθενται εδώ οι αρμοδιότητες, οι οποίες είναι πλήρεις, εξονυχιστικές,

Σελίδα 4957 

αλλά θα έλεγα, ότι επειδή με το άρθρο 7 δόθηκε η δυνατότητα επεξεργασίας και ευαίσθητων δεδομένων από δημοσιογράφους και δημοσιογραφικούς οργανισμούς, θα έπρεπε εδώ να συνδεθεί οπωσδήποτε η Αρχή με τον Κώδικα Δεοντολογίας των δημοσιογράφων. 'Εχω υπόψη μου, τι προβλέπεται στον ιταλικό νόμο.Δηλαδή, η άδεια που δίνεται για την επεξεργασία δεδομένων από δημοσιογραφικούς οργανισμούς, στα πλαίσια της εκτελέσεως του δημοσιογραφικού λειτουργήματος, συνδέεται με τον Κώδικα Δεοντολογίας και προβλέπεται εκεί, ότι αν δεν υπάρχει Κώδικας Δεοντολογίας, η Αρχή συντάσσει εκείνη Κώδικα Δεοντολογίας, επί τη βάσει του οποίου θα γίνεται η αποδελτίωση ευαίσθητων δεδομένων για δημοσιογραφικούς σκοπούς.

Θα έλεγα, ότι στις υποχρεώσεις της Αρχής θα πρέπει να περιληφθεί και η σύνταξη σχεδίου Κώδικα Δημοσιογραφικής Δεοντολογίας εν αναφορά προς την επεξεργασία ευαίσθητων προσωπικών δεδομένων.

Επανέρχομαι στα πρώτα άρθρα, γιατί ήθελα να προτάξω τα θέματα της Αρχής, και συγκεκριμένα στο δικαίωμα αντίρρησης, στο άρθρο 13. Μπορεί το υποκείμενο, ο κάθε πολίτης, να δηλώσει στην Αρχή, ότι δεν επιθυμεί τα δεδομένα, που τον αφορούν, να αποτελέσουν αντικείμενο επεξεργασίας από οποιονδήποτε για λόγους προώθησης πωλήσεως αγαθών ή παροχής υπηρεσιών εξ αποστάσεως. Πρόκειται για το βομβαρδισμό που υφιστάμεθα από προσφορά αγαθών κ.λπ.. Καλός είναι αυτός ο περιορισμός, έτσι προβλέπεται παντού και η Αρχή υποχρεούται να καταρτίσει και μητρώο των πολιτών, που δεν επιθυμούν κάτι τέτοιο. Αλλά πώς θα πάρει σάρκα και οστά αυτή η υποχρέωση; Λέει στο τέλος το άρθρο, "οι υπεύθυνοι επεξεργασίας των σχετικών αρχείων έχουν την υποχρέωση να συμβουλεύονται πριν από κάθε επεξεργασία το εν λόγω μητρώο και να διαγράφουν από το αρχείο τους τα πρόσωπα της παραγράφου αυτής". Χωρίς η υποχρέωση αυτή να συνοδεύεται και από κάποιον εξαναγκασμό, δεν έχει και πολύ μεγάλη αξία. Το αποτέλεσμα θα είναι κανένας να μη συμβουλεύεται αυτό το αρχείο, όλοι να μας βομβαρδίζουν και να υποχρεώνεται ο πολίτης να καταβάλει και χρήματα για να ακολουθήσει τη διαδικασία των αντιρρήσεων και της διαγραφής. Και δεν ξέρω, αν αυτό το ποσό που θα έχει καταθέσει, θα του επιστραφεί σύμφωνα με τη διάταξη που ήδη ψηφίσαμε, που λέει "το ποσό αυτό επιστρέφεται στον αιτούντα αν αίτημα διόρθωσης ή διαγραφής των δεδομένων κριθεί βάσιμο, είτε από τον υπεύθυνο της επεξεργασίας είτε από την Αρχή, σε περίπτωση προσφυγής του σε αυτήν".

Εδώ υποβάλλουμε τον καθένα μας σε μια δοκιμασία ή να βομβαρδίζεται ή, προκειμένου να προφυλαχθεί από τον βομβαρδισμό, να κάνει κάθε φορά μια περίπλοκη διαδικασία και ίσως να χάνει και χρήματα.

'Ερχομαι στην προσωρινή δικαστική προστασία, στο άρθρο 14. Πρόκειται για την αυτοποιημένη επεξεργασία προσωπικών στοιχείων από διοικητική αρχή, το Δημόσιο ή Νομικό Πρόσωπο Ιδιωτικού Δικαίου ή φυσικό πρόσωπο, για αξιολόγηση της προσωπικότητας του προσώπου και ιδίως της αποδοτικότητάς του στην εργασία, της οικονομικής φερεγγυότητος, της αξιοπιστίας και της εν γένει συμπεριφοράς, δηλαδή πρόκειται για την παρακολούθηση που κάνει είτε το Δημόσιο για τους διοικουμένους και τους επιβάλλει, ανάλογα με την επεξεργασία που γίνεται, ορισμένες υποχρεώσεις, είτε για την παρακολούθηση που κάνει ο εργοδότης.

Εδώ υπάρχει ένα πρόβλημα λειτουργίας. Βεβαίως πρέπει να έχει το δικαίωμα να προσφεύγει στο δικαστήριο ο διοικούμενος ή ο εργαζόμενος, αλλά αυτή η διαδικασία είναι δύσκολη και περίπλοκη από τη μια για την πλευρά του εργαζομένου, αλλά μπορεί να αποβεί και εξαιρετικά άδικη για την πλευρά του εργοδότη. Διότι μπορεί να συνάπτει κάποιος μια σύμβαση εργασίας, να προσφέρει τις υπηρεσίες του υπό ορισμένους όρους, όπου και η αυτοματοποιημένη επεξεργασία των προσωπικών του στοιχείων έχει γίνει αντικείμενο της σύμβασης και την έχει δεχθεί ο εργαζόμενος -δηλαδή έχει συγκατατεθεί στο να παρακολουθείται η αποδοτικότητά του- και εν συνεχεία όμως προσφεύγει στα δικαστήρια.

Δεν έχω συγκεκριμένη πρόταση αυτήν τη στιγμή για το πώς θα μπορούσαμε να το κάνουμε λειτουργικό το άρθρο αυτό, και προς την πλευρά εκείνων που κάνουν την επεξεργασία και προς την πλευρά εκείνων που υφίστανται την επεξεργασία. Γι'αυτό καλύτερα θα ήταν, να μας έδινε εξηγήσεις ο κύριος Υπουργός και να μας πει, σε τι αναφέρεται. Σε προσωρινά μέτρα της εργατικής διαδικασίας; Σε διοικητική προσφυγή και τι είδους; Αίτηση ακυρώσεως; Η διοικητική διαφορά υπάγεται εδώ;

Εν πάση περιπτώσει, είναι μια γενική και ασαφής διατύπωση, που εγώ βρίσκω δυσκολία να την εντάξω στο δικονομικό μας σύστημα, και το διοικητικό και στην πολιτική διαδικασία.

'Οσον αφορά τις κυρώσεις είναι αρκετά αυστηρές για όσους παραβαίνουν αυτές τις υποχρεώσεις και πιστεύω, ότι μπορεί να λειτουργήσουν, εκτός εάν από τη συζήτηση προκύψουν άλλες παρατηρήσεις.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα ήθελα να πω το εξής, χωρίς να μπω στην ουσία της συζητήσεως:

Το νομοσχέδιο αυτό έχει κάποιες διατάξεις, που αφορούν τον Κανονισμό της Βουλής και δεν αφορά μόνο το νομοσχέδιο αυτό, αφορά και άλλα νομοσχέδια, που έχουν περάσει και που παραπέμπουν στον Κανονισμό της Βουλής. Θα τροποποιηθεί ο Κανονισμός και εκεί θα πρέπει να προβλεφθούν αυτές οι διαδικασίες, που προβλέπουν τα διάφορα νομοσχέδια, που έχουν ψηφιστεί μέχρι τώρα.

'Ηδη υπάρχουν νομοσχέδια, τα οποία αναθέτουν στη Βουλή -τα οποία η ίδια η Βουλή τα ψηφίζει- διάφορες αρμοδιότητες. Ζήτησα την αποδελτίωση αυτών των νόμων και σε τροποποίηση, που πρέπει να κάνουμε, του Κανονισμού, πρέπει να τα προσαρμόσουμε όλα αυτά και εν συνεχεία ίσως να τροποποιηθούν όλοι αυτοί οι νόμοι, ανάλογα με το τι θα συζητήσουμε και θα αποφασίσουμε στον Κανονισμό, διότι ο Κανονισμός, κατά το Σύνταγμα, καθορίζει, με την κατοχύρωση της αυτονομίας του Νομοθετικού Σώματος, τα της λειτουργίας του και των αρμοδιοτήτων του.

Αυτό ως παρατήρηση και ενημέρωση συγχρόνως και παρακαλώ να προχωρήσει η συζήτηση.

Ο κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κύριε Πρόεδρε, το άρθρο 13 θεσπίζει το δικαίωμα αντίρρησης, δίνει δηλαδή τη δυνατότητα στο υποκείμενο των δεδομένων, για τα στοιχεία που το αφορούν, να απευθυνθεί εγγράφως προς την Αρχή και να ζητήσει διόρθωση συμπλήρωση, διευκρίνηση και διαγραφή κάποιων στοιχείων, που το αφορούν.

Βεβαίως, εάν ο υπεύθυνος επεξεργασίας δεν απαντήσει μέσα στην τασσόμενη προθεσμία ή εάν το υποκείμενο θεωρήσει, ότι η απάντηση δεν είναι ικανοποιητική, έχει δικαίωμα να προσφύγει στην Αρχή και να ζητήσει εξέταση των αντιρρήσεων. Με το άρθρο αυτό κατά κάποιον τρόπο διασφαλίζεται το υποκείμενο των δεδομένων.

Στο άρθρο 14 ήδη αναφέρθηκε η Εισηγήτρια της Μειοψηφίας. Παρέχεται το δικαίωμα προσωρινής δικαστικής προστασίας. 'Εχει δηλαδή το υποκείμενο των δεδομένων τη δυνατότητα να προσφύγει στο αρμόδιο κάθε φορά δικαστήριο, εφ' όσον η επεξεργασία αποβλέπει στην αξιολόγηση της προσωπικοτητάς του.

Το τέταρτο κεφάλαιο του νομοσχεδίου αφορά την αρχή της προστασίας των δεδομένων προσωπικού χαρακτήρα, όπου στο άρθρο 15 προβλέπεται η σύσταση Αρχής προστασίας δεδομένων προσωπικού χαρακτήρα, η οποία έχει ως αποστολή την εποπτεία της εφαρμογής του νόμου, που συζητούμε σήμερα. Η Αρχή αυτή είναι ανεξάρτητη δημόσια υπηρεσία, έχει δικό της προϋπολογισμό και εξυπηρετείται από δική της γραμματεία. Αναφέρθηκε ήδη, ότι η αρχή δεν υπόκειται σε οποιονδήποτε διοικητικό έλεγχο και τα μέλη της Αρχής απολαύουν προσωπικής και λειτουργικής ανεξαρτησίας. Η δε αρχή υπάγεται στον Υπουργό Δικαιοσύνης.

Στο άρθρο 16 προβλέπεται η συγκρότηση της αρχής. 'Εχει γίνει και εδώ αναφορά, η αρχή συγκροτείται από ένα δικαστικό 

Σελίδα 4958 

λειτουργό, βαθμού συμβούλου επικρατείας, ως πρόεδρο, από δύο καθηγητές ή αναπληρωτές ανωτάτων εκπαιδευτικών ιδρυμάτων και από δύο πρόσωπα κύρους και εμπειρίας στον τομέα προστασίας δεδομένων προσωπικού χαρακτήρα.

Ο πρόεδρος και τα μέλη της Αρχής διορίζονται με θητεία, η οποία είναι τετραετής, η οποία μπορεί να ανανεωθεί μόνο μία φορά. Η σύνθεση των τεσσάρων μελών της αρχής ανανεώνεται κατα το ήμισυ ανά διετία και αυτό για να διασφαλιστεί η ανανέωση και η συνέχεια.

Στο άρθρο 17 προβλέπονται τα κωλύματα και τα ασυμβίβαστα των μελών της αρχής.

Στο άρθρο 18 οι υποχρεώσεις τους και τα δικαιώματα τους. Εδώ αξίζει να γίνει αναφορά στην παράγραφο 4 όπου καθιερώνεται ιδιώνυμο ποινικό αδίκημα, η περίπτωση κατά την οποία ένα μέλος της αρχής γνωστοποιεί με οποιονδήποτε τρόπο τα δεδομένα προσωπικού χαρακτήρα κάποιου, τα οποία είναι προσιτά προς αυτόν, λόγω της υπηρεσίας του ή της θέσεως του.

Στο άρθρο 19 προβλέπονται και θεσπίζονται οι αρμοδιότητες της αρχής, η λειτουργία τους και οι αποφάσεις. Στην παράγραφο 4 προβλέπεται, ότι η Αρχή τηρεί κάποια μητρώα, όπως είναι το μητρώο αρχείων και επεξεργασιών, το μητρώο αδειών, το μητρώο διασυνδέσεων, το μητρώο προσώπων, που δεν επιθυμούν να περιλαμβάνονται σε αρχεία, το μητρώο αδειών διαβίβασης και το μητρώο απορρήτων αρχείων.

Αυτά, κύριε Πρόεδρε, δεν έχω να κάνω άλλες παρατηρήσεις και φυσικά ψηφίζω τα άρθρα.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Εμείς έχουμε εκφράσει τις κατηγορηματικές αντιρρήσεις μας κατά τη συζήτηση επί της αρχής και επί των προηγουμένων άρθρων και από όσα έχουμε πει προκύπτουν και πολλές αντιρρήσεις για επί μέρους ρυθμίσεις στην ενότητα των άρθρων, που συζητάμε τώρα.

Θα αποφύγουμε την επανάληψη, γιατί νομίζουμε, ότι δεν θα έχει πρακτική σημασία, αφού έχει αποκατασταθεί ήδη μετά το άρθρο 12, σε τούτη την ενότητα τουλάχιστον, και όπως φαίνεται υπάρχει μία σύμπνοια πέραν των γραμμών του κυβερνητικού Κόμματος.

Για το άρθρο 14 έχω ορισμένες παρατηρήσεις, αλλά οφείλω να πω, ότι για μας η συναίνεση των εργαζομένων για την επεξεργασία των ευαίσθητων στοιχείων, θα είναι οπωσδήποτε άκυρη, γιατί θα αντίκειται στα χρηστά ήθη και θα περιέχει παραίτηση από δικαιώματα που δεν είναι διαθέσιμα.

Επομένως η ανάγκη της δικαστικής προστασίας θα είναι αυξημένη και νομίζω, ότι θα έπρεπε να είχε ληφθεί κάποια πρόνοια στο νομοσχέδιο, ώστε να διευκολυνθεί η δικαστική διερεύνηση αυτών των υποθέσεων.

Νομίζω, ότι σε δύο κατευθύνσεις θα έπρεπε να αναζητηθεί η διευκόλυνση, κυρίως προς τους εργαζόμενους. Το ένα είναι, ότι επειδή στις διαφορές που θα προκύπτουν οι εργαζόμενοι ως οικονομικά αδύνατοι -αν ληφθεί μάλιστα υπόψη, ότι και τα δικαιώματα πρόσβασης θα υπόκεινται στην καταβολή κάποιου αντιτίμου, κάποιων τελών- θα πρέπει να παρασχεθεί στα συνδικάτα, στα σωματεία, στις συνδικαλιστικές οργανώσεις η εξουσία να ασκούν τα δικαιώματα των μελών τους, εφ' όσον τα μέλη δεν αντιλέγουν. Δηλαδή, να επεκταθεί και ως προς το δικαστικό έλεγχο στο αντικείμενο της συλλογής των προσωπικών δεδομένων, εκείνο που ισχύει για τις αξιώσεις των εργαζομένων από συλλογικές συμβάσεις ή από άλλες διατάξεις, που εξομοιώνονται με συλλογική σύμβαση.

Θα έλεγα, λοιπόν, ότι θα έπρεπε να δίνεται το δικαίωμα για συνδικάτα στις συνδικαλιστικές οργανώσεις να ασκούν για λογαριασμό των μελών τους δικαιώματα προστασίας της προσωπικότητας των μελών τους από την επεξεργασία δεδομένων από τον εργοδότη.

'Ενα δεύτερο γενικότερο θέμα είναι, ότι θα έπρεπε οι διαφορές, που προκύπτουν από την συλλογή και επεξεργασία προσωπικών δεδομένων, να εκδικάζονται κατά κάποια συντομότερη και απλούστερη διαδικασία. 'Εχουμε ένα παράδειγμα, οι δυσφημίσεις και οι εξυβρίσεις διά του Τύπου, εκδικάζονται από το Πολυμελές μεν Πρωτοδικείο, αλλά με τη διαδικασία των εργατικών διαφορών και αποφεύγονται ορισμένες διαδικαστικές περιπλοκές, ορισμένες καθυστερήσεις και μειώνεται και η σχετική δαπάνη.

Ως προς την προσωρινή δικαστική προστασία που προβλέπει το άρθρο 14. Προβλέπεται αναστολή ή μη εφαρμογή πράξης ή απόφασης. Επειδή, όμως, στη ζωή πέραν των πράξεων και των αποφάσεων, υπάρχουν και ορισμένα μέτρα, τα οποία δεν θα μπορούσαν να χαρακτηρισθούν ούτε πράξεις ούτε αποφάσεις, νομίζω, ότι θα έπρεπε να προβλεφθεί, ότι το δικαίωμα αναστολής αφορά και μέτρα. Πράξεις, αποφάσεις ή μέτρα. Αυτό νομίζω, ότι και από νομοτεχνική άποψη και από άποψη ορθής ορολογίας επιβάλλεται, γιατί δεν μπορούμε να μιλάμε για πράξεις, όταν πρόκειται για ιδιώτες, οι οποίοι επεξεργάζονται τα αρχεία. Και, εν πάση περιπτώσει, είναι πολύ πιθανόν να υπάρχουν μέτρα, όπως ενδεχομένως μέτρα ηλεκτρονικής παρακολούθησης των εργαζομένων, τα οποία να κρατούνται σε αρχεία και να μην πρόκειται για αποφάσεις, αλλά για απλές πράξεις ή απλά μέτρα, τα οποία εφάρμοσε ο εργοδότης, χωρίς να έχει διατυπώσει με κάποιο διαφορετικό τρόπο την απόφασή του.

Θα ήταν σκόπιμο, επίσης, να διευκρινισθεί, ότι δικαίωμα προσωρινής δικαστικής προστασίας υπάρχει και κατά πράξεων της αρχής, το ότι είναι ανεξάρτητη αρχή, το ότι απαρτίζεται από πρόσωπα κύρους, όπως λέει το νομοσχέδιο, δεν νομίζω ότι καθιστά περιττό το δικαστικό έλεγχο.

Ως προς την ανεξάρτητη αρχή, έχουμε δηλώσει τη θέση μας, ότι η πρόκληση της ανεξάρτητης αρχής σημαίνει, ότι τελικά η εφαρμογή του ηλεκτρονικού φακελώματος δεν υπόκειται σε κανέναν πολιτικό έλεγχο και αυτό είναι απολύτως αρνητικό για μας.

'Ετσι η επιλογή αυτής της μορφής της ανεξάρτητης Αρχής σημαίνει πρώτον, ότι η Κυβέρνηση αποφεύγει την ευθύνη, την επίκριση, την κριτική για τη λειτουργία αυτής της ανεξάρτητης Αρχής και δεύτερον, εγγυμονεί και έναν κίνδυνο. Αυτή τη συγκεκριμένη ανεξάρτητη Αρχή, δεν θα υπόκειται στον έλεγχο της κυβέρνησης, παρά μόνο έως το διορισμό του προέδρου και των μελών της και ασφαλώς θα είναι πολύ πιο εύκολο να συντονιστεί με διευρωπαϊκά δίκτυα, στα οποία νομίζω, ότι αποβλέπει σαφέστατα και το συγκεκριμένο νομοθέτημα.

'Οσον αφορά στην εκλογή των μελών της ανεξάρτητης Αρχής, κατ' αρχήν είμαστε αντίθετοι ως προς το διορισμό με ένα απλό διάταγμα, που θα προτείνει ο Υπουργός Δικαιοσύνης. Είναι πρόσωπο τελικά της εμπιστοσύνης της κυβέρνησης και δεν είναι ορθό να μην επιβάλλονται κάποιες ευρύτερες εγγυήσεις για το διορισμό του προέδρου, αλλά και των μελών. Η θέση μας είναι, ότι θα έπρεπε και ο πρόεδρος και τα μέλη, να διορίζονται από τη Βουλή και μάλιστα με αυξημένη πλειοψηφία, για να μην είναι απλώς μια επιλογή του εκάστοτε κυβερνώντος Κόμματος.

Ως προς την υπόδειξη, υπάρχει κατά το σχέδιο νόμου, η υποχρέωση υποβολής προς τη Βουλή αριθμού διπλασίου από εκείνους που θα διοριστούν. Θα έπρεπε να υπάρχει μια ευχέρεια της Βουλής, του οργάνου που θα αποφασίζει το διορισμό ή της επιτροπής θεσμών και διαφάνειας, που σύμφωνα με το νομοσχέδιο θα επεξεργαστεί τις προτάσεις, να ζητά την υποβολή και συμπληρωματικών υποψηφιοτήτων. Θα ήταν μια περαιτέρω εγγύηση αυτό.

Από τις επί μέρους διατάξεις που αφορούν τη λειτουργία της αρχής, δεν νομίζω ότι χρειάζεται να επαναλάβουμε τις κριτικές μας και τις παρατηρήσεις μας. Θα έλεγα, όμως, ότι θα έπρεπε ίσως να ορίζεται ρητά, ότι η ανεξάρτητη αρχή, εφ' όσον από τα στοιχεία, που θα έχει υπόψη της, προκύπτουν ενδείξεις για την τέλεση κάποιας αξιόποινης πράξης, να έχει την ευχέρεια να διαβιβάσει το φάκελο στον αρμόδιο εισαγγελέα.

Εμείς έτσι και αλλιώς θα καταψηφίσουμε αυτές τις διατάξεις, οι οποίες είναι εναρμονισμένες στο πνεύμα του όλου νομοσχεδίου και οι οποίες είναι, κατά τη γνώμη μας, βλαπτικές.

ΠΡΟΕΔΡΟΣ (Απόστολος Κακλαμάνης): Ο κ. Κουβέλης, Κοινοβουλευτικός Εκπρόσωπος του Συνασπισμού της Αριστε-

Σελίδα 4959 

ράς και της Προόδου, έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε και κύριοι συνάδελφοι, με δεδομένη την αντίθεσή μας στο σχέδιο νόμου, θα επιχειρήσουμε κάποιες παρατηρήσεις στα συζητούμενα αυτήν την ώρα άρθρα.

Σε ό,τι αφορά το άρθρο 14, προτείνουμε το δικαίωμα προσωρινής δικαστικής προστασίας να επεκταθεί σε όλα τα άλλα ευαίσθητα δεδομένα, υπό την προϋπόθεση ότι το υποκείμενο θα επικαλείται συγκεκριμένους λόγους, για τους οποίους ζητά αυτήν τη δικαστική προστασία.

Σε ό,τι αφορά τη συγκρότηση της Αρχής, είχαμε υποστηρίξει κατά τη συζήτηση του νομοσχεδίου επί της αρχής, ότι είναι αναγκαίο σ' αυτήν την Αρχή να συμπεριληφθούν και εκπρόσωπος της ΓΣΕΕ, και εκπρόσωπος της Συντονιστικής Επιτροπής των Δικηγορικών Συλλόγων του Κράτους και εκπρόσωπος της ΚΕΔΚΕ. Διότι η συμμετοχή αυτών των εκπροσώπων, νομίζω, ότι είναι δυνατόν να λειτουργήσει εγγυητικά υπέρ της ανεξαρτησίας αυτής της Αρχής.

Είμαστε αντίθετοι με το διορισμό συνταξιούχων, είτε πρόκειται για δικαστικό λειτουργό είτε για καθηγητές Ανωτάτων Εκπαιδευτικών Ιδρυμάτων. Είναι γνωστό σε όλους, ότι ευκολότερα ελέγχεται και χειραγωγείται εκείνος, ο οποίος είναι συνταξιούχος, αλλά αν θέλετε, είναι και ευκολότερο να εντάσσεται σε συγκεκριμένη πολιτική αντίληψη αμέσως μετά τη συνταξιοδότησή του.

Επομένως εν ενεργεία πρέπει να είναι και ο δικαστικός, αλλά και οι καθηγητές από την ώρα που ο κύριος Υπουργός θα επιμείνει στο να συμμετέχουν καθηγητές στην αρχή.

Σ' ό,τι αφορά τα δύο πρόσωπα κύρους και εμπειρίας στον τομέα της προστασίας δεδομένων προσωπικού χαρακτήρα, όπως λέει το νομοθέτημα στο άρθρο 16 παρ. 1γ, έχω να παρατηρήσω, ότι είναι αναγκαίο να καθορισθούν αυτά τα ειδικά προσόντα, όταν μάλιστα είναι εξαιρετικά αόριστο ποιος είναι αυτός ο οποίος έχει εμπειρία στον τομέα της προστασίας δεδομένων προσωπικού χαρακτήρα και τι θα πει αυτό;

Εάν θέλετε, κύριε Υπουργέ, να πείτε, ότι η εμπειρία καθορίζεται στη βάση του γεγονότος, ότι κάποιος έχει ασχοληθεί αποδεδειγμένα στον τομέα αυτόν στην αλλοδαπή ή ημεδαπή ή εάν θέλετε ακόμη να πείτε, ότι είναι αναγκαίο να είναι πτυχιούχος ανωτάτων σχολών με αντικείμενο την σύγχρονη τεχνολογία και ειδικότερα την πληροφορική, το κατανοώ. Αλλά αυτή η αοριστία για τα πρόσωπα τα οποία θα επιλέγονται επειδή διαθέτουν κύρος -τι θα πει η λέξη "κύρος"; - ή θα έχουν εμπειρία, γενικώς και αορίστως, στον τομέα της προστασίας δεδομένων προσωπικού χαρακτήρα, νομίζω, ότι δημιουργεί κινδύνους.

Εχουμε τη γνώμη και το υποστηρίξαμε και στη συζήτηση επί της αρχής του νομοσχεδίου, ότι για την ανεξαρτησία αυτής της Αρχής πρέπει να είναι παρούσα η Βουλή των Ελλήνων. Βεβαίως κατανοούμε την ανάγκη τροποποίησης του Κανονισμού, προκειμένου να εξασφαλισθεί η νόμιμη διαδικασία, αλλά σε κάθε περίπτωση η Βουλή πρέπει να έχει το δικό της λόγο.

Δεν θέλουμε, κύριε Πρόεδρε, ο πρόεδρος της Αρχής να ορίζεται με πρόταση του Υπουργικού Συμβουλίου, ύστερα από εισήγηση του Υπουργού Δικαιοσύνης, γιατί πιστεύουμε, ότι αυτός ο διορισμός θα είναι ένας ομφάλιος λώρος, ενδεχομένως και ένας ιμάντας κάποιες φορές, ανεξαρτήτως των προσώπων που βρίσκονται στην κυβέρνηση, ιμάντας μεταφοράς επιλογών ή και υπόπτων παραλείψεων, αναφορικά με τον έλεγχο που θα οφείλει αυτή η Αρχή να κάνει σ' ό,τι αφορά την επεξεργασία δεδομένων προσωπικού χαρακτήρα.

Νομίζω, ότι η ίδια η Βουλή θα πρέπει να προτείνει, να έχει τη δυνατότητα της πρότασης του προέδρου της Αρχής. Και δεν μπορώ να καταλάβω γιατί ο πρόεδρος της Αρχής θα διορίζεται με διάταγμα, που θα εκδίδεται μετά από πρόταση του Υπουργικού Συμβουλίου και ύστερα από εισήγηση του Υπουργού Δικαιοσύνης και τα μέλη της Αρχής θα διορίζονται με διαφορετική διαδικασία. Και για τον πρόεδρο και για τα μέλη της Αρχής, νομίζω, ότι η Βουλή των Ελλήνων, με αυξημένη μάλιστα πλειοψηφία, θα πρέπει να κάνει την πρότασή της και αυτή η πρόταση να είναι δεσμευτική. Και η παρουσία της Βουλής σ' όλη αυτήν τη διαδικασία, έχω τη γνώμη, ότι μπορεί να λειτουργεί ως ένα στοιχείο εγγύησης της αντικειμενικής και αμερόληπτης λειτουργίας αυτής της Αρχής.

Τελειώνοντας, κύριε Πρόεδρε, νομίζω, ότι εάν γίνει αποδεκτή αυτή η πρόταση, θα πρέπει να έχει την υποχρέωση η Αρχή να υποβάλει ετησίως μία έκθεση, όπως άλλωστε προβλέπεται εν μέρει στο άρθρο 19 του νομοσχεδίου, αλλά να συμπληρωθεί με την προϋπόθεση να υποβάλει έκθεση απολογιστική των δραστηριοτήτων της, αλλά και των στοιχείων που έχει καταγράψει.Αυτή η έκθεση να κατατίθεται στον Πρόεδρο της Βουλής και ο Πρόεδρος της Βουλής με δική του πρωτοβουλία να ορίζει ειδική ημέρα συζητήσεως αυτής της απολογιστικής εκθέσεως της Αρχής στην Ολομέλεια του Σώματος. Θα είναι και αυτό ένα στοιχείο, που θα καθιστά, όπως είπα, παρούσα τη Βουλή, θα καθιστά, αν θέλετε, ουσιαστικότερο τον έλεγχο του κατ' εξοχήν αντιπροσωπευτικού Σώματος της λαϊκής κυριαρχίας, που είναι το Κοινοβούλιο. Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν υπάρχει άλλος να ομιλήσει από τους Εισηγητές και τους Ειδικούς Αγορητές.

ΣΤΡΑΤΗΣ ΚΟΡΑΚΑΣ: Θέλω να μιλήσω εγώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Θα ήθελα να κάνω κατ' αρχήν δυο- τρεις παρατηρήσεις πάνω στη διαδικασία. Φυσικά υπήρξε τέτοια απόφαση, κύριε Πρόεδρε και την ανακοινώσατε και στο Σώμα εδώ, για το πόσες ημέρες θα κρατήσει η συζήτηση. 'Ομως η ίδια η ζωή έδειξε, ότι αυτό το πράγμα ήταν μάλλον δύσκολο να γίνει. Δεν θέλω να διαβάσω τα Πρακτικά, αλλά χθες στην τελευταία συνεδρίαση, όταν σας πρότεινα να κόψουμε την τελευταία ενότητα, όπως την είχατε προτείνει, στα δύο, είπατε και σε εμένα και στον κ. Αυδή, ας προχωρήσουμε τώρα και το συζητάμε όταν έλθει η ώρα για συζήτηση.

Συνέβηκαν αυτά που συνέβηκαν και ερχόμαστε τώρα, όσο γίνεται πιο στριμωγμένα, να συζητήσουμε 14 σημαντικότατα άρθρα.

Επίσης θα ήθελα να παρατηρήσω, ότι η σκέψη που διατύπωσε η κα Μπενάκη, ότι δεν είναι δυνατόν να δίδονται από ένα νόμο αρμοδιότητες στη Διάσκεψη των Προέδρων, που δεν αναφέρονται καν στον Κανονισμό της Βουλής, είναι απόλυτα σωστή και τη συμμερίζομαι.

Η πρότασή σας να τροποποιήσουμε τον Κανονισμό της Βουλής, με βάση το τι έχει ψηφισθεί μέχρι τώρα και τις αρμοδιότητες, που έδωσαν στη Βουλή διάφορα νομοσχέδια ή να δούμε τι απ'ό,τι ψηφίστηκε στα διάφορα νομοσχέδια, πρέπει να τροποποιηθεί, μπορεί να θεωρηθεί σαν μια λύση, αλλά όπως καταλαβαίνετε είναι κάτι πάρα πολύ δύσκολο.

Το καλύτερο θα ήταν, κύριε Πρόεδρε, όταν διαπιστώνουμε, ότι σε ένα νομοσχέδιο δίδονται αρμοδιότητες στη Βουλή, που δεν τις έχει με βάση τον Κανονισμό, να το σταματάμε και να κρατάμε αυτές τις αρμοδιότητες στην πάντα, ώστε τροποποιώντας τον Κανονισμό να τα παίρνουμε υπόψη και να μην ερχόμαστε κατόπιν εορτής.

ΠΡΟΕΔΡΟΣ (Απόστολος Κακλαμάνης): Θέλω να διευκρινίσω, ότι δεν έκανα καμία πρόταση εγώ. 'Εκανα μια παρατήρηση και μια ενημέρωση του Σώματος. Και απέβλεπα στο να γνωρίζει το Σώμα, ότι στο μεταξύ έχουν υπάρξει και σε άλλα νομοθετήματα, όχι μόνο στη διάρκεια αυτής της περιόδου αλλά και στο παρελθόν.

Νομίζω, ότι όλα αυτά τα θέματα, πράγματι, μπορούμε να τα δούμε σε μια τροποποίηση του πρώτου μέρους του Κανονισμού της Βουλής. Εκεί και από την κτηθείσα πείρα και, αν θέλετε, επειδή συνήθως προηγείται μια συζήτηση στην Επιτροπή του Κανονισμού με ανταλλαγή σκέψεων εν ψυχρώ, μπορούμε να δούμε κάποια ζητήματα.

Αυτό να κρατηθεί υπό σημείωση.

Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Θα ήθελα να πω, ότι στο μεν άρθρο 13 δίνεται η δυνατότητα να προβληθεί από το υποκείμενο 

Σελίδα 4960 

δεδομένων από το άτομο για το οποίο συγκεντρώνονται κάποια στοιχεία, να προβάλει κάποια αντίρρηση. 'Ομως, στα προηγούμενα άρθρα 11 και 12 ιδιαίτερα στο 11, αλλά και στο 12, προβλέπονται διατάξεις, που αποκλείουν τη δυνατότητα ενημέρωσης του υποκειμένου των δεδομένων, για το τι έχει συλλεχθεί και τι αποτελεί αντικείμενο επεξεργασίας, από το συγκεκριμένο φορέα, που κρατάει το αρχείο.

'Αρα, αφού δεν μπορεί να ενημερωθεί, πώς θα μπορέσει να προβάλει αντίρρηση; 'Υστερα, πού ξέρω εγώ ή εσείς, κύριε Πρόεδρε, ποιος και τι στοιχεία συγκεντρώνει, για να προβάλω κάποια αντίρρηση και να πω: Ξέρετε, το αρχείο που κρατάει ο κ. Αυδής για μένα, περιέχει στοιχεία, που τα θεωρώ απαράδεκτα και προβάλω αντίρρηση.

Το λέω αυτό για να αποδείξω για άλλη μια φορά, ότι είναι πράγματα μερικές φορές τραβηγμένα από τα μαλλιά, που μπήκαν εδώ πάση θυσία, για να ρίξουν στάχτη στα μάτια του κόσμου. Παραδίδεται δηλαδή ο 'Ελληνας πολίτης ανυπεράσπιστος στο έλεος των οποιωνδήποτε εκβιαστών θελήσουν να μαζέψουν στοιχεία. Δεν υπάρχει καμιά απολύτως προστασία. Δεν ενημερώνομαι και είναι αδύνατον να ενημερωθώ. Γι'αυτό είπα χθες, ότι με το νόμο αυτό νομιμοποιείται μια εγκληματική παρανομία, που διαπλεκόταν μέχρι σήμερα και τώρα το κάνει και με το νόμο.

Στο άρθρο 14 δίδεται η δυνατότητα προσφυγής, μιας περιορισμένης έκτασης και μάλιστα μόνο προσωπικού χαρακτήρα στο δικαστήριο, δικαστικής προστασίας του πολίτη και λέμε περιορισμένη, αφού το μόνο που μπορεί αυτός να ζητήσει από το αρμόδιο δικαστήριο, είναι να μην εφαρμοστεί η πράξη ή η απόφαση διοικητικής αρχής, Νομικού Προσώπου Δημοσίου Δικαίου, Νομικού Προσώπου Ιδιωτικού Δικαίου, ή φυσικού προσώπου" που έχει ληφθεί -διαβάζω επί λέξει- με αυτοματοποιημένη επεξεργασία δεδομένων, μόνο εφ' όσον η επεξεργασία αυτή αποβλέπει στην αξιολόγηση της προσωπικότητος". 

Δηλαδή, ο πολίτης στερείται της δυνατότητας προσφυγής στο δικαστήριο, για να προστατευθεί κάθε φορά που, παρά τη θέλησή του, γίνεται αντικείμενο επεξεργασίας ατομικών δεδομένων.

Για το κεφάλαιο Δ', σχετικά με τη δημιουργία Αρχής προστασίας δεδομένων προσωπικού χαρακτήρα, προβλέπεται η σύσταση, όπως ειπώθηκε, κάποιας Αρχής, η οποία θα εποπτεύει την εφαρμογή του παρόντα νόμου με ευρύτατες αρμοδιότητες, που αναλύονται στα άρθρα που ακολουθούν. Με την καθιέρωση αυτής της Αρχής, ξεφεύγει ο έλεγχος από την αρμοδιότητα της μόνης Αρχής, που κατά τη γνώμη μας θα έπρεπε να έχει τον έλεγχο της δικαστικής δηλαδή Αρχής. Δεν ορίζεται ρητά, όπως σε προγενέστερο νομοσχέδιο, ότι δεν υπόκειται σε οποιονδήποτε κυβερνητικό έλεγχο αυτή η Αρχή, αντίθετα λέγεται, ότι υπάγεται στο Υπουργείο Δικαιοσύνης. Και επίσης αναφέρεται ρητά, ότι ο προϋπολογισμός της Αρχής, καθορίζεται με εισήγηση του Υπουργού Δικαιοσύνης. 'Αρα, λοιπόν, εξαρτάται από τον Υπουργό Δικαιοσύνης. 'Ετσι το "ανεξάρτητη" πρέπει να μπει σε πολύ μεγάλα εισαγωγικά!

Στο άρθρο 16 προβλέπεται συγκρότηση της Αρχής. Εδώ πρέπει να πούμε, ότι ο πρόεδρος είναι δικαστικός λειτουργός, σύμβουλος επικρατείας ή αντίστοιχου βαθμού και άνω και μπορεί να είναι και μη εν ενεργεία δικαστικός. Το θεωρούμε απαράδεκτο. Διορίζεται με προεδρικό διάταγμα, ύστερα από εισήγηση του Υπουργού Δικαιοσύνης και πρόταση του υπουργικού συμβουλιου. Εάν είναι εν ενεργεία, προβλέπεται φυσικά και απόφαση του Ανωτάτου Δικαστικού Συμβουλίου. Τα μέλη του είναι δύο καθηγητές των ΑΕΙ και δύο πρόσωπα κύρους και εμπειρίας στον τομέα της προστασίας δεδομένων προσωπικού χαρακτήρα.

Δύο παρατηρήσεις: Και αυτά διορίζονται από την κυβέρνηση με τον τρόπο, που θα πούμε παρακάτω, αλλά ποιοι θα είναι αυτοί οι καθηγητές και ποιοι θα είναι αυτοί, που θα έχουν αποδειγμένο κύρος και εμπειρία για την προστασία των δεδομένων, αφού είναι κάτι που εισάγεται τώρα, κάτι καινούριο.

Γίνεται αυτή η πρόταση στην Κοινοβουλευτική Επιτροπή Θεσμών και Διαφάνειας και από κει και πέρα παραπέμπεται στη Διάσκεψη των Προέδρων για να αποφασίσει, να διαλέξει ανάμεσα σε διπλάσιο αριθμό τακτικών και αναπληρωματικών μελών. Εμείς πιστεύουμε, όπως είπε και ο Ειδικός μας Αγορητής, ότι αυτά τα πράγματα πρέπει να αποφασίζονται από την Ολομέλεια της Βουλής και μάλιστα με ειδική πλειοψηφία, γιατί πρόκειται για θεμελιακά ζητήματα.

Στο άρθρο 19 δίνονται ευρύτατες αρμοδιότητες στην Αρχή. Παρ' όλα αυτά, δεν μπορεί να έχει πρόσβαση στα στοιχεία συνεργατών, που περιέχονται σε αρχεία που τηρούνται για λόγους εθνικής ασφάλειας. Δηλαδή, κύριε Πρόεδρε, δεν είναι δυνατόν ούτε καν η Αρχή αυτή να έχει κάποιον έλεγχο ή πρόσβαση σε στοιχεία, που συγκεντρώνουν οι οποιοιδήποτε πληροφοριοδότες-χαφιέδες.

'Εχουμε, λοιπόν, να κάνουμε εδώ με μια διάταξη, που δίνει τη δυνατότητα στους πληροφοριοδότες, να έχουν περισσότερες εξουσίες και να είναι όλως διόλου ανεξέλεγκτοι, ακόμα και απ' αυτήν τη δήθεν ανεξάρτητα Αρχή. Καταλαβαίνετε, πού οδηγούμαστε.

Ακόμα, δίνεται η δυνατότητα σ' αυτήν την Αρχή, να συνεργάζεται με αντίστοιχες αρχές άλλων κρατών-μελών της Ευρωπαϊκής 'Ενωσης και του Συμβουλίου της Ευρώπης.

Να πώς προωθείται και από δω η συμφωνία SENGEN. Η Αρχή τηρεί ορισμένα αρχεία, μητρώα, στα οποία έχει πρόσβαση ο πολίτης, εκτός από το μητρώο απορρήτου αρχείου, που αφορά αρχεία που τηρούν τα Υπουργεία Εθνικής 'Αμυνας και Δημόσιας Τάξης, καθώς και η ΕΥΠ, στα οποία μπορεί να προσφύγει ο πολίτης, μόνο με απόφαση της αρχής. Καταλαβαίνετε πού οδηγούμαστε. Ακόμη, η πρόσβαση, επίσης, στο μητρώο αδειών διαβίβασης μπορεί να απαγορευθεί, αν προκύπτει κίνδυνος για την ιδιωτική ζωή τρίτου, την εθνική ασφάλεια, την εκπλήρωση υποχρεώσεων της Χώρας, που απορρέουν από διεθνείς συμβάσεις. Δηλαδή με βάση τις συμφωνίες του Δουβλίνου και της SENGEN. Να ακόμη μια δυνατότητα που πραγματικά αφήνεται στο έλεος της αυθαιρεσίας ο κάθε πολίτης. 'Εχουμε αποκλεισμό του πολίτη από την πρόσβαση σε κρίσιμα μητρώα, ιδιαίτερα εκείνα της διαβίβασης δεδομένων. Επομένως, ανεπαρκέστατη προστασία.

Στο άρθρο 20 προβλέπεται η συγκρότηση γραμματείας της Αρχής με μόλις τριάντα μέλη προσωπικό και θεωρούμε, ότι αυτός ο αριθμός είναι ανεπαρκέστατος, αν λάβουμε υπόψη μας τη δουλειά που θα έχει να επιτελέσει αυτή η γραμματεία. Η οργάνωση αυτής της γραμματείας ρυθμίζεται με προεδρικό διάταγμα ύστερα από πρόταση συναρμόδιων Υπουργών κ.λπ.

Επίσης, για το Τμήμα Ελεγκτών θέλω να πω, ότι πρόκειται για ένα ιδιαίτερα κρίσιμο τμήμα, που αποτελείται από προσλαμβανόμενους από την αρχή με επιλογή ή με διαγωνισμό. Δηλαδή, ο ελεγχόμενος ουσιαστικά, γιατί αυτό το Τμήμα των Ελεγκτών θα έπρεπε να ελέγχει και την ίδια την Αρχή, ο ελεγχόμενος διορίζει τους ελεγκτές του. Στα υπόλοιπα μέλη της γραμματείας θα γίνονται μετατάξεις χωρίς τη γνώμη του οικείου υπηρεσιακού συμβουλίου, είτε θα γίνεται με διορισμό. Είναι αδιαφανές το κριτήριο επιλογής του προσωπικού της γραμματείας.

Κύριε Πρόεδρε, στα άλλα δεν θα επεκταθώ γιατί τελείωσε ο χρόνος, αλλά θέλω ωστόσο να πω, ότι στο κεφάλαιο, που αφορά την Αρχή, επιβεβαιώνεται για άλλη μια φορά η διαπίστωση που κάναμε. Το νομοσχέδιο αυτό είναι ένα νομοσχέδιο περιορισμού και μάλιστα δραστικού περιορισμού της προστασίας του πολίτη και άφεσής του στο έλεος της αυθαιρεσίας και των σκοπιμοτήτων. Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχουν εγγραφεί οι κύριοι Καμμένος, Σπυριούνης και Κουρουμπλής για να μιλήσουν. Είπαμε ότι θα μιλήσουν μόνο οι Εισηγητές και οι Ειδικοί Αγορητές. Παρακαλώ τους συναδέλφους, ας ακουστούν για δύο λεπτά και να διατυπώσουν όποια άποψη έχουν συνολική.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, επειδή το νομοσχέδιο

Σελίδα 4961 

για το συνήγορο του πολίτη είναι σημαντικό, θα έπρεπε ίσως να δώσουμε τη δυνατότητα στη δημοσιότητα. Φθάνουμε στις 22.00' και θα είναι λίγο δύσκολο να γίνουν τώρα οι εισηγήσεις. 'Ισως θα έπρεπε να το αφήσουμε για αύριο.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, ας ολοκληρώσουμε και θα απαντήσω, για να μη συνεχίζουμε την ίδια διαδικαστική συζήτηση. Νομίζω, ότι εφ'όσον η ημερήσια διάταξη ήταν συγκεκριμένη και γνωστή, κανονικά θα συνεχίζαμε μέχρις αργά απόψε τη συζήτηση επί της αρχής του νομοσχεδίου για το συνήγορο του πολίτη. Μπορούμε να αρχίσουμε τουλάχιστον με τους Εισηγητές και να διακόψουμε, για να συνεχίσουμε αύριο με πλήρη δημοσιότητα τη συζήτηση.

ΔΗΜΗΤΡΙΟΣ ΣΙΟΥΦΑΣ: Το λόγο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα, έχετε το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το νομοσχέδιο στο οποίο αναφερθήκατε για το συνήγορο του πολίτη, πρόκειται για ένα από τα σημαντικότερα νομοσχέδια που έχει συζητήσει η Εθνική Αντιπροσωπεία από το 1974 και μετά. 'Εχω την αίσθηση και αυτή είναι η παράκληση της Αξιωματικής Αντιπολίτευσης και προς εσάς να αρχίσουμε τη συζήτηση κανονικά αύριο και όχι εμβόλιμο μετά από μισή ώρα, που θα τελειώσει η συζήτηση επίσης σοβαρού νομοσχεδίου. Και για να τιμήσουμε το θεσμό και όχι να το κάνουμε γρήγορα και βιαστικά και μάλιστα αυτήν την ώρα που οι περισσότεροι των συναδέλφων θεώρησαν, ότι θα κλείσει η συζήτηση με το συζητούμενο νομοσχέδιο.

Απευθύνω θερμή παράκληση, κύριε Πρόεδρε, να μην επιμείνετε γι' αυτό το θέμα και να αρχίσουμε αύριο τη συζήτηση αυτού του νομοθετήματος, που είναι τόσο σημαντικό για την Πατρίδα μας.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, όπως σας εξήγησα -και εξήγησα και σε σας και σε άλλους συναδέλφους, που απευθύνθηκαν πριν στην 'Εδρα για το θέμα αυτό- δε νομίζω ότι πρέπει η Βουλή να δίνει την εικόνα ασυνέπειας. Το ότι οι συνάδελφοί μας προσήλθαν να λάβουν μέρος σε μια ψηφοφορία, αυτό δεν σημαίνει ότι θα πρέπει, με ειδική πρόσκληση, να καλούνται να πάρουν μέρος σε μια συζήτηση που γνωρίζουν, ιδιαίτερα οι Εισηγητές, ότι είναι προσδιορισμένοι για σήμερα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, ξέρετε πόσο σας σέβομαι και σας τιμώ. 

ΠΡΟΕΔΡΟΣ (Απόστολος Κακλαμάνης): Το ξέρω και σας ευχαριστώ πολύ. 

ΔΗΜΗΤΡΙΟΣ ΣΙΟΥΦΑΣ: Αν επιμείνετε γι' αυτήν τη συζήτηση, σας δηλώνω, από την πλευρά της Αξιωματικής Αντιπολίτευσης, ότι η Νέα Δημοκρατία, με πολύ μεγάλη της λύπη, δεν θα πάρει μέρος ούτε σήμερα ούτε αύριο στη συζήτηση αυτού του νομοθετήματος.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, εγώ λυπάμαι πάρα πολύ γι' αυτό. 'Ομως, το Προεδρείο δεν μπορεί να λειτουργεί υπό την πίεση τέτοιας μορφής. Αυτού του είδους η πίεση μπορεί να απευθύνεται από την Κυβέρνηση προς την Αντιπολίτευση, από την Αντιπολίτευση προς την Κυβέρνηση, όχι προς το Προεδρείο. Αλίμονο αν καθιερώσουμε αυτήν την αρχή! "'Η συμφωνεί ο Πρόεδρος σ' αυτό που του λέμε, άλλως εμείς θα φύγουμε από την Αίθουσα.". Δεν μπορώ να το καταλάβω αυτό. Αντίθετα είπα κάτι πάρα πολύ λογικό: Ας τηρήσουμε τουλάχιστον τον τύπο. Ας μπούμε στις εισηγήσεις και να διακόψουμε στη συνέχεια.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, δεν αντελήφθητε τι είπα. Είπα, ότι η Κυβέρνηση, προς την οποία και απευθύνουμε την παράκληση αυτή, δεν θα δεχόταν ερήμην της Αξιωματικής Αντιπολίτευσης -δεν ξέρω τα άλλα Κόμματα τι θέση παίρνουν- να συζητήσει αυτήν τη θεσμική καινοτομία -τη μεγάλη κατάκτηση, που είναι για τον Ελληνικό Λαό, για την ελληνική Δημόσια Διοίκηση- κάτω απ' αυτές τις συνθήκες. Και αυτό παρακαλώ να διαβιβάσετε στην Κυβέρνηση και τον αρμόδιο Υπουργό τον κ. Παπαδόπουλο.

Και δεν αποτελεί κανέναν εκβιασμό προς το Προεδρείο. 'Αλλωστε το ξέρετε. Ούτε το ήθος μου ούτε ο τρόπος με τον οποίο πολιτεύομαι μέσα σ' αυτήν την Αίθουσα έδωσε ποτέ τέτοιου είδους δυνατότητα, να επιβάλω προς το Προεδρείο εκβιαστικό δίλημμα.

Κύριε Πρόεδρε, είναι τόσο παραγωγική η δραστηριότητα του Κοινοβουλίου τον τελευταίο καιρό! Κανένα πρόβλημα δεν έχει προκληθεί από καμιά μεριά. Ούτε δυσκόλεψε το νομοθετικό έργο της Κυβέρνησης κανένας από τους συναδέλφους και κανένα από τα Κόμματα.

Και απευθύνομαι σε σας. Λειτουργεί ήδη τέσσερις ώρες η Εθνική Αντιπροσωπεία. Ε, για το Θεό! Μη βάζουμε και τη μεζούρα, για να μετρήσουμε την ποσοτική απόδοση. Δεν είναι η ποσοτική απόδοση εκείνο που μετράει, παρά η ποιότητα της δουλειάς. Και ξέρω, ότι συμφωνείτε με αυτό, το οποίο υποστηρίζω.

ΠΡΟΕΔΡΟΣ (Απόστολος Κακλαμάνης): Ας ολοκληρώσουμε παρακαλώ τη συζήτηση του νομοσχεδίου που έχουμε μπροστά μας. 

Ο κ. Καμμένος έχει το λόγο.

Θα παρακαλέσω συντομότατα, για να ολοκληρώσουμε αυτό το οποίο είχαμε αποφασίσει, ότι θα ολοκληρώσουμε.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, δεν θα μίλαγα, αν τα αποτελέσματα των ψηφοφοριών, που έγιναν στα άρθρα αλλά και επί της αρχής, δεν αποδείκνυαν,για μια ακόμη φορά, ότι πολλές φορές η βούληση των Βουλευτών δεν είναι εκείνη που επισήμως από τα Κόμματα ορίζεται. Και παρά τις πιέσεις που ασκήθηκαν από γενικούς γραμματείς Κοινοβουλευτικών Ομάδων, είδαμε, ότι ενενήντα οκτώ Βουλευτές ήρθαν και εψήφισαν ακόμη και κόντρα στις κομματικές γραμμές. Κατά συνείδηση κατεψήφισαν το άρθρο 9. Γιατί το άρθρο 7 η Νέα Δημοκρατία επισήμως το κατεψήφισε. Και ήταν μια απάντηση αυτή σχετικά με το παρόν νομοσχέδιο.

Στη συζήτηση αυτών των ημερών ακούστηκαν όλα σχεδόν τα επιχειρήματα. Δεν έπεισαν αρκετούς. 'Επεισαν ενενήντα οκτώ από τους παρισταμένους Βουλευτές να καταψηφίσουν το παρόν νομοσχέδιο.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας εδόθη ο λόγος, όχι για να σχολιάσετε την ψηφοφορία -γιατί αυτό μπορεί να το κάνει ο καθένας εδώ- αλλά για κάποια άρθρα που συζητούμε. Λυπάμαι που σας το υπενθυμίζω.

ΠΑΝΑΓΙΩΤΗΣ ΚΑΜΜΕΝΟΣ: Ακριβώς για τα άρθρα, κύριε Πρόεδρε, τα οποία αναφέρονται για την Αρχή. Πώς ορίζεται η Αρχή; Και όλοι συζητούμε, αν θα ορίσουμε συνταξιούχους δικαστές, καθηγητές πανεπιστημίου ή άλλους.

'Ομως, θα ήθελα να επισημάνω, ότι η Αρχή σ' αυτό το νομοσχέδιο δεν θα ορίζεται από την Ελληνική Κυβέρνηση ούτε από τον Υπουργό Δικαιοσύνης ούτε από τη Βουλή.

Θα ορίζεται από το κέντρο των Βρυξελλών, έξω από την Ελληνική Επικράτεια και αυτό χρησιμοποιώντας το τελευταίο όπλο, διότι και η Συνθήκη της Ρώμης αναφέρει, ότι πρωτογενές δίκαιο είναι το Ευρωπαϊκό Δίκαιο και το άρθρο 28 του Συντάγματος ότι οι γενικά παραδεδεγμένοι κανόνες του Διεθνούς Δικαίου, καθώς και οι διεθνείς συμβάσεις από την επικύρωσή τους με νόμο και τη θέση τους σε ισχύ σύμφωνα με τους όρους της καθεμίας, αποτελούν αναπόσπαστο μέρος του εσωτερικού Ελληνικού Δικαίου και υπερισχύουν από κάθε άλλη αντίθετη διάταξη του νόμου. Αυτό σημαίνει, πως από τη στιγμή που θα επικυρωθεί η Συνθήκη SENGEN, ο νόμος,που φτιάξαμε στη Βουλή, προκειμένου να προστατεύσουμε από τη Συνθήκη SENGEN τους 'Ελληνες πολίτες, θα είναι άκυρος.'Ακυρη θα είναι και η αρχή που θεσμοθετούμε. Και η Aρχή θα είναι μία. Η Aρχή που θα ορίσει η Ευρωπαϊκή 'Ενωση, η Aρχή που θα ορίσουν οι Βρυξέλλες.

Αυτές τις παρατηρήσεις ήθελα να κάνω κλείνοντας, κύριε Πρόεδρε, και λέγοντας το εξής: Θα πρέπει αυτό που είπε και ο Πρωθυπουργός, να αντιληφθούμε, ότι δεν ισχύει. Το νομοσχέδιο αυτό δεν μας διαφυλάσσει από τίποτε. Υπέρτατος νόμος είναι ο κοινοτικός νόμος. Καταργείται ο νόμος ακόμη και με απλή οδηγία της Ευρωπαϊκής 'Ενωσης, βάσει του Συντάγματος και βάσει της Συνθήκης της Ρώμης.

'Ηταν λοιπόν ένας νόμος, ο οποίος αποτελούσε απλώς μία βιτρίνα. Απλώς θα εφαρμοστεί η σκληρή Συνθήκη SENGEN,

Σελίδα 4962 

αν επικυρωθεί από τη Βουλή και θα εφαρμοστούν εκείνες οι οδηγίες, που θα κάνουν την Ελλάδα υποχείριο κάποιων ευρωπαϊκών κέντρων, κάποιων κέντρων έξω από την Ελλάδα, που θα μπορούν να εκμεταλλεύονται τις θέσεις του 'Ελληνα πολίτη, τις γνώσεις που έχει το κράτος για τους 'Ελληνες πολίτες και βεβαίως, θα είναι ο μεγάλος αδελφός του Τζωρτζ 'Οργουελ, που θα εγκατασταθεί έξω από την Eλληνική Eπικράτεια. Καταργείται με αυτό το νομοσχέδιο η Eλληνική Eπικράτεια, καταργείται το 'Εθνος-κράτος, καταργούνται ακόμη και οι θεσμοί.

ΠΡΟΕΔΡΟΣ (Απόστολος Κακλαμάνης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Το άρθρο 13 έρχεται να συνδυαστεί και να καλύψει σφαιρικά το πνεύμα, με το οποίο η πρόληψη του νομοθέτου θέλει να κατοχυρώσει το πλαίσιο των ατομικών δικαιωμάτων και των θεμελιωδών ελευθεριών, που αποτελεί εκ προοιμίου βασικό αντικειμενικό σκοπό του νομοθέτου. 

Και λέω ότι έρχεται να συνδυαστεί, γιατί το άρθρο 11, που ψηφίσαμε, αναφέρεται στη διαδικασία της συλλογής και δίνει το δικαίωμα της ενημέρωσης. Το επόμενο στάδιο, που είναι η επεξεργασία προσωπικών δεδομένων, έρχεται να το καλύψει το άρθρο 12, που επιβάλλει το δικαίωμα του υποκειμένου των δεδομένων για τη φάση της επεξεργασίας με την έννοια της πρόσβασης στη διαδικασία της.

Το άρθρο 13 έρχεται να κατοχυρώσει το δικαίωμα του καθενός υποκειμένου των δεδομένων να προβάλει με μία καθορισμένη διαδικασία τις αντιρρήσεις και να σταματήσει την εις βάρος του διαδικασία επί προσωπικών δεδομένων. Ακόμη μπορεί με την παράγραφο 3, με δήλωση στην Αρχή να σταματήσει την όλη διαδικασία. Η δήλωση αυτή καταχωρείται στο αντίστοιχο μητρώο και αποτελεί εμπόδιο για τις διαδικασίες και τους μηχανισμούς της συλλογής και της επεξεργασίας των δεδομένων κ.λπ.

Θέλω να πω, δηλαδή, ότι ο νομοθέτης κατοχυρώνει με συνδυασμούς άρθρων ακριβώς αυτό το υπέρτατο αγαθό της προσωπικότητας και της προσωπικής αξιοπρέπειας.

Στον καθορισμό της Αρχής δεν θα μείνω, έχουν λεχθεί, είναι γνωστά, για να ικανοποιήσω και την απαίτηση του χρόνου σας.

Κύριε Υπουργέ, με το πνεύμα που δείξατε το διαλλακτικό, σας παρακαλώ να δείτε, μήπως για την εκλογή του Προέδρου της Αρχής η θέση να εκλέγεται από τη Βουλή. Αυτό μήπως είναι προσφορότερο για την άρση των υποψιών που συντρέχουν, δικαιολογημένων ή αδικαιολογήτων, υπερβολικών κατά την άποψή μου. Δείτε μήπως μπορείτε να το τροποιήσετε, ώστε να υπάγεται στην αρμοδιότητα της Βουλής.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κουρουμπλής έχει το λόγο.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, με το υπό ψήφιση σχέδιο νόμου επιχειρείται να διαμορφωθεί ένας νέος θεσμός, που θα συμπληρώνει αν θέλετε, τους θεσμούς εκείνους που διαμορφώνουν και μορφοποιούν τη Δημοκρατία.

Και θα είναι ένα οχυρό, που θα αναχαιτίζει εκείνους τους εξωγενείς μηχανισμούς, που επιχειρούν κάθε φορά να συγκεντρώνουν στοιχεία εις βάρος της ελευθερίας του πολίτη, δηλαδή να διαμορφώνουν πολιτικές εις βάρος της ελευθερίας του 'Ελληνα πολίτη. Πιστεύω, όμως, ότι η σύνθεση αυτής της Αρχής, αλλά και ο ορισμός της, αφ' ενός θα πρέπει να γίνεται από εν ενεργεία δικαστικούς, ανθρώπους που μπορούν νά έχουν περισσότερες αντιστάσεις σε πειρασμούς εξουσίας από εκείνους που βρίσκονται στη σύνταξη. Και κυρίως αυτή η Αρχή να ορίζεται από εξουσία πολύ πιο διευρυμένη από μία κυβέρνηση. Μια τέτοια εξουσία είναι το Κοινοβούλιο. Με μία τέτοια ρύθμιση θα μπορέσουμε να αναβαθμίσουμε και το ρόλο του Κοινοβουλίου ως θεματοφύλακα των ελευθεριών του 'Ελληνα πολίτη.

Αφ' ετέρου θα προστατεύσουμε τη δημοκρατία μας από εκείνους τους μηχανισμούς, που κάθε φορά γίνονται πειρασμός στα χέρια ακόμα και της πιο λαϊκής από πλευράς έκφρασης κυβέρνησης ή ενός Υπουργού.

Προσωπικά εγώ, αλλά και ο ολόκληρος ο Ελληνικος Λαός, γνωρίζουμε την ιστορία του αρμόδιου Υπουργού. Υπήρξε και αυτός θύμα τέτοιων μηχανισμών, όπως και χιλιάδες 'Ελληνες σε άλλες εποχές, όταν χαρακτηριζόντουσαν ως εθνικόφρονες ή μη, με αποτέλεσμα πολλές φορές να πληρώσουν τέτοιες επιλογές.

Παρακαλώ, λοιπόν, τον κύριο Υπουργό με την ιστορία, με τους αγώνες και με την ευαισθησία που έχει στην προστασία των δικαιωμάτων του 'Ελληνα πολίτη, να εξετάσει έστω και αυτήν τη στιγμή, μήπως αυτή η Αρχή μπορεί να είναι Αρχή, που θα εκπορεύεται από το Ελληνικό Κοινοβούλιο και με αυξημένη πλειοψηφία.

ΠΡΟΕΔΡΟΣ (Απόστολος Κακλαμάνης): Δεν υπάρχει άλλος κύριος συνάδελφος για να μιλήσει. 

Εάν ο κύριος Υπουργός θέλει να κάνει κάποιες τροποποιήσεις, μπορεί να πάρει το λόγο. 'Αλλως να προχωρήσουμε στην ψήφιση των άρθρων.

Ορίστε, κύριε Υπουργέ, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, άκουσα όλες τις παρατηρήσεις των συναδέλφων. Βέβαια δεν πρόκειται να γίνει κάποια εξαιρετική διόρθωση. Μόνον ορισμένες εξηγήσεις θέλω να δώσω, που μπορούν να θεωρηθούν και ερμηνευτικές δηλώσεις, όσον αφορά στη λειτουργία του νομοσχεδίου.

Το δικαίωμα προσωρινής δικαστικής προστασίας του άρθρου 14 ρυθμίζει ακριβώς όλα εκείνα τα θέματα, που κάθε πολίτης έχει δικαίωμα να προσφύγει στο δικαστήριο. Καθένας έχει δικαίωμα να ζητήσει κάθε φορά από το αρμόδιο δικαστήριο την άμεση αναστολή κ.λπ. Το ποιο είναι το αρμόδιο δικαστήριο, κάθε πολίτης όταν πάει σε ένα δικηγόρο, μπορεί να το πληροφορηθεί.

Για τη συγκρότηση της Αρχής, πολλές φορές κουβεντιάσαμε και μελετήσαμε το θέμα. Να πάει στη Βουλή, να είναι με τα 2/3, να είναι με τα 3/5. Δεν καταλήξαμε σε καμία συμφωνία, γιατί οι απόψεις ήταν διαφορετικές. 'Οπως είναι το άρθρο, είναι πλήρες. Εγώ θα έλεγα και το υπεστήριξα σε κάποιες συσκέψεις, που είχαμε, αντί να είναι πέντε τα μέλη, να είναι επτά και ένας να προέρχεται από το πανεπιστήμιο, να είναι ένας καθηγητής και ένας να είναι από τα πρόσωπα εκείνα που έχουν κύρος και εμπειρία. Μπορεί να είναι και δικηγόρος. Δεν μπορεί να δεχθούμε τη ΓΣΕΕ είτε την ολομέλεια των προέδρων των δικηγορικών συλλόγων του κράτους. Μέσα από εκεί μπορεί να επιλεγεί κάποιος, ώστε να είναι κύρους και να έχει και κάποια γνώση του αντικειμένου.

'Οσον αφορά την πλειοψηφία ή τη λειτουργία της επιτροπής, στην παράγραφο 3, του άρθρου 16, εκεί που λέει "τα μέλη της Αρχής διορίζονται με την εξής διαδικασία: Ο Υπουργός Δικαιοσύνης υποβάλλει στον Πρόεδρο της Βουλής πρόταση για το διορισμό τεσσάρων τακτικών μελών της Αρχής", το "τεσσάρων", να γίνει "έξι".

Και στην παράγραφο 4, του άρθρου 16, εκεί που λέει "η σύνθεση των τεσσάρων μελών της αρχής" το "τεσσάρων" να γίνει "έξι". 

Επίσης, πιο κάτω εκεί που λέει "γίνεται κλήρωση μεταξύ των τεσσάρων τακτικών μελών της, ώστε δύο να έχουν τετραετή θητεία και δύο διετή", το εδάφιο, τροποποιείται ως εξής: "γίνεται κλήρωση μεταξύ των έξι μελών, ώστε τρία να έχουν τετραετή θητεία και τρία διετή".

Αυτά θα σας τα δώσουμε και γραπτά, κύριε Πρόεδρε, ώστε αύριο, που θα γίνει η νομοτεχνική διατύπωση, να είναι πλήρης.

ΠΡΟΕΔΡΟΣ (Απόστολος Κακλαμάνης): Για να περιληφθούν στα Πρακτικά.

(Στο σημείο αυτό ο Υπουργός Δικαιοσύνης κ. Ευάγγελος Γιαννόπουλος καταθέτει στα Πρακτικά τις σχετικές χειρόγραφες σημειώσεις, οι οποίες έχουν ως εξής:

"16 παρ. 1 και έξι μέλη ως εξής

γ) έναν καθηγητή ή αναπληρωτή καθηγητή ΑΕΙ

δ, ε, στ) Τρία πρόσωπα κύρους

16 παρ. 3......... για το διορισμό των έξι μελών....

16 παρ. 4......... Η σύνθεση των έξι μελών ανανεώνεται κατά

Σελίδα 4963 

το ήμισυ..... γίνεται κλήρωση μεταξύ των έξι μελών ώστε τρία να έχουν τετραετή και τρία διετή

19 παρ. 2

.... Οι αποφάσεις λαμβάνονται με πλειοψηφία τουλάχιστον τεσσάρων μελών....".)

ΑΝΝΑ ΜΠΕΝΑΚΗ-ΨΑΡΟΥΔΑ: Δηλαδή τα μέλη θα είναι επτά;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι, επτά.

ΑΝΝΑ ΜΠΕΝΑΚΗ-ΨΑΡΟΥΔΑ: Και ποια θα είναι η ιδιότητά τους;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Η μία ιδιότητα θα είναι καθηγητού πανεπιστημίου και η άλλη ιδιότητα θα είναι προσώπου κύρους, όπως είναι αυτή η διάταξη που υπάρχει.

ANNA MΠΕΝΑΚΗ-ΨΑΡΟΥΔΑ: Θα είναι άλλος δικαστικός;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης) : Οχι άλλο δικαστικό.Νομίζω θα συμφωνείτε, γιατί πρέπει να δώσουμε και στους εξωδικαστικούς κάποια ελευθεριότητα. Δεν θέλω να μιλήσω παραπάνω, όταν είναι δικαστές.

'Οσον αφορά το άρθρο 19 στην παρ. 1 εδάφιο β' "καλεί και επικουρεί τα επαγγελματικά σωματεία και τις λοιπές ενώσεις φυσικών ή νομικών προσώπων, που διατηρούν αρχεία δεδομένων προσωπικού χαρακτήρα στην κατάρτιση κωδίκων δεοντολογίας για την αποτελεσματικότερη προστασία κ.λπ.. "Εάν αυτούς τους κώδικες δεοντολογίας δεν τους κάνουν αυτά τα πρόσωπα , τότε θα διαλάβουμε κάποια διάταξη ίσως και σε άλλο νομοσχέδιο ή και στον Κανονισμό της Βουλής να καταρτίζει κάποιος αυτόν τον κώδικα δεοντολογίας. Η ΕΣΗΕΑ, που αφορά τους δημοσιογράφους και εμβαίνει σε πολλά θέματα, να καταρτίζει κώδικα δεοντολογίας. Να γίνει μία επιτροπή δεν ξέρω από ποιους, να καταρτισθεί ένας κώδικας δεοντολογίας.

'Ομως, όπως ο κύριος Πρόεδρος δήλωσε, ότι μπορεί στον Κανονισμό της Βουλής να προβλεφθεί, εγώ προσχωρώ σ' αυτήν την άποψη να λύσουμε τα θέματα με τον Κανονισμό.

Στο άρθρο 19 παρ. 1 εδάφιο ια' εδώ περιλαμβάνεται."Ανακοινώνει στη Βουλή παραβάσεις των ρυθμίσεων κ.λπ.".Στο εδάφιο ιβ' "Συντάσσει κάθε χρόνο έκθεση για την εκτέλεση της αποστολής της κατά το προηγούμενο ημερολογιακό έτος...κ.λπ. .... κατατίθεται στη Βουλή" . Η Βουλή έχει λόγο.

Κύριε Σπυριούνη, δεν μπορώ να συμφωνήσω με την άποψη αυτή. Η Επιτροπή θεσμών και διαφάνειας έχει λόγο. Ο Πρόεδρος της Βουλής με τους άλλους προέδρους έχουν λόγο. Οπωσδήποτε κάποια θέματα εδώ τακτοποιούνται.

Στο άρθρο 19 παράγραφος 2 τίθεται: "Οι αποφάσεις της Αρχής λαμβάνονται με πλειοψηφία τουλάχιστον τεσσάρων μελών".

Στα άλλα ζητήματα θα μου επιτρέψετε να μιλήσω και εγώ για το θέμα της συνθήκης ή της συμφωνίας εδώ. Χθες κανονικά εφ' όσον προβάλατε πρόταση ονομαστικής ψηφοφορίας , απετύχατε να μην ψηφισθούν τα άρθρα 7 και 9 και έπρεπε να τελειώσει η συζήτηση και να ψηφισθούν τα άρθρα ως έχουν , όπως είπαμε.

Ο κύριος Πρόεδρος καλά έκανε. Και εγώ συμφωνώ, αλλά από εκεί και πέρα μη μιλάτε για εκβιαστικές από εμάς συμπεριφορές . Νομίζω ότι δεν ανήκει σε εμάς αυτή η συμπεριφορά γιατί εσείς λέτε σηκωνόμαστε και φεύγουμε, κύριε Σιούφα. Τι θα πει σηκωνόμαστε και φεύγουμε;

ΠΡΟΕΔΡΟΣ (Απόστολος Κακλαμάνης): Αυτό αφορά το Προεδρείο, κύριε Υπουργέ.Παρακαλώ στο νομοσχέδιο αν θέλετε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τελείωσα, κύριε Πρόεδρε. Δεν μπορώ να απαντήσω σε μια παρατήρηση ;

ΠΡΟΕΔΡΟΣ (Απόστολος Κακλαμάνης): Μπορείτε και πολύ μπορείτε. 'Ομως, σας παρακαλώ, επειδή απευθύνεσθε σε εμένα, ας μην ανοίξουμε περισσότερο αυτήν τη συζήτηση.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης) : Κύριε Πρόεδρε και σας δικαιολόγησα και πήρα και το μέρος σας, αν με προσέχατε. Πολύ καλά κάνατε.Αλλά δεν μπορούμε να υφιστάμεθα εκβιασμούς.

ΔΗΜΗΤΡΙΟΣ ΣΙΟΥΦΑΣ : Τι εννοείτε, κύριε Υπουργέ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οταν λέτε, κύριε Σιούφα, ότι σηκωνόσαστε και φεύγετε, τι είναι αυτό;

ΠΡΟΕΔΡΟΣ (Απόστολος Κακλαμάνης): Κύριε Υπουργέ, σας παρακαλώ, να τελειώσουμε το νομοσχέδιό σας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Γιατί δεν αφαιρείτε το λόγο από τον κ. Σιούφα ;

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Υπουργέ.Είναι ευθύνη δική μου αυτό. Σας παρακαλώ, να τελειώσουμε το νομοσχέδιό σας. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης) Τελείωσε το νομοσχέδιο. Δεν θα απαντήσω στην επίθεση που κάνει ο κ. Σιούφας;

ΠΡΟΕΔΡΟΣ (Απόστολος Κακλαμάνης): 'Οχι, δεν κάνει καμία επίθεση σε σας. Σε εμένα απευθύνεται. Σας παρακαλώ πάρα πολύ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ξέρετε αυτήν τη μέρα που χάνει η Κυβέρνηση, τι στοιχίζει νομοθετικά; 'Ερχεται αυτό το νομοσχέδιο μία μέρα πίσω και είναι άλλα νομοσχέδια κατεπείγοντα, τα δικαστικά, τα οποία πάνε παραπίσω. Και έχει σημασία αυτό που λέει.

Αυτά είχα να πω και νομίζω πως πρέπει να ψηφίσουμε το νομοσχέδιο όπως έχει και να τελειώσουμε.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επειδή δεν θέλω να δημιουργώ προβλήματα και στην Αίθουσα και στα Κόμματα με κανέναν τρόπο, πρέπει να σας πω, ότι θα αρχίσει η συζήτηση του νομοσχεδίου , θα μιλήσει ο Εισηγητής της Πλειοψηφίας και θα διακόψουμε. Και να έρθει ο Εισηγητής της Μειοψηφίας αύριο να μιλήσει, να ευαρεστηθεί να έρθει αύριο να μιλήσει.

ΔΗΜΗΤΡΙΟΣ ΣΙΟΥΦΑΣ : Κύριε Πρόεδρε, η Αξιωματική Αντιπολίτευση δεν έθεσε...

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε συνάδελφε. Σας παρακαλώ, επιτέλους. Ο νοών νοείτω.

ΔΗΜΗΤΡΙΟΣ ΣΙΟΥΦΑΣ: Αν δεν είναι αυτήν τη στιγμή ο κ. Τζιτζικώστας εδώ, θα τον αναπληρώσω εγώ.

ΠΡΟΕΔΡΟΣ (Απόστολος Κακλαμάνης) Εντάξει, θα μιλήσετε αύριο.

ΔΗΜΗΤΡΙΟΣ ΣΙΟΥΦΑΣ : Κύριε Πρόεδρε, έθεσα άλλο θέμα.

ΠΡΟΕΔΡΟΣ (Απόστολος Κακλαμάνης) Κύριε Σιούφα, σας παρακαλώ. Κάντε μου τη χάρη, να τελειώσει αυτή η ιστορία.

Ολοκληρώθηκε η συζήτηση των άρθρων της ενότητας αυτής.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, εγώ δεν μίλησα.

ΠΡΟΕΔΡΟΣ (Απόστολος Κακλαμάνης): Ορίστε, κυρία Μπενάκη.

ΑΝΝΑ ΜΠΕΝΑΚΗ-ΨΑΡΟΥΔΑ: 'Εφερε μια διεύρυνση της επιτροπής ο κύριος Υπουργός. Καλύτερο είναι βέβαια να είναι περισσότερα τα μέλη. Αλλά νομίζω, ότι η αοριστία ως προς τα προσόντα και τις ιδιότητες, εξακολουθεί.

Εν πάση περιπτώσει, παρόλο που δεν είναι διατεθειμένος ο κύριος Υπουργός να συζητήσει περαιτέρω επ'αυτού, εγώ θα ήθελα και για τον κύριο Υπουργό αλλά και για τα Πρακτικά, να σημειώσω, κάτι που παρέλειψα να πω στην πρωτολογία μου και αφορά τις διοικητικές και τις ποινικές κυρώσεις.

Παντού αναφέρεται, ότι οι κυρώσεις αυτές -οι διοικητικές και οι ποινικές- επιβάλλονται και στα νομικά πρόσωπα και στις ενώσεις και ορίζεται ως υπεύθυνος, όπως λέει εδώ το άρθρο ο τυχόν εκπρόσωπος. Ερωτώ, ποιος είναι ο εκπρόσωπος της δημοσίας Αρχής; Το Δημόσιο έκανε την παράβαση. Ποιος θα είναι εκείνος, ο οποίος θα υποστεί την κύρωση; Ο Yπουργός; Τέλος πάντων ως προς τις διοικητικές κυρώσεις, θα πληρώσει το Δημόσιο. Αλλά στις ποινικές κυρώσεις τι θα γίνει;

Λέει εδώ η παρ. 9 του άρθρου 22: "Για την εφαρμογή των διατάξεων του παρόντος, αν υπεύθυνος επεξεργασίας δεν είναι φυσικό πρόσωπο, ευθύνεται ο εκπρόσωπος του νομικού προσώπου". Εδώ εντάξει, μπορούμε να τον βρούμε. Και συνεχίζει το άρθρο: "ή ο επικεφαλής της δημόσιας Αρχής ή 

Σελίδα 4964 

υπηρεσίας ή οργανισμού, αν ασκεί και ουσιαστικά τη διοίκηση ή διεύθυνση αυτών". 

Στο Νομικό Πρόσωπο Δημοσίου Δικαίου ή στη δημόσια υπηρεσία, π.χ. ας πούμε το ΚΕΠΥΟ, ποιος θα υποστεί τις κυρώσεις και τις διοικητικές, αλλά κυρίως τις ποινικές;

Εδώ έχω μια απορία και απλώς την θέτω, αν μπορεί κάποιος να μου απαντήσει.

ΛΕΩΝΙΔΑΣ ΑΥΔΗΣ: Κύριε Πρόεδρε, σας παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Αυδή, έχετε το λόγο.

ΛΕΩΝΙΔΑΣ ΑΥΔΗΣ: Βέβαια, δεν με ικανοποίησε η απάντηση του κυρίου Υπουργού. Ο μεν έλεγχος της Βουλής, η μεν Επιτροπή θεσμών και διαφάνειας, δεν έχει κάποιες αποφασιστικές αρμοδιότητες. Ο έλεγχος που κάνει, καταλήγει στη σύνταξη ενός πορίσματος, που δεν έχει μάλλον πρακτική σημασία.

Ως προς τη διαδικαστική προστασία, λυπούμαι που ο κύριος Υπουργός δεν θέλει να διευκολύνει τους πολίτες, παρ' όλο που είναι πάρα πολύ σαφές, ότι με την ιδιωτικοποίηση -όπως την είπαμε- της συλλογής πληροφοριών, ο πολίτης θα είναι εκτεθειμένος σε έναν ακόμα κίνδυνο και θα έχει να κάνει με οικονομικά ισχυρότερους κατόχους αρχείων, με τους οποίους, για να προστατέψει την προσωπικότητά του, θα πρέπει ενδεχομένως να ανοίγει δικαστικούς αγώνες. Και μια διευκόλυνση, τουλάχιστον διαδικαστική, με τη θέσπιση νέας διαδικασίας ενώπιον των πολιτικών δικαστηρίων, θα ήταν αναγκαία.

Κατά τα άλλα, όλες οι αντιρρήσεις, που έχουμε πει, έχουν επιβεβαιωθεί από τη συζήτηση. Δεν πρόκειται για καμία προστασία του πολίτη, αλλά πρόκειται για απογύμνωση του πολίτη και για θεσμοποίηση της ηλεκτρονικής παρακολούθησης.

ΠΡΟΕΔΡΟΣ (Απόστολος Κακλαμάνης): Ο κ. Κουβέλης θέλει το λόγο;

ΦΩΤΗΣ ΚΟΥΒΕΛΗΣ: 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση της ενότητας των άρθρων 13 έως το τέλος του νομοσχεδίου, τα οποία τίθενται σε ψηφοφορία ένα προς ένα.

Ερωτάται το Σώμα: Γίνεται δεκτό το άρθρο 13;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 13 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 14;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 14 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 15, όπως έχει τροποποιηθεί από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 15 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.

Ερωτάται το Σώμα: Γίνεται δεκτό το άρθρο 16;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 16 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 17;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 17 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 18;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 18 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 19, όπως έχει τροποποιηθεί;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 19 έγινε δεκτό, όπως έχει τροποποιηθεί, κατά πλειοψηφία.

Ερωτάται το Σώμα: Γίνεται δεκτό το άρθρο 20;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 20 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 21;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 21 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 22;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 22 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 23, όπως έχει τροποποιηθεί;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 23 έγινε δεκτό, όπως έχει τροποποιηθεί, κατά πλειοψηφία.

Ερωτάται το Σώμα: Γίνεται δεκτό το άρθρο 24;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 24 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 25;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 25 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 26;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΑΝΑΓΙΩΤΗΣ ΚΑΜΜΕΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το άρθρο 26 έγινε δεκτό κατά πλειοψηφία.

Συνεπώς ολοκληρώθηκε η συζήτηση και ψήφιση και της τελευταίας ενότητας του νομοσχεδίου και αναβάλλεται η ψήφιση του νομοσχεδίου στο σύνολο για επόμενη συνεδρίαση.

Εισερχόμαστε στη συζήτηση του νομοσχεδίου, αρμοδιότητας του Υπουργείου Εσωτερικών, Δημόσιας Διοίκησης και Αποκέντρωσης: "Συνήγορος του Πολίτη και Σώμα Επιθεωρητών, Ελεγκτών Δημόσιας Διοίκησης".

Ο κύριος Υπουργός δεν είναι παρών. Επομένως δεν θα προχωρήσουμε στη συζήτηση του νομοσχεδίου.

Αύριο θα συνεχιστεί η συζήτηση επί άλλων θεμάτων της ημερησίας διατάξεως. 

'Εχω την τιμή ν' ανακοινώσω στο Σώμα, ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, καταθέτει την 'Εκθεσή της στο σχέδιο νόμου του Υπουργείου Εσωτερικών, Δημόσιας Διοίκησης και Αποκέντρωσης "Οργάνωση, στελέχωση, διοίκηση της Περιφέρειας, ρύθ-

Σελίδα 4965 

μιση θεμάτων για την τοπική αυτοδιοίκηση και άλλες διατάξεις".

'Εχουν διανεμηθεί τα Πρακτικά της 6ης Φεβρουαρίου 1997 και ερωτάται το Σώμα, εάν συμφωνεί για την επικύρωσή τους.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς τα Πρακτικά της 6ης Φεβρουαρίου 1997 επεκυρώθησαν.

Κύριοι συνάδελφοι, δέχεστε σε αυτό το σημείο να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.12' λύεται η συνεδρίαση για αύριο Πέμπτη, 20 Μαρτίου 1997 και ώρα 10.00, με αντικείμενο εργασιών του Σώματος, στην αρχή Κοινοβουλευτικό 'Ελεγχο, συζήτηση επικαίρων ερωτήσεων και εν συνεχεία νομοθετική εργασία σύμφωνα με την ημερήσια διάταξη.


O ΠΡΟΕΔΡΟΣ
         ΟΙ ΓΡΑΜΜΑΤΕΙΣ
 


Σελίδα 4966 
