Σελίδα 3913 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ Π'

Παρασκευή 14 Φεβρουαρίου 1997

Αθήνα σήμερα, στις 14 Φεβρουαρίου 1997, ημέρα Παρασκευή και ώρα 10.35' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 13/2/1997 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΟΘ' συνεδριάσεώς του, της δεκάτης τρίτης Φεβρουαρίου 1997, σε ό,τι αφορά την ομόφωνη έγκρισή του επί της ομόφωνης αποφάσεως της Διασκέψεως των Προέδρων να επεκταθούν οι διατάξεις τους από 15.11.82 αποφάσεις της Ολομέλειας της Βουλής, όπως έοχυν τροποποιηθεί και συμπληρωθεί, και στους Ευρωβουλευτές).

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από τον Γραμματέα κ. Αθανάσιο Αλευρά τ' ακόλουθα:

Α. ΚΑΤΑΘΕΣΗ ΑΝΑΦΟΡΩΝ.

1) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Φυσικών Ηλεκτρ. Μηχανικών ΟΤΕ Παράρτημα Μακεδονίας - Θράκης υποβάλλει προτάσεις για τη διαμόρφωση της διοικητικής ιεραρχίας στον ΟΤΕ.

2) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας όπου εκφράζονται διαμαρτυρίες για τη ματαίωση του έργου της σιδηροδρομικής σύνδεσης του νέου λιμανιού της Καβάλας με τους Τοξότες Ξάνθης και την απορρόφηση του αντίστοιχου κονδυλίου στην κατασκευή του σιδηροδρομικού άξονα Αθήνας - Θεσ/νίκης.

3) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Καρύστου Νομού Εύβοιας ζητεί να μην καταργηθεί η ΔΟΥ Καρύστου.

4) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η 'Ενωση Καταστηματαρχών Κουρέων - Κομμωτών Εύβοιας ζητεί να χορηγείται η άδεια ασκήσεως επαγγέλματος του κλάδου βάσει του Π.Δ. 148/94.

5) Οι Βουλευτές κύριοι ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Μαντουδίου Νομού Εύβοιας επισημαίνει την αναγκαιότητα κατασκευής του οδικού άξονα Χαλκίδα -Μαντούδι - Αγία 'Αννα - Παπάδες στο Νομό Εύβοιας.

6) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Συνεταιρισμός Σύκων και Γεωμήλων Καλλονής Λέσβου ζητεί την αποζημίωση των παραγωγών πατάτας της περιοχής του που η παραγωγή τους καταστράφηκε εξ' αιτίας βροχοπτώσεων.

7) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" διαμαρτύρεται για την μελετώμενη κατάργηση της παρεχόμενης έκπτωσης στα ταχυδρομικά τέλη διακίνησης της μηνιαίας εφημερίδας της.

8) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία το Δημοκρίτειο Πανεπιστήμιο Θράκης ζητεί την επίλυση των βασικών εκκρεμοτήτων του για να επιτευχθεί η ανάπτυξη και η επιβίωσή του.

9) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η εταιρεία Ελληνικά Ψάρια ΑΒΕΕ ζητεί να μην επιτραπεί η ίδρυση νέων μικρών Ιχθυοτροφικών επιχειρήσεων στην περιοχή Αγαθονήσι Δωδεκανήσου.

10) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η 'Ενωση Δημοσιογράφων Ιδιοκτητών Περιοδικού Τύπου διαμαρτύρεται για την μελετώμενη κατάργηση του ειδικού ταχυδρομικού τιμολογίου για την ταχυδρόμηση εφημερίδων και περιοδικών.

11) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η 'Ενωση Ιδιοκτητών Επαρχιακών Εφημερίδων διαμαρτύρεται για την μελετώμενη κατάργηση της έκπτωσης τηλεφωνικών και ταχυδρομικών τελών.

12) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Βουναινων του Νομού Λάρισας ζητεί οικονομική ενίσχυση για τη διαμόρφωση κοινοχρήστων χώρων στην περιοχή της.

13) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Βουναίνων του Νομού Λάρισας ζητεί οικονομική ενίσχυση για την εκτέλεση έργου οδοποιίας στην περιοχή της.

14) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Πανελλαδικός Σύνδεσμος Αγωνιστών ΕΑΜικής Εθνικής Αντίστασης ζητεί την αύξηση των συντάξεων των αγωνιστών εθνικής αντίστασης.

15) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Σύλλογος Γονέων και

Σελίδα 3914 

Κηδεμόνων ΤΕΛ Σπάρτης ζητεί την αναβάθμιση των ΤΕΛ.

16) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων ΤΕΛ Σπάρτης ζητεί τη δημιουργία Πολυκλαδικού Λυκείου στη Σπάρτη Λακωνίας.

17) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η 'Ενωση Δημοσιογράφων Δωδεκανήσου ζητεί τη διασφάλιση του κλάδου με την είσπραξη υπέρ των ντόπιων συντακτών και δημοσιογράφων του αγγελιόσημου από τους ραδιοτηλεοπτικούς σταθμούς.

18) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία Σχολικοί Σύμβουλοι Πρωτοβάθμιας και Δευτεροβάθμιας Εκπαίδευσης διαμαρτύρονται για την επιχειρούμενη μισθολογική τους υποβάθμιση.

19) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η ΕΛΜΕ Βαυαρίας ζητεί την εξαίρεση των μελών της από την καταβολή του ειδικού φόρου κατανάλωσης των αυτοκινήτων τους.

20) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η 'Ενωση Ελλήνων Τεχνολόγων Μηχανικών ζητεί την αναβάθμιση των μελών της έτσι ώστε να μην υστερούν από τους Τεχνολόγους Μηχανικούς των ευρωπαϊκών χωρών.

21) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία υπάλληλοι πρώην Νομαρχιακού Ταμείου Ηρακλείου ζητούν να προβλεφθεί σχετική διαταξη στο υπό ψήφιση νομοσχέδιο που να δίνει το δικαίωμα στους υπαλλήλους των Νομαρχιακών Ταμείων που έχουν μεταταγεί να επιλέγουν το ασφαλιστικό τους ταμείο.

22) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Πανελλήνιος Σύλλογος Εργαστηριακών Υπαλλήλων Ι.Κ.Α. διαμαρτύρεται για την έλλειψη ακτινοπροστασίας στα ακτινοδιαγνωστικά και πυρηνικής ιατρικής εργαστήρια του ΙΚΑ.

23) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το Συμβούλιο Περιοχής 4ης Εδαφικής Περιφέρειας Νομού Ηρακλείου ζητεί την ενίσχυσή του για την κατασκευή έργων υποδομής που θα βοηθήσουν στην ανάπτυξη της περιοχής.

24) Οι Βουλευτές κύριοι ΜΙΧΑΗΛ ΚΑΡΧΙΜΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Νομαρχιακή Αυτοδιοίκηση Λασιθίου ζητεί χρηματοδότηση για τη συντήρηση του επαρχιακού δικτύου του Νομού Λασιθίου.

25) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Β.Τσιαμπάς, κάτοικος Χρυσούπολης Αθήνας ζητεί να μεταταγεί στον κλάδο ΔΕ Τεχνικών.

26) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Μονίμων Δημοσίων Υπαλλήλων Ναυστάθμου Κρήτης ζητεί τη χορήγηση επιδόματος ανθυγιεινής και επικίνδυνης εργασίας στα μέλη του.

27) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία οι Προνοιακοί Φορείς Περιφέρειας Κρήτης ζητούν να επιλεχθούν για την υλοποίηση των προγραμμάτων "καταπολέμησης του αποκλεισμού από την αγορά εργασίας".

28) Οι Βουλευτές κύριοι ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Αγρότες της περιοχής Παραχελωίτιδος του Νομού Αιτωλ/νίας ζητούν τη χορήγηση αποζημίωσης για την κάλυψη των ζημιών που υπέστησαν οι καλλιέργειές τους από πλημμύρες.

29) Η Ομοσπονδία Λειτουργών Μέσης Εκπαίδευσης, η Γενική Συνομοσπονδία Εργατών Ελλάδος, το Εργατικό Κέντρο Αθήνας, η Ανώτατη Διοικούσα Επιτροπή Δημοσίων Υπαλλήλων και άλλοι Φορείς που έλαβαν μέρος στο Παλλαϊκό Συλλαλητήριο για την Εκπαίδευση με ψήφισμα που επέδωσαν στον κύριο Πρόεδρο της Βουλής των Ελλήνων ζητούν την ουσιαστική οικονομική αναβάθμιση όλων των εργαζομένων στο χώρο της εκπαίδευσης και τη στήριξη και αναβάθμιση της ενιαίας, Δημόσιας και Δωρεάν Παιδείας.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ.

1. Στην με αριθμό 1788/13-1-97 ερώτηση δόθηκε με το υπ' αριθμ. 207/4-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 14.1.1997 εγγράφου σας, με το οποίο μας στείλατε την 1788/13.1.97 ερώτηση, που κατατέθηκε στη Βουλή από το Βουλευτή κ. Παναγιώτη Μελά, όσον αφορά το ανωτέρω θέμα, σας γνωρίζουμε ότι σύμφωνα με το άρθρο 10 του ψηφισθέντος νομοσχεδίου "Κατάργηση Φορολογικών απαλλαγών και άλλες διατάξεις", ο φόρος στις αμοιβές που αποκτούν οι αξιωματικοί του εμπορικού ναυτικού και το κατώτερο πλήρωμα από την παροχή υπηρεσιών σε εμπορικά πλοία, υπολογίζεται με αναλογικό συντελεστή οκτώ τοις εκατό (8%) για τους αξιωματικούς τέσσερα τοις εκατό (4%) για το κατώτερο πλήρωμα στις αμοιβές που αποκτώνται στο ημερολογιακό έτος 1997 (6%) για το κατώτερο πλήρωμα στις αμοιβές που αποκτώνται στο ημερολογιακό ετος 1998 και επόμενα.

Ο Υφυπουργός

ΓΕΩΡΓΙΟΣ ΔΡΥΣ"

2. Στην με αριθμό 1792/13-1-97 ερώτηση δόθηκε με το υπ' αριθμ. 153/6-2-97 έγγραφο από τον Υφυπουργό Αμυνας η ακόλουθη απάντηση:

"Σε απάντηση της 13-1-97 ερώτησης που κατέθεσε ο Βουλευτής κ. Δ. Σιούφας και η οποία αφορά στην κύρωση των πινάκων για την αναγνώριση της αντιστασιακής ιδιότητας των αγωνιστών της Εθνικής Αντίστασης, σας πληροφορούμε τα εξής:

Εως σήμερα έχουν αποσταλλεί από τις επιμέρους Νομαρχιακές Επιτροπές στην αρμόδια υπηρεσία του Υπουργείου Εθνικής Αμυνας, πίνακες που περιλαμβάνουν 45.000 περίπου αγωνιστές. Εξ' αυτών έχουν κυρωθεί και δημοσιευθεί στην Εφημερίδα της Κυβερνήσεως πίνακες που αφορούν 9.000 περίπου αγωνιστές, ενώ εντός της τρέχουσας εβδομάδας πρόκειται να σταλούν προς κύρωση ονομαστικές καταστάσεις που περιλαμβάνουν 2.500 περίπου αγωνιστές.

Ο τεράστιος όγκος των εκκρεμουσών αιτήσεων, σε συνδυασμό με σειρά άλλων παραγόντων, όπως ο χρόνος υποβολής των πινάκων από ορισμένες Νομαρχίες και η συχνή έλλειψη του συνόλου των τυπικών στοιχείων που απαιτούνται βάσει της κείμενης νομοθεσίας (Ν. 2320/95) καθιστούν αναπόφευκτη τη δημιουργία καθυστερήσεων στην κύρωση των πινάκων ορισμένων Νομαρχιών. Εντούτοις, θα θέλαμε να σας διαβεβαιώσουμε ότι η αρμόδια υπηρεσία του Υπουργείου μας καταβάλλει και θα συνεχίσει να καταβάλλει κάθε προσπάθεια για την κατά το δυνατόν ταχύτερη ολοκλήρωση της σχετικής διαδικασίας.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

3. Στην με αριθμό 1818/14-1-97 ερώτηση δόθηκε με το υπ' αριθμ. 771/7-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1818/14.1.97, που κατέθεσε ο Βουλευτής κ. Θανάσης Π. Δαβάκης, αναφορικά με το παραπάνω θέμα, σας πληροφορούμε ότι:

Μέχρι σήμερα μέσω του 1ου Κ.Π.Σ. έχει γίνει το αντιπλημμηρικό έργο στο ποταμό Ευρώτα, πρ/σμού 2,5 δις δρχ.

Σελίδα 3915 

Απομένουν να κατασκευασθούν τα αντιπλημμυρικά έργα στους χειμάρρους Βορβά και Απιδέα και η κατασκευή του αρδευτικού, στραγγιστικού και οδικού δικτύου σε ολόκληρη την έκταση.

Στα ΠΕΠ Πελοποννήσου έχει προταθεί έργο προ/σμού 2 δις δρχ. για την κατασκευή τμημάτων του ανωτέρω έργου.

Μετά από σύσκεψη που πραγματοποιήθηκε στα μέσα του 1996 στο Υπουργείο Γεωργίας με τον Γενικό Γραμματέα της Περιφέρειας Πελοποννήσου (αρμόδιο του προγραμματισμού των αντίστοιχων ΠΕΠ) αποφασίσθηκε στα πλαίσια της πρότασης "Εργων Ευρώτα - Λιμνοδεξαμενές Λακωνίας" ύψους 2 δις δρχ. να μελετηθεί και να κατασκευασθεί φράγμα ανάσχεσης πλημμυρών χειμάρρου Βορβά.

Η μελέτη και κατασκευή του προταθέντος εργου αποτελεί απαραίτητη επί μέρους ενέργεια για την αντιμετώπιση της αντιπλημμυρικής προστασίας της περιοχής από τον χείμαρρο Βορβά.

Για το σκοπό αυτό εντάχθηκε στην ΣΑΜ 081/2, αρμοδιότητας Υπουργείου Γεωργίας, "Μελέτη ταμιευτήρα Βουρβά Λακωνίας", προσ/μου 100 εκ. δρχ.

Εχει εγκριθει (12/96) η εισηγητική έκθεση (Φάση 1) της μελέτης "Οριστική μελέτη φραγμάτων κ.λπ. έργων ανάσχεσης πλημμυρών χειμάρρου Βορβά περιοχών Ελους Βλαχιώτη Ν. Λακωνίας".

Για την προώθηση της εκπόνησης της μελέτης σε Οριστικό στάδιο, απαιτείται η εκπόνηση απαραίτητων συμπληρωματικών μελετών εργασιών και ερευνών (Μελέτη τοπογραφίας, Μελέτη Γεωργίας, Μελέτη Υδρολογίας, Μελέτη Περιβαλλοντικών Επιπτώσεων). Ηδη προωθείται η εκπόνηση των απαραίτητων μελετων και η ολοκλήρωση της μελέτης υπολογίζεται στα μέσα του 1997.

Για το 1997 θα διατεθεί η υπόλοιπη πίστωση για την αποπεράτωση της μελέτης και θα καταβληθεί προσπάθεια για την δημοπράτηση της κατασκευής του έργου.

Ο Υπουργός

ΣΤΕΦ. ΤΖΟΥΜΑΚΑΣ"

4. Στην με αριθμό 1824/14-1-97 ερώτηση δόθηκε με το υπ' αριθμ. 197/6-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1824/14.1.97 που κατέθεσε στη Βουλή ο Βουλευτής κ. Σπυρίδων Σπύρου, παρακαλούμε να πληροφορήσετε τον κ. Βουλευτή τα εξής:

Κατ' αρχήν με το Ν. 1418/84 θεσπίσθηκαν ενιαίες διαδικασίες για τη βελτίωση του συστήματος παραγωγής των Δημοσίων Εργων.

Παρά τις τομές που πραγματοποιήθηκαν με τον παραπάνω Νόμο, παρατηρήθηκαν κυρίως από το τέλος της δεκαετίας του 80 - ορισμένα προβλήματα.

Τα προβλήματα αυτά το Υπουργείο μας ήρθε να αντιμετωπίσει με μια σειρά άλλων Νομοθετικών ρυθμίσεων όπως:

- Με το Ν. 2229/94 με τον οποίο τροποποιήθηκαν ορισμένες διατάξεις του Ν. 1418/84, θεσμοθετήθηκαν σημαντικές διατάξεις με τις οποίες βελτιώθηκαν θέματα αναφερόμενα στις μελέτες, στη διαδικασία των δημοπρασιών, στην εξυγίανση των εργοληπτικών επιχειρήσεων και γενικότερα στο όλο σύστημα παραγωγής των Δημοσίων Εργων.

- Με τον Ν. 2338/95 με τον οποίο ρυθμίστηκαν θέματα σχετιζόμενα με την υποβολή υπερβολικά χαμηλών προσφορών κατά τις δημοπρατήσεις των Δημοσίων Εργων καθώς και με τον τρόπο κανονισμού τιμών μονάδας νέων εργασιών.

- Με τον Ν. 2372/96 με τον οποίο προσαρμόσθηκαν προς τις κοινοτικές οδηγίες οι διατάξεις του άρθρου 8 του Ν. 1418/84 για τις συμπληρωματικές συμβάσεις των Δημοσίων Εργων.

Οι προηγούμενοι νόμοι συμπληρώθηκαν με τα ΠΔ 286/94 και 402/96 που τροποποιούν τις διατάξεις του άρθρου 43 του ΠΔ 609/85 σχετικά με τις αυξομειώσεις των εργασιών και τις νέες εργασίες.

Τέλος το Υπουργείο μας κατά την περίοδο αυτή, προωθεί Νομοθετική ρύθμιση για τη βελτίωση της διαδικασίας δημοπράτησης και ανάθεσης των Δημοσίων Εργων.

Με τις παραπάνω νομοθετικές παρεμβάσεις, που συμπλήρωσαν και βελτίωσαν την προϋπάρχουσα Νομοθεσία και για τις οποίες ξεκίνησε προσπάθεια κωδικοποίησής τους, αντιμετωπίστηκαν τα περισσότερα και βασικότερα προβλήματα που συναντούν οι κύριοι συντελεστές παραγωγής των Δημοσίων Εργων που είναι: Η μελέτη (μελετητές), η επίβλεψη (Διοίκηση) και η κατασκευή (Εργοληπτικές Επιχειρήσεις).

Είναι αυτονόητο ότι η επίλυση των συσσωρευμένων επί δεκαετίας προβλημάτων στο χώρο των Δημοσίων Εργων, δεν είναι δυνατόν να επιτευχθεί δια μαγείας, ωστε αυτά να εκλείψουν με μιας.

Χρειάζεται μεγάλη και συνεχής προσπάθεια ώστε να βελτιωθεί ακόμη περισσότερο η οργάνωση και να αυξηθεί η αποδοτικότητα του καθενός απο τους προαναφερθέντες συντελεστές παραγωγής των Δημοσίων Εργων.

Πάντως, οι μέχρι σήμερα γενόμενες θεσμικές επεμβάσεις, απέφεραν σε ικανοποιητικό βαθμό θετικά αποτελέσματα ώστε να επιτυγχάνεται πάντοτε ο επιθυμητός στόχος που είναι τα Δημόσια Εργα να εκτελούνται έντεχνα, να ολοκληρώνονται εμπρόθεσμα και χωρίς υπέρβαση του εγκεκριμένου οικονομικού τους αντικειμένου.

Από τα παραπάνω προκύπτει ότι το Υπουργείο μας έχει αντιμετωπίσει με ιδιαίτερη μέριμνα και προσοχή τα θέματα που αναφέρονται στη μελέτη, Δημοπρασία και κατασκευή των Δημοσίων Εργων.

Ο Υπουργός

Κ. ΛΑΛΙΩΤΗΣ"

5. Στην με αριθμό 1833/14-1-97 ερώτηση δόθηκε με το υπ' αριθμ. 20/4-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 1833/14.1.97 που κατέθεσε στη Βουλή των Ελλήνων ο Βουλευτής κ. Βασ. Παπαγεωργόπουλος σχετικά με τη ρύθμιση των χρεών των Ποδ. Ανωνύμων Εταιρειών (ΠΑΕ) και των Ερασιτεχνικών Αθλητικών Σωματείων, συμφωνα με την παραγρ. 4 του άρθρ. 21 του ν. 2443/1996 (ΦΕΚ 256 Α') σας επισυνάπτουμε πίνακα, στον οποίο φαίνονται τα αθλητικά Σωματεία και οι ΠΑΕ που έκαναν χρήση της διάταξης, καταθέτοντας σχετική αίτηση για ρύθμιση των χρεών τους, όπως ορίζει σχετικά ο νόμος, καθώς και τα Σωματεία ή ΠΑΕ που δεν έκαναν αίτηση για υπαγωγή στη ρύθμιση και τα ποσά των οφειλών ενός εκάστου προς το Δημόσιο.

Από την ανάγνωση του πίνακα φαίνεται ότι: σε σύνολο πενήντα δύο (52) Σωματείων & ΠΑΕ:

α. Ρύθμισαν τις οφειλές τους είκοσι τέσσερα (24)

β. 'Εχουν ρυθμίσει με άλλες διατάξεις έξι (6)

γ. Δε ρύθμισαν και οφείλουν μέχρι 3.000.000 δρχ.: εννέα (9)

δ. Δε ρύθμισαν και οφειλουν άνω των 18.000.000 δρχ.: έξι (6)

ε. Δεν οφείλουν τέσσερα (4)

στ. Μία (1) ΠΑΕ δεν μπορεί να ρυθμίσει επειδή το χρέος προέρχεται απο καταλογισμό.

ζ. 'Ενα Σωματείο έχει διαλυθεί και

η. 'Ενα Σωματείο εχει πτωχεύσει

Τέλος για όλα τα Σωματεία ή ΠΑΕ που δεν ρύθμισαν τις οφειλές τους προς το Δημόσιο, σύμφωνα με τον προναφερθέντα νόμο και δεν τακτοποιήσουν με νόμιμο τρόπο (διευκόλυνση τμηματικής καταβολής των οφειλών τους ύστερα από σχετική απόφαση του αρμοδίου οργάνου) τα χρέη τους, σας πληροφορούμε οτι χωρίς καμία εξαίρεση λαμβάνονται όλα τα προβλεπόμενα, από την ισχύουσα νομοθεσία, μέτρα αναγκαστικής είσπραξης αππο τις αρμόδιες Δ.Ο.Υ., στις οποίες είναι βεβαιωμένες οι οφειλές αυτές. Η λήψη όμως των μέτρων αυτών είτε αθροιστικά είτε μεμονωμένα είναι ευθύνη των προϊσταμένων των εν λογω Δ.Ο.Υ., σύμφωνα με την παράγραφο 1 του άρθρου 9 του Κώδικα Είσπραξης Δημοσίων Εσόδων (ΚΕΔΕ, Ν.Δ. 356/74).

Σελίδα 3916 

Ο Υφυπουργός

Γ. ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

6. Στην με αριθμό 1843/15-1-97 ερώτηση δόθηκε με το υπ' αριθμ. 201/7-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1843/15.1.97 που κατατέθηκε στη Βουλή των Ελλήνων από το Βουλευτή κ. Χ. Παπαθανασίου σας πληροφορούμε τα εξής:

1. Η παραχώρηση της άδειας για την ίδρυση, λειτουργία και εκμετάλλευση καζινο στην περιοχή της Φλώρινας στην Κοινοπραξία Καζινο Φλώρινας, με βάση τα προβλεπόμενα από τις διατάξεις του Ν. 2206/1994, χορηγήθηκε με την 2554/21.12.1995 (ΦΕΚ 1083/Β/29.12.1995) Απόφαση του Υπουργού Τουρισμού μετά την σχετική απόφαση της Επιτροπής για την Διεξαγωγή του Διαγωνισμού για την Παραχώρηση Αδειών Καζίνο (Πρακτικό Επιτροπής 14.9.1995).

Διευκρινίζουμε ότι δεν έχει υπογραφεί η προβλεπόμενη Σύμβαση (Ιδιωτικό Συμφωνητικό) μεταξύ του κατόχου της άδειας (Κοινοπραξία Καζίνο Φλώρινας) και του Ελληνικού Δημοσίου.

2. Με το 7519/14.11.1996 έγγραφο της Δ/νσης Πολεοδομίας Φλώρινας και το 537966/10.12.1996 έγγραφο του ΕΟΤ ανακλήθηκαν οι εγκρίσεις αρχιτεκτονικών μελετών του καζίνο, εντός του Ξενοδοχείου "ΤΟΤΤΗΣ" στον Λόφο Αγ. Παντελεήμονος Φλώρινας, λογω υπέρβασης του ισχύοντος συντελεστού δόμησης.

Η αρμοδιότητα νομιμοποίησης αυθαιρέτων κατασκευών εμπίπτει αποκλειστικά στην αρμοδιότητα του Υ.ΠΕ.ΧΩ.ΔΕ. προς το οποίο και διαβιβάζουμε συνημμένα την ερώτηση. 
Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 1845/15-1-97 ερώτηση δόθηκε με το υπ' αριθμ. 289/7-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1845/15-1-97 που κατατέθηκε στη Βουλή των Ελλήνων από τη Βουλευτή κ. Μ. Αρσένη για το ξενοδοχειακό συγκρότημα "ΔΙΟΝ" στη Σκάλα Λιτοχωρίου Ν. Πιερίας και όσον αφορά αρμοδιότητές μας, σας γνωρίζουμε τα εξής:

Το ξενοδοχείο "ΔΙΟΝ" το οποίο περιήλθε στην ιδιοκτησία της Ε.Τ.Β.Α. το 1992, πωλήθηκε στον κ. Γ. Παυλίδη του Κων/νου, κάτοικο Στουτγάρδης Γερμανίας, το επόμενο έτος επ' ονόματι του οποίου ο ΕΟΤ χορήγησε ειδικό σήμα λειτουργίας με διακριτικό τίτλο DION RESORT.

Σύμφωνα με πληροφορίες, επειδή ο κ. Γ. Παυλίδης δεν υπέβαλε το τίμημα της αγοραπωλησίας, αυτή ακυρώθηκε και η Ε.Τ.Β.Α. προέβη σε πλειοδοτικό διαγωνισμό πώλησης ο οποίος όμως κρίθηκε άγονος Ηδη η Ε.Τ.Β.Α. έχει προβεί στην προκήρυξη νεου πλειοδοτικού διαγωνισμούη για την 17.2.97 ώρα 11:50, στο κεντρικό της κατάστημα.

Μέχρι σήμερα το ξενοδοχείο παραμένει κλειστό μετά την αποβολή του κ. Παυλίδη.

Για τα λοιπά ερωτήματα της παραπάνω ερώτησης αρμόδιο να απαντήσει είναι Υπουργείο Εθνικής Οικονομίας στο οποίο διαβιβάζουμε συνημμένα την παρούσα.

Η Υπουργός

ΒΑΣΩ ΠΑΠΑΝΔΡΕΟΥ"

8. Στην με αριθμό 1847/15-1-97 ερώτηση δόθηκε με το υπ' αριθμ. 1006/7-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο πιο πάνω έγγραφό σας, με το οποίο μας στείλατε την αριθμ. 1847/15.1.97 ερώτηση, σχετικα με το θέμα, η οποία κατατέθηκε στη Βουλή από το Βουλευτή κ. Παναγιώτη Μελά, σας πληροφορούμε τα ακόλουθα:

Α. ΦΟΡΟΛΟΓΙΑ ΕΙΣΟΔΗΜΑΤΟΣ

1. Με τις διατάξεις της περ. δ' της παρ. 1 του άρθρου 103 του ν. 2238/1994 ορίζεται ότι απαλλάσσονται από το φόρο τα εισοδήματα απο οικοδομές γενικά και από εκμίσθωση γαιών των ημεδαπών νομικών προσώπων που νόμιμα έχουν συσταθεί ή συνιστώνται και τα οποία επιδιώκουν αποδεδειγμένα κοινωφελείς σκοπούς. Κατ' εξαίρεση, τα ημεδαπά κοινωφελή ιδρύματα απαλλάσσονται και για τα εισοδήματα από μερίσματα μετοχών ημεδαπών και αλλοδαπών ανώνυμων εταιρειών, καθώς και για τους τόκους των ομολογιών.

2. Με τη διάταξη της παρ. 6 του άρθρου 1 του σχεδίου νόμου "Κατάργηση Φορολογικών απαλλαγών και άλλες διατάξεις", η οποία ψηφίσθηκε από τη Βουλή των Ελλήνων ορίζεται ότι η περ. δ' της παρ. 1 του άρθρου 103 του ν. 2238/1994 καταργείται.

3. Το ως άνω σχέδιο νόμου καταρτίσθηκε, αφού προηγουμένως το Υπουργείο Οικονομικών έλαβε υπόψη του τα πορίσματα επιτροπών στις οποίες ανέθεσε το έργο της αξιολόγησης των φορολογικών διατάξεν με τις οποίες παρέρχονται απαλλαγές, εκπτώσεις από το συνολικό καθαρό εισόδημα των φορολογουμένων κ.λπ. (Επιτροπή Αξιολόγησης Φορολογικών Απαλλαγών και Επιστημονική Ομάδα του ΚΕΠΕ). Το εν λόγω έργο συνίστατο στην εξέταση του κατά πόσο ειναι δικαιολογημένη με βάση τις σημερινές συνθήκες η διατήρηση των διατάξεων τούτων, ανετέθη δε στα πλαίσια των προσπαθειών του Υπουργείου Οικονομικών για φορολογική δικαιοσύνη. Αυτός λοιπόν είναι ο στόχος, δηλαδή η φορολογική δικαιοσύνη, που επιδιώκεται με τις προαναφερόμενες διατάξεις του εν λόγω νομοσχεδίου. Τέλος, σημειώνεται ότι ορίσθηκε χαμηλότερος συντελεστής φορολογίας για τα εισοδήματα που αποκτούν από την εκμίσθωση οικοδομών και γαιών τα ημεδαπά κοινωφελή ιδρύματα (δέκα τοις εκατο - 10% - αντί τριάντα πέντε τοις εκατο - 35% ), ακριβώς λόγω αναγνώρισης της κοινωνικής προσφοράς τους.

Β. ΦΟΡΟΛΟΓΙΑ ΚΕΦΑΛΑΙΟΥ

Με τις διατάξεις της παρ.2 του άρθρου 25 του ως άνω νομοσχεδίου υπερδιπλασιάζεται το αφορολόγητο ποσό και μειώνεται στο μισό ο συντελεστής φορου ακίνητης περιουσίας σε σχέση με τα λοιπά νομικά πρόσωπα, προκειμένου να προδιοριστεί ο φόρος επί της συνολικής αξίας της μεγάλης ακίνητης περιουσίας των ημεδαπών νομικών προσώπων μη κερδοσκοπικού χαρακτήρα που επιδιώκουν κοινωφελείς σκοπούς, καθώς και των ημεδαπών κοινωφελών ιδρυμάτων.

Ο Υφυπουργός

ΓΕΩΡΓΙΟΣ ΔΡΥΣ"

9. Στην με αριθμό 1853/15-1-97 ερώτηση δόθηκε με το υπ' αριθμ. 101/6-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1853/15.1.97 ερώτηση του Βουλευτή κ. Πέτρου Κουναλάκη σας γνωρίζουμε ότι:

Ως προς τα έργα συντήρησης της Ακρόπολης, είχα την ευκαιρία να απαντήσω με εκτενή επιστολή μου προς την εφημερίδα Ελευθεροτυπία, που δημοσιεύεται αυτούσια στο φύλλο τις 13.1.97 και με συνέντευξη τύπου στις 14.1.97.

Ας μου επιτραπεί, να παρεπέμψω σε αυτά τα δύο κείμενα προκειμένου ο κ. Ερωτών Βουλετής, να έχει πλήρη και άμεση εικόνα.

Στη συνέχεια έγινε και άλλη σύσκεψη των υπευθύνων (Επιτροπή Συντήρησης Μνημείων Ακρόπολης, Διεύθυνση Προϊστορικών και Κλασικών Αρχαιοτήτων, Α' ΕΠΚΑ, Ταμείο Διαχείρισης Ειδικών Αρχαιολογικών Πόρων) υπό την Προεδρία μου.

Κατέστησα και στην σύσκεψη αυτη σαφή σε όλους τα εξής:

α. Πρόβλημα χρηματοδότησης δεν υπάρχει. Αλλωστε κάθε χρόνο παραμένουν αναξιοποίητα πολλά κονδύλια (βλέπε αναλυτικά στοιχεία από 16.1.97 συνέντευξή μου).

β. Το αίτημα για πρόσληψη με σύμβαση εργασίας αορίστου χρόνου 40 μαρμαροτεχνιτών, εισάγεται επειγόντος και κατ' εξαίρεση στην αρμόδια τριμελή εξ Υπουργών Επιτροπή.

Σελίδα 3917 

Στο μεταξύ όμως, μπορούν να απασχολούνται με σύμβαση έργου όλοι οι συνταξιοδοτηθέντες ειδικοί μαρμαροτεχνίτες.

γ. Δόθηκε οδηγία στο Ταμείο Διαχείρισης, που εγκρίνει εξ αρχής τα αναγκαία κονδύλια και με τη μεγαλύτερη δυνατή γενικότητα έτσι ώστε να είναι ευέλικτη και η διαχείριση του έργου.

δ. Ζητήθηκε από την ΕΣΜΑ να αξιοποιήσει τις υφιστάμενες δυνατότητες για την σύναψη συμβάσεων εργασίας για την απασχόληση ωρομισθίου προσωπικού μέσω της Α' ΕΚΠΑ. Της ζητήθηκε επίσης να διατυπώνει όποιο συγκεκριμένο τρόπο νομίζει για μεγαλύτερη ευελιξία και επιτάχυνση.

Το Ταμείο Διαχείρισης έλαβε ήδη τις σχετικές αποφάσεις και η Α' ΕΚΠΑ τις σχετικές οδηγίες. Σημειώνω ότι τα έργα κινούνται με τους γνωστούς ρυθμούς επί είκοσι πλέον έτη και με ευθύνη της ΕΣΜΑ η οποία βεβαίως δρα στο πλαίσιο του Δημοσίου. Ζήτησα, λοιπόν, να εχω μια συνολική εκτίμηση για το ως τώρα έργο σε σχέση με τον αρχικό σχεδιασμό, τις τυχόν αποκλίσεις και μια συνολική αξιολόγηση των παραγόντων εκείνωνκ που επέβαλαν αυτούς και όχι ταχύτερους ρυθμούς, ώστε η Βουλή και το Υπουργείο Πολιτισμου να ασκήσουν το δικό τους κοινωνικό έλεγχο για την πορεία των εργασιών επί του κορυφαίου μνημείου, το οποίο ανήκει στην παγκόσμια κληρονομιά.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

10. Στην με αριθμό 1865/15-1-97 ερώτηση δόθηκε με το υπ' αριθμ. 238/7-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της 1865/15.1.97 ερώτησης που κατατέθηκε στη Βουλή των Ελλήνων από το Βουλευτή κ. Δ. Σιούφα σχετικά με την ανάπτυξη του Μομου Καρδίτσας σας γνωρίζουμε ότι:

1. Μέσα στα πλαίσια της τουριστικής πολιτικής αλλά και των στόχων του "Ε.Π. Τουρισμός - Πολιτισμός", το Υπουργείο μας προωθεί και υλοποιεί έργα υποδομής και επεμβάσεις που έχουν σαν κύριο σκοπό την ανάπτυξη του ορεινού τουρισμού. Συγκεκριμένα, στη 2η Συνεδρίαση της Επιτροπής Παρακολούθησης του "Ε.Π. Τουρισμός - Πολιτισμός", αποφασίστηκε μετά την υποβολή και σχετικού Τεχνικού Δελτίου η κατ' αρχήν ένταξη του έργου "Μονοπάτια - Ορειβατικά Καταφύγια Αγράφων", με προϋπολογιζόμενη δαπάνη (270.000.000) διακόσια εβδομήντα εκατομμύρια δρχ.

2. Για την παρούσα κατάσταση των ιαματικών πηγών Ν. Καρδίτσας στις οποίες αναφέρεται ο Βουλευτής σας γνωρίζουμε ότι:

α. Η εκμετάλλευση των ιαματικών πηγών Σμοκόβου έχει ήδη παραχωρηθεί στην Κοινότητα Λουτροπηγής Καρδίτσας (Κοινοτική Επιχείρηση) για τριάντα χρόνια, δηλαδή από 30.11.1988 (ημερομηνία λήξεως της προηγούμενης παραχώρησης) έως 30.11.2028 σύμφωνα με την αρ. 522972/29.7.96 απόφαση ΕΟΤ.

β. Η ιαματική πηγή Δρανίτσας - Καϊτσας είναι τοπικής σημασίας κι έχει παραχωρηθεί από 9.12.1980 έως 9.12.2005 στις Κοινότητες Κτιμένης και Μακρυράχης του Νομού Καρδίτσας για συνεκμετάλλευση σύμφωνα με τους όρους που ορίζει Προεδρικό Διάταγμα αρ. 473/10.4.81 (ΦΕΚ 131/Α/81) (ανέγερση νέου υδρ/ρίου και ανακαίνιση του υπάρχοντος, συντήρηση βελτίωση εγκαταστάσεων ύπνου κ.λπ.) Σύμφωνα με το Νόμο 4086/60 αρμόδια για θέματα ανάπτυξης είναι η Νομαρχία Καρδίτσας.

γ. Οι ιαματικές πηγές Σουλαντά παρουσιάζουν πρόβλημα στο θέμα της παραχώρησής τους, καθ' ότι αναβλύζουν ανάμεσα στις όμορες Κοινότητες Αηδονοχωρίου και Βαθυλάκου οι οποίες διεκδικου για λογαριασμό τους η κάθε μία την εκμετάλλευση της πηγής. Εχουν γίνει πέραν των εγγράφων ενεργειών και αλεπάλληλες συσκέψεις Νομαρχιακού επιπέδου, χωρίς όμως να υπάρξει αποτέλεσμα.

Η άποψη του ΕΟΤ ειναι να γίνει συνεκμετάλλευση της πηγής από τις προαναφερόμενες Κοινότητες και έχει ζητήσει κατ' επανάληψη από τη Νομαρχία να πάρει θέση για τη διευθέτηση του προβλήματος.

Πέραν αυτού η χρηματοδότηση των έργων αξιοποίησης των εν λόγω ιαματικών πηγών που άλλωστε αποτελούν έργα τοπικής σημασίας είναι δυνατή μόνο με ένταξή τους στο αντίστοιχο Πρόγραμμα της Ν.Α.

3. Σχετικά με το θέμα των πολιτιστικών εκδηλώσεων ο ΕΟΤ πάντα μεσα στα πλαίσια των οικονομικών δυνατοτήτων του προϋπολογισμού του κατ' έτος, συμμετέχει και στηρίζει με τη μορφή οικονομικής ενίσχυσης - κατόπιν έγκρισης και αξιολόγησης - ΟΤΑ ή Τοπικούς Συλλόγους για τη διοργάνωση εκδηλώσεων που προβάλουν πολιτικά ήθη και έθιμα και αποτελούν τον πόλο έλξης ντόπιων και ξένων τουριστών.

Σας γνωρίζουμε όμως ότι για το 1997 δεν είμαστε σε θέση να γνωρίζουμε εκ των προτέρων την δυνατότητα ικανοποίησης των αιτημάτων που τυχόν μας υποβάλλουν οι παραπάνω φορείς και φυσικά ούτε το ύψος πιθανής επιχορήγησης πριν την αξιολόγηση των αναφερομένων αιτημάτων σε σχέση πάντα με τις εγκεκριμένες πιστώσεις για επιχορηγήσεις του προϋπολογισμού του τρέχοντος έτους.

Η Υπουργός

ΒΑΣΩ ΠΑΠΑΝΔΡΕΟΥ"

11. Στην με αριθμό 1866/15-1-97 ερώτηση δόθηκε με το υπ' αριθμ. 155/7-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1866/15-1-97 σχετικά με την πρόταση του Ιστορικού Συγγραφέα Αθ. Καψιώτη για πραγματοποίηση Ιστιοπλοϊκών Αγώνων απο Θεσσαλία προς Κολχίδα σας πληροφορούμε ότι το θέμα αυτό είναι αρμοδιότητας της Ελληνικής Ιστιοπλοϊκης Ομοσπονδίας και σας επισυνάπτουμε το σχετικό έγγραφό της για ενημέρωσή σας.

Ο Υφυπουργός

ΑΝΔΡΕΑΣ ΦΟΥΡΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

12. Στην με αριθμό 1866/96 ερώτηση δόθηκε με το υπ' αριθμ. 420/6-2-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην ερώτηση 1866/96 του Βουλευτή κ. Δημ. Σιούφα σχετικά με την θεσμοθέτηση ιστιοπλοϊκών αγώνων από τη Θεσσαλία προς την Κολχίδα, σας γνωρίζουμε ότι:

Το Υπουργείο Αιγαίου στα πλαίσια των αρμοδιοτήτων του, συμβάλει με κάθε μέσο στην προσπάθεια για την ανάδειξη του πολιτισμού και της μακραίωνης ιστορίας του Αιγαίου. Η οργάνωση όμως ενός αθλητικού γεγονότος όπως οι ιστιοπλοϊκοί αγώνες από Θεσσαλία προς Κολχίδα προϋποθέτουν διακρατική συνεργασία και επίλυση πλήθους τεχνικών και οικονομικών θεμάτων. Το Υπουργείο Αιγαίου εφόσον το κατ' εξοχήν αρμόδιο Υπουργείο Πολιτισμού - Αθλητισμού αποφασίσει την παραπάνω διοργάνωση, θα συμβάλει.

Η Υπουργός

ΕΛΙΣΑΒΕΤ ΠΑΠΑΖΩΗ"

13. Στην με αριθμό 1874/15-1-97 ερώτηση δόθηκε με το υπ' αριθμ. 788/7-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1874/15.1.97 που κατέθεσε ο Βουλευτής κ. Θ. Σκρέκας αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Σύμφωνα με τα πρώτα στοιχεία που έχει συγκεντρώσει ο ΕΛΓΑ και τις επισημάνσεις που διενήργησαν οι αρμόδιοι γεωπόνοι - επόπτες του Υποκαταστήματός του στην Λάρισα από τις πλημμύρες που έπληξαν τη Θεσσαλία στις 12-14/1/97 στο Νομό Τρικάλων έχουν υποστεί ζημιές 1000 στρέμματα περίπου με καλλιέργειες σιτηρών στην περιοχή Φαρκαδόνας κυρίως.

Οι εκτιμήσεις των ζημιών αυτών θ' αρχίσουν μετά την 

Σελίδα 3918 

απομάκρυνση των νερών από την περιοχή και από τον ΕΛΓΑ θα καταβληθεί κάθε δυνατή προσπάθεια για την συντόμευσή της διαδικασίας καταβολής των αποζημιώσεων στους δικαιούχους παραγωγούς βάσει πάντοτε των διατάξεων του Κανονισμού Ασφάλισης της Φυτικής Παραγωγής από τον ΕΛΓΑ.

Το Υπουργείο Γεωργίας συγκεντρώνει στοιχεία για τις ζημιές που προκλήθηκαν στις γεωργοκτηνοτροφικές εκμεταλλεύσεις από τις πρόσφατες βροχοπτώσεις- πλημμύρες και οι οποίες δεν καλύπτονται ασφαλιστικά από τον ΕΛΓΑ. προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει την δυνατότητα της λήψης μέτρων υπέρ των πληγέντων παραγωγών.

Η ΑΤΕ κατά πάγια τακτική χορηγεί στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολύνσεις για να μπορέσουν ν' αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Από πλευράς Υπουργείου Γεωργίας θα καταβληθεί προσπάθεια στα πλαίσια του έργου "Επείγοντα έργα αντιμετώπισης εκτάκτων αναγκών" να δοθούν πιστώσεις και στην Νομαρχιακή Αυτοδιοίκηση Τρικάλων".

Η ιεράρχηση των έργων που θα κατασκευασθούν με την ανωτέρω πίστωση, αποτελεί αντικείμενο του Νομάρχη.

Ο Υπουργός

ΣΤ. ΤΖΟΥΜΑΚΑΣ"

14. Στην με αριθμό 1888/16-1-97 ερώτηση δόθηκε με το υπ' αριθμ. 2298/6-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1888/16.1.97 που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή, Σ. Παναγιώτου, σε σχέση με την ενδεχόμενη συγχώνευση και στην Ελλάδα των δραστηριοτήτων των Εταιρειών Πετραλαιοειδών Θ.Ρ. και MOBIL, σας πληροφορούμε τα εξής:

Η συνεργασία μεταξύ ΘΡ και MOBIL ως εμπίπτουσα στις διατάξεις του Κανονισμού 4064/89 και τον κοινοτικό έλεγχο των συγκεντρώσεων και επομένως στην αποκλειστική κοινοτική αρμοδιότητα, ενεκρίθη στις 7.8.1996 από την Επιτροπή των Ευρωπαϊκών Κοινοτήτων, ύστερα από σχετική μελέτη του θέματος από την Γενική Διεύθυνση του ανταγωνισμού (Γ.Δ. ΙV) Επιτροπής.

Η ανεξάρτητη διοικητική αρχή ανταγωνισμού του Υπουργείου Ανάπτυξης, διετύπωσε προς την Ευρωπαϊκή Επιτροπή με σαφήνεια τις επιφυλάξεις της για την επιχειρούμενη συγχώνευση, εκφράζοντας με κατηγορηματικό τρόπο τις θέσεις της για τις συνέπειες της πράξης αυτής στην αγορά πετρελαιοειδών στη χώρα.

Εν πάση περιπτώση το Υπουργείο Ανάπτυξης, λαμβάνει όλα τα κατάλληλα μέτρα ώστε να μη διαταραχθούν οι ανταγωνιστικές συνθήκες στην αγορά.

Οσον αφορά το θέμα της μείωσης του απασχολούμενου προσωπικού και γενικά των εργασιακών σχέσεων αυτού με τα νέα νομικά πρόσωπα που θα δημιουργηθούν, δεν υπάγονται στην αρμοδιότητά μας, αυτά δε αποτελουν αντικείμενο του Υπουργείου Εργασίας και Κοινωνικών Ασφαλίσεων, προς το οποίο κοινοποιείται το παρόν.

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 1889/16-1-97 ερώτηση δόθηκε με το υπ' αριθμ. 1355/25-2-97 έγγραφο από τον Υπουργό Εθν. Αμυνας η ακόλουθη απάντηση:

"Σε απάντηση της ερώτησης 1889/16-1-97 που κατέθεσαν οι Βουλευτές κ. Μ. Κωστόπουλος και Α. Κανταρτζής με θέμα τη ρύθμιση του θέματος των ανυποτάκτων του εξωτερικού, σας γνωρίζουμε ότι το εν λόγω ζήτημα λόγω της σοβαρότητας που αντιμετωπίζεται σχολαστικά σε σχέδιο νόμου που σύντομα κατατίθεται προς ψήφιση στη Βουλή, ελπίζουμε δε ότι με την ψήφιση των σχετικών διατάξεων το συγκεκριμένο πρόβλημα θα αντιμετωπισθεί κατά τον καλύτερο και δικαιότερο τρόπο.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

16. Στην με αριθμό 1897/16-1-97 ερώτηση δόθηκε με το υπ' αριθμ. 156/7-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1897/16-1-97 σχετικά με το θέμα των αθλητικών έργων στο Νομό Ηρακλείου, σας γνωρίζουμε τα εξής:

Το οικονομικό αντικείμενο της εργολαβίας (Β' φάση- Σκυροδέματα) με την οποία κατασκευάζεται το Παγκρήτιο Στάδιο έχει συμπληρωθεί και οι Τεχνικές Υπηρεσίες της Γ.Γ.Α. ολοκληρώνουν τη μελέτη, ώστε να γίνει η δημοπράτηση και να αναταθεί η ολοκλήρωση των εργασιών της Β' φάσης του έργου.

Σχετικά με την ολοκλήρωση του Κέντρου Νεότητας στο προάστιο Πατελλών του Ηρακλείου, θα πρέπει η Νομαρχία να ενημερώσει την Γ.Γ.Α. αναφορικά με την τελική απόφασή της για το έργο αυτό και στη συνέχεια, να σταλεί ο προϋπολογισμός των εργασιών ολοκλήρωσης, προκειμένου η Γ.Γ.Α. να μπορέσει να ελέγξει το κόστος που απαιτείται για την αποπεράτωση και μόλις αποφασιστεί ο φορέας και ο τρόπος δημοπράτησης της ολοκλήρωσης, να εξετάσει την χρηματοδότησή του.

Η Γ.Γ.Α. θα εξετάσει την δυνατότητα ένταξης ημιτελών και μικρών έργων για τον αθλητισμό στον προγραμματισμό έργων έτους 1997 με βάση βέβαια τα οικονομικά της δεδομένα.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

17. Στην με αριθμό 1905/17-1-97 ερώτηση δόθηκε με του υπ' αριθμ. 77/6-2-97 έγγραφο από τον Υπουργο Παιδείας η ακόλουθη απάντηση:

"Σε απάντηση στην υπ' αριθμ. 1905/17.1.97 ερώτηση του Βουλευτή κ. Παναγιώτη Μελά σας γνωρίζουμε τ' ακόλουθα:

Το 'Ιδρυμα Αναργύρειος και Κοργιαλένειος Σχολή Σπετσών είναι Ν.Π.Ι.Δ., ιδρύθηκε με την από 1-7-1920 διαθήκη του Σωτ. Ανάργυρου, με σκοπό την ίδρυση και λειτουργία Σχολής για άρτια μόρφωση, ηθική και σωματική διαπαιδαγώγηση και σωματική ανάπτυξη των νέων.

Με το Π.Δ. 365/80, η Αναργύρειος και Κοργιαλένειος Σχολή εξαιρέθηκε από την εποπτεία του Υπουργείου Οικονομικών και υπήχθη στην εποπτεία του ΥΠΕΠΘ. Το εν λόγω ίδρυμα το έτος 1978 συνήψε δάνειο ύψους 9.985.000 δρχ. με την Εθνική Κτηματική Τράπεζα προκειμένου να αναβαθμίσει τις εγκαταστάσεις της Σχολής.

Λόγω ελλείψεως εσόδων του ιδρύματος δεν καταβάλετο το δάνειο, με αποτέλεσμα να υπάρξει υπερβολική διόγκωση και να φθάσει, με τις κεφαλαιοποιήσεις των τόκων στις 31/12/94 το ύψος των 544.000.000 δρχ.

Κατόπιν διαπραγματεύσεων με την ΕΚΤΕ το φθινόπωρο του 1995 επετεύχθη διακανονισμός όπου:

α) αναγνωρίστηκε ως τελική οφειλή του ιδρύματος το ποσό των 420.000.000 δρχ.

β) για κάθε καταβολή εκ μέρους του ιδρύματος θα εξέπιπτε το αντίστοιχο ποσό.

Κατόπιν τούτου η Εκτελεστική Επιτροπή του Ιδρύματος με το με αρ. 4151/15-3-96 εγγραφό της ζήτησε την έγκριση του Υπουργού του ΥΠΕΠΘ για τη ρευστοποίηση 1.035 μετοχών της Τράπεζας της Ελλάδος, προκειμένου να προβεί στην εξόφληση του χρέους.

Με το με αριθμ. Η/3014/19-4-96 έγγραφο ο Υπουργός Παιδείας απήντησε ότι δεν έχει καμία αντίρρηση για τη ρευστότητα των ως άνω μετοχών.

Ετσι το το ίδρυμα κατέβαλε στην ΕΚΤΕ το ποσό των 110.000.000 δρχ. και η Τράπεζα παρέσχε έκπτωση αντίστοιχου ποσού.

Σήμερα το ποσό της οφειλής του ιδρύματος ανέρχεται στο 

Σελίδα 3919 

ποσό των 200.000.000 δρχ. και εάν καταβληθεί το ποσό των 100.000.000 δρχ. η Τράπεζα θα παράσχει ισόποση έκπτωση και το δάνειο θα εξοφληθεί ολοσχερώς.

Προς την κατεύθυνση αυτή το ΥΠΕΠΘ εξετάζει τον τρόπο επίλυσης του ζητήματος.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

18. Στην με αριθμό 1921/17-1-97 ερώτηση δόθηκε με το υπ' αριθμ. 20/7-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 1921/17.1.97 που κατέθεσε στη Βουλή των Ελλήνων ο Βουλευτής κ. Σπ. Δανέλλης αναφορικά με τα προβλήματα που δημιουργήθηκαν στην περιοχή της Κορινθίας από τις πρόσφατες πλημμύρες και σε ό,τι αφορά την αντιμετώπιση των πλημμυροπαθών κατοίκων της εν λόγω περιοχής από το Υπουργείο Οικονομικών, σας πληροφορούμε τα εξής:

1. Βασικός στόχος της φορολογικής πολιτικής του Υπουργείου Οικονομικών, μέσα στα πλαίσια της ασκούμενης από την Κυβέρνηση δημοσιονομικής πολιτικής, είναι η δίκαιη κατανομή των φορολογικών βαρών και η προστασία του εισοδήματος των εργαζομένων.

2. Ετσι με τις διατάξεις του άρθρου 33 του ν. 2238/1994 καθορίζεται αντικειμενικός τρόπος προσδιορισμού, με βάση αντικειμενικά κριτήρια, του ελάχιστου ποσού καθαρού εισοδήματος των εμπορικών επιχειρήσεων που δεν τηρούν ή τηρούν βιβλία Α' ή Β' κατηγορίας του Κ.Β.Σ.

3. Εξάλλου, με την 1122241/2246/Α0012/ΠΟΛ 1238/31.10.1994 διαταγή μας, έγινε δεκτό ότι οι ζημίες της τρέχουσας χρήσης των πιο πάνω επιχειρήσεων δεν αναγνωρίζονται για έκπτωση ή συμψηφισμό εφόσον το εισόδημά τους προσδιορίζεται με βάση το αντικειμενικό σύστημα.

4. Περαιτέρω, όμως με τις διατάξεις της παρ. 23 του άρθρου 23 του ν. 228/1994 ορίζεται ότι το προσδιοριζόμενο, με το αντικειμενικό σύστημα, ελάχιστο ποσό καθαρού εισοδήματος, μπορεί να αμφισβητηθεί από το φορολογούμενο ενώπιον του αρμόδιου διοικητικού δικαστηρίου, αν από τα στοιχεία που προσκομίζει ο φορολογούμενος αποδεικνύεται οτι από γεγονότα ανώτερης βίας, όπως είναι οι θεομηνίες, σεισμοί κτλ. το πραγματικό καθαρό εισόδημα είναι κατώτερο από αυτό που προσδιορίζεται με βάση τα αντικειμενικά κριτήρια.

5. Κατόπιν των ανωτέρω, το με βάση το αντικειμενικό σύστημα προσδιοριζόμενο ελάχιστο ποσο καθαρού εισοδήματος των επιχειρήσεων που τηρούν βιβλία Α' ή Β' κατηγορίας του Κ.Β.Σ. των πλημμυροπαθών περιοχών του νομού Κορινθίας, δύναται να μειωθεί ολικά ή μερικά μόνο από το αρμόδιο διοικητικό δικαστήριο, κατόπιν προηγούμενης άσκησης προσφυγής από τις επιχειρήσεις αυτές, για λόγους ανώτερης βίας όπως οι πλημμύρες και με βάση τις σχετικές βεβαιώσεις των επιγενόμενων ζημιών από τις αρμόδιες υπηρεσίες του Δημοσίου, Επιμελητηρίων κ.λπ.

Επίσης, όταν τα εισοδήματα των πιο πάνω επιχειρήσεων προσδιορίζονται με βάση τα τηρούμενα βιβλία και στοιχεία τους, ειναι δηλαδή ανώτερα από τα προσδιοριζόμενα με βάση το αντικειμενικό σύστημα, οι προαναφερθείσες βεβαιώσεις ζημιών λαμβάνονται υπόψη και συνεκτιμώνται στις περιπτώσεις εξαγωγής λογιστικού αποτελέσματος ή επιλογής του κατάλληλου συντελεστή καθαρού κέρδους όταν τα αποτελέσματα για οποιοδήποτε λόγο προσδιορίζονται εξωλογιστικά, κατ' εφαρμογή αντίστοιχα των διατάξεων της παρ. 1 του άρθρου 31 του ν. 2238/1994 και της παρ. και 3 του άρθρου 32 του ν. 2238/1994.

Συνεπώς, με τις ήδη υπάρχουσες διατάξεις της φορολογικής νομοθεσίας αντιμετωπίζεται η φορολογική μεταχείριση των ζημιών που προκύπτουν από λόγους ανώτερης βίας όπως οι πλημμύρες και για τις επιχειρήσεις που τηρούν βιβλία Α' ή Β' κατηγορίας του Κ.Β.Σ.

6.α. Σύμφωνα με την 1005613/393-20/0016/15.1.97 απόφαση του Υπουργού Οικονομικών, χρέη προς το Δημόσιο των οφειλετών της πλημμυροπαθούς περιοχής Νομού Κορινθίας που υπέστησαν ζημιές από τις πλημμύρες της 12ης Ιανουαρίου 1997 για κάθε είδους οφειλή με βάση δήλωση των υποχρέων συμπεριλαμβανομένων και των δηλώσεων Φ.Π.Α., μπορουν να καταβληθούν σε έξι (6) άτοκες ίσες μηνιαίες δόσεις από τις οποίες η πρώτη με την υποβολή δήλωσης στην αρμόδια Δ.Ο.Υ. που πρέπει να γίνει έως 20/2/1997 και οι υπόλοιπες δόσεις την τελευταία εργάσιμη ημέρα των επόμενων μηνών.

Ειδικά για τον Φ.Π.Α. ως επιρριπτόμενος στην κατανάλωση φορος, εισπράττεται και αποδίδεται από τις επιχ/σεις οι οποίες τον εκμεταλλεύονται μέχρι την προθεσμία εμπρόθεσμης καταβολής του στο Δημόσιο, ουσιαστικά δεν τις επιβαρύνει και συνεπώς δεν είναι δυνατόν να δοθεί και άλλη παράταση, για την καταβολή του.

β. Με την νεώτερη απόφαση (αριθμ. 1007435/104-Α0012/21.1.1997) Υπουργού Οικονομικών έγινε τροποποίηση της αρχικής ομοίας (αριθμ. 100561/393-20/0016/15.1.97) που αφορά τη ρύθμιση των βεβαιωμένων και ληξιπρόθεσμων μέχρι 31.12.1996 χρεών προς το Δημόσιο των πλημμυροπαθών οφειλετών των Δ.Ο.Υ. Κορίνθου & Κιάτου.

Με την νεώτερη απόφαση αυτή ο Υπουργός Οικονομικών εξήντλησε τα όρια που του παρέχει η σχετική νομοθετική διάταξη της παρ. 5 του πέμπτου άρθρου του ν. 2275/1994 ΦΕΚ 238 Α' να ρυθμίζει σε είκοσι τέσσεριες (24) δόσεις κατ' ανώτατο όριο και ν' απαλλάσσει μερικά ή ολικά από προσαυξήσεις εκπρόθεσμης καταβολής χρέη οφειλετών προς το Δημόσιο που πλήττονται από σεισμούς ή θεομηνίες και προκαλούνται σημαντικές ζημιές σε μεγάλο αριθμό φορολογουμένων.

Με βάση τ' ανωτέρω: α) ρύθμισε τα εν λόγω χρέη των πλημμυροπαθών σε είκοσι τέσσερις κατ' ανώτατο όριο ίσες μηνιαίες δόσεις, β) απάλλαξε τους υποχρέους πλημμυροπαθείς ολικά από την επιβάρυνση των χρεών αυτών από προσαυξήσεις εκπρόθεσμης καταβολής, γ) Ουσιαστικά έγινε αναστολή καταβολής των χρεών αυτών επί τρίμηνο αφού οι οφειλέτες - πλημμυροπαθείς καλούνται να καταβάλουν την α' δόση της ρύθμισης αυτής έως 31.3.1997.

7. Επίσης, με την προαναφερθείσα αριθμ. 1007435/104/Α' 0012/21.1.1997 απόφαση του Υπουργού Οικονομικών επεκτάθηκαν οι διατάξεις της 1005613/393-20/0016/15.1.1997 απόφασης και εφαρμόζονται ανάλογα και για επιχειρήσεις που έχουν την κύρια εγκατάστασή τους αποκλειστικά στις περιοχές χωρικής αρμοδιότητας των Δ.Ο.Υ. Κορίνθου και Κιάτου, ανεξάρτητα από τη Δ.Ο.Υ. στην οποία υπάγεται η έδρα της επιχείρησης.

8. Ακόμα οι προθεσμίες υποβολής δηλώσεων απόδοσης κάθε είδους οφειλής στις Δ.Ο.Υ. Κορίνθου και Κιάτου, που έληξαν μετά την 12η Ιανουαρίου 1997, από τους υποχρέους που δεν έχουν υποστεί ζημιές από τις πλημμύρες της 12ης Ιανουαρίου 1997, παρατείνονται μέχρι και την 31η Ιανουαρίου 1997.

9. Συνεπώς, με τις δύο παραπάνω αποφάσεις έγιναν ρυθμίσεις οι οποίες ήταν αναγκαίες για την ενίσχυση των πληγέντων του νομού Κορινθίας.

10. Τέλος και σε ό,τι αφορά τη σύνταξη απογραφής της 31.12.1996 απο τις πληγείσες επιχειρήσεις σας γνωρίζουμε ότι δεν προβλέπεται εξαίρεση από την υποχρέωση αυτή, οι αποδεδειγμένα όμως πληγέντες επιτηδευματίες θ' αντιμετωπιστούν κατά περίπτωση από τον αρμόδιο Προϊστάμενο Δ.Ο.Υ.

Ο Υφυπουργός

Γ. ΔΡΥΣ"

19. Στην με αριθμό 1980/22-1-97 ερώτηση δόθηκε με το υπ' αριθμ. 143/5-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 1980/22.1.97 του Βουλευτή κ. Βασίλειου Πάππα, ως προς το παραπάνω θέμα που εμπίπτει στην αρμοδιότητά μας, σας πληροφορούμε τ' ακόλουθα:

1.Σύμφωνα με τις κατασταστικές διατάξεις του πρώην Τ.Α.Κ.Ε. και νυν Τ.Π.Ο.Ε.Κ.Ε. σε συνδυασμό και με το άρθρο 

Σελίδα 3920 

56 παρ. 1 του Ν. 2084/92 για να δικαιωθεί κανείς εφάπαξ βοηθήματος από το Ταμείο, θα πρέπει να αποχωρήσει από το επάγγελμα για το οποίο ασφαλίστηκε σ' αυτό. Επομένως οι εφημέριοι - εκπαιδευτικοί θα λάβουν εφάπαξ βοήθημα από το ΤΠΟΕΚΕ όταν παραιτηθούν λόγω συνταξιοδοτήσεως από τα εφημεριακά τους καθήκοντα για όσο χρόνο έχουν ασφαλιστεί στο Ταμείο αυτό.

Σημειώνεται ότι σύμφωνα με τις διατάξεις του άρθρου 9 παρ. 3 του Ν. 2335/95, εφόσον οι εν λόγω εφημέριοι δεν δικαιωθούν εφάπαξ βοήθημα από το ΤΠΟΕΔΕ και έχουν ασφαλιστεί σ' αυτό για περισσότερο από 3 χρόνια, μπορούν να λάβουν επιστροφή των εισφορών που έχουν καταβάλει εντόκως με επιτόκιο 8% για κάθε χρόνο.

2. Ως προς τα θέματα συνταξιοδότησης των εφημερίων - εκπαιδευτικών για την εφημεριακή τους υπηρεσία, αρμόδιο να απαντήσει είναι το Υπουργείο Οικονομικών το οποίο και παρακαλείται να μας κοινοποιήσει τη σχετική απάντηση:

Ο Υφυπουργός

Ν. ΦΑΡΜΑΚΗΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Δευτέρας, 17ης Φεβρουαρίου 1997.

"Α.ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130, παρ. 4 Καν.Βουλής)

1. Η με αριθμό 701/11.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς την Υπουργό Ανάπτυξης, σχετικά με τη λήψη των αναγκαίων μέτρων αξιοποίησης του λιμανιού στο Πλατυγιάλι Αστακού Αιτωλοακαρνανίας.

2. Η με αριθμό 693/11.2.97 επίκαιρη ερώτηση του Βουλευτή της Νέας Δημοκρατίας κ. Ιωάννη Χωματά προς τον Υπουργό Εξωτερικών, σχετικά με δημοσίευμα στον Τύπο, αναφερόμενο στην άρνηση των αρμοδίων της κατεχόμενης Κύπρου να χορηγήσουν σε Ελληνοκύπρια Δασκάλα άδεια νοσηλείας σε νοσοκομείο του Νησιού.

Μάλλον των αναρμοδίων της κατεχόμενης Κύπρου.

3. Η με αριθμό 712/12.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τους Υπουργούς Τύπου και Μέσων Μαζικής Ενημέρωσης και Δημόσιας Τάξης, σχετικά με την επιχείρηση της Αστυνομίας στις Μικροθήβες Μαγνησίας, τη βίαιη απομάκρυνση των δημοσιογράφων και των Μέσων Μαζικής Ενημέρωσης, τον καταλογισμό των ευθυνών κ.λπ.

4. Η με αριθμό 699/11.2.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για τη χρηματοδότηση και υλοποίηση των έργων κατασκευής νέων χώρων ιατρείων εφημερίας και εργαστηρίων στο Γενικό Κρατικό Νοσοκομείο Νίκαιας.

5. Η με αριθμό 704/11.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων για τη στελέχωση του Ταχυδρομικού Γραφείου Τήλου.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130, παρ.4 Καν.Βουλής)

1. Η με αριθμό 706/12.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Εθνικής Οικονομίας και Οικονομικών, Ανάπτυξης, Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων για την αντιμετώπιση της ανεργίας στο Νομό Ευβοίας.

2. Η με αριθμό 707/12.2.97 επίκαιρη ερώτηση του Βουλευτή της Νέας Δημοκρατίας κ. Παναγιώτη Μελά προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την επίλυση των προβλημάτων, που αντιμετωπίζει το Γενικό Κρατικό Νοσοκομείο Νίκαιας.

3. Η με αριθμό 713/12.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με δημοσιεύματα του Τύπου αναφερόμενα στην προώθηση των λεγομένων "συμφώνων απασχόλησης" τα μέτρα της Κυβέρνησης, ώστε να μην υλοποιηθούν σχέδια επιδείνωσης της θέσης των εργαζομένων κ.λπ.

4. Η με αριθμό 698/11.2.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τους Υπουργούς Εθνικής Οικονομίας και Οικονομικών και Ανάπτυξης, σχετικά με τα προβλήματα χρηματοδότησης, που αντιμετωπίζουν οι Μικρομεσαίες Επιχειρήσεις, την κατάργηση του ειδικού φόρου τραπεζικών εργασιών, που επιβαρύνει το επιτόκιο δανειοδότησης κ.λπ.

4.Η με αριθμό 705/11.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εθνικής 'Αμυνας, σχετικά με την υλοποίηση της απόφασης του Διοικητικού Εφετείου Αθηνών, η οποία δικαιώνει ιπτάμενο της Σχολής Ικάρων να του χορηγηθεί πτυχίο αποφοίτου και η οποία απόφαση εκκρεμεί λόγω τραυματισμού του σε ατύχημα".

Σελίδα 3921 

ΠΡΟΕΔΡΟΣ (Απόστολος Κακλαμάνης): Kύριοι συνάδελφοι, εισερχόμεθα στην ημερήσια διάταξη 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Πρώτη στην ημερήσια διαταξη επίκαιρη ερώτηση είναι η με αριθμό 709/12.2.97 την οποία κατέθεσε ο Βουλευτής του Πανελληνίου Σοσιαλιστικού Κινήματος κ. Ευτύχιος Κοντομάρης προς τους Υπουργούς Ανάπτυξης, Πολιτισμού, σχετικά με την παραχώρηση της νησίδας Λαζαρέτο στο Δήμο Κερκυραίων για τη διαμόρφωση και αξιοποίηση της νησίδας αυτής ως χώρου ιστορικής μνήμης και πολιτισμού.

Η ερώτηση του κ. Κοντομάρη σε περίληψη έχει ως εξής:

"Με τη συνημμένη υπουργική απόφαση ΥΠΠΟ/ΔΙΛΑΠ/Γ/455/18404/15492 της 15.4.1992 της τότε Υπουργού κας Αννας Ψαρούδα-Μπενάκη, χαρακτηρίστηκε ως ιστορικός τόπος η νησίδα Λαζαρέτο στην Κέρκυρα, που χρειάζεται ειδική κρατική προστασία σύμφωνα με τις διατάξεις του ν. 1469/50.

Δεδομένου ότι η νησίδα Λαζαρέτο ανήκει στον Ελληνικό Οργανισμό Τουρισμού, ο Δήμος Κερκυραίων, με ομόφωνη απόφαση του στις 2.5.96 και ανταποκρινόμενος στο υπ' αριθμό 517077/23.2.96 έγγραφο της Διεύθυνσης ΙΓ' Τμήμα ΙΓ/30 του Ελληνικού Οργανισμού Τουρισμού, αποφάσισε:

1. Ζητά την παραχώρηση της χρήσης της νησίδας Λαζαρέτο για πενήντα χρόνια, προκειμένου να τη διαμορφώσει και αξιοποιήσει ως τόπο ιστορικής μνήμης και πολιτισμού.

2. Υιοθέτησε την εγκεκριμένη από το Υπουργείο Πολιτισμού (Περιφέρειας Ηπείρου Εφορεία Νεοτέρων Μνημείων) Τεχνική 'Εκθεση και Αρχιτεκτονική Μελέτη (1090/14.10.93) και όρισε χρονοδιάγραμμα υλοποίησης της.

Επίσης, στις 25.10.96, ο Δήμαρχος Κερκυραίων έστειλε επιστολή στον κύριο Υπουργό Πολιτισμού και ζητεί το ποσό των 100.000.000 (εκατό εκατομμυρίων δραχμών) στα πλαίσια του χαρακτηρισμού της νησίδας Λαζαρέτο ως τόπου χρήζοντος ειδικής κρατικής προστασίας

Ερωτάται η κυρία Υπουργός Ανάπτυξης (Τουρισμού) για την παραχώρηση της νησίδος και ο κύριος Υπουργός Πολιτισμού για τη χρηματοδότηση της διαμόρφωσης και αξιοποίησης της νησίδος Λαζαρέτο."

Ο Υφυπουργός Ανάπτυξης κ. Μιχάλης Χρυσοχοίδης έχει το λόγο.

Κύριε Χρυσοχοίδη, θα σας παρακαλέσω να πείτε στους δυο αρμοδίους Υπουργούς, την άλλη φορά, ο ένας εκ των δυο να έρθει να απαντήσει.

ΜΙΧΑΛΗΣ ΧΡΥΣΟΧΟΙΔΗΣ (Yφυπ. Ανάπτυξης): Το νησί Λαζαρέτο στα Γουβιά της Κέρκυρας, κύριε Πρόεδρε, έχει χαρακτηρισθεί σαν τουριστικό δημόσιο κτήμα και ανήκει, κατά διοίκηση και διαχείριση, στον Ελληνικό Οργανισμό Τουρισμού. Το εν λόγω νησί έχει χαρακτηρισθεί σαν ιστορικός τόπος, με απόφαση του Υπουργείου Πολιτισμού, το οποίο μάλιστα έχει εγκρίνει και τις σχετικές εργασίες αποκατάστασης και ανάδειξης αυτής της νησίδας.

Ο Ελληνικός Οργανισμός Τουρισμού με έγγραφο, που μνημονεύει ο κ. Κοντομάρης στην ερώτησή του, ζήτησε από το Δήμο Κερκυραίων να στείλει απόφαση του Δημοτικού Συμβουλίου -γιατί δεν έχει σταλεί, κύριε συνάδελφε-με συγκεκριμένο πρόγραμμα αξιοποίησης, σε συνάρτηση με τα προτεινόμενα από το Σωματείο Λαζαρέτο, με υποβολή σχετικής μελέτης, χρονοδιάγραμμα εκτέλεσης αυτής της μελέτης και κυρίως και ασφαλώς, τη δυνατότητα εξασφάλισης πόρων για την αξιοποίηση, που προτείνει και ο Δήμος και το Σωματείο Λαζαρέτο.

Πλην όμως,μέχρι σήμερα,δεν υπήρξε καμιά απάντηση, επί των συγκεκριμένων στοιχείων και αιτημάτων που ανέφερα, από το Δήμο. 

Η απόφαση του Δημοτικού Συμβουλίου Κερκυραίων, που αναφέρει ο κύριος συνάδελφος στην ερώτησή του, δεν έχει σταλεί στην αρμόδια Διεύθυνση του Ελληνικού Οργανισμού Τουρισμού. Και ως εκ τούτου, ο Ελληνικός Οργανισμός Τουρισμού δεν μπορεί, ανγνοώντας το θέμα, να προχωρήσει σε περαιτέρω ενέργειες.

Σε ό,τι αφορά τη χρηματοδότηση του όλου έργου, έτσι όπως το περιγράφει ο κύριος συνάδελφος στην ερώτησή του, θα εξετασθεί από το Υπουργείο Πολιτισμού, μέσα στα πλαίσια του προγράματος δημοσίων επενδύσεων του 1997, που ακόμη δεν έχει εξ άλλου οριστικοποιηθεί.

Εφ' όσον λοιπόν, κύριε Κοντομάρη, τηρηθούν οι προαναφερθείσες προϋποθέσεις, ο Ελληνικός Οργανισμός Τουρισμού θα αντιμετωπίσει ευνοϊκά το αίτημα παραχώρησης της νησίδας Λαζαρέτο προς το Δήμο Κερκυραίων.

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κοντομάρης έχει το λόγο.

ΕΥΤΥΧΙΟΣ ΚΟΝΤΟΜΑΡΗΣ: Κύριε Πρόεδρε, κύριε Υπουργέ, υπάρχει η συγκεκριμένη απόφαση του Δημοτικού Συμβουλίου των Κερκυραίων η οποία έχει παρθεί στις 2.6.96 και μάλιστα είναι ομόφωνη, που περιγράφει πραγματικά και στον πρώτο και στο δεύτερο και στον τρίτο χρόνο όλες τις ενέργειες που πρέπει να γίνουν και τις προκαταρκτικές και αργότερα τις υπόλοιπες, για την καλύτερη διαμόρφωση του χώρου.

Υπάρχει αυτή η συγκεκριμένη μελέτη που έχει γίνει με τη συνεργασία του Σωματείου Λαζαρέτο, η οποία έχει εγκριθεί από την Εφορία Νεοτέρων Μνημείων, όπως αναφέρω στην ερώτηση. Επομένως, νομίζω ότι είναι τυπικό το θέμα. 'Ισως από κάποια γραφειοκρατική διαδικασία δεν μπόρεσε αυτό, είτε να σταλεί είτε να γίνει αποδεκτό από τις υπηρεσίες του ΕΟΤ.

Φαντάζομαι ότι είναι ένα θέμα που είναι εύκολο να λυθεί. Αφού υπάρχει η δοσμένη απόφαση από το Υπουργείο να δοθεί κατά χρήση στο δήμο, από εκεί και μετά ο δήμος έχει δεσμευθεί με δικά του χρήματα να προχωρήσει στην πρώτη φάση της διαμόρφωσης του καθαρισμού, της αποψίλωσης, γιατί τις προάλλες πήγε να πάρει φωτιά, κύριε Πρόεδρε. 'Οπως ξέρετε είναι ο τόπος που ήταν παλιά το λοιμοκαθαρτήριο, αλλά μετά από το '46-'49 ο τόπος αυτός έζησε τραγικές στιγμές όπως και η Κέρκυρα και οι κρατούμενοι, όταν μεταφέρονταν από τις φυλακές απέναντι στο νησί. Ακόμη ηχούν οι κραυγές "γειά σας αδέλφια".

Το Σωματείο Λαζαρέτο έχει προχωρήσει πέρα από την ευθύνη μας σαν Κράτος και στην έκδοση εντύπων, βιβλίου, αλλά προσπαθεί να διατηρήσει πραγματικά αυτήν την εθνική μας συνείδηση, την παράδοσή μας.

Χαίρομαι, γιατί το Υπουργείο είναι θετικό προς αυτήν την κατεύθυνση. Ελπίζω ότι και το Υπουργείο Πολιτισμού θα βοηθήσει παραπέρα, ώστε να ικανοποιηθεί αυτό το αίτημα, που είναι πάγιο και έχουμε καθυστερήσει σαν Κράτος. Ευχαριστώ.

(Στο σημείο αυτό ο Βουλευτής κ. Ε. Κοντομάρης καταθέτει για τα Πρακτικα το προαναφερθέν απόσπασμα το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Δεν έχω να προσθέσω τίποτα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η υπ' αριθμόν 715/59/12.2.97 επίκαιρη ερώτηση του Προέδρου της Νέας Δημοκρατίας κ. Μιλτιάδη 'Εβερτ προς τον κύριο Πρωθυπουργό, σχετικά με τις δηλώσεις Υπουργών κατά τη διάρκεια των αγροτικών κινητοποιήσεων, τις φθορές που προκλήθηκαν στα γεωργικά μηχανήματα και τις προθέσεις της Κυβέρνησης να προχωρήσει στην καταβολή αποζημιώσεων κ.λπ.

Η ερώτηση του κ. 'Εβερτ έχει ως εξής:

"Κατά τη διάρκεια των αγροτικών κινητοποιήσεων, Υπουργοί προέβησαν σε δηλώσεις προκαλώντας το κοινό αίσθημα. Οι φράσεις του Υπουργού Δικαιοσύνης, που αποκάλεσε τους αγρότες "γαϊδούρια" και του Υπουργού Γεωργίας, που τους αποκάλεσε "καθυστερημένους", δημιούργησαν κλίμα περαιτέρω έντασης. 

Ουδέποτε στο παρελθόν, αλλά και σε κανένα πολιτισμένο κράτος υπάρχει παρόμοια συμπεριφορά Υπουργών. 

Μετά την ακινητοποίηση των γεωργικών μηχανημάτων, που

Σελίδα 3922 

ήσαν σταθμευμένα δεξιά και αριστερά της Εθνικής Οδού, στο ύψος των Μικροθηβών, ο Κυβερνητικός Εκπρόσωπος χαρακτήρισε "ευρηματική" την όλη επιχείριση.

'Εκπληκτη η κοινή γνώμη, μετά από δύο ημέρες είδε στα τηλεοπτικά δίκτυα εικόνες καταστροφής των γεωργικών μηχανημάτων. Σε όλη τη διάρκεια της επιχείρησης απωθήθηκαν βίαια οι δημοσιογράφοι που προσπαθούσαν να καταγράψουν τα γεγονότα.

Αν πράγματι έγιναν οι φθορές που καταγγέλλουν οι αγρότες και που είδαμε στις τηλεοράσεις, η Κυβέρνηση έχει τεράστιες ευθύνες. Παρ' όλα αυτά σήμερα οι δρόμοι είναι ανοιχτοί, ο διάλογος, όμως, ακόμη δεν έχει αρχίσει.

Κατόπιν αυτών, ερωτάται ο Πρωθυπουργός: 

1. Πώς κρίνει τις εμπρηστικές δηλώσεις Υπουργών της Κυβέρνησης.

2. Ποιος έδωσε την εντολή για την "ευρηματική", σύμφωνα με τις δηλώσεις του Κυβερνητικού Εκπροσώπου, πρόκληση φθορών στα γεωργικά μηχανήματα.

3. Εάν πρόκειται να καταλογίσει ευθύνες στον Υπουργό ή στους Υπουργούς που έδωσαν τις σχετικές εντολές. 

4. Εάν θα προχωρήσει η Κυβέρνηση στην αποζημίωση των γεωργικών μηχανημάτων, που υπέστησαν ζημιές από τις "ευρηματικές" ενέργειες. 

5. Εάν και πότε θα ξεκινήσει ο διάλογος με τους αγρότες."

Ο Πρωθυπουργός κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, στη διάρκεια μιας κινητοποίησης, υπάρχει πάντα μία συγκινησιακή φόρτιση και υπό το κράτος αυτής της συγκινησιακής φόρτισης, προβάλλονται διάφοροι ισχυρισμοί, οι οποίοι, βέβαια, δε στηρίζονται στα πραγματικά γεγονότα.

Ο κ. 'Εβερτ θα όφειλε, προτού μεταφέρει εδώ στη Βουλή τους ισχυρισμούς αυτούς, να ελέγξει αν πράγματι συνέβησαν όλα αυτά τα οποία ισχυρίζεται, οι ζημιές στους ελκυστήρες κ.λπ. Γιατί πιστεύω ότι εδώ στη Βουλή πρέπει να συζητάμε επί γεγονότων τα οποία πραγματικά συνέβησαν.

Ας έλθουμε τώρα στα γεγονότα. Πρώτα απ'όλα στην αποσυμπίεση των ελαστικών των ελκυστήρων. Είναι γνωστό ότι αποτελεί ποινικό αδίκημα η παρακώλυση των συγκοινωνιών. Είναι, επίσης γνωστό ότι οι αγρότες της Θεσσαλίας, αυτή η συγκεκριμένη ομάδα, παρακώλυσαν τις συγκοινωνίες, έκαναν προπαρασκευαστικές ενέργειες για να συνεχίσουν αυτήν την παρακώλυση και ότι οι επικεφαλείς τους είχαν δηλώσει επανειλημμένα από πολλές ημέρες, και εκείνη την ημέρα, ότι θα διακόψουν την κυκλοφορία στους εθνικούς δρόμους.

Είναι δηλαδή εμφανές και γνωστό ότι επρόκειτο να γίνει το ποινικό αδίκημα. Σύμφωνα με τη νομοθεσία, όταν επίκειται ένα ποινικό αδίκημα, εφόσον για το δημόσιο συμφέρον παίρνονται τα μέτρα εκείνα, τα οποία επιβάλλονται για να μην πραγματοποιηθεί το ποινικό αδίκημα, δεν υπάρχει παρανομία. Και ως εκ τούτου δεν υπάρχει υποχρέωση αποζημίωσης. Η αστυνομία δεν έκανε τίποτε άλλο παρά να πάρει τα μέτρα εκείνα τα οποία επιβάλλονταν για να τηρηθεί ο νόμος, όπως το επιβάλλει η νομοθεσία και το Σύνταγμα.

'Οσον αφορά δε τα συγκεκριμένα γεγονότα, θέλω ν'αναφέρω τις δήθεν δολιοφθορές των ελκυστήρων,θέλω ν'αναφέρω ότι η αστυνομική διεύθυνση, αφού της έγιναν διαμαρτυρίες από πλευράς του Βουλευτού του Κομμουνιστικού Κόμματος Ελλάδος κ. Μπούτα, με τον κ. Μπούτα ήλεγξε τους ελκυστήρες οι οποίοι ήταν εκεί επί του δρόμου. Δεν διεπίστωσε ούτε ο κ. Μπούτας συγκεκριμένες ζημιές, οι οποίες θα μπορούσαν να καταγραφούν και να επισημανθούν. Και την επομένη εζήτησε, όταν οι αγρότες ήλθαν να πάρουν τους ελκυστήρες, να υπάρξει ένα πρωτόκολλο ανά ελκυστήρα, όπου θα αναγράφεται η ζημιά, η οποία πραγματοποιήθηκε.

Και η συντονιστική επιτροπή των αγροτών δεν δέχθηκε μία τέτοια διαδικασία και είπε να φύγει η αστυνομία. Και κατόπιν τούτου έφυγε η αστυνομία και οι αγρότες παρέλαβαν τους ελκυστήρες και όπως ξέρετε όλοι, ανεχώρησαν χωρίς άλλο επεισόδιο. Αυτό δείχνει ότι δεν υπήρχαν ζημιές.

Τέλος, κυρίες και κύριοι, πιστεύω ότι η Κυβέρνηση αντιμετώπισε όλη αυτήν την κινητοποίηση, με ψυχραιμία, με σύνεση, με μέτρα τέτοια ώστε να ελαχιστοποιήσει το κόστος.

Προφανώς οι διαμαρτυρόμενοι θα ήθελαν να υπάρξουν επιθέσεις, θα ήθελαν να υπάρξουν διαμάχες, θα ήθελαν να υπάρξει αίμα για να επικαλούνται μετά την αναλγησία της Κυβέρνησης. Αυτό δεν εγινε. Η Κυβέρνηση χειρίστηκε το θέμα με ευθύνη. Και πιστεύω ότι δεν θα έπρεπε κατόπιν τούτου το θέμα να έρθει καθόλου στη Βουλή.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, φαίνεται ότι ο κύριος Πρωθυπουργός δε διάβασε όλη την επίκαιρη ερώτηση, η οποία είχε πολλά ερωτήματα. Το πρώτο και το κύριο ήταν το θέμα του ήθους και της συμπεριφοράς των Υπουργών της Κυβερνήσεως. Και το γεγονός ότι δεν απαντάει ο κύριος Πρωθυπουργός, σηματοδοτεί πάρα πολλά. Αφήνει εκτεθειμένους τους Υπουργούς και καλά έκανε.

Διότι είναι απαράδεκτο, κύριε Πρόεδρε, ένας Υπουργός να δίδει τα χαρακτηριστικά "φασιστική, βάρβαρη, τραμπούκικη, γαϊδουρινή συμπεριφορά" σε μία κοινωνική ομάδα, ανεξάρτητα αν έχει δίκιο ή άδικο. Ο Υπουργός είναι υποχρεωμένος να στέκεται πάνω απ'αυτά τα γεγονότα και να μην αντιμετωπίζει με αυτούς τους χαρακτηρισμούς μία μεγάλη κοινωνική ομάδα- ή ακόμη και μία μικρή κοινωνική ομάδα- όπως είναι οι αγρότες. Το ίδιο έκανε και ο Υπουργός Γεωργίας, ο οποίος είπε ότι είναι, ό,τι πιο καθυστερημένο έχει η Ελληνικη Κοινωνία. Οι δηλώσεις αυτές φαίνεται ότι προσδιορίζουν το νέο ήθος και το νέο ύφος της Κυβέρνησης του κ. Σημίτη.

Τώρα όσον αφορά τις ζημιές φαίνεται ότι ο κύριος Πρωθυπουργός με τα πολλά προβλήματα τα οποία αντιμετωπίζει δεν είδε στην τηλεόραση τη στιγμή κατά την οποία οι αγρότες έσπευσαν να παραλάβουν τα τρακτέρ τους. Υπήρχαν τρακτέρ στα οποία είχαν αφαιρεθεί τιμόνια, είχαν αφαιρεθεί οι ιμάντες κινήσεως, είχαν βγει οι μίζες. Και αντί, κύριε Πρωθυπουργέ, να ξεφουσκώσουν μόνο ένα λάστιχο, οπότε και πάλι θα ακινητοποιείτο το τρακτέρ, είχαν ξεφουσκώσει όλα τα λάστιχα. 'Ηταν φανερό ότι είχαν τρυπηθεί με μαχαίρι. 'Ηταν μία βάρβαρη επιδρομή.

Αλλά και πέραν τούτου εάν παρανομεί ένας πολίτης μπορεί η Πολιτεία να απαντά με παρανομία; Θα ήθελα να μου πείτε ευθέως βάσει ποιου άρθρου, ποιου νόμου δίνεται το δικαίωμα στους Υπουργούς Δικαιοσύνης ή Δημόσιας Τάξεως να προκαλούν ζημιές στα αυτοκίνητα; Να μου αναφέρετε το συγκεκριμένο νόμο. 'Οταν παρανομεί η ίδια η Κυβέρνηση αντιλαμβάνεστε πώς θα αντιμετωπίσουν οι πολίτες την ίδια την Κυβέρνηση. Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Κυρίες και κύριοι συνάδελφοι, σας ανέπτυξα πριν ότι η Κυβέρνηση δεν παρενόμησε και ότι ήταν σε εξέλιξη μία ενέργεια η οποία ενέπιπτε ακριβώς στο περιγραφόμενο αδίκημα από τον Ποινικό Κώδικα. Οι νόμοι δίνουν δικαίωμα και επιβάλλουν στην Κυβέρνηση να παίρνει όλα εκείνα τα μέτρα για να λειτουργεί η Πολιτεία και στη συγκεκριμένη περίπτωση να υπάρχει ελεύθερη κυκλοφορία στους δρόμους.

Ο κ. 'Εβερτ ζητά το συγκεκριμένο νόμο, τη συγκεκριμένη νομοθεσία. Τον παρακαλώ να κοιτάξει και τον ποινικό κώδικα και τον εισαγωγικό νόμο στον Αστικό Κώδικα ιδίως στο άρθρο 105. Εκεί αναγράφεται ποια είναι η παράνομη συμπεριφορά, πότε έχει το δικαίωμα η αστυνομία να επέμβει και αν προκύπτει υποχρέωση αποζημίωσης ή όχι.

Νομίζω ότι εδώ γίνεται μια επαναφορά της προσπάθειας να υπάρξει κλίμα αδιαλλαξίας και αντιπαράθεσης. Η κινητοποίηση αυτής της ομάδος των αγροτών έληξε κατά ένα τρόπο ο οποίος πιστεύω ότι ελαχιστοποίησε το κόστος. Εμείς πιστεύουμε ότι δεν υπάρχουν νικητές και νικημένοι σ' αυτήν τη διαδικασία. Γι' αυτό ακριβώς έχουμε ξεκινήσει από το Γενάρη 

Σελίδα 3923 

ένα διάλογο με όλους τους αγρότες με τις αντιπροσωπευτικές τους οργανώσεις στο Συμβούλιο Αγροτικής Πολιτικής για να αντιμετωπίσουμε τα μεγάλα θέματα τα οποία συναντά ο αγροτικός κόσμος.

Μέσα σε αυτό το πλαίσιο θα καλέσω τη Θεσσαλική συντονιστική επιτροπή για να ακούσω και τις δικές τους απόψεις.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Αυτό είναι θετικό.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Αρχή της Κυβέρνησης είναι πάντα ο διάλογος, αλλά ο διάλογος όχι κάτω από εκβιασμούς, όχι μέσα στο πλαίσιο μιας συνεχούς παρανομίας. Εμείς θέλουμε να ξεπερνάμε τα προβλήματα δημιουργικά. Και όπως έχω πει πολλές φορές οι κινητοποιήσεις έχουν ένα τέλος και πρέπει να οδηγούνται σε μία δημιουργική αντιμετώπιση των προβλημάτων. Σ' αυτό θα συμβάλλουμε.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης):Τρίτη στην ημερήσια διαταξη είναι η με αριθμό 710/58/12.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον κύριο Πρωθυπουργό, σχετικά με τη λήψη αναγκαίων μέτρων ικανοποίησης των οικονομικών αιτημάτων των εκπαιδευτικών, την κάλυψη των κενών θέσεων του εκπαιδευτικού προσωπικού κ.λπ.

Η επίκαιρη ερώτηση του κ. Κολοζώφ έχει ως εξής:

"Για σχεδόν ένα μήνα τώρα ο εκπαιδευτικός κόσμος της Χώρας βρίσκεται στο πόδι διεκδικώντας για όλα τα παιδιά του Λαού ένα καλύτερο δημόσιο σχολείο με δωρεάν φοίτηση και ταυτόχρονα την επιστημονική και παιδαγωγική και οικονομική αναβάθμιση των καθηγητών, των δασκάλων και των νηπιαγωγών.

Οι μαθητές, οι γονείς, όλος ο Λαός κατανοεί και συμπαραστέκεται σ'αυτό το μακροχρόνιο και εν πολλοίς ηρωϊκό αγώνα των εκπαιδευτικών. Εξάλλου τα αιτήματα των απεργιακών κινητοποιήσεων αποτελούν αιτήματα όλου του Λαού και της νεολαίας: Αύξηση των κρατικών εκπαιδευτικών δαπανών, αναβάθμιση της Παιδείας, προάσπιση και ενίσχυση του δημόσιου και δωρεάν χαρακτήρα της, απόκρουση της ιδιωτικοποίησης και περιορισμό έως την κατάργηση της ιδιωτικής εκπαίδευσης.

Ωστόσο, οι εκπαιδευτικοί την ίδια ώρα που συναντούν τη σύμφωνη γνώμη της Κοινωνίας βρίσκονται αντιμέτωποι με την αδιαλλαξία της Κυβέρνησης, η οποία όταν δεν τους απειλεί, προσπαθεί να τους δελεάσει με εξευτελιστικές "παραχωρήσεις" και με ανέξοδες υποσχέσεις ότι κάποια στιγμή στο μέλλον Θα αντιμετωπιστούν τα λεγόμενα θεσμικά αιτήματά τους (διορισμοί, μείωση ωραρίου κ.λπ.). Ταυτόχρονα -και μη παίρνοντας υπόψη τις ανυπολόγιστες αρνητικές συνέπειες στην εύρυθμη λειτουργία των σχολείων και τις ομαλές σχέσεις διδασκόντων και διδασκόμενων- προσπαθεί να στρέψει τους μαθητές και τους γονείς τους ενάντια στους εκπαιδευτικούς, απειλώντας ότι θα επιμηκύνει το διδακτικό έτος, ότι θα γίνονται μαθήματα και τα Σάββατα ή στις διακοπές του Πάσχα, ότι θα "κοπούν" οι μαθητικές εκδρομές κ.ο.κ.

Είναι φανερό, πως αναβάθμιση της Παιδείας δεν μπορεί να γίνει όταν η "ψυχή της εκπαίδευσης", δηλαδή ο εκπαιδευτικός, δεν αμείβεται αξιοπρεπώς, δεν καλύπτεται με επάρκεια ασφαλιστικά, οι συνθήκες εργασίας του δεν είναι ικανοποιητικές. Το σύνθημά τους "δάσκαλος φτωχός-αμόρφωτος λαός" αποτυπώνει με τον πιο παραστατικό τρόπο την αλήθεια αυτή.

Ερωτάται ο κύριος Πρωθυπουργός ποια είναι τα μέτρα που πρόκειται να πάρει η Κυβέρνηση και πότε, ώστε να υπάρξουν ουσιαστικές αυξήσεις στο μισθό των καθηγητών, των δασκάλων και των νηπιαγωγών, αξιοπρεπείς συντάξεις, διαμόρφωση καλύτερων συνθηκών εργασίας, κάλυψη όλων των κενών θέσεων εκπαιδευτικού προσωπικού, με διορισμό από την επετηρίδα, καθώς και εξασφάλιση λειτουργίας όλων των σχολείων σε πρωινή βάρδια, με τμήματα το πολύ έως είκοσι πέντε μαθητές, τη λήψη μέτρων περιορισμού έως την κατάργηση της ιδιωτικής εκπαίδευσης".

'Ομοια, κύριοι συνάδελφοι, ως προς το αντικείμενο, είναι και η πέμπτη στην ημερήσια διάταξη επίκαιρη ερώτηση με αριθμό 688/54/10.2.97 του Προέδρου του Δημοκρατικού Κοινωνικού Κινήματος κ. Δημητρίου Τσοβόλα προς τον κύριο Πρωθυπουργό, σχετικά με την ανάληψη πρωτοβουλιών για να δοθεί λύση στα προβλήματα που αντιμετωπίζουν οι εκπαιδευτικοί της Δευτεροβάθμιας Εκπαίδευσης.

Η επίκαιρη ερώτηση του κ. Τσοβόλα έχει ως εξής:

"Σε κατάσταση γενικής παράλυσης βρίσκεται η Δευτεροβάθμια Εκπαίδευση καθώς η απεργία των καθηγητών συνεχίζεται για τέταρτη εβδομάδα, ενώ η Κυβέρνηση εξακολουθεί πεισματικά να αρνείται την ικανοποίηση των δίκαιων αιτημάτων τους.

Αποτελεί δε τουλάχιστον εμπαιγμό ο αρμόδιος Υπουργός Παιδείας να παραπέμπει τους καθηγητές στον Υπουργό Εθνικής Οικονομίας και Οικονομικών για την επίλυση των προβλημάτων τους.

Η αδιάλλακτη αυτή στάση της, που οδηγεί σε διάλυση το εκπαιδευτικό μας σύστημα, έρχεται και σε ευθεία αντίθεση με τις πομπώδεις εξαγγελίες της, περί "ριζικών αλλαγών" στο χώρο της Παιδείας.

'Ενα σύγχρονο και αποτελεσματικό εκπαιδευτικό σύστημα δεν μπορεί να λειτουργήσει με πένητες εκπαιδευτικούς, που, ενώ αποτελούν την ψυχή του πολιτισμού μας, η Κυβέρνηση αρνείται πεισματικά να τους δώσει τα ψιχία που ζητούν.

Επειδή το θέμα της Παιδείας είναι θέμα εθνικό, δεν μπορεί να αντιμετωπίζεται με λογιστικές αντιλήψεις και πρακτικές. Επειδή η Κυβέρνηση δε νομιμοποιείται να διαλύσει τη δημόσια εκπαίδευση στο όνομα του Μάαστριχτ και της σύγκλισης, ερωτάται ο κύριος Πρωθυπουργός ποιες πρωτοβουλίες θα αναλάβει προσωπικά, ώστε να δοθεί λύση σε ένα πρόβλημα που ταλανίζει εκπαιδευτικούς, γονείς και μαθητές και οδηγεί στην κατάρρευση ο εκπαιδευτικό μας σύστημα και το δημόσιο δωρεάν χαρακτήρα του."

Ο Πρωθυπουργός κ.Κωνσταντίνος Σημίτης έχει το λόγο για να απαντήσει και στις δύο επίκαιρες ερωτήσεις.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι, την επόμενη Τετάρτη θα γίνει μια προ ημερήσιας διάταξης συζήτηση στη Βουλή για τα θέματα της Παιδείας και εκεί θα αναπτυχθούν όλα τα θέματα τα οποία σχετίζονται με το περιεχόμενο της Παιδείας.

Εγώ, σήμερα, σε απάντηση των δύο επικαίρων ερωτήσεων, θα επικεντρωθώ στο συγκεκριμένο θέμα της απεργιακής κινητοποίησης των καθηγητών και των δασκάλων.

Συνάντησα το διοικητικό συμβούλιο της ΟΛΜΕ, συνάντησα και το διοικητικό συμβούλιο της ΔΟΕ και συνομίλησα μαζί τους. Οι συζητήσεις αυτές περιεστράφησαν σχεδόν αποκλειστικά, θα μπορούσα να πω, γύρω από τα μισθολογικά αιτήματα, δηλαδή είχαν οι συζητήσεις αυτές περιεχόμενο τα οικονομικά των καθηγητών. Το αίτημά τους ήταν ότι θέλουν υψηλότερες αποδοχές, οι αποδοχές τις οποίες παίρνουν δεν τους φτάνουν.

Πρώτη παρατήρηση, σε σχέση με τα γενικά οικονομικά της Παιδείας, την οποία ήδη έχω αναφέρει στην Αίθουσα είναι ότι ο Προϋπολογισμός αυτός του 1997, τον οποίο ψήφισε η Βουλή, προβλέπει πολύ περισσότερους πόρους για την Παιδεία από όλους τους προηγούμενους προϋπολογισμούς. Ο τακτικός προϋπολογισμός της Παιδείας αυξήθηκε κατά 14% και ο προϋπολογισμός των Δημοσίων Επενδύσεων για την Παιδεία αυξήθηκε κατά 47%. Οι πραγματικές αυξήσεις των δαπανών για την Παιδεία είναι το 1997 στην Ελλάδα οι υψηλότερες των τελευταίων ετών και από τα συγκριτικά στοιχεία φαίνεται ότι είναι και οι υψηλότερες στην Ευρωπαϊκή 'Ενωση.

Θέλω επίσης να θυμίσω ότι βρίσκεται σε εξέλιξη το επιχειρησιακό πρόγραμμα εκπαίδευσης αρχικής επαγγελματικής κατάρτισης στα πλαίσια του Κοινοτικού Πλαισίου Στήριξης στην Παιδεία με προϋπολογισμό διακόσια δέκα δισεκατομμύρια δραχμές και από το ποσό αυτό ένα ποσό τριάντα πέντε δισεκατομμυρίων περίπου αφιερώνεται για το πρόγραμμα επιμόρφωσης των καθηγητών και ένα ποσό επτά δισεκατομμυρίων περίπου αφιερώνεται για το πρόγραμμα επιμόρφωσης

Σελίδα 3924 

των δασκάλων. Και ένα τμήμα των χρημάτων αυτών θα είναι και αμοιβές των εκπαιδευτικών, οι οποίοι θα συμμετέχουν σ'αυτά τα προγράμματα.

Οι εκπαιδευτικοί της Δευτεροβάθμιας Εκπαίδευσης υπέβαλαν στο Υπουργείο Παιδείας πριν την έναρξη των απεργιακών κινητοποιήσεων το αίτημα για αυξήσεις των αποδοχών, ώστε ο νεοδιοριζόμενος καθηγητής να έχει καθαρές αποδοχές διακόσιες πενήντα χιλιάδες δραχμές. Αυτό ήταν το αίτημα. Με το μισθολόγιο των δημοσίων υπαλλήλων οι μηνιαίες ακαθάριστες αποδοχές προβλέπονται να είναι τριακόσιες δύο χιλιάδες δραχμές και οι καθαρές διακόσιες πενήντα δύο χιλιάδες δραχμές, δηλαδή πάνω από το αίτημα. Αυτά με το μισθολόγιο.

Ακολούθησαν οι διαπραγματεύσεις με την ΟΛΜΕ και δόθηκαν στους καθηγητές επιπλέον δεκαπέντε χιλιάδες δραχμές και έτσι οι αποδοχές του νεοδιόριστου καθηγητού διαμορφώνονται στις τριακόσιες δέκα επτά χιλιάδες δραχμές ακαθάριστα και καθαρά διακόσιες εξήντα έξι χιλιάδες δραχμές. Ο μισθός αυτός κλιμακώνεται και φθάνει στο καταληκτικό κλιμάκιο στις τετρακόσιες εξήντα τρεις χιλιάδες δραχμές ακαθάριστα και τριακόσιες εβδομήντα εννέα χιλιάδες δραχμές καθαρά. Η αύξηση που προκύπτει για το νεοδιόριστο είναι τριάντα μία χιλιάδες δραχμές μηνιαίως με αυξανόμενη κλιμάκωση και στους καθηγητές με τα περισσότερα χρόνια φθάνει στις εξήντα οκτώ χιλιάδες δραχμές μηνιαίως. Θα καταθέσω έναν πίνακα και από τον πίνακα αυτό προκύπτει και το ποσοστό της αύξησης. Τα ποσοστά της αύξησης κυμαίνονται από 8,1% περίπου μέχρι και 16% για το 1997. Και υπενθυμίζω, ότι πληθωρισμός το 1997 θα είναι πολύ-πολύ κατώτερος του 8%. Δηλαδή υπάρχει μια πραγματική αύξηση των αμοιβών.

Επιπλέον αυξάνονται τα οικογενειακά επιδόματα σε ποσοστό 50%, τα διευθυντικά επιδόματα σε ποσοστό 100%. Ο γυμνασιάρχης για παράδειγμα που είχε επίδομα δέκα έξι χιλιάδες δραχμές θα παίρνει ένα επίδομα τριάντα δύο χιλιάδων δραχμών.

Σε σχέση τώρα με τους δασκάλους ισχύουν περίπου τα ίδια. Θέλω να πω μερικούς αριθμούς: Οι μηνιαίες αποδοχές του νεοδιοριζόμενου θα είναι στο τέλος του 1997 διακόσιες ενήντα επτά χιλιάδες δραχμές και εκείνου με υπηρεσία είκοσι πέντε ετών, τετρακόσιες δέκα πέντε χιλιάδες δραχμές περίπου. Και εδώ η αύξηση η οποία δίνεται κυμαίνεται από το 9,2% μέχρι το 16%.

Επιπλέον η ΔΟΕ είχε ως αίτημα την εξομοίωση του επιδόματος εξωδιδακτικής απασχόλησης των δασκάλων με αυτό των καθηγητών. Στα πλαίσια των διαπραγματεύσεων που έγιναν προτείναμε το αίτημα να γίνει δεκτό και η υφιστάμενη διαφορά των δεκατεσσάρων χιλιάδων δραχμών μηνιαίως να καλυφθεί εντός μιας τριετίας.

(Στο σημείο αυτό ο Πρωθυπουργός κ. Κ. Σημίτης καταθέτει για τα Πρακτικά τους προαναφερθέντες πίνακες, οι οποίοι έχουν ως εξής:

Σελίδα 3925 

σελ. 3925

Σελίδα 3926 

σελ. 3926


Σελίδα 3927 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, θα μου επιτρέψετε να πω, ότι εκείνο το οποίο επιδιώκει η Κυβέρνηση είναι να υπάρχει ένα συνολικό σύστημα για τη βελτίωση των αμοιβών όλων των εργαζομένων στο δημόσιο τομέα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Πρωθυπουργού).

'Ενα λεπτό, κύριε Πρόεδρε.

Και ειδικά μέσα σ' αυτό το συνολικό σύστημα για τους εκπαιδευτικούς, επειδή αναγνωρίζουμε το ρόλο τον οποίο παίζουν οι εκπαιδευτικοί, έχουμε προβλέψει μία ιδιαίτερη και ευνοϊκή ρύθμιση. Και οι αυξήσεις, οι οποίες δίνονται είναι αυξήσεις, οι οποίες, όπως ακούσατε εσείς, ξεπερνούν όχι μονάχα τον πληθωρισμό, αλλά τις αυξήσεις, οι οποίες δίνονται σε άλλους κλάδους.

Δεν είναι, λοιπόν, δικαιολογημένη η παράταση αυτή της απεργίας. Η παράταση αυτή της απεργίας οφείλεται σε δύο νοοτροπίες: 

Η μία είναι η νοοτροπία του παίκτη, ο οποίος κερδίζει και επειδή κερδίζει δε θέλει να αποχωρήσει από το παιχνίδι και να σταματήσει. Πήραν ό,τι ήταν δυνατόν να πάρουν και, όπως ακούσατε, πήραν περισσότερα από εκείνα, τα οποία ζήτησαν στην αρχή.

Η άλλη νοοτροπία είναι η νοοτροπία εκείνων, οι οποίοι λένε ότι εμείς δεν εκπροσωπούμε μόνο τους καθηγητές, εκπροσωπούμε όλους τους εργαζόμενους και στην πορεία αυτή θα δείξουμε στην Κυβέρνηση ποια είναι η στάση όλων των εργαζομένων απέναντι στην πολιτική της.

Εμείς θέλουμε να εφαρμόσουμε μία πολιτική, η οποία να οδηγήσει τη Χώρα σε πραγματική βελτίωση των εισοδημάτων όλων των εργαζομένων, μία πολιτική η οποία να οδηγεί την Χώρα σε αυξανόμενη ευημερία. Γι' αυτό και επιμένουμε να υπάρχει ένα σύστημα τέτοιο, το οποίο να εξασφαλίζει την πρόοδο και σ' αυτό το σύστημα θα επιμείνουμε και θα το εφαρμόσουμε.

(Χειροκροτήματα από την Πτέρυγα του ΠΑ.ΣΟ.Κ.).

ΠΡΟΕΔΡΟΣ (Απόστολος Κακλαμάνης): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Πρωθυπουργέ, πριν απαντήσω στο συγκεκριμένο ερώτημα επιτρέψτε μου να πω αυτό. 

Προηγουμένως, στην απάντηση που δώσατε για τους αγρότες, αναφερθήκατε στον κ. Μπούτα. Ο κ. Μπούτας θα σας απαντήσει.

Θα ήθελα να σας πω για άλλη μία φορά -το έχω πει και άλλοτε στα μέλη της Κυβέρνησης- να είστε προσεκτικοί, όταν μεταφέρετε αναφορές υπηρεσιακών παραγόντων, χωρίς να τις ελέγχετε.

ΠΡΟΕΔΡΟΣ (Απόστολος Κακλαμάνης): Κύριε Κολοζώφ, στο θέμα μας, παρακαλώ.

ΟΡΕΣΤΗΣ ΚΟΛΟΖΩΦ: Κύριε Πρωθυπουργέ, αρχίσατε με το ζήτημα του Προϋπολογισμού.

Δεν είστε η μόνη Κυβέρνηση που με απόλυτο τρόπο προβάλλει το επιχείρημα της υλοποίησης του προγράμματός της, ιδιαίτερα της εισοδηματικής πολιτικής, για να αρνηθεί στις διάφορες κατηγορίες των εργαζομένων που βρίσκονται σε κινητοποίηση την ικανοποίηση των αιτημάτων τους.

"Δεν έχουμε λεφτά, δεν μπορούμε να ικανοποιήσουμε δίκαια κατά τα άλλα αιτήματα", είναι πάντοτε ο ισχυρισμός των συντηρητικών κυβερνήσεων και της Κυβέρνησής σας σε κάθε εποχή.

Σήμερα, η δική σας Κυβέρνηση έχει ένα ρεκόρ. Αρνείται να ικανοποιήσει κάθε δίκαιο αίτημα και η στάση της αυτή δεν οφείλεται στο ότι δεν έχει να δώσει. 'Ολοι γνωρίζουμε ότι έχει και μπορεί. Η αδιάλλακτη στάση σας προς όλες ανεξάρτητα τις κατηγορίες των εργαζομένων έχει να κάνει με ένα στρατηγικό στόχο, που έχουν βάλει οι πολυεθνικές, όχι μόνο για τη Χώρα μας, αλλά και για την Ευρωπαϊκή 'Ενωση. Στόχος σας είναι να δώσετε ισχυρό χτύπημα σε κάθε οργανωμένη προσπάθεια των εργαζομένων να υπερασπισθούν τα δίκαια αιτήματά τους. Θέλετε να ταπεινώσετε τους αγρότες, τους ναυτεργάτες, τους εκπαιδευτικούς. Επιδιώκετε να οδηγήσετε ολόκληρους κλάδους στην απογοήτευση, στο αποδυνάμωμα, για να μπορέσετε να περάσετε ανενόχλητα την αντιλαϊκή σας πολιτική.

Και έρχεσθε σήμερα για το ζήτημα των εκπαιδευτικών και μας αναφέρετε μία σειρά από νούμερα, τα οποία αμφισβητούμε, κύριε Πρωθυπουργέ.

'Εχω εδώ πέρα τους συγκριτικούς πίνακες της ΟΛΜΕ. Τριακόσιες δύο χιλιάδες είναι αυτά που προτείνετε, τριακόσιες πέντε χιλιάδες είναι η εκκαθάριση του προηγούμενου μισθολογίου.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

Και αναφέρεσθε στις δέκα πέντε χιλιάδες που δίνετε. Με διάφορα τρυκ που κάνετε και τα ξέρετε πολύ καλά αυτά τα τρυκ, αφαιρείτε επιδόματα από τη μια μεριά τα προσθέτετε με νέο όνομα και εμφανίζετε ότι δήθεν δίνετε αύξηση, ενώ στο τέλος οι αποδοχές πάνω-κάτω είναι στα ίδια: 'Ενα χιλιάρικο παραπάνω ή ένα χιλιάρικο παρακάτω.

Στις κάτω βαθμίδες είναι περίπου αυτό, όπως σας είπα στην αρχή. Στην ανώτατη βαθμίδα που αναφερθήκατε για να εντυπωσιάσετε, δηλαδή με τριάντα τρία χρόνια υπηρεσίας -και τελειώνω με αυτό- είναι τετρακόσιες σαράντα οκτώ χιλιάδες η πρόταση του νέου μισθολογίου και τετρακόσιες τριάντα έξι χιλιάδες αυτά που έπαιρναν. Δηλαδή, τέσσερις χιλιάδες παραπάνω.

Πρέπει να αναφέρω -και κλείνω μ'αυτό, κύριε Πρόεδρε και συγγνώμη- ότι οι υπολογισμοί πρέπει να γίνουν στο τέλος του ακαδημαϊκού έτους.

Τελείωσα, κύριε Πρόεδρε.

(Στο σημείο αυτό ο Βουλευτής κ. Ο. Κολοζώφ καταθέτει για τα Πρακτικά τους προαναφερθέντες πίνακες, οι οποίες έχουν ως εξής:

Σελίδα 3928 

σελ. 3928

Σελίδα 3929 

σελ. 3929

Σελίδα 3930 

σελ. 3930

Σελίδα 3931 

σελ. 3931

Σελίδα 3932 

σελ. 3932

Σελίδα 3933 

σελ. 3933


Σελίδα 3934 

Παρατηρήσεις στους πίνακες:

1) Το ονομαζόμενο νέο μισθολόγιο που ανακοίνωσε η Κυβέρνηση συνεχίζει την πολιτική της λιτότητας, συνεχίζει την οικονομική υποβάθμιση του καθηγητή.

Για ένα μεγάλο αριθμό καθηγητών προβλέπονται από το νέο μισθολόγιο ακαθάριστες αποδοχές μικρότερες από αυτές που θα διαμορφωθούν το 1997 με το ισχύον μισθολόγιο συνυπολογίζοντας το διορθωτικό ποσό (2,5%) και τις αυξήσεις της εισοδηματικής πολιτικής (6%) για το 1997.

Πρέπει εδώ να σημειώσουμε ότι οι καθαρές αποδοχές όλων των καθηγητών θα είναι μικρότερες με το νέο μισθολόγιο, γιατί θα αυξηθεί το ποσό των κρατήσεων στα ασφαλιστικά ταμεία και γιατί θα αυξηθεί το ποσό του φόρου, λόγω της μη τιμαριθμοποίησης της φορολογικής κλίμακας και της καθήλωσης του αφορολόγητου ορίου.

2) Η αναλογία του ποσού των τριμήνων ανά μήνα είναι:

72 ώρες Χ 3 = 216 ώρες

216 ώρες Χ 3915 δρχ. = 845.640 δρχ.

845.640 : 12 = 70.470 δρχ. το μήνα.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, αντί ο κύριος Πρωθυπουργός να δείξει ότι θέλει την αναβάθμιση του ανθρώπινου παράγοντα στο χώρο της εκπαίδευσης, με την απάντησή του απέδειξε ότι θέλει στον εκπαιδευτικό, νοοτροπία παίκτη καζίνου, εθισμένη η Κυβέρνηση στη λογική της ανάπτυξης της Χώρας με καζίνο ή με καζίνα, κατά τον κύριο Υπουργό Δικαιοσύνης.

Θεωρούμε ότι η απάντηση που έδωσε ο κύριος Πρωθυπουργός δεν ικανοποιεί καν την ανάγκη της εκπαίδευσης και των εκπαιδευτικών, όταν διαπιστώνουμε ότι έχει καταλάβει έμφραγμα- είναι η τέταρτη συνεχής εβδομάδα και πάμε για πέμπτη- την εκπαίδευση. Οι δάσκαλοι και οι καθηγητές βρίσκονται σε παρατεταμένη απεργία και αντί αυτό το πρόβλημα να το αντιμετωπίσει ο κύριος Πρωθυπουργός, με την απαιτούμενη προσοχή και ευαισθησία, μετά και από την απώλεια χιλιάδων ωρών και λόγω της ύπαρξης κατά την έναρξη σχολικού έτους εξήμισι χιλιάδων κενών θέσεων δασκάλων και καθηγητών, βλέπουμε να το αντιμετωπίζει με τη λογική του παίκτη καζίνο, όπως ανέφερα πριν.

Το ΔΗ.Κ.ΚΙ., με την απαιτούμενη σοβαρότητα και υπευθυνότητα, χθες που κλήθηκαν οι Αρχηγοί των Κομμάτων σε συνέντευξη, με την απουσία μόνο του ΠΑ.ΣΟ.Κ., παρ' ότι κλήθηκε, δεν πυροδότησε. Αντίθετα, έκανε συγκεκριμένες προτάσεις ο υποφαινόμενος για λογαριασμό του ΔΗ.Κ.ΚΙ., για να μπορέσει να δώσει λύσεις και για να σκύψει η Κυβέρνηση, που έχει την ευθύνη να διασφαλίζει την ομαλή λειτουργία της Χώρας και πολύ περισσότερο του εκπαιδευτικού συστήματος, πάνω στα προβλήματα και ασφαλώς να εφαρμόσει τις αρχές, που ο ίδιος ο Πρωθυπουργός στη Βουλή το 1990 πολύ σωστά είχε επισημάνει. Διάβασα μόνο το κομμάτι αυτό για τον ανθρώπινο παράγοντα, που είναι η ψυχή και της Παιδείας, αλλά και του πολιτισμού της Χώρας.

Εμείς επιμένουμε, κύριε Πρωθυπουργέ, ότι μπορείτε να δώσετε με χρονοδιάγραμμα λύσεις στα αιτήματα των δασκάλων και των καθηγητών. Και σ'αυτήν την περίπτωση, αν θελήσετε να καθήσετε στο τραπέζι, εμείς, όπως πρότεινα και χθες παρουσία της ΟΛΜΕ και των Κομμάτων, προτείνουμε παραδείγματος χάριν, αφού θεσμοθετηθεί η διαφορά του μισού που βάζουν οι εκπαιδευτικοί, δάσκαλοι και καθηγητές, να υπάρξει ένα χρονοδιάγραμμα ικανοποίησης, να θεσμοθετηθεί όμως τώρα. 'Εχω την αίσθηση -δεν είναι υπερβολικοί ούτε οι δάσκαλοι ούτε οι καθηγητές, επιδιώκουν το διάλογο- ότι αυτό θα το αποδεχθούν, αρκεί να υπάρξει η λύση. 

Κλείνω λέγοντας κάτι, που είπα προχθές.

Κύριε Πρωθυπουργέ, υποσχεθήκατε δια του Υπουργού Παιδείας ότι το Σεπτέμβριο, με την έναρξη του σχολικού έτους, θα καλυφθούν οι κενές θέσεις δασκάλων και καθηγητών. Με το νομοσχέδιο που πέρασε χθες περί περιορισμού των δαπανών, λέτε το τελείως αντίθετο. Και εκεί, θα βγείτε αναξιόπιστοι, γιατί λέτε ότι από 1.1.1997 θα φεύγει ένας εκπαιδευτικός και θα προσλαμβάνετε έναν άλλον. Με τις οκτώ χιλιάδες κενές θέσεις, που εσείς που απαντήσατε στη Βουλή ότι θα κενωθούν, δεν μπορεί να γίνει τίποτε. 'Αρα και εκεί είσθε αναξιόπιστοι, αν δεν τροποποιήσετε, πριν εφαρμοστεί, αυτήν τη διάταξη.

ΠΡΟΕΔΡΟΣ (Απόστολος Κακλαμάνης):Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Κυρίες και κύριοι συνάδελφοι και στις δύο συναντήσεις, τις οποίες είχαμε με τα Διοικητικά Συμβούλια των οργανώσεων των εκπαιδευτικών, μου ελέχθη το εξής:

"Εμείς συνεχίσαμε την απεργία, παρόλο ότι είχαμε αυτές τις προτάσεις, οι οποίες έγιναν και τώρα χρειαζόμαστε μια δικαίωση για τη συνέχιση αυτής της απεργίας".

Αυτή, όμως, δεν είναι νοοτροπία. Εμείς συζητάμε ως Κυβέρνηση, με βάση επιχειρήματα, συζητάμε σοβαρά, κάνουμε τις προτάσεις μας και οι προτάσεις μας πρέπει να εξετάζονται από την άλλη πλευρά. Αν απορρίπτονται και εκ των υστέρων αντιλαμβάνονται, αυτοί οι οποίοι κάνουν τη διαπραγμάτευση, ότι δεν έπρεπε να απορρίψουν την πρόταση αυτή, αλλά έχουν δεσμευθεί και επειδή έχουν δεσμευθεί, πρέπει να υπάρχει μια επιπρόσθετη κίνηση, τότε είναι φανερό ότι δεν αντιλαμβάνονται, είτε τη σοβαρότητα της περιστάσεως ή δεν έχουν τη σωστή νοοτροπία απέναντι στη διαπραγμάτευση. Ανεβάζουν συνεχώς το ζητούμενο και μετά δεσμεύονται από αυτό το οποίο ζήτησαν και δεν μπορούν να κάνουν υποχώρηση.

Αυτό έχει συμβεί στην προκειμένη περίπτωση. Διότι από τους αριθμούς τους οποίους σας ανέφερα, προκύπτει ότι τα αρχικά αιτήματα έχουν ικανοποιηθεί, προκύπτει ότι πήραν περισσότερα χρήματα και προκύπτει ακόμα ότι έχουν ξεπεράσει πια το μέτρο εκείνο, το οποίο καθορίζεται από τις περιστάσεις, από τους μισθούς τους οποίους παίρνουν οι άλλοι εργαζόμενοι στο δημόσιο τομέα, από τις ανάγκες τις οποίες έχει η εθνική οικονομία.

'Ολα αυτά τα αιτήματα πρέπει να εξεταστούν, όπως είπα πριν, μέσα σε ένα συνολικό πλαίσιο. Και εκεί πρέπει να κυριαρχεί μια λογική του μέτρου, πρέπει να κυριαρχεί μια λογική της κοινής προσπάθειας και της κοινής ευθύνης να αντιμετωπίσουμε τα προβλήματα. Δεν μπορούμε να λύσουμε τα προβλήματα σε ένα διάλογο, εάν ο άλλος αντιλαμβάνεται την κάθε κίνηση την οποία κάνει η Κυβέρνηση, σαν μια κίνηση αδυναμίας και ότι στην κίνηση αυτή πρέπει να απαντήσει με περισσότερα αιτήματα.

Και στην περίπτωση των αγροτών, όπως και σε άλλες περιπτώσεις, εμείς εξ' αρχής εξετάσαμε σοβαρότατα όλα τα αιτήματα και προσπαθήσαμε εξ' αρχής για να μην υπάρχει συνέχεια σε αυτές τις κινητοποιήσεις, να ρυθμίσουμε την όλη περίπτωση κατά τέτοιο τρόπο, ώστε να λήξει η αντιπαράθεση. Αλλά αυτή η ετοιμότητα από πλευράς της Κυβέρνησης εκλαμβάνεται ως αδυναμία και επαναλαμβάνω, πυργώνονται μετά τα αιτήματα και έτσι κλείνεται και η οδός του συμβιβασμού και της υποχώρησης.

Γι αυτό κι εγώ κάνω έκκληση στους εκπαιδευτικούς να εξετάσουν πραγματικά αυτή τα οποία προκύπτουν από την κινητοποίηση αυτή. Και αυτά τα οποία προκύπτουν από την κινητοποίηση, για να χρησιμοποιήσω τους δικούς τους όρους, είναι συμπεράσματα, αποτελέσματα, τα οποία δικαιώνουν την κινητοποίηση και δε χρειάζεται η παραπέρα κινητοποίηση, διότι η παραπέρα κινητοποίηση που δεν μπορεί να αποδώσει.

Και δεν μπορεί να αποδώσει, γιατί αυτό θα είναι σε βάρος όλων, θα είναι σε βάρος των δημοσίων υπαλλήλων και θα είναι σε βάρος της προσπάθειας της Χώρας.

Επιτέλους σε αυτό το πλαίσιο το οποίο ζούμε, πρέπει να έχει κανένας συναίσθηση, ποια είναι τα βάρη τα οποία επωμίζεται η Χώρα και ποιοι είναι οι στόχοι, τους οποίους πρέπει να πετύχει.

Πιστεύουμε ότι τα βάρη που επωμίζεται η Χώρα είναι μεγάλα και οι στόχοι τους οποίους πρέπει να πετύχει είναι πάρα πολύ μεγάλοι και υπάρχουν χρονικά όρια. Θα κριθεί το μέλλον, αν τώρα δεν είμαστε προσεκτικοί. Και εμείς θέλουμε να είμαστε προσεκτικοί για να εξασφαλίσουμε το μέλλον της Χώρας.

Σελίδα 3935 

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ακολουθεί η τέταρτη στην ημερήσια διάταξη επίκαιρη ερώτηση με αριθμό 695/56/11.2.1997 του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, στην οποία θα απαντήσει κατ' εξουσιοδότηση και σύμφωνα με τον Κανονισμό, ο Υπουργός Υγείας και Πρόνοιας, σχετικά με τη διακοπή των προγραμμάτων "Καταπολέμησης του αποκλεισμού από την αγορά εργασίας" τα οποία είχαν υπαχθεί στη συνέχιση των δράσεων του Κανονισμού 815/1984 για την Ψυχιατρική Μεταρρύθμιση.

Η επίκαιρη ερώτηση του κ. Κωνσταντόπουλου συνοπτικώς έχει ως εξής:

"Η στάση απέναντι στον ψυχικώς πάσχοντα και το κοινωνικό σύνολο, έχει ευθεία σχέση με το επίπεδο πολιτισμού μιας κοινωνίας, τον ανθρωπισμό και την ευαισθησία της εκάστοτε κυβερνητικής πολιτικής. Παρά ταύτα, τα Υπουργεία Υγείας-Πρόνοιας και Εργασίας δεν διαθέτουν ούτε τους ελάχιστους από τους αναγκαίους πόρους για τη συνέχιση της Ψυχιατρικής Μεταρρύθμισης στην Ελλάδα και τη στήριξη όλων των δομών ψυχικής υγείας που αναπτύχθηκαν, χωρίς να ολοκληρωθούν μέχρι σήμερα, στα πλαίσια υλοποίησης του Κανονισμού 815/1984.

Παρά το γεγονός ότι η Ευρωπαϊκή Επιτροπή ζήτησε τη συνεχίση των δράσεων του Κανονισμού 815 στο Επιχειρησιακό Πρόγραμμα "Καταπολέμηση του αποκλεισμού από την αγορά εργασίας", τα Υπουργεία Υγείας-Πρόνοιας και Εργασίας περιέκοψαν την δυναμική του προγράμματος, το μετέτρεψαν σε ένα ανενεργό τετράμηνο εκπαιδευτικό πρόγραμμα, που και αυτό έχει ήδη διακοπεί. Είναι τεράστιες οι συνέπειες στη ζωή των ασθενών και των οικογενειών τους, που βλέπουν τη βαρβαρότητα του κοινωνικού αποκλεισμού και τον εγκλωβισμό στο άσυλο να θεσμοποιούνται αντί για την επανένταξή τους στο κοινωνικό σύνολο.

Ερωτάται, λοιπόν, ο κύριος Πρωθυπουργός:

Γιατί διακόπηκαν τα προγράμματα για την καταπολέμηση του αποκλεισμού από την αγορά εργασίας, που είχαν υπαχθεί σετη συνέχιση των δράσεων του Κανονισμού 815/1984 για την Ψυχιατρική Μεταρρύθμιση;

Γιατί διακόπτεται και διαλύεται η "αποϊδρυματοποίηση" ως Ψυχιατρική Μεταρρύθμιση, που εξακολουθεί να αποτελεί προτεραιότητα κοινωνικής πολιτικής και να χρηματοδοτείται από την Ευρωπαϊκή Επιτροπή;

Ποια είναι η πολιτική απόφαση της Κυβέρνησης για την τύχη των ασθενών, αλλά και των δομών ψυχιατρικής στήριξης και ψυχικής υγείας που έχουν υπαχθεί στα προγράμματα αυτά;

Πόσα είναι επιτέλους τα κονδύλια (λειτουργικά και υποδομών) της εθνικής συμμετοχής, που δε βρίσκονται, ώστε να αναγκάζεται η κοινωνία μας να θεσμοποιεί το άσυλο και όχι την Ψυχιατρική Μεταρρύθμιση".

Ο Υπουργός Υγείας-Πρόνοιας κ. Κωνσταντίνος Γείτονας έχει το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, κύριε συνάδελφε, η Χώρα μας με τις κυβερνήσεις του ΠΑ.ΣΟ.Κ. αποτέλεσε ίσως τη μοναδική χώρα της Ευρωπαϊκής Κοινότητας, που τόλμησε μια συντεταγμένη -και το τονίζω- πανελλαδική προσπάθεια για την Ψυχική Μεταρρύθμιση.

Με πρωτοβουλία δική μας, η Ευρωπαϊκή Κοινότητα υιοθέτησε ένα συγχρηματοδοτούμενο πρόγραμμα, είναι ο Κανονισμός 815/1984, που στόχευε στην Ψυχιατρική Μεταρρύθμιση σε όλη τη Χώρα ταυτόχρονα με πρωτεύουσα δράση την αποσυλοποίηση των ψυχιατρικών νοσοκομείων και την κοινωνική επανένταξη των ψυχικά ασθενών.

Μετά τη δεκαετή προσπάθεια στο πλαίσιο του Κανονισμού, δημιουργήθηκαν είκοσι πέντε ψυχιατρικοί τομείς έναντι ενός που υπήρχε πριν το 1984. Είκοσι τέσσερα κέντρα ψυχικής υγείας-τρία υπήρχαν το 1984. Δεκατέσσερις ξενώνες, έξι νοσοκομεία ημέρας, εννέα διαμερίσματα, δεκαέξι κέντρα επαγγελματικής κατάρτισης, δεκαεννέα ενδονοσοκομειακοί ξενώνες, δύο ιατροπαιδαγωγικά κέντρα, τέσσερις μονάδες βραχείας νοσηλείας, τρεις μονάδες οξέων και δύο οικοτροφεία, που δεν υπήρχαν μέχρι τότε στη Χώρα, συνολικού κόστους μη επικυρωμένων τιμών δεκαοκτώ δισεκατομμύρια τριακόσια δεκατρία εκατομμύρια δραχμές.

Καταθέτω και τους πίνακες όλων αυτών των υποδομών οι οποίες δημιουργήθηκαν σ'αυτήν τη δεκαετία.

(Στο σημείο αυτό ο Υπουργός Υγείας και Πρόνοιας κ. Κώστας Γείτονας καταθέτει για τα Πρακτικά τους σχετικούς πίνακες, οι οποίοι έχουν ως εξής:

Σελίδα 3936 

σελ. 3936

Σελίδα 3937 

σελ. 3937

Σελίδα 3938 

σελ. 3938


Σελίδα 3939 

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Παράλληλα αναπτύχθηκε σημαντικός αριθμός πειραματικών προγραμμάτων και εκτεταμένο πρόγραμμα εκπαίδευσης των εργαζομένων στις υπηρεσίες ψυχικής υγείας και επιμορφώθηκαν δύο χιλιάδες εργαζόμενοι για την στήριξη της όλης προσπάθειας.

Μετά τη λήξη του Κανονισμού, περίπου το 1995, η Κυβέρνηση του ΠΑ.ΣΟ.Κ. συνέχισε να στηρίζει τις λειτουργίες που άρχισε ο Κανονισμός και ενσωμάτωσε ένα μεγάλο μέρος, παρά τις δυσκολίες και τις ιδιαιτερότητες -αναφέρομαι στο μέρος που ενσωματώθηκε- στο επιχειρησιακό πρόγραμμα καταπολέμησης του αποκλεισμού από την αγορά εργασίας.

Επιπλέον προωθήθηκε στη διετία 1995-1996 η πρόσληψη πεντακοσίων ατόμων, κυρίως για κέντρα ψυχικής υγείας και τους ψυχιατρικούς τομείς, και το Ψυχιατρείο Λέρου. Πρόσφατα ψηφίσαμε διάταξη στη Βουλή, που αφορά εκατόν ογδόντα περίπου άτομα.

'Εχουμε ανάγκη για πεντακόσιες εξειδικευμένες θέσεις, ψυχιάτρους, ψυχολόγους, νοσηλευτές, κοινωνικοί λειτουργούς, για να θέσουμε σε λειτουργία όλες τις ανενεργές μονάδες και να συμπληρώσουμε τις ελλείψεις.

Αυτό είναι ένα πρόγραμμα διετίας και θα προχωρήσουμε στα πλαίσια των οικονομικών δυνατοτήτων. 'Ηδη στις νέες προκηρύξεις που κάνουμε για τις δύο χιλιάδες επτακόσιες θέσεις στο χώρο της Υγείας, έχουν προκηρυχθεί θέσεις για εκατόν ογδόντα έξι άτομα. Ασφαλώς η εμπλοκή στο σύστημα πιστοποίησης των φορέων κατάρτισης και συνοδευτικών υποστηρικτών ενεργειών, επηρέασε συνολικά το σύστημα προγραμμάτων.

Είμαστε σε διαπραγμάτευση με την Ευρωπαϊκή Κοινότητα και έρχεται σε λίγες ημέρες ο Επίτροπος κ. Φλυν -σήμερα μάλιστα οι δύο Υφυπουργοί κύριοι Σκουλάκης και Κοτσώνης είχαν προκαταρκτική συνάντηση με τους αρμοδίους της Ευρωπαϊκής 'Ενωσης- για να ξεκινήσουμε ένα νέο Κανονισμό, για να μπορέσουμε να υποστηρίξουμε όλες αυτές τις δράσεις και να αναπτύξουμε τα προγράμματα.

Τέλος, κύριε Πρόεδρε, παρά τις δυσχέρειες η Κυβέρνηση προχωρεί στην ολοκλήρωση της Ψυχιατρικής Μεταρρύθμισης.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε με όσα είπε ο κύριος Υπουργός επιβεβαιώνει το γεγονός, ότι στο χώρο της ψυχικής υγείας, της Ψυχιατρικής Μεταρρύθμισης, υπάρχει μεγάλη αναστάτωση, η οποία θα προκαλέσει δυσμενείς εντυπώσεις και στο εσωτερικό αλλά και διεθνώς εις βάρος της Ελλάδος.

Η Ευρωπαϊκή Επιτροπή, γνωρίζετε πολύ καλά ότι χρηματοδοτεί τη συνέχιση του προγράμματος για την Ψυχιατρική Μεταρρύθμιση, με 10 δισεκατομμύρια. Τα Υπουργεία Πρόνοιας και Εργασίας δε βρίσκουν την εθνική συμμετοχή των 2.500.000.000 δραχμών για να συνεχίσουν αυτές τις συγκεκριμένες δράσεις. Και τα 2,5 δισ. είναι το ελάχιστο των ποσών από τα κονδύλια των δημοσίων σχέσεων των Υπουργείων και από τις διάφορες δεξιώσεις που γίνονται. Το αποτέλεσμα είναι να γυρίζουν πίσω ασθενείς, οι οποίοι έχουν φύγει από τις "φωλιές του κούκου" και βρίσκονται στις καινούριες δομές που έχουν δημιουργηθεί, οι καινούριες δομές να διαλύονται, το εκπαιδευμένο προσωπικό να αχρηστεύεται, να μην ολοκληρώνεται η Ψυχική Μεταρρύθμιση, να αναστατώνονται οικογένειες, η εκπαίδευση που έχει γίνει να μένει άχρηστη και όλα όσα έγιναν σε εφαρμογή του Κανονισμού 815/1984 να μένουν αναξιοποίητα.

Χαρακτηριστικό παράδειγμα είναι ότι και η σύνταξη του νόμου για την ψυχική υγεία καθυστερεί. Επί δύο και πλέον χρόνια δεν προωθείται.

Επίσης, γνωρίζετε ότι όλες οι δομές που έχουν δημιουργηθεί και λειτουργούν στα πλαίσια του 815, σήμερα σταμάτησαν και ξέρετε τις διαμαρτυρίες και τα ψηφίσματα των εργαζομένων, ξέρετε τις παραστάσεις των οικογενειών τους, μπροστά στην εφιαλτική προοπτική να γυρίσουν στην Λέρο όσοι έφυγαν από εκεί, να γυρίσουν στις "φωλιές του κούκου" όσοι βγήκαν από τα ιδρύματα και τα άσυλα.

Είναι ανάγκη, λοιπόν, σε αυτό το σημείο να επισημάνω το εξής: Μη μου λέτε "ότι σχεδιάζετε" διότι ξέρετε ότι με ημερομηνία 27-1-97 έχει η κα Πανοπούλου έγγραφο από την Ευρωπαϊκή Επιτροπή, που λέγει ότι δεσμεύτηκε η Ελλάδα γι' αυτές τις συγκεκριμένες δράσεις και δεν ανταποκρίνεται στις δεσμεύσεις της. Αυτό το έγγραφο το έχετε και θα σας το καταθέσω μαζί με τα άλλα συγκεκριμένα στοιχεία τα οποία επικαλούμαι στην ερώτηση.

Κύριε Πρόεδρε θα ήθελα να επισημάνω και κάτι τελευταίο από πλευράς διαδικασίας.

Μου εζητήθη η αναβολή αυτής της ερώτησης προς τον κύριο Πρωθυπουργό, από τον Γραμματέα του Υπουργικού Συμβουλίου, διότι ο κύριος Πρωθυπουργός ήθελε να έχει περισσότερο επαρκή στοιχεία. Παρατήρησα τότε ότι, πως θα μου απαντήσει ο Υπουργός με στοιχεία που ο κύριος Πρωθυπουργός τα θεωρεί ως μη επαρκή. Γι' αυτό δε δέχθηκα να γίνει η αναβολή. Και σήμερα βρίσκομαι προ ενός άλλου φαινομένου, με παρόντα τον Πρωθυπουργό και ερωτώμενο, να μη μου απαντά, και να μου απαντά ο Υπουργός.

Επειδή θεώρησα ότι δεν μπορεί ο Πρωθυπουργός να μη θεωρεί επαρκή τα στοιχεία που έχει ο Υπουργός, δεν έστερξα στην αναβολή. Δικαίωμα του κυρίου Πρωθυπουργού να μην απαντήσει, αλλά είναι μία πρόσθετη ενέργεια για την οποία εγώ δικαιούμαι μεγαλόφωνα να σχολιάζω. 'Εξεστιν Κλαζομενίοις!

(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Ν. Κωνσταντόπουλος καταθέτει για τα Πρακτικά της Βουλής τα προαναφερθέντα έγγραφα, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΟΣ (Απόστολος Κακλαμάνης): Κύριε Πρόεδρε του Συνασπισμού της Αριστεράς και της Προόδου και κύριοι συνάδελφοι, λυπάμαι γιατί για μία ακόμα φορά έρχεται ένα θέμα, πραγματικά άχαρο.

Σήμερα διάβασα σε μία εφημερίδα, ότι καθυστέρησε η ανάγνωση του δελτίου επικαίρων ερωτήσεων, γιατί ο Πρωθυπουργός δεν είχε ακόμα αποφασίσει σε ποιες θα απαντήσει. Και δυστυχώς είναι η έγκυρη "ΚΑΘΗΜΕΡΙΝΗ" που το γράφει αυτό.

Σήμερα, κύριε Πρόεδρε, επαναφέρετε επίσης ένα θέμα, που αφορά το σεβασμό που οφείλουμε όλοι προς το Σώμα, και επιδεικνύουμε όλοι και πρώτος ο Πρωθυπουργός.

Μέχρι τη μία η ώρα το μεσημέρι -γι' αυτό καθυστέρησε η ανάγνωση του δελτίου- ο Πρωθυπουργός είχε ήδη αποφασίσει πού θα απαντήσει. Μέχρι τη μία η ώρα, μιάμιση, προσπαθούσα να επικοινωνήσω μαζί σας και εγώ και ο Γραμματέας του Υπουργικού Συμβουλίου. Είχατε πράγματι υποχρέωση άλλη και δεν κατέστη δυνατό να επικοινωνήσουμε, προκειμένου να σας εξηγήσω ότι ο Πρωθυπουργός δεν έχει αντίρρηση να απαντήσει στην ερώτησή σας. Θεωρεί, όμως, ότι εάν θα γίνει μια συζήτηση πολιτική, όπως πρέπει να γίνεται μέσα σ' αυτήν την Αίθουσα, πρέπει όντως να έχει ολοκληρωμένη εικόνα όλων αυτών των προγραμμάτων, παρά το σχόλιό του ότι "μια τέτοια συζήτηση δεν μπορεί να γίνεται στη διαδικασία μιας επίκαιρης ερώτησης των δύο και τριων λεπτών εκατέρωθεν". Αυτά σας τα εξήγησα.

Θέλετε να απαντήσει ο Υπουργός και να επισημάνετε τη μη απάντηση του Πρωθυπουργού. Απήντησε ο Υπουργός.

Νομίζω ότι από εκεί και πέρα, και βλέπω και από τα στοιχεία που κατατέθηκαν στα Πρακτικά -ειλικρινά είναι θέμα, που θα πρέπει εσείς και ο κύριος Υπουργός, να αναθέσετε σε μια ομάδα εργασίας του Υπουργείου και του Κόμματός σας να επεξεργαστούν αυτά τα στοιχεία- δε νομίζω ότι είναι στο επίπεδο πολιτικών συζητήσεων, μέσα σ' αυτήν την Αίθουσα.

Για να βάζουμε τα πράγματα στη θέση τους. Αυτή είναι η άποψή μου, επειδή βάλατε θέμα διαδικασίας. Και στα θέματα διαδικασίας την πρώτη ευθύνη την έχω εγώ.

Ορίστε, κύριε Πρωθυπουργέ.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνα-

Σελίδα 3940 

σπισμού της Αριστεράς και της Προόδου): Μου επιτρέπετε, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Να απαντήσει ο κύριος Πρωθυπουργός σ' αυτό που είπατε και θα απαντήσετε.

Ορίστε, κύριε Πρωθυπουργέ.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Πρώτα απ' όλα, θα μπω στο γενικό θέμα, διότι και κατά την περασμένη συνεδρίαση, εν τη απουσία μου, εκφράσατε κάποιες απόψεις σε σχέση με την "ώρα του Πρωθυπουργού".

Θέλω να θυμίσω σε όλους τους συναδέλφους ότι η "ώρα του Πρωθυπουργού" καθιερώθηκε με την τελευταία τροποποίηση του Κανονισμού της Βουλής, η οποία ψηφίστηκε την Πέμτη 20 Ιουνίου του 1996. Πρόκειται για το άρθρο 129 του Κανονισμού της Βουλής, το οποίο τροποποιήθηκε με το άρθρο 13 της πρότασης του Προέδρου της Βουλής.

Σ' εκείνη τη Βουλή βεβαίως δε συμμετείχε ο Συνασπισμός, όπως δε συμμετείχε και το ΔΗ.Κ.ΚΙ.. Αλλά αυτό το άρθρο και η διαδικασία την οποία προβλέπει, ψηφίστηκε ομόφωνα από τη Βουλή, άρα ψηφίστηκε και από τη Νέα Δημοκρατία και από το Κομμουνιστικό Κόμμα Ελλάδος.

Σύμφωνα με το άρθρο αυτό, ο Πρωθυπουργός έχει τη δυνατότητα της επιλογής, από τις υποβαλλόμενες ερωτήσεις, δύο ερωτήσεων για να απαντήσει. Και οι ερωτήσεις τίθενται και από τους Βουλευτές και από τους Αρχηγούς των Κομμάτων.

Εγώ, σύμφωνα με τα στοιχεία που υπάρχουν εδώ στη Βουλή, στις 6 Νοεμβρίου απήντησα σε μια ερώτηση του κ. 'Εβερτ για τη λειτουργία της Κυβέρνησης, σε μια ερώτηση του κ. Τσοβόλα για την κάλυψη των εκπαιδευτικών αναγκών και σε μία ερώτηση δική σας για τα μέτρα οικονομικής πολιτικής.

Την επόμενη εβδομάδα, στις 15 Νοεμβρίου, απάντησα σε μια ερώτηση της κας Δαμανάκη για τη Βαλκανική συνεργασία, μία ερώτηση του κ. 'Εβερτ για την υφαλοκρηπίδα και μία ερώτηση του κ. Βρεττού για τα μέτρα εξυγίανσης του Χρηματιστηρίου.

Στις 22 Νοεμβρίου απάντησα σε μια ερώτηση του κ. 'Εβερτ για την έκθεση της Ευρωπαϊκής Επιτροπής για την Ελλάδα και σε μία ερώτηση της κας Παπαρήγα για την αντιμετώπιση των προβλημάτων των επαναπατρισθέντων προσφύγων.

Στις 29 Νοεμβρίου απάντησα σε μια ερώτηση του κ. 'Εβερτ για τη διαχείριση του ΟΑΕ, και μια ερώτηση του κ. Τσοβόλα για το επίδομα για τις πολύτεκνες μητέρες. Στις 6-12-96 απάντησα σε τέσσερις ερωτήσεις όλων των Αρχηγών για το αγροτικό. Στις 24-1-97 απάντησα σε μια ερώτηση δική σας για τις πλημμύρες, όπως και της κας Παπαρήγα και του κ. Κατσανέβα. Στις 31-1-97 απάντησα σε μια ερώτηση του κ. 'Εβερτ για τις απεργίες των καθηγητών και μια δική σας για τα προγράμματα τουρισμός, πολιτισμός, όπως και του κ. Τσοβόλα για τις αγροτικές κινητοποιήσεις. Στις 7-2-97 απάντησα σε μια ερώτηση για τον κοινωνικό διάλογο από τον κ. Κανελλόπουλο, του κ. 'Εβερτ το Σκοπιανό και της κας Παπαρήγα για την αντιμετώπιση των αγροτικών κινητοποιήσεων.

Από την απαρίθμηση αυτή προκύπτει, ότι απάντησα σε πολύ περισσότερες ερωτήσεις απ' ό,τι προβλέπει ο Κανονισμός. Απάντησα κατά κανόνα σε ερωτήσεις των Αρχηγών των Κομμάτων. Και προκύπτει δυστυχώς επίσης, κυρίες και κύριοι συνάδελφοι, ότι η διαδικασία αυτή έχει φαλκιδευτεί. Διότι είναι μια διαδικασία Αρχηγών Κομμάτων, όπου οι Βουλευτές οι υπόλοιποι έχουν σχεδόν εξαφανιστεί. Μονάχα μια ερώτηση από Βουλευτή της Αντιπολίτευσης, μπόρεσα να απαντήσω, της κας Δαμανάκη. 'Εχουν εξαφανισθεί οι ερωτήσεις από τους Βουλευτές των Κομμάτων της Αντιπολίτευσης, διότι οι Αρχηγοί, με τη διαδικασία η οποία υπάρχει, επιλέγουν τις δικές τους ερωτήσεις και αποκλείουν τις ερωτήσεις των Βουλευτών.

(Χειροκροτήματα από την Πτέρυγα του ΠΑ.ΣΟ.Κ.).

Η "ώρα του Πρωθυπουργού" έχει δυστυχώς ...

ΠΡΟΕΔΡΟΣ(Απόστολος Κακλαμάνης): Κύριε Πρόεδρε, με συγχωρείτε! 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Τελειώνω, τελειώνω.

ΠΡΟΕΔΡΟΣ(Απόστολος Κακλαμάνης): 'Οχι, άλλο θα σας πω, αν μου επιτρέπετε. Δεν είναι "ώρα του Πρωθυπουργού". Ακριβώς αυτή είναι η διαφορά αυτής της διαδικασίας.

ΚΩΝΣΤΑΝΤΙΝΟΣ ΣΗΜΙΤΗΣ(Πρόεδρος της Κυβέρνησης): Τέλος πάντων. Επειδή έτσι αποκαλείται. 

ΠΡΟΕΔΡΟΣ(Απόστολος Κακλαμάνης): Είναι ώρα πρωτίστως των Βουλευτών και μετά του Πρωθυπουργού. 

ΚΩΝΣΤΑΝΤΙΝΟΣ ΣΗΜΙΤΗΣ(Πρόεδρος της Κυβέρνησης): Η ώρα, λοιπόν, αυτή, των επικαίρων ερωτήσεων έχει εξελιχθεί, όπως θα διαπιστώνετε και σεις, σε μια αντιπαράθεση των Αρχηγών των Κομμάτων της Αντιπολίτευσης με τον Πρωθυπουργό, είναι μια ώρα, θα μπορούσα να πω, ρητορείας και αντεγκλήσεων και δεν είναι μια ώρα πληροφόρησης. Είναι μια ώρα όπου επικρατεί περισσότερο το στοιχείο του εντυπωσιασμού και της προσπάθειας δημιουργίας εντυπώσεων για την κοινή γνώμη και όχι μια ώρα όπου επικρατεί η προσπάθεια για να ανεύρουμε την πραγματικότητα σε ορισμένα θέματα, για να ανεύρουμε τις λύσεις ουσίας.

Αυτή, λοιπόν, είναι μια τακτική -επειδή την επαναλάβατε σήμερα, κύριε Κωνσταντόπουλε- που μου δίνει το δικαίωμα να πω ότι ούτε αριστερή τακτική είναι ούτε συμβιβάζεται με την πρόοδο.

(Ζωηρά χειροκροτήματα από την Πτέρυγα του ΠΑ.ΣΟ.Κ.).

ΠΡΟΕΔΡΟΣ(Απόστολος Κακλαμάνης): Ο κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ(Πρόεδρος του Συνασπισμού της Αριστεράς και της Προόδου): 'Οσο και αν προσπαθεί ο κύριος Πρωθυπουργός να υποβιβάσει το θέμα σε απλό ζήτημα διαδικασίας, δε θα τα καταφέρει. Και γνωρίζει ότι είναι εκτεθειμένος. Γιατί τη φαλκίδευση αυτής της συγκεκριμένης λειτουργίας του θεσμού των ερωτήσεων, ο ίδιος με τη στάση του τη δημιούργησε. Και επίσης δε θα καταφέρει ο κύριος Πρωθυπουργός να δημιουργήσει ζητήματα λειτουργίας της Βουλής, όταν λέει ότι μετατρέπεται η ώρα σε ώρα ερωτήσεων των Αρχηγών, σε βάρος των Βουλευτών. Ο ίδιος επιλέγει και επιλέγει εκείνες τις οποίες θέλει. Και δεν είπε σε ποιες δεν απάντησε. Δεν είπε σε ποιες δε θέλησε να απαντήσει, παρά το γεγονός ότι είχαν κατατεθεί από Βουλευτές.

Αυτού του είδους οι επινοήσεις δεν είναι ούτε αριστερές ούτε προοδευτικές. Είναι παλαιοπολιτικές, είναι τα γνωστά τερτίπια για τη φαλκίδευση της ουσίας.

Επιτρέψτε μου να πω και κάτι άλλο, το οποίο είναι επιτέλους επιβεβλημένο. Οι Αρχηγοί των Κομμάτων δεν έρχονται εδώ ούτε για να ρητορεύουν ούτε προς άγραν εντυπώσεων. Εσείς έχετε τη δυνατότητα να αγρεύετε εντυπώσεις, με τους μηχανισμούς επικοινωνίας και με όλους εκείνους οι οποίοι ως παρατρεχάμενοι, διαδίδουν στους διαδρόμους, εις βάρος των Αρχηγών, τα όσα διαδίδουν, μετά από κάθε συζήτηση.

Αφήστε, λοιπόν, την άγρα των εντυπώσεων και απαντήστε επί της ουσίας. Διότι προχθές ηγέρθη σοβαρό θέμα. 'Ησασταν εδώ και φύγατε. 'Οπως και σήμερα εγείρεται σοβαρό θέμα, γιατί είσθε παρών και δεν απαντάτε.

Και θεωρείτε μη επαρκή τα στοιχεία για σας, αλλά επαρκή για τον Υπουργό σας. 'Οταν ζήτησα να μην αναβληθεί η συζήτηση, το έκανα για δύο λόγους. Πρώτον, γιατί δε δέχομαι να λέει ο Πρωθυπουργός, ότι δεν έχει αυτός επαρκή γνώση, αλλά έχει επαρκή γνώση ο Υπουργός και δεύτερον, γιατί τα θέματα της Ψυχιατρικής Μεταρρύθμισης είναι πάρα πολύ σοβαρά, είναι στην καρδιά της κοινωνικής πολιτικής, χρειάζονται και πολιτική θέληση, αλλά και περίσσευμα ευαισθησίας.

Και έρχεσθε σήμερα, με έναν κατάλογο λογιστικών εγγραφών, να πείτε ότι περίπου απαντήσατε σε τόσες και να εξαπολύσετε μομφή, ότι δεν μπορούν να ερωτούν οι Αρχηγοί; Εδώ είμαστε θεατές μπροστά στο φαινόμενο να υποβάλονται ερωτήσεις κυβερνητικών Βουλευτών και να τις απαντάτε κατ' επιλογή και κατά προτεραιότητα, για να ανταλλάξετε ευχαριστίες μεταξύ σας. Αυτή είναι η φαλκίδευση του θεσμού. Και μετατρέπεται από θεσμός κριτικής και πληροφόρησης, από θεσμός ανταλλαγής απόψεων, σε θεσμό επίδειξης, από πλευράς Πρωθυπουργού, μιας νοοτροπίας, που διακηρύσσει ό,τι θέλει εκείνος λέει και αποφασίζει. Αυτό δεν είναι αριστερό

Σελίδα 3941 

και προοδευτικό. Αυτό είναι που φαλκιδεύει το θεσμό του κοινοβουλευτικού ελέγχου.

Αλλά ο θεσμός του κοινοβουλευτικού ελέγχου θα λειτουργήσει και δε θα προσδιορισθεί από τη δική σας στάση, κύριε Πρωθυπουργέ.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Το λόγο, παρακαλώ, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Το λόγο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε 'Εβερτ. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ετέθη ένα γενικότερο θέμα. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, θα απαντήσετε και σεις, αλλά γνωρίζετε ότι ο Πρωθυπουργός προηγείται, κατά τον Κανονισμό. Είκοσι χρόνια είστε εδώ. Προηγείται όταν ζητά το λόγο. Το ξέρετε αυτό.

Ορίστε, κύριε Πρωθυπουργέ.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριοι συνάδελφοι, όσον αφορά το σημείο των περαιτέρω στοιχείων, την επόμενη εβδομάδα επισκέπτεται την Ελλάδα ο Επίτροπος κ. Φλυν. Και ο Επίτροπος κ. Φλυν θα συζητήσει και αυτό το θέμα. 

Η ερώτηση περί ψυχικής υγιεινής δεν είναι μία ερώτηση η οποία πρέπει να απαντηθεί μέσα στο διάστημα αυτής της εβδομάδος, διότι τρέχουν κάποια γεγονότα, τα οποία πρέπει να σχολιαστούν. Είναι μία ερώτηση, όπως είπε και ο κύριος Πρόεδρος της Βουλής, η οποία αφορά την πολιτική και φαντάζομαι ή φανταζόμουν, ότι ο κ. Κωνσταντόπουλος θα ήθελε μία πιο σφαιρική ενημέρωση για τις εξελίξεις και η επίσκεψη του κ. Φλυν θα μου έδινε τη δυνατότητα να τον ενημερώσω και για τις απόψεις της Ευρωπαϊκής 'Ενωσης γύρω από το θέμα.

Αυτό απλώς και μόνο είναι το γεγονός, το οποίο μπορεί να προκύψει εν τω μεταξύ και να επιτρέψει στο Σώμα να έχει μία πληρέστερη γνώση. 

'Οσον αφορά δε το θέμα των Βουλευτών, κύριε Κωνσταντόπουλε, προ μιας ή δύο εβδομάδων, είχε υποβάλει η κα Δαμανάκη μία ερώτηση για τον κοινωνικό διάλογο. Ο κύριος Πρόεδρος της Βουλής μου είπε ότι δεν μπορώ να την απαντήσω αυτήν την ερώτηση -καίτοι προέρχεται από Βουλευτή και θα ήθελα να απαντήσω σε μία ερώτηση από Βουλευτή- διότι το Κόμμα σας δεν την επέλεξε για να συζητηθεί την ώρα αυτή, κατά την οποία απαντώ σε επίκαιρες ερωτήσεις.

Λοιπόν, εσείς αποκλείσατε τη δυνατότητα του δικού σας Βουλευτού, όπως υπάρχουν και άλλες περιπτώσεις να μιλήσουν, διότι δε θέλετε να είναι ερωτήσεις όλων, αλλά θέλετε αυτό που είπα, να είναι ερωτήσεις Αρχηγών, για να παίζεται εδώ το παιχνίδι των εντυπώσεων.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης) Ο Πρόεδρος της Νέας Δημοκρατίας κ. 'Εβερτ έχει το λόγο.

Υπενθυμίζω ότι είμαστε εκτός διαδικασίας, βέβαια, αλλά με την ανοχή ολοκλήρου του Σώματος συνεχίζουμε τη συζήτηση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, ποιος οδήγησε εκτός διαδικασίας;

ΠΡΟΕΔΡΟΣ (Απόστολος Κακλαμάνης): Να σας πω. Την πρώτη ευθύνη την έχω εγώ. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Και ο Πρωθυπουργός.

ΠΡΟΕΔΡΟΣ (Απόστολος Κακλαμάνης): 'Οχι. Εγώ έχω την πρώτη ευθύνη.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Αφήστε τα αυτά, διότι έφυγε εκτός θέματος.

ΠΡΟΕΔΡΟΣ (Απόστολος Κακλαμάνης): Την πρώτη ευθύνη έχω εγώ, που προσπαθώ πάντοτε να συμβάλω στην εκτόνωση και σε ένα άλλο πνεύμα, μέσα στην Αίθουσα αυτή.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, ο κύριος Πρωθυπουργός ήλθε στην Αίθουσα μελετημένος για να δημιουργήσει θέμα και για να ερμηνεύσει τον Κανονισμό, όπως εκείνον τον συμφέρει.

'Ηρθε με στοιχεία και αυτήν την τοποθέτηση μπορούσε να την κάνει προ της συζητήσεως των συγκεκριμένων ερωτήσεων ή μετά τη συζήτηση των ερωτήσεων και όχι επ'ευκαιρία των δηλώσεων του κ. Κωνσταντόπουλου να εμφανιστεί ότι τυχαία ετέθη το θέμα.

Κύριε Πρόεδρε, ο τρόπος με τον οποίο μίλησε ο κύριος Πρωθυπουργός στο θέμα αυτό, αποδεικνύει την έλλειψη ψυχραιμίας. Και είναι απορίας άξιο πώς χάνει την ψυχραιμία του για ένα θέμα για το οποίο ήρθε προμελετημένος για να μιλήσει. Αποδεικνύει έλλειψη σεβασμού προς το Κοινοβούλιο.

Ο ίδιος ο κύριος Πρωθυπουργός στις προγραμματικές δηλώσεις και τις πρώτες, αλλά και μετά τις εκλογές, είχε μιλήσει για την αναγκαιότητα αναβαθμίσεως του ρόλου του Κοινοβουλίου και είχε δώσει ρητή υπόσχεση από αυτό το Βήμα, ότι θα παρίσταται τακτικά στις συνεδριάσεις του Κοινοβουλίου. Από τότε τον κύριο Πρωθυπουργό τον έχουμε δει μόνο σε αυτά τα δίλεπτα - τρίλεπτα των συζητήσεων, τα οποία είχαν καταργηθεί -είχαν καταργήσει μία διαδικασία, την οποία είχε φέρει η Νέα Δημοκρατία στο παρελθόν- και στη συνέχεια μόνο για τον Προϋπολογισμό και για τις συζητήσεις προ ημερησίας διατάξεως. Αυτές είναι οι εμφανίσεις του Πρωθυπουργού μέσα στην Αίθουσα αυτή. Και ερωτώ το Σώμα και ερωτώ εσάς προσωπικά, εάν αυτό σημαίνει αναβάθμιση του Κοινοβουλίου.

Ο κύριος Πρωθυπουργός θα πρέπει να σέβεται τα Κόμματα. Τα Κόμματα είναι εκείνα τα οποία προσδιορίζουν ποια είναι τα καίρια θέματα τα οποία απασχολούν την κοινή γνώμη και τα ίδια τα Κόμματα. Και όπως εμείς δεν υπεισερχόμαστε στις διαδικασίες τις οποίες ακολουθεί ο κύριος Πρωθυπουργός για την Κυβέρνησή του και για το Κόμμα του, να σταματήσει και εκείνος να ασχολείται με τα υπόλοιπα Κόμματα, προσπαθώντας να δημιουργήσει δήθεν προβλήματα, γιατί σήμερα δημιούργησε πρόβλημα στην ίδια του τη νοοτροπία και την αντίληψη για το πώς αντιλαμβάνεται τη λειτουργία των Κομμάτων μέσα στην Αίθουσα αυτή. Εμείς θα κρίνουμε, μέσα από τα συλλογικά μας όργανα, ποια θέματα θα θέσουμε για να συζητήσουμε στην ώρα του Πρωθυπουργού.

Αυτό το οποίο επισημάναμε την προηγούμενη φορά, κύριε Πρόεδρε, είναι το εξής: 'Οταν ο Πρωθυπουργός παρίσταται για δύο-τρεις ερωτήσεις και στη συνέχεια, κατά τρόπο επιδεικτικό, φεύγει μέσα από την Αίθουσα, οι τηλεθεατές, οι οποίοι παρακολουθούν τη συζήτηση μέσα από τις κάμερες, βγάζουν το συμπέρασμα, ότι ο Πρωθυπουργός δεν ενδιαφέρεται για το συγκεκριμένο θέμα και ότι ο Πρωθυπουργός ενδεχομένως θέλει να υποβαθμίσει την ερώτηση ενός συγκεκριμένου Προέδρου ενός Κόμματος, ο οποίος θέλει να υποβάλει ένα συγκεκριμένο θέμα. Πιστεύω ότι αυτή η στάση είναι απαράδεκτη. Ο Πρωθυπουργός ο ίδιος θα έπρεπε να προκαλέσει να υπάρχουν ερωτήσεις και να ασχοληθεί με αυτές τουλάχιστον για τρεις, τέσσερις ώρες μία φορά την εβδομάδα μέσα στο Κοινοβούλιο, αν θέλει πράγματι να αναβαθμίσει το ρόλο του Κοινοβουλίου. Τα μαθήματα να τα αφήσει για το Κόμμα του, να τα αφήσει για την Κυβέρνησή του.

(Χειροκροτήματα από την Πτέρυγα της Νέας Δημοκρατίας)

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Κύριε Πρόεδρε, με μεγάλη μου λύπη διαπίστωσα, ότι ο κύριος Πρωθυπουργός είπε μεγάλες ανακρίβειες στη Βουλή, προκειμένου να αποκρύψει τις πραγματικές προθέσεις του, που ήταν και συνεχίζουν να είναι, η υποβάθμιση του θεσμού των επικαίρων ερωτήσεων και του κοινοβουλευτικού ελέγχου μέσα στη Βουλή.

Και εξηγούμαι για να είμαι συγκεκριμένος: Καλώ τον κύριο Πρωθυπουργό, που είπε αυτές τις βαριές φράσεις εναντίον όλων των Αρχηγών των Κομμάτων ότι δηλαδή αυτοί οι Αρχηγοί επιλέγουν τις δικές τους ερωτήσεις για να αποκλείσουν Βουλευτές, όσον αφορά εμένα και το Δημοκρατικό Κοινωνικό 

Σελίδα 3942 

Κίνημα, να μας πει μία περίπτωση, αλλιώς τον αποκαλώ κοινό συκοφάντη. Και όχι μόνο δεν είναι εκσυγχρονιστής, αλλά είναι αισχίστου είδους αναχρονιστής. Διότι δε θα επιτρέψουμε σε τέτοιες νοοτροπίες τέτοιων πολιτικών, να βάζουν ζιζάνια μέσα στα Κόμματα, που είναι κατά το Σύνταγμα οι κατ'εξοχήν δημοκρατικοί θεσμοί.

ΠΡΟΕΔΡΟΣ (Απόστολος Κακλαμάνης): Κύριε Τσοβόλα, σας παρακαλώ. Οι φράσεις δεν είναι απαραίτητο να είναι υβριστικές και υπαινικτικές.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, ζητώ και από εσάς, που πιστεύω στην αξιοπιστία σας, να προστατέψετε και εμένα και τους άλλους Αρχηγούς. Σας πήρα ποτέ, κύριε Πρόεδρε της Βουλής, για να σας δώσω ερωτήσεις ή αντιθέτως, η διαδικασία που εφαρμοζόταν μέχρι προχθές που στείλατε τη γραπτή εγκύκλιο, ήταν να μας παίρνετε εσείς και να μας λέτε ότι "ο κύριος Πρωθυπουργός δεν επιλέγει τις ερωτήσεις σας, κύριε Αρχηγέ του Κόμματος";

Επιτέλους, ας γίνουν πραγματικοί εκσυγχρονιστές και προοδευτικοί άνθρωποι και όχι παραπλανητικά να χρησιμοποιούν τον τίτλο του εκσυγχρονισμού και της προόδου, όταν είναι αναχρονιστές και συντηρητικοί, σε λογικές πριν από τριάντα και σαράντα χρόνια.

Δεύτερον, άγρα εντυπώσεων έκανε σήμερα ο κύριος Πρωθυπουργός με αυτά που ήρθε να πει προετοιμασμένα.

Γιατί ο κύριος Πρωθυπουργός τι κάνει; Αξιοποιεί το θεσμό, καταστρατηγώντας τον και το πνεύμα της διάταξης, για να επιλέγει, όχι ερωτήσεις που είναι πραγματικά επίκαιρες και αφορούν θέματα που απασχολούν την κοινωνία, την ώρα που γίνονται και που έρχονται για συζήτηση, αλλά ερωτήσεις χωρίς ουσιαστικό αντικείμενο, που συμφέρουν την Κυβέρνηση.

Δεν είναι, όμως, αυτή η έννοια της διάταξης, την οποία ξέρει πολύ καλά ο κύριος Πρόεδρος, που τη θεσμοθέτησε. 'Ηταν ακριβώς ν'αποκτήσει νόημα η Βουλή. Γιατί έφευγαν, δεν υπήρχαν Βουλευτές εδώ. Και τι να έκαναν; Αφού δε συνεζητούντο επίκαιρα θέματα.

Για παράδειγμα το θέμα της απεργίας των εκπαιδευτικών συνεζητείτο μετά από ένα μήνα, μετά από δύο μήνες ή και καθόλου.

Και τρίτον, είναι ανακριβές, κατά τον Κανονισμό, ότι έχετε το δικαίωμα ή εξαντλείτε την υποχρέωσή σας, με το ν'απαντάτε μόνο σε δύο ερωτήσεις. Ο Κανονισμός λέει "τουλάχιστον δύο ερωτήσεις", που σημαίνει ότι δικαίωμά σας είναι και τρεις και τέσσερις και πέντε. 'Ομως, η ουσία πρέπει να ενδιαφέρει, κύριε Πρωθυπουργέ, και όχι το γράμμα, που λέει "τουλάχιστον δύο".

Kαι ο Πρωθυπουργός, ο οποίος διακηρύσσει στις προγραμματικές δηλώσεις, ότι θ'αναβαθμίσει το Κοινοβούλιο, δεν κάνει χρήση του ελαχίστου αριθμού, αλλά του μεγίστου δυνατού αριθμού, ώστε και σε Αρχηγούς των Κομμάτων για επίκαιρες ερωτήσεις ν'απαντάει και σε Βουλευτές και όχι αυτά που και ψευδεπίγραφα είναι και εκ του πονηρού γίνονται, για να βάλετε ζιζάνια. Δε θα το πετύχετε. Γιατί ακριβώς αυτά σας απέμειναν, μπροστά στην κοινωνική απομόνωση, που έχει δημιουργήσει ο τρόπος λειτουργίας σας και η πολιτική που εφαρμόζετε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Κύριε Κωνσταντόπουλε, μιλήσατε. Σας απήντησε ο κύριος Πρωθυπουργός. Πρέπει ν'απαντήσετε πάλι; Πότε θα τελειώσουμε;

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, ο κύριος Πρωθυπουργός αναφέρθηκε σ'ένα στοιχείο...

ΠΡΟΕΔΡΟΣ (Απόστολος Κακλαμάνης): Και ο κύριος Πρωθυπουργός θ'απαντήσει, φυσικά, γιατί έχει το δικαίωμα εκ του Κανονισμού.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Σας παρακαλώ, κύριε Πρόεδρε. Αναφέρθηκε ο κύριος Πρωθυπουργός σ'ένα στοιχείο, το οποίο γνωρίζει ότι δεν είναι ακριβές. Εσείς, κύριε Πρόεδρε, ξέρετε τι σημαίνει, το να επικαλείσαι στοιχεία εν γνώσει σου μη αληθή.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Πρώτον, λοιπόν, ως προς την επικαιρότητα του θέματος.

Γνωρίζουν οι κύριοι Υπουργοί και ο κύριος Πρωθυπουργός, ότι στον τομέα της ψυχιατρικής υγείας υπάρχει μεγάλη αναστάτωση. Γιατί κλείνουν προγράμματα, διαλύονται δομές και υπάρχουν ψηφίσματα και εκδηλώσεις διαμαρτυρίας επιστημονικού προσωπικού, εργαζομένων, οικογενειών που έχουν ασθενείς.

Γνωρίζουν οι κύριοι Υπουργοί και ο κύριος Πρωθυπουργός, ότι στις 27-1-1997 η Ευρωπαϊκή Επιτροπή έστειλε επιστολή στην κα Πανοπούλου, με την οποία επισημαίνει την ανακολουθία της ελληνικής πλευράς, γιατί δεν ανταποκρίνεται στις δεσμεύσεις της.

'Εχει επικαιρότητα το θέμα. Και αναφέρεται σ'ένα πρόβλημα, που μπορεί να έχουμε συνηθίσει εμείς...

ΠΡΟΕΔΡΟΣ (Απόστολος Κακλαμάνης): Ομιλείτε επί της ουσίας και όχι επί της διαδικασίας. Υπήρξε ένα διαδικαστικό θέμα. Και εδώ ομιλείτε για το θέμα της ερωτήσεως.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Θα σας παρακαλέσω να μην καταστρέφετε τον Κανονισμό και τον Προεδρεύοντα!

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Μην καταστρέφετε τη συζήτηση. Τελειώνω.

ΠΡΟΕΔΡΟΣ (Απόστολος Κακλαμάνης): Δεν την καταστρέφω, κύριε Πρόεδρε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αυτό το θέμα μπορεί να έχουμε συνηθίσει εμείς να το βάζουμε στο περιθώριο και στα άχρηστα της κοινωνίας, αλλά έχει επικαιρότητα.

Ως προς το θέμα της συζητήσεως. Ουδέποτε απεκλείσθη ερώτηση Βουλευτού. Και στη συγκεκριμένη ερώτηση, στην οποία αναφέρεται ο κύριος Πρωθυπουργός, εκείνος επέλεξε ν'απαντήσει στην ερώτηση για τον κοινωνικό διάλογο του κ. Κανελλόπουλου. Εδώ ήμασταν όλοι. Και απάντησε στην ερώτηση για τον κοινωνικό διάλογο του κ. Κανελλόπουλου και όχι της κας Δαμανάκη. Δεν αποκλείουμε εμείς.

Και όσο για το αν το έχει πει το Προεδρείο, ξέρει ότι το Προεδρείο δεν μπορεί να έχει πει τέτοιο πράγμα.

Ουδέποτε το Κόμμα του Συνασπισμού της Αριστεράς και της Προόδου απέκλεισε Βουλευτή.

Και το σοβαρότερο, το ουσιαστικότερο: Αυτή είναι η νοοτροπία σας, κύριε Πρωθυπουργέ; 'Ετσι πιστεύετε; 'Οτι θα δημιουργήσετε καινά δαιμόνια; Υιοθετείτε ό,τι ψιθυρίζεται και έρχεσθε και το λέτε; Το επιβεβαιώσατε αυτό, ότι υπήρξε αποκλεισμός, και το λέτε;

Το τελευταίο: Θέλετε να αναβαθμιστεί ο θεσμός της "ώρας του Πρωθυπουργού";

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, εσείς είσαστε γνωστός δικονομολόγος, γνωρίζετε από διατάξεις, από κανονισμούς, από πλαίσια. Σας παρακαλώ!

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Ποιος παραβίασε τον Κανονισμό, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Παρακαλώ!

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Ποιος;

ΠΡΟΕΔΡΟΣ (Απόστολος Κακλαμάνης): Εσείς, κύριε Πρόεδρε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Εγώ;

ΠΡΟΕΔΡΟΣ (Απόστολος Κακλαμάνης): Μα, μιλάτε...

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Εσείς παρεμβαί-

Σελίδα 3943 

νετε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Παρακαλώ. Χτυπάει το κουδούνι κι εσείς δεν το ακούτε. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Και εσείς παρεμβαίνετε.

ΠΡΟΕΔΡΟΣ (Απόστολος Κακλαμάνης): Εγώ, λοιπόν!

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Και εσείς παρεμβαίνετε συστηματικά και δεν με αφήνετε να τελειώσω.

ΠΡΟΕΔΡΟΣ (Απόστολος Κακλαμάνης): Είναι μάρτυρές μου όλοι οι συνάδελφοι, που παρακολουθούν τη συνεδρίαση.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): 'Ολοι είναι μάρτυρες.

ΠΡΟΕΔΡΟΣ (Απόστολος Κακλαμάνης): Βλέπετε τα μειδιάματα και νομίζω ότι δεν αφορούν εμένα, σ'αυτήν την περίπτωση.

Ο κ. Κολοζώφ έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, παρακαλώ να μου επιτρέψετε. Μια λέξη θέλω να πω.

ΠΡΟΕΔΡΟΣ (Απόστολος Κακλαμάνης): Θα απαντήσετε μετά. Υπάρχουν θέματα που αφορούν κι εμένα, τον Πρόεδρο του Σώματος, αφορούν τον Κανονισμό, αφορούν διαδικασίες, που είναι πάνω απ'όλους μας εδώ μέσα. Διότι εμείς σήμερα είμαστε εδώ, αύριο θα είναι κάποιοι άλλοι. Και δε συγχωρείται καμία κατάχρηση αυτών των πλαισίων, που χάρη σ'αυτά και μόνο, μπορεί να λειτουργήσει ομαλά το Κοινοβουλευτικό Σώμα.

Ορίστε, κύριε Κολοζώφ, έχετε το λόγο.

ΟΡΕΣΤΗΣ ΚΟΛΟΖΩΦ: Κύριε Πρόεδρε, λυπάμαι και που παίρνω το λόγο να μιλήσω -αναγκαστικά, όμως- γιατί η εξέλιξη της συζήτησης είναι αυτή που είναι.

Δεν είναι σωστό, κύριε Πρωθυπουργέ, να γενικεύετε έτσι τα ζητήματα και να μιλάτε τόσο επιτιμητικά για τους Αρχηγούς των Κομμάτων και συλλήβδην για όλα τα Κόμματα. Εάν έχετε κάποια αντιδικία για κάποιο ζήτημα, που συνεχώς έρχεται και επανέρχεται, με κάποιον από τους Αρχηγούς των Κομμάτων, δε σας φταίμε εμείς. Ξέρετε πολύ καλά, τουλάχιστον όσον αφορά το Κόμμα μας, το πώς επιλέγονται οι ερωτήσεις, όχι για την "ώρα του Πρωθυπουργού", αλλά και γενικότερα. Είναι μια συλλογική δουλειά που γίνεται στην Κοινοβουλευτική Ομάδα και έχει πάντοτε προτεραιότητα η επικαιρότητα. Γιατί αυτό το "όλοι το ίδιο είμαστε, όλοι λειτουργούμε με το ίδιο τρόπο";

'Οσον αφορά το θέμα των εντυπώσεων, δεν έχει να κάνει καθόλου με το Κόμμα μας. Πρώτον, γιατί δε λειτουργούμε έτσι και δεύτερον, και να θέλαμε να κάναμε κάτι τέτοιο, έχετε τη δυνατότητα -και το κάνετε συχνά- να μας κόβετε από την ευρύτερη πληροφόρηση στην κοινή γνώμη.

Θα ήθελα να παρακαλέσω πάρα πολύ, επειδή έχω μια ανησυχία, ότι μπορεί, είτε από το τυχαίο αυτό γεγονός είτε να μεθοδευθεί, να καταλήξουμε σ'αυτό που είπε ο Πρωθυπουργός, δηλαδή στην ουσιαστική κατάργηση αυτής της συζήτησης, της δυνατότητας που έχουμε να έρχεται εδώ ο Πρωθυπουργός και να απαντάει.

Εύχομαι να μην είμαι μάντης κακών. Θα ήθελα να διατηρηθεί αυτή η ώρα, για να μπορεί ο Πρωθυπουργός να απαντάει στα ερωτήματα. Δεν έχει σημασία, κύριε Πρωθυπουργέ, αν θα σας θέτουν τα ερωτήματα οι Αρχηγοί των Κομμμάτων ή οι Βουλευτές. Σημασία έχει να υπάρχουν αυτά τα ερωτήματα, να είναι καθαρά, να μην αφορούν τη δημιουργία εντυπώσεων, όπως λέτε εσείς, αλλά να υπάρχουν και απαντήσεις που να είναι καθαρές, επεξηγηματικές, να πληροφορείται η Αίθουσα αυτή και γενικότερα ο Ελληνικός Λαός και να μη στοχεύουν πάντα οι απαντήσεις στις εντυπώσεις. Ευχαριστώ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, οφείλω να μιλήσω για την αποκατάσταση της αλήθειας, επειδή ετέθησαν θέματα, τα οποία με αφορούν άμεσα ή έμμεσα. Δεν έχω δικαίωμα να σιωπώ. 

Υπενθυμίζω σε όλους όσους με ακούν αυτήν την ώρα και ήσαν μέλη της Βουλής της ογδόης Περιόδου: Kατηργήθη με δική μου πρόταση στην αρχή εκείνης της περιόδου, η διάταξη που ανεφέρετο στην "ώρα του Πρωθυπουργού", άρθρο 128Α του Κανονισμού. Και αιτιολόγησα την εισήγησή μου, υποστηρίζοντας ότι η Βουλή δεν έχει ανάγκη άλλων συζητήσεων σε επίπεδο Πρωθυπουργού και Αρχηγών Κομμάτων.

Είχε καταντήσει η συζήτηση σε επίπεδο Αρχηγών Κομμάτων και Πρωθυπουργού, μονόλογος, από κάθε πλευρά, χωρίς να οδηγεί σε κανένα απολύτως αποτέλεσμα. Γι'αυτό και προς το τέλος των αγορεύσεων άδειαζε η Αίθουσα, αφού οι Βουλευτές είχαν κάνει το καθήκον τους, να χειροκροτήσουν αρχικώς του Αρχηγούς τους. Τίποτε δεν έβγαινε από εκείνες τις συζητήσεις. Μονόλογοι, καμία σύγκλιση, κανένα συμπέρασμα. 

Αυτήν την άποψη είχα. Και την άποψη αυτή, την απεδέχθη το Σώμα. Εδέχθη την πρότασή μου να καταργηθεί η ώρα αυτή. Και υπεσχέθην να μελετήσουμε μία άλλη διαδικασία, που θα αναβαθμίσει το ρόλο των Βουλευτών. Και πρότεινα μάλιστα από τότε -και έγιναν δεκτές- περικοπές του χρόνου των αγορεύσεων, πρώτον του ίδιου του Πρωθυπουργού. Και το θυμάστε όλοι. Και ανταποκρίθηκαν και οι Αρχηγοί των Κομμάτων και ξεκινούσαν και οι προ ημερησίας διατάξεως συζητήσεις με κάποιο χρόνο και παρακολουθούσαν οι Βουλευτές τις συζητήσεις εκείνες. Περιορίσαμε στο ήμισυ το χρόνο των Υπουργών. Περιορίσαμε το χρόνο των Κοινοβουλευτικών Εκπροσώπων και το εικοσάλεπτο επί της αρχής του νομοσχεδίου το περιορίσαμε στο δεκάλεπτο. Και έτσι τώρα όλοι οι Βουλευτές μπορούν να παίρνουν μέρος στις συζητήσεις του νομοθετικού έργου και κανείς δεν δικαιολογείται να λέει ότι δε έχει τη δυνατότητα να μιλήσει στη Βουλή γι'αυτό και δεν προσέρχεται εδώ.

'Οταν ο κ. Κωνσταντίνος Σημίτης ανέλαβε Πρωθυπουργός της Χώρας, συζητήσαμε για τις τροποποιήσεις του Κανονισμού. Και υπήρξε πλήρης ανταπόκρισή του στις προτάσεις μου. Στις προγραμματικές δηλώσεις ανεφέρθη σ'αυτές τις αλλαγές. Εγώ εξακολουθώ κάθε φορά που χρησιμοποιείται ο όρος "ώρα του Πρωθυπουργού" -το ίδιο έκανα τώρα διακόπτοντας τον Πρωθυπουργό-να λέω ότι δεν είναι αυτή η ώρα του Πρωθυπουργού, δηλαδή αντίστοιχη ώρα των συζητήσεων προ ημερησίας διατάξεως Πρωθυπουργού και Αρχηγών Κομμάτων. Για μένα είναι αυτό που χειροκρότησε τότε το Σώμα, "ώρα του Βουλευτή", στον οποίο απαντούν Πρωθυπουργός και Υπουργοί, οι οποίοι έρχονται και καταλαμβάνουν όλοι τα υπουργικά εδώλια. Και αυτή είναι η εικόνα που μπορεί να αναβαθμίσει τη Βουλή, και όχι οι μονόλογοι σε επίπεδο Πρωθυπουργού και Αρχηγών Κομμάτων. Αυτή είναι η άποψή μου. Και αυτή η άποψή μου έγινε δεκτή από το Σώμα. Και ήλπιζα ότι θα την εφαρμόζαμε όλοι, και οι Αρχηγοί, αλλά και οι Βουλευτές και ο Πρωθυπουργός, αλλά και οι Υπουργοί, να παίρνουν μέρος σε ένα γόνιμο διάλογο σ'αυτήν την Αίθουσα.

'Ερχομαι σ'αυτό που αφορά προσωπικώς εμένα. Μέχρι πρότινος επικοινωνούσα με τους Αρχηγούς των Κομμάτων, έθετα υπόψη του Πρωθυπουργού ποιες είναι οι ερωτήσεις που έχουν υποβληθεί από τα Κόμματα, Βουλευτές και Αρχηγούς, και μου απαντούσε σύμφωνα με τον Κανονισμό, που λέει ότι επιλέγει ο ίδιος την ημέρα και τουλάχιστον δύο ερωτήσεις που θα απαντήσει. Δίκαιο είναι να πούμε, ότι ουδέποτε απήντησε μόνο σε δύο ερωτήσεις ο Πρωθυπουργός. Αυτό τουλάχιστον δεν το αξιοποίησε.

Αλλά θεωρώ εγώ επίσης λογική πολιτικά την άποψη των Αρχηγών, να θέλουν να απαντήσει σε όλες τις ερωτήσεις ο Πρωθυπουργός.

'Ομως, από το σημείο αυτό μέχρι να πούμε ότι το ότι δεν απαντά, δείχνει περιφρόνηση προς τη Βουλή, αυτό είναι άδικο. Από πότε θα πούμε ότι κάθε ένας εδώ, που έχει δικαίωμα εκ του Κανονισμού να μιλήσει, είναι ταυτοχρόνως και υποχρεωμένος να το κάνει. Και από πότε κάθε ένας από εμάς εδώ, θα απευθύνεται σε κάποιον άλλο και θα του λέει "είσαι υποχρεωμένος να λάβεις το λόγο και να μιλήσεις". Δεν είναι λογική αυτή, νομίζω, Κανονισμού και πλαισίου, που σημαίνει αναγνώριση δικαιωμάτων και υποχρεώσεων αλληλεγγύως και εις ολόκληρον.

Σελίδα 3944 

Τέλος σε ό,τι αφορά την ερώτηση της κας Δαμανάκη: Κύριε Πρόεδρε του Συνασπισμού, πρέπει να σας πω ότι κάθε Κόμμα έχει δικαίωμα να υποβάλει μία ερώτηση στον πρώτο κύκλο και μία ερώτηση στο δεύτερο κύκλο. Η ερώτηση της κας Δαμανάκη δεν επελέγη. Ο κύριος Πρωθυπουργός μάλιστα, επειδή επελέγη η ερώτηση του κ. Κανελλόπουλου, νόμιζε ότι θα απαντήσει και στην ερώτηση της κυρίας Δαμανάκη. Του είπα ότι δε θα εγγραφεί αυτή η ερώτηση, διότι δεν υπεδείχθη.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Με εμένα συζητήσατε ποτέ αυτό το θέμα;

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, σας λέγω ότι ο Κανονισμός λέει...

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Εφαρμόζοντας τον Κανονισμό εσείς ο ίδιος.

ΠΡΟΕΔΡΟΣ (Απόστολος Κακλαμάνης): Ναι ...

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αλλά αυτό...

ΠΡΟΕΔΡΟΣ (Απόστολος Κακλαμάνης): Μη διακόπτετε, για να καταλάβετε ακριβώς τι λέω για να απαντήσετε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αντιλαμβάνεσθε ότι αυτό που είπε ο κύριος Πρωθυπουργός είναι εντελώς διαφορετικό.

ΠΡΟΕΔΡΟΣ (Απόστολος Κακλαμάνης): Παρακαλώ, μη σπεύδετε να εκμαιεύσετε κάτι το οποίο δεν έχω κατά νου, τουλάχιστον, να πω.

Ο Πρωθυπουργός, λοιπόν, είχε αυτήν την αίσθηση, γι'αυτό και ενθυμούμαι εγώ, ότι όταν απαντούσε στον κ. Κανελλόπουλο, είπε "απαντώντας στην ερώτηση του κυρίου Κανελλόπουλου και της κυρίας Δαμανάκη". Το θυμάστε όλοι αυτό.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Λοιπόν, ποιος απέκλεισε αυτήν την ερώτηση;

ΠΡΟΕΔΡΟΣ (Απόστολος Κακλαμάνης):Μη διακόπτετε, κύριε Κωνσταντόπουλε, για να καταλάβετε.

Λέγω ότι ο Πρωθυπουργός είχε τη διάθεση να απαντήσει και σ'αυτήν την ερώτηση. Και όταν απήντησε στον κ. Κανελλόπουλο ανεφέρθη και στην κα Δαμανάκη. Αλλά της κας Δαμανάκη η ερώτηση δεν είχε υποδειχθεί.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου):Βεβαίως. 

ΠΡΟΕΔΡΟΣ (Απόστολος Κακλαμάνης):'Ετσι. Δεν είχε υποδειχθεί, απλούστατα. Το είπα αυτό στον κύριο Πρωθυπουργό, αλλά εσείς...

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Από ποιον δεν είχε υποδειχθεί; 

ΠΡΟΕΔΡΟΣ (Απόστολος Κακλαμάνης):Από το Κόμμα της.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Από το Κόμμα της.

ΠΡΟΕΔΡΟΣ (Απόστολος Κακλαμάνης):Μα, αυτό είναι γνωστό, κύριε Πρωθυπουργέ. 

ΦΟΙΒΟΣ ΙΩΑΝΝΙΔΗΣ: Μα ο κ. Κωνσταντόπουλος πρέπει να γνωρίζει τον Κανονισμό.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Ιωαννίδη!

Είπα ότι ο Κανονισμός ορίζει ότι κάθε Κόμμα υποδεικνύει μία ερώτηση για τον πρώτο κύκλο και μια ερώτηση για το δεύτερο κύκλο. Το Κόμμα του Συνασπισμού υπέδειξε μία ερώτηση του κ. Κωνσταντόπουλου του Προέδρου του και όχι της Βουλευτού, στην οποία απαντώντας στον κ. Κανελλόπουλο έκανε αναφορά ο Πρωθυπουργός.

ΦΟΙΒΟΣ ΙΩΑΝΝΙΔΗΣ:Από κει και πέρα απεκλείσθη η κα Δαμανάκη.

ΠΡΟΕΔΡΟΣ (Απόστολος Κακλαμάνης):Σας παρακαλώ, κύριε Ιωαννίδη.

Από κει και πέρα, κυρίες και κύριοι συνάδελφοι, νομίζω ότι το θέμα είναι πολύ απλό. Οι Πρόεδροι των Κομμάτων εάν νομίζουν ότι θα πρέπει να προτείνουν στα όργανά τους -όποια αποφασίζουν τέλος πάντων- ερωτήσεις μόνο δικές τους, δεν μπορεί κανένας να τους υποχρεώσει σε κάτι άλλο.

'Ομως, θέλω να υπενθυμίσω ότι η απόφαση όπως ελήφθη και χειροκροτήθηκε τότε, ήταν ότι θα δοθεί ο λόγος στους Βουλευτές να καλούν τον Πρωθυπουργό, να τον εγκαλούν και να τον υποχρεώνουν σε απαντήσεις προς αυτούς και να μην υπάρχει μόνο διαδικασία μονολόγου Πρωθυπουργού και Αρχηγών Κομμάτων. Αυτή είναι η αλήθεια. Από κει και πέρα κάθε ένας έχει δικαίωμα να κάνει χρήση και της αλήθειας και οποιωνδήποτε άλλων στοιχείων κατά τον τρόπο που αυτός νομίζει.

Ο κύριος Πρωθυπουργός έχει ζητήσει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Κύριε Πρόεδρε, κυρίες και κύριοι συνάδελφοι, επειδή νομίζω ότι αυτή η συζήτηση δεν είναι καθόλου εποικοδομητική, θα σας παρακαλούσα, κύριε Πρόεδρε...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Ποιος την άνοιξε;

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Δεν την άνοιξα εγώ, κύριε 'Εβερτ. Την ανοίξατε στην περασμένη συνεδρίαση, ο κ. Κωνσταντόπουλος και σεις.

ΠΡΟΕΔΡΟΣ (Απόστολος Κακλαμάνης):Δεν την άνοιξε ο Πρωθυπουργός, κύριε 'Εβερτ. Σας παρακαλώ! 'Ημασταν μάρτυρες όλοι του τι έγινε εδώ.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):Θα σας παρακαλούσα, κύριε Πρόεδρε, να έλθετε σε επαφή με τους Αρχηγούς των Κομμάτων να σας υποβάλουν τις προτάσεις τους, πώς θα ήθελαν να είναι αυτή η ώρα των συζητήσεων για να μην υπάρχουν προβλήματα, διότι δεν έχω καμία πρόθεση να αποκλείσω οποιονδήποτε από τη συζήτηση. Θα πρέπει, όμως, να συμμετέχουν και οι Βουλευτές και να είναι ανοιχτή αυτή η συζήτηση σε όλους. Βεβαίως να υπάρχει και ένα περιορισμένο πλαίσιο χρόνου για την απάντηση αυτών των ερωτήσεων και να μην είναι μια συνεχής συζήτηση στη διάρκεια όλης της εβδομάδος.

ΠΡΟΕΔΡΟΣ (Απόστολος Κακλαμάνης):Κύριε Πρόεδρε, νομίζω ότι ο Κανονισμός είναι σαφής. Και αυτό ανακοίνωσα στους Αρχηγούς των Κομμάτων επικοινωνώντας προσωπικώς μαζί τους, όταν διαπίστωσα ότι η προσπάθειά μου να λύσω κάποια ζητήματα δεν είχε αποτελέσματα. 'Εστειλα μία επιστολή και πλέον εφαρμόζεται ο Κανονισμός. Απ' αυτήν την εβδομάδα οι Αρχηγοί ή τα αρμόδια όργανα που λειτουργούν στα Κόμματα κατ' εντολή των και κατ' εξουσιοδότησή των προτείνουν τις ερωτήσεις. Εάν μεταξύ αυτών που προτείνονται είναι και ερωτήσεις που απευθύνονται στον Πρωθυπουργό, ο Πρωθυπουργός επιλέγει. Ανακοινώνεται σε ποιες θα απαντήσει ο Πρωθυπουργός και σε ποιες θα απαντήσει ο οποιοσδήποτε αρμόδιος Υπουργός. 

Νομίζω ότι με την πιστή τήρηση του Κανονισμού θα λυθεί αποτελεσματικά το θέμα. Από κει και πέρα υπάρχει το θέμα του χρόνου, τον οποίο συστηματικώς παραβιάζουμε. Εν συνεχεία ακολουθούν και οι Βουλευτές και έρχομαι εγώ σε δύσκολη θέση για να περιορίσω οποιονδήποτε.

Ο Πρόεδρος της Νέας Δημοκρατίας έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Δεν μπορεί ο Πρωθυπουργός να λέει ανακρίβειες στην Αίθουσα.

ΠΡΟΕΔΡΟΣ (Απόστολος Κακλαμάνης):Σας παρακαλώ, κύριε Πρόεδρε, ανοίγετε νέο θέμα. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Σας παρακαλώ, κύριε Πρόεδρε, μη με διακόπτετε. 

ΠΡΟΕΔΡΟΣ (Απόστολος Κακλαμάνης):Ανοίγετε νέο θέμα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Δε σας επιτρέπω να με διακόπτετε.

ΠΡΟΕΔΡΟΣ (Απόστολος Κακλαμάνης):Ορίστε, κύριε 'Εβερτ. Παρακαλώ. Ζητήσατε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Γιατί διακόπτετε;

ΠΡΟΕΔΡΟΣ (Απόστολος Κακλαμάνης):Ανοίγετε νέο θέμα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Συνεχίζετε να με διακόπτετε. Είναι δικαίωμά μου. Μη με διακόψετε ξανά.

ΠΡΟΕΔΡΟΣ (Απόστολος Κακλαμάνης):Παρακαλώ ορίστε. 

Σελίδα 3945 

Αν είσθε εκτός του Κανονισμού, θα σας διακόψω.

ΠΑΡΑΣΚΕΥΑΣ ΦΟΥΝΤΑΣ: Κύριε Πρόεδρε, μην...

ΠΡΟΕΔΡΟΣ (Απόστολος Κακλαμάνης):Σας παρακαλώ, κύριε Φουντά.

Ορίστε, κύριε 'Εβερτ.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κύριε Πρόεδρε, δεν μπορούν να λέγονται ανακρίβειες μέσα στην Αίθουσα, όταν όλοι παρακολούθησαν τι έγινε. Τελειώναμε τις επίκαιρες ερωτήσεις και ο Πρωθυπουργός έφερε ένα ολόκληρο θέμα προετοιμασμένος με έναν ολόκληρο κατάλογο θεμάτων για το τι έχει απαντήσει και για το τι δεν έχει απαντήσει. Και λέτε ότι τα Κόμματα της Αντιπολιτεύσεως δημιούργησαν αυτό το θέμα; Σε πόσες επίκαιρες ερωτήσεις θα είχε απαντήσει ο κύριος Πρωθυπουργός σήμερα, εάν δεν είχε θέσει αυτό το θέμα; Μη λέμε, λοιπόν, ανακρίβειες, που αγγίζουν τα όρια του ψέματος.

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός ενημερωμένος και από το Γραμματέα του Υπουργικού Συμβουλίου και από μένα, ως όφειλα, ότι ο κ. Κωνσταντόπουλος δεν ικανοποιείται, ούτε αποδέχεται το αίτημα του Πρωθυπουργού να γίνει αυτή η συζήτηση την επόμενη εβδομάδα, ούτε συμφωνεί με το να απαντήσει ο Υπουργός Υγείας και όχι ο Πρωθυπουργός, ήταν λογικό να έρθει έτοιμος να απαντήσει. Μη δημιουργούμε, λοιπόν, εντυπώσεις που δεν έχουν σχέση με τα πράγματα.

Κύριε Κωνσταντόπουλε, θέλετε το λόγο για να κλείσετε;

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδρου): Κύριε Πρόεδρε, γνωρίζετε πάρα πολύ καλά πώς δημιουργήθηκε το θέμα σήμερα. Υπήρχε προετοιμασία και μάλιστα μ' αυτό το συγκεκριμένο τρόπο από πλευράς του κυρίου Πρωθυπουργού. Δικαίωμά του. Από εκεί και πέρα γνωρίζετε πάρα πολύ καλά, ότι οι υποβαλλόμενες ερωτήσεις προς το Προεδρείο για απάντηση από τον Πρωθυπουργό και τους Υπουργούς δεν περιορίζονται, ούτε αποκλείονται από τα Κόμματα. Το ξέρετε αυτό.

ΠΡΟΕΔΡΟΣ (Απόστολος Κακλαμάνης): Ο Κανονισμός τους δίνει το δικαίωμα για μία ερώτηση.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Το ξέρετε αυτό, ότι δεν υπήρξε κανένας αποκλεισμός. Ο Κανονισμός είναι για μία ερώτηση, εφαρμόζετε τον Κανονισμό και συζητείται η μία ερώτηση. Αυτό είναι που ενόχλησε τον κύριο Πρωθυπουργό;

ΠΡΟΕΔΡΟΣ (Απόστολος Κακλαμάνης):Απλώς δεν επιλέγεται μία ερώτηση.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Λέω, αυτό είναι που ενόχλησε τον κύριο Πρωθυπουργό;

ΠΡΟΕΔΡΟΣ (Απόστολος Κακλαμάνης): Απαντά ο Πρωθυπουργός, γιατί του λέτε ότι σε ερωτήσεις που δεν απαντά, διότι δεν τις προτείνετε....

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Μα, ο κύριος Πρωθυπουργός ήρθε και είπε ότι οι Αρχηγοί των Κομμάτων κατήργησαν τους Βουλευτές τους, διότι αποκλείουν ερωτήσεις Βουλευτών τους.

ΠΡΟΕΔΡΟΣ (Απόστολος Κακλαμάνης): Διότι προτείνουν δικές τους και όχι των Βουλευτών. Μα, είναι η κοινή λογική αυτό.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Αυτή είναι η κοινή λογική;

ΠΡΟΕΔΡΟΣ (Απόστολος Κακλαμάνης): Η κοινή λογική το λέει αυτό.

Και πρέπει να δω ότι με εξαίρεση το ΔΗ.Κ.ΚΙ., που δεν έχει υποβληθεί ερώτηση Βουλευτή προς τον Πρωθυπουργό και το Κομμουνιστικό Κόμμα, τα άλλα δύο Κόμματα πράγματι έχετε και ερωτήσεις Βουλευτών, αλλά είναι δικαίωμά σας να κάνετε εσείς τις επιλογές σας.

Κύριοι συνάδελφοι, η Διαρκής Επιτροπή....

KΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, έχω εκκρεμή την απάντησή μου, το δίλεπτο, επί της ουσίας.

ΠΡΟΕΔΡΟΣ (Απόστολος Κακλαμάνης):Ορίστε κύριε Υπουργέ, έχετε το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, μάλιστα θέλω μία ανοχή, διότι με τα διαδικαστικά, ουσιαστικά έγιναν πάλι αναφορές επί της ουσίας και από τον κ. Κωνσταντόπουλο.

Θέλω να πω, αξιότιμε κύριε Πρόεδρε του Συνασπισμού, ότι λυπάμαι, γιατί πιστεύω ότι τέτοια μεγάλα θέματα, ιδιαίτερα της ψυγικής υγείας, θα πρέπει να συζητιώνται με ηρεμία. Εκνευριστήκατε. Εκνευριστήκατε μάλιστα και οδηγηθήκατε σε παρερμηνείες για τη στάση μας περί ανακριβών ή ελλιπών στοιχείων. Οδηγηθήκατε σε αδιέξοδους δρόμους. Κανένα ανακριβές ή ελλιπές στοιχείο δεν έχουμε. Η Κυβέρνηση, σας εξήγησε ο κύριος Πρωθυπουργός, γιατί ζήτησε να απαντήσει την επόμενη εβδομάδα και εφόσον δεν το δεχθήκατε, απαντάμε σήμερα και σας έδωσα τα συγκεκριμένα στοιχεία.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Κύριε Κωνσταντόπουλε, προσθέτω κάτι και σας προσκαλώ να καταθέσετε επερώτηση για να συζητήσουμε με ηρεμία και σε πλάτος το μεγάλο θέμα της ψυχικής υγείας. Ο χώρος της υγείας είναι απέραντος. Το πεδίο της ψυχικής υγείας είναι και μεγάλο και πολυδαίδαλο. Προσκαλώ το Κόμμα σας να καταθέσει επερώτηση να το συζητήσουμε, γιατί είναι σοβαρό. 'Ομως, από τη σημερινή συζήτηση, κύριε Κωνσταντόπουλε, οφείλετε να συμφωνήσετε ότι βγήκε κάτι: Πως ότι έχει γίνει στην Ελλάδα για την ψυχιατρική μεταρρύθμιση, έχει γίνει από τις κυβερνήσεις του ΠΑ.ΣΟ.Κ..

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Βεβαίως.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Οτι είμαστε σ' ένα πολύ καλό δρόμο, έχουμε μεγάλα προβλήματα και ότι με συγκεκριμένες πολιτικές και με μέτρα, προσπαθούμε να λύσουμε αυτά τα προβλήματα. Και τώρα, προσπαθούμε στη διαπραγμάτευση με την Ευρωπαϊκή 'Ενωση, η οποία ειρήσθω εν παρόδω, αξιότιμε κύριε Πρόεδρε του Συνασπισμού, έχει επιβραβεύσει επανειλημμένα τις προσπάθειες της Χώρας μας, είμαστε σε διαπραγμάτευση για να προχωρήσουμε με ένα νέο κανονισμό και να δώσουμε λύσεις σε υπαρκτά και μεγάλα προβλήματα.

Πιστεύω, λοιπόν, να μείνουμε σήμερα εδώ, να κρατήσουμε την ουσία ότι η Χώρα μας προχωρεί και η Κυβέρνηση είναι αποφασισμένη να ολοκληρώσει την ψυχιατρική μεταρρύθμιση και να συζητήσουμε επί των πολιτικών σε μια επερώτηση, για να έχουμε τη δυνατότητα να επεκταθούμε σ' όλο το βάθος και πλάτος αυτού του θέματος.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κυρία και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας και Κοινωνικών Ασφαλίσεων "Κύρωση Συμφωνίας εποχιακής απασχόλησης εργατικού δυναμικού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

Επίκαιρες Ερωτήσεις Δευτέρου Κύκλου.

Πρώτη στην ημερήσια διάταξη είναι η με αριθμό 694/11.2.97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ.Εμμανουήλ Στρατάκη προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων, ώστε να αναγνωρισθούν τα πιστοποιητικά ξένων γλωσσών της Πανελλήνιας Ομοσπονδίας Ιδιοκτητών Φροντιστηρίων (PALSO) ως πιστοποιητικά καλής γνώσης ξένης γλώσσας και όχι επάρκειας γνώσης για διδασκαλία.

Η Επίκαιρη Ερώτηση του κ. Στρατάκη έχει ως ακολούθως:

"Στη Χώρα μας είναι γνωστό ότι οι ξένες γλώσσες διδάσκονται κυρίως στα Φροντιστήρια Ξένων Γλωσσών όλης της επικράτειας.

Το Υπουργείο Παιδείας δεν διενεργεί Κρατικές εξετάσεις 

Σελίδα 3946 

για τη χορήγηση ελληνικών τίτλων γλωσσομάθειας, παρά τα ισχύοντα στον Ευρωπαϊκό χώρο, όπου συμβαίνει το ακριβώς αντίθετο και δεν αναγνωρίζονται τίτλοι γλωσσομάθειας που χορηγούνται από Οργανισμούς άλλων χωρών.

Τα παραπάνω έχουν ως συνέπεια την πρόσθετη οικονομική επιβάρυνση των σπουδαστών, αλλά εισάγουν και αθέμιτο ανταγωνισμό.

Η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών (PALSO) χορηγεί με αδιάβλητο σύστημα εξετάσεων πιστοποιητικά ανωτέρου επιπέδου γλωσσομάθειας και για τέσσερις γλώσσες, τα οποία δεν αναγνωριζονται πλήρως.

Οι Υπηρεσίες του Υπουργείου Παιδείας βασιζόμενες στον Αν.Νόμο 2545/1940 απαντούν στα ερωτήματα που έχουν τεθεί, ότι χορηγούν πτυχία επάρκειας προσόντων γνώσης ξένης γλώσσας για διδασκαλία και όχι καλής γνώσης.

Με δεδομένο ότι ολοκληρώνεται η διαδικασία κατάρτισης του προσοντολογίου από το Υπουργείο Εσωτερικών, Δημόσιας Διοίκησης και Αποκέντρωσης για τους υπό πρόσληψη υπαλλήλους

Ερωτάται ο κύριος Υπουργός Εθνικής Παιδείας και Θρησκευμάτων

Τι προτίθεται να πράξει άμεσα, ώστε να αναγνωριστούν τα πιστοποιητικά PALSO ανωτάτου επιπέδου, ως πιστοποιητικά καλής γνώσης ξένης γλώσσας και όχι επάρκειας γνώσης για διδασκαλία, προκειμένου να συμπεριληφθούν στο προσοντολόγιο και να περιορισθεί ο αθέμιτος ανταγωνισμός από τους ξένους Οργανισμούς".

Ο Υφυπουργός Παιδείας κ. Ανθόπουλος έχει το λόγο για τρία λεπτά.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, οφείλω να ομολογήσω ότι η Επίκαιρη Ερώτηση είναι απολύτως ειλικρινής. Εμπεριέχει και το κίνητρο του ενδιαφέροντος.

Πράγματι, το Υπουργείο Εσωτερικών Δημόσιας Διοίκησης και Αποκέντρωσης εξετάζει το προσοντολόγιο και έχουν έννομο συμφέρον και τα ιδιωτικά φροντιστήρια ξένων γλωσσών να αποκτήσουν το δικαίωμα, προκειμένου να χορηγείται ένα κρατικού τύπου πτυχίο ή πιστοποιητικό καλής γνώσης της ξένης γλώσσας.

Επειδή το Υπουργείο αντιμετωπίζει σοβαρά την πρόταση, η οποία έγινε από την πλευρά της Ομοσπονδίας, ανέπτυξε μία κινητικότητα. Είχαμε πάρα πολλές επαφές και τους καλέσαμε συγκεκριμένα να μας υποβάλουν και προτάσεις, που αφορούν στη γενικότερη διαμόρφωση του νομικού πλαισίου για τις ξένες γλώσσες στη Χώρα μας.

Περιμένουμε ακόμη αυτό το υπόμνημα, δεν μας έχει υποβληθεί, αλλά ο Υπουργός Παιδείας πρότεινε τη σύσταση μίας επιτροπής, που θα εξετάσει ειδικότερα τη διαμόρφωση αυτού του νομικού πλαισίου για τις ξένες γλώσσες στον Τόπο μας και μάλιστα πρότεινε και τη συμμετοχή εκπροσώπου της Πανελλήνιας Ομοσπονδίας Ιδιοκτητών Φροντιστηρίων ξένων γλωσσών.

'Αρα, λοιπόν, δεν μπορεί το Υπουργείο Παιδείας, χωρίς ένα πόρισμα που θα προέρχεται από μία ενδελεχή επεξεργασία αυτού του θέματος και με τη συμμετοχή των εκπροσώπων της PALSO, να προβεί στη λήψη οποιουδήποτε μέτρου. Εμείς ελπίζουμε ότι συντομότατα θα υποβληθεί αυτό το υπόμνημα από την πλευρά της PALSO, θα συγκροτηθεί η επιτροπή και συντομότατα ελπίζουμε να έχουμε και το πόρισμα, το οποίο θα μας οδηγήσει στη λήψη συγκεκριμένων μέτρων.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Στρατάκης έχει το λόγο για δύο λεπτά για να αναπτύξει την επίκαιρη ερώτηση.

ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι, κύριε Υφυπουργέ, πέρα από τα όσα αναφέρονται στο κείμενο της επίκαιρης ερώτησης για τον αθέμιτο ανταγωνισμό, για το κόστος και τις ανεξέλεγκτες δαπάνες και την υποχρέωση της Πολιτείας να θεσπίσει κρατικό πτυχίο σε σχέση με τη γλωσσομάθεια, υπάρχει και μια προϊστορία στο θέμα που ξεκινάει από το 1986 και που έχει διάφορα κείμενα και διάφορα έγγραφα.

Ο αείμνηστος Υφυπουργός Παιδείας Πέτρος Μόραλης αναφέρεται στο πως τα πιστοποιητικά αυτά δίδονται και πόσος είναι ο χρόνος που απαιτείται, προκειμένου να δοθούν τα πιστοποιητικά. Στη συνέχεια το Πανεπιστήμιο Θεσσαλονίκης το 1994 έρχεται με ένα έγγραφό του, που αναφέρεται πάλι σε αυτά και αναγνωρίζει ότι δεν χρειάζονται επιπρόσθετες εξετάσεις προκειμένου να υπάρξει η πιστοποίηση της καλής γνώσης της ξένης γλώσσας.

Ο Δήμος Λαμιαίων το 1996 με απόφασή του αναγνωρίζει τα πτυχία αυτά κανονικά, όπως και η Νομαρχιακή Αυτοδιοίκηση Βοιωτίας το 1996 με απόφασή της. Η Ολυμπιακή Αεροπορία σε διαγωνισμό το 1996 αναγνωρίζει, κατά παράβαση των κειμένων διατάξεων, ένα πτυχίο προκαταρκτικού επιπέδου, το Oxford Level, σε αντίθεση με αυτά που προβλέπονται.

Υπάρχει, δηλαδή, μια ολόκληρη προϊστορία και εν πάση περιπτώσει αυτό δημιουργεί την απαίτηση και την ανάγκη και οι ίδιοι οι φροντιστές να απαιτούν να αναγνωρισθούν τα πτυχία τους, με όλο αυτό το αλαλούμ που διαμορφώνεται. Αλλά υπάρχουν δεσμεύσεις των Κυβερνήσεων εδώ και πάνω από μία δεκαετία ότι γίνεται μία μελέτη του όλου προβλήματος, ώστε αυτό το πρόβλημα να λυθεί.

Είναι θετικό που το Υπουργείο Παιδείας, ο Υπουργός και ο Υφυπουργός δεσμεύονται για τη σύσταση επιτροπής, προκειμένου να μελετηθεί το πρόβλημα. Εκτιμώ και θέλω να παρακαλέσω να συντομευθεί αυτή η διαδικασία γιατί πράγματι υπάρχει η ανάγκη κατάρτισης του προσοντολογίου. Θα καταρτιστεί το προσοντολόγιο στο Υπουργείο Εσωτερικών, Δημόσιας Διοίκησης και Αποκέντρωσης, θα αποκλειστούν και πάλι τα πτυχία αυτά, αλλά μπορούμε με διόρθωση στη συνέχεια -ή, εν πάση περιπτώσει, με την όποια διαδικασία αποφασίσει η αρμόδια επιτροπή- να τα αναγνωρίσουμε, ώστε να λυθεί αυτό το μεγάλο ζήτημα που και επιβαρύνσεις δημιουργεί, αλλά και σχέσεις εξάρτησης συνεχίζει να έχει η Χώρα μας, μέσω των διμερών συμβάσεων που έχουν καθιερωθεί από το παρελθόν, με το να μην καθιερώνει κρατικό τίτλο γνώσης ξένων γλωσσών.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε θα ήθελα απλούστατα να κάνω μια παρατήρηση ότι τα υποβαλλόμενα κατά καιρούς, στις διάφορες επαφές που γίνονται με τους εκπροσώπους της PALSO και τους εκπροσώπους του Υπουργείου, υποστηρικτικά στοιχεία όπως ισχυρίζεστε, κύριε συνάδελφε, με τις απόψεις που έχουν εκφέρει στο παρελθόν δύο διατελέσαντες Υπουργοί και Υφυπουργοί Παιδείας, κατά την εκτίμηση των υπηρεσιακών παραγόντων δεν αποτελούν απολύτως υποστηρικτικά στοιχεία προς αυτήν την κατεύθυνση.

Παρ' όλα αυτά, εμείς θα θέλαμε τα υποστηρικτικά στοιχεία να προκύψουν από μία λογική των καιρών στα πλαίσια της διαμόρφωσης, όπως είπα και προηγουμένως, ενός νομικού πλαισίου για την ξενόγλωσση εκπαίδευση σήμερα και με την προοπτική του 21ου αιώνα και με τη γενικότερη αντίληψη της ευρωπαϊκής διάστασης που επικρατεί στην εκπαίδευση. Γι αυτό ακριβώς επιβεβαιώνουμε την πρόθεσή μας, συντομότατα, να συγκροτήσουμε αυτήν την επιτροπή για να υπάρξει και η επιστημονική τεκμηρίωση οποιουδήποτε μέτρου στο οποίο πρέπει, ή όχι να προβεί η Κυβέρνηση. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Τη συνεδρίασή μας παρακολουθούν από τα γενικά δυτικά θεωρεία αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα πέντε μαθητές και τρεις συνοδοί καθηγητές του Γυμνασίου Νέων Εκπαιδευτηρίων Μαλιάρα Αθήνας.

(Χειροκροτήματα από όλες τις Πτέρυγες)

Δεύτερη στην ημερήσια διάταξη είναι η υπ' αριθ. 708/12.2.1997 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τους Υπουργούς 

Σελίδα 3947 

Εθνικής Παιδείας και Θρησκευμάτων, Εθνικής Οικονομίας και Οικονομικών, Εθνικής 'Αμυνας και Πολιτισμού, σχετικά με τη λειτουργία του Ιόνιου Πανεπιστημίου.

Η Επίκαιρη Ερώτηση του κυρίου Βουλευτού εν περιλήψει έχει ως ακολούθως:

"Στην Ιόνιο Πολιτεία λειτούργησε από το 1824 η Ιόνιος Ακαδημία, το πρώτο και σημαντικό Πνευματικό 'Ιδρυμα της Χώρας, όπου εδίδαξαν λαμπροί δάσκαλοι από τα Ιόνια Νησιά. Καταργήθηκε το 1864 για να ιδρυθεί και να στελεχωθεί το Εθνικό και Καποδιστριακό Πανεπιστήμιο Αθηνών.

Το Ιόνιο Πανεπιστήμιο ιδρύθηκε το 1984 για να ικανοποιήσει παλαιό, αλλά και διαρκές αίτημα των Επτανησίων για αναβίωση της Ιονίου Ακαδημίας και για να καλύψει εκπαιδευτικές ανάγκες σε πρωτοποριακούς τομείς της παιδείας.

Πρόσφατα όμως, μετά από πρόταση της Συντονιστικής Επιτροπής του "Συμποσίου Φυσιατρικής και Φυσιοθεραπείας", που διοργανώνει η Κεφαλλονιά κάθε χρόνο με την παρουσία εκλεκτών επιστημόνων και διακεκριμένων ανθρώπων των γραμμάτων και των τεχνών με θέμα "Ανάπτυξη του Ιονίου Πανεπιστημίου και Κεφαλλονιά" για τις 5 μέχρι 7 Σεπτέμβρη 1997, αναπτύχθηκε μία όχι αβάσιμη φιλολογία σχετικά με τη μεταφορά του Τμήματος Αρχειονομίας και Βιβλιοθηκονομίας στο Αργοστόλι.

Η θέση μου, που είναι και θέση της φοιτητικής κοινότητας, των φορέων της Κέρκυρας και του Νομαρχιακού Συμβουλίου, είναι αντίθετη με οποιαδήποτε μεταφορά Σχολής του Ιονίου Πανεπιστημίου εκτός Κέρκυρας.

Κατόπιν αυτών ερωτώνται οι κύριοι Υπουργοί:

1. Ποιες είναι οι προθέσεις του Υπουργού Παιδείας για το Ιόνιο Πανεπιστήμιο και τι τον ανάγκασε να επισπεύσει τη διαδικασία σύγκλισης της Διοικούσης Επιτροπής του Ιονίου Πανεπιστημίου;

2. 'Εχει η Κυβέρνηση τη βούληση να συμβάλει στην εύρυθμη λειτουργία του Πανεπιστημίου με τη μεταφορά της Διοικούσης Επιτροπής στην Κέρκυρα; Με τη συμπλήρωση θέσεων καθηγητών-μελών Διδακτικού Ερευνητικού Προσωπικού και Διοικητικού Προσωπικού για να αποκτήσει επιτέλους το Πανεπιστήμιο Πρυτανικές Αρχές;

3. Είναι αποφασισμένοι οι Υπουργοί Πολιτισμού και 'Αμυνας να παραχωρήσουν κτίρια, που είναι στην αρμοδιότητά τους στο Ιόνιο Πανεπιστήμιο για να λυθεί το κτιριακό πρόβλημα;

4. 'Εχει τη βούληση το Υπουργείο Οικονομικών να διαθέσει τους απαραίτητους πόρους, ώστε να ξεπερασθούν οι δυσκολίες που έχουν σχέση με το Πνευματικό Κέντρο της Μητρόπολης της Κέρκυρας, το Συνεδριακό Κέντρο και με το 'Ιδρυμα Χρονίως Πασχόντων, ώστε να μπορέσουν να συνεχιστούν οι εργασίες στο χώρο της Ιονίου Ακαδημίας που έχουν σταματήσει δύο χρόνια τώρα και ένα ποσό 1,2 δισεκατομμυρίων δραχμών μένει αχρησιμοποίητο από τα Ευρωπαϊκά Ταμεία;".

Ο Υπουργός Παιδείας έχει το λόγο για να απαντήσει για τρία λεπτά.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Κύριε Πρόεδρε, ο κύριος συνάδελφος δεν πρέπει να ανησυχεί με τον τρόπο που αντιμετωπίζει η Κυβέρνηση την εξέλιξη του Ιόνιου Πανεπιστημίου. Εγώ προσωπικά, ως Υπουργός Παιδείας, θέλω να τον διαβεβαιώσω ότι το έργο που άρχισε το ίδιο το ΠΑ.ΣΟ.Κ. το 1984 θα συνεχιστεί και ότι υπάρχει λαμπρό μέλλον για το Ιόνιο Πανεπιστήμιο.

Βέβαια, σε όλα τα περιφερειακά πανεπιστήμια έχουν αντιμετωπισθεί προβλήματα οργάνωσης και ανάπτυξης, αλλά θα ήθελα να σας υπενθυμίσω ότι πρόσφατα σ' αυτήν τη Βουλή, εδώ και τρεις βδομάδες, περάσαμε μία νομοθετική διάταξη που διευκολύνει την αυτονομία περιφερειακών πανεπιστημίων, όπως το Ιόνιο Πανεπιστήμιο, με μία χαλάρωση των προϋποθέσεων για την αυτονομία των πανεπιστημίων αυτών.

Τώρα, όσον αφορά την τοποθέτησή σας ότι ζήτησα επίσπευση της διαδικασίας σύγκλισης της Διοικούσας Επιτροπής του Ιονίου Πανεπιστημίου, έχω να πω ότι εσείς με πληροφορείτε για κάτι, που ούτε το ξέρω, ούτε το έχω υπόψη μου. Ουδέποτε ζήτησα σύγκλιση της Διοικούσας Επιτροπής, ούτε ξέρω τι συζητήθηκε στη Διοικούσα Επιτροπή. 

Εν πάση περιπτώσει, δεν είναι στις προθέσεις της Κυβέρνησης η μεταφορά Τμημάτων του Ιονίου Πανεπιστημίου, που λειτουργούν σήμερα στην Κέρκυρα, αλλού. Το θέμα αυτό θα το αντιμετωπίσουμε σφαιρικά, όταν θα συζητήσουμε την ανάπτυξη του Ιονίου Πανεπιστημίου. 

Δεν υπάρχει, λοιπόν, τίποτα στις προθέσεις της Κυβέρνησης που να δικαιολογηθεί βάση τη δική σας ανησυχία. Δεν ξέρω με βάση ποια φημολογία και σε ποιες μη βάσιμες πληροφορίες στηρίζετε αυτήν την ανησυχία σας.

'Οσον αφορά το θέμα της λειτουργίας του Πανεπιστημίου, έχουμε εγκρίνει τέσσερις θέσεις μελών ΔΕΠ για την Αρχειονομία και για τις Βιβλιοθήκες και προχωρούμε φέτος -γιατί πέρσι, λόγω δεσμεύσεων, δεν μπορούσαν να γίνουν προσλήψεις- στον προγραμματισμό για πρόσληψη διοικητικού προσωπικού.

Τέλος, θέλω να σας πληροφορήσω ότι το Υπουργείο 'Αμυνας έχει ήδη παραχωρήσει το κτίριό του στο Ιόνιο Πανεπιστήμιο και εξετάζει τώρα συγκεκριμένους τρόπους για τη μεταφορά των στρατολογικών γραφείων από τα κτίρια αυτά, τα οποία φυσικά θα διατεθούν στο Ιόνιο Πανεπιστήμιο.

'Εχω επίσης τη διαβεβαίωση του Υπουργού Πολιτισμού, ότι το θέμα το οποίο προέκυψε πρόσφατα, σχετικά με το Μουσείο Ασιατικής Τέχνης στην Κέρκυρα, στο οποίο ήταν να στεγαστεί το Τμήμα Βιβλιοθηκονομίας, θα λυθεί με απόφαση του ίδιου του Υπουργού Πολιτισμού. 'Ετσι δεν θα υπάρχει πρόβλημα για τη λειτουργία αυτού του τμήματος του Ιόνιου Πανεπιστημίου.

Επίσης, ο Υπουργός Εθνικής Οικονομίας εξετάζει το θέμα της χρηματοδότησης μέσα από το Πρόγραμμα Δημοσίων Επενδύσεων για το Πνευματικό Κέντρο της Μητρόπολης Κερκύρας, ούτως ώστε και αυτό το πρόγραμμα να συνεχιστεί.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπύρου έχει το λόγο για δύο λεπτά για να αναπτύξει την ερώτησή του.

ΣΠΥΡΙΔΩΝ ΣΠΥΡΟΥ: Κύριε Πρόεδρε και κύριοι συνάδελφοι, χαίρομαι που ο κύριος Υπουργός σήμερα διαβεβαιώνει την Εθνική Αντιπροσωπεία ότι δεν υπάρχει καμία πρόθεση να μεταφερθεί σχολή από το Ιόνιο Πανεπιστήμιο σε άλλη περιοχή εκτός Κερκύρας.

Μεταφέρατε βέβαια, κύριε Υπουργέ, την πρόταση του Συμποσίου που πρόκειται να γίνει στην Κεφαλονιά για το Ιόνιο Πανεπιστήμιο και την Κεφαλονιά, στη διοικούσα η οποία συνήλθε στις 27 Ιανουαρίου.

Εν πάση περιπτώσει, δεν μας απασχολεί το θέμα, από τη στιγμή που δεν μεταφέρεται καμιά σχολή. 

Επίσης, δεν αναφερθήκατε στο αν προτίθεσθε να κάνετε άλλες σχολές στα άλλα νησιά, που και εκεί δεν υπάρχει πρόβλημα. Πιστεύουμε πάντα ότι εφ' όσον δυναμώσει και εδραιωθεί το Ιόνιο Πανεπιστήμιο, που είναι επιθυμία όλων των Επτανησίων, θα μπορεί κανείς να συζητήσει οποιαδήποτε αποκέντρωση.

Χαίρομαι που τουλάχιστον το κτιριακό αντιμετωπίζεται. Είναι ανάγκη να μεταφερθεί η διοικούσα επιτροπή στην Κέρκυρα, για να εκλεγούν πρυτανικές αρχές. Δεν αναφερθήκατε σ' αυτό. Θα πρέπει να ολοκληρωθεί ο διορισμός των καθηγητών ΔΕΠ και διοικητικού προσωπικού, ώστε το Ιόνιο Πανεπιστήμιο να αποκτήσει την αυτοδυναμία του και μετά μπορεί κανείς να δει την ανάπτυξή του και σε άλλες περιοχές.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σπύρου.

Ο κ. Αρσένης έχει το λόγο για δύο λεπτά για να δευτερολογήσει.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Κύριε Πρόεδρε, επιβεβαιώνω για μια ακόμη φορά ότι τα τμήματα του Ιονίου Πανεπιστημίου, που λειτουργούν σήμερα στην Κέρκυρα, θα παραμείνουν εκεί.

Το θέμα της επέκτασης του Ιονίου Πανεπιστημίου με άλλα τμήματα σε μέρη εκτός Κερκύρας, είναι ένα θέμα ανοικτό, το οποίο όμως πρέπει να συζητηθεί αργότερα, όταν και το Ιόνιο Πανεπιστήμιο αποκτήσει την αυτοδυναμία του. Σας είπα ότι ελπίζω ότι αυτό μπορεί να γίνει σύντομα.

Εάν αυτό δεν γίνει στους επόμενους μήνες, τότε πρόθεσή μας είναι να συγκαλέσουμε μία σύσκεψη της διοικούσας 

Σελίδα 3948 

επιτροπής στην Κέρκυρα.

ΠΡΟΕΔΡΕΥΩΝ (Παναγιώτης Σγουρίδης): Τρίτη στην ημερήσια διάταξη είναι η υπ' αριθμ. 711/12.2.97 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Λεωνίδα (Λέοντα) Αυδή, προς τους Υπουργούς Τύπου και Μέσων Μαζικής Ενημέρωσης και Δικαιοσύνης, σχετικά με την έκδοση της εφημερίδας "Νέα Μακεδονία", την παρουσία του Υπουργού Δικαιοσύνης στα εγκαίνια των εγκαταστάσεων της εφημερίδας αυτής κ.λπ.

Η Επίκαιρη Ερώτηση έχει ως εξής:

"Ο Δημοσιογραφικός Οργανισμός Βελλίδη έχει διακόψει την έκδοση της εφημερίδας "Μακεδονία", η τελευταία δε εκπρόσωπος του Οργανισμού Κατερίνα Βελλίδη έχει καταδικαστεί με ποινές συνολικού ύψους άνω των δέκα ετών για καθυστέρηση καταβολής αποδοχών κ.λπ.

Το Μονομελές Πρωτοδικείο Θεσσαλονίκης απαγόρευσε με προσωρινή διαταγή την κυκλοφορία της εφημερίδας με τον τίτλο "Νέα Μακεδονία". Η έννοια και η έκταση εφαρμογής της προσωρινής διαταγής αμφισβητούνται μεταξύ των πρώην εργαζομένων και της εκκαθαρίστριας από το ένα μέρος και του Γ. Κουρή από το άλλο μέρος, ο οποίος προχώρησε στην έκδοση εφημερίδας με τον τίτλο "Νέα Μακεδονία". Με δηλώσεις του στον Τύπο εξάλλου, ο δικαστής που εξέδωσε την προσωρινή διαταγή, διευκρινίζει την έννοια της απόφασής του "κατά την προσωπική του άποψη".

Στα εγκαίνια των εγκαταστάσεων της εφημερίδας "ΝΕΑ ΜΑΚΕΔΟΝΙΑ" παραβρέθηκε ο κύριος Υπουργός Δικαιοσύνης, ο οποίος στη συνέχεια παρακάθησε σε δείπνο στο σπίτι της κας Κατερίνας Βελλίδη.

Επειδή η παρουσία του πολιτικού προϊσταμένου της Δικαιοσύνης στις παραπάνω εκδηλώσεις εκφράζει οπωσδήποτε την επιδοκιμασία ή την έγκρισή του για την έκδοση της εφημερίδας "ΝΕΑ ΜΑΚΕΔΟΝΙΑ" και τη συμπαράστασή του προς την κα Κατερίνα Βελλίδη

Ερωτώνται οι κύριοι Υπουργοί:

Πιστεύει η κυβέρνηση ότι η παρουσία του κυρίου Υπουργού Δικαιοσύνης στις πιο πάνω εκδηλώσεις, δεν περιέχει πανηγυρική επικύρωση των απόψεων της μιας από τις πλευρές που βρίσκονται σε αντιδικία; 

Προβλέπεται κατά το νόμο διαδικασία ερμηνείας των δικαστικών πράξεων με δηλώσεις προς τον Τύπο του δικαστή που τις εξέδωσε; Επιτρέπεται ο κύριος Υπουργός Δικαιοσύνης να δηλώνει με τη στάση του ότι θεωρεί ορθές τις απόψεις της μιας από τις δυο πλευρές που αντιδικούν, πριν εκδοθεί οριστική δικαστική απόφαση για τη διαφορά;

Θεωρεί η Κυβένηση ότι ο συναγελασμός του κυρίου Υπουργού της Δικαιοσύνης με πρόσωπο που έχει καταδικασθεί και δεν έχει εκτίσει την ποινή του, συντελεί στη διατήρηση του κύρους της δικαιοσύνης και προάγει τη νομιμότητα και το σεβασμό των πολιτών προς το νόμο;

Είναι σε θέση η Κυβέρνηση να βεβαιώσει ότι η έκδοση της εφημερίδας "ΝΕΑ ΜΑΚΕΔΟΝΙΑ" δεν βλάπτει τα συμφέροντα του πρώην εργαζομένων του συγκροτήματος Βελλίδη;".

Ο Υπουργός Δικαιοσύνης κ. Γιαννόπουλος έχει το λόγο για τρία λεπτά να απαντήσει στη χειμαρρώδη ερώτηση του Κομμουνιστικού Κόμματος Ελλάδας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, είναι γεγονός ότι παραβρέθηκα στα εγκαίνια της έκδοσης της εφημερίδας "ΝΕΑ ΜΑΚΕΔΟΝΙΑ", όπως παραβρέθηκε ολόκληρος ο πολιτικός κόσμος της Θεσσαλονίκης, που εκφράζει όλα τα κόμματα, περιλαμβανομένου και του κόμματος ΔΗΚΚΙ, για την οποία περίπτωση και ο κ. Τσοβόλας, είχε καταθέσει μια επίκαιρη ερώτηση για τον Πρωθυπουργό.

Είναι ψεύδος κατάπτυστο, να γράφεται ότι παρέστην και σε δεξίωση της κας Βελλίδη. Κατάπτυστο και αναξιοπρεπές. Διότι ήξερα τον κ. Αυδή και μέχρι σήμερα ευγενή, κι αλλιώς μου παρουσιάζεται. Κατάπτυστη είναι επίσης η φράση "συναγελασμός με πρόσωπο που έχει καταδικασθεί". Δεν την είδα την κα Βελλίδη, δεν πήγα στη δεξίωσή της και δεν είναι συναγελασμός. Μια ολόκληρη ζωή μαζί με τον κ. Αυδή και με όλους τους εκπροσώπους, τους φίλους του, μια ολόκληρη ζωή δεν ήταν αγώνας; Και ήταν συναγελασμός; Είναι λέξη να γράφεται από Βουλευτή "συναγελασμός με μια καταδικασμένη; Καταδίκη υπάρχει στον πρώτο βαθμό και είναι όλες στο δεύτερο βαθμό. Λέει γιατί δεν συλλαμβάνεται η κα Βελλίδη.

Κύριοι συνάδελφοι, δεν έχει καμιά σχέση η προσωρινή διαταγή του Προέδρου της υπηρεσίας Δικαστή, σχετικά με το θέμα, με την πραγματικότητα, άλλα του είπαν και όσα του είπαν εκείνα έγραψε, αλλά άλλα βγήκαν. Και ο ίδιος σε ερώτηση δημοσιογράφου να εξηγήσει την απόφασή του για να βληθεί ο Γιαννόπουλος από έναν δημοσιογράφο, ο οποίος μου κάνει προσωπικό πόλεμο στη Θεσσαλονίκη και είναι γνωστός, δουλεύει στην ΕΛΕΥΘΕΡΟΤΥΠΙΑ ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

Δεν αρχίσαμε ακόμη...

Δουλεύει στην "ΕΛΕΥΘΕΡΟΤΥΠΙΑ", και ρώτησε το δικαστή ο οποίος είπε εμένα αυτά που μου έφεραν, αυτά εδίκασα. Αλλά η εφημερίδα πώς βγήκε είναι άλλο. Το ίδιο είπε και ο εισαγγελέας. Το λέει και το έγγραφο που έχω εδώ, που απήντησε από την επεξεργασία που έκανε το γραφείο μου, χωρίς να το ξέρω, γιατί εγώ δεν θα ζητούσα από τον εισαγγελέα να πει τι έγινε για να έρθω εδώ να πω, να τι λέει και ο εισαγγελέας. Για να μην πει και ο κ. Αυδής ότι εγώ επεμβαίνω.

Καθαρός ουρανός αστραπές δεν φοβάται.

Και γνωρίζει ο κ. Αυδής -γιατί αν την υπέγραφε την ερώτηση κάποιος άλλος, δεν θα μιλούσα με τέτοιο αυστηρό τόνο- ότι μια ολόκληρη ζωή για την ανεξαρτησία της δικαιοσύνης, υπέστην τα πάνδεινα, μαρτύρησα κυριολεκτικά όταν οδηγούμην από δικαστήριο σε δικαστήριο και με προκαταρκτικές πράξεις της εισαγγελίας, εξέδιδα τότε τη "Δικηγορική Γνώμη". Και γνωρίζει ότι μέσα απ' αυτήν την εφημερίδα, μέσα από τη θέση μου, την πορεία μου στα δημοκρατικά πράγματα της Χώρας, μέσα από τον αγώνα μου σε όλη μου τη ζωή, μηδέ της δικτατορίας εξαιρουμένης, όταν άλλοι "λούφαζαν", γνωρίζει ότι για την ανεξαρτησία της δικαιοσύνης έχω υποστεί θυσίες.

Τι έγινε στο μεταξύ. Βγάζει μια ανακοίνωση η 'Ενωση Συντακτών, απήντησα σ' αυτήν. Βγάζει άλλη ανακοίνωση η 'Ενωση Συντακτών ξαναπήντησα σ' αυτήν.

Και είναι μία ομάδα, εκεί, μια παρέα του κ. Κιάου, το οποίο προσδιορίζω, να κάνει επίθεση κομματική εναντίον του Γιαννόπουλου. Δεν με ενδιαφέρει, γράψτε ό,τι θέλετε, πέστε ό,τι θέλετε, ο λαός ξέρει περί τίνος πρόκειται. 

Το μόνο που θα παρακαλέσω, κύριε Πρόεδρε, είναι να κατατεθούν ορισμένα στοιχεία και οι ανακοινώσεις της 'Ενωσης Συντακτών Ημερησίων Εφημερίδων και οι απαντήσεις μου και ποιοι παρέστησαν εκεί από τον Μητροπολίτη, ο οποίος έστειλε εκπρόσωπο, και υπήρξαν ενθουσιώδη τηλεγραφήματα πάρα πολλά. Είδα όμως ότι πρόκειται περί άλλου σήματος και άλλης εκδόσεως. Το σήμα αυτό είναι κατατεθειμένο από τον αείμνηστο Βελίδη, που υπήρξε και πελάτης μου κάποτε, όπως όλοι οι εκδότες των εφημερίδων, ο Παπαγεωργίου, ο Λαμπράκης ο πατέρας του Χρήστου Λαμπράκη, μια που την εποχή εκείνη δεν υπήρχαν δικηγόροι -είμαστε λίγοι, ασχολούμενοι με τα του Τύπου, για να ασχολούνται ή να τα βάζουν με τις διάφορες τότε υπηρεσίες. Και ξέρω ότι είχε δύο λογότυπους, ο ένας δούλεψε σαν "ΜΑΚΕΔΟΝΙΑ" και ο άλλος δουλεύει τώρα σαν "ΝΕΑ ΜΑΚΕΔΟΝΙΑ".

ΠΡΟΕΔΡΕΥΩΝ (Παναγιώτης Σγουρίδης): Ποταμός απαντήσεως στην χειμαρρώδη ερώτηση. 

Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Με εκπλήσσει και με απογοητεύει το γεγονός ότι ο κ. Υπουργός έρχεται στη Βουλή και επιτείνει την απαξία όσων κατηγορείται ότι διέπραξε με την ερώτηση, διότι έρχεται και λέει, αν υπάρχει ή δεν υπάρχει ταυτότητα του σήματος με το αμφισβητούμενο. Επομένως, με μία προσωπική του μαρτυρία προλαμβάνει τη δικαστική απόφαση που πρόκειται να εκδοθεί.

Σελίδα 3949 

Εγώ είκοσι χρόνια και παραπάνω συναντώμαι με τον κύριο Υπουργό στο συνδικαλιστικό πεδίο και λιγότερο στο πολιτικό. 'Ισως είναι από τους λίγους με τους οποίους δεν είχαμε ποτέ καμία προσωπική αντιδικία, διότι δεν είναι προσωπικό το θέμα.

Ο Υπουργός Δικαιοσύνης της Κυβέρνησης Σημίτη παρέστη σε μία συγκεκριμένη τελετή έκδοσης μιας εφημερίδας και έθεσε το βάρος του υπέρ της μιας πλευράς από τις δύο που βρίσκονται σε αντιδικία. Και από τις δύο πλευρές που βρίσκονται σε αντιδικία η μία μεν είναι ο εκδότης της εφημερίδας, η άλλη δε είναι ο εκκαθαριστής, ο οποίος εκπροσωπεί τους εργαζόμενους, τους ασφαλιστικούς οργανισμούς και το Δημόσιο. Αντικείμενο της αντιδικίας είναι ο τίτλος της εφημερίδας, που αποτελεί ένα από τα πιο σημαντικά περιουσιακά στοιχεία της εκκαθάρισης και από τον οποίο περιμένουν να ικανοποιηθούν μερικώς τα διόμισι δισεκατομμύρια χρέη προς τους εργαζόμενους και τα έξι δισεκατομμύρια προς τους υπόλοιπους πιστωτές, μεταξύ των οποίων πρωτίστως οι ασφαλιστικοί οργανισμοί και το Δημόσιο.

Χαίρομαι πολύ που ο κύριος Υπουργός διαψεύδει ότι πήγε στη δεξίωση της κας Βελλίδη. Πρέπει να πω ότι αυτό με ανακουφίζει. Ωστόσο, η λέξη "συναγελασμός" νομίζω ότι είναι ακριβής, όταν ο κύριος Υπουργός σ' αυτά τα αμφισβητούμενα εγκαίνια συμπαρίσταται και ευρίσκεται μαζί με την κα Βελλίδη, η οποία διώκεται με δεκάδες δικαστικές αποφάσεις...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ούτε η κα Βελλίδη ήταν στα εγκαίνια.

ΛΕΩΝΙΔΑΣ ΑΥΔΗΣ: Χαίρομαι που το διαψεύδετε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να μη χαίρεσθε τώρα. Να χαιρόσασταν όταν τα γράφατε.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, μην απαντάτε τώρα, έχετε το χρόνο να απαντήσετε μετά.

ΛΕΩΝΙΔΑΣ ΑΥΔΗΣ: Εντάξει. Αφού δεν έχετε καμία σχέση με την κα Βελλίδη, θα θεωρήσω ότι υπάρχει ικανοποιητική απάντηση στο ένα σκέλος της ερώτησης.

Αλλά υπάρχει το άλλο ατόπημα, το θέμα του δικαστή. Πού ακούστηκε, δικαστής -υπάρχουν αρκετοί δικηγόροι εδώ- να κάνει ερμηνεία, με δηλώσεις στον Τύπο, μιας απόφασης; Αυτό είναι αντιδικονομικό, εξωθεσμικό, εξωδικονομικό και είναι και γελοίο στο κάτω κάτω της γραφής.

Τώρα πρέπει να τονίσω και την πολιτική σημασία, διότι τα άλλα αφορούν το εκσυγχρονιστικό πρόσωπο της Κυβέρνησης. Η ουσία είναι ότι η πράξη ανήκει στη σοσιαλιστική επωνυμία της Κυβέρνησης, είναι ότι αυτό το βάρος της παρουσίας του κυρίου Υπουργού ερρίφθη υπέρ της αντίπαλης πλευράς των εργαζομένων, υπέρ της πλευράς η οποία αντιδικεί με τους εργαζόμενους, τους ασφαλιστικούς οργανισμούς και το δημόσιο.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γιαννόπουλος έχει το λόγο για δύο λεπτά για να δευτερολογήσει.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ποιο βάρος, κύριε Πρόεδρε, να ρίξω; Η απόφαση είχε βγει. Μου ετέθη υπόψη η απόφαση όταν πέρασα και πήγαινα στην Καβάλα, για να μιλήσω, την επόμενη ημέρα. Με υπεδέχθησαν στο αεροδρόμιο δεκατρείς ή δεκατέσσερις φορείς διαφόρων παραγωγικών τάξεων, υπαλλήλων, μεταξύ των οποίων και δικαστικοί υπάλληλοι, με λουλούδια και μου είπαν ότι γίνονται τα εγκαίνια και να παραστείς και εσύ. Να παραστώ, είπα. Δώστε μου τα χαρτιά. Είχα ακούσει το θόρυβο και βλέπω ότι η εφημερίδα η οποία έβγαινε δεν είχε καμία σχέση με ό,τι δώσανε στο δικαστή ότι βγαίνει.

Και ο δικαστής έβγαλε απόφαση με εκείνα που του δώσανε. Και την επόμενη ημέρα, δεν έμοιαζε με τίποτα, από εκείνα που του πήγανε. Και τον δικαστή τον τσιγκλίσανε να κάνει μία δήλωση, ότι εν πάση περιπτώσει είναι ορθή η απόφασή του, για να με πλήξουν. 'Ηταν ο κ. Λιάπης, ο διευθυντής του γραφείου της "Ελευθεροτυπίας" επάνω και ο εργαζόμενος στην "Ελευθεροτυπία" Κιάος, που είναι ο αρχηγός της δυσφήμισης και των εξυβρίσεων κατά Γιαννόπουλου. Και ο δικαστής λέει, "με αυτά που μου λέτε, δεν ισχύει η απόφαση μου". Αυτό είπε και εγώ πότε απήντησα; 'Οταν έβγαλε ανακοίνωση η 'Ενωση Συντακτών Ημερησίων Εφημερίδων των Αθηνών, με πίεσαν και από τη Θεσσαλονίκη και απήντησα σ' αυτό. Απαντάει υβριστικότατα πάλι ο κύριος Κιάος, μαζί και ο κ. Μανωλάκος του, που είναι στην 'Ενωση Συντακτών Ημερησίων Εφημερίδων Αθηνών και απαντώ και πάλι ότι δεν έχω καμία ανάμειξη. Είπα μακάρι να νικήσουν εκείνοι, οι οποίοι θέλουν και το σήμα".

Το σήμα, όπως με βεβαίωσε ο δικηγόρος της εταιρίας αργότερα ανήκει στην κα Βελλίδη, η οποία συνεταιρίστηκε με τον Κουρή. Δεν έχω καμία σχέση με αυτά.

Αλλά εκείνο για το οποίο παραπονούμαι είναι ότι, δεν περίμενα ποτέ από τον κ. Αυδή, με τον οποίο είχα μία συνεργασία στα συνδικαλιστικά θέματα του Δικηγορικού Συλλόγου και σε άλλα συνδικαλιστικά θέματα, πολλών θέσεων που έχουμε συνυπερασπισθεί, να είναι εκείνος ο οποίος με συκοφαντεί ότι παρέστην σε δείπνο και σε δεξίωση, ότι κάλυψα τη Βελλίδη, και ότι εγώ δεν άφησα να πάει η Βελλίδη φυλακή. Και αργότερα ζήτησα από τον εισαγγελέα τα έγγραφα και αν ήταν κανένας άλλος, θα έλεγα παρεπλανήθη. Αλλά ο Αυδής;

ΛΕΩΝΙΔΑΣ ΑΥΔΗΣ: Πού τα είδατε αυτά;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να που τα γράφετε, κύριε Αυδή.

Να λέτε "συναγελασμός" για το Γιαννόπουλο; Περιμένατε ποτέ, ότι θα συναγελαζόταν ο Γιαννόπουλος με μία διωκόμενη; Η οποία δεν είναι και διωκόμενη. 

Αυτό μου κακοφάνηκε, κύριε Πρόεδρε, και θα παρακαλέσω πάρα πολύ, για την ιστορία του πράγματος, να περιληφθούν στα Πρακτικά τα έγγραφα που θα καταθέσω. Παρέστησαν στα εγκαίνια και από τη Νέα Δημοκρατία και από το ΠΑ.ΣΟ.Κ., όλοι οι εκλεγέντες Βουλευτές, εκτός από το Κ.Κ.Ε.. Δεν ξέρω αν ο Συνασπισμός βγάζει βουλευτή εκεί. Πάντως ήταν και ο κ. Ρόκκος, γιατί έκανε ερώτηση και ο κ. Τσοβόλας.

Και τελειώνω μ' ένα άλλο θέμα...

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, ο χρόνος σας τελείωσε. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εντάξει. Μισό δευτερόλεπτο. Δεν αφορά το Κομμουνιστικό Κόμμα.

Θέλω να εκφράσω την ικανοποίησή μου, γιατί ο κύριος Εβερτ σήμερα, ενώ κατέθεσε επίκαιρη ερώτηση στον Πρωθυπουργό, ότι είπα τη λέξη "γαϊδούρια", σήμερα δεν την ανέφερε.

Είπε ότι είπα, ότι είναι "βάρβαρη, φασιστική, τραμπουκική, γαϊδουρινή συμπεριφορά, μιας ομάδος" με την οποία εγώ έχω αντιδικίες".

ΠΡΟΕΔΡΕΥΩΝ (Παναγιώτης Σγουρίδης): Καλώς, αλλά είναι σε άλλο θέμα, εκτός ερωτήσεως. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τελείωσα και ευχαριστώ πολύ.

(Στο σημείο αυτό ο Υπουργός Δικαιοσύνης κ. Γιαννόπουλος καταθέτει τα προαναφερθέντα έγγραφα)

ΛΕΩΝΙΔΑΣ ΑΥΔΗΣ: Κύριε Πρόεδρε, το λόγο επί προσωπικού θέματος.

ΠΡΟΕΔΡΕΥΩΝ (Παναγιώτης Σγουρίδης): Θα σας καλύψω, κύριε Αυδή. Μισό λεπτό. 

Θα παρακαλούσα να περιληφθούν στα Πρακτικά της Βουλής τα έγγραφα τα οποία κατέθεσε ο κ. Γιαννόπουλος.

(Τα κατατεθέντα από τον Υπουργό Δικαιοσύνης κ. Ε. Γιαννόπουλο έγγραφα έχουν ως εξής:

ΕΝΩΣΙΣ ΣΥΝΤΑΚΤΩΝ

ΗΜΕΡΗΣΙΩΝ ΕΦΗΜΕΡΙΔΩΝ ΑΘΗΝΩΝ

Αθήνα 10 Φεβρουαρίου 1997

ΑΝΑΚΟΙΝΩΣΗ

Η κυκλοφορία της "ΝΕΑΣ" ΜΑΚΕΔΟΝΙΑΣ, παρά την ύπαρξη σχετικής δικαστικής απαγόρευσης, κλιμακώνει την προσπάθεια καταδολίευσης των περιουσιακών στοιχείων της επιχείρησης "Ι. Κ. ΒΕΛΛΙΔΗΣ - Δημοσιογραφικός Οργανισμός Βορείου Ελλάδος", η οποία έχει τεθεί υπό καθεστώς ειδικής εκκαθάρισης.

Η παρουσία όμως, του επί της Δικαιοσύνης Υπουργού κ. Ευαγ. Γιαννόπουλου στην πανηγυρική εκδήλωση που έλαβε χώρα για την έκδοση της εφημερίδας και στη δεξίωση που ακολούθησε και οι φιλόφρονες λόγοι που απηύθηνε προς την αποκλειστικά υπεύθυνη για το κατάντημα της επιχείρησης της 

Σελίδα 3950 

Α.Ε. "Ι. Κ. ΒΕΛΛΙΔΗΣ - Δημοσιογραφικός Οργανισμός Βορείου Ελλάδος" και πρωταγωνίστρια του σκανδάλου κ. Αικατερίνη Βελλίδη, δίνουν άλλες διαστάσεις στην υπόθεση. 

Ο Υπουργός Δικαιοσύνης παρέβλεψε το γεγονός, ότι υπήρχε δικαστική απαγόρευση της έκδοσης της εφημερίδας μέχρι την εκδίκαση των ασφαλιστικών μέτρων και ουσιαστικά έριξε το βάρος του υπέρ της μιας πλευράς.

Το Διοικητικό Συμβούλιο της Ε.Σ.Η.Ε.Α. είναι υποχρεωμένο να διαμαρτυρηθεί κατά τον πιο έντονο τρόπο για την τροπή που παίρνουν τα πράγματα.

Επισημαίνει ιδιαίτερα το γεγονός, ότι η στάση που τήρησε ο Υπουργός της Δικαιοσύνης δημιουργεί μείζον θέμα για την Κυβέρνηση, η οποία εμφανίζεται να εμπλέκεται σε εκδοτικά παιχνίδια, με θύματα τους θεσμούς, το κύρος της δικαιοσύνης, αλλά βεβαίως και τους εργαζόμενους στον Τύπο και τα ασφαλιστικά τους ταμεία.

ΤΟ ΔΙΟΙΚΗΤΙΚΟ ΣΥΜΒΟΥΛΙΟ

ΥΠΟΥΡΓΕΙΟ ΔΙΚΑΙΟΣΥΝΗΣ

ΥΠΟΥΡΓΟΣ

Αθήνα, 10 Φεβρουαρίου 1997

ΔΗΛΩΣΗ

Σχετικά με την Ανακοίνωση της ΕΣΗΕΑ για τη νέα εφημερίδα της Θεσσαλονίκης "Νέα Μακεδονία" παρέχεται η ακόλουθη απάντηση

-----------------

Πας ο γνωρίζων νομικά διακρίνει ότι άλλο ο τίτλος Μακεδονία κι άλλο ο τίτλος Νέα Μακεδονία κατατεθειμένος στην Υπηρεσία Σημάτων του Υπουργείου Εμπορίου το 1959 μαζί με τον πρώτο απόν τον αείμνηστο Γιάννη Βελλίδη, και ο οποίος τίτλος δεν έχει καμία σχέση και δεν υπάγεται στην περιουσία της Μακεδονίας η οποία είναι υπό ειδική δικαστική εκκαθάριση.

Συνεπώς χωρίς να εξετάζεται αν νομιμοποιείται ενεργητικώς η διεξάγουσα τη δικαστική εκκαθάριση, γνωστή εταιρία της Εθνικής Τράπεζας, είναι βέβαιο ότι δεν υπάρχει κίνδυνος καταδολίευσης περιουσιακών στοιχείων που ισχυρίζεται ανακριβώς η ΕΣΗΕΑ με την αποψινή ανακοίνωση της και η οποία είχε πληροφορηθεί περί τούτου από μέλος της επισήμως.

Ο τίτλος αυτός παραχωρήθηκε στον κ. Κουρή, ο οποίος όπως μου είπαν δημιούργησε 180 νέες θέσεις εργασίας στη Θεσσαλονίκη.

Το γεγονός δε ότι Δέκα πέντε Υπουργοί, Υφυπουργοί, και Βουλευτές του ΠΑ.ΣΟ.Κ. χαιρέτησαν ενθέρμως την έκδοση μεταξύ των οποίων και καθηγητής Πανεπιστημίου της Νομικής και διακεκριμένοι Δικηγόροι, ισάριθμοι ωσαύτως και της Νέας Δημοκρατίας, βουλευτές όπως και του ΔΗΚΚΙ, καθώς και ο Μητροπολίτης Θεσσαλονίκης και πολλοί παράγοντες της πόλης μαρτυρεί τούτο, ότι ο Ευάγγελος Γιαννόπουλος -καίτοι συμπίπτει στο πρόσωπο του η ιδιότητα του Υπουργού της Δικαιοσύνης και αυτό είναι τυχαίο- ουδόλως επηρεάζει την ανεξάρτητη Δικαιοσύνη της Θεσσαλονίκης να πράξει το καθήκον της. "'Αλλο το ένα και άλλο το άλλο". Συνεννοούμεθα νομίζω.

ΕΥΑΓΓΕΛΟΣ ΓΙΑΝΝΟΠΟΥΛΟΣ

ΥΠΟΥΡΓΕΙΟ ΔΙΚΑΙΟΣΥΝΗΣ

ΥΠΟΥΡΓΟΣ

Αθήνα, 11 Φεβρουαρίου 1997

Προς 

Το Διοικητικό Συμβούλιο

της ΕΣΗΕΑ

Κύριοι,

1. Με απόφαση του Διοικητικού Συμβουλίου σας, σχετικά με την υπόθεση της έκδοσης της εφημερίδας "Νέα Μακεδονία", επιτίθεσθε εναντίον μου χωρίς ωστόσο να είχατε εξετάσει ακριβώς το νομικό σκέλος της υπόθεσης.

Σε συνέχεια λοιπόν της χθεσινής απάντησης μου έχω να προσθέσω ότι και ο πρόεδρος Πρωτοδικών κ. Τύμπας διευκρίνησε σήμερα (βλέπετε "ΕΛΕΥΘΕΡΟΤΥΠΙΑ" 11/2/96) ότι η προσωρινή απόφαση που είχε εκδώσει, αφορούσε το συγκεκριμένο λογότυπο που του υποβλήθηκε και όχι αυτό με το οποίο εκδόθηκε η "Νέα Μακεδονία".

Δηλαδή ισχύει για την έκδοση της εφημερίδας με τη λέξη "Νέα" πριν από το "Μακεδονία", μέσα σε μία απεικόνιση του Λευκού Πύργου, και όχι για την έκδοση που κυκλοφόρησε στα περίπτερα με τα "Νέα" επάνω από τη λέξη "Μακεδονία" και με άλλη γραμματοσειρά.

Ο κ. Τύμπας τόνισε επίσης ότι: "Προσωπική μου άποψη είναι ότι έτσι όπως εκδόθηκε η εφημερίδα δεν συντρέχει λόγος εφαρμογής της απόφασης μου. Εγώ δεν εξέδωσα την προσωρινή απόφαση για το λογότυπο αυτό. "Στο κείμενο μου -προσθέτει ο κ. Τύμπας- προσπαθώ να είμαι όσο το δυνατόν σαφέστατος δεδομένου ότι δεν είχα καιτη δυνατότητα σχηματικής παράστασης".

2. 'Ετσι λοιπόν, επιβεβαιώνεται ότι και τυπικά βρίκεσθε εν αδίκω και οφείλετε να ανακαλέσετε την υβριστική σας ανακοίνωση. 

Καθώς και σε δημοσιογραφικό ατόπημα γιατί δεν διασταυρώσατε τα όποια στοιχεία υπάρχουν στην υπόθεση, ούτε και το γεγονός ότι ένα μεγάλο μέρος των συντακτών που υπήρχαν στην παλιά "Μακεδονία", δημοσιογραφεί στη "Νέα Μακεδονία".

Σε κάθε περίπτωση η οποιαδήποτε υποστήριξη από την ΕΣΗΕΑ, σε ορισμένο κέντρο που επιδιώκει να εκδώσει εφημερίδα με παρόμοιο λογότυπο θα μπορούσε και να εκληφθεί σαν έμμεση υποστήριξη σε εκδοτικά κέντρα, προσβάλλοντας έτσι εντόνως την παράδοση και την ιστορία της Οργάνωσης σας της οποίας η υπεράσπιση έχει εναποτεθεί στα χέρια σας.

'Αλλοι χαιρέτησαν και άλλοι παραβρέθηκαν στα εγκαίνια της "Νέας Μακεδονίας". 

Μητροπολίτης Θεσσαλονίκης Παντελεήμων

Περιφερειάρχης Κεντρικής Μακεδονίας - Σοφιανός Χαρ.

Νομάρχης Θεσσαλονίκης - Κ. Παπαδόπουλος

Δήμαρχος Θεσσαλονίκης - Ντ. Κοσμόπουλος

Δήμαρχος Καλαμαριάς - Λαζαρίδης

Πρόεδρος Κοινότητας Ρυσίου (όπου και τα Τυπογραφεία της "Νέας Μακεδονίας").

ΠΑ.ΣΟ.Κ.

Υπουργοί

Καστανίδης Χάρης

Ευάγγελος Βενιζέλος

Υφυπουργοί

Διαμαντοπούλου 'Αννα

Γερανίδης Βασίλειος

Ανθόπουλος Ι.

Βουλευτές

Κίρκος

Παπαθεμελής

Μαγκριώτης

Σπυριούνης

Γκεσούλης

Τσιόκας

Παρασκευόπουλος

ΝΕΑ ΔΗΜΟΚΡΑΤΙΑ

Βουλευτές

Σουφλιάς Γεώργιος

Καραμανλής Κ.

Ψωμιάδης Π.

Παπαγεωργόπουλος Β.

Τζιτζικώστας Γ.

Ορφανός Γ.

Ρεγκούζας Α.

Πρώην Βουλευτές

Σ. Κούβελας (πρώην Υπουργός) Ν. Δ.

Δημ. Σταμάτης (Πολιτική 'Ανοιξη)

ΔΗΚΚΙ

Βουλευτές

Γ. Ρόκκος

Και πολλές άλλες προσωπικότητες: Δημ. Γερμίδης κ.α.

Από: Αλέξανδρο Ηρακλείδη

Νομικό Σύμβουλο κας Βελλίδη

Προς: Υπουργό Δικαιοσύνης

Ευάγγελο Γιαννόπουλο

Αξιότιμε κ. Υπουργέ,

σας αποστέλλω πρόχειρη σύνοψη των όσων σας ανέφερα

Σελίδα 3951 

με το μεσημεριανό φαξ μου.

1) Η ΕΤΕ έκλεισε τους λογαριασμούς πίστωσης του ΔΟΒΕ στα τέλη Δεκεμβρίου 1995, ενώ είχε καταστεί ληξιπρόθεσμη μόνο η 1η δόση αποπληρωμής του δανείου ύψους 700.000 δρχ., περίπου, που έλαβε ο ΔΕΟΒΕ τμηματικώς κατά το α' εξάμηνο του 1995. Δηλαδή, ενώ οφείλοντο 33.026.296 δρχ. (ποσό α' δόσης) και ενώ η αποπληρωμή έληγε την 30/6/98.

2. Τα ακίνητα ιδιοκτησίας ΔΟΒΕ είναι το 1/2 περίπου της οικοδομής της Μοναστηρίου 85 και αγροτεμάχια στο Ωραιόκαστρο (+αποθήκες), της δε κας Βελλίδη η οικοδομή της Τσιμισκή 77, η έπαυλη στην Κηφισιά και άλλα μικρότερης αξίας. Η συνολική αξία αυτών ανέρχεται σε περίπου 3 δισ. και περισσότερο. Σ' αυτά προστίθενται τα μηχανήματα του ΔΟΒΕ και λοιπός εξοπλισμός. Μ' αυτά η αξία των περιουσιακών στοιχείων του ΔΟΒΕ ανέρχεται περίπου στο ποσό του 1-1,2 δισ. δρχ. + την αξία των τίτλων που οι πιστωτές εκτιμούν σε 1-1,2 δισ. δρχ.

3) Από τα περιουσιακά στοιχεία αυτά θα ικανοποιηθούν στο σύνολο τους οι απαιτήσεις των εργαζομένων και μεγάλο μέρος των οφειλών προς τα ασφαλιστικά ταμεία.

Βρίσκομαι πάντα στη διάθεσή σας. 

Με εκτίμηση

ΠΡΟΕΔΡΕΥΩΝ (Παναγιώτης Σγουρίδης): Θα έλεγα στον κύριο Υπουργό, ότι οι επίκαιρες ερωτήσεις και οι ερωτήσεις γίνονται για να δοθούν διευκρινήσεις. Νομίζω, πώς δεν υπάρχει καμία πρόθεση από κανένα βουλευτή, ο οποίος κάνει επίκαιρη ερώτηση, να θίξει ούτε Υπουργούς, αλλά απλώς ελέγχει το έργο της εκάστοτε Κυβέρνησης. 

ΛΕΩΝΙΔΑΣ ΑΥΔΗΣ: Κύριε Πρόεδρε, έχω και άλλο προσωπικό θέμα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αυδή, αν έχετε άλλο προσωπικό θέμα. 

ΛΕΩΝΙΔΑΣ ΑΥΔΗΣ: Το σχετικό με την κυρία Βελλίδη έχει γραφτεί στις εφημερίδες και δεν είδα να διαψευσθεί. Και λυπούμαι. Αν δεν πήγε ο κ. Γιαννόπουλος στη δεξίωση, που δεν έχω λόγο να το αμφισβητήσω, αφού το λέει έτσι θα είναι προφανώς, και αν δεν πήγε και η κα Βελλίδη στα εγκαίνια καλό είναι, αλλά με την κα Βελλίδη γράφτηκαν τόσα πολλά, που θα έπρεπε να είχε δοθεί κάποια εξήγηση.

Λυπούμαι πάντως. Εγώ δεν έχω κανένα πρόβλημα με την κυρία Βελλίδη, ή με τον κύριο Υπουργό. Ελέγχω τον Υπουργό Δικαιοσύνης της Κυβέρνησης. 

ΠΡΟΕΔΡΕΥΩΝ (Παναγιώτης Σγουρίδης): Αυτό είπα και εγώ και σας καλύπτω σ' αυτό το θέμα. 

ΛΕΩΝΙΔΑΣ ΑΥΔΗΣ: Εγώ τα είπα, ο κύριος Υπουργός απάντησε. Είναι αυτό το θέμα. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αν μου επιτρέπετε κύριε Πρόεδρε, να πω κάτι πάνω σ' αυτό το θέμα.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Και εγώ έμενα με την απορία, πώς δεν συλλαμβάνεται; Εν πάση περιπτώσει ερώτησα και μου είπανε ότι δεν δίνει πιστοποιητικό ο Εισαγγελέας Εφετών. Ναι μεν έχει καταδικαστεί πρωτοδίκως, για παράβαση του ν. 690, περί μη καταβολής δεδουλευμένων αποδοχών, όμως αυτές οι υποθέσεις βρίσκονται στο Εφετείο. Δηλαδή έχει δοθεί αναστολή, όπως δίδεται εκ του νόμου, μετά την άσκηση έφεσης. Και εγώ το περίμενα και άκουγα τόσο καιρό.

ΠΡΟΕΔΡΕΥΩΝ (Παναγιώτης Σγουρίδης): Τέταρτη στην ημερήσια διάταξη είναι η επίκαιρη ερώτηση, με αριθμό 697/11.2.97 της Βουλευτού του Συνασπισμού της Αριστεράς και της Προόδου, κας Ανδριανής Λουλέ, προς τον Υπουργό Δημόσιας Τάξης, σχετικά με την επιχείρηση της Αστυνομίας στις Μικροθήβες Μαγνησίας, τις ζημιές στα αγροτικά μηχανήματα, την απομάκρυνση των δημοσιογράφων και των Μέσων Μαζικής Ενημέρωσης κ.λπ.

Η επίκαιρη ερώτηση της κας Λουλέ, έχει ως ακολούθως: "Τις πρωϊνές ώρες της 7ης Φεβρουαρίου 1997, πρωτοφανής αστυνομική επιχείρηση προκάλεσε εκτατεμένες διολιοφθορές στα αγροτικά μηχανήματα που είχαν σταθμεύσει εκτός οδοστρώματος της εθνικής οδού, στις Μικροθήβες Μαγνησίας. Η επιχείρηση αυτή αποφασίστηκε, σχεδιάστηκε και εκτελέστηκε με τρόπο που εκθέτει μια δημοκρατική πολιτεία και προκαλεί τη δημοκρατική ευαισθησία της κοινωνίας. Η υπεύθυνη κυβέρνηση, αντί να προσφύγει στο διάλογο, κατέφυγε στη δολιοφθορά. Αυτό το συμβάν είναι πρωτοφανές και απαράδεκτο, γιατί συντελέστηκε σωρεία παρανομιών από τις ομάδες των αστυνομικών που έδρασαν και από εκείνους που τους έδωσαν τις εντολές, όπως η παρακώλυση συγκοινωνιών, η φθορά ξένης ιδιοκτησίας, η παράβαση καθήκοντος, η ηθική αυτουργία σ' αυτά και άλλα. Ακριβώς γι' αυτό κατεβλήθη ειδική προσπάθεια αποκλεισμού της δημοσιότητας, με τη βίαιη απομάκρυνση των δημοσιογράφων, τον προπηλακισμό και την κακοποίηση ορισμένων, όπως του κ. Ηλία Παπαδημητρίου.

Ερωτάται ο κύριος Υπουργός:

Ποιος διέταξε την απαράδεκτη επιχείρηση και γιατί έτυχε της κυβερνητικής κάλυψης μια παράνομη, στο σύνολό της, ενέργεια. 

Ποιος αναλαμβάνει την πολιτική ευθύνη να παρακινεί και να εκτρέπει τα αστυνομικά όργανα, σε παραβάσεις καθήκοντος και παραβιάσεις της δημοκρατικής νομιμότητας.

Ποιος διέταξε την απομάκρυνση των δημοσιογράφων και των Μέσων Μαζικής Ενημέρωσης, που είχαν σαν αποτέλεσμα τον προπηλακισμό του κ. Παπαδημητρίου.

Ποια είναι η στάση της Κυβέρνησης για την επανόρθωση των ζημιών που έχουν διαπιστωθεί ότι προκλήθηκαν στα αγροτικά μηχανήματα."

Ο Υπουργός Δημόσιας Τάξης κ. Ρωμαίος έχει το λόγο για τρία λεπτά να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Ευχαριστώ, κύριε Πρόεδρε.

Προηγήθηκε απάντηση του Πρωθυπουργού σε ανάλογη ερώτηση του κ. 'Εβερτ. Απλά θα επισημάνω ότι προσωπικά και απορρίπτω κατηγορηματικά όλους αυτούς τους χαρακτηρισμούς -και νόμιμη ήταν η ενέργεια, άλλων οι ενέργειες ήταν παράνομες και υποστηρίχθηκαν μάλιστα από Βουλευτές- και απορρίπτω κατηγορηματικά το χαρακτηρισμό περί δολιοφθοράς. Δεν υπήρξαν παράνομες πράξεις, ούτε δολιοφθορές υπήρξαν. Αντίθετα, εγώ πιστεύω ότι θα έπρεπε να συγχαρούμε και εμείς όλοι εδώ μέσα την Ελληνική Αστυνομία για την άψογη συμπεριφορά.

Και επειδή, κύριε Πρόεδρε και κυρίες και κύριοι συνάδελφοι, ουδέν κρυπτόν πλέον υπό την τηλεό-

Σελίδα 3952 

ραση, έχουμε όλοι παρακολουθήσει τις πρώτες μέρες και προπηλακισμούς των αστυνομικών, προσπάθειες ανατροπής περιπολικών, ύβρεις κατά των αστυνομικών και κανένας απ' αυτούς δεν αντέδρασε, όπως, ανθρώπινα, θα περίμενε κανένας.

Οι εντολές μας ήταν σαφείς: Θέλαμε να προστατεύσουμε τους εθνικούς δρόμους, να μην κοπεί η Ελλάδα και πάλι στα δύο, να μην καταστραφεί η οικονομία, να περιφρουρήσουμε τα δικαιώματα των πολλών, αλλά χωρίς να έρθουμε σε σύγκρουση.

Και, ναι, είμαι απόλυτα ικανοποιημένος, διότι απ' όλη αυτήν την περιπέτεια, έχουμε μόνο έναν αστυνομικό τραυματία, έχουμε το αυτοκίνητο του αστυνομικού διευθυντή κατεστραμμένο, έχουμε περιπολικά κατεστραμμένα και, ναι, έναν δημοσιογράφο για τον οποίο λυπάμαι. Είναι ένα επεισόδιο το οποίο ερευνούμε, όμως.

Εμείς δεν εμποδίσαμε, κυρία Λουλέ, τους δημοσιογράφους να καταγράψουν το γεγονός. Το γεγονός δεν έμεινε άγνωστο. Και επειδή είμαστε και εσείς, όπως και εγώ δημοσιογράφος, το γεγονός ήταν γνωστό από την ώρα που ξεκίνησε. Δεν στερήθηκε η κοινή γνώμη της πληροφόρησης του γεγονότος. Αλλά η εξέλιξη, η προσπάθεια αυτή της αποσυμπίεσης δεν έγινε για την τηλεόραση. 'Επρεπε να γίνει κατά τέτοιο τρόπο ώστε να μην υπάρξουν θύματα και συμπλοκές. 'Ετσι, λοιπόν, οι δημοσιογράφοι κρατήθηκαν, ναι, σε μία απόσταση, αλλά όταν τελείωσε, είχαν όλη τη δυνατότητα με τις κάμερές τους να καταγράψουν τις δήθεν ζημιές, οι οποίες εμφανίστηκαν στην τηλεόραση, πριν οι ιδιοκτήτες πλησιάσουν τα τρακτέρ.

Και επειδή, επαναλαμβάνω, ουδέν κρυπτόν υπό την τηλεόραση, όλοι μας είδαμε ποιες ήταν αυτές οι περίφημες ζημιές, λες και οι αστυνομικοί πήγαν να βγάλουν ένα τιμόνι. Και ήσαστε εσείς το Σάββατο το πρωϊ, όταν ο αστυνομικός διευθυντής αμέσως πρότεινε στη συντονιστική επιτροπή παρουσία της Αστυνομίας και με συγκεκριμένο πρωτόκολλο, που είχαμε διατυπώσει να πάνε οι ιδιοκτήτες των τρακτέρ να τα παραλάβουν επισήμως και τότε να δούμε στην επίσημη αυτή παραλαβή αν πράγματι είχαν γίνει ζημιές. Και θα πω και κάτι άλλο: Υπήρξε ίσως μια παρεξήγηση ως προς την ημερομηνία, αλλά δύο ώρες μετά, όταν τελείωσε αυτή η διαδικασία, ο κ. Μπούτας και ο κ. Γκατζής με τον υποδιευθυντή της Αστυνομίας Μαγνησίας, πήγαν την Παρασκευή δύο ώρες μετά και δεν ήταν νύκτα, ήταν στις οκτώ και μισή υπό το άπλετο φως της ημέρας...

ΟΡΕΣΤΗΣ ΚΟΛΟΖΩΦ: Κύριε Υπουργέ, έχει διαψευστεί. Γιατί επιμένετε και εσείς και ο Πρωθυπουργός;

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): 'Οχι, κύριε Κολοζώφ. 'Εγινε την Παρασκευή. Διαβάστε το "Ριζοσπάστη" τον χθεσινό, κύριε Κολοζώφ. Ο "Ριζοσπάστης" χθες -και υποθέτω ότι τον διαβάζετε λεπτομερώς, του οποίου θα σας δώσω και το απόκομμα- έχει δήλωση του κ. Μπούτα ότι πήγε την Παρασκευή το πρωϊ. Και εγώ για Παρασκευή πρωϊ μιλάω...

ΑΧΙΛΛΕΥΣ ΚΑΝΤΑΡΤΖΗΣ: Τότε δεν υπήρχαν δολιοφθορές...

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Διαβάστε, κύριε συνάδελφε, σας παρακαλώ το "Ριζοσπάστη" και θα καταθέσω αν θέλετε το απόκομμα του "Ριζοσπάστη". Παρίστατο, επαναλαμβάνω και η κα Λουλέ, όταν τους είπαμε να παραδοθούν.

Κυρία Λουλέ, πιστεύω, ότι εσείς δεν έχετε την πρόθεση να κατηγορήσετε τους Αστυνομικούς -και δε νομίζω να πιστεύετε ότι η πολιτική ηγεσία τους είπε να κάνουν ζημιές- ότι κάποιοι απ' αυτούς όταν τελείωσε αυτή η διαδικασία, κατέστρεψαν τα τρακτέρ. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Λουλέ, έχει το λόγο για δύο λεπτά να αναπτύξει την επίκαιρη ερώτησή της.

ΑΝΔΡΙΑΝΗ ΛΟΥΛΕ: Κύριε Πρόεδρε, βεβαίως δεν κατηγορώ τους Αστυνομικούς. Κατηγορώ, όμως, εκείνον που είχε αυτήν τη φαεινή ιδέα, η οποία και κακό έκανε στην Κυβέρνησή σας, κύριε Υπουργέ...

ΒΑΣΙΛΕΙΟΣ ΣΩΤΗΡΟΠΟΥΛΟΣ: Επαίρονται γι' αυτό.

ΑΝΔΡΙΑΝΗ ΛΟΥΛΕ: Εν πάση περιπτώσει είναι δικαίωμά τους να επαίρονται. Κύριε Υπουργέ, τα πράγματα δεν είναι έτσι όπως σας τα μετέφεραν. Δεν μιλάμε για ξεφουσκωμένα λάστιχα, όπως έχετε πει, αλλά μιλάμε για καταστροφές, τις οποίες είδαμε από κοντά όσοι Βουλευτές ήμασταν εκεί και δεν τις είδαμε από την τηλεόραση.

Δεν στέκομαι σε λεπτομέρειες, αν μπήκαν στα ντεπόζιτα και σε πόσα ζάχαρι και αν έσπασαν καθρεπτάκια, στέκομαι στην ουσία του πράγματος. Είχαμε καταστροφές στα εργαλεία των ανθρώπων αυτών που κάνουν τη δουλειά τους. Δεν λέω ότι δώσατε εσείς την εντολή, διότι δεν το πιστεύω για σας, κύριε Ρωμαίο, όπως δεν θα το πιστεύατε και εσείς για μένα, εάν ήμουν στη θέση σας, αλλά λέω ότι την εντολή την έδωσε κάποιος άλλος. Τι κάνατε, όμως εσείς γι'αυτό, είναι το ερώτημά μου. Τι κυρώσεις θα υπάρξουν, διότι ξέρουμε καλά το νόμο και τις συνέπειές του για την καταστροφή ξένης περιουσίας. Εάν δεν υπάρξουν κυρώσεις, κύριε Υπουργέ, αυτήν τη φορά, είμαι σίγουρη ότι την επόμενη θα είναι πολύ χειρότερα. Ο κ. Ρέππας μας είπε ότι ήταν μπροστά και Εισαγγελέας. 'Ηταν μπροστά Εισαγγελέας; Δηλαδή είπε ο Εισαγγελέας καταστρέψτε τα τρακτέρ των αγροτών;

Εν πάση περιπτώσει, επειδή και το ήθος και τη δημοκρατικότητά σας την γνωρίζω από χρόνια, σας λέω ότι ούτε το ήθος, ούτε η αξιοπρέπειά σας, θα σας επιτρέψουν να συνεχίσετε το έργο σας σαν Υπουργός Δημόσιας Τάξης, την επόμενη φορά που τα πράγματα -επαναλαμβάνω- θα είναι πολύ χειρότερα, διότι τις τελευταίες μέρες μόνο δημόσια τάξη δεν έχουμε δει, θα έλεγα μόνο αταξία. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός Δημόσιας Τάξης έχει το λόγο για δύο λεπτά να δευτερολογήσει.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Κύριε Πρόεδρε, είναι θέμα εκτίμησης εάν υπάρχει τάξη, ή αταξία. Εγώ προσωπικά πιστεύω ότι το Υπουργείο Δημόσιας Τάξης με την απόλυτη συνεργασία της Ελληνικής Αστυνομίας, προσπαθούμε κατά τον καλύτερο τρόπο και κυρίως χωρίς να ερχόμαστε σε σύγκρουση και χωρίς να έχουμε εικόνες του παρελθόντος, να αντιμετωπίσουμε τις δύσκολες αυτές καταστάσεις, σεβόμενοι το δικαίωμα των πολιτών να διαμαρτύρονται, να κλείνουν και τους δρόμους, πράγμα που ανεχόμαστε και στην Αθήνα, παρά τις διαμαρτυρίες των πολιτών. Αλλά, είναι ένα δικαίωμα...

ΑΝΔΡΙΑΝΗ ΛΟΥΛΕ: Και εμείς έχουμε κάνει...

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Είναι ένα δικαίωμα, το οποίο το σεβόμαστε. Επομένως, δεν μπορούμε να μιλάμε για αταξία. Εάν υπάρχει μια αταξία, η αταξία δημιουργείται από τις συνεχείς εκδηλώσεις και όχι από τη στάση της Αστυνομίας. Και επειδή πάλι επανήλθατε σε αποζημιώσεις, μέχρι σήμερα, εν πάση περιπτώσει μια εβδομάδα μετά τα γεγονότα αυτά, δεν υπάρχει ούτε ένα συγκεκριμένο αίτημα. Ας υποβληθούν στη Δικαιοσύνη και θα δούμε αν πράγματι, υπήρξαν ή δεν υπήρξαν ζημιές. Ευχαριστώ.

ΑΝΔΡΙΑΝΗ ΛΟΥΛΕ: Δεν μου απαντήσατε εάν εσείς μάθατε ποιος έδωσε την εντολή.

ΠΡΟΕΔΡΕΥΩΝ (Παναγιώτης Σγουρίδης): Μέσω της αταξίας έχουμε πιο οργανωμένες μορφές εξέλιξης. Θεωρία του Χάους, Ιλια Πριγκοζίν.

Κύριοι συνάδελφοι, ολοκληρώθηκε η συζήτηση των Επικαίρων Ερωτήσεων.

Σελίδα 3953 

ΠΡΟΕΔΡΕΥΩΝ (Παναγιώτης Σγουρίδης): Κύριοι Βουλευτές, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί Επερώτηση των Βουλευτών κυρίων Αποστόλου Τασούλα, Νικολάου Γκατζή, Αχιλλέα Κανταρτζή και Ευστρατίου Κόρακα κατά του Υπουργού Υγείας και Πρόνοιας, για την πολιτική της Κυβέρνησης στον τομέα της Υγείας.

Κοινοβουλευτικός Εκπρόσωπος εκ μέρους του Κομμουνιστικού Κόμματος Ελλάδος θα είναι ο κ. Ορέστης Κολοζώφ.

Εκ μέρους του Δημοκρατικού Κοινωνικού Κινήματος με επιστολή του ο Πρόεδρός του κ. Δημήτριος Τσοβόλας ορίζει ως Κοινοβουλευτικό Εκπρόσωπο τον κ. Ιωάννη Δημαρά.

Επίσης, ο Γραμματέας της Κοινοβουλευτικής Ομάδας της Νέας Δημοκρατίας ο κ. Γεώργιος Παναγιωτόπουλος με επιστολή του γνωρίζει στο Προεδρείο και στο Σώμα, ότι Κοινοβουλευτικός Εκπρόσωπος στην Επερώτηση αυτή θα οριστεί ο Βουλευτής Αργολίδας κ. Βασίλειος Σωτηρόπουλος.

Εκ μέρους του ΠΑ.ΣΟ.Κ. Κοινοβουλευτικός Εκπρόσωπος θα είναι ο κ. Κοσμάς Σφυρίου.

Ο κ. Τασούλας έχει το λόγο για είκοσι λεπτά.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριε Υπουργέ, κυρίες και κύριοι Βουλευτές, καταθέσαμε αυτήν την Επερώτηση επειδή εκτιμήσαμε ότι η υγεία του λαού στη Χώρα μας δεν προστατεύεται με επάρκεια. Ούτε η πρόληψη, ούτε η διάγνωση, ούτε η θεραπεία, ούτε η αποκατάσταση δεν είναι εξασφαλισμένες στο μέτρο των δυνατοτήτων και των απαιτήσεων της εποχής μας. Αντίθετα, με τις κατά καιρούς αποσπασματικές ρυθμίσεις, η κατάσταση επιδεινώνεται. Η κάθε λίγο και λιγάκι εξαγγελία ότι έρχεται στη Βουλή νομοσχέδιο που θα αντιμετωπίσει το πρόβλημα, επιβεβαιώνει τις εκτιμήσεις μας.

Η αναποτελεσματικότητα του δημόσιου συστήματος υγείας της Χώρας μας είναι φανερή. Ο άρρωστος και ταλαιπωρείται και ξοδεύει από την τσέπη του μεγάλα ποσά. Παρ' όλα αυτά, αισθάνεται ότι δεν του παρέχονται οι υπηρεσίες και η βοήθεια που μπορεί σήμερα να παρέχει η επιστήμη. Ο άρρωστος στο χωριό περιμένει μέρες ή και εβδομάδες για να περάσει ο αγροτικός γιατρός. Στο Κέντρο Υγείας της υπαίθρου, δεν βρίσκει ολοκληρωμένη και αξιόπιστη λύση στο πρόβλημά του και επομένως αναγκάζεται να κατέβει στην πόλη και να πάει στους ιδιώτες ελευθεροεπαγγελματίες γιατρούς, όπου θα πληρώσει και μάλιστα πολλά για το δικό του βαλάντιο ή θα ξεροσταλιάζει στα εξωτερικά ιατρεία του νοσοκομείου για να πληρώσει κάτι λιγότερο. Και εκεί, όμως, θα πληρώσει. Ελπίζει βέβαια, ότι εκεί θα βρει κάποιο γνωστό γιατρό για να χαρακτηρίσει το περιστατικό επείγον και έκτακτο, ώστε να γλυτώσει την πληρωμή. Αυτά είναι τα περίφημα εξωτερικά ιατρεία.

Τα πράγματα δυσκολεύουν αν χρειαστεί νοσηλεία στο νοσοκομείο και γίνονται ακόμη χειρότερα αν χρειαστεί να μετακινηθεί στην Αθήνα, τη Θεσσαλονίκη ή κάποιο άλλο κέντρο. Ο φόβος, η ανασφάλεια, η ψυχρότητα, η πιθανή αδιαφορία, αλλά προπαντός η σκόπιμη φημολογία ότι πρέπει να πληρώσει κατά κανόνα και χωρίς να υποτιμούμε τις "φωτεινές" εξαιρέσεις, τον οδηγούν στη συναλλαγή, την παραοικονομία, το φακελάκι.

Και ο εργαζόμενος, όμως, στην πόλη δεν έχει καλύτερη τύχη. 'Η θα προσφύγει στο ιατρείο του ταμείου του, παραδείγματος χάρη στο ΙΚΑ, στις ουρές του, ή στους ιδιώτες ελευθεροεπαγγελματίες. Εδώ οργανώθηκε και η ιδιωτική πρωτοβουλία σε επιχειρηματική βάση. Τον περιμένουν, λοιπόν, τα περίφημα διαγνωστικά κέντρα, τα λεγόμενα "τσεκαπάδικα", που φροντίζουν πρώτα και κύρια να αυξήσουν τη ζήτηση, το τζίρο. Εξετάσεις επί εξετάσεων, χρήσιμες και άχρηστες. Μέχρι και καρκινικός δείκτης του προστάτη προσδιορίζεται σε παιδιά 18-20 χρονών σαν εξέταση σχεδόν ρουτίνας. Εξετάσεις που θα πληρώσει αδρά ο άρρωστος ή το ταμείο του. 

Οι δημόσιοι υπάλληλοι σχεδόν έχασαν την εξωνοσοκομειακή περίθαλψη. Κανένας κλινικός γιατρός δεν υπολογίζει το βιβλιάριο του δημόσιου υπαλλήλου και αυτό γιατί η ονομαστική αμοιβή του γιατρού έμεινε στις δύο χιλιάδες διακόσιες δραχμές κατά επίσκεψη από το 1991 και στο χέρι φυσικά, περίπου χίλιες επτακόσιες δραχμές.

Χρησιμοποιείται, όμως, το βιβλιάριο για εργαστηριακές εξετάσεις και φάρμακα, όχι μόνο από το δικαιούχο, αλλά και από συγγενείς και φίλους. Βλέπετε η πενία τέχνας κατεργάζεται! Και πλασματικές επισκέψεις γίνονται στο νοσοκομείο με το συγγενικό βιβλιάριο. 

Και ο κάτοικος της πόλης έχει περίπου την ίδια τύχη με τον κάτοικο της υπαίθρου, μόνο που ξέρει καλύτερα ποιες πόρτες πρέπει να χτυπήσει.

Η νοσοκομειακή φροντίδα υγείας, για ένα σοβαρά άρρωστο, είναι υποτυπώδης. 'Ωρες ολόκληρες χρειάζεται το ασθενοφόρο, για να φτάσει στο σπίτι στο χωριό ή στη μεγάλη πόλη. Και σε μερικά νησιά, δεν φτάνει ποτέ! Και χάνονται ζωές που πολλές φορές θα μπορούσαν να σωθούν.

Οι ψυχοπαθείς, οι νεφροπαθείς, οι εξαρτημένοι από ναρκωτικές ουσίες, τα άτομα με ειδικές ανάγκες, οι πάσχοντες από AIDS αντιμετωπίζουν ιδιαίτερα και μόνιμα προβλήματα.

Οι γυναίκες αντιμετωπίζουν και αυτές ειδικά προβλήματα. Ούτε καν το test Pap γίνεται στο σύνολο των γυναικών.

Στο νοσοκομείο τα επείγοντα και βαριά περιστατικά δεν έχουν την ανάλογη φροντίδα.

Είναι γνωστή η ανεπάρκεια των μονάδων εντατικής θεραπείας. 

Για ουσιαστική πρόληψη και αποκατάσταση καλύτερα είναι να μη μιλάμε.

Αν θα σας ρωτήσουμε, κύριε Υπουργέ, δεν θα είσαστε σε θέση να μας απαντήσετε: Εμβολιάζονται όλα τα παιδιά στη Χώρα μας; Πώς πραγματοποιούνται και πώς ελέγχονται οι εμβολιασμοί, ώστε να μπορείτε να μας απαντήσετε με θετικό τρόπο; Δυστυχώς, ούτε οι εμβολιασμοί γίνονται με οργανωμένο τρόπο. Το πράγμα αφήνεται στην ευθύνη των γονιών. 

'Οσο για την αποκατάσταση, ξέρετε ότι πολύς κόσμος, μετά τη βαριά νόσο ή το ατύχημα, αφού βγει από το νοσοκομείο, μένει αβοήθητος και απροστάτευτος.

Υπάρχει ένας βάρβαρος νόμος που λέει ότι επίδομα δεν δίνεται ούτε στους κατάκοιτους, εκτός αν η περίπτωσή τους χαρακτηριστεί σαν παραπληγία. Η ημιπληγία για σας δεν είναι αρκετή. Εκτός αν καταφύγουν οι άνθρωποι σε κανένα ρουσφέτι.

Αυτήν την καταπληκτική περιγραφή, κύριε Υπουργέ, θα μπορούσαμε να τη συνεχίσουμε για ώρες ολόκληρες, διανθίζοντάς την με χιλιάδες παραδείγματα. Νομίζω, όμως, ότι φτάνει ως εδώ. Γιατί ο καθένας μπορεί να βγάλει τα συμπεράσματά του.

Γιατί, όμως, κυρίες και κύριοι Βουλευτές, υπάρχει αυτή η κατάσταση στη Χώρα μας; Μήπως δεν υπάρχει άλλη δυνατότητα;

Το Κομμουνιστικό Κόμμα Ελλάδας δεν υποτιμά καθόλου τις δυσκολίες στην παροχή ουσιαστικών υπηρεσιών υγείας. 'Ομως, η άσχημη κατάσταση δεν οφείλεται σ'αυτές τις δυσκολίες. Πρόκειται για μια ενσυνείδητη επιλογή πολιτικής υγείας στη Χώρα μας από τη μεταπολεμική τουλάχιστον περίοδο μέχρι και σήμερα και μάλιστα, με σαφείς τάσεις επιδείνωσης.

Η κακοδαιμονία ξεκινάει από την παραδοχή στην πράξη όλων των κυβερνήσεων μέχρι σήμερα, ότι η υγεία του ανθρώπου είναι και αυτή ένα εμπόρευμα που υπόκειται στους νόμους της αγοράς. Και επειδή, την τελευταία δεκαετία, η αγορά πήρε περίπου θεϊκές ιδιότητες και διαστάσεις, προσπαθείτε και κάνετε ό,τι μπορείτε να εντάξετε και την υγεία σ'αυτό το γαϊτανάκι, φτάνοντας μερικές φορές σε ακραίες επιλογές. Αυτός είναι ο πυρήνας του προβλήματος και όλες οι ενέργειές σας και η πολιτική σας κινούνται γύρω απ' αυτόν: Η αγορά και το κέρδος.

Δεν είναι δυνατόν, επομένως, εσείς να οργανώσετε κανένα αξιόπιστο δημόσιο σύστημα υγείας αποτελεσματικό και ικανό να παρέχει ίση, δωρεάν και υψηλής ποιότητας φροντίδα υγείας, ανάλογη με τα επιτεύγματα της επιστήμης της κάθε εποχής. Στην πολιτική σας, που είναι απότοκη της πολιτικής της

Σελίδα 3954 

Ευρωπαϊκής 'Ενωσης, του μονόδρομού σας δηλαδή όπως λέτε, το "ίση" εξοστρακίζεται και εξορκίζεται με τον απήγανο της αγοράς, το "δωρεάν" λέγεται κατ' ευφημισμό και το "υψηλής ποιότητας" παίρνει έντονα ταξικά χαρακτηριστικά, ναι στον πλούσιο, τα πάντα είναι δυνατόν αλλά δεν είναι το ίδιο για τον φτωχό εργάτη, για τον εργαζόμενο, για τον αγρότη.

Κάνετε, κύριε Υπουργέ, πολύ λόγο για το κόστος της υγείας, για το κόστος του δημόσιου συστήματος υγείας. Γιατί, για το κόστος που πληρώνει ο άρρωστος, δεν φαίνεται να σας ενοχλεί.

(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ B. ΚΩΣΤΟΠΟΥΛΟΣ).

Μάλλον ευνοείτε τη διόγκωσή του, γιατί έτσι υπηρετείται, όπως είπαμε, ο νόμος της αγοράς. 'Οταν πρόκειται για το κόστος παροχής υπηρεσιών στην αστική τάξη δεν το υπολογίζετε. Ξέρετε πολύ καλά ποιο παράδειγμα θα σας πω. Το κόστος μετριέται όταν πρόκειται για τον εργαζόμενο, όταν πρόκειται για τη γυναίκα, όταν πρόκειται για το παιδί του εργάτη, του αγρότη, του μικρού εισοδηματία.

Το κόστος της Δημόσιας Διοίκησης, λοιπόν, στη Χώρα μας είναι μικρό, από τα μικρότερα στην Ευρωπαϊκή 'Ενωση. Στον προϋπολογισμό που ψηφίσατε, αυτό φαίνεται ανάγλυφα. Και όχι μόνο. Οι όποιες δαπάνες γίνονται, γίνονται με τέτοιο ανορθολογικό τρόπο, που πάλι υπηρετούν την αγορά και τα κέρδη των πολυεθνικών, που ασχολούνται με τις νέες τεχνολογίες και με τα φάρμακα. Αυτό βγαίνει από το στρεβλό ή ανύπαρκτο σχεδιασμό ανάπτυξης των νοσοκομείων, των τμημάτων τους, του εξοπλισμού τους, από τον τρόπο προμήθειας -θα αναφερθούμε στις ανώνυμες εταιρείες που στήνονται δίπλα και στα νοσοκομεία, με βάση ό,τι ψηφίστηκε τελευταία στη Βουλή- από την κατάργηση της εθνικής φαρμακοβιομηχανίας, από την υπέρογκη αύξηση των τιμών των φαρμάκων και από την ευκολία έγκρισης και μη ελέγχου των ιδιωτικών διαγνωστικών κέντρων και των ιδιωτικών νοσοκομείων.

Εν πάση περιπτώσει, κύριοι Βουλευτές, ποιο δημόσιο σύστημα υγείας υπάρχει σήμερα στη Χώρα μας; Για το 75% του Ελληνικού Λαού δεν υπάρχει καμιά δημόσια πρωτοβάθμια φροντίδα υγείας. Πρόκειται για όλες τις πόλεις, όπου δεν υπάρχει κανένα κέντρο υγείας αστικού τύπου ή άλλος δημόσιος υγειονομικός σχηματισμός.

Στην ύπαιθρο υπάρχουν τα απηρχαιωμένα αγροτικά ιατρεία ή περιφερειακά ιατρεία -πείτε τα όπως θέλετε- σε χειρότερη κατάσταση απ' ότι ήταν την δεκαετία του '50 που ιδρύθηκαν. Το μισό καιρό είναι άδεια, και τα περισσότερα από αυτά, χωρίς νοσηλευτικό προσωπικό. Στην πραγματικότητα πρόκειται για μονάδες αντιγραφής συνταγών και μέτρησης της πίεσης, συνήθως στο καφενείο.

Τα κέντρα υγείας υπαίθρου λειτουργούν με το λιγότερο από το 40% του προσωπικού των οργανικών θέσεων, χωρίς ειδικευμένους γιατρούς και χωρίς μικροβιολογικά και ακτινολογικά εργαστήρια, στις περισσότερες περιπτώσεις.

'Ερχεστε και εσείς και ζητάτε υποχρεωτικά αντιβιόγραμμα για τη χορήγηση κάποιων αντιβιωτικών. Σε μερικούς νομούς, τα κέντρα υγείας υπαίθρου δεν καλύπτουν ούτε εδαφικά ούτε πληθυσμιακά τις αγροτικές περιοχές, όπως π.χ. στα Γιάννενα ή στην 'Αρτα, με τη δικαιολογία ότι βρίσκονται κοντά σε νοσοκομεία. 'Αλλο πράγμα είναι, όμως, το κέντρο υγείας, κύριε Υπουργέ, και άλλο το νοσοκομείο.

Η έλλειψη οργανωμένης δημόσιας πρωτοβάθμιας φροντίδας υγείας, μαζί με άλλους λόγους, σας οδηγούν στην επιλογή να χρησιμοποιήσετε τα νοσοκομεία, τα εξωτερικά τους ιατρεία και τα εργαστήρια για την αντιμετώπιση περιστατικών που έχουν ανάγκη μόνο πρωτοβάθμιας φροντίδας υγείας, με αποτέλεσμα να παραλύουν την κύρια λειτουργία τους και να αυξάνουν σημαντικά το κόστος της νοσηλείας.

Συνολικά, τα νοσοκομεία στη Χώρα δεν επαρκούν. Υπάρχουν ολόκληρες περιοχές όπου η σχέση κλινών πληθυσμού είναι χαμηλή. Τέτοιες περιοχές είναι τα νησιά, η Στερεά, η 'Ηπειρος, η Θεσσαλία, η Δυτική Μακεδονία, αλλά και μεγάλες περιοχές της Δυτικής Αθήνας και της Θεσσαλονίκης.

Το νοσοκομείο της Νίκαιας καλείται να εξυπηρετήσει ένα εκατομμύριο οκτακόσιες χιλιάδες ανθρώπους. Με τις περιορισμένες δαπάνες υγείας που διαθέτετε αφήνετε έτοιμα νοσοκομεία όπως της 'Αρτας, να μην λειτουργούν και πολλά άλλα, όπως της Ελευσίνας, της Χαλκίδας, της Λάρισας, της Λιβαδειάς, της Νίκαιας να υπολειτουργούν, σε διαφορετικό βαθμό, βέβαια, το καθένα.

Θα αναφέρουμε μερικά χαρακτηριστικά της κακής λειτουργίας των νοσοκομείων. Ο κακός σχεδιασμός στη χωροκατανομή των νοσοκομείων, η κακή κατανομή και η ανυπαρξία ανάπτυξης τμημάτων και ειδικών μονάδων. Ειδική αναφορά χρειάζεται στις μονάδες εντατικής θεραπείας, στις μεγάλες δηλαδή ελλείψεις και ανεπάρκειες.

Τέλος, η ανεπάρκεια σε προσωπικό. Διόμισι χιλιάδες γιατροί λείπουν μόνο από τα νοσοκομεία και είκοσι πέντε χιλιάδες περίπου νοσηλευτές.

Αυτά με τους υπάρχοντες Οργανισμούς και όχι με τους αναγκαίους. Την ίδια ώρα, τρισήμισι χιλιάδες γιατροί είναι γραμμένοι στον ΟΑΕΔ και χιλιάδες νοσηλευτές καταστρέφονται σαν άνεργοι. Ακόμα και όσοι επέτυχαν στο διαγωνισμό του ΑΣΕΠ. Οι αμοιβές όλου του προσωπικού είναι πολύ κακές, χαμηλές, η εκπαίδευση αναχρονιστική ή ανύπαρκτη χωρίς καθηκοντολόγιο, χωρίς αξιοκρατικές προσλήψεις, χωρίς απρόσκοπτη εξέλιξη και με αμφισβήτηση ή κατάργηση της μονιμότητας του προσωπικού, ιδιαίτερα των γιατρών.

Αυτή η κατάσταση διπλασιάζει το φόρτο εργασίας και το άγχος των εργαζομένων. Μέχρι σημείου να μην μπορούν να πάρουν τις κανονικές τους άδειες το καλοκαίρι με όλα τα παρεπόμενα για τη ζωή τους. Δέκα και δεκαπέντε εφημερίες το μήνα κάνουν οι γιατροί στην επαρχία. Και μερικές φορές απλήρωτες.

Η Κυβέρνηση, αντί να σκύψει και να λύσει τα προβλήματα του δημόσιου τομέα υγείας, προχωρά στην αποδιοργάνωσή του, με την ιδιωτικοποίηση επί μέρους λειτουργιών.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Πέστε μας ποιο.

ΑΠΟΣΤΟΛΟΣ ΤΑΣΟΥΛΑΣ: Η καθαριότητα.

Τελικά οι υπηρεσίες που παρέχουν αυτοί οι ιδιώτες είναι και χειρότερες και ακριβότερες.

Αυξάνει τις τιμές των φαρμάκων κι από την άλλη επιβάλλει περικοπές και περιορισμούς με τις λίστες και τις εγκυκλίους της.

Τα πάντα στην υπηρεσία του κέρδους και της περικοπής των δημόσιων δαπανών.

Οι λίστες των φαρμάκων, οι επιστημονικοφανείς αλλά καθαρά εμπορικοί περιορισμοί των νεότερων αντιβιοτικών, τα πεντοχίλιαρα στα νοσοκομεία, τα διχίλιαρα στα σχολεία, όλα αυτά, εντάσσονται στη λογική -μας τα είπαν στην Ευρώπη, το ξέρετε πολύ καλά- "ο άρρωστος αν έχει να πληρώσει από την τσέπη του, αλλιώς δικό του το πρόβλημα", ας κόψει το κεφάλι του.

Το ίδιο υπηρετεί και η αύξηση των νοσηλείων. Η αύξηση και το ανοικτό νοσήλειο θα τινάξουν στον αέρα και τα ασφαλιστικά ταμεία και τις τσέπες των εργαζομένων και φυσικά τη λειτουργία των νοσοκομείων.

'Οσες φορές και αν εξαγγέλθηκαν ή ψηφίστηκαν νομοσχέδια για την υγεία ή αποσπασματικές ρυθμίσεις πάντα είχαν τον ίδιο στόχο. Τον περιορισμό των κρατικών δαπανών. Βλέπετε, είναι και η Λευκή βίβλος στη μέση.

Ο περιορισμός των δαπανών, μαζί με την εκμετάλλευση του δημόσιου τομέα υγείας από τον ιδιωτικό, τον οδηγούν στην αναποτελεσματικότητα.

Μέσα σε ένα τέτοιο κλίμα αναπτύσσονται και τα φαινόμενα παραοικονομίας, διαφθοράς και συναλλαγής.

Η μεγάλη φιλολογία περί managment δεν πρόκειται να ωφελήσει στην λειτουργία των νοσοκομείων. Δεν είναι αυτή η πραγματική επιδίωξή σας. Απλά θα τα κατευθύνει να εφαρμόζουν την πολιτική περιορισμού των δημοσίων δαπανών, και της ιδιωτικοποίησης, όσον αφορά τις παροχές τους.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): 

Σελίδα 3955 

Ποιες ιδιωτικοποιήσεις, δεν καταλαβαίνω, εξηγήστε μου.

ΑΠΟΣΤΟΛΟΣ ΤΑΣΟΥΛΑΣ: Θα καταλάβετε μόλις τελειώσει ο χρόνος και μου δώσει λίγο παραπάνω ο Πρόεδρος. Θα εξηγήσω τότε. Αλλά τώρα να τελειώσω με αυτά.

'Αλλωστε η προθυμία Υπουργών της Κυβέρνησης να εγκαινιάζουν ή να θεμελιώνουν νοσοκομεία, όπως στη Θεσσαλονίκη, αυτό δείχνει.

Με τον προϋπολογισμό που ψήφισε η Κυβέρνηση, η δημόσια υγεία δεν μπορεί να αναπτυχθεί σε όφελος του λαού. Η Κυβέρνηση δεν θα χρηματοδοτεί τα λειτουργικά έξοδα των νοσοκομείων. Υπάρχει μία σχετική πληροφόρηση και θέλουμε απάντηση σήμερα. Τουλάχιστον θα χρηματοδοτήσει τα νοσοκομεία για τους μισθούς του προσωπικού; Η ρύθμιση των εκατόν ενενήντα επτά δισεκατομμυρίων χρεών τους προς τις διάφορες προμηθευτικές εταιρείες συνοδεύονται με την κατεύθυνση να πέσει το βάρος στα ταμεία και το λαό μέσω της αύξησης των νοσηλείων και όχι μόνο. Και δεν πρόκειτααι να λυθούν τα προβλήματα των εργαζομένων. Δεν πρόκειται να γίνουν οι απαραίτητοι διορισμοί προσωπικού. Δεν πρόκειται να αναπτυχθεί η δημόσια πρωτοβάθμια φροντίδα υγείας γιατί χρειάζονται δαπάνες. 

Το Κ.Κ.Ε. επανειλημμένα έχει εκθέσει την πολιτική του για την υγεία. Θα την επαναλάβουμε σε γενικές γραμμές. Χρειάζεται εθνικός σχεδιασμός για το ρόλο και την έκταση του δημόσιου και ιδιωτικού τομέα υγείας, να οριστούν οι υγειονομικές περιφέρειες της Χώρας οι οποίες θα κρίνουν και τις ανάγκες στην περιοχή τους.

Δεύτερον, ενίσχυση του δημόσιου τομέα υγείας, ενός δημόσιου τομέα ριζικά διαφορετικού από τον σημερινό ώστε να είναι ικανός, σύγχρονος, δημοκρατικός και αποτελεσματικός. Γι' αυτό χρειάζεται άρτιος τεχνολογικός εξοπλισμός, εκσυγχρονισμός στην εκπαίδευση των επαγγελμάτων υγείας και δημοκρατικός εκσυγχρονισμός των θεσμών.

Τρίτον, αλλαγή στον προσανατολισμό και ενίσχυση της πρωτοβάθμιας φροντίδας υγείας. Να αρχίσει τώρα η δημιουργία των αστικών κέντρων υγείας. Να ενισχυθεί και να βελτιωθεί η λειτουργία των ιατρείων και των κέντρων υγείας της υπαίθρου. Να βελτιωθεί η λειτουργία των ιατρείων του ΙΚΑ.

Τέταρτον να αναβαθμιστεί ο ρόλος του νοσοκομείου και η παρεχόμενη νοσοκομειακή περίθαλψη.Να απαλλαγούν τα νοσοκομεία από την επιβάρυνση της πρωτοβάθμιας φροντίδας υγείας. Να λειτουργήσουν όλες οι νοσοκομειακές μονάδες και να ανεγερεθούν νέες όπου υπάρχει έλλειψη. Παραδείγματος χάριν δυτικές συνοικίες, Θεσσαλία. Να καλυφθούν όλα τα ελλείμματα και να χρηματοδοτούνται με επάρκεια στο εξής από τον κρατικό προϋπολογισμό. Να αρθεί η εκχώρηση λειτουργιών των δημόσιων νοσοκομείων σε ιδιώτες.

Πέμπτον, η λειτουργία του ιδιωτικού τομέα πρέπει να υποτάσσεται στον εθνικό σχεδιασμό και να ισχύουν οι κανόνες και τα κριτήρια του δημόσιου τομέα στη λειτουργία του. Να γίνει διάκριση μεταξύ ιδιωτικού επιχειρηματικού τομέα υγείας και ελεύθερων επαγγελματιών γιατρών. Οι ιδιωτικές επιχειρήσεις υγείας δεν πρέπει να χρηματοδοτούνται από το Κράτος. Αντίθετα, πρέπει να λυθούν τα σοβαρά προβλήματα των ελεύθερων επαγγελματιών, κατάργηση των αντικειμενικών κριτηρίων αμοιβής συλλογικών συμβάσεων.

'Εκτον, το Κράτος να αναλάβει το κόστος της φαρμακευτικής αγωγής και να εξασφαλίσει φθηνό και καλό φάρμακο για όλους. Να καταργηθεί η λίστα και οι απαγορεύσεις. Να λειτουργήσει η εθνική φαρμακοβιομηχανία, η εθνική φαρμακαποθήκη, η βιομηχανία ιατρικών μηχανημάτων και ο ΕΟΦ να είναι κυρίαρχο όργανο παραγωγής διακίνησης και κατανάλωσης.

'Εβδομον, για την ασφάλιση υγείας το Κ.Κ.Ε. υποστηρίζει τη δημόσια ισότιμη και ενιαία ασφάλιση υγείας.

'Ογδοον, το Κ.Κ.Ε. θεωρεί ότι πρέπει να στελεχωθούν οι υπηρεσίες υγείας σε όλα τα επίπεδα με το αναγκαίο προσωπικό με αποκλειστική απασχόληση των γιατρών, με μονιμότητα, με αξιοκρατικά κριτήρια προσλήψεων, με αύξηση των αποδοχών, με συλλογικές συμβάσεις, με επιστημονική και βαθμολογική εξέλιξη, με σαφές και προοδευτικό καθηκοντολόγιο.

'Ενατον, αυτό το προσωπικό και θα πρέπει και θα μπορεί να αντιστέκεται στα νοσηρά φαινόμενα των συναλλαγών και να προσφέρει υπηρετώντας τα υψηλά ιδανικά του ανθρωπισμού και της κοινωνικής δικαιοσύνης.

Κύριε Υπουργέ, σκέφτεσθε να αναθεωρήσετε την πολιτική σας στην υγεία στην κατεύθυνση που σας προτείνουμε; Αν όχι, να ξέρετε, ότι πολύ σύντομα θα βρείτε και τους υγειονομικούς και όλους τους εργαζόμενους στο δρόμο για την υπεράσπιση των δικαιωμάτων τους. Και δεν θα είναι λάστιχα απο τρακτέρ για να τα ξεφουσκώσετε, οι αγώνες των εργαζομένων στην υγεία. Ευχαριστώ.

ΠΡΟΕΔΡΕΥΩΝ (Δημήτριος Β.Κωστόπουλος): Ο Πρόεδρος του Συνασπισμού της Αριστεράς και της Προόδου κ.Κωνσταντόπουλος ορίζει για την συζήτηση αυτής της επερώτησης ως Κοινοβουλευτικό Εκπρόσωπο του Κόμματός του την Βουλευτή κα Στέλλα Αλφιέρη.

Το λόγο έχει ο κ. Κόρακας.

ΣΤΡΑΤΗΣ ΚΟΡΑΚΑΣ: Η σημερινή μας επερώτηση αναφέρεται στον ζωτικής σημασίας για το Λαό μας τομέα της υγειονομικής φροντίδας. Είναι ένας τομέας που υποφέρει, όπως αποδείχτηκε εμπεριστατωμένα από τον Εισηγητή μας.

Σε ό,τι με αφορά θα ήθελα κυρίως να αναφερθώ στην υγειονομική φροντίδα στην επαρχία. 'Ενα βασικό ζήτημα που έχουμε εκεί είναι αυτό των Αγροτικών ιατρείων. Παλαιότερα, αυτά τα ιατρεία προσέφεραν τεράστιες υπηρεσίες και φυσικά ακόμη προσφέρουν, αλλά αυτές κατά κύριο λόγο οφείλονται στην αυταπάρνηση των Αγροτικών γιατρών και σε όσους συνεργάτες τους, νοσηλευτές, υπηρετούν στα αγροτικά ιατρεία. 'Ομως πρέπει να πούμε ότι αυτά κάποια στιγμή συρρικνώθηκαν, ονομάστηκαν "Περιφερειακά" Ιατρεία. Οι αγροτικοί ιατροί μεταφέρθηκαν στα Κέντρα υγείας για να "δείξουμε άσπρες ποδιές" όπως λεγόταν. Καταργήθηκε το δικαίωμά τους να υπογράφουν συμβάσεις με τα διάφορα ταμεία και υποχρεώθηκαν με ένα μισθό πραγματικά πείνας να προσφέρουν πολύ περισσότερο έργο. 

Μέχρι τότε είχαν μόνο τους ασφαλισμένους στον ΟΓΑ και για το κάθε άλλο ταμείο υπέγραφαν ειδική σύμβαση και έπαιρναν κάτι ψίχουλα, αλλά εν πάση περιπτώσει ήταν ένα βοήθημα. Τώρα για πολλαπλάσιο έργο αμείβονται με τα ίδια ποσά.

Τα αγροτικά ιατρεία πρέπει να πούμε, ότι συχνά είναι άδεια, διότι υπάρχει διαταγή που μεταθέτει για τρεις μήνες τους αγροτικούς γιατρούς στα νοσοκομεία. Δεν λέμε ότι είναι κακό αυτό, αλλά θα έπρεπε να προβλεφθεί...

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κανένα αγροτικό ιατρείο δεν είναι άδειο.

ΣΤΡΑΤΗΣ ΚΟΡΑΚΑΣ: 'Εχω προσωπική πείρα, κύριε Υπουργέ, και ξέρω τι σας λέω.

Κατά το τρίμηνο όμως αυτό θα έπρεπε να εξασφαλιστεί εξίσου συχνή παρουσία όση και πριν φύγει ο γιατρός. Επίσης, πολλές φορές υπάρχει ένα σημαντικό κενό ανάμεσα στην στιγμή που φεύγει ο υπηρετών αγροτικός γιατρός και στην στιγμή που έρχεται ο αντικαταστάτης του. Αυτό είναι επίσης πρόβλημα.

Τώρα, για τα κέντρα υγείας, θα θέλαμε να πούμε μία κουβέντα. Καλός θεσμός και κτίστηκαν ωραία κέντρα υγείας. 'Εχουν ως αποστολή να προσφέρουν την πρωτοβάθμια φροντίδα, δηλαδή πρόληψη, διάγνωση, θεραπεία και αποκατάσταση.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Τα Κέντρα Υγείας αποκατάσταση;

ΣΤΡΑΤΗΣ ΚΟΡΑΚΑΣ: Βεβαίως, σε ένα βαθμό τα Κέντρα Υγείας προορίζονται και για την αποκατάσταση, κύριε Υπουργέ. Εάν δεν συμφωνείτε τι να κάνουμε; Δεν ξέρω πώς κάποιος που πρέπει να πάει σε ένα νοσοκομείο διανύοντας εξήντα χιλιόμετρα, θα αποκατασταθεί αν πρόκειται για μικροπροβλήματα.

'Ομως, με τι προσωπικό καλούνται αυτά τα κέντρα υγείας να εκπληρώσουν αυτήν την σημαντικότατη αποστολή τους; 'Εχουμε τεράστιες ελλείψεις σε ιατρικό προσωπικό ειδικευμένο

Σελίδα 3956 

και γενικής ιατρικής. Πρέπει να πούμε, ότι απ'αυτήν την άποψη με ένα μέσο όρο που τον ανεβάζουμε λίγο, έχουμε μία κάλυψη γύρω στο 30% με 40% των οργανικών θέσεων που προβλέπονται. Κυρίως όμως, λείπει το ειδικευμένο ιατρικό προσωπικό.

Να σας δώσω ένα παράδειγμα. Για την Μυτιλήνη προβλέπεται ο θεσμός των επισκεπτών ειδικευμένων γιατρών στα Κέντρα Υγείας. Στις εννιά προβλεπόμενες θέσεις, καλύπτεται μόνο η μία θέση. (Παραπλήσια κατάσταση έχουμε και στα νοσοκομεία στα οποία θα αναφερθώ παρακάτω).

'Εχουμε επίσης, στα Κέντρα Υγείας ελλείψεις σε νοσηλευτικό προσωπικό, νοσηλευτές, μαίες, επισκέπτριες, ελλείψεις στα ίδια ποσοστά και σε παραϊατρικό προσωπικό. Και εκεί οι ελλείψεις μας είναι της τάξης του 60% με 70%.

Λείπει τεχνικό και άλλο προσωπικό. Ιδίως σε οδηγούς έχουμε σε πολλές περιπτώσεις σημαντική έλλειψη που αυτό σε συνδυασμό με τα προβλήματα που αντιμετωπίζει το ΕΚΑΒ, καταλαβαίνετε τι συνέπειες έχει.

Σε ό,τι αφορά τον εξοπλισμό, υπάρχουν ελλείψεις σε εργαστήρια - ή είναι ανύπαρκτα, ή είναι ασυντήρητα- σε απινιδωτές, καρδιογράφους, άλλα μηχανήματα, ασθενοφόρα. Στην γενέτειρα μου κάηκε το ασθενοφόρο εδώ και ενάμισι-δύο χρόνια δεν θυμάμαι πότε και ακόμα να αντικατασταθεί ή μάλλον αντικατασταθεί με ένα σαράβαλο εντελώς ακατάλληλο και επικίνδυνο.

Σχετικά με τα μέσα μετακίνησης από προβληματικές περιοχές, πρέπει να πούμε ότι δεν υπάρχει συχνά η υποδομή για την εξυπηρέτηση των όποιων μέσων μπορούν να ζητηθούν. Θα θυμίσω ότι σε νησιά είχαμε θανατηφόρα κρούσματα γιατί το ελικοδρόμιο δεν φωτιζόταν ή δεν υπήρχε.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Μισό λεπτό, κύριε Πρόεδρε. Μιλάω για τα νησιά, για έναν πολύ σημαντικό τομέα.

Είχαμε λοιπόν τέτοια κρούσματα και θα έπρεπε να ρωτήσει κανείς πόσο αποτιμάται η ζωή ενός ανθρώπου που πεθαίνει εν πάση περιπτώσει. Η πρότασή μας είναι να εγκατασταθούν παντού, σε όλα τα νησιά, ελικοδρόμια, να φωτίζονται και να σταθμεύσουν μόνιμα ελικόπτερα στα βασικά, ας το πω στα κεφαλονήσια, για να μην παρουσιάζεται αυτό το τραγικό φαινόμενο. Μίλησα σήμερα με τον Πρόεδρο του Νοσοκομείου της Λήμνου και μου λέει χάνουμε πολύτιμες ώρες αναζητώντας από το Στρατό σε ΕΚΑΒ και από ΕΚΑΒ δεν ξέρω εγώ πού, σε Πολιτική Αεροπορία, ή αλλού για να μας βρουν κάποιο μέσο να μεταφέρουμε τον ασθενή.

'Ολα αυτά έχουν ως αποτέλεσμα να μειώνουν την εμπιστοσύνη του κόσμου απέναντι στην παρεχόμενη ιατρική φροντίδα στην επαρχία και να μετακινούνται οι ασθενείς στα νοσοκομεία για πρωτοβάθμια φροντίδα, όπου πληρώνουν και επιβαρύνουν την λειτουργία των νοσοκομείων, εμποδίζοντας να δώσει την νοσοκομειακή φροντίδα ή καταφεύγουν σε ιδιώτες.

Η ίδια κατάσταση επικρατεί και στα επαρχιακά νοσοκομεία. Η κάλυψη το προσωπικό όλων των ειδικοτήτων δεν ξεπερνάει το -60% περίπου. 'Εχουμε προβλήματα σε εξοπλισμό, κτιριακές εγκαταστάσεις.

Χαρακτηριστικά θα σας αναφέρω για τη Λήμνο: Σε σύνολο τριάντα πέντε γιατρών -και υπάρχουν και οργανικές θέσεις που δεν έχουν ακόμη ορισθεί, ειδικότητες που δεν βρίσκονται στον Οργανισμό- υπηρετούν μόνο είκοσι ένας γιατροί. Στο νοσηλευτικό προσωπικό περίπου το 50%. Καθαρίστριες, στις δεκατέσσερις λείπουν οι έντεκα. Το κύριο όμως για τη Λήμνο είναι η μονάδα τεχνητού νεφρού που είναι εγκατεστημένη πάνω από ένα χρόνο αλλά γιατρούς, χωρίς νεφρολόγο, αιματολόγο και χωρίς προσωπικό. Τεράστιες οι συνέπειες για τους νεφροπαθείς περίπου είκοσι και στις οκογένειέ τους.

Για τη Μυτιλήνη: Σε εβομήντα ένα γιατρούς σύνολο, που προβλέπει ο οργανισμός, υπηρετούν οι σαράντα ένας και υπάρχουν τριάντα κενές θέσεις. Είπα ήδη για τους επισκέπτες γιατρούς για τα Κέντρα Υγείας, όπου στις εννιά θέσεις καλυμένη είναι μόνο η μια. Λείπουν αιματολόγος, μικροβιολόγος με συνέπεια να πληρώνει το Ι.Κ.Α. και τα άλλα ασφαλιστικά ταμεία, εκατοντάδες -το τονίζω κύριε Υπουργέ-εκατομμύρια δραχμές σε ένα κύκλωμα ιδιωτών μικροβιολόγων και αυτό επί δεκαετίες -ήμουν νιός και γέρασα- που παλεύουμε να πάνε μικροβιολόγοι στο νοσοκομείο της Μυτιλήνης και δεν πάνε "βρίσκονται". Γιατί άραγε; Επίσης υπάρχουν μεγάλες ελλείψεις σε ιατρικό, παραϊατρικό προσωπικό κ.λπ.

Αυτή είναι η κατάσταση, κύριε Πρόεδρε, της ιατρικής φροντίδας στην ύπαιθρο. Να ένας από τους λόγους που αναγκάζουν πολλές φορές τους κατοίκους της υπαίθρου και ιδιαίτερα των ακριτικών προβληματικών νησιών να παίρνουν των οματιών τους και να φεύγουν απ' αυτές τις τεράστιας εθνικής σημασίας περιοχές της Χώρας μας. Ευχαριστώ.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Σφυροκοπείται η υγεία σήμερα!

ΠΡΟΕΔΡΕΥΩΝ(Δημήτριος Β. Κωστόπουλος): Ο κ. Αχιλλέας Κανταρτζής έχει το λόγο για πέντε λεπτά.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, κυρίες και κύριοι συνάδελφοι, ενώ η υγεία αποτελεί αυτό καθ' εαυτό κοινωνικό αγαθό που πρέπει να είναι πρώτης προτεραιότητας στην αντιμετώπισή της, όλοι βλέπουμε, ότι τα τελευταία χρόνια, όχι μόνο δεν λύνονται τα προβλήματα, αλλά αντίθετα συσσωρεύονται και επιδεινώνονται από την πολιτική που ακολουθείται στη Χώρα μας και από τις προηγούμενες αλλά και από τη σημερινή Κυβέρνηση.

Ετσι, αντί για γενναία αύξηση των κρατικών δαπανών για την υγεία έχουμε καθήλωση και περιορισμό. Ποιο είναι το αποτέλεσμα; Το βλέπουμε όλοι μας και πριν απ' όλα το βλέπουν όλοι όσοι αναγκάζονται να προσφύγουν στα νοσοκομεία. Διαρκής υποβάθμιση του δημόσιου τομέα υγείας προς χάριν βέβαια των συμφερόντων του μεγάλου κεφαλαίου. Εκεί οδηγεί η πολιτική της λιτότητας όχι μόνο στους μισθούς αλλά και η πολιτική περιορισμού των δαπανών.

Ποια είναι τα προβλήματα που γεννά αυτή η πολιτική. Είναι συγκεκριμένα και έχουν καταγραφεί επανειλημμένα και από τις συνδικαλιστικές οργανώσεις των ίδιων των εργαζομένων, των ιατρών, του νοσηλευτικού προσωπικού. Περισσότερες από δυο χιλιάδες πεντακόσιες θέσεις ιατρικού προσωπικού είναι κενές με βάση τους σημερινούς οργανισμούς που ισχύουν, ενώ αν κρίνουμε με βάση τις πραγματικές ανάγκες έτσι ώστε να υπάρχει αναβάθμιση των υπηρεσιών που προσφέρουν από το δημόσιο τομέα της υγείας αντιλαμβάνεστε όλοι σας, ότι τα κενά αυτά είναι πολύ περισσότερα.

Λείπουν γιατροί όλων των ειδικοτήτων και κυρίως βέβαια καρδιολόγοι και αναισθησιολόγοι. Το πρόβλημα αυτό, παρουσιάζεται έντονα και στην Αθήνα, αλλά και στην επαρχία. Μονάδες εντατικής θεραπείας υπολειτουργούν. Οι ελλείψεις αυτές, έχουν σαν συνέπεια, ολόκληρα τμήματα να μην λειτουργούν ή να υπολειτουργούν όπως γίνεται με το νοσοκομείο της Ελευσίνας που δεν μπορεί να λειτουργήσει κανονικά το τμήμα των επειγόντων περιστατικών.

Για το πανεπιστημιακό νοσοκομείο της Θεσσαλίας που είναι γνωστή σε όλους η σημασία του, ενώ η ολοκλήρωσή του προβλέπεται να γίνει το Μάιο, ακόμη δεν έχουν προκηρυχθεί οι θέσεις του ιατρικού και νοσηλευτικού προσωπικού, παρά τις επανειλημμένες δεσμεύσεις της Κυβέρνησης και μέσα σ' αυτήν την Αίθουσα, γεγονός που δημιουργεί σοβαρά ερωτηματικά για το αν και πότε θα λειτουργήσει το πανεπιστημιακό νοσοκομείο κανονικά.

Ατέλειωτα παραδείγματα θα μπορούσε κανείς να αναφέρει όσον αφορά τα προβλήματα τα οποία δημιουργούνται από τις ελλείψεις που υπάρχουν στο ιατρικό προσωπικό. 'Ενα μόνο πράγμα θα επισημάνουμε. Ο περιορισμός στις προσλήψεις ο οποίος καθιερώνεται με το νομοσχέδιο το οποίο κατέθεσε η Κυβέρνηση στη Βουλή και συζητείται αυτές τις μέρες, θα σημάνει ακόμη μεγαλύτερη επιδείνωση των προβλημάτων.

Για παράδειγμα δεν πρόκειται να ιδρυθούν ή να λειτουργήσουν νέες μονάδες. Η μονάδα εντατικής θεραπείας που έχει ανάγκη το νοσοκομείο των Τρικάλων, σύμφωνα με τις διατάξεις του νέου νόμου, δεν πρόκειται ποτέ να στελεχωθεί γιατί θα σκοντάφτει στις διατάξεις του νέου νομοσχεδίου εφ' όσον ψηφιστεί.

Επιβεβαιώνεται έτσι, για μία ακόμα φορά ότι ο οδοστρωτή-

Σελίδα 3957 

ρας του Μάαστριχτ και του Προγράμματος Σύγκλισης, δεν πρόκειται τελικά να αφήσουν τίποτα όρθιο σ' αυτόν τον Τόπο, προκειμένου βέβαια να εξυπηρετηθούν τα συμφέροντα της ντόπιας, αλλά και της ξένης ολιγαρχίας.

Η κατάσταση στο χώρο της δημόσιας υγείας επιδεινώνεται με την άρση της μονιμότητας του ιατρικού προσωπικού, αφού οι νέες προσλήψεις γίνονται μόνο για περιορισμένη θητεία. Βάλλεται ο θεσμός της πλήρους και αποκλειστικής απασχόλησης, που έχει σαν συνέπεια να υπονομεύεται ακόμη περισσότερο ο δημόσιος τομέας. 

Η εκπαίδευση και η μετεκπαίδευση των γιατρών γίνονται χωρίς προγραμματισμό. Οι επιλογές για την εκπαίδευση, όπως επίσης και οι προσλήψεις, γίνονται με διαδικασίες και κριτήρια, που αφήνουν ανοιχτά τα παράθυρα σε ρουσφετολογικές παρεμβάσεις. Οι τακτικές αποδοχές του ιατρικού προσωπικού παραμένουν σε απαράδεκτα χαμηλά επίπεδα.

Τεράστιες είναι και οι ελλείψεις στο νοσηλευτικό προσωπικό. Σε εικοσιπέντε χιλιάδες υπολογίζονται τα κενά που υπάρχουν με τους σημερινούς οργανισμούς, αλλά υπερβαίνουν τις σαράντα χιλιάδες, αν πάρουμε σαν κριτήριο τις πραγματικές ανάγκες. Για να καλυφθούν τα κενά αυτά, που επίσης παγώνουν με τις διατάξεις του νέου νόμου, που συζητείται, παρουσιάζεται όλο και πιο πυκνά, τώρα τελευταία, το φαινόμενο της περαστής βάρδιας, με τις γνωστές συνέπειες βέβαια για τους εργαζόμενους. Τα προβλήματα αυτά θα γίνονται ακόμα πιο έντονα με τις μετατάξεις και αποσπάσεις, που έχουν σαν επακόλουθο την ακόμα μεγαλύτερη μείωση του υπάρχοντος νοσηλευτικού προσωπικού.

'Ενα χρόνιο αίτημα για τη σύνταξη καθηκοντολογίου παραμένει άλυτο. 'Ετσι παρουσιάζεται το φαινόμενο, το νοσηλευτικό προσωπικό να αποσπάται και να ασχολείται με εργασίες, που δεν έχουν σχέση με την εκπαίδευση, αλλά ούτε επίσης με τις θέσεις, για τις οποίες προσλήφθηκαν. Και βέβαια τις συνέπειες όλων αυτών τις πληρώνουν και οι εργαζόμενοι, αλλά και οι ασθενείς.

Αντί η Κυβέρνηση να καλύψει τις ελλείψεις αυτές, προχωρά στην ιδιωτικοποίηση ολόκληρων τομέων, όπως γίνεται με την καθαριότητα, με ακόμη μεγαλύτερο κόστος για το Δημόσιο, αλλά και χειρότερη παροχή υπηρεσιών, ή όπως με τις αποκλειστικές νοσοκόμες. Και το βάρος καλούνται να το σηκώσουν οι ασφαλισμένοι και οι οικογένειές τους και ο καθένας αντιλαμβάνεται τι γίνεται με τα φτωχά λαϊκά στρώματα.

Παρ' όλο που θα νόμιζε κανένας, ότι στα νοσοκομεία, που είναι ένας χώρος όπου κατ' εξοχήν η υγιεινή θα πρέπει να βρίσκεται σε προτεραιότητα, η υγιεινή του προσωπικού, οι διατάξεις του ν. 1568/1985 στην ουσία έχουν παραμείνει ανεφάρμοστες λόγω του περιορισμού των δαπανών.

Λόγω χρόνου, δεν θα μπορέσω να ασχοληθώ και να απαριθμήσω τα πολλά προβλήματα. Υπάρχουν οι προτάσεις των συνδικαλιστικών φορέων και είναι γνωστές οι προτάσεις για την αντιμετώπιση αυτών των προβλημάτων. 'Ενα, όμως, είναι φανερό, ότι τα προβλήματα στο χώρο της υγείας δεν αφορούν μόνο τους εργαζόμενους, δεν αφορούν μόνο τους γιατρούς, το νοσηλευτικό και το τεχνικό ή διοικητικό προσωπικό. Τις επιπτώσεις αυτές τις νοιώθει βαρειά ο Λαός και θα τις νοιώσει ακόμα πιο έντονες τα επόμενα χρόνια.

Γι' αυτό πιστεύουμε, ότι ο αγώνας για την υπεράσπιση του δημόσιου τομέα της υγείας, αλλά και για την αναβάθμιση των υπηρεσιών, θα πρέπει να γίνει παλλαϊκός, έτσι ώστε να ματαιώσει τα σχέδια και τις συνέπειες της πολιτικής της λιτότητας.

ΠΡΟΕΔΡΕΥΩΝ (Δημήτριος Β.Κωστόπουλος): Ο Βουλευτής Μαγνησίας κ. Νίκος Γκατζής έχει το λόγο για πέντε λεπτά.

ΝΙΚΟΛΑΟΣ ΓΚΑΤΖΗΣ: Κύριοι Βουλευτές, για να έχουμε υψηλού επιπέδου για όλους, υγείας, χρειάζονται και ορισμένες βασικές προϋποθέσεις, οι οποίες συμπυκνώνονται στην εξής μία: Πολιτική βούληση, φιλολαϊκή, αντιμονοπωλιακή πολιτική της Κυβέρνησης γενικότερα και ειδικότερα στα θέματα της υγείας. Χρειάζεται δηλαδή μία εθνική πολιτική υγείας, εθνικός σχεδιασμός και πρόγραμμα προς φιλολαϊκή κατεύθυνση.

'Ενας εθνικός σχεδιασμός και πρόγραμμα θα μπορούσε να γίνει ακόμη και από την Κυβέρνηση του ΠΑ.ΣΟ.Κ., αλλά το βάρος που θα ρίξει και η κατεύθυνση που θα πάρει, είναι το πρόβλημα. Φοβούμαστε, ότι καθημερινά διαπιστώνουμε την αντιλαϊκή της πολιτική, την πολιτική εξυπηρέτησης των ξένων συμφερόντων και στο φάρμακο. Κάνει το παν να περάσει εξ ολοκλήρου η παραγωγή και η διακίνηση στα μονοπώλια. Δίνει άμεση και έμμεση διευκόλυνση στο να διοχετευτεί η υγεία στον ιδιωτικό τομέα και παίρνει μέτρα.

Γι' αυτό, εμείς λέμε, ότι στην παραγωγή, τη διακίνηση και τον καθορισμό τιμών, κύριο ρόλο θα πρέπει να έχει ο δημόσιος τομέας, ιδιαίτερα στο φάρμακο.

Δεν είμαστε κάθετα αντίθετοι στον ιδιωτικό τομέα, όπως μας παρουσιάζεται και συχνά διαδίδεται. Αλλά είμαστε κάθετα αντίθετοι στο να μεταφερθούν στον ιδιωτικό τομέα υπηρεσίες εθνικής σημασίας και στρατηγικής, όπως είναι η υγεία.

Οι πωλήσεις φαρμάκων στην Ελλάδα το 1995 έφτασαν σε τετρακόσια ενενήντα τέσσερα δισεκατομμύρια εκατόν δέκα εκατομμύρια, το 1987 ήταν ογδονταεπτά δισεκατομμύρια εκατόν σαράντα εκατομμύρια, δηλαδή έχουμε μία αύξηση εξαπλάσια. Αποτέλεσμα είναι τα ασφαλιστικά ταμεία και οι καταναλωτές να πληρώσουν επιπλέον τετρακόσια δισεκατομμύρια για να καλύψουν τις αυξήσεις.

Συχνά διαδίδεται και λέγεται και από επίσημα χείλη, ότι στην Ελλάδα υπερκαταναλώνουμε φάρμακα. Είμαστε, κύριε Υπουργέ, η τελευταία χώρα κατανάλωσης φαρμάκων στην Ευρωπαϊκή 'Ενωση, αλλά είμαστε η πρώτη σε αυξήσεις τιμών, που ξεπερνούν, όπως είπα, το εξαπλάσιο και επταπλάσιο από τις άλλες χώρες. Ενώ δηλαδή, η ποσότητα κατανάλωσης των φαρμάκων αυξάνεται κατά 1% έως 2% ετησίως, έχουμε τη μεγαλύτερη ποσοστιαία αύξηση της τιμής τους, η οποία φτάνει και τα 400%, καμία φορά, λόγω της κακής πολιτικής σας στον τομέα φαρμάκων και υγείας.

Εφαρμόζετε το αντιβιόγραμμα, για να σταματήσετε την αλόγιστη χρήση φαρμάκων, όπως λέτε. Τα μέτρα, όμως, που παίρνετε για το αντιβιόγραμμα, περιπλέκουν ακόμα περισσότερο τα υπάρχοντα προβλήματα.

Τι γίνεται άραγε με τις λοιμώξεις και τα άλλα περιστατικά; Πώς θα εφαρμοσθεί στην επαρχία, αυτό σας το πρόγραμμα; Τι θα γίνει με τα φάρμακα τρίτης και τέταρτης γενιάς, με τις κοινολόνες και τις κεφαλοσπορίνες; Στο αντιβιόγραμμα η απόλυτη χρήση είναι αστήρικτη, αδύνατη και ανεφάρμοστη κατά τη γνώμη των ειδικών και ιδιαίτερα αυτών που ασχολούνται ειδικά με τα θέματα της υγείας. Η επιστημονικά αιτιολογημένη συνταγογράφηση είναι ο μόνος δρόμος.

Ποια είναι, όμως, η κρατική παρέμβαση στο φάρμακο; Διαλύσατε, κύριε Υπουργέ, την κρατική φαρμακοβιομηχανία. Με τιμές '89 ξοδεύτηκαν δέκα δισεκατομμύρια για κατασκευή εργοστασίων φαρμάκων, τα οποία εκ των υστέρων κλείσατε. Κλείσατε εργοστάσια, όπως των αντιβιοτικών στην Πάτρα και εισάγουμε αντιβιοτικά περίπου εκατό δισεκατομμύρια ετησίως. Το εργοστάσιο Παλλήνης έκλεισε. Το εργοστάσιο φίλτρων νεφρού στην Λάρισα, επίσης. Τη "ΧΡΩΠΕΙ" που έβγαζε φάρμακα δοκιμασμένα και φτηνά και που ήταν παραδεκτά απ' όλους τους επιστήμονες, με συγκεκριμένη αποτελεσματικότητα, την κλείσατε και αυτή και εισάγετε αντιβιοτικά αξίας διακοσίων δισεκατομμυρίων δραχμών σε συνάλλαγμα, χώρια η συναλλαγή που γίνεται για την εισαγωγή άλλου ιατρικού εξοπλισμού για τα νοσοκομεία, που θα μπορούσε να παραχθεί στη Χώρα μας.

Το Ινστιτούτο Φαρμακευτικής 'Ερευνας και Τεχνολογίας δημιουργήθηκε για να αναπτύξει την παραγωγή φαρμάκων, αλλά η φιλομονοπωλιακή σας εξάρτηση, κύριοι της Κυβέρνησης, το μετέτρεψε σε κέντρο εισαγωγής φαρμάκων.

'Ενα μόνο παράδειγμα θα σας αναφέρω από την "ΚΟΠΕΡ Α.Ε." φαρμακευτική βιομηχανία, που με έγγραφό της διαμαρτύρεται προς το Υπουργείο Υγείας, Πρόνοιας στις 17.1.97 και που δείχνει σαφέστατα την αλόγιστη αντεθνική, οικονομική και κοινωνική πολιτική της Κυβέρνησης. Παράγει το φάρμακο ΝΕΟΣΤΙΓΜΙΝ, νοσοκομειακό φάρμακο για την αναισθησία, το οποίο έδινε στα νοσοκομεία με χίλιες εκατόν είκοσι έξι 

Σελίδα 3958 

δραχμές τις πενήντα φύσιγγες και για τρία χρόνια χωρίς καμία αύξηση. Ζήτησε, λοιπόν, μία αύξηση. Ο ΕΟΦ αρνήθηκε, ως αναρμόδιος, ενώ μέσω του ΙΦΕΤ εισήγαγε από τη Γερμανία το ίδιο φάρμακο, με το ίδιο όνομα αντί δώδεκα χιλιάδων εκατόν τριάντα έξι δραχμών, δηλαδή μία αύξηση 978%, όταν ζητούσε αύξηση μόνο 20%.

Καταθέτω αυτό το έγγραφο για τα Πρακτικά της Βουλής.

(Στο σημείο αυτό ο Βουλευτής κ. Νικ. Γκατζής καταθέτει για τα Πρακτικά της Βουλής το προαναφερθέν έγγραφο το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου)

Αναλάβετε την ευθύνη, κύριε Υπουργέ. Καθορίστε με πραγματικές τιμές και με ανακοστολόγηση από μηδενική βάση και πλήρη διαφάνεια τις τιμές των φαρμάκων. Λειτουργήστε τα κλειστά εργοστάσια στη Λάρισα, τον 'Αγιο Στέφανο, την Παλλήνη και επεκτείνετε την δραστηριότητα της "ΕΛΒΙΟΝΥ" και σε άλλα προϊόντα. Είναι καινούρια όλα αυτά τα εργοστάσια. 'Εχουν πληρωθεί με αίμα από τον Ελληνικό Λαό, με φόρο στα φάρμακα. Αν λειτουργήσουν θα επιδράσουν αποφασιστικά στις τιμές των φαρμάκων, αλλά και στην τακτική των πολυεθνικών εταιρειών, οι οποίες κλείνουν τα εργοστάσια παραγωγής στην Ελλάδα και φέρνουν εισαγόμενα.

Κάντε συνεχή ενημέρωση του εθνικού συνταγολογίου. Λειτουργήστε ουσιαστικά την Επιτροπή Φαρμακευτικής Επαγρύπνισης. Εφαρμόστε ποιοτικό και όχι ποσοτικό έλεγχο συνταγογράφησης, καταργήστε το υποχρεωτικό του αντιβιογράμματος.

Επίσης, ζητάμε τη μείωση της συμμετοχής των εργαζομένων, κύριε Υπουργέ, με αυτήν τη λιτότητα που υπάρχει σήμερα στο 10% και των συνταξιούχων στο μηδέν της συμμετοχής τους στην αγορά φαρμάκων.

Υπάρχουν πολλά προβλήματα -αναφέρθηκαν οι προηγούμενοι συνάδελφοι-αλλά ιδιαίτερα, με την απάντηση που δώσατε χθες στο ερώτημα για το Νοσοκομείο του Βόλου, ότι υπάρχει πολιτική βούληση να μην ολοκληρωθεί, δώσατε ακόμα ένα θανατηφόρο χτύπημα στην επαρχία, ιδιαίτερα στο Νομό Μαγνησίας. Και θα αναφέρω επιπλέον, ότι στη Σκόπελο, που έχει τριάντα χιλιάδες κατοίκους το καλοκαίρι, δεν υπάρχει παιδίατρος, παρά τις ενοχλήσεις, ούτε ακτινολόγος.

Γι' αυτό, κύριε Υπουργέ, λάβετε τα μέτρα σας. Ενισχύστε την επαρχία και καταργήστε την πολιτική σας, που είναι μία πολιτική εξυπηρέτησης, ιδιαίτερα των μονοπωλίων που ασχολούνται με το φάρμακο. Ενισχύστε πραγματικά την κρατική βιομηχανία φαρμάκων και λάβετε όλα τα άλλα απαραίτητα μέτρα. Ευχαριστώ.

ΠΡΟΕΔΡΕΥΩΝ (Δημήτριος Β. Κωστόπουλος): Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, σήμερα, πράγματι, σφυροκοπήθηκε η υγεία, ξεκινώντας από την ψυχική υγεία το πρωί, αλλά και τώρα επί μία ώρα σφυροκοπείται η υγεία, θα έλεγα, ανηλεώς.

Εάν παρακολουθούσε ένας τρίτος αμερόληπτος παρατηρητής, τα όσα ελέχθησαν σ' αυτήν την Αίθουσα, θα σχημάτιζε την εντύπωση ότι δεν υπάρχει τίποτε στην Ελλάδα και ότι όλα, στη δημόσια υγεία και το νοσοκομειακό σύστημα της Χώρας είναι διαλυμένα.

Αγαπητοί κύριοι συνάδελφοι, επερωτώντες, διάβασα με πολλή προσοχή την επερώτησή σας και σας άκουσα όλους επίσης με πάρα πολλή προσοχή.

Ειλικρινά αναρωτιέμαι, αν θέλετε με την επερώτησή σας να μας βοηθήσετε ή μήπως δεν σας ενδιαφέρει η ουσία, αλλά μόνο οι εντυπώσεις, με την έκθεση ιδεών την οποία καταθέσατε.

Αυτή ήταν μία πολύ καλή έκθεση ιδεών και αυτά που ακούστηκαν εδώ είναι ισοπεδωτικά. Δεν υπάρχει τίποτα, κύριοι συνάδελφοι; Δεν λειτουργεί τίποτα; Τελικά μπορείτε να μας πείτε με ποιους είσθε; Το Κομμουνιστικό Κόμμα από πότε άλλαξε γραμμή; Είσαστε με τους φαρμακοβιομήχανους ή με το λαό;

Θα απαντήσω εμπεριστατωμένα σ' αυτό και θα σας καλέσω σαν Κομμουνιστικό Κόμμα, επίσημα, να πάρετε θέση, για το αν τα μέτρα που πήραμε για τη λίστα και ιδιαίτερα για το αντιβιόγραμμα είναι σωστά.

Κύριοι συνάδελφοι, πέραν των γενικών αναφορών για την πολιτική της υγείας στη Χώρα μας, θέμα για το οποίο το κάθε Κόμμα και ο καθένας από μας μπορεί να έχει τις δικές του απόψεις, αναφερθήκατε, κατά το πλείστον σε υπαρκτά, χρόνια προβλήματα, ελλείψεις και αδυναμίες του Εθνικού Συστήματος Υγείας, έστω και αν μερικές φορές -εγώ το πιστεύω αυτό- καταγράφηκαν υπερβολές ή και ανακρίβειες και στο κείμενο και σ' αυτά που λέχθηκαν.

Παρόλα αυτά, η επερώτηση είναι μία ευκαιρία να συζητήσουμε ένα θέμα μεγάλης κοινωνικής και εθνικής σημασίας που παραμένει πάντα επίκαιρο και αφορά την προστασία και την προαγωγή της υγείας του Ελληνικού Λαού.

Πιστεύω, ότι κάθε ευνομούμενη κοινωνία που σέβεται τους πολίτες της πρέπει να εκφράζεται με το κοινωνικό της πρόσωπο. Για μας, για την Κυβέρνηση, το κοινωνικό αυτό πρόσωπο αναδεικνύεται με την κοινωνική πολιτική που προωθούμε. Πιστεύω να συμφωνείτε ότι προς αυτήν την κατεύθυνση έχουμε κάνει αρκετά βήματα.

Δεν χρειάζεται να αναφερθώ και πάλι σε όλα εκείνα που έχουμε κάνει στους τομείς της υγείας και της πρόνοιας. Αρκεί μόνο να σημειώσω, ότι εμείς θεμελιώσαμε το Εθνικό Σύστημα Υγείας και ο πληθυσμός απέδειξε, ότι δεν ξεχνά την πρωτοβάθμια φροντίδα που του προσφέραμε, με τα κέντρα υγείας, την πλήρη και αναβαθμισμένη νοσοκομειακή περίθαλψη με την ανέγερση νέων νοσοκομείων και τον εκσυγχρονισμό των υπολοίπων, με την καθιέρωση πρωτοποριακών και επιτυχημένων θεσμών, όπως τα ΚΑΠΗ και μία σειρά από άλλες δράσεις και ενέργειες, που σέβονται τον πολίτη και τιμούν το Κράτος.

Βεβαίως, παρ'όλα αυτά που πετύχαμε τα τελευταία δέκα χρόνια δεν σημαίνει ότι εφησυχάζουμε. Χρειάζεται να γίνουν ακόμα πολλά, όχι όμως ότι είναι διαλελυμένα τα πάντα. Το Εθνικό Σύστημα Υγείας, δεν έχει ακόμα ολοκληρωθεί. Στην Αγγλία πάλευαν να το ολοκληρώσουν είκοσι πέντε χρόνια, χωρίς να αναιρεί η μια κυβέρνηση τα επιτεύγματα της προηγούμενης.\

Δεν έχει λοιπόν ακόμα ολοκληρωθεί το Εθνικό Σύστημα Υγείας γιατί στην πορεία υπήρξαν και καθυστερήσεις και ανακολουθίες και εναλλαγές κυβερνήσεων και ασυνέπειες και πλήγματα, με αποτέλεσμα σήμερα να παρουσιάζει μια σειρά από οξυμένα προβλήματα και ελλείψεις.

Πράγματι, τα περισσότερα απ'αυτά που αναφέρονται στην επερώτηση, αποτελούν προβλήματα, που πρέπει όμως να αντιμετωπιστούν στα πλαίσια μιας εθνικής πολιτικής υγείας που θα λαμβάνει υπόψη την υπάρχουσα κατάσταση και τη διεθνή εμπειρία στα πλαίσια πάντα της σημερινής κοινωνικής και οικονομικής συγκυρίας.

Αυτά που είπατε, εσείς κύριοι συνάδελφοι, είναι ένα ιδεατό υγειονομικό σύστημα με αμέτρητα δισεκατομμύρια, που αν τα είχαμε, βεβαίως θα είχαμε κάνει αυτά τα οποία ζητάτε. Εμείς αποδείξαμε ότι και όραμα και φαντασία έχουμε και ρεαλιστικές και αξιόπιστες λύσεις διαθέτουμε.

Σ'αυτήν την τετραετία, που ήδη διανύουμε, επιχειρούμε να επιλύσουμε πολλά προβλήματα του τομέα υγείας, όχι μόνο μέσα από παρεμβάσεις θεσμικού και διαρθρωτικού χαρακτήρα που επιχειρούνται με το υπό κατάρτιση νομοσχέδιο υγείας, αλλά και μέσα από την ολοκλήρωση των επιμέρους έργων που είναι ενταγμένα στο Δεύτερο Κοινοτικό Πλαίσιο Στήριξης. Παράλληλα, συνεχίζουμε και εμπλουτίζουμε την πολιτική μας με ενέργειες και δράσεις που αφορούν το ΕΚΑΒ, την υγειονομική θωράκιση του Αιγαίου, αλλά και άλλων εθνικά ευαίσθητων περιοχών της Χώρας μας, την αποτελεσματική αντιμετώπιση των ελλειμμάτων νοσοκομείων, τα ναρκωτικά και το AIDS, τα άτομα με ειδικές ανάγκες και τους ηλικιωμένους.

Θα ήθελα να σας κάνω μια εξομολόγηση, εκτός κειμένου. Βρίσκομαι στο Υπουργείο Υγείας για τρίτη φορά, 1988-1989, το 1993-1996 και τώρα. Σας κάνω μια ανθρώπινη προσωπική εξομολόγηση. Θητεύω στην Αίθουσα αυτή δέκα έξι χρόνια. 

Σελίδα 3959 

Προσπαθεί η παρούσα πολιτική ηγεσία να πιάσει για πρώτη φορά να πιάσει τον τράγο από τα κέρατα. Βοηθήστε μας, μέσα από ένα σωστό και ειλικρινή διάλογο. Σας καλώ να έρθετε στο Υπουργείο, να σας δώσουμε τα πλήρη στοιχεία, την πραγματική εικόνα του υγειονομικού συστήματος και τις προσπάθειες που καταβάλλουμε. Και αυτήν την έκκληση την κάνω προς όλες τις Πτέρυγες της Βουλής.

Δεν υπάρχει αμφιβολία ότι το σύστημά μας περνά κρίση, αλλά μπορούμε όλοι μαζί με διάλογο, με ειλικρίνεια, με διαφάνεια, να το βελτιώσουμε και να το σώσουμε. Διότι, αν δεν γίνουν παρεμβάσεις, και αν ακολουθήσουμε την τακτική τη δική σας, τότε χαθήκαμε. Είναι δυνατόν, επίλεκτα μέλη του Κ.Κ.Ε. να έρχονται και να αναγάγουν σαν κυρίαρχο θέμα την απόφαση του ΕΟΦ και των επιστημονικών οργάνων για τα αντιβιογράμματα; Αυτό κάναμε εμείς: Υιοθετήσαμε τις αποφάσεις των θεσμοθετημένων οργάνων που έχει θεσμοθετήσει η Πολιτεία, το επιστημονικό συμβούλιο του ΕΟΦ, το ΑΕΣΥ, το Ανώτατο Επιστημονικό Συμβούλιο Υγείας για το αντιβιόγραμμα και έρχεται το Κ.Κ.Ε. και προχθές και σήμερα, να το αναγάγει σε κυρίαρχο θέμα. Μπορεί να πάει ο Τόπος μπροστά έτσι;

ΣΤΡΑΤΗΣ ΚΟΡΑΚΑΣ: Αυτό είναι το κυρίαρχο θέμα που έθεσε η επερώτηση;

EMMANOYHΛ ΣΚΟΥΛΑΚΗΣ (Υφυπ.Υγείας και ,Πρόνοιας): Βεβαίως. Εγώ παρακολουθώ, δεν ξέρω τελικά εσείς με ποιους είστε.

ΝΙΚΟΛΑΟΣ ΓΚΕΛΕΣΤΑΘΗΣ: Είστε τόσα χρόνια Υφυπουργός Υγείας και γνωρίζετε την κατάσταση. Αυτά τώρα που διαβάζετε είναι εξωπραγματικά και δεν έχουν καμιά σχέση με την πραγματικότητα.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Σας παρακαλώ, κύριε συνάδελφε. Θα έρθει η ώρα σας να ζητήσετε το λόγο και να τοποθετηθείτε.

'Οπως ανέφερα πολλές φορές σ'αυτήν την Αίθουσα, οι προβλεπόμενες δαπάνες για την υγειονομική προστασία το 1997, σε σύγκριση με πέρυσι είναι αυξημένες και θα ξεπεράσουν το 20% του ΑΕΠ. Ειδικότερα για την υγεία προβλέπονται δαπάνες ύψους εξακόσια έντεκα δισεκατομμύρια, μια αύξηση 9% και από τον κρατικό προϋπολογισμό του Υπουργείου πλέον δαπανών ύψους σαράντα οκτώ δισεκατομμύρια που καλύπτονται από το σκέλος των δημοσίων επενδύσεων. Με τις τελευταίες, χρηματοδοτούνται έργα υποδομών και εξοπλισμού του εθνικού σκέλους και καλύπτεται η εθνική συμμετοχή στα έργα του Δεύτερου Κοινοτικού Πλαισίου Στήριξης το συνολικό ύψος του οποίου ανέρχεται στο ποσόν των τριακοσίων σαράντα δισεκατομμυρίων για την περίοδο 1994-1999, ποσό πρωτοφανές για τα ελληνικά δεδομένα.

Και αυτό είναι αποτέλεσμα των πολιτικών επιλογών της Κυβέρνησης, 3,2% ήταν το πρόγραμμα, 4,3% το φτάσαμε από τα 7 τρισ. εννοώ. Οι δαπάνες αυτές θεωρούμε ότι με τα σημερινά περιοριστικά δημοσιοοικονομικά δεδομένα και μπορούν να καλύψουν ικανοποιητικά τις ανάγκες υγείας και πρόνοιας, ενώ σε επιλεγμένους τομείς, όπως για παράδειγμα αυτή της πρωτοβάθμιας περίθαλψης, της δημόσιας υγείας και πρόνοιας, οι παροχές θα διευρυνθούν.

Επιδιώκουμε ακόμη μέσω παρεμβάσεων δομικού και διαρθρωτικού χαρακτήρα που προβλέπονται από το υπό κατάθεση νομοσχέδιο, να βελτιώσουν την αποδοτικότητα των πόρων και την αποτελεσματικότητα των υπηρεσιών υγείας. Ιδιαίτερη έμφαση θα δοθεί σε δράση στήριξης των πλέον αδυνάτων κοινωνικών ομάδων με πολιτικές που βασίζονται στην κάλυψη των πραγματικών αναγκών τους.

Στόχος μας είναι η δημιουργία ενός σύγχρονου και αποτελεσματικού ιστού κοινωνικής προστασίας για όλους τους πολίτες και ιδιαίτερα αυτούς που έχουν αυξημένες ανάγκες. Βασική μας προσπάθεια είναι η βελτίωση της ποιότητας των παρεχομένων υπηρεσιών και η ισότιμη πρόσβαση των πολιτών στις υπηρεσίες υγείας. 

Οι διεθνείς εξελίξεις σε συνδυασμό με τις περιοριστικές δημοσιονομικές πολιτικές , αλλά και τα συσσωρευμένα και οξυμμένα προβλήματα, οι πιεστικές ανάγκες,οι δυσλειτουργίες και οι στρεβλώσεις του Εθνικού Συστήματος Υγείας, πιέζουν για άμεσες μεταρρυθμίσεις για να γίνει το σύστημα πιο αποτελεσματικό και κοινωνικά δίκαιο.

Οι προτεραιότητές μας είναι οι παρακάτω.

Δημόσια Υγεία. Για την προστασία του πληθυσμού και την πρόληψη αναδιοργανώνουμε καθυστερημένα -αν θέλετε- όμως είναι μία από τις μεγάλες παρεμβάσεις που γίνονται με το υπό κατάθεση νομοσχέδιο. Ελπίζω να οριστικοποιηθεί, να περάσει την άλλη εβδομάδα από τα κυβερνητικά όργανα και να πάρει το δρόμο της Βουλής. Αναδιοργανώνουμε, λοιπόν, σε σύγχρονη βάση και σε κεντρικό και περιφερειακό επίπεδο τις υπηρεσίες δημόσιας υγείας. Στη θέση του αναχρονιστικού θεσμού του νομίατρου, συστήνουμε κλάδο γιατρών δημόσιας υγείας ΕΣΥ και δημιουργούμε υπηρεσίες σχολικής υγείας και ψυχοκοινωνικής στήριξης των παιδιών της σχολικής ηλικίας, με σχολιάτρους, ψυχολόγους, κοινωνικούς λειτουργούς και άλλους επιστήμονες.

Με αυτόν τον τρόπο εξασφαλίζουμε την πρόληψη, την αγωγή και προαγωγή της υγείας όλου του παιδικού πληθυσμού της Χώρας, τη μόνιμη παρακολούθηση της υγείας τους και την εποπτεία του σχολικού χώρου από άποψη υγιεινής και προστασίας των παιδιών. 

Δεύτερον, την πρωτοβάθμια φροντίδα. Είναι αλήθεια ότι έγιναν πολλά βήματα στην πρωτοβάθμια φροντίδα στην ύπαιθρο. Τα αγροτικά ιατρεία, για αυτά που είπατε κάποια παραπάνω πράγματα. Δεν είναι έτσι τα πράγματα. Και τα κέντρα υγείας έχουν προσφέρει πάρα πολλά πράγματα στον αγροτικό πληθυσμό. Χρειάζονται βελτιώσεις, βεβαίως χρειάζονται. Να τα ενισχύσουμε, να τα επαναπροσανατολίσουμε, ναι, αλλά εν πάση περιπτώσει προσέφεραν αρκετά πράγματα και πρέπει να προσφέρουν ακόμη περισσότερα. Στις πόλεις όμως πράγματι υπάρχει μία υστέρηση. Εκεί προχωρούμε στη δημιουργία δικτύων πρωτοβάθμιας φροντίδας και εφαρμόζουμε τον οικογενειακό γιατρό. Η ανάπτυξή τους θα γίνει σταδιακά. Μέσα από τη λειτουργία τους εξασφαλίζεται η ενιαία και η υψηλών προδιαγραφών πρωτοβάθμια φροντίδα υγείας, περίθαλψη, πρόληψη, εμβολιασμοί, ακτινοδιαγνωστικές και άλλες εξετάσεις.

Τρίτον, την αναβάθμιση των ανθρώπινων πόρων. Διασφαλίζουμε την επιστημονική εξέλιξη των γιατρών και των άλλων επιστημόνων της υγείας και καθιερώνουμε σύστημα συνεχούς αξιολόγησης και κρίσεις αυτών. Για την καλύτερη στελέχωση των υπηρεσιών του ΕΣΥ ολοκληρώθηκαν οι διαδικασίες προσλήψεων από το ΑΣΕΠ των 5.662 θέσεων, οι οποίες θα καλύψουν τα πράγματι μεγάλα κενά που σήμερα υπάρχουν στο υγειονομικό μας σύστημα.

Παράλληλα έχουν ξεκινήσει διαδικασίες προκήρυξης νέων θέσεων για ιατρικό, νοσηλευτικό και λοιπό προσωπικό που θα καλύψουν επείγουσες ανάγκες του ΕΚΑΒ, των χειρουργείων των ΜΕΘ και άλλων. 'Εχουμε βάλει προτεραιότητες και πιστεύω ότι συμφωνείτε. Από τις πεντακόσιες εξήντα ιατρικές θέσεις που έχουμε για φέτος, που για εμάς είναι σημαντικός αριθμός, βεβαίως έχουμε και ανάγκη άλλων θέσεων, αλλά είπαμε προτεραιότητες, μονάδες εντατικής θεραπείας, θέσεις αναισθησιολόγων. Δώσαμε όλες τις κενές θέσεις. Μονάδες τεχνητού νεφρού. 'Οπου είχαν συσταθεί θέσεις νεφρολόγων προκηρύχθηκαν όλες.

Ολοκληρώσαμε την κατανομή. Για τη Λήμνο πρέπει να υπήρχε κάποιο πρόβλημα, λάθος της υπηρεσίας. 'Εχω την εντύπωση, δεν είμαι σίγουρος, ότι υπήρχε θέση και δεν προκηρύχθηκε. Η πρώτη προκήρυξη πρέπει να δοθεί αυτές τις ημέρες.

ΣΤΡΑΤΗΣ ΚΟΡΑΚΑΣ:Να πάνε με απόσπαση.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Το προσπαθούμε, κύριε Κόρακα.

Τελειώσαμε την κατανομή των άλλων μονάδων, προχωρούμε στην κατανομή των γιατρών για το Αιγαίο -υπάρχει προτεραιότητα- και μετά θα πάμε στα Κέντρα Υγείας και τα νοσοκομεία.

Αυτές τις ημέρες δε δώσαμε την προκήρυξη των πεντακοσίων θέσεων προσωπικού για το ΕΚΑΒ και κάνουμε την κατανομή των δύο χιλιάδων επτακοσίων θέσεων για όλο το 

Σελίδα 3960 

σύστημα του ΕΣΥ.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Μη ξεχάσετε και τη Λευκάδα, κύριε Υπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπ.Υγείας και Πρόνοιας): Θα πάρει και η Λευκάδα μέσα στα πλαίσια των συγκυριών το μερίδιό της.

Τέταρτον, εκσυγχρονίζουμε τα νοσοκομεία της Χώρας, έτσι ώστε να εξυπηρετούν καλύτερα τον πολίτη και να του προσφέρουν περισσότερες υπηρεσίες, όπως προνοσοκομειακή και μετανοσοκομειακή φροντίδα, κατ'οίκον νοσηλεία και αποκατάσταση, καθώς και τη δυνατότητα παροχής υψηλών προδιαγραφών εξειδικευμένες ιατρικές φροντίδες και εργαστηριακές εξετάσεις μέσα από τη λειτουργία απογευματινών ιατρείων, χειρουργείων και εργαστηρίων υψηλής βιοϊατρικής τεχνολογίας.

Εφαρμόζουμε στα νοσοκομεία το θεσμό του γενικού Διευθυντού-Συμβούλου, εισάγουμε το νοσοκομειακό συνταγολόγιο και το διπλογραφικό λογιστικό σύστημα, δημιουργούμε οργανωμένη ιατρική, νοσηλευτική και διοικητική υπηρεσία, και η χρηματοδότηση γίνεται πλέον με ετήσιους κλειστούς προϋπολογισμούς.

Εκτός αυτών, τίθενται ως προτεραιότητες του νοσοκομειακού τομέα η ανάπτυξη των μονάδων εντατικής θεραπείας, των τμημάτων επειγόντων περιστατικών, των μονάδων τεχνητού νεφρού, των χειρουργείων και των εργαστηρίων.

Πέμπτον, την επείγουσα προνοσοκομειακή φροντίδα.

Για το ΕΚΑΒ που ήδη επεκτείνεται σε έξι ακόμα πόλεις, προβλέπεται η περαιτέρω ανάπτυξη και επέκτασή του καθώς και η ενίσχυσή του με ασθενοφόρα, αεροπορικά μέσα, δίκτυο ασύρματης επικοινωνίας κ.λπ. μέσω του Β' Κοινοτικού Πλαισίου Στήριξης.

'Εκτον, το πρόγραμμα της υγειονομικής θωράκισης του Αιγαίου αναπτύσσεται κανονικά με τους ρυθμούς που έχουμε προβλέψει.

'Εβδομον, τα έργα του Κοινοτικού Πλαισίου Στήριξης.

Θέλω να αναφερθώ επιγραμματικά στα έργα και στις δράσεις του Β' Κοινοτικού Πλαισίου Στήριξης, γιατί για μας έχουν μέγιστη σημασία όταν θα ολοκληρωθούν. 

Το συνολικό κόστος των έργων ανέρχεται σε διακόσια εξήντα δισεκατομμύρια από τα οποία εκατό δισεκατομμύρια κατανέμονται για έργα του εθνικού σκέλους και εκατόν εξήντα δισεκατομμύρια για έργα του περιφερειακού σκέλους. 

'Οσον αφορά την υλοποίηση, δέκα νοσοκομεία βρίσκονται σε στάδιο κατασκευής και έξι υπό δημοπράτηση. Σε στάδιο δημοπράτησης βρίσκονται ακόμα επεκτάσεις και διαρρυθμίσεις σε άλλα είκοσι νοσοκομεία.

Προβλέπεται τέλος ιατροτεχνολογικός εξοπλισμός για δεκαπέντε νοσοκομεία, εξήντα κινητές μονάδες του ΕΚΑΒ, τέσσερα ελικόπτερα και δύο αεροσκάφη, η ανέγερση κτιρίου για την Εθνική Σχολή Δημόσιας Υγείας, το Εθνικό Κέντρο Ερευνών Υγείας, το Εθνικό Κέντρο Αιμοδοσίας, το Κέντρο Κοινωνικής Υποστήριξης Ατόμων με Ειδικές Ανάγκες, το Εθνικό Κέντρο 'Αμεσης Κοινωνικής Βοήθειας και τα δεκατρία Περιφερειακά Εργαστήρια Δημόσιας Υγείας.

Παρά τις αντικειμενικές δυσκολίες του προγράμματος που περιλαμβάνει πολλές καινοτόμες δράσεις, οι ρυθμοί απορρόφησης αναμένεται να αυξηθούν ικανοποιητικά μέσα στα επόμενα χρόνια, έτσι ώστε μέχρι το 2000 να υπάρξει πλήρης απορρόφηση. 'Ηδη αυτό έχει φανεί από τις απορροφήσεις του 1996 οι οποίες είναι αυξημένες κατά 150% σε σχέση με εκείνες του 1995.

Στον υπόλοιπο χρόνο που μου απομένει θα ήθελα να αναφερθώ λίγο παραπάνω σ'αυτά τα οποία με τις σημερινές σας τοποθετήσεις θίξατε.

Για τους μισθούς υπήρχε ένα πρόβλημα, κύριοι συνάδελφοι και κάναμε πολλή κουβέντα με τα αντίστοιχα Υπουργεία και καταλήξαμε και ελπίζω να ανταποκριθεί το Υπουργείο Οικονομικών στο ότι η μισθοδοσία εξ ολοκλήρου θα διοχετεύεται -ας χρησιμοποιήσω αυτήν τη φράση- από το Υπουργείο Οικονομικών απευθείας στα νοσοκομεία, μέσω των Νομαρχιών για να εξασφαλιστεί το 100% της μισθοδοσίας.

Αυτό είναι ένα μεγάλο βήμα.

Δεύτερο, ρύθμιση των χρεών. Είναι γενναία πολιτική παρέμβαση και γενναία χρηματοδότηση της Κυβέρνησης στον τομέα της υγείας. Ολοκληρώνεται τη Δευτέρα. Αν βρεθώ τη Δευτέρα στο Κοινοβούλιο, θα κάνω την τοποθέτησή μου. Εν πάση περιπτώσει, σας διαβεβαιώ ότι είναι γενναία πολιτική παρέμβαση η οποία θα οδηγήσει στην εξυγίανση του συστήματος. Σπάει ο φαύλος κύκλος. 'Εχει μεγάλη σημασία να ξεκινήσουμε από μηδενική βάση το 1997.

Αυτές, αγαπητοί συνάδελφοι, οι παρεμβάσεις, δεν είναι παρεμβάσεις λιτότητας. Είναι γενναίες πολιτικές παρεμβάσεις. Και με όλα τα άλλα μέτρα που έχουμε πάρει και με εγκυκλίους μας, έχουμε καταφέρει να δώσουμε μια νέα πνοή στα νοσοκομεία μας. Είναι παρεμβάσεις νοικοκυρέματος.

Είχα προχθές μια κόντρα με ανθρώπους της Παράταξής σας και ήθελαν να με βαφτίσουν Υπουργό της λιτότητας και της κοινωνικής αναλγησίας! Εγώ απάντησα και απαντώ και σε σας, γιατί μπήκε λίγο ως πολύ αυτό: Είναι κοινωνική αναλγησία να μπαίνει μπροστά το Υπουργείο Υγείας και οι αρμόδιοι Υπουργοί, ο κ. Γείτονας, ο Σκουλάκης και όλη η πολιτική ηγεσία και να κάνουν εκστρατεία εναντίον της σπατάλης; Δεν είπαμε να περικοπούν δαπάνες. Είπαμε να σταματήσουν οι σπατάλες. Και σπατάλες γίνονται και το ομολογούν οι πάντες και οι γιατροί, οι διοικούντες, οι εργαζόμενοι και όλος ο κόσμος! Ε, αυτόν τον αγώνα δίνουμε, αυτήν την προσπάθεια κάνουμε και σ'αυτήν την προσπάθεια σας καλούμε να μας στηρίξετε. Δεν κάνουμε πολιτική λιτότητας. Κάνουμε πολιτική νοικοκυρέματος.

Ποιος από εδώ μέσα δεν ξέρει, ότι σε κάθε σπίτι υπάρχει και ένα ντουλαπάκι με δεκάδες, μπορεί να είναι και εκατοντάδες φάρμακα ληγμένα τα οποία κάποιοι ασθενείς πήραν, χρησιμοποίησαν μια-δυο ταμπλέτες και τα έχουν εκεί πεταμένα; Δεν το ξέρετε αυτό; Δεν πρέπει να μιλήσουμε γι'αυτό; Δεν πρέπει να μιλήσουμε για τα πεντακόσια εξήντα δισεκατομμύρια που είναι η ετήσια φαρμακευτική δαπάνη; Είναι κακό δηλαδή που καθιερώσαμε τη λίστα; Είναι κακό που καθιερώνουμε νοσοκομειακό συνταγολόγιο; 'Η είναι κακό που υιοθετήσαμε τις αποφάσεις των θεσμοθετημένων οργάνων και του Υπουργείου Εργασίας και Κοινωνικών Ασφαλίσεων αλλά και του Υγείας όσον αφορά το αντιβιόγραμμα; Δεν μας το εισηγήθηκε κανένας άλλος: οι επιστήμονες της Χώρας μας το εισηγήθηκαν αυτό. Συνεδρίασε το επιστημονικό συμβούλιο του ΕΟΦ, συνεδρίασε το διοικητικό συμβούλιο του ΕΟΦ και συνεδρίασε και το ΑΕΣΥ και έκανε αυτές τις προτάσεις.

Να σας πω γιατί οδηγηθήκαμε εκεί που οδηγηθήκαμε. 'Εχω έναν επίσημο πίνακα, που λέει τα ποσοστά αντοχής σε διάφορα αντιβιοτικά GRAM αρνητικών μικροοργανισμών που απομονώθηκαν σε αιμοκαλλιέργειες από εννέα χώρες της Ευρώπης. Εδώ να δείτε την τσαπατσουλιά της Χώρας μας!

Ακούστε τι λέει εδώ: Για ένα αντιβιοτικό, την αζτρεονάμη, ανθεκτικότητα στη Σουηδία 3%, στην Ελλάδα 29%! 'Ενα άλλο αντιβιοτικό, η γενταμισίνη, γνωστό αντιβιοτικό: Στη Σουηδία 2%, μεγάλη Βρεταννία 3%, Δυτική Γερμανία 9%, Βέλγιο 9%, Ελλάδα 42%. Ξέρετε τι δείχνει αυτό; Να που οδηγεί η αλόγιστη χρήση των αντιβιοτικών! Στην ανάπτυξη ανθεκτικών μικροβίων. Και όταν αυτά τα αντιβιοτικά θα τα χρειαζόμαστε, θα είναι ήδη αχρηστευμένα από την ίδια την πραγματικότητα! 

Αντί λοιπόν να έλθετε να μας παινέσετε, βρήκατε να κεντράρετε και προχθές και σήμερα σ'αυτό το θέμα; Δεν σας βολεύει, δεν σας βοηθάει, για όνομα του Θεού! Θα καταθέσω στα Πρακτικά τον πίνακα. Είναι ντοκουμέντο, γιατί οι επιστήμονες της Χώρας μας οδηγήθηκαν σ'αυτές τις προτάσεις και γιατί τα θεσμοθετημένα όργανα πήραν αυτές τις αποφάσεις.

(Στο σημείο αυτό ο κ. Υφυπουργός Υγείας και Πρόνοιας κ. Ε. Σκουλάκης καταθέτει για τα Πρακτικά τον προαναφερθέντα πίνακα ο οποίος βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Σαν να βγάζουμε τα μπαζούκας, να σκοτώσουμε τα σπουργίτια!

Αυτό θέλετε. Αυτό μας λέτε. Είπατε για τους εργαζόμενους και ψιλοαναγγείλατε κινητοποιήσεις. 'Ετσι είπατε. Εμείς συ-

Σελίδα 3961 

νεργαζόμαστε με όλα τα συνδικαλιστικά όργανα των εργαζόμενων στους χώρους της υγείας και της πρόνοιας. 'Εχουμε μία συνεχή συνεργασία, θέλω να πιστεύω ότι δίνουν και αυτοί παράλληλα με μας τη μάχη να κρατήσουμε το σύστημα, να βελτιώσουμε το σύστημα και με τις ρυθμίσεις οι οποίες γίνονται, έχουν πεισθεί ότι θα εξυγιανθεί το σύστημα, ότι θα υπάρχει ένας εξορθολογισμός δαπανών, ένα νοικοκύρεμα, το ζητάνε και οι ίδιοι ώστε να περισωθεί το σύστημα, να αναβαθμισθούν οι περιεχόμενες υπηρεσίες υγείας και στο κάτω κάτω της γραφής, για να παραμείνουν και εκείνοι εργαζόμενοι σ' ένα χώρο που τον πονούν και τον αγαπούν και τον υπηρετούν όλα αυτά τα χρόνια. Πιστεύω να μην ανταποκριθούν σ' αυτό που είπατε γιατί έμμεσα τους καλέσατε να ξεκινήσουν κινητοποιήσεις.

'Οσον αφορά τις προσλήψεις, στη Λάρισα στα νοσοκομεία που είναι υπό ανάπτυξη, στην 'Αρτα, στην Ελευσίνα, βεβαίως υπάρχουν κενά και βεβαίως μέσα από τον προϋπολογισμό προσπαθούμε και συστήνουμε νέες θέσεις και προκηρύσσουμε νέες θέσεις ειδικώς γι' αυτά τα τέσσερα υπό ανάπτυξη νοσοκομεία. Ειδικώς γι' αυτά τα τέσσερα υπό ανάπτυξη νοσοκομεία, θα φέρουμε στο Υπουργικό Συμβούλιο ειδική πρόταση εντός των ημέρων, όπως και την ψυχική υγεία -αυτά που ακούστηκαν το πρωϊ- και είμαστε βέβαιοι ότι η Κυβέρνηση όπως έχει κάνει μέχρι τώρα και έχει εξαιρέσει τις προσλήψεις του Υπουργείου Υγείας και Πρόνοιας από τη γενικότερη απαγόρευση, έτσι και τώρα θα ανταποκριθεί μέσα στα πλαίσια πάντα των δυνατοτήτων.

Βεβαίως υπάρχουν ελλείψεις ιατρικού προσωπικού -δυόμισι χιλιάδες, δεν πρέπει να είναι τόσες, πρέπει να είναι γύρω στις χίλιες πεντακόσιες-βεβαίως υπάρχουν ελλείψεις νοσηλευτικού προσωπικού, πρέπει να λείπουν όχι είκοσι πέντε αλλά γύρω στις δέκα με δέκα πέντε χιλιάδες, διότι υπάρχουν πάρα πολλοί οργανισμοί οι οποίοι δεν ανταποκρίνονται στην πραγματικότητα και άλλοι οργανισμοί οι οποίοι πραγματικά θέλουν τροποποίηση. 'Οσον αφορά τις καθυστερήσεις που πράγματι υπήρξαν από πλευράς του ΑΣΕΠ, ομολογούμε ότι δεν ευθυνόμαστε. Υπήρξε μία καθυστέρηση, έχουν περάσει δεκαπέντε μήνες από την προκήρυξη, πράγματι απεδείχθησαν χρονοβόρες οι διαδικασίες μέσα από το ΑΣΕΠ και υπάρχει μία προσπάθεια από πλευράς του Υπουργείου Υγείας και Πρόνοιας σε συνεργασία με το Υπουργείο Δημόσιας Διοίκησης και Αποκέντρωσης, να βρεθεί τρόπος χωρίς να ακυρωθεί η ουσία του νόμου, γρηγορότερων διαδικασιών έτσι ώστε να μπορούμε μέσα σε συντομότερο χρονικό διάστημα να προσλαμβάνεται προσωπικό και ιατρικό και νοσηλευτικό, πέραν του ότι στο υπό κατάθεση νομοσχέδιο υπάρχουν διατάξεις οι οποίες δίνουν τη δυνατότητα σε κατεπείγουσες περιπτώσεις να προσλαμβάνονται γιατροί, ιδιαίτερα σε νησιωτικές και παραμεθόριες περιοχές με διάφορες γρήγορες διαδικασίες.

Αγαπητοί συνάδελφοι, θα παρακολουθήσω τις δευτερολογίες σας και θα συμπληρώσω την απάντησή μου στην δευτερολογία μου και εγώ με τη διαβεβαίωση ότι εκεί που ο Πρωθυπουργός μας τοποθέτησε και μας έδειξε την εμπιστοσύνη του να χειριστούμε ένα πολύ δύσκολο και ευαίσθητο κομμάτι, την υγεία του Ελληνικού Λαού, σας διαβεβαιώνουμε ότι κάνουμε ό,τι μπορούμε. Δουλεύουμε νυχθημερόν, δεν έχουμε να κρύψουμε τίποτα, ζητούμε τη συνεργασία σας, σας λέμε ελάτε να τα δείτε, ελάτε να τα κουβεντιάσουμε μία μέρα, να κάνουμε ιεράρχηση μαζί. Δεν είναι δυνατόν η πολιτική ηγεσία του Υπουργείου Υγείας να υιοθετήσει όλα αυτά τα οποία εσείς φέρατε σήμερα. Εάν ήταν δυνατόν να έχουμε τη δυνατότητα να ικανοποιήσουμε όλα αυτά τα αιτήματα, θα είμαστε πανευτυχείς Υπουργοί.

Στη διάθεσή σας για συνεργασία και σεις και όλες οι Πτέρυγες της Βουλής, γιατί νομίζω ότι η υγεία και είναι και πρέπει να αποδεικνύεται καθημερινά στην πράξη ότι τα Κόμματα την τοποθετούν πάνω από χρώματα και κόμματα και σκληρές αντιπαραθέσεις.

Σήμερα άλλωστε είναι μέρα αγάπης και έπρεπε να μην βληθεί τόσο πολύ η υγεία.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Δημήτριος Β. Κωστόπουλος): Ο Κοινοβουλευτικός Εκπρόσωπος του Κ.Κ.Ε. κ. Ορέστης Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, μέρα του Αγίου Βαλεντίνου...

ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν είναι ορθόδοξος.

ΟΡΕΣΤΗΣ ΚΟΛΟΖΩΦ:...για τους ερωτευμένους, όμως!

ΣΤΥΛΙΑΝΗ ΑΛΦΙΕΡΗ: Εμείς είμαστε ερωτευμένοι με την υγεία, γι'αυτό το συζητάμε.

ΟΡΕΣΤΗΣ ΚΟΛΟΖΩΦ: Για τους ερωτευμένους με την υγεία. Η υγεία είναι ένα πολύτιμο αγαθό.

Το σύστημα, όμως, αυτής της Χώρας, πάντα διακρινόταν για τη λειψή αποτελεσματικότητά του και τη λειτουργία του. 'Αλλωστε, αυτό το παραδέχτηκε και ο κύριος Υφυπουργός στην τοποθέτησή του.

Ο Λαός μας με επιμονή και συνέχεια παλεύει πολλά χρόνια για να αποκτήσει η Χώρα μας ένα σύστημα υγείας και ασφάλισης που θα είναι σύγχρονο, λειτουργικό, ένα σύστημα προοδευτικό.

'Ολα αυτά τα χρόνια, η πάλη του επικεντρωνόταν στην κατάκτηση ενός συστήματος υγείας που να καλύπτει όλο τον πληθυσμό και να προσφέρει δωρεάν υψηλής ποιότητας υπηρεσίες.

Υπήρξε κάποια στιγμή, κύριε Υπουργέ, που αυτοί οι αγώνες του Λαού μας έφεραν στην ημερήσια διάταξη τις έννοιες "κεντρικός σχεδιασμός", "εθνικός σχεδιασμός", "Εθνικό Σύστημα Υγείας". Η κυρίαρχη αντίληψη τότε ήταν πως η υγεία είναι κοινωνικό αγαθό και όλοι πρέπει να το γευθούν δωρεάν. Δυστυχώς, οι προσδοκίες του Λαού μας διαψεύστηκαν. Ακόμα και αυτό το Ε.Σ.Υ., που ήταν ένα βήμα προς τη σωστή κατεύθυνση, έχει αλλοιωθεί τόσο που σήμερα έχει μπει σε οριακό σημείο.

Σήμερα στο όνομα της ελεύθερης επιλογής και της αποτελεσματικότητας, στο όνομα των νέων πραγματικοτήτων -μας τις υπενθυμίσατε και εσείς, κύριε Υπουργέ- που δημιουργήθηκαν, χλευάζονται αξίες και ιδανικά, προτάσεις για ποιοτικά και ποσοτικά δωρεάν υγεία, παιδεία, για κοινωνική δικαιοσύνη, για ανθρωπιά, που θα μπορούσαν, σε τελευταία ανάλυση, να δράσουν αντίρροπα στη σημερινή κατάσταση του χυδαίου ατομικισμού. 'Οποιος σήμερα αγωνίζεται και ζητάει προστασία του εισοδήματός του από το κράτος, κατηγορείται και χλευάζεται σαν κρατικοδίαιτος και όταν αρχίσει να παλεύει και να διεκδικεί, αντιμετωπίζεται με υπεροψία και αυταρχισμό.

Σήμερα προωθείται και κερδίζει έδαφος η ιδέα ότι το κράτος πρέπει να παρέμβει προς την κατεύθυνση μείωσης των κοινωνικών δαπανών και πως το σύγχρονο και το αποτελεσματικό σήμερα, είναι η συμμετοχή του ίδιου του πολίτη σε αυτές τις κοινωνικές δαπάνες.

'Ετσι τα ντοκουμέντα της Ευρωπαϊκής 'Ενωσης, "Λευκή Βίβλος" και όχι μόνο, έχουν ένα συγκεκριμένο στόχο που τον διακρίνει κανείς σε όλες τις πολιτικές που προτείνονται να ακολουθηθούν από τις κυβερνήσεις των χωρών-μελών. Ο στόχος λοιπόν, είναι η ανάληψη από τους ίδιους τους εργαζόμενους, σταδιακά, του κόστους της ασφάλισης της υγείας, της παιδείας.

Το ΠΑ.ΣΟ.Κ. στη μεγάλη του μεταμόρφωση από κίνημα ριζοσπαστικό που υποτίθεται πως ήθελε να δώσει λύσεις στα λαϊκά προβλήματα, σε κόμμα με νεοσυντηρητική φιλελεύθερη πολιτική -όπως άλλωστε έγινε και με τα άλλα σοσιαλοδημοκρατικά κόμματα- προσάρμοσε την πολιτική του και στον τομέα της υγείας και της ασφάλισης στις απαιτήσεις των πολυεθνικών, όπως αυτές διατυπώνονται στη "Λευκή Βίβλο". Και εδώ δεν πάμε να σας φορτώσουμε μια σειρά από προβλήματα που έχει η υγεία, κύριε Υπουργέ. Θα δούμε παρακάτω που πάμε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Εγώ χαίρομαι για τις αναλύσεις που κάνετε.

ΟΡΕΣΤΗΣ ΚΟΛΟΖΩΦ: Αποδέχτηκε το πλαίσιο που διαμόρφωσαν οι ξένοι και 'Ελληνες εμπειρογνώμονες και που διατύπωσαν στη γνωστή έκθεση, γνωστή με το όνομα "Πόρισμα των Σοφών", που εκφράζει με τον πιο ωμό τρόπο τις κατευθύνσεις της "Λευκής Βίβλου" στο χώρο της υγείας και 


Σελίδα 3962 

της ασφάλισης.

Η ουσία του βρίσκεται στην πρόταση για εισαγωγή της ελεύθερης ανταγωνιστικής αγοράς στην προσφορά των υπηρεσιών υγείας και στο διαχωρισμό της προσφοράς υγείας από τη ζήτηση.

Στα πλαίσια της πολιτικής της αγοράς,προτείνεται τα νοσοκομεία να λειτουργούν σαν επιχειρήσεις με ιδιωτικοοικονομικά κριτήρια. 'Ετσι:

Στα νοσοκομειακά ιδρύματα σκεπτόσαστε να εισαχθεί η έννοια του μάναντζερ. Μετατρέπονται τα νομικά πρόσωπα δημόσιου δικαίου σε νομικά πρόσωπα ιδιωτικού δικαίου ή ανώνυμες εταιρείες. Δημιουργούνται οι προϋποθέσεις για τη σύσταση οργανισμών με μορφή ανώνυμων εταιρειών για τις προμήθειες των κεφαλαιουχικών ή λοιπών λειτουργικών εξοπλισμών. Δηλαδή οι προμήθειες θα είναι εκτός ελέγχου του Ελεγκτικού Συνεδρίου με τη μορφή αυτή εφόσον θα την πάρουν.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Ποιος το είπε;

ΣΤΡΑΤΗΣ ΚΟΡΑΚΑΣ: Δεν σας έχουν ενημερώσει, κύριε Υπουργέ.

ΟΡΕΣΤΗΣ ΚΟΛΟΖΩΦ: Είναι το νομοσχέδιο που αυτήν τη στιγμή ψηφίζεται. Και τα άρθρα αυτού του νομοσχεδίου δεν είναι τόσο αθώα. Και φυσικά, πιάνουν μέσα και το χώρο σας, κύριε Υπουργέ. Αν ξαφνιάζεστε, σημαίνει ότι άλλοι δουλεύουν για σας.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Δεν ξαφνιάζομαι καθόλου. Ξέρω πολύ καλά το νομοσχέδιο. Το έχω υπογράψει. Οι ρυθμίσεις είναι αυτές που θέλουμε και όχι αυτές που υπονοείτε.

ΟΡΕΣΤΗΣ ΚΟΛΟΖΩΦ: Στην πράξη -τώρα μπορούμε πια να το πούμε, μετά την επιβεβαίωση που δώσατε κύριε Υπουργέ- το ΠΑ.ΣΟ.Κ. και η Kυβέρνηση επαναφέρουν τη μεσαιωνική αντίληψη, ότι ο ασθενής φταίει για την ασθένειά του και αυτός πρέπει να πληρώσει. 'Ετσι, προτείνεται η λύση: Tο κράτος να αποποιηθεί των ευθυνών του για την προάσπιση και προαγωγή της υγείας, περιορισμό των δαπανών. Διοχέτευση στην ιδιωτική πρωτοβουλία μέρους του δημόσιου τομέα της υγείας και ασφάλισης. Στην ουσία, η υγεία και η ασφάλιση εμπορευματοποιούνται.

Οι προηγούμενοι ομιλητές του Κόμματός μας έθεσαν, με γλαφυρό τρόπο, τα προβλήματα του συστήματος υγείας και ασφάλισης της Χώρας. Απ'αυτήν την ανάλυση προκύπτει αβίαστα ότι οι αντιθέσεις, που χαρακτηρίζουν αυτό το σύστημα, έχουν διαλυτικές τάσεις, κύρια η αναντιστοιχία σ'αυτά που μπορεί η επιστήμη να δώσει και σ'αυτά που προσφέρονται σήμερα.

Η έλλειψη του κεντρικού σχεδιασμού, στη βάση των κοινωνικών αναγκών, η εμμονή σε μοντέλα αντιμετώπισης του θέματος της υγείας ξεπερασμένα, η θεραπεία, αντί της πρόληψης, οι υποβαθμισμένες υπηρεσίες πρωτοβάθμιας υγείας και οι ανεπαρκείς υπηρεσίες διαφόρων τομέων, οι υποβαθμισμένες, έως απαράδεκτες συνθήκες εργασίας και αμοιβής των εργαζόμενων στο χώρο αυτόν και η κατάσταση σε όλο το φάσμα της παραγωγής, διακίνησης και κατανάλωσης του φαρμάκου έχουν οδηγήσει το δημόσιο υγειονομικό σύστημα σε οριακή, όπως ανέφερα και προηγουμένως, κατάσταση.

Κυρίες και κύριοι Βουλευτές, πιστεύουμε πως ο δημόσιος τομέας έχει ανάγκη από αναβάθμιση. Σήμερα, με δοσμένο το επίπεδο ανάπτυξης της Χώρας μας, με δοσμένες τις οικονομικές δυνατότητες, το οικονομικό πρόβλημα, την πολιτική κρίση, αν θέλετε, που υπάρχει, τα μεγάλα περιβαλλοντολογικά προβλήματα, τα πληθυσμιακά και χωροταξικά προβλήματα, την καθυστέρηση ανάπτυξης της υπαίθρου, αλλά και τις κοινωνικές ανισότητες στην πρωτεύουσα και τα αστικά κέντρα, προβάλλει επιτακτικά η ανάγκη για ουσιαστικές αλλαγές στο υγειονομικό σύστημα της Χώρας. Η ανάγκη για ένα άλλο σύστημα υγείας και ασφάλισης, που θα είναι προοδευτικό, σύγχρονο και λειτουργικό. Προπαντός λειτουργικό!

Η δημιουργία ενός προοδευτικού συστήματος υγείας και ασφάλισης στη Χώρα μας δεν μπορεί να προκύψει όσο υπάρχει αυτός ο πολιτικός συσχετισμός στα πράγματα της Χώρας μας. Δεν έχουμε αυταπάτες γι'αυτό. Δεν πρέπει να έχουμε καμία αυταπάτη, όχι μόνο εμείς, αλλά και ο κόσμος, ιδιαίτερα στο χώρο της υγείας ότι, με τους συσχετισμούς τους σημερινούς, θα μπορούσαν να προκύψουν προοδευτικές αλλαγές στο σύστημα υγείας και ασφάλισης. Για να προκύψουν προοδευτικές αλλαγές χρειάζεται η δημιουργία ενός κινήματος, όχι μόνον των υγειονομικών, αλλά ολόκληρης της κοινωνίας, για να μπορέσει να πιέσει και να προωθήσει προς τέτοιες λύσεις.

Για ένα αποτελεσματικό, δημόσιο υγειονομικό σύστημα χρειάζεται, κατά τη γνώμη του Κόμματός μας -αναφέρθηκαν και προηγούμενοι συνάδελφοι και αν έχω χρόνο θα μπω σε λεπτομέρειες- καταρχήν ένας εθνικός σχεδιασμός. Υπάρχει η εντύπωση ότι αυτό δεν υπάρχει ή αν υπάρχει δεν μπορούμε να το ανιχνεύσουμε. Ενίσχυση και αναβάθμιση του δημόσιου τομέα υγείας. Αλλαγή στον προσανατολισμό ενίσχυσης της πρόληψης της πρωτοβάθμιας φροντίδας υγείας. Αναβάθμιση της νοσοκομειακής περίθαλψης και του ρόλου του νοσοκομείου.

Σχετικά με τις ιδιωτικές υπηρεσίες υγείας -αναφέρθηκε συνάδελφος αναλυτικά- θα πρέπει και εγώ να πω ότι αυτές πρέπει να εντάσσονται σε ένα κοινωνικό πλαίσιο και να υπόκεινται στον εθνικό σχεδιασμό. Προοδευτική πολιτική για το φάρμακο. Αναλυτικά αναφέρθηκε από προηγούμενους συναδέλφους και αν έχω την ευκαιρία θα επανέλθω.

Η ασφάλιση υγείας θα πρέπει να είναι δημόσια, ισότιμη στις παροχές και ενιαία. Αναλυτικά: Με τον εθνικό σχεδιασμό είναι ανάγκη να υπάρξει μία πολιτική υγείας, η οποία να στηρίζεται καταρχήν στις οδηγίες της Παγκόσμιας Οργάνωσης Υγείας στο πρόγραμμά της "Υγεία για όλους".

Στο σχεδιασμό για την ανάπτυξη του υγειονομικού συστήματος και τη διαμόρφωση πολιτικής υγείας είναι απαραίτητη η συμμετοχή των μαζικών κοινωνικών και επιστημονικών φορέων. Επίσης, ο ρόλος της Τοπικής Αυτοδιοίκησης μέσω των δύο βαθμίδων που σήμερα υπάρχουν πρέπει να είναι σημαντικός σε αυτόν το σχεδιασμό, ιδιαίτερα στα θέματα της πρωτοβάθμιας φροντίδας υγείας και κοινωνικής πρόνοιας και στα διάφορα τοπικά προβλήματα, ανάλογα με το χαρακτήρα της περιοχής.

Εδώ πρέπει να πω ότι, για να μπορέσει να ανταποκριθεί σε αυτόν το ρόλο της, πρέπει να της δοθούν πόροι και αρμοδιότητες. Χρειάζεται η ενίσχυση και αναβάθμιση του δημόσιου τομέα υγείας.

Η θέση του Κόμματος μας για τον κυρίαρχο ρόλο του δημόσιου τομέα στις υπηρεσίες και την ασφάλιση υγείας αναφέρεται σε ένα μοντέλο τελείως διαφορετικό από το σημερινό, που κατά τη γνώμη μας είναι και αντιλαϊκό και γραφειοκρατικό και αντιδημοκρατικό. Το Κ.Κ.Ε. υποστηρίζει την ανάγκη για ένα ριζικά διαφορετικό δημόσιο τομέα, που να είναι ικανός και σύγχρονος, δημοκρατικός και αποτελεσματικός. Αυτό σημαίνει ότι ο τεχνολογικός εξοπλισμός δεν έχει να κάνει μόνο με την απόκτηση μηχανημάτων υψηλής τεχνολογίας, αλλά και τη σωστή κατανομή του, καθώς και την αξιοποίηση όσων υπάρχουν, τη μηχανοργάνωση και μία σειρά τέτοια προβλήματα.

Ο εκσυγχρονισμός στην εκπαίδευση όλων των επαγγελμάτων υγείας. Η εκπαίδευση πρέπει να στοχεύει στην απόκτηση των γνώσεων από τις σύγχρονες κατακτήσεις της επιστήμης. Θα πρέπει να πάψει να είναι άναρχη. Θα πρέπει να στηρίζεται σε συγκεκριμένα προγράμματα, στη βάση ενός εθνικού σχεδιασμού και να είναι συνεχής. Να αναπτυχθούν νέες ειδικότητες, όπως γενική ιατρική, κλινική ιατρική, δημόσιας υγείας κ.λπ.

Εκσυγχρονισμός των θεσμών. Πρέπει να παρθούν συγκεκριμένα μέτρα που θα καταστήσουν το δημόσιο τομέα υγείας δημοκρατικό, προοδευτικό, αποτελεσματικό. Να θεσμοθετηθεί η αντικειμενική και αξιοκρατική αντίληψη στις προσλήψεις υγειονομικών. Να παρθούν συγκεκριμένα μέτρα για την εξάλειψη των φαινομένων της διαφθοράς στο κύκλωμα των προμηθειών και της διακίνησης του φαρμάκου. Μαζί με τη λειτουργική αναβάθμιση των υπηρεσιών να παρθούν ειδικά 

Σελίδα 3963 

μέτρα για την ισότιμη μεταχείριση των ασθενών και την εξάλειψη των φαινομένων εκμετάλλευσης.

Να αλλάξει ο προσανατολισμός προς την κατεύθυνση της ενίσχυσης της πρωτοβάθμιας φροντίδας υγείας. Μίλησαν και οι άλλοι συνάδελφοί μου για αυτό. Επιγραμματικά σημειώνω ότι θα πρέπει να ενισχυθεί η δημιουργία υποδομής για τη λειτουργία των αστικών κέντρων. Παραδεχθήκατε, κύριε Υπουργέ, ότι εδώ υπάρχει σοβαρό πρόβλημα, καθώς και των άλλων μονάδων πρωτοβάθμιας φροντίδας.

Να ενισχυθεί και να βελτιωθεί η λειτουργία των περιφερειακών κέντρων υγείας, όπου όντως υπάρχουν προβλήματα και καθυστερήσεις. Να υπάρξει ουσιαστική αναβάθμιση των υπηρεσιών του Ι.Κ.Α. και να δοθεί επιχορήγηση για την αναβάθμιση των νοσοκομείων του ΙΚΑ.

Εφαρμογή του θεσμού της ιατρικής, της εργασίας και της σχολικής υγιεινής. Διάβασα στον τύπο ότι έχετε προορισμό για το σχολίατρο. Είναι καλό να μπορέσει να περάσει αυτό. 'Ομως, το ίδιο σημαντικό είναι και η εργασία της υγιεινής. Δηλαδή η παρουσία και η κάλυψη στους χώρους δουλειάς, στους τόπους δουλειάς των εργαζομένων από γιατρούς. Η ανάπτυξη πρωτοβάθμιας υγείας για τη στοματική υγεία με ιδιαίτερη έμφαση στην πρόληψη, αλλά και της δευτεροβάθμιας.

Δεν θ'αναφερθώ πάρα πολύ στα ζητήματα των νοσοκομείων, γιατί αναλυτικά ειπώθηκαν και έχω λίγο χρόνο. Θα ήθελα να πω σχετικά με τις ιδιωτικές υπηρεσίες υγείας. Εμείς ξέρετε ότι θεωρούμε ότι η λειτουργία της ιδιωτικής πρωτοβουλίας πρέπει να εντάσσεται σε ένα κοινωνικό πλαίσιο και να υποκύπτει στον εθνικό σχεδιασμό. Αυτό είναι ένα το κρατούμενο. Αλλά πρέπει ν'αποκλειστεί κάθε συμμετοχή της στην εκπαίδευση και σε λειτουργίες εθνικής σημασίας. Πρέπει να υπάρξει αυστηρό νομικό πλαίσιο και προδιαγραφές για τα κτιριακά και χωροταξικά ζητήματα, τον εξοπλισμό, την επιστημονική υποδομή. Κανονισμοί λειτουργίας και προστασίας εργαζομένων και ασθενών, καθώς επίσης και ουσιαστικός κοινωνικός έλεγχος.

Διαφορετικά θα πρέπει ν'αντιμετωπιστεί η ιδιωτική άσκηση της ιατρικής, η οποία μέχρι ένα βαθμό είναι χρήσιμη, ιδιαίτερα σε συνθήκες ανύπαρκτης πρωτοβάθμιας φροντίδας. Αν δεν ήταν αυτή, θα είχε έκρηξη το ζήτημα αυτό, πολύ μεγαλύτερη απ'ό,τι σήμερα.

Το Κ.Κ.Ε. στηρίζει αυτά τα δίκαια αιτήματα των ιδιωτών γιατρών για οικονομικά, για δίκαιο φορολογικό σύστημα, ασφαλιστικά, εκπαιδευτικά, επαγγελματικά και επεξεργάζεται συγκεκριμένες προτάσεις. Και φυσικά αυτά δεν αφορούν τους μεγαλογιατρούς, όπως συχνά μας κατηγορείτε, αλλά ιδιαίτερα τη μάζα των γιατρών που δεν είναι τέτοιοι.

Τέλος, κύριε Υπουργέ, θα ήθελα να καταλήξω, πριν σχολιάσω ορισμένα πράγματα από την ομιλία σας, ότι αν σήμερα δεν φαίνεται στον πραγματικό βαθμό το πρόβλημα που υπάρχει στο σύστημα της υγείας, αυτό οφείλεται πραγματικά στη θυσία των εργαζομένων, στην εξαντλητική προσπάθεια που κάνουν για να κρατήσουν αυτήν την υποδομή, που δεν μπορεί να κρατηθεί αν δεν παρθούν αυτά τα συγκεκριμένα μέτρα ενίσχυσής της σε ένα ανεκτό για το λαό μας επίπεδο.

Και εδώ δεν πρέπει να συγχέουμε τα ζητήματα διαφθοράς που οπωσδήποτε υπάρχουν και που διευρύονται δυστυχώς -ο εκφυλισμός προχωράει, αν δεν παρθούν αποτελεσματικά μέτρα- με τις προσπάθειες αυτές που κάνει το προσωπικό σε όλες τις βαθμίδες. Και απ'αυτήν την προσπάθεια, δεν μπορούμε να εξαιρέσουμε κανένα. Από τους ανθρώπους του βοηθητικού προσωπικού, από τα υπόγεια των νοσοκομείων, που συνήθως συσσωρεύονται αυτές οι υπηρεσίες, μέχρι τους βοηθούς, τους νοσηλευτές, το προσωπικό, τους ειδικευμένους, τους επιμελητές.

'Ομως, η κατάσταση αυτή δεν μπορεί να συνεχιστεί. Μέχρι που θ'αντέξουν. Πολύ περισσότερο που και εδώ αναγνωρίζεται ότι οι απολαβές τους είναι τέτοιες, που δεν μπορούν να ανταποκριθούν στις άμεσες δικές τους υποχρεώσεις. Χρειάζεται μία αναβάθμιση γύρω απ'αυτά τα ζητήματα.

Στο λίγο χρόνο που έχω, θα ήθελα να σχολιάσω ορισμένα ζητήματα που έβαλε ο κύριος Υπουργός και τα εμφάνισε σαν μία θετική προσπάθεια που θέλει να αποδώσει. Μάλιστα μας είπε ότι έπιασαν τον ταύρο από τα κέρατα, σχετικά με το ζήτημα των φαρμάκων.

Κύριε Υπουργέ, όποια προσπάθεια κι αν κάνετε, λύνοντας επιμέρους ζητήματα, αν δεν συγκρουστείτε με την κυρίαρχη άποψη της εποχής μας, που είναι αυτή που περιέγραψα προηγουμένως, δεν θα αποδώσει. Και το ξέρετε πολύ καλά. 'Οποια μέτρα και να πάρετε και να πιάσετε τον ταύρο από τα κέρατα - όπως είπατε τώρα πήρατε κάποια μέτρα που ενοχλούν πάρα πολύ τους ασθενείς, δυσκολεύονται τα φτωχά στρώματα, ιδιαίτερα η περιφέρεια- θα σταματήσει αυτό που γίνεται σήμερα;

Αν δεν βάλετε χέρι στις βιομηχανίες φαρμάκων και σε όλο αυτό το κύκλωμα, δε νομίζω ότι θα δοθεί κάποια απάντηση στο πρόβλημα.

Στο θέμα της σπατάλης μας λέτε ότι αν όλα αυτά τα ωραία που λέει το Κ.Κ.Ε. πάμε να τα εφαρμόσουμε θα θέλουμε δέκα και είκοσι προϋπολογισμούς. Ε, ευχαριστώ πολύ. Βεβαίως έτσι είναι. Εμείς ποτέ δεν είπαμε εδώ και τώρα θα γίνουν όλα αυτά τα ζητήματα. Εμείς μιλάμε για εθνικό σχεδιασμό και για πρόγραμμα που να δείχνει προς αυτήν την κατεύθυνση. Αυτό το πρόγραμμα δεν μπορεί να φθάσει σε στόχους που να ικανοποιούν το βασικό αίτημα του Λαού μας που εξακολουθεί να είναι η δωρεάν περίθαλψη, παρά την όποια στρέβλωση προσπαθείτε να πετύχετε στη συνείδησή του σχετικά με αυτά τα ζητήματα, δηλαδή ότι πρέπει να υπάρχει ανταποδοτικότητα.

Δεν μπορεί να λέτε ότι θα πληρώσετε τα χρέη -είναι σοβαρό αυτό το βήμα και θα συμφωνήσουμε μαζί σας ότι πρέπει να αρχίσει από μηδενική βάση- και ύστερα όταν πάμε για το λειτουργικό πρόγραμμα των νοσοκομείων να ανοίγετε το δρόμο ουσιαστικά στο να πληρώνουν οι ασθενείς τη λειτουργία αυτών των νοσοκομείων με τις κλειστές λίστες κ.λπ. 

Αυτό είναι το πρόβλημά μας, δηλαδή ότι αυτά τα μέτρα και αποσπασματικά είναι και δεν θα αποδώσουν. Και όσον αφορά το ότι για πρώτη φορά έχουμε αύξηση σύμφωνα με τον Προϋπολογισμό στα κονδύλια του Υπουργείου Υγείας...

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε συνάδελφε, δεν είπα "για πρώτη φορά".

ΟΡΕΣΤΗΣ ΚΟΛΟΖΩΦ: Εν πάση περιπτώσει, είπατε, ότι είναι κάτι το σημαντικό. Εγώ θα ήθελα να αναφερθώ στην ουσία αυτού του ζητήματος. 'Εχω εδώ τους πίνακές μας. Δαπάνες υγείας, δαπάνες πρόνοιας, λειτουργικά έξοδα, είναι όλα μειωμένα. Τα υπόλοιπα είναι λίγο παραπάνω από τον πληθωρισμό. 

ΠΡΟΕΔΡΕΥΩΝ(Δημήτριος Β. Κωστόπουλος): Ο Κοινοβουλευτικός Εκπρόσωπος της Νέας Δημοκρατίας κ. Σωτηρόπουλος έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Πρόεδρε, ένα δημοκρατικό πολίτευμα διακρίνεται από την κοινωνική του πολιτική και από την στήριξη που δίνει στις ευπαθείς κοινωνικές ομάδες, πολύτεκνους, παιδιά, γυναίκες, οικονομικώς αδυνάτους και από τις υπηρεσίες υγείας που προσφέρει στο Λαό του. Υπάρχουν προθέσεις από σας κύριοι της Κυβέρνησης, αλλά είστε σε λάθος δρόμο.

'Ολα αυτά που είπαν οι κύριοι συνάδελφοι του Κ.Κ.Ε. για το σημερινό σύστημα υγείας είναι σωστά αλλά δεν μας είπαν τους γενεσιουργούς παράγοντες που δημιουργούν όλες αυτές τις παρενέργειες και όπως επεσήμανε ο πρώτος ομιλητής τη διαφθορά την παραοικονομία και τις χαμηλές υπηρεσίες που προσφέρει το σύστημα υγείας. Δεν μας είπε ακριβώς που οφείλονται αυτές οι παρενέργειες.

Νομίζουμε, ότι η Κυβέρνηση βρίσκεται σε λάθος δρόμο. Πρέπει να γίνουν ορισμένες διορθωτικές αλλαγές. Οσα χρήματα και να δώσουμε στον τομέα της υγείας δεν θα είναι αρκετά. Η υγεία είναι ο πίθος των Δαναίδων. Δεν γεμίζει με τίποτα. Υπάρχουν πάντα ανάγκες που διαρκώς μεγαλώνουν. 

Κάθε πολιτικό σύστημα έχει ένα ανάλογο σύστημα υγείας. Δεν μπορεί λοιπόν η Χώρα μας, με ένα φιλελεύθερο σύστημα και μάλιστα τώρα με ένα εκσυγχρονιστικό σύστημα νεοφιλε-

Σελίδα 3964 

λεύθερο να γιγαντώνει το δημόσιο τομέα. Αυτή η γιγάντωση θα επαυξήσει όλες αυτές τις παρενέργειες που έχουν σημειωθεί.

Μάλιστα, πρέπει να γνωρίζετε ότι σήμερα με τη δημογραφική γήρανση του πληθυσμού μας, με τα ιατροκοινωνικά προβλήματα, AIDS καρδιοαγγειακά, καρκίνος και άλλα νοσήματα, οι δαπάνες της υγείας αυξάνονται κατακόρυφα. 'Ενας ασθενής που είναι άνω των εξήντα πέντε ετών, στοιχίζει επτά έως δέκα φορές περισσότερο από έναν ασθενή νεώτερο. Στη Χώρα μας, με τη δημογραφική γήρανση που παρουσιάζει και με τον κίνδυνο της κατάρρευσης των ασφαλιστικών οργανισμών, πρέπει να προσέξουμε όλα αυτά τα επακόλουθα. Και λέω ότι πρέπει να προσέξουμε πως είστε σε λάθος δρόμο με τη γιγάντωση του δημόσιου τομέα. Ο δημόσιος τομέας και εξηγούμαι με την αποκλειστική απασχόληση των γιατρών του συστήματος, με τη μονιμότητα, με την κατάργηση της ελεύθερης επιλογής του γιατρού και του θεραπευτηρίου από τον ασθενή, έχει δημιουργήσει αυτήν την υποβάθμιση των υπηρεσιών υγείας. Θα πρέπει κάποια άλλη στροφή να κάνουμε.

Είπε ο αγαπητός κ. Σκουλάκης για την Αγγλία, ότι προσπαθεί τριάντα χρόνια ακόμη και σήμερα, να ολοκληρώσει το Εθνικό Σύστημα Υγείας. Αυτό είναι γεγονός. Η Αγγλία, όμως, κύριε Σκουλάκη, ξεκίνησε το 1944 με μια ομοφωνία όλων των πολιτικών παρατάξεων για το Σύστημα Υγείας και μετά από ένα χρόνο ακριβώς από την εφαρμογή του, το άλλαξε. Διότι τότε είχαν συμφωνήσει δωρεάν τα πάντα, σε όλους. Είδαν, όμως, με την πρώτη εφαρμογή ενός χρόνου, ότι δεν ήταν δυνατόν να γίνει αυτό. Και τότε είπαν, εμείς έχουμε να προσφέρουμε αυτό το πακέτο, αυτό το βαρέλι ουϊσκυ και θα πιείτε όλοι από μια γουλιά, όχι ένα ποτήρι. 

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Δεν δέχεσθε ούτε ως αρχή την ισοτιμία τουλάχιστον στην υγεία;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Δέχομαι την ισοτιμία, κύριε Υπουργέ.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Ισοτιμία με την έννοια ότι, αν ένας πολίτης έχει περισσότερες ανάγκες, πρέπει να καλυφθούν αυτές οι ανάγκες;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Βεβαίως, το είπα.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Γιατί, όπως είπατε, θα πάρετε ένα ποτήρι και θα πείτε "όλοι το ίδιο".

ΒΑΣΙΛΕΙΟΣ ΣΩΤΗΡΟΠΟΥΛΟΣ: Είπα ότι το σύστημα της Αγγλίας το αρχικό προσέφερε δωρεάν τα πάντα. Είδαν όμως ότι κατέρρευσαν οικονομικά και λένε όχι. Εμείς θα δώσουμε το 20%, το 10% του Προϋπολογισμού για την υγεία. Δηλαδή, υπάρχει όριο, δεν μπορούμε ανεξέλεγκτα να πούμε ότι θα δώσουμε ό,τι χρειαστεί για την υγεία. Δεν δύνανται οικονομικά τα κράτη να ανταποκριθούν.

Κύριοι συνάδελφοι, μιλάμε για προσφορά δωρεάν υγείας. Τίποτα δεν είναι δωρεάν. Η υγεία είναι το πολυτιμότερο αγαθό του ανθρώπου. Κάποιοι εργάζονται και κάποιοι πληρώνουν γι' αυτό το αγαθό. Να πάψουμε να λέμε, λοιπόν, ότι η υγεία προσφέρεται δωρεάν. Δεν προσφέρεται δωρεάν. Πληρώνεται πανάκριβα.

Δεν θέλω να επισημάνω πάλι τα όσα είπαν οι προλαλήσαντες συνάδελφοι, αλλά πρέπει, όμως, σε ορισμένα σημεία να επιμείνω. 

Πρώτον, οι ανισότητες του συστήματος, κύριοι Υπουργοί, μεταξύ κέντρου και περιφέρειας, είναι πολύ μεγάλες. Οι πολίτες της επαρχίας, της περιφέρειας και κυρίως των αγροτικών περιοχών είναι πολίτες β' κατηγορίας. Τα νοσοκομεία των επαρχιών δεν έχουν όλα τα ειδικά τμήματα για την αντιμετώπιση των περιστατικών και εφημερεύουν με ανειδίκευτους αγροτικούς γιατρούς. Και γνωρίζετε όλοι ότι, όταν θα πάει το επείγον περιστατικό, είτε το καρδιολογικό, είτε το τραυματολογικό, ορθοπεδικό, εάν δεν αντιμετωπισθεί την πρώτη ώρα από ειδικούς γιατρούς, το ποσοστό θανάτου μεγαλώνει κατακόρυφα. Πρέπει, λοιπόν, εδώ να δώσετε μεγάλη προσοχή για να σμικρυνθούν οι ανισότητες μεταξύ κέντρου και περιφέρειας.

Εγώ, για τα Κέντρα Υγείας λέω μπράβο. Κι εμείς είχαμε πει -κακώς λέτε ότι δεν τα στηρίζουμε- ότι τα Κέντρα Υγείας στις προβληματικές περιοχές προσφέρουν πάρα πολλά. Πρέπει, όμως, να στελεχωθούν με ειδικούς γιατρούς και να λειτουργήσουν σε ένα άλλο επίπεδο, ώστε και αυτοί οι άνθρωποι, που ζουν σ' αυτές τις παραμεθόριες και απομακρυσμένες περιοχές από το κέντρο, να μη νιώθουν ότι είναι πολίτες β' κατηγορίας. Και χαίρομαι να ακούω ότι δίνετε προσοχή στον τομέα αυτό.

'Ενα άλλο σημείο. 'Οταν ξεκινήσατε και έγιναν όλες αυτές οι προσλήψεις, κάθε άλλο παρά αξιοκρατικό τρόπο είχαν. Είχαμε επιτροπές, όπου οι κριτές ήταν μαθητές και έκριναν τους διδασκάλους τους.

Κάθε άλλο, λοιπόν, παρά αξιοκρατικά έγιναν οι καταλήψεις αυτών των αρχικών θέσεων. Και τότε δείξαμε μία ανοχή -δεν μπορούσαμε να κάνουμε διαφορετικά- σήμερα όμως είναι αδιανόητο να συνεχίζονται αυτά τα φαινόμενα, οι μαθητές να κρίνουν τους δασκάλους, οι ανειδίκευτοι γιατροί να κρίνουν μέσα από επιτροπές ή από διοικητικά συμβούλια τους καθηγητές. 'Οχι ότι έχω μεγάλη εμπιστοσύνη στους καθηγητές, αλλά τέλος πάντων έχουν αντικειμενικά το τεκμήριο ότι αυτοί γνωρίζουν κάτι περισσότερο από τους άλλους. Πρέπει να προσεχθεί αυτό το θέμα.

Τώρα, για τις ειδικότητες με τις οποίες πρέπει να στελεχωθούν τα νοσοκομεία των επαρχιών και οι ειδικές μονάδες. Θα πω για την Αργολίδα: Στο νοσοκομείο του 'Αργους προσπαθούμε να φτιάξουμε μία μονάδα νεφροπαθών εδώ και τέσσερα χρόνια. 'Εχουν δοθεί του κόσμου τα εκατομμύρια και δεν λειτουργεί διότι δεν έχει γίνει πρόσληψη προσωπικού. Δεν είναι δυνατόν ογδόντα νεφροπαθείς της Αργολίδας να τρέχουν στην Αθήνα, να τρέχουν στην Κόρινθο, να τρέχουν στην Τρίπολη, να δημιουργούνται τεράστια προβλήματα, η πολιτεία να ξοδεύει χρήματα και στο τέλος να μη λειτουργεί διότι δεν κάνει τις αναγκαίες προσλήψεις.

Φαίνεται, κύριοι συνάδελφοι, ότι η Κυβέρνηση του ΠΑ.ΣΟ.Κ. στηρίζει την παραοικονομία στο χώρο της υγείας. Δεν ισχύει αυτό που λέτε, ότι με την υποβάθμιση του δημόσιου τομέα αναγκάζεται ο άρρωστος και πηγαίνει στον ιδιώτη γιατρό. Η ιδιωτική ιατρική έχει πεθάνει. Αν εξαιρέσετε διακόσιους μεγαλογιατρούς οι άλλοι δεν υπάρχουν και πρέπει να πείτε από τώρα να κλείσουν οι ιατρικές σχολές για μερικά χρόνια, διότι κάθε χρόνο βγαίνουν χίλιοι πεντακόσιοι γιατροί. Δεν μπορούμε, λοιπόν, να λέμε για εκατό μεγαλογιατρούς της Αθήνας ή για διακόσιους σε όλη την Ελλάδα και να μιλάμε για ελεύθερη ιατρική. Δεν υπάρχει.

'Οπως, λοιπόν, λένε οι σύμβουλοί σας, ο κ. Κυριόπουλος και οι άλλοι που ασχολούνται με τα οικονομικά της υγείας, τα τριακόσια δισεκατομμύρια παραοικονομίας στον τομέα της υγείας οφείλονται στη δυσλειτουργία του συστήματος. Και το σύστημα το εκμεταλλεύονται πιο πολύ αυτοί που έχουν πρόσβαση ή στο πολιτικό μέσο ή στο ιατρικό μέσον. Πολλές φορές -και όλοι το έχετε αντιμετωπίσει- προσπαθούν να κλείσουν ένα ραντεβού για μία αξονική τομογραφία και αδυνατούν. Μόλις τηλεφωνήσει σε κάποιο Βουλευτή, γιατρό, προϊσταμένη ή και νοσοκόμα ακόμη, αμέσως το ραντεβού του κλείνεται.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

'Εχω παράδειγμα ενός φίλου μου, ο οποίος με είχε ξεχάσει και ο οποίος πάλευε δύο μήνες για να κλείσει ραντεβού για μία αξονική τομογραφία. Με θυμήθηκε τελικά και τηλεφώνησα σε μία προϊσταμένη. Θα σας πω ότι δεν πλήρωσε τελικά και δεν γράφτηκε ούτε καν στο βιβλιάριό του η αξονική τομογραφία, η οποία στοιχίζει ογδόντα χιλιάδες δραχμές! 

Λοιπόν, αυτή η εκμετάλλευση του συστήματος από αυτούς που έχουν πρόσβαση πρέπει να προσεχθεί.

Κύριοι συνάδελφοι Υπουργοί, έχετε ένα νομοσχέδιο στα σκαριά και ενώ έχετε φέρει πολλά νομοσχέδια...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω κύριε Πρόεδρε. Ζητάω και εγώ ίση μεταχείριση, όπως στους συναδέλφους του Κ.Κ.Ε.. Απ' ό,τι βλέπω, όμως, έχει κατέβει από την 'Εδρα ο κ. Κωστόπουλος που ήταν

Σελίδα 3965 

προηγουμένως. Τέλος πάντων, ζητώ δύο λεπτά για να μην έχουμε άνιση μεταχείριση.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ολοκληρώστε, γιατί είναι και άλλοι συνάδελφοι που περιμένουν να μιλήσουν. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Είχε ετοιμάσει ένα νομοσχέδιο ο προκάτοχός σας, κύριε Υπουργέ, ο κ. Πεπονής, το οποίο είδε το φως της δημοσιότητος, αλλά δεν υλοποιήθηκε. Τώρα ακούμε για κάποιο άλλο νομοσχέδιο δικό σας -ο προκάτοχος του προκατόχου σας, ο κ. Κρεμαστινός είχε καλέσει ειδικούς από τη Δύση και άλλους, καθηγητές, οι οποίοι είχαν κάνει ορισμένες προτάσεις- δεν ξέρω τι περιλαμβάνει αυτό το νομοσχέδιο, αλλά αν επιμείνετε σ' αυτήν την πορεία στη γιγάντωση του δημόσιου τομέα με την αποκλειστική απασχόληση των γιατρών του δημόσιου τομέα, με τη μονιμότητα και με τη στέρηση της ελευθερίας των ασθενών να επιλέγουν γιατρό και θεραπευτήριο πάλι θα αποτύχει και αυτό το νομοσχέδιο.

Η Ελλάδα με την πολυμορφία των ταμείων που έχει, έχει μία ομοιότητα με τη Γερμανία, η οποία έχει χίλια τριακόσια ταμεία περίπου και όχι τα εκατόν πενήντα που έχουμε εμείς. Η Γερμανία έχει χίλια τριακόσια ταμεία, αλλά έχει κάνει το εξής: Ο δημόσιος και ιδιωτικός τομέας χρεώνουν σε όλα τα ταμεία την ίδια αμοιβή, το ίδιο κοστολόγιο και ελέγχουν και τα έσοδα και τις δαπάνες των ταμείων, αλλά και πληρώνουν για τους νοσηλευομένους τις επί πλέον δαπάνες είτε οι ιδιωτικές ασφάλειες είτε οι ίδιοι.

Επίσης, να προσέξετε με τον τελευταίο νόμο που ψηφίστηκε προχθές τα αποθεματικά των ταμείων. Να υπάρχουν διαφανείς διαδιακασίες...

(Στο σημείο αυτό ακούγεται επανειλημμένα ο προειδοποιητικός ήχος λήξης του χρόνου ομιλίας του κυρίου Βουλευτή).

Τελειώνω, μισό λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Τί θα πεί μισό λεπτό, κύριε συνάδελφε; Δεν μπορούμε να υπερβαίνουμε το χρόνο που δικαιούμαστε.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Επειδή ακόμη τα ταμεία δεν έχουν δικές τους διοικήσεις, οι ασφαλισμένοι δεν μπορούν να προβούν στον έλεγχό τους. Οι διοικήσεις διορίζονται από την Κυβέρνηση και επειδή θα παίζονται εκατοντάδες δισεκατομμύρια στο Χρηματιστήριο, ας μην έχουμε επανάληψη του φαινομένου της Τραπέζης Κρήτης, όπου οι ΔΕΚΟ έχασαν τις καταθέσεις τους.

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Η κα Στέλλα Αλφιέρη, Κοινοβουλευτική Εκπρόσωπος του Συνασπισμού της Αριστεράς και της Προόδου, έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, κύριοι συνάδελφοι, άκουσα με προσοχή την επερώτηση των συναδέλφων. Πραγματικά είχε στοιχεία, αληθινά στοιχεία, που δίνουν το στίγμα της σημερινής ποιότητας του θέματος "υγεία". Από την άλλη μεριά όμως, άκουσα και τους αριθμούς του κυρίου Υπουργού και πραγματικά θέλω να κάνω μια παρατήρηση.

Δεν έχουν ανταπόκριση στην ποιότητα της υγείας στη Χώρα μας οι αριθμοί, που μας εξαγγείλατε, κύριε Υπουργέ. Θα είχε ενδιαφέρον να ελεγχθούν αυτοί οι αριθμοί, το που πηγαίνουν αυτά τα κονδύλια, για να αποκτήσουν κάποτε και οι αριθμοί αξία στη Χώρα μας.

Πάντως, σήμερα βιώνουμε μια έντονη κοινωνική δυσαρέσκεια για ζητήματα, που αφορούν την ποιότητα της ζωής, των πολιτών, ανδρών και γυναικών. Τα θέματα της ημέρας είναι η κακοποίηση της υγείας, της παιδείας, του περιβάλλοντος. Πρώτος τίτλος στο σύνολο των εφημερίδων, σε καθημερινή βάση, είναι η αθλιότητα και η εγκατάλειψη που υπάρχει στα νοσοκομεία, στα σχολεία και στην προστασία του περιβάλλοντος.

Θεωρούμε ότι δεν είναι τυχαία η μαζικότερη απεργία των εκπαιδευτικών τα τελευταία δέκα χρόνια. Στέλνουν ένα μήνυμα στην Κυβέρνηση, στην Κυβέρνηση που επαγγέλεται τον εκσυγχρονισμό και την ανανέωση της πολιτικής ζωής. Ο εκσυγχρονισμός περιορίζεται σε κυβερνητικές εξαγγελίες και σε υπουργικούς λόγους, που δεν έχουν συνέπεια και περιεχόμενο.

Ζούμε μια πραγματικότητα σκληρή και θέλω, κύριε Υπουργέ, να την καταθέσω εδώ, στην Αίθουσα του Κοινοβουλίου, στην Αίθουσα που όπως λένε, έχει την ευθύνη των αποφάσεων για μια καλύτερη ζωή. Αποδεικνύεται καθημερινά ότι η Κυβέρνηση δεν στηρίζει το Εθνικό Σύστημα Υγείας. Δεν υπάρχει επιστημονικός σχεδιασμός. Δεν υπάρχει οικονομική στήριξη. Οι δημόσιες δαπάνες για την υγεία είναι σε χαμηλά επίπεδα χρόνια τώρα.

Είμαστε η τελευταία χώρα -αυτό το λέμε κατά κόρον, αλλά τελικά από την ημέρα που το λέμε, κανένα μέτρο δεν λαμβάνεται- στην Ευρωπαϊκή 'Ενωση σ' ό,τι αφορά τις δαπάνες στον τομέα υγείας και στον τομέα πρόνοιας. Επιπλέον, η αδιαφανής διαχείριση των οικονομικών των νοσοκομείων δημιουργεί προβλήματα και μιζέρια. Ο τρόπος που εκτελούνται οι αναθέσεις των έργων, ο τρόπος που γίνονται οι προμήθειες, είναι κοινό μυστικό πια. Οξύνουν τα προβλήματα και λιγοστεύουν τις καλύτερες ημέρες για την υγεία.

Είμαστε πεπεισμένοι ότι δεν είναι στις προτεραιότητες του Υπουργείου Υγείας η ανάπτυξη ολοκληρωμένου δικτύου πρωτοβάθμιας φροντίδας υγείας και πρόληψης. Τα εξαγγελλόμενα Κέντρα Υγείας στις αστικές περιοχές, με οικογενειακούς ή γενικούς γιατρούς, που κατά κόρον τα έχουμε ακούσει, ξεχάστηκαν και έμειναν σε υποσχέσεις. 

Η σχεδιαζόμενη από χρόνια χρησιμοποίηση της υποδομής του Ι.Κ.Α. για την πρωτοβάθμια φροντίδα υγείας, όπως είχε εξαγγελθεί, είναι στο στάδιο των προθέσεων. Δεν έγινε κανένα βήμα για να εξεταστεί, να αξιοποιηθεί, αν υπάρχουν περιθώρια να βαδίσουμε προς αυτήν την κατεύθυνση. Η κτιριακή υποδομή του Ι.Κ.Α. επιτρέπει κάτι τέτοιο; 'Εχουν σχεδιαστεί κάποιες λειτουργίες; Θεωρώ, κύριοι συνάδελφοι, ότι και αυτό πήγε στις καλένδες.

Τα περιφερειακά Κέντρα Υγείας φυτοζωούν χωρίς πόρους, χωρίς προσωπικό, χωρίς ειδικευμένο προσωπικό. Γνωρίζουμε όλοι ότι ο γιατρός δεν έχει ούτε καν στοιχειώδη ειδίκευση. Μαθαίνει εκεί που τον στέλνετε, χωρίς τεχνολογικό εξοπλισμό. Παλιά ήταν ανάσα ζωής για την επαρχία. Σήμερα, μένουν αναξιοποίητα και δεν εξυπηρετούν ζωτικές ανάγκες των συμπολιτών μας. 

Η Κυβέρνηση δεν εκτιμά τη δουλειά των υγειονομικών και δεν τους στηρίζει. Επιμένει σε χαμηλούς μισθούς και ημερομίσθια. Δεν ακούσαμε τον κύριο Υπουργό να καταθέσει συγκεκριμένα την πρόταση, που θα λέει καλύτερο ημερομίσθιο και καλύτερους μισθούς, μία πολιτική χωρίς να είναι λαϊκίστικη, μία πολιτική που δεν καλύπτει τις στοιχειώδες ανάγκες μιας αξιοπρεπούς διαβίωσης.

Αυτή η πολιτική των μισθών που εφαρμόζετε στους υγειονομικούς εκθέτει την Κυβέρνηση και δημιουργεί προϋποθέσεις κακής ποιότητας στην υγεία, δημιουργώντας κλίμα δυσάρεστων καταστάσεων μεταξύ γιατρών και ασθενών. Αυτή η πολιτική σας οδηγεί τα νοσοκομεία σε αδιέξοδο.

Μια περιοδεία στα νοσοκομεία της Χώρας θα σας πείσει. 'Ομως, αυτή η περιοδεία πρέπει να γίνει ξαφνικά. Η κατάσταση που επικρατεί και που επιμένετε να μην τη βλέπετε, θα σας τρομάξει.

Κύριε Υπουργέ, ενδεικτικά θα αναφέρω μερικά παραδείγματα που εγώ η ίδια τα έχω ζήσει. 

Ενδεικτικά θα αναφέρω το Κρατικό Νοσοκομείο της Νίκαιας. 'Ενα νοσοκομείο που καλύπτει τη μισή Αττική και ιδιαίτερα τα χαμηλά εισοδήματα. Είχε προχθές συνέντευξη Τύπου και θα ήταν ενδιαφέρον να είχατε παραστεί και εσείς για να βλέπατε την πραγματικότητα. Η κατάσταση είναι εκρηκτική. Οι χώροι υποδοχής των ασθενών και εργασίας των γιατρών είναι απαράδεκτοι. Οι γιατροί για χιλιοστή φορά σας υπενθυμίζουν ότι πρέπει, επιτέλους, οι εξαγγελίες χρόνων να γίνουν πραγματικότητα. Να αρχίσει άμεσα η επέκταση των κτιριακών εγκαταστάσεων. Η μελέτη υπάρχει, τα χρήματα -όπως είπατε και εσείς και λέτε κατά κόρον- υπάρχουν, γιατί λοιπόν, καθυστερεί αυτό το έργο;

Σελίδα 3966 

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Μου επιτρέπετε μια διακοπή, επειδή είπατε ότι έπρεπε να παραστώ στη συνέντευξη κ.λπ ...

ΣΤΥΛΙΑΝΗ ΑΛΦΙΕΡΗ: Ναι, έχω κάνει και ερώτηση.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Γνωρίζω τα προβλήματα και μπορούμε να κάνουμε κουβέντα ουσίας. Aν θέλετε να μπούμε και σε λεπτομέρειες, είμαι διατεθειμένος, για να μην γενικολογούμε.

Στη Νίκαια έχει προγραμματιστεί η μονάδα του τεχνητού νεφρού και των εργαστηρίων, η οποία έχει δημοπρατηθεί, κατακυρώνεται γρήγορα και αρχίζει το έργο, ως πρώτης προτεραιότητας. Για το πρώτο έργο μιλάω κόστος ενός δισεκατομμυρίου επτακοσίων εκατομμυρίων. Είχε προγραμματιστεί επίσης ως δεύτερης προτεραιότητας, -αν θέλετε, μπορούσε να είναι και πρώτης, αυτό στο σχεδιασμό μπορούσε να έχει συζητηθεί- η κατασκευή κτιρίου για τα επείγοντα περιστατικά. Γι' αυτό γίνεται ο λόγος, διότι πραγματικά χρειάζεται νέο κτίριο διότι είναι αιχμής το Νοσοκομείο Νίκαιας και εξυπηρετεί μεγάλες ανάγκες του Λεκανοπεδίου.

Γι' αυτό, λοιπόν, το έργο προωθούμε όλες τις διαδικασίες εκείνες, να κατασκευασθεί σε πρώτη προτεραιότητα με ολοκλήρωση της μελέτης και διασφάλιση των πόρων. Κάνουμε και μια προσπάθεια μήπως μπορέσουμε και το εντάξουμε στο Κοινοτικό Πλαίσιο Στήριξης, ούτως ώστε μέσα σ' ένα τρίμηνο, τετράμηνο, αν έχουμε τη δυνατότητα, να το δημοπρατήσουμε.

Πέραν όμως, απ' αυτό, εφόσον πήγατε στη Νίκαια...

ΠΡΟΕΔΡΕΥΩΝ (Παναγιώτης Ν.Κρητικός): 'Οχι αγόρευση, κύριε Υπουργέ.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Οχι, δεν αγορεύω.

ΠΡΟΕΔΡΕΥΩΝ (Παναγιώτης Ν. Κρητικός): Μα, κάνετε αγόρευση.

ΣΤΥΛΙΑΝΗ ΑΛΦΙΕΡΗ: Κύριε Υπουργέ, θα μου απαντήσετε και σε άλλα. Παρακαλώ πολύ.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Για να γίνει ζωντανή συζήτηση, επειδή μιλήσατε με παραδείγματα...

ΠΡΟΕΔΡΕΥΩΝ (Παναγιώτης Ν. Κρητικός): Είδα ότι έχει και άλλα ερωτήματα.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας):...και εγώ σας απαντώ συγκεκριμένα.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ, στο τέλος, όταν θα πάρετε το λόγο, κύριε Υπουργέ, θα μιλήσετε. Τώρα παίρνετε και το χρόνο της συναδέλφου.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Συγγνώμη, κύριε Πρόεδρε.

ΣΤΥΛΙΑΝΗ ΑΛΦΙΕΡΗ: Κύριε Υπουργέ, εγώ μπορώ να μιλήσω με παραδείγματα, γιατί έχω αυτήν την εικόνα, γιατί σαν Βουλευτίνα της περιοχής που έχει τη Β' Πειραιά, επισκέπτομαι τα νοσοκομεία συχνά. Δεν ξέρω αν θα αποκτήσω ειδίκευση, αλλά αυτό το κάνω και έχω την εικόνα...

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Το ότι επισκέπτεσθε τα νοσοκομεία, είναι προς τιμήν σας.

ΣΤΥΛΙΑΝΗ ΑΛΦΙΕΡΗ: 'Οπως θα σας πω παρακάτω, για άλλα δύο πράγματα.

Πρώτον, αν θα πάτε στο Νοσοκομείο Νίκαιας, θα δείτε ότι είναι ένα μέρος εκατόν πενήντα τετραγωνικών που κάθε μέρα εξυπηρετούνται πάνω από χίλια άτομα, σαν γιατροί και σαν άρρωστοι. Δεν ξέρω αν αυτές είναι προϋποθέσεις μιας άριστης ποιότητας υγείας. Τη δέσμευσή σας θα την δεχθώ και θα είματε εδώ για να ελέγξουμε αν γίνει πραγματικότητα.

Πάμε σ' ένα άλλο Νοσοκομείο. Ασκληπιείο Βούλας: Δεκάδες τα υπομνήματα φθάνουν καθημερινά στο Υπουργείο σας. Τονίζουν την εγκατάλειψη. Χωρίς προσωπικό, με ανεπαρκή εξοπλισμό, άθλιες συνθήκες εργασίας για το προσωπικό και επικίνδυνες συνθήκες για τους αρρώστους. Ράντζα στους διαδρόμους, θάλαμοι με οκτώ ασθενείς χωρίς τη στοιχειώδη υποδομή, χωρίς έστω ένα πόρισμα. Ασθενείς, επισκέπτες, γιατροί και νοσοκόμοι, άνδρες και γυναίκες, όλοι είναι ανακατωμένοι δημιουργούν την εικόνα του ΕΣΥ το 2000 στη Χώρα μας.

Τελειώνω μ' ένα άλλο Νοσοκομείο, το Μεταξά, που θεωρούμε ότι είναι το πρώτο αντικαρκινικό νοσοκομείο. Αυτό δεν έχει αξονικό τομογράφο. Σήμερα αντιμετωπίζει τεράστια προβλήματα με τα χαλασμένα μηχανήματα και με σημαντικές ελλείψεις σε εξειδικευμένο προσωπικό, τη στιγμή που όλοι γνωρίζουμε ότι ο χρόνος για την υγεία και την αρρώστεια είναι πολύτιμος.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτή)

Τελειώνω, αλλά πρέπει να πω κάτι...

Κύριε Πρόεδρε, θα σας παρακαλέσω ένα λεπτό και λόγω εντοπιότητας.

ΠΡΟΕΔΡΕΥΩΝ (Παναγιώτης Ν. Κρητικός): Βεβαίως.

ΣΤΥΛΙΑΝΗ ΑΛΦΙΕΡΗ: Ευχαριστώ.

ΠΡΟΕΔΡΕΥΩΝ (Παναγιώτης Ν.Κρητικός): Μην καταναλώνετε το χρόνο στην παράκληση.

ΣΤΥΛΙΑΝΗ ΑΛΦΙΕΡΗ: Ο Συνασπισμός μεταφέρει τις πραγματικές εικόνες της υγείας. Είναι διατεθειμένος να στηρίξει πολιτικές, που στόχο έχουν τον προσανατολισμό της υγείας προς την πρόληψη και γενικά στην πρωτοβάθμια φροντίδα υγείας. 

Η πρότασή μας στηρίζεται στην ανάπτυξη ολοκληρωμένου δικτύου πρωτοβάθμιας φροντίδας υγείας και πρόληψης, με αυτόνομη οργανωτική, διοικητική δομή, αλλά και παράλληλα λειτουργική και επιστημονική σύνδεση με τη δευτεροβάθμια περίθαλψη. Θεμέλιο είναι ο οικογενειακός γιατρός. 

Ο Συνασπισμός επαναλαμβάνει σταθερά ότι ολοκληρωμένο σύστημα υγείας, βασισμένο στην πρωτοβάθμια φροντίδα υγείας δεν νοείται, χωρίς την ύπαρξη ενιαίου φορέα της υγείας, που θα προκύψει από την σταδιακή ενοποίηση του κλάδου υγείας και των ασφαλιστικών οργανισμών.

Ο Συνασπισμός επιμένει -και τελειώνω- ότι με μισθούς πείνας δεν αντιμετωπίζονται τα σημερινά προβλήματα στην υγεία. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτή).

Δεν προλαβαίνω να τελειώσω τις προτάσεις. Πιστεύω ότι σε μια άλλη συζήτηση, θα αναφερθώ αναλυτικά στις προτάσεις, που με αυτές πιστεύει ο Συνασπισμός ότι θα λυθούν αυτά τα προβλήματα. Εδώ θα είμαστε για να ελέγξουμε την Κυβέρνηση, για το πόσο φερέγγυα είναι, για τις εξαγγελίες που κάνει. Ευχαριστώ πολύ.

Πάντως, κύριε Πρόεδρε, μου πήρε κάποια λεπτά η παρέμβαση του κυρίου Υπουργού.

ΙΩΑΝΝΗΣ ΔΗΜΑΡΑΣ: Κύριε Πρόεδρε, η παρέμβαση του κυρίου Υπουργού χρεώθηκε στην κα Αλφιέρη.

ΠΡΟΕΔΡΕΥΩΝ (Παναγιώτης Ν. Κρητικός): Εγώ επέτρεψα στην κα Αλφιέρη σιωπηρώς να προχωρήσει. Αντιλαμβάνομαι την αλληλεγγύη των μικρών. Είμαι και εγώ αλληλέγγυος.

Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Σκουλάκη πού πάτε; Φεύγετε τώρα;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Επιστρέφω, κύριε Δημαρά. Θα σας ακούσω.

ΙΩΑΝΝΗΣ ΔΗΜΑΡΑΣ: Ωραία, γιατί θα ξεκινήσω με εσάς.

Κυρίες και κύριοι συνάδελφοι, πριν από λίγο άκουσα τον Υφυπουργό Υγείας, τον κ. Σκουλάκη, στην ανάπτυξη της επερώτησης των συναδέλφων μου του Κομμουνιστικού Κόμματος Ελλάδος, να μιλάει για έκθεση ιδεών. 'Ετσι προσήγγισε στον πρόλογό του ένα σοβαρότατο θέμα, όπως είναι αυτό της υγείας.

Λυπάμαι, μα η πραγματικότητα είναι οδυνηρή. Είναι τραγικά όσα συμβαίνουν σε πολλά από τα νοσοκομεία της Χώρας και τελικά αυτό που βιώνει ο 'Ελληνας πολίτης. Δεν πρόκειται για καμιά έκθεση ιδεών. Πρόκειται για μια πραγματικότητα, για την οποία νομίζω ενδιαφερόμεθα όλοι και παραλλήλως ντρεπόμαστε και όλοι.

Σήμερα είδα μάλιστα στην εφημερίδα "ΤΟ ΕΘΝΟΣ", "Το νέο ΕΣΥ. Αποκάλυψη το τελικό νομοσχέδιο", την ημέρα ακριβώς που συνεζητείτο και η επερώτηση του Κομμουνιστικού Κόμματος Ελλάδος.

Τα θεμέλια πάνω στα οποία μπορεί να βασιστεί η ευρωστία 

Σελίδα 3967 

και η ευτυχία ενός λαού είναι δύο. Η υγεία και η παιδεία. Στην παιδεία είμεθα όλοι μάρτυρες του τρόπου, με τον οποίο επιχειρεί η Κυβέρνηση να αντιμετωπίσει τη θύελα που έχει ξεσπάσει. Εξουσιαστική έπαρση, ενίοτε αλαζονεία και αριθμολαγνεία. 

Στην υγεία τώρα, που είναι το θέμα της σημερινής επερώτησης, η κρίση -και δεν μπορεί κανείς να το αμφισβητήσει αυτό- είναι διαρκής. Σοβεί μερικές δεκαετίες. Δυστυχώς το λαμπρό επιστημονικό προσωπικό που διαθέτει η Χώρα μας, αλλά και ο ηρωϊσμός των εργαζόμενων δεν επαρκούν, για να δοθεί η αξιόπιστη απάντηση που χρειάζεται ο Λαός μας, όταν έχει ανάγκη περίθαλψης. Και βέβαια, δεν είναι καθόλου τυχαία η εκτίμηση της κοινής γνώμης ότι επιτυχημένος Πρωθυπουργός, αυτός που θα μείνει στην ιστορία, είναι εκείνος που θα λύσει τα προβλήματα της υγείας και της παιδείας.

Τα τελευταία δύο χρόνια, τι ζήσαμε όλοι; Μια πραγματικότητα για την οποία μπορεί οι συνάδελφοί μου του ΠΑ.ΣΟ.Κ. να νιώθουν και ιδιαίτερα άσχημα και εκείνοι μάλιστα που θήτευσαν στο Υπουργείο Υγείας.

Εν αρχή ην το νομοσχέδιο του κ. Κρεμαστινού, το οποίο μάλιστα επιχειρούσε -με τον ενιαίο φορέα υγείας και έτσι όπως είχε αναλυθεί και έτσι όπως ήταν και η αρχική δική σας εκτίμηση- να λύσει ή να βοηθήσει να προχωρήσουν τα μεγάλα προβλήματα της υγείας προς τη λύση τους. 'Εθετε τον ενιαίο φορέα υγείας. 'Ετσι είχε εκτιμηθεί τότε ότι θα γλυτώναμε από την παραοικονομία.

Ως δημοσιογράφος θέλω να σας πω κάτι και αν θέλετε πιστέψτε το. 'Οταν έτυχα σε μια συνέντευξη Τύπου, όπου ο κ. Κρεμαστινός ανέλυε το νομοσχέδιο εκείνο το οποίο είχε προτείνει, του είχα πει "φοβάμαι, κύριε Υπουργέ, ότι το νομοσχέδιο δεν θα ψηφιστεί, διότι δεν θα είστε Υπουργός".

'Ηταν μία χιουμοριστική αν θέλετε προσέγγιση σε ένα τεράστιο θέμα και ω του θαύματος εσείς, οι συνάδελφοί μας του ΠΑ.ΣΟ.Κ., διαπιστώσατε ότι μόλις ο κ. Κρεμαστινός έφυγε από Υπουργός Υγείας και ήλθε ο κ. Πεπονής, ετοίμασε και εκείνος ένα νέο νομοσχέδιο, το οποίο επίσης δεν ψηφίστηκε και τώρα έρχεται ο κ. Γείτονας, να προτείνει ένα νέο ή παρόμοιο ή παραπλήσιο ή διορθωτικό νομοσχέδιο. Εύχομαι να το ψηφίσετε κύριε Γείτονα με όλες βεβαίως τις παρεμβάσεις και τις παρατηρήσεις που θα γίνουν για το καλό της υγείας και του Ελληνικού Λαού. Αλίμονο!

Φοβάμαι όμως ότι το θέμα της παραοικονομίας, το οποίο ορθώς προσέγγισαν όλοι οι συνάδελφοι που τους άκουσαν να ομιλούν, είναι ο μεγαλύτερος εχθρός για όποια προσπάθεια. Ζούμε σε μια χώρα όπου σε σχέση πάντα με την Ευρωπαϊκή 'Ενωση, φαίνεται πώς είναι τελευταία στις δαπάνες από έρευνα του Κοινοβουλίου, που έχω στα χέρια μου. Το 1993 και σύμφωνα με τη EUROSTAT -και είναι η τελευταία χρονιά για την οποία υπάρχουν διαθέσιμα στοιχεία για τις ετήσιες δαπάνες για την υγεία- ήταν οι δαπάνες για την υγεία στην Ελλάδα οι χαμηλότερες απ' όλες τις άλλες χώρες της Ευρωπαϊκής 'Ενωσης. Οι διαφορές είναι ακόμη πιο ευδιάκριτες, όταν οι δαπάνες υπολογίζονται σε σταθερές μονάδες αγοραστικής δύναμης. Ακούστε τις διαφορές. Το 1993 δαπανήθηκαν για την υγεία κάθε 'Ελληνα μόλις τετρακόσιες πενήντα έξι σταθερές, αγοραστικής δύναμης, μονάδες δηλαδή ενώ η αμέσως επόμενη χώρα με τις χαμηλότερες δαπάνες ήταν η Πορτογαλία με επτακόσιες ογδόντα εννέα. Μεταξύ χιλίων διακοσίων και χιλίων εξακοσίων μονάδων ανά κάτοικο δαπανούν η Μεγάλη Βρεταννία, η Δανία, η Φιλανδία κλπ. Και υπάρχει και μία αντίφαση συγκλονιστική στην Ελλάδα.

Η Ελλάδα παρ' ότι είναι ίσως και μικρότερη σε πληθυσμό, προς τις τελευταίες χώρες της Ευρωπαϊκής 'Ενωσης έχει τους περισσότερους γιατρούς, που έχει κάθε άλλη χώρα στην Ευρωπαϊκή 'Ενωση. Και παρ' όλα αυτά διαπιστώνονται αδυναμίες και έλλειψη προσωπικού στα νοσοκομεία μας. Ποιος θα απαντήσει σ'αυτήν την τεράστια αντίφαση; 'Υστερα είναι εκπληκτικό το γεγονός ότι ο κ. Σκουλάκης, τον οποίο ακούσαμε πριν έλθετε κύριε Υπουργέ, παραδέχεται με τον πιο εύκολο τρόπο και τις αδυναμίες που υπάρχουν και τις ελλείψεις. Και είναι αλήθεια. Δεν είναι αρκετό όμως αυτό κύριε Υφυπουργέ. Και να μη στενοχωρείσθε όταν προσπαθούμε υπηρετώντας την εντολή του Ελληνικού Λαού να βρεθούμε εδώ να σας υπενθυμίζουμε και να σας αποκαλύπτουμε πράγματα που ενδεχομένως και από τη γραφειοκρατία, το φόρτο εργασίας και την καθημερινότητα οι συνάδελφοί σας ή οι υφιστάμενοί σας να μη σας τα θέτουν υπόψη.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Αν μου επιτρέπετε να το δεχθώ αυτό. Να μη ενοχλούμαστε όταν εσείς υπηρετώντας την εντολή του Ελληνικού Λαού μας κάνετε κριτική, αλλά να μην εξάπτεσθε και σεις όταν εμείς υπηρετώντας την ίδια εντολή που πήραμε, εντολή διακυβέρνησης, προχωρούμε σύμφωνα με το πρόγραμμά μας.

ΙΩΑΝΝΗΣ ΔΗΜΑΡΑΣ: Τώρα με πάτε σε ένα άλλο θέμα και δεν θέλω να συνεχίσω ούτε να απαντήσω σ' αυτό, γιατί το πρόγραμμά σας, κύριε Υπουργέ δεν το έχετε εφαρμόσει σε πολλά σημεία και το ξέρετε πάρα πολύ καλά και το ξέρει και ο Ελληνικός Λαός. Δεν είναι το θέμα αυτό. Εγώ όμως πρέπει να σας πω το εξής. 'Οτι σύμφωνα με την ΕΙΝΑΠ τούτη την ώρα υπάρχουν περίπου δυόμισι χιλιάδες κενές θέσεις, για ιατρικό προσωπικό και δεκαπέντε χιλιάδες περίπου κενές θέσεις για νοσηλευτικό προσωπικό. Αυτά είναι στοιχεία που έχω από την ΕΙΝΑΠ και από την πρόεδρό της, η οποία υποστηρίζει ότι τα σημαντικότερα προβλήματα που απασχολούν τον κλάδο σήμερα είναι πρώτον, νομιμοποίηση των νεοεισερχόμενων γιατρών στο ΕΣΥ και θα το ξέρετε υποθέτω, δεύτερον, η εξέλιξη των γιατρών, η υποστήριξη του εκπαιδευτικού έργου. Μέσω του ΑΣΕΠ έχουν προκηρυχθεί πεντακόσιες εξήντα περίπου θέσεις, είναι αυτές στις οποίες αναφερθήκατε πριν, αν δεν κάνω λάθος. 

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Οι θέσεις των γιατρών δεν προκηρύσσονται μέσω ΑΣΕΠ. Προκηρύσσονται και επιλέγονται με ειδικά συμβούλια κρίσης. Δύο χιλιάδες επτακόσιες είναι οι κενές θέσεις, που θα προκηρυχθούν μέσω ΑΣΕΠ και αφορούν μη ιατρικό προσωπικό. Οι θέσεις του ιατρικού προσωπικού είναι πεντακόσιες εξήντα για φέτος.

ΙΩΑΝΝΗΣ ΔΗΜΑΡΑΣ: 'Εχω στοιχεία από το Υπουργείο Υγείας, που λένε τα εξής: Σήμερα υπάρχουν οι εξής ελλείψεις και αν δεν είναι έτσι διορθώστε με. Χίλια τετρακόσια δεκατρία κρεβάτια λείπουν, πεντακόσιοι είκοσι ένας γιατροί, οκτακόσιοι ειδικευόμενοι, επτά χιλιάδες τριακόσιες ογδόντα δύο θέσεις για νοσηλευτικό προσωπικό.

Το Νοέμβριο του 1996 κύριοι συνάδελφοι, δημοσιεύτηκε έρευνα του Ινστιτούτου Καταναλωτών, με βάση την οποία το 67% του Ελληνικού Λαού είναι απογοητευμένο από την παρεχόμενη δημόσια υγεία και τις υπηρεσίες του. Ο μέσος όρος των Ευρωπαίων που εκφράζουν μια δυσαρέσκεια είναι πολύ κάτω απ' αυτήν τη δυσπιστία που νομίμως και δικαίως έχει ο Ελληνικός Λαός απέναντι στον τρόπο με τον οποίο σήμερα διαπιστώνει όταν χρειάζεται να πάει στα νοσοκομεία, τις ελλείψεις και τις αδυναμίες.

Πρέπει να σας πω, ότι επικοινώνησα με το Σύλλογο των Ειδικευόμενων Γιατρών στην Αθήνα και Πειραιά, ο οποίος καταγγέλει, ότι τα νοσοκομεία του ΕΣΥ στο λεκανοπέδιο λειτουργούν κάτω από τα διεθνή όρια ασφάλειας. Οι ειδικευόμενοι γιατροί καταγγέλουν ότι στα νοσοκομεία δεν έχει θεσπισθεί ο κανονισμός λειτουργίας των κλινικών και των εξωτερικών ιατρείων. Στα περισσότερα νοσοκομεία δεν υπάρχει μηχανοργάνωση. Τα αιτήματα θα τα ακούσετε όταν τους συναντήσετε. Πάντως σε περίπτωση που τα αιτήματά τους δεν δικαιωθούν, μου είπαν ότι πρόκειται να κατέβουν σε απεργιακές κινητοποιήσεις. Δεν ξέρω αν σας το είπαν και σας και αν το γνωρίζετε.

ΟΡΕΣΤΗΣ ΚΟΛΟΖΩΦ: Μας πρόλαβε ο κ. Σκουλάκης.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Εσείς το είπατε, το προαναγγείλατε.

ΟΡΕΣΤΗΣ ΚΟΛΟΖΩΦ: Εμείς δεν είπαμε τίποτα.

ΙΩΑΝΝΗΣ ΔΗΜΑΡΑΣ: Οι οφειλές των ασφαλιστικών οργανισμών προς τα νοσοκομειακά ιδρύματα, που σήμερα υπόκεινται στο ΕΣΥ, αγγίζουν τα πενήντα δισεκατομμύρια, από τα οποία το 30% προέρχεται από το ΙΚΑ, στο οποίο όμως ΙΚΑ δεν αποδίδονται διαπιστωμένα χρέη της τάξεως 

Σελίδα 3968 

των τριακοσίων δισεκατομμυρίων.

Είναι πολλά τα προβλήματα που έχετε να αντιμετωπίσετε και θα κλείσω με ένα δημοσίευμα που έχω στα χέρια μου μιας επαρχιακής εφημερίδας "Ο ΧΡΟΝΟΣ", που εκδίδεται στην Κομοτινή, που λέει τα εξής: "Χρήματα του Β' Πακέτου Ντελόρ, επτακόσια εκατομμύρια δραχμές με προορισμό την υγεία ζητούν αποδέκτη γιατί θα επιστραφούν". Και σας διαβάζω τα εξής.

"Επτακόσια εκατομμύρια δραχμές με προορισμό την υγεία του Β' Πακέτου Ντελόρ μένουν αδιάθετα στη Γενική Γραμματεία της Περιφέρειας Ανατολικής Μακεδονίας-Θράκης και κινδυνεύουν να επιστραφούν, ενώ μπορούν να διατεθούν για αξιοποίηση και επέκταση του νοσοκομείου Κομοτινής που βρίσκεται σε κακό χάλι, κινδυνεύοντας να καταντήσει επαρχιακό κέντρο υγείας. Αντίθετα, μετά την ανέγερση του νέου Νοσοκομείου Ξάνθης και του Πανεπιστημιακού Νοσοκομείου μαμούθ της Αλεξανδρούπολης -από τότε που έκανα ρεπορτάζ, νέος, το θυμάμαι αυτό- η Ροδόπη από πλευράς υγείας θα βρεθεί πολύ πίσω στη Θράκη.

Τελειώνω, υπενθυμίζοντάς σας το εξής σε σχέση με το νοσοκομείο της Ελευσίνας. Γι' αυτό το έρημο νοσοκομείο πέντε φορές έχουν γίνει εγκαίνια. Δέκα τέσσερα χρόνια κτιζόταν. Τώρα λειτουργεί, αλλά με έναν τρόπο όμως ο οποίος ακόμα χρειάζεται βελτίωση.

Ολοκληρώνοντας, επιθυμώ κύριε Υφυπουργέ να σας διορθώσω. Στον πρόλογό σας είπατε πως σήμερα νοιώσατε από την ανάπτυξη της επερώτησης των συναδέλφων ότι σφυροκοπήθηκε η υγεία. Θα μου επιτρέψετε την αντιστροφή. Από τις ελλείψεις και τις αδυναμίες, που και εσείς εντοπίσατε και παραδεχθήκατε ότι υπάρχουν στη δημόσια υγεία, έχω την εντύπωση ότι σφυροκοπείται ο Λαός μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σφυρίου, Κοινοβουλευτικός Εκπρόσωπος του Πανελληνίου Σοσιαλιστικού Κινήματος, έχει το λόγο.

ΚΟΣΜΑΣ ΣΦΥΡΙΟΥ: Κύριοι συνάδελφοι, παρακολούθησα με προσοχή τη συζήτηση που έγινε μέχρι τώρα, για το μείζον θέμα της υγείας του Ελληνικού Λαού και μπορώ να πω ότι έγινε ευτυχώς σε χαμηλούς τόνους, όπως αρμόζει σε μία συζήτηση στο Εθνικό Κοινοβούλιο, για ένα τέτοι ζήτημα που είναι στην πρώτη γραμμή του κοινωνικού ενδιαφέροντος.

'Ηθελα να ξεκινήσω με μία παραδοχή την οποία νομίζω ότι δεν πρέπει να αμφισβητεί καμία Πτέρυγα. Δηλαδή να δεχθούμε, τουλάχιστον, επερωτώντες και επερωτώμενοι, ότι έχουν όλοι στην Αίθουσα του Κοινοβουλίου την ίδια ευαισθησία σ' ό,τι αφορά την ανάγκη βελτίωσης των παρεχόμενων υπηρεσιών υγείας προς τον Ελληνικό Λαό. Για να φύγουμε από τη λογική του να αποδίδουμε εύκολα τους χαρακτηρισμούς και να έρθουμε σ' ένα διάλογο ο οποίος να είναι ουσιαστικός και άρα εποικοδομητικός.

Σήμερα σε μεγάλο βαθμό βεβαίως, όπως προβλέπεται και είθισται, στα πλαίσια του Κοινοβουλευτικού Ελέγχου, υπήρξε η κριτική προς την Κυβέρνηση, και σε ένα μεγάλο βαθμό ή απαρίθμηση πολλών διαπιστώσεων.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν τρέχει ο χρόνος στο ρολόι.

ΠΡΟΕΔΡΕΥΩΝ (Παναγιώτης Ν. Κρητικός): Ενεργοποιώντας τώρα το ρολόι περιορίζεται το δεκάλεπτο σε οκτάλεπτο.

Αν έχουν καλή υγεία τα μάτια σας, παρακολουθείστε το χρονόμετρο στον πίνακα. 

ΚΟΣΜΑΣ ΣΦΥΡΙΟΥ: Η απαρίθμηση των διαπιστώσεων είναι χρήσιμη σε έναν κοινοβουλευτικό διάλογο, γύρω από το ζήτημα της υγείας. Με ενδιαφέρει όμως, μας ενδιαφέρει ιδιαίτερα και εμάς της Συμπολίτευσης στο Κοινοβούλιο, όταν σε λίγες εβδομάδες, από ό,τι εκτιμούμε, θα βρίσκεται στην Κοινοβουλευτική Επιτροπή και στη συνέχεια στην Ολομέλεια της Βουλής, νομοσχέδιο γύρω από το ζήτημα της υγείας να ακούσουμε θέσεις και προτάσεις συγκεκριμένες, για το πώς ακριβώς προτείνετε να πορευθεί το θεσμικό πλαίσιο της υγείας του Ελληνικού Λαού, από εδώ και μπρος.

Γιατί η αλήθεια είναι ότι ακούστηκαν αντιδιαμετρικά αντίθετες απόψεις στο Κοινοβούλιο σήμερα. Των μεν Βουλευτών του Κομμουνιστικού Κόμματος. Οι οποίοι είπαν στην κορωνίδα της τοποθέτησης τους, ότι "όσο υπάρχει ο πολιτικός συσχετισμός -όπως ανέφερε επί λέξει ο κ. Κολοζώφ- στην Ελλάδα, δεν θα αλλάξει η κατάσταση της υγείας". Και βέβαια αυτό το τεκμηρίωσε λέγοντας, ότι θα πρέπει τα πάντα να λειτουργούν, μέσα στα πλαίσια του εθνικού σχεδιασμού που κάνει το κράτος, για την παροχή των υπηρεσιών της υγείας.

Εγώ θα συμφωνήσω, κύριοι συνάδελφοι, ότι πράγματι (και βάσει του Συντάγματος) είναι πρώτιστη ευθύνη του κράτους η παροχή των υπηρεσιών της υγείας. Αλλά πρέπει να κρίνουμε και από την οπτική γωνία του 'Ελληνα πολίτη. Δεν θα πρέπει οι πρακτικές οι οποίες αναπτύσσονται πολλές φορές με ευθύνη του Κ.Κ.Ε. (που σήμερα υποστήριξε ότι δεν πρέπει το Δημόσιο να θεσπίσει πιο ευέλικτα όργανα στα νοσοκομεία) να οδηγούν τελικά σε αναποτελεσματική λειτουργία των υπηρεσιών, που παρέχονται και στη συνείδηση των Ελλήνων, να έχουμε τελικά το φαινόμενο να δυσφημίζεται ο δημόσιος χαρακτήρας της υγείας. Και υπάρχουν πολιτικές πρακτικές, συνδικαλιστικές πολλές φορές λειτουργίες, που οδηγούν σ' αυτά τα αποτελέσματα.

Ακούσαμε και την αντίθετη άποψη της Νέας Δημοκρατίας: εκφράστηκε από τον Κοινοβουλευτικό της Εκπρόσωπο, ο οποίος είπε ότι: "οι γεννεσιουργοί παράγοντες των προβλημάτων είναι η γιγάντωση του δημόσιου τομέα, η μονιμότητα, η αποκλειστική απασχόληση κ.λπ.". Αυτά ανέφερε ο κ. Σωτηρόπουλος. Αντιδιαμετρικά αντίθετες απόψεις, οι οποίες φυσικά δεν βοηθούν, για να γίνει αυτό που επικαλεσθήκατε, που έγινε στη Βρεττανία και που απετέλεσε τη βάση, για να οικοδομηθεί ένα εθνικό σύστημα υγείας: η ομόφωνη απόφαση των πολιτικών δυνάμεων. Είναι αδύνατο να συμβιβαστούν αυτές οι απόψεις που ανέπτυξαν Νέα Δημοκρατία και Κ.Κ.Ε..

ΒΑΣΙΛΕΙΟΣ ΣΩΤΗΡΟΠΟΥΛΟΣ: 'Αλλαξε αμέσως. 

ΚΟΣΜΑΣ ΣΦΥΡΙΟΥ: Ναι, ναι. 

Θέλω, όμως, να πω, ότι πέρα από τις διαπιστώσεις και την κριτική που ασκήθηκε -κατανοητό βεβαίως- εκείνο που μας ενδιαφέρει εμάς, είναι να δούμε μεθαύριο, που θα συζητείται το νομοσχέδιο, τι θα έχει να συνεισφέρει η κάθε πλευρά, με ουσιαστικές προτάσεις για τον τρόπο, με τον οποίο θα πρέπει να προχωρήσει το σύστημα της υγείας στη Ψώρα μας.

Εμείς πιστεύουμε στον εθνικό σχεδιασμό, στην ευθύνη του κράτους σε ό,τι αφορά την παροχή των υπηρεσιών υγείας στο λαό, αλλά όμως με δομές και με σύστημα, που να είναι αποτελεσματικές, σύγχρονες και λειτουργικές και να μην δυσφημούν στη συνείδηση των Ελλήνων, το ρόλο του Κράτους, στην παροχή των υπηρεσιών της υγείας.

Διότι αν κινηθούμε, κύριοι συνάδελφοι, σε μία δογματική λογική και μόνο, κινδυνεύουμε να λέμε εμείς εδώ αυτά, όμως άλλα συμπεράσματα να βγάζει ο λαός, ο οποίος είναι εκείνος στον οποίο απευθύνονται οι υπηρεσίες της υγείας.

ΣΤΡΑΤΗΣ ΚΟΡΑΚΑΣ: Το ζει στο πετσί του κύριε συνάδελφε! Δε χρειάζεται να του πούμε εμείς τίποτε!

ΚΟΣΜΑΣ ΣΦΥΡΙΟΥ: Ακριβώς.

Ασκήθηκε αρκετή κριτική σχετικά με το ζήτημα της χρηματοδότησης του τομέα της υγείας. Σε ένα μεγάλο βαθμό τα διεθνή στοιχεία ανταποκρίνονται στην πραγματικότητα. Πράγματι θα έπρεπε η ελληνική πολιτεία να έχει τη δυνατότητα να χρηματοδοτεί τον τομέα της υγείας περισσότερο και σε επίπεδα τα οποία τελικά να δημιουργούν τις προϋποθέσεις για μία αισθητά βελτιωμένη παροχή υπηρεσιών υγείας. Δεν φθάνει, όμως, μόνο αυτό. 'Εχει μεγάλη σημασία και η σωστή αξιοποίηση και η αποτελεσματική διαχείριση των πόρων που διατίθενται. Να, γιατί, λοιπόν, το αντικείμενο του νομοσχεδίου που θα έχουμε να συζητήσουμε θα οδηγεί σε εκείνο το θεσμικό πλαίσιο που χρειάζεται τώρα, τέσσερα χρόνια πριν από το 2000, ώστε οι πόροι που διατίθενται από το Γενικό Κρατικό Προϋπολογισμό και από τον προϋπολογισμό των επενδύσεων και τα επενδυτικά προγράμματα, να έχουν τη μεγαλύτερη δυνατή αποτελεσματικότητα, επ'ωφελεία των Ελλήνων.

Η προσπάθεια καταβάλλεται από την Κυβέρνηση...

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

Σελίδα 3969 

Κύριε Πρόεδρε, παρακαλώ στο δεκάλεπτο.

ΠΡΟΕΔΡΕΥΩΝ (Παναγιώτης Ν. Κρητικός): Στο δεκάλεπτο είσθε!

ΚΟΣΜΑΣ ΣΦΥΡΙΟΥ: .... και θα πρέπει τουλάχιστον να αναγνωρισθεί αυτή η προσπάθεια, με τα θετικά στοιχεία τα οποία είναι αδιαμφισβήτητα σήμερα, και να μη μηδενίζονται. Τα προβλήματα είναι πολλά και μεγάλα. Αλλά δεν μπορεί κανείς να μη συμειώσει πως ο προϋπολογισμός του 1997 έχει μία αύξηση 10% στις δαπάνες για την Υγεία όταν οι δαπάνες του προϋπολογισμού συνολικά αυξάνονται στο 6%. Αυτό είναι μια θετική εξέλιξη. Για την κάλυψη των κενών θέσεων οι πεντέμισι χιλιάδες προσλήψεις (περίπου) ήδη έχουν δημοσιευτεί στην Εφημερίδα της Κυβερνήσεως και καλούνται πολύ σύντομα να αναλάβουν υπηρεσία στο σύστημα της Υγείας. Αυτό είναι μια θετική εξέλιξη και πρέπει ασφαλώς να αναγνωρίζεται ότι είναι προς τη σωστή κατεύθυνση.

'Οταν αυτήν τη στιγμή βρίσκεται σε εξέλιξη ένα αρκετά φιλόδοξο πρόγραμμα κατασκευής υποδομής, με νέες μονάδες νοσοκομειακές ή νέες εγκαταστάσεις, που αποτελούν επέκταση παλαιών νοσοκομειακών μονάδων, είναι μια θετική συμβολή για την ολοκλήρωση του συστήματος.

Αναφέρθηκαν οι συνάδελφοι της Αντιπολίτευσης...

ΠΡΟΕΔΡΕΥΩΝ (Παναγιώτης Ν.Κρητικός): Να ολοκληρώσετε παρακαλώ, κύριε Σφυρίου. Μιλήσατε και για δύο λεπτά, χωρίς να τρέχει ο χρόνος....

ΚΟΣΜΑΣ ΣΦΥΡΙΟΥ: Μίλησα δύο λεπτά επιπλέον; Δεν το αντιλήφθηκα.

ΠΡΟΕΔΡΕΥΩΝ (Παναγιώτης Ν.Κρητικός):...και γι'αυτό σας καταλογίστηκε ως προκαταβολή. 'Εχουμε και μάρτυρες αψευδείς! Χρεώθηκε ως προκαταβολή!

ΣΤΡΑΤΗΣ ΚΟΡΑΚΑΣ: Δώστε του χρόνο, κύριε Πρόεδρε! Δεν πειράζει!

ΠΡΟΕΔΡΕΥΩΝ (Παναγιώτης Ν.Κρητικός): Αφού το λέει ο κ.Κόρακας, θα υπάρξει η σχετική ανοχή!

ΚΟΣΜΑΣ ΣΦΥΡΙΟΥ: Να κάνω έναν επίλογο και να κλείσω τότε.

Λοιπόν, κύριοι συνάδελφοι, αυτά είναι θετικά στοιχεία, (όπως και πολλά άλλα τα οποία ανέφερε ο κύριος Υπουργός) που σε ένα ειλικρινή διάλογο δεν μπορεί και δεν πρέπει να μηδενίζονται. Και βέβαια επειδή θα έχουμε την ευκαιρία να συζητήσουμε λεπτομερώς το ζήτημα που σχετίζεται και τα θεσμικά, με τα λειτουργικά και την αποτελεσματικότητα αλλά και με την αξιοποίηση των διαθέσιμων οικονομικών πόρων, στα πλαίσια του νομοσχεδίου που θα έρθει, νομίζω ότι ο διάλογος αυτός θα έχει συνέχεια.

'Ακουσα τον Υφυπουργό να λέει στα πολιτικά Κόμματα και της Συμπολίτευσης και της Αντιπολίτευσης, ότι είμαστε ανοικτοί να συζητήσουμε προτάσεις και απόψεις, για το πώς θα οικοδομήσουμε το θεσμικό πλαίσιο, για την πολιτική που θα ακολουθείται από εδώ και εμπρός στον τομέα της υγείας. Αυτό είναι μία θετική πρόσκληση και νομίζω ότι πέρα από την κριτικη στα πλαίσια μιάς επερώτησης θα σπεύσουν τα πολιτικά Κόμματα να ανταποκριθούν σε αυτήν την προσκληση και να καταθέσουν τις απόψεις τους όχι υπό μορφή απαρίθμησης διαπιστώσεων όπως έκαναν σήμερα, αλλά υπό μορφή θετικών προτάσεων πριν να ληφθούν οι τελικές αποφάσεις με το καινούριο νόμο.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, έχω την χαρά να ανακοινώσω στο Σώμα, ότι από τα Δυτικά Θεωρεία παρακολουθούν την συνεδρίασή μας εξήντα μαθητές και τρεις συνοδοί-καθηγητές από το 8ο Γυμνάσιο Χανίων, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

(Χειροκροτήματα από όλες τις πτέρυγες της Βουλής)

Παρίσταται και ο εκ Χανίων κύριος Υφυπουργός και τους καλωσορίζει.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Επίτηδες τους φέρατε, επειδή είναι ο κ. Σκουλάκης.

ΣΤΡΑΤΗΣ ΚΟΡΑΚΑΣ: Δάκτυλος Σκουλάκη!

ΣΤΥΛΙΑΝΗ ΑΛΦΙΕΡΗ: Και εγώ από την Κρήτη είμαι...

ΠΡΟΕΔΡΕΥΩΝ (Παναγιώτης Ν.Κρητικός): Και η κα Αλφιέρη και άλλοι κρητογενείς και κρητοκαταγόμενοι. Εξ απωτάτης ρίζας...

Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, μερικά πράγματα σκόρπια, αλλά καμιά φορά είναι πολύ πιο χρήσιμα τα σκόρπια.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): 'Εγιναν πολλά και απομένουν να γίνουν και άλλα.

ΑΠΟΣΤΟΛΟΣ ΤΑΣΟΥΛΑΣ: Μας ψέξατε λίγο, γιατί η επερώτηση, λέτε, αποτελεί έκθεση ιδεών. Εμείς πάντα είχαμε ιδέες και τώρα έχουμε και για την υγεία έχουμε και μακάρι να ήταν απλά ζήτημα ιδεών αυτά που σας είπαμε. Και τότε ευχαριστημένοι θα είμαστε, αλλά τα πράγματα δεν είναι έτσι. Παρά ταύτα εσείς είπατε ότι τα προβλήματα αυτά είναι υπαρκτά. Τότε τι έκθεση ιδεών ήταν αυτή; 'Ηταν μία καταγραφή δυσάρεστη της πραγματικής κατάστασης. Για να ακουστεί στον κόσμο μας βάλατε και ένα ρητορικό ερώτημα αν είμαστε με τους φαρμακοβιομήχανους. Ποιοι; Εμείς του Κ.Κ.Ε. Και δεν είσαστε εσείς με τους φαρμακοβιομήχανους; Αυτό το είπατε γιατί εμείς λέμε να μην αποτελεί το αντιβιόγραμμα προϋπόθεση. Αυτό είναι ένα επιστημονικό ζήτημα. Δεν πρέπει να παρέμβετε σε τέτοια ζητήματα με διοικητικές μεθόδους. Πρέπει να το καταλάβετε. Αυτό καθόλου δε σημαίνει ότι δεν πρέπει να υπάρχει στα αντιβιοτικά προσοχή στη χρήση τους. Αυτό είναι άλλο ζήτημα. Και δεν το καταλαβαίνετε κύριε Υπουργέ για αυτό και εξανίστασθε. Είναι άλλο η διοικητική απαγόρευση και άλλο η επιστημονική σκέψη και χρήση των φαρμάκων. Εσείς δεν το κάνετε για αυτό ή για το δεύτερο, για τη λίστα, για να κλείσουμε αυτά τα απλά πρώτα.

Νομίζετε ότι θα μειώσετε πραγματικά το κόστος με τη λίστα; Δεν το πιστεύετε. Θα σας πούμε εμείς τι θα γίνει. Και να μας θυμηθείτε. Ο κόσμος θα παίρνει φάρμακα κατά κανόνα εκτός λίστας. Θα κάνει αιματηρές περικοπές στη ζωή του για να παίρνει τα εκτός λίστας φάρμακα. Και η διαφορά θα είναι ότι δε θα τα πληρώνετε μέσω των ταμείων ή των κρατικών προϋπολογισμών αλλά θα τα πληρώνει ο κόσμος από την τσέπη του.

Γι'αυτό είμαστε αντίθετοι. Και πάλι θα ήθελα να τονίσω ότι δεν υπάρχει φάρμακο που πρέπει να δίνεται χωρίς αιτιολόγηση. Αλλά, η αιτιολόγηση δεν είναι εισαγγελική αρχή για να απολογείται ο γιατρός γιατί έδωσε το άλφα ή το βήτα φάρμακο. Πρέπει να έχει αυτήν τη συνείδηση ο γιατρός και να δίνει όποιο φάρμακο αυτός νομίζει, χωρίς τέτοιους περιορισμούς.

Κύριε Υπουργέ, λέτε ότι χρειάζονται δισεκατομμύρια. 

Εμείς σας είπαμε ότι μπορείτε να εξοικονομήσετε μερικά από αυτά τα δισεκατομμύρια μέσα από την πολιτική φαρμάκου.

Γιατί, κύριε Υπουργέ, αυξήθηκαν έξι φορές τα τελευταία χρόνια τα έξοδα για φαρμακευτική θεραπεία, χωρίς να αυξηθεί η ποσότητα των φαρμάκων; Αυξήθηκαν γιατί οι τιμές τους αυξήθηκαν σε τέτοια επίπεδα.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Και η κατανάλωση έχει αυξηθεί.

ΑΠΟΣΤΟΛΟΣ ΤΑΣΟΥΛΑΣ: Η κατανάλωση 5% και το κόστος 600%. Ο κόσμος τώρα μπορεί να βγάλει συμπέρασμα.

Πέρα, όμως, από αυτό, το θέμα είναι ότι μπορεί η Χώρα μέσω της εθνικής φαρμακοβιομηχανίας, φαρμακαποθήκης, εθνικού συνταγολογίου κ.λπ., να περάσει κατά τέτοιον τρόπο το φάρμακο στην κατανάλωση, που να μειωθεί το κόστος και αν θέλετε, αυτό που υπαινίσσεσθε καμιά φορά, με τη λίστα, ότι γίνονται συναλλαγές κ.λπ., να κοπεί με το μαχαίρι. Κάντε το, λοιπόν, αυτό το πράγμα.

Είπατε μια σειρά πράγματα, που θα κάνετε για τα νοσοκομεία κ.λπ. Να τα κάνετε, αλλά να ξέρετε πάλι ότι εάν αυτά δεν τα εντάξετε σε άλλη λογική στήριξης, αποτελεσματικότητας, οργάνωσης του δημόσιου τομέα της υγείας, τα αποτελέσματα δε θα είναι ανάλογα και μ' αυτήν την προσπάθεια, που θα κάνετε. Θα είναι πολύ κατώτερα, θα είναι σε άλλη κατεύθυνση.

Βέβαια, πιέζεσθε ή αν θέλετε, επιλέξατε -για να μην πω ότι πιέζεσθε και δεν είναι ακριβές- από τη Νέα Δημοκρατία. Σας είπε εδώ πώς σκέφτεται κι εσείς ακολουθείτε αυτό που σας είπε η Νέα Δημοκρατία. Επιτρέψτε μου να σας πω κάτι. Τα πρώτα χρόνια της δεκαετίας του '80, βγάζατε φλας

Σελίδα 3970 

αριστερά, πηγαίνατε ένα-δυο στενά και στρίβατε δεξιά. Μετά βγάζατε φλας αριστερά και στρίβατε κατευθείαν δεξιά. Τώρα τελευταία, πολύ φοβάμαι, ότι στρίβετε δεξιά, χωρίς να βγάλετε καν φλας.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε συνάδελφε, άλλοι όμως είναι μόνιμα με φλας αριστερά και είναι σταθερά στραμμένοι δεξιά.

ΣΤΡΑΤΗΣ ΚΟΡΑΚΑΣ: Εξ ιδίων κρίνετε τα αλλότρια.

ΑΠΟΣΤΟΛΟΣ ΤΑΣΟΥΛΑΣ: Θα τα πάρω τα λεπτά που μου κόβετε.

Δεν αναφερθήκατε συγκεκριμένα στο τι θα κάνετε με τα νέα νοσοκομεία. Λέτε "θα φέρουμε νομοσχέδιο, θα κάνουμε...". Θα ήταν προτιμότερο, αν έχετε σχεδιάσει, να πείτε ότι το Μάιο θα λειτουργήσει το νοσοκομείο της Θεσσαλίας, τον Αύγουστο το Νοσοκομείο της 'Αρτας, το Σεπτέμβριο το Νοσοκομείο της Ελευσίνας θα αναπτύξει τα τάδε τμήματα. Να ξέρει κι ο κόσμος με τι έχει να κάνει.

Πέρα από αυτό, πρέπει να σας πω, κύριε Υπουργέ, και να επιμείνω σε τούτο, ότι αν δεν αντιμετωπίσετε τα προβλήματα των εργαζομένων στην υγεία, μην ψάχνετε μετά ποιος θα φταίει για την κινητοποίηση. Εμείς εκεί θα είμαστε πάλι, αλλά δε θα φταίμε εμείς. Εσείς θα φταίτε. Εάν δεν λύσετε τα προβλήματα των εργαζομένων στην υγεία, στις κινητοποιήσεις που ξεκίνησαν και που θα γίνουν ακόμα πιο έντονες, εσείς θα φταίτε.

Προαναγγείλατε εδώ, κύριε Υπουργέ, ότι θα εφαρμόσετε το θεσμό του οικογενειακού γιατρού. Από όσα είδαμε να κυκλοφορούν στη δημοσιότητα, μπορεί κανείς να δει τον οικογενειακό γιατρό με διαφορετικό μάτι, από πολλές γωνίες. 'Ετσι και δεν φτιάξετε Κέντρα Υγείας αστικού τύπου, τα οποία θα είναι, αν θέλετε, και η κυψέλη, οι οργανωτές αυτής της προσπάθειας, να ξέρετε ότι ο οικογενειακός γιατρός έξω από ένα τέτοιο σύστημα, θα είναι αδύνατον να προσφέρει όσα έχει ανάγκη η πρωτοβάθμια φροντίδα υγείας και δε θα είναι εύκολο ούτε καν να ελέγξετε τι κάνει ο οικογενειακός γιατρός.

'Αρα, θα θέλαμε να ακούσουμε εδώ σήμερα ότι ξεκινάμε να φτιάχνουμε τα πρώτα Κέντρα Υγείας αστικού τύπου.

Θα ήθελα, κύριε Υπουργέ, να επισημάνω ξανά μια αντίφαση. Το ισχυρίζεστε εσείς, το ισχυρίζεται η Νέα Δημοκρατία, αλλά και άλλα Κόμματα. Βρίσκονται στην εξής κατάσταση. Η Νέα Δημοκρατία το είπε ανοικτά, ότι δεν μπορεί να έχεις μια νεοφιλελεύθερη πολιτική στη Χώρα και να μου λες ότι θα κάνεις δημόσιο σύστημα υγείας. Αυτό είναι αλήθεια. Η Νέα Δημοκρατία έχει αυτήν την επιλογή. Φοβάμαι, ότι και σεις έχετε αυτήν την επιλογή. Αυτό δείχνει ζωή. Εφ' όσον, όμως, έχετε αυτήν την επιλογή, να είστε βέβαιοι ότι δε θα μπορέσετε να φτιάξετε δημόσιο σύστημα υγείας, το οποίο θα δίνει ίση, υψηλού επιπέδου, δωρεάν και καθολική φροντίδα υγείας σε όλο τον Ελληνικό Λαό, ασχέτως σχηματισμών υγειονομικών, που σήμερα θα χρειαστούν ή αύριο μπορεί να μεταβληθούν και να εναρμονισθούν στην τότε εποχή.

Το ίδιο ισχύει και για όσους με πολύ ζήλο στηρίζουν την οικονομία της αγοράς, τους μονόδρομους της Ευρωπαϊκής 'Ενωσης. Ας διδαχθούμε, ας πάρουμε υπόψη μας τι λένε οι ίδιοι άνθρωποι της Ευρωπαϊκής 'Ενωσης,που τους καλέσαμε εδώ να μας πουν τις σοφίες τους -οι επτά σοφοί όπως είπα την άλλη φορά- ή από τις επαφές που έχετε σεις σαν Κυβέρνηση με τα αρμόδια όργανα της Ευρωπαϊκής 'Ενωσης. Είναι αυτό που σας είπα και το ξέρετε: "Πάρτε το χαμπάρι. Αν οι εργαζόμενοι έχουν να πληρώσουν, θα έχουν και φροντίδα υγείας. Αν δεν έχουν, κακό για λογαριασμό τους. Ας κόψουν το κεφάλι τους". Αυτή είναι η πραγματικότητα.

Σας ευχαριστώ.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Να κάνω μια διευκρίνιση, κύριε Πρόεδρε;

ΠΡΟΕΔΡΕΥΩΝ(Παναγιώτης Ν. Κρητικός): Δεν έχετε το λόγο. Δεν υπάρχει δυνατότητα δευτερολογίας. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Μια διευκρίνιση, κύριε Πρόεδρε, μισό λεπτό μόνο. 

ΠΡΟΕΔΡΕΥΩΝ(Παναγιώτης Ν. Κρητικός): Καμία. Δεν έχετε το λόγο από τον Κανονισμό. 'Απαξ έχει τη δυνατότητα να πάρουν το λόγο οι Κοινοβουλευτικοί Εκπρόσωποι των άλλων Κομμάτων.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Μα, παραποιήθηκαν οι δηλώσεις μου. 

ΠΡΟΕΔΡΕΥΩΝ(Παναγιώτης Ν. Κρητικός): Εάν απέδωσε γνώμη άλλη από εκείνη την οποία εκφέρατε, τότε στο τέλος, θα σας δοθεί ο λόγος επί προσωπικού, δευτερεύουσας σημασίας θα το χαρακτήριζα.

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μας έψεξε ο κ. Σκουλάκης, γιατί κάναμε τη σημερινή επερώτηση και διερωτήθηκε γιατί την κάναμε.'Ετσι είπατε, κύριε Υπουργέ: "Γιατί την κάνατε; Την κάνατε για να μας βοηθήσετε";

Αν δεν απατώμαι, η επερώτηση γίνεται, για να επικρίνουμε την Κυβέρνηση, να την κατηγορήσουμε, να ξεσκεπάσουμε τις αιτίες των προβλημάτων που διαπιστώνουμε και στο βαθμό που νομίζουμε ότι αυτές οι αιτίες βρίσκονται στην πολιτική της Κυβέρνησης. Και νομίζω ότι αυτό το κάναμε σήμερα.

Εμείς δεν αρκεστήκαμε, δεν περιοριστήκαμε μόνο στην κριτική. Κάναμε, όπως είδατε και πολύ συγκεκριμένες προτάσεις. Τώρα, εάν οι προτάσεις μας αυτές δεν είναι δυνατόν να εφαρμοστούν από εσάς, αυτό είναι ένα άλλο ζήτημα. Εξ άλλου, να σας πω την αλήθεια, δεν περιμέναμε ότι θα εφαρμοστούν.

'Ομως, σας κάναμε και προτάσεις που εντάσσονται ακόμη και στην ίδια τη λογική τη δική σας. Εσείς, όμως, δε θέλετε ούτε αυτές να πάρετε υπόψη σας.

Επίσης, ο κ. Σφυρίου ανέπτυξε ένα άλλο, ένα περίεργο σκεπτικό: 'Οτι με το να βγαίνουμε εμείς και να αναφέρουμε εδώ την κατάσταση τη σημερινή στο δημόσιο τομέα υγείας, στα νοσοκομεία κ.λπ., συκοφαντούμε λίγο -πολύ το δημόσιο τομέα και δεν τον βοηθάμε. Μα αυτό, όπως του είπα, το νοιώθει καθημερινά ο λαός μας στο πετσί του. Τα ξέρει και πολύ πιο δραματικά.

Και να σας πω κάτι κύριοι Υπουργοί: Την Δευτέρα ή την Τρίτη μπήκε φίλος μου στον "ΕΥΑΓΓΕΛΙΣΜΟ", το μεγαλύτερο νοσοκομείο της Αττικής με έμφραγμα ή σε εμφραγματική κατάσταση επειγόντως και έμεινε στο διάδρομο δύο μέρες, γιατί δεν υπήρχε η δυνατότητα να μπει αλλού. Κοιμόταν τρεις μέρες, στην κατάσταση αυτή, στο διάδρομο, με τα φώτα στα μάτια του κ.λπ. Το είπα αυτό, για να δείτε, ποια κατάσταση έχουμε.

Λέτε, "ολοκληρώνουμε το ΕΣΥ". Αμφισβητείτε ότι, από τότε που ψηφίστηκε ο Ν. 1397 μέχρι σήμερα πάμε συνέχεια προς τα πίσω; Που πήγε εκείνη η "αποκλειστική και πλήρης" απασχόληση; Τι θα γίνει; Ζητάγαμε τότε και λέγαμε ότι οι πανεπιστημιακοί και οι στρατιωτικοί γιατροί πρέπει να πάψουν να έχουν τα ιατρεία τους.

'Οχι μονάχα δε βάλατε χέρι σ' αυτό, αλλά καταργείτε ουσιαστικά και τον ίδιο το θεσμό. Σήμερα, δε γίνεται ούτε καν λόγος γι'αυτό. Καθαρές κουβέντες.

Σ' ό,τι αφορά τώρα την ύπαιθρο, δε μας δώσατε συγκεκριμένες απαντήσεις. Η Νέα Δημοκρατία από τη δική της πλευρά έχει δίκιο. Από την αρχή αντιτάχθηκε και στην ιδέα ακόμη κάτι τέτοιου. Για τη Νέα Δημοκρατία η υγειονομική φροντίδα είναι εμπόρευμα. 'Οποιος έχει λεφτά το αγοράζει, όποιος δεν έχει "ψοφάει".

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κάνετε μεγάλο λάθος. 

ΣΤΡΑΤΗΣ ΚΟΡΑΚΑΣ: Κοντός ψαλμός αλληλούια! Γιατί είναι λάθος; Σας ακούσαμε, κύριε συνάδελφε, ξέρουμε την πολιτική σας, την είδαμε.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κάνετε λάθος.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Σωτηρόπουλε, μη διακόπτετε.

ΣΤΡΑΤΗΣ ΚΟΡΑΚΑΣ: Το κακό είναι ότι βαδίζει στα χνάρια σας, με μεγαλύτερο φανατισμό και το ΠΑ.ΣΟ.Κ..

Τελείωνω με μία κουβέντα για την ύπαιθρο, που ήταν και το κύριο θέμα. Κύριε Υπουργέ, δε μας δώσατε απαντήσεις. Οι ελλείψεις είναι τραγικές, δραματικές. 'Εχουμε σοβαρά κρούσματα, στα νησιά ειδικά. Δεν μπορούμε να βάζουμε κάτω το μπακαλοτέφτερο, τόσες χιλιάδες κάτοικοι, τόσα μπορούμε 

Σελίδα 3971 

να κάνουμε. Πρέπει τα νοσοκομεία στα νησιά να είναι σε θέση να αντιμετωπίζουν όλα τα περιστατικά και να μην χρειάζεται για ψύλλου πήδημα, να φεύγουν για την Αθήνα.

Επίσης, όσον αφορά το ΕΚΑΒ, θα πρέπει στα μεγάλα νησιά να σταθμεύουν μόνιμα ελικόπτερα όλων των καιρών. Να υπάρχουν ελικοδρόμια σε όλα τα νησιά.

Κύριε Πρόεδρε, όσον αφορά το νοικοκύρεμα που δήθεν γίνεται για τις σπατάλες, νομίζω ότι γίνεται το αντίθετο. Είπε ο Κοινοβουλευτικός μας Εκπρόσωπος, ο κ. Κολοζώφ, ότι τώρα ψηφίζεται νόμος που μεταφέρετε από τα νοσοκομεία σε Ανώνυμες Εταιρείες τις προμήθειες των νοσοκομείων, για να απαλλαγείτε από τον "ενοχλητικό" έλεγχο του Ελεγκτικού Συνεδρίου. 'Ετσι, όμως, ανοίγετε ακόμα ευρύτερους δρόμους στις μίζες, στις κομπίνες κ.λπ.

Το τελευταίο που ήθελα να πω, κύριε Πρόεδρε, είναι ότι αυτήν τη στιγμή επιβάλλεται οι γιατροί να αναλάβουν τις ευθύνες τους μπροστά σ'αυτόν τον τεράστιο τομέα που λέγεται υγειονομική περίθαλψη, φροντίδα υγειονομική, γιατί ολόκληρος ο Ελληνικός Λαός θα οδηγηθεί μέσα σε λίγα χρόνια πραγματικά σε μία δύσκολη κατάσταση.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αχιλλέας Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, αν και χαρακτήρισε έκθεση ιδεών ο κύριος Υφυπουργός την επερώτηση και τις τοποθετήσεις μας, εν τούτοις παραδέχθηκε τα προβλήματα. Το αποτέλεσμα, όμως, ποιο είναι;

Παραδέχθηκε ότι υπάρχουν όλα αυτά τα καυτά και οξυμμένα προβλήματα, στα οποία αναφερθήκαμε. Δεν είναι η πρώτη φορά, όμως. Το "διά ταύτα" ποιο είναι. Για μία ακόμα φορά ακούσαμε κάποια αόριστα "θα". Θα αντιμετωπισθούν, θα λυθούν, θα γίνουν προσλήψεις, θα γίνει το ένα, θα γίνει το άλλο. Να πείτε συγκεκριμένα πράγματα.

Ερχόμαστε πλέον στα συγκεκριμένα ζητήματα. Είπε ο κύριος Υπουργός σε κάποια παρέμβασή του, ότι θα γίνουν φέτος πεντακόσιες εξήντα προσλήψεις γιατρών. Εμείς ρωτάμε και δε μας λέει πόσοι είναι αυτοί οι γιατροί που θα φύγουν και σε αναπλήρωση ποιων κενών θα γίνουν αυτές οι προσλήψεις, όταν έχουν επισημανθεί πάνω από διόμισι χιλιάδες και όταν έχει ήδη προαναγγελθεί ή τουλάχιστον έχει δοθεί η υπόσχεση για τη λειτουργία νέων μονάδων. Ποια απ' όλα τα κενά θα πρωτοκαλυφθούν με αυτόν τον περιορισμένο αριθμό προσλήψεων;

Είναι φανερό ότι με τέτοιο ρυθμό προσλήψεων όχι μόνο δεν πρόκειται να λιγοστέψουν τα κενά, αλλά απεναντίας θα αυξηθούν οι ανάγκες, αν πάρουμε υπόψη μας ότι μέσα στη χρονιά αυτή θα έπρεπε να τεθούν σε λειτουργία και νέα νοσοκομεία, όπως αναφέρθηκα και στην τοποθέτησή μου για το Πανεπιστημιακό Νοσοκομείο Θεσσαλίας. Το Μάιο παραδίδεται με το κλειδί στο χέρι και ακόμη δεν έχουν προκηρυχθεί οι θέσεις του ιατρικού προσωπικού. Αυτό είναι το ένα θέμα.

Επίσης, δεν ακούσαμε τίποτα για το νοσηλευτικό προσωπικό. Δεν ακούσαμε τίποτα για τα προβλήματα των εργαζομένων. Ακούσαμε, όμως, τον κύριο Υφυπουργό να δείχνει εμμονή στο σύστημα της αξιολόγησης, της επαναξιολόγησης και των κρίσεων του ιατρικού προσωπικού. Μα, εδώ είναι απλά τα θέματα. Αν υπήρχε πρόβλημα ή όποτε παρουσιάζεται οποιοδήποτε θέμα πειθαρχίας, προσφοράς, παράβασης καθήκοντος, υπάρχει ήδη όλο εκείνο το θεσμικό οπλοστάσιο ώστε ο καθένας να μπει στη θέση του. Προς τι, λοιπόν, το σύστημα αξιολόγησης και επαναξιολόγησης, εάν δε στοχεύει στην κατάργηση της νομιμότητας, αν δε στοχεύει στο να καθιερώσει ένα μόνιμο καθεστώς ομηρίας των γιατρών, έτσι ώστε να εξαρτώνται από τις κρίσεις αυτές, να είναι ευάλωτοι στις ρουσφετολογικές παροχές και επιπλέον, να δεχθούν μία ακόμη μεγαλύτερη επιδείνωση των εργασιακών τους σχέσεων. Και αυτό, βέβαια, δεν αφορά μόνο για τους γιατρούς. Είναι ο προάγγελος των όσων πρόκειται να ακολουθήσουν συνολικά για τους εργαζόμενους.

Από τη συζήτηση αυτή φάνηκε, για μια ακόμα φορά, ότι τα προβλήματα αυτά δεν είναι στενά του ιατρικού, του νοσηλευτικού ή του υπόλοιπου προσωπικού που εργάζεται στα νοσοκομεία, οι οποίοι με θυσίες και αγώνες κρατάνε τα νοσοκομεία στο επίπεδο λειτουργίας που βρίσκονται σήμερα.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Απεναντίας, ο λαός συνειδητοποιεί και θα συνειδητοποιήσει ακόμα περισσότερο στο μέλλον ότι αν δεν αντιμετωπισθούν τα καίρια αυτά προβλήματα δεν μπορεί να μιλάμε για αναβάθμιση της δημόσιας υγείας. Γι' αυτό ακριβώς το λόγο τα αιτήματα αυτά δεν είναι στενά κλαδικά αιτήματα. Το αίτημα για την αναβάθμιση της υγείας είναι παλλαϊκό αίτημα και αναμφίβολα ο Λαός μας θα πάρει πρωτοβουλίες και θα στηρίξει τους αγώνες στην κατεύθυνση αυτή.

ΠΡΟΕΔΡΕΥΩΝ (Λουκάς Αποστολίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Υπουργέ, μιλήσατε για προσπάθεια που γίνεται, ούτως ώστε να επέλθει ένα νοικοκύρεμα στα θέματα της υγείας. 

Εγώ θα σας βάλω μερικά ερωτήματα και αν αυτά τα θεωρείτε νοικοκύρεμα, τότε να συμφωνήσουμε και εμείς μαζί σας και να δούμε πώς τελικά δε θα γίνει νοικοκύρεμα!

Κατ' αρχήν, κλείσατε τα κρατικά εργοστάσια. Είναι νοικοκύρεμα αυτό; Τέσσερα τον αριθμό και πάνω από χίλιοι εργαζόμενοι πετάχθηκαν στο δρόμο. Δισεκατομμύρια οι εισαγωγές για τα φάρμακα. Τι θέλετε να σας πω για τη "ΧΡΩΠΕΙ"; Για το φάρμακο αντιβίωσης των Πατρών, για τα άλλα εργοστάσια; Να σας φέρω ένα άλλο παράδειγμα. Για την κατανάλωση φαρμάκων, πολλά διαδίδονται, πολλά λέγονται. 'Εξι φορές παραπάνω πληρώνουμε τα φάρμακα και ως προς αυτό το μεγάλο γεγονός που συντελείται, ότι καταναλώνουν οι 'Ελληνες πολλά φάρμακα, είμαστε οι τελευταίοι στην Ευρώπη στη σειρά κατανάλωσης φαρμάκων.Δεν είναι οι δείκτες δικοί μας. Είναι της Ευρωπαϊκής 'Ενωσης που συχνά κυκλοφορούν.

Θα σας πω ένα άλλο παράδειγμα για την οικονομία. Σας το κατήγγειλα κιόλας ότι εδώ πρέπει να υπάρχει και ένα σκάνδαλο με την "ΚΟΠΕΡ". Το φάρμακο της "ΝΕΟΣΤΙΚΝΙΝ" το παίρνατε χίλιες εκατόν δώδεκα δραχμές, τα πενήντα φυσίγγια και τα πληρώνετε εισαγόμενα δώδεκα χιλιάδες δραχμές. Και τι σας ζήτησε; Από χίλιες εκατόν δεκαέξι που το έπαιρναν τα νοσοκομεία να πάει χίλιες διακόσιες πενήντα. Δηλαδή 20% αύξηση. Και πληρώνετε 950% αύξηση. Δεν είναι σπατάλη αυτή; Είναι νοικοκύρεμα;

Να σας πω και άλλα; Μιλήσατε πάλι για νοικοκυρέματα και σας φέρνω ένα ακόμη παράδειγμα. Στο Ι.Κ.Α. του Βόλου, δεν υπάρχει ένας αναλυτής, παρά τα όσα διαβήματα έχουν κάνει. Ενώ αξίζει έξι έως επτά εκατομμύρια, πληρώνουν δώδεκα με δεκαπέντε εκατομμύρια το μήνα, κύριε Υπουργέ για εξέτασεις σε ιδιώτες. Είναι νοικοκύρεμα αυτό;

Επίσης, μιλήσατε για δέκα νέα νοσοκομεία. Για το νοσοκομείο του Βόλου χθες σε ερώτησή μου μας είπατε ότι επανεξετάζεται το πρόβλημα, ότι υπάρχει πολιτική βούληση να σταματήσει κ.λπ. Αν θέλετε, μπορείτε να δείτε και τα Πρακτικά. Θα μπορούσε να βρεί κανείς χίλια δύο παραδείγματα.

Εμείς πιστεύουμε, όμως, -επειδή λέτε για διάλογο και για προτάσεις- ότι δε θέλετε το διάλογο, κύριε Υπουργέ, επί της ουσίας. Τον θέλετε για να λέτε ότι κάνατε ένα διάλογο. Και ο Κοινοβουλευτικός μας Εκπρόσωπος ο κ. Κολοζώφ σας έκανε προτάσεις και ο κ. Τασούλας σας έκανε προτάσεις, αλλά οι προτάσεις αυτές θέλουν άλλη πολιτική. Και για το φάρμακο και για την άλλη πολιτική χρειάζεται αλλαγή κατεύθυνσης. Χρειάζεται φιλολαϊκή πολιτική. Κύριοι Υπουργοί, η πολιτική σας αυτήν τη στιγμή για τα θέματα της υγείας, αλλά ιδιαίτερα για το φάρμακο, που αναφέρθηκα στην ομιλία μου, είναι πολιτική φιλομονοπωλιακή. Εξυπηρετεί τα ξένα κέντρα, τα ξένα συμφέροντα, όχι εθνικά, όχι πατριωτικά, όχι οικονομικά, όχι κοινωνικά.

ΠΡΟΕΔΡΕΥΩΝ (Λουκάς Αποστολίδης): Ο Υπουργός Υγείας κ. Γείτονας έχει το λόγο για δέκα πέντε λεπτά.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, κυρία και κύριοι συνάδελφοι, λόγω συμμετοχής στο Υπουργικό Συμβούλιο παρακολούθησα τη συζήτηση από ένα 

Σελίδα 3972 

σημείο και μετά ήρθα, όταν μιλούσε ο κ. Κολοζώφ.

Θέλω να πω ότι χαίρομαι γιατί έγινε η συζήτηση σε χαμηλούς τόνους. Γιατί πραγματικά, δεν μπορεί κανένας, εδώ, τουλάχιστον, να αμφισβητήσει-και εγώ θα ήμουν ο τελευταίος -την ευαισθησία που όλοι δείχνουμε, από όλες τις Πτέρυγες της Βουλής, όταν συζητούμε για την προαγωγή και την προστασία της υγείας του Λαού μας.

'Οταν μιλάμε για το πολυτιμότερο αγαθό του ανθρώπου. Κάτι που από παλιά στην Ελλάδα είχε διαπιστωθεί, όταν οι αρχαίοι 'Ελληνες έλεγαν "η υγεία ηγείται πάντων των αγαθών". Αν μάλιστα έλειπαν ορισμένα επίθετα, θα είχαμε μπει και στην ουσία σήμερα, έστω σ'αυτά τα στενά χρονικά πλαίσια μίας επερώτησης. Και αναφέρομαι σε επίθετα, που έχουν σχέση με υπερβολικούς χαρακτηρισμούς όπως "τραγική κατάσταση, εγκληματικές ενέργειες". Νομίζω ότι δεν έχουν θέση, όταν μιλάμε γι'αυτόν τον απέραντο χώρο της υγείας, και όταν μιλάμε για τόσο σοβαρά θέματα, στα οποία τουλάχιστον το Κόμμα το οποίο σήμερα Κυβερνά, έχει δώσει σαφή δείγματα έργου στον Ελληνικό Λαό. Είναι καταγεγραμμένα ιστορικά, πώς είδε από την αρχή που ιδρύθηκε, τα θέματα της υγείας του Λαού μας και πώς θεμελίωσε για πρώτη φορά στην Ελλάδα Εθνικό Σύστημα Υγείας. Δεν μπορεί ν'αγνοήσουμε μία ιστορική πραγματικότητα.

Το σύστημα είναι νεοσύστατο, έχει αγκυλώσεις και δυσλειτουργίες. Υπήρξαν και ασυνέχειες, που μας διακρίνουν στην Ελλάδα. Υπήρξαν και πλήγματα από την άλλη μεριά. Και δέχεται πιέσεις, ασφαλώς. Σ'αυτήν την Αίθουσα, εκείνο που θα είχε αξία να συζητήσουμε είναι πώς πραγματικά αυτό το νεοσύστατο σύστημα μπορούμε καλύτερα να το λειτουργήσουμε στο δοσμένο πλαίσιο και στην προοπτική έτσι ώστε να διατηρήσουμε το δημόσιο χαρακτήρα του. Και αυτό σημαίνει πολιτική συνεννόηση. Εγώ έτσι βλέπω εδώ το ρόλο μας.

Ο κοινοβουλευτικός έλεγχος ασφαλώς έχει την έννοια -και αλίμονο αν δεν είχε- της κριτικής προς την Κυβέρνηση, να επικριθούμε, για ν'απολογηθούμε.

'Εχει, όμως, και το δεύτερο στοιχείο, να αναδείξει όχι μόνο τα προβλήματα του παρόντος, αλλά τις στάσεις και τις προοπτικές ως προς το μέλλον για να μπορέσουν να συνεννοηθούν οι Πτέρυγες της Βουλής -δεν μιλάω ούτε για συναινέσεις ούτε για συμφωνίες, αλλά για συνεννόηση- για το πώς θα πρέπει να βαδίσουμε στο μέλλον για να μπορέσουμε να συνεχίζουμε να εξασφαλίζουμε προστασία και προαγωγή της υγείας του Λαού μας.

'Ετσι, δεν είναι δυνατόν να μην συζητήσουμε θέματα σοβαρά, όπως το ότι έχουμε διπλάσιους γιατρούς απ'όσους χρειάζεται η Χώρα. Και αυτό δεν είναι απλό όταν το δούμε σε σχέση με τις πιέσεις στο Σύστημα Υγείας, και σε σχέση με το πώς θα προγραμματίσουμε καλύτερα από εδώ και πέρα, την παραγωγή γιατρών.

Δεύτερο θέμα: Είναι δυνατόν να κλείσουμε τα μάτια στα νέα δεδομένα; Δημογραφικές εξελίξεις. Κερδίσαμε όχι την τρίτη ηλικία, αλλά την τέταρτη. Είμαστε στην τέταρτη ηλικία με τα κερδισμένα χρόνια ζωής. Αυτό δημιουργεί νέες απαιτήσεις. 'Εχουμε νέα επιδημιολογικά πρότυπα, π.χ. AIDS. 'Εχουμε νέες πιέσεις. 'Εχουμε τα νοσήματα αιχμής. Καρκίνος, καρδιαγγειακά. Νέες πιέσεις στο σύστημα. 'Ολα αυτά, για να αντιμετωπισθούν είναι απλά θέματα πολιτικής βούλησης; Δε θα πρέπει να δούμε τις νέες πραγματικές απαιτήσεις, που δημιουργούνται για υπηρεσίες υγείας;

Τρίτο θέμα. Είπατε ότι λείπουν εξοπλισμοί, τομογράφοι. Η βιοϊατρική τεχνολογία, η οποία τελικά πραγματικά έφερε επανάσταση στα θέματα της ιατρικής, είναι ακριβή, είναι στα χέρια ολίγων. Αν δεν αναπτυχθεί και δεν σχεδιασθεί σωστά, δημιουργεί μεγάλο κόστος και τεχνητές απαιτήσεις για υπηρεσίες υγείας.

Ακόμη, είπατε για το φάρμακο. 'Ετσι απλά είναι όπως τα είπατε, ότι δηλαδή, στηρίζουμε τα μονοπώλια;

Κύριε συνάδελφε, αν έγινε ένας θεσμός στην Ελλάδα με βάση τον οποίο μπορούμε να λέμε ότι είμαστε στις πιο προηγμένες στον τομέα του φαρμάκου από άποψη ασφάλειας και φαρμακευτικής περίθαλψης του λαού μας, αυτός είναι ο Εθνικός Οργανισμός Φαρμάκου και δημιουργήθηκε από εμάς.

ΣΤΡΑΤΗΣ ΚΟΡΑΚΑΣ: Γιατί κλείσατε τα εργοστάσια φαρμάκου;

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Αφήστε τα εργοστάσια. Η σημασία του θεσμού δεν είναι εκεί. Δε θα μιλήσουμε τώρα για πολιτικές που έγιναν πριν από μια δεκαετία.

Είναι, λοιπόν, τόσο απλό στην αντιμετώπισή του το θέμα του φαρμάκου; Πριν είχατε μια συζήτηση με τον κύριο Υφυπουργό. Για να είμαστε ξεκάθαροι, θέλω να σας πω ότι ως Υπουργός Υγείας- είναι δήλωση προς τον Ελληνικό Λαό- ότι οποιαδήποτε μέτρα παίρνουμε για να ελέγξουμε την κακή χρήση και την υπερκατανάλωση φαρμάκων είναι μέτρα που τα παίρνουν όλες οι προηγμένες χώρες, είναι μέσα στην πολιτική της παγκόσμιας οργάνωσης υγείας και αποσκοπούν στην προστασία της δημόσιας υγείας.

Εγγυώμαι, ως Υπουργός Υγείας -γιατί άκουσα για τον φτωχό κ.λπ.- ότι δεν πρόκειται να υποβαθμίσουμε τη φαρμακευτική περίθαλψη του Ελληνικού Λαού μέσα από μια τέτοια διαδικασία ελέγχου της πολυφαρμακίας και της υπερκατανάλωσης. Θέλουμε να γίνεται σωστή χρήση του φαρμάκου.

Αυτά είναι ζητήματα στα οποία θα μπορούσαμε να συνεννοηθούμε. Είναι ζητήματα που έχουν σχέση με τη λειτουργία και την απόδοση του συστήματος. Γι'αυτό εγώ θεωρώ ότι είναι θετική οποιαδήποτε επερώτηση, πέρα από τα στοιχεία της κριτικής.

Το λέω αυτό διότι άκουσα τον κ.Κολοζώφ να λέει ότι οι εργαζόμενοι προσφέρουν τα πάντα. Αφού προσφέρουν τα πάντα -εγώ είμαι μ'αυτήν την άποψη- πως μπορεί να είναι τραγική η κατάσταση; Υπάρχει αξιοπιστία στα δημόσια νοσοκομεία. Μπορεί να μην έχουν την ξενοδοχειακή υποδομή που έχει ο ιδιωτικός τομέας, αλλά σήμερα για τον απλό 'Ελληνα πολίτη τα νοσοκομεία παρέχουν αξιόπιστες υπηρεσίες νοσοκομειακής φροντίδας.

Εμείς ως Κυβέρνηση λέμε, ότι δεν μπορούμε πια να περιοριζόμαστε σε κλασικού τύπου αντιπαραθέσεις. Εσείς στο χρόνο που έχετε να λέτε, για να κάνετε κριτική στην Κυβέρνηση μόνο τις ελλείψεις και τα προβλήματα, υπαρκτά, χρόνια ή συγκυριακά και να αγνοείτε τα βήματα που έγιναν, να αποσιωπάτε πιο είναι το επίπεδο της υγείας του λαού μας σήμερα. Σύμφωνα με τους δείκτες, το επίπεδο της υγείας του λαού μας, είναι πολύ υψηλό.

Εγώ, από την άλλη μεριά ως Υπουργός που εκφράζει την Κυβέρνηση, δεν πρέπει να λέω μόνο τα θετικά και να αποσιωπώ τα προβλήματα. Γιατί αυτό δεν οδηγεί πουθενά. Είναι καιρός να τα πούμε και αυτά, αλλά παράλληλα να προβληματιστούμε όλοι μαζί, γιατί ο καθένας μας έχει μια θεωρία για την υγεία. 'Ομως, το Σύστημα Υγείας πρέπει να είναι εθνικό. Επιτέλους, πρέπει να συνεννοηθούμε προς μια κατεύθυνση, για να υπάρχει και συνέχεια και απόδοση. Μπορούμε να παίζουμε με την υγεία του Ελληνικού Λαού, εμμένοντας ο καθένας μας σε ιδεολογικές απόψεις ή σε πολιτικά προγράμματα και να μην ακούμε το δίπλα, να μην βλέπουμε τι γίνεται δίπλα μας;

Αναφερθήκατε στους πόρους. Φέτος, δώσαμε ό,τι μπορούσαμε. Δώσαμε 9% αύξηση στα πλαίσια του προϋπολογισμού. 'Ηταν από τις μεγαλύτερες αυξήσεις. Επιπλέον, με τη ρύθμιση που κάνουμε για την εξόφληση των συσσωρευμένων οφειλών των Νοσοκομείων, κάνουμε μια γενναία πράξη ενίσχυσης των υπηρεσιών υγείας με περισσότερα από εκατόν ογδόντα δισεκατομμύρια. 'Ομως, εγώ δε θα μπω σ'αυτό το ζήτημα. Το συζητώ, γιατί πρέπει να δούμε πέραν από την απαίτηση για αύξηση των πόρων, που είναι μια διάσταση, και τοποθετείται πάντοτε μέσα στα όρια του προϋπολογισμού, και την ορθολογική χρήση των πόρων.

Και τούτο διότι το σύστημα δέχεται ανταγωνιστικές πιέσεις και εσωτερικά και εξωτερικά. 

Και θα σας πω τι εννοώ "εξωτερικά", κύριε Κολοζώφ. Μου έλεγε ο συνάδελφος της Κύπρου ο Υπουργός Υγείας, ότι αναπτύσσονται στα Βαλκάνια κέντρα ιδιωτικού τύπου, τα οποία προσφέρουν πακέτο υπηρεσιών υγείας, δηλαδή, καρδιοχει-

Σελίδα 3973 

ρουργική επέμβαση μαζί με διακοπές στις οικογένειες. Υπάρχει ένας ανταγωνισμός. Δεν είναι θέμα αγοράς, επιλογής της αγοράς, είναι παγκοσμιοποιημένη η οικονομία. Δε θα πρέπει να δούμε τι πιέσεις δέχεται το σύστημά μας, για να μπορέσουμε να έχουμε σύγχρονη λειτουργία, να έχουμε καλύτερη απόδοση πόρων, για να μπορέσουμε να κρατήσουμε το δημόσιο χαρακτήρα του; Και να είστε σίγουροι ότι η Κυβέρνηση θα διαφυλάξει το δημόσιο χαρακτήρα του συστήματος. Γιατί κανένας δεν μπορεί να παίζει, ούτε να αντιμετωπίζει ως εμπόρευμα την υγεία του Ελληνικού Λαού.

Τι είπαμε εμείς. 'Εχουν γίνει πολλά βήματα. Για την υγεία ό,τι και να κάνεις δεν είναι αρκετό, χρειάζονται ακόμα περισσότερα. Απάντησε ο κ. Σκουλάκης λεπτομερώς σε όλα όσα θίξατε.

Πού έχουμε ρίξει το βάρος -αυτό σας ενδιαφέρει- ως Κυβέρνηση και ως νέα σχετικά ηγεσία του Υπουργείου. Να σας το πω για να είσαστε κοινωνοί.

Πρώτον, να λύσουμε οξυμμένα προβλήματα. Εγώ σας ερωτώ, στη θέση μου, στη θέση του κ. Σκουλάκη αν είσαστε εσείς, δε θα προσπαθούσατε ως πρώτη προτεραιότητα να λύσετε το θέμα των συσσωρευμένων οφειλών, να φύγει αυτό το άγος και το άγχος από τα νοσοκομεία, τους εργαζομένους, για να μπορέσουν να προχωρήσουν; Υπάρχουν και άλλα προβλήματα.

Δεύτερον, να κάνουμε μεταρρυθμίσεις όχι μόνο θεσμικού -και είναι το νομοσχέδιο- αλλά και οργανωτικού χαρακτήρα, ώστε να σπάσουμε οποιεσδήποτε αγκυλώσεις, να μπούμε σε μια πιο αποδοτική λειτουργία.

Και τρίτον -σας λέω έτσι τους βασικούς άξονες μιας συστηματικής δουλειάς- να προωθήσουμε με προτεραιότητα, δράσεις που αφορούν θέματα αιχμής. 

Αναφερθήκατε σε μονάδες τεχνητού νεφρού, μονάδες εντατικής θεραπείας. Αναφερθήκατε, κύριε Κόρακα, στο Αιγαίο. 'Εχουμε ένα πρόγραμμα υγειονομικής θωράκισης του Αιγαίου. Σας λέω, ότι θα αναπτυχθούν τα δύο ΕΚΑΒ. Πολύ γρήγορα θα πάμε και θα είστε και εσείς εκεί. Θα εγκαινιάσουμε και το ΕΚΑΒ της Μυτιλήνης και το ΕΚΑΒ της Ρόδου. Προχώρησε η προμήθεια των εβδομήντα κινητών μονάδων. 'Ηδη ξεμπλοκαρίστηκαν ορισμένα θέματα στην Κοινότητα για να προχωρήσει η προμήθεια των ελικοπτέρων.

Επειδή ενδιαφερόμαστε όλοι για το Αιγαίο, σας λέω ότι ήδη κάνουμε μια νέα συμφωνία με το ΕΚΑΒ, έτσι ώστε να μειώσουμε το χρόνο παρέμβασης για αερομεταφορά από μιάμιση ώρα στα είκοσι λεπτά. Το κάνουμε, θα κοστίσει παραπάνω, αλλά πρέπει να το κάνουμε. Συμφωνώ και εξελίσσεται από το Υπουργείο Αιγαίου μαζί με τις νομαρχιακές αυτοδιοικήσεις, ένα πρόγραμμα ενίσχυσης της υποδομής, για να επεκτείνουμε το χρόνο παρέμβασής μας, τη νύχτα, με καιρό. Και επειδή το αναφέρατε, απλώς σας το λέω επειδή το μελέτησα το θέμα, ελικόπτερα "παντός καιρού" δεν υπάρχουν. Υπάρχουν ελικόπτερα που έχουν δυνατότητες εφόσον υπάρχει η υποδομή, τα αεροβοηθήματα κ.λπ. για να πετάξουν πολύ περισσότερες ώρες το 24ωρο και ανάλογα με τον καιρό.

Πάνω σ'αυτά τα ζητήματα έχουμε δώσει προτεραιότητα. Σας απάντησε ο κ. Σκουλάκης ένα προς ένα τα ερωτήματα. Εγώ θέλω να αναφερθώ, πέρα από τη χρηματοδότηση που αναφέρθηκα στις προτεραιότητες κατά τομέα. 

Δίνουμε την προτεραιότητα στη δημόσια υγεία. Είναι αναχρονιστικό το σύστημα, το έχω ξαναπεί. Δημόσια υγεία, όμως, σημαίνει προστασία του πληθυσμού και πρόληψη. Κάνουμε, λοιπόν, τώρα με τη νέα δομή μάλιστα του Κράτους, πλήρη αναδιάρθρωση των υπηρεσιών. Δημιουργούμε θέσεις γιατρών δημόσιας υγείας στον κλάδο του ΕΣΥ. Θα φύγουμε από τον αναχρονιστικό θεσμό του νομιάτρου, για να μπορέσουμε να προστατεύσουμε τον πληθυσμό.

Και χαίρομαι που επικρότησε ο κ. Κολοζώφ το θέμα της υπηρεσίας σχολικής υγείας. Δεν είναι απλώς ιατρική, θα κάνουμε ψυχοσωματική στήριξη στο μαθητή και πέρα από γιατρούς προβλέπουμε και άλλες ειδικότητες επιστημόνων.

Για την πρωτοβάθμια φροντίδα συμφωνώ πως ο οικογενειακός γιατρός ασφαλώς δεν πάει χωρίς Κέντρα Υγείας. Επειδή, όμως, δεν μπορούμε να έχουμε ένα νέο πρόγραμμα κτιρίων νέων κέντρων υγείας, θα χρησιμοποιήσουμε όλη την υπάρχουσα υποδομή σε δίκτυα, αναβαθμισμένη, έτσι ώστε να προχωρήσουμε πιλοτικά και το θεσμό του οικογενειακού γιατρού.

'Αρα και σ'αυτό υπάρχει πλήρης απάντηση και θα δείτε στις ρυθμίσεις τι ακριβώς προβλέπουμε. Και μάλιστα κράτησα κάτι που είπε ο κ. Κολοζώφ και το οποίο θεωρώ σημαντικό, να μη γίνεται χωρισμός της προσφοράς από τη ζήτηση. Με τις ρυθμίσεις που κάνουμε στο νομοσχέδιο δημιουργούμε μία ενιαία αγορά μεταξύ αυτών που έχουν τη ζήτηση, το ολιγοψώνιο ας πούμε των ταμείων και αυτών που έχουν την προσφορά που είναι κατά 95% το ΕΣΥ. Δημιουργούμε τέτοιες συνθήκες ενιαίας αγοράς και συμπληρωματικότητας έτσι ώστε να έχουμε τις καλύτερες υπηρεσίες -αναβαθμισμένες υπηρεσίες- για κάθε ασφαλισμένο, για κάθε πολίτη με το μικρότερο δυνατό κόστος.

Για την αναβάθμιση των ανθρώπινων πόρων που μιλήσατε αναφέρθηκε ο κ. Σκουλάκης. 'Εχουμε τις προσλήψεις. Δεν είναι "θα" το ότι είναι σε διαδικασία διορισμού πέντε χιλιάδες εξακόσια άτομα όλων των κατηγοριών πλην ιατρικού προσωπικού. Δεν είναι "θα" ότι έχουμε εγκεκριμένες δύο χιλιάδες επτακόσιες θέσεις και αρχίζουν και προκηρύσσονται. Προκηρύχθηκαν με προτεραιότητα ορισμένες ειδικότητες γιατρών, όπως είναι οι αναισθησιολόγοι και ιατροί και άλλο προσωπικό μονάδων εντατικής θεραπείας.

Για τον εκσυγχρονισμό των νοσοκομείων. Είπατε για τα φαινόμενα στα νοσοκομεία... και όλα τα σχετικά. Δε θα πρέπει, λοιπόν, να λειτουργήσουν με ένα σύγχρονο τρόπο; Δε θα πρέπει να βάλουμε το σύγχρονο μάνατζμεντ στα νοσοκομεία; 'Εχει μάλλον αυτό καμία σχέση με αλλαγή του δημόσιου χαρακτήρα του νοσοκομείου; Θα πρέπει να δουλέψουν σωστά. Εισάγουμε και το συνολικό "κλειστό" προϋπολογισμό. Τι λέμε: Αυτά θα πάρεις, μισθοδοσία συν νοσήλεια κ.λπ.. Αποτελούν ένα συνολικό "κλειστό" προϋπολογισμό που θα μοιράζεται κατά τμήματα για να ελέγχουμε την παραγωγικότητα των τμημάτων και να μπορούμε να ελέγξουμε αυτά που επισημάνατε όπως καταναλώσεις υγειονομικών υλικών κ.λπ.. Είναι ζητήματα τα οποία είναι αναγκαστικά να αντιμετωπισθούν γιατί τα φέρνει η πραγματικότητα. Δεν είναι απόψεις ή ιδέες δικές μου ή του ενός ή του άλλου. Είναι αναγκαστικές λύσεις.

Και για το ΕΚΑΒ σας είπα. Και για το υπόλοιπο πρόγραμμα υποδομής -αναφέρθηκε ο κ. Σκουλάκης- έχουμε τα έργα του κοινοτικού πλαισίου στήριξης. Δεν είναι "θα" το ότι μιλάμε για παρεμβάσεις σε τριάντα έξι νοσοκομεία της Χώρας.

Κυρίες και κύριοι συνάδελφοι, νομίζω ότι είναι σαφές ότι όχι μόνο δεν εφησυχάζουμε αλλά ότι υπάρχει σαφής κυβερνητική πολιτική και συγκεκριμένες δράσεις για να μπορέσουμε να αντιμετωπίσουμε τα προβλήματα της υγείας και να δώσουμε μία νέα ώθηση στο Εθνικό Σύστημα Υγείας. 'Εχω πει μάλιστα σε όλους και το επαναλαμβάνω: Υπάρχει το εγώ μας, το εγώ υπάρχει και το ΕΣΥ που θα το προστατεύσουμε και πρέπει να το προστατεύσουμε για να δώσουμε αυτές τις υπηρεσίες που δικαίως απαιτεί από μας ο κάθε πολίτης όπου και αν βρίσκεται σε όποιο ταμείο και είναι ασφαλισμένος. Με έναν και δίδυμο στόχο. Ισότιμη πρόσβαση των πολιτών στις υπηρεσίες υγείας και αναβαθμισμένες σε ποιότητα υπηρεσίες υγείας.

Ζητάμε από τις Πτέρυγες της Βουλής συνεννόηση. Διαφορές θα έχουμε, ζητάμε, όμως, συνεννόηση. Τα θέματα της υγείας είναι πολύ μεγάλα, είναι μεγάλη υπόθεση για να τη βάλουμε σε διαμάχες Κομμάτων, για να τα βάλουμε σε στείρες αντιπαραθέσεις. Τουναντίον πιστεύω ότι είναι το κατ' εξοχήν θέμα στο οποίο όλοι με υψηλό αίσθημα ευθύνης θα πρέπει να σκύψουμε. Και τότε να είσθε βέβαιοι ότι όλοι θα έχουμε κάνει το καθήκον μας ανεξάρτητα σε ποια Πτέρυγα βρισκόμαστε, απέναντι του Ελληνικού Λαού. Και αυτό ο Ελληνικός Λαός θα το εκτιμήσει για όλους μας!

ΠΡΟΕΔΡΕΥΩΝ (Λουκάς Αποστολίδης):Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Ορέ

Σελίδα 3974 

στης Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ:Κύριε Υπουργέ, φτάνοντας προς το τέλος αυτής της συζήτησης, θα ήθελα να επικεντρώσω την παρέμβασή μου αυτή στο να φανεί καλύτερα η διαφορά που έχουμε, η διαφωνία μας όχι για να πούμε ντε και καλά ότι διαφωνούμε, αλλά για να δούμε την ποιότητα αυτής της διαφωνίας και να δούμε αν όντως υπάρχουν οι δυνατότητες να ασκηθεί μία πολιτική όπως αυτή που εμείς βλέπουμε διατηρώντας στη Χώρα μας αυτούς τους πολιτικούς συσχετισμούς που υπάρχουν σήμερα, όπως είπα και στην αρχή.

Εμείς πιστεύουμε ότι δεν μπορεί να γίνει αλλαγή. Και θα σας πω γιατί: Θα αρχίσω από αυτό που είπα στην ομιλία μου, ότι υπάρχει ένας προσανατολισμός στην εποχή μας, προσανατολισμό που ακολουθεί η Κυβέρνηση. Είναι αυτό που λέμε, οι νέες πραγματικότητες, να περικόπτονται οι δημόσιες δαπάνες, να ενισχύονται οι ιδιωτικές δραστηριότητες. Σχεδόν παντού θεωρείται ότι οι δραστηριότητες του δημόσιου τομέα είναι επιλήψιμες, είναι βλαβερές, πρέπει να περάσουν στους ιδιώτες. 

Αυτή η πολιτική, που ασκείται τα τελευταία χρόνια, έχει μία σταθερότητα, μία συνέπεια, ακόμα και σε σημείο τέτοιο που να συγκρούεται, γιατί έχει συνέπειες αυτή η πολιτική, με κοινωνικά στρώματα, ακόμη-ακόμη να φέρνει την Κυβέρνηση σε μία κατάσταση τέτοια, σαν αυτή που βλέπουμε τώρα με τους εκπαιδευτικούς ή -δεν το εύχομαι, αλλά φοβόμαστε ότι θα γίνει, κύριε Σκουλάκη,-να βλέπουμε τους υγειονομικούς να βγαίνουν έξω για να υπερασπισθούν το δημόσιο χαρακτήρα της υγείας, διαβεβαίωση που ο κύριος Υπουργός έδωσε εδώ. Και εμείς τη σημειώνουμε, κύριε Υπουργέ, αλλά άλλες οι προθέσεις μας και άλλες οι "βουλές" της εποχής μας.

Και γιατί το λέω αυτό; Την ίδια στιγμή, συζητάμε στη Βουλή νομοσχέδιο, αναφέρθηκα ίσως όχι πολύ αναλυτικά κάτω από την πίεση του χρόνου, για τη μετατροπή των Νομικών Προσώπων Δημοσίου Δικαίου σε Ιδιωτικού Δικαίου και από εκεί και πέρα, τη μετατροπή τους ακόμη και σε ανώνυμες εταιρείες. Και αυτό το πράγμα έχει μία γενική ισχύ. Και παίρνουμε υπόψη φυσικά την πολιτική που ασκείται στις ΔΕΚΟ, καθαρός ήταν χθες ο Πρωθυπουργός, θα ολοκληρώσουμε το πρόγραμμα ιδιωτικοποίησης. Μπορεί κανείς να πει ότι εκεί αναφέρεται.

Και εσείς εξανίστασθε, αλλά εγώ σας λέω κάτι άλλο, κύριε Υπουργέ, ότι δεν αποκλείει την εφαρμογή του στον τομέα της υγείας, ότι ανοίγει το δρόμο. Και ανοίγει το δρόμο, όταν βλέπω παρακάτω στο ίδιο νομοσχέδιο, μιλώντας για υγεία, μιλώντας για όλα αυτά τα πράγματα, να κολλάει και το ότι επιτρέπεται η σύσταση οργανισμών με μορφή ανώνυμων εταιρειών από ενδιαφερόμενα Υπουργεία και τις λοιπές υπηρεσίες του Δημοσίου για τη διενέργεια κάθε είδους προμηθειών κεφαλαιωτικού υλικού λειτουργικού εξοπλισμού τους.

'Εκανα μία αναφορά στις ΔΕΚΟ, κύριε Υπουργέ, γιατί από στελέχη του ίδιου Κόμματος, που είχαν αντίστοιχες κυβερνητικές θέσεις με εσάς, ακούγαμε για τις ΔΕΚΟ, ότι δεν πρόκειται να ακολουθηθεί αυτή η πορεία. Και στην αρχή δειλά-δειλά, ακριβώς με τέτοια νομοθετήματα, σιγά-σιγά γλιστρούσαμε προς τα εκεί, μέχρι που σήμερα ερχόμαστε και ορίζουμε, η πολιτική μας θα είναι αυτή, ιδιωτικοποιήσεις. Ιδιωτικοποιήσεις μέχρι πού;

Είναι φανερό ότι η πίεση που ασκείται από την Ευρωπαϊκή 'Ενωση σ' όλα τα επίπεδα -και αν θέλετε αυτές είναι περίπου και οι προτάσεις που κάνει η Κομισιόν, τις έχετε οπωσδήποτε υπόψη σας, στο κείμενο που έχει επεξεργασθεί- έχουν αυτό το πνεύμα. Φυσικά εσείς θα μας πείτε, δε μας διατάζει η Κομισιόν. 'Οχι, δε σας διατάζει η Κομισιόν, όμως είναι αυτή η πολιτική που ακολουθείται σήμερα.

Να λοιπόν, η ανησυχία μας, όταν πάμε στα νοσοκομεία που επισκεπτόμαστε. Επιτρέψτε μου να πω ότι έχω μία άμεση προσωπική αντίληψη για το πώς λειτουργούν τα νοσοκομεία, τουλάχιστον στο λεκανοπέδιο της Αττικής, πέρα από τις δικές μου επισκέψεις. Συγγενικό μου πρόσωπο δουλεύει σε νοσοκομείο αιχμής στη Νίκαια και μάλιστα σ' ένα χώρο, που δύο φορές αναφέρθηκε ο κ. Σκουλάκης και μία φορά εσείς, κύριε Υπουργέ, στον τομέα της αναισθησιολογίας, που είναι συσσωρευμένα προβλήματα και τα ξέρετε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Μου επιτρέπετε να συμπληρώσω κάτι;

ΟΡΕΣΤΗΣ ΚΟΛΟΖΩΦ: Μάλιστα, κύριε Υπουργέ.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Εχουμε ένα πρόβλημα. Δεν έχουμε προσέλευση ειδικευομένων. Είναι μείζον πρόβλημα. Γι' αυτό και στο νέο νομοσχέδιο δίνουμε ιδιαίτερα κίνητρα. Δεν έχουμε προσέλευση ειδικευομένων στον τομέα της αναισθησιολογίας. Οι αναισθησιολόγοι μας, επίσης, αρχίζουν και να ξεπερνούν μια ηλικία. Αυτά είναι ζητήματα, ασφαλώς, που κοιτάμε να αντιμετωπίσουμε.

ΟΡΕΣΤΗΣ ΚΟΛΟΖΩΦ: Ξέρω πολύ καλά το πρόβλημα και ίσως θα πρέπει να συζητήσετε ακόμη περισσότερο με τους ίδιους τους αναισθησιολόγους για να εντοπίσετε πού οφείλεται το πρόβλημα.

Οι συνθήκες δουλειάς είναι απωθητικές για έναν νέο άνθρωπο εκεί πέρα και έχει να κάνει με αυτά που λέμε. 'Οταν προγραμματίζει το ΕΣΥ -μια και μιλήσαμε για αναισθησιολόγους- πεντάωρο στο χειρουργείο, γιατί αυτά είναι τα στάνταρ, και είναι υποχρεωμένοι να κρατάνε και περισσότερες ώρες και περισσότερες χειρουργικές σάλες, καταλαβαίνετε ότι ο άλλος δεν μπορεί να ζει με το άγχος αν θα ζήσει ή θα πεθάνει ένας άνρθωπος που έχει στην πλάτη του.

'Ομως, είναι γεγονός ότι, όταν επισκεπτόμαστε αυτά τα νοσοκομεία, με το πρώτο που ερχόμαστε αντιμέτωποι είναι ο εκνευρισμός που υπάρχει στο προσωπικό. Δεν ξέρω αν το έχετε αντιληφθεί. Δεν ξέρω πώς αντιδράει ένα νοσοκομείο όταν το επισκέπτεται ένας Υπουργός ή όταν το επισκέπτεται ένας Βουλευτής ή όταν το επισκέπτεται ανώνυμα, όπως κάνω εγώ συχνά, γιατί δυστυχώς έχω τέτοιες περιπτώσεις οικογενειακές που πάω στα νοσοκομεία και βλέπω τι γίνεται.

Υπάρχει ένας εκνευρισμός που φυσικά ένα μέρος αυτού του εκνευρισμού εκτονώνεται προς τα έξω. 'Εψαξα να βρω που οφείλεται αυτό το πράγμα. Δεν βγαίνουν οι εφημερίες, δε βγαίνουν οι άδειες, δε βγαίνουν τα ρεπό. Γιατί; Γιατί είναι περιορισμένο το προσωπικό. Και εσείς είπατε ότι κάνετε μία προσπάθεια. Δίνετε τώρα μια σειρά από θέσεις εργασίας και σε ιατρικό και σε νοσηλευτικό προσωπικό. 'Ομως, από τους υπολογισμούς που έχω κάνει εγώ υπολογίζω ότι καλύπτεται το 1/3 των αναγκών. Και αυτό το βγάζω, ξέρετε από πού; Ρωτώντας τους προέδρους των νοσοκομείων: "Ποιες είναι οι ανάγκες σας;". Μου λένε π.χ. εκατό. "Πόσους σας έχουν υποσχεθεί και περιμένετε να έρθουν"; Τριάντα. 'Ολα τα νούμερα είναι έτσι σε όλα τα νοσοκομεία...

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Επειδή, κύριε συνάδελφε, κάνετε συγκεκριμένες παρατηρήσεις, και έχουν ιδιαίτερη αξία μου επιτρέπετε, κύριε Πρόεδρε, τη διακοπή;

ΠΡΟΕΔΡΕΥΩΝ (Λουκάς Αποστολίδης): Εγώ σας επιτρέπω, αν σας επιτρέπει ο κύριος συνάδελφος.

ΣΤΡΑΤΗΣ ΚΟΡΑΚΑΣ: Να του κρατήσετε το χρόνο.

ΠΡΟΕΔΡΕΥΩΝ (Λουκάς Αποστολίδης): Το χρόνο δεν μπορώ να τον κρατήσω, κύριε συνάδελφε, αν επιτρέπει τη διακοπή ο κ. Κολοζώφ.

ΟΡΕΣΤΗΣ ΚΟΛΟΖΩΦ: Επιτρέπω, κύριε Πρόεδρε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Δεν αμφισβήτησε κανένας ότι υπάρχουν ελλείψεις στο προσωπικό γι'αυτό και προσπαθούμε συνεχώς. Και σας είπα ότι καλύψαμε 5660 και θα συνεχίσουμε και φέτος.

'Ομως, για να έχουμε το ίδιο σημείο αναφοράς η σύγκριση των πληρουμένων θέσεων με τα κενά των οργανισμών, δεν είναι πάντα ο πιο αξιόπιστος δείκτης. Αυτό θα πρέπει να γίνει γνωστό στον Ελληνικό Λαό. Διότι σήμερα η μέση πληρότητα των νοσοκομείων σε σχέση με τις κλίνες που είχαν προγραμματιστεί είναι κάτω από το 70%. 'Εχει ιδιαίτερη σημασία αυτό. Δεν είναι ώρα να το συζητήσουμε. Απλώς κάνω την επισήμανση.

ΟΡΕΣΤΗΣ ΚΟΛΟΖΩΦ: Λοιπόν, επανέρχομαι σε αυτό που έλεγα προηγουμένως, ότι εμείς διαπιστώνουμε ένα γλίστρημα του τομέα αυτού προς τον ιδιωτικό τομέα αρχίζοντας από μία 

Σελίδα 3975 

σειρά από λειτουργίες τους. 'Εχουμε αρχίσει με την καθαριότητα και δεν επανήλθε αυτό το πράγμα. 'Εχουμε αρχίσει με τα πληντύρια σε ορισμένες περιπτώσεις, έχουν αρχίσει τα catering να εισβάλουν σε μία σειρά από περιπτώσεις. Τα εργαστήρια, το ξέρετε πολύ καλά ότι μόλις μπλοκαριστούν αμέσως έχουν διέξοδο στον ιδιωτικό τομέα. Δηλαδή, μια σειρά από υπηρεσίες ήδη έχουν μεταφερθεί ουσιαστικά στον ιδιωτικό τομέα. Και αυτές είναι προετοιμασίες που γίνονται εδώ πέρα και που λέτε ότι δε σας αφορούν -εγώ λέω ότι σας αφορούν και εσάς- και θα το δούμε σε λίγο καιρό. Δε θα αναφερθώ στο νομοσχέδιο, γιατί δεν το έχω υπόψη μου. 'Εχω διαβάσει πολλά αλλά άλλο είναι να διαβάζεις από τον Τύπο και άλλο να το δεις. 'Ομως, είναι φανερό ότι βρισκόμαστε σε μία τέτοια περίοδο. Εμείς ανησυχούμε και θέλουμε να μπλοκάρουμε αυτήν τη διαδικασία.

Δεν ξέρω αν είναι υπερβολές ορισμένα πράγματα που μπορεί να λέμε στη συζήτησή μας, όταν μας λείπουν ορισμένα στοιχεία. Εξετάζοντας, όμως, το παρελθόν,το πώς λειτουργεί, το πώς γλιστράει, το πώς πάει η υπόθεση και βλέποντας το πνεύμα που υπάρχει σήμερα στην Ευρωπαϊκή 'Ενωση και τους δεσμούς που έχουμε με την Ευρωπαϊκή 'Ενωση, βλέποντας την επιμονή ώστε το Πρόγραμμα Σύγκλισης να είναι υπεράνω όλων, σε τέτοιο βαθμό που να συγκρουόμαστε με όλες τις κοινωνικές τάξεις της Χώρας μας, αυτό μας κάνει να ανησυχούμε ότι και ο τομέας της υγείας γλιστράει προς τον ιδιωτικό τομέα.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Κολοζώφ.

Θα δώσω το λόγο στους Κοινοβουλευτικούς Εκπροσώπους της Νέας Δημοκρατίας και του ΔΗ.Κ.ΚΙ..

Ορίστε, έχετε από ένα λεπτό ο καθένας.

ΟΡΕΣΤΗΣ ΚΟΛΟΖΩΦ: Δεν υπάρχει...

ΠΡΟΕΔΡΕΥΩΝ (Λουκάς Αποστολίδης): Δεν υπάρχει, απλώς ο Προεδρεύων πριν από μένα είχε συνεννοηθεί για ένα λεπτό. Νομίζω ότι το Σώμα δε θα έχει αντίρρηση.

'Εχετε αντίρρηση, κύριε Κόρακα;

ΣΤΡΑΤΗΣ ΚΟΡΑΚΑΣ: Κανένα πρόβλημα, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ.Σωτηρόπουλος έχει το λόγο για ένα λεπτό.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Στη δευτερολογία του, ο συνάδελφος κ.Τασούλας απέδωσε διαφορετική γνώμη στα λεχθέντα από μένα στην πρωτολογία μου.

Είπα ότι τα Συστήματα Υγείας στις διάφορες χώρες είναι ανάλογα με τα πολιτικά συστήματα που επικρατούν σ'αυτές τις χώρες. Δεν μπορεί σε ένα φιλελεύθερο σύστημα να επικρατεί απόλυτα κρατικό σύστημα υγείας.

Η Νέα Δημοκρατία πιστεύει στη συνύπαρξη μεικτών συστημάτων υγείας, στη συνύπαρξη ιδιωτικού και δημόσιου τομέα, ο οποίος θα λειτουργεί κάτω από τον αυστηρό έλεγχο του Δημοσίου.

'Οσον αφορά τον κ. Κόρακα, που είπε ότι εμείς θεωρούμε το αγαθό της υγείας ως απόλυτα εμπορεύσιμο είδος, είπα ότι το αγαθό της υγείας δεν προσφέρεται δωρεάν. Κάποιοι δουλεύουν και πληρώνουν γι'αυτό και επίσης είπα ότι η Νέα Δημοκρατία θέλει να το προσφέρει με επάρκεια και αξιοπρέπεια και όχι με ψιχία και με άθλιες συνθήκες.

ΣΤΡΑΤΗΣ ΚΟΡΑΚΑΣ: 'Αρα, πρέπει να το πληρώσεις.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Μα, κάποιος θα πληρώσει. Τίποτα δεν προσφέρεται δωρεάν.

ΠΡΟΕΔΡΕΥΩΝ (Λουκάς Αποστολίδης): Ο κ.Δημαράς έχει το λόγο για ένα λεπτό.

ΙΩΑΝΝΗΣ ΔΗΜΑΡΑΣ: Δεν έχω να προσθέσω τίποτε, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο Υπουργός Υγείας και Πρόνοιας έχει το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, εκτιμώ ότι η συζήτηση είχε εποικοδομητικό χαρακτήρα.

Εμείς συνεκτιμούμε και οποιεσδήποτε από τις προτάσεις μπορούν να ενταχθούν σε ένα πλαίσιο πολιτικής δράσης που προωθούμε.

Θέλω, όμως, να τονίσω πάλι απ'αυτό το Βήμα -και κάνω μια ακόμα έκκληση προς όλους και στις Πτέρυγες της Βουλής και στους εργαζομένους του χώρου-ότι τα προβλήματα της υγείας, υπαρκτά προβλήματα, θα τα λύσουμε με συγεκριμένες δράσεις και κύρια, θα λυθούν ευκολότερα, σε ένα κλίμα συνεργασίας, συνεννόησης. Μέσα από διάλογο και όχι σε κλίμα αναταραχής. Κλίμα ηρεμίας και όχι θορύβου, θα μας οδηγήσει καλλίτερα σε λύσεις για τα προβλήματα της υγείας.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κηρύσσεται περαιωμένη η συζήτηση επί της υπ'αριθμ. 27 επερωτήσεως των συναδέλφων του Κομμουνιστικού Κόμματος Ελλάδος κατά τον Υπουργό Υγείας και Πρόνοιας.

Κύριοι συνάδελφοι, έχουν διανεμηθεί τα Πρακτικά της 14ης Ιανουαρίου 1997, της 15ης Ιανουαρίου 1997 και της 16ης Ιανουαρίου 1997 και ερωτάται το Σώμα, αν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς τα Πρακτικά της 14ης Ιανουαρίου 1997, της 15ης Ιανουαρίου 1997 και της 16ης Ιανουαρίου 1997 επικυρώθηκαν.

Κύριοι συνάδελφοι, δέχεστε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 16.25' λύεται η συνεδρίαση για τη Δευτέρα, 17 Φεβρουαρίου και ώρα 18.00', με αντικείμενο εργασιών του Σώματος, πρώτον συζήτηση Επικαίρων Ερωτήσεων και δεύτερον, συζήτηση επερώτησης, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Σελίδα 3976 
