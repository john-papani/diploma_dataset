
Σελίδα 7945 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΕ'
Πέμπτη 7 Μα|ου 1998
Αθήνα, σήμερα στις 7 Μα|ου 1998 ημέρα Πέμπτη και ώρα 10.09' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ευάγγελο Αποστόλου, Βουλευτή Ευβοίας, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επίλυση συνταξιοδοτικών και ασφαλιστικών προβλημάτων των συνταξιούχων του ΟΤΕ.
2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Περιφερειακό Παράρτημα Αιγαίου του Γεωτεχνικού Επιμελητηρίου Ελλάδας ζητεί να εξασφαλιστεί η λειτουργία του Σταθμού Γεωργικής 'Ερευνας στη Λέσβο.
3) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος και το Δημοτικό Συμβούλιο Δήμου Ζεφυρίου Αττικής ζητούν την αποκατάσταση των ζημιών που προξενήθηκαν στην περιοχή τους από τις πρόσφατες πλημμύρες.
4) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Γλώσσας Σκοπέλου ζητεί τη συνέχιση της λειτουργίας του ταχυδρομικού γραφείου Γλώσσας.
5) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας ζητεί να μην επιτραπεί η πρόσληψη ξένων συμβούλων στην ΥΠΑ.
6) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αγροτικός Σύλλογος Λιποχωρίου Πέλλας "Η ΣΥΝΕΡΓΑΣΙΑ" ζητεί την άμεση αλλαγή του Νόμου περί ΕΛΓΑ.
7) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Τηλεοπτικός Σταθμός "ΑΛΗΘΕΙΑ Τ.V." Χίου ζητεί τη δημιουργία κέντρου εκπομπής στο Νομό Χίου και την προκήρυξη αδειών τηλεοπτικών σταθμών που να αφορούν τη Χίο.
8) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Υπαλλήλων Οργανισμού Βάμβακος ζητεί να μην καταργηθεί ο Οργανισμός Βάμβακος αλλά να εκσυγχρονιστεί και να αναβαθμιστεί.
9) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Ακτημόνων Αγίου Παντελεήμονα Φλώρινας διαμαρτύρεται για την αναδιανομή καλλιεργούμενων από ακτήμονες εκτάσεων σε κατοίκους της Κοινότητας Αγ. Παντελεήμονα ανεξάρτητα εάν αυτοί είναι ακτήμονες και εάν ασχολούνται με τη γεωργία.
10) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Σωματείο Εκπαιδευτών Υποψηφίων Οδηγών Νομού Ηρακλείου ζητεί να μην αλλάξει ο τρόπος λειτουργίας των Σχολών Οδηγών.
11) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι πτυχιούχοι ΑΕΙ ζητούν τροποποιήσεις στο υπό κατάθεση νομοσχέδιο "περί οργάνωσης και λειτουργίας της δημόσιας τριτοβάθμιας ναυτικής εκπαίδευσης".
12) Ο Βουλευτής Πρέβεζας κ. ΓΕΩΡΓΙΟΣ ΤΡΥΦΩΝΙΔΗΣ κατέθεσε αναφορά με την οποία ο Σύλλογος Πολυτέκνων Γονέων του Νομού Πρέβεζας ζητεί τον εκσυγχρονισμό της νομοθεσίας για τους πολύτεκνους έλληνες.
13) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Κλήματος του Νομού Μαγνησίας ζητεί την ίδρυση αγροτικού ιατρείου στην περιοχή της.
14) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Κοινότητα Κλήματος του Νομού Μαγνησίας ζητεί την ίδρυση αγροτικού ιατρείου στην περιοχή της.
15) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επανασύνδεση της σύνταξης των μελών της με το μισθό των εργαζομένων του ΟΣΕ.
16) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ 
 

Επιστροφή στην κορυφή



Σελίδα 7946 
κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επανασύνδεση της σύνταξης των μελών της με το μισθό των εργαζομένων του ΟΣΕ.
17) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί τη διατήρηση των θερινών κινηματογράφων της Αθήνας.
18) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί τη διατήρηση των θερινών κινηματογράφων της Αθήνας.
19) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις αντιδράσεις των εκπροσώπων των Βιομηχανιών Οινοπνευματοποιίας του Νομού Αχαίας για τις τιμές της σταφίδας.
20) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με καταγγελίες για εκτέλεση έργων από Αχαιούς Κοινοτάρχες δίχως προηγούμενη σύνταξη μελέτης.
21) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα που έχουν δημιουργηθεί από τα δύο λεωφορεία του Δήμου Πάτρας με συνέπεια την καθυστέρηση της δρομολόγησής τους.
22) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στον κίνδυνο κατάρρευσης του αρχοντικού των Τζαβελλαίων στο κάστρο Ναυπάκτου και στην ανάγκη εκτέλεσης εργασιών συντήρησης.
23) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τα αποτελέσματα των ελέγχων του ΟΓΑ σε φαρμακεία του Νομού Αχαίας.
24) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τους κινδύνους για τη δημόσια υγεία από τις τοξικές χημικές ουσίες στο κλειστό εργοστάσιο της Πειραϊκής - Πατραϊκής.
25) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την καθυστέρηση της καταβολής της στρεμματικής ενίσχυσης της σταφίδας της εσοδείας 1997.
26) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ακαταλληλότητα του πόσιμου νερού πηγών της Κοινότητας Παγκρατίου του Νομού Αχαίας.
27) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην καθυστέρηση της πρόσληψης των δασικών υπαλλήλων για την προστασία του δάσους Στροφυλιά.
28) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην καθυστέρηση της διαδικασίας χορήγησης λευκών καρτών και πράσινων στους αλλοδαπούς εργαζόμενους.
29) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη συντήρησης των κτιριακών εγκαταστάσεων στην οδό Βότση Πάτρας.
30) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την ανάγκη εκτέλεσης εργασιών συντήρησης της γέφυρας Ερημίτσας στη Νέα Αβώρανη Νομού Αιτωλ/νίας.
31) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τις καθυστερήσεις στην αποκατάσταση των ζημιών από τη ΔΕΗ λόγω της κακοκαιρίας του Μαρτίου.
32) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο ενδεχόμενο της αποκρατικοποίησης της Ελληνικής Πολεμικής Βιομηχανίας και στις συνέπειες αυτής.
33) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Κοινότητα Εμπορείου Θήρας ζητεί την κάλυψη της μόνιμης θέσης ιατρού στο Περιφερειακό ιατρείο της.
34) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία Κοινότητες νήσου 'Ανδρου διαμαρτύρονται για τις υψηλές τιμές εκτίμησης σε εκτάσεις της περιοχής τους από τη ΔΟΥ 'Ανδρου.
35) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία οι Κοινότητες νήσου Σίφνου ζητούν να αναβαθμιστεί το Περιφερειακό Ιατρείο νήσου Σίφνου σε Κέντρο Υγείας.
36) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία Δήμοι και Κοινότητες Ανατολικής Αττικής διαμαρτύρονται για τις υψηλές τιμές εκτίμησης από τη ΔΟΥ σε εκτάσεις της περιοχής τους.
37) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία Δήμοι και Κοινότητες Ανατολικής Αττικής διαμαρτύρονται για τις υψηλές τιμές εκτίμησης από τη ΔΟΥ σε εκτάσεις της περιοχής τους.
38) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί μέλη του, που είναι αδιόριστοι εκπαιδευτικοί, να διορίζονται εκτός εξετάσεων.
39) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί μέλη του, που είναι αδιόριστοι εκπαιδευτικοί, να διορίζονται εκτός εξετάσεων.
40) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί μέλη του, που είναι αδιόριστοι εκπαιδευτικοί, να διορίζονται εκτός εξετάσεων.
41) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ομοσπονδία Συλλόγων Τριχωνίδας διαμαρτύρεται για την απομάκρυνση των τμημάτων των Οικονομικών Επιστημών του Πανεπιστημίου Πατρών από το Αγρίνιο.
42) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Πολυτέκνων Μεσολογγίου και Περιχώρων ζητεί να μην καταργηθούν οι Σύλλογοι Πολυτέκνων.
43) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Κανδήλας Αιτωλ/νίας ζητεί την άμεση λειτουργία του Κρατικού Παιδικού Σταθμού της.
44) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Δήμος Διστόμου Βοιωτίας ζητεί οικονομική ενίσχυση για τη διοργάνωση πολιτιστικής εκδήλωσης.
 

Επιστροφή στην κορυφή



Σελίδα 7947 
45) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Σύλλογος Πολυτέκνων Λεβαδείας ζητεί να παραμείνει η αρμοδιότητα απονομής της πολυτεκνικής ιδιότητας στην Ανωτάτη Συνομοσπονδία Πολυτέκνων Ελλαδος.
46) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία το Υπεραστικό ΚΤΕΛ Νομού Ιωαννίνων ζητεί να μην επιτρέπεται η σύνδεση ΚΤΕΛ όμορων νομών με την πόλη των Ιωαννίνων.
47) Οι Βουλευτές κύριοι ΡΟΔΟΥΛΑ ΖΗΣΗ και ΓΕΩΡΓΙΟΣ ΣΟΥΡΛΑΣ κατέθεσαν αναφορά με την οποία η Συντονιστική Επιτροπή Ορεινών και Προβληματικών Χωριών Πηλίου ζητεί να επισπευθεί η διαδικασία επιδότησης ελαιολάδου εσοδείας 1997-98.
48) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύλλογος Επιμελητών Εισπράξεων και Εκτάκτων Υπαλλήλων ΥΑΕ ζητεί τη μετατροπή των συμβάσεων εργασίας των μελών του από ορισμένου σε αορίστου χρόνου.
49) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία ο κ. Σ. Πρασσάς ζητεί πληροφορίες σχετικά με τη δυνατότητα μετάθεσης των εκλεγμένων τοπικών συμβούλων σε υπηρεσίες πλησίον του τόπου κατοικίας τους.
50) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στο πρόβλημα διάθεσης των καπνών περισυνής εσοδείας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ.
1. Στην με αριθμό 5109/25.2.98 ερώτηση δόθηκε με το υπ' αριθμ. 400/13.3.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 5109/25.2.1998 του Βουλευτή κ. Σπήλιου Σπηλιωτόπουλου, σχετικά με το Ταμείο Παρακαταθηκών και Δανείων και το Ταχυδρομικό Ταμιευτήριο, σας γνωρίζουμε ότι η οριστική μορφή της συγχώνευσης του Ταχυδρομικού Ταμιευτηρίου και του Ταμείου Παρακαταθηκών και Δανείων αποτελεί αντικείμενο μελέτης που πρόκειται ν' ανατεθεί.
Είναι βέβαιο πάντως όιτ από τη συγχώνευση θα προέλθουν οφέλη τόσο για τους δύο συγχωνευόμενους Οργανισμούς όσο και για το Δημόσιο γενικότερα. Εκτιμάται ότι οι συγχωνευόμενοι Οργανισμοί, με στόχο την ουσιαστικότερη εξυπηρέτηση του πολίτη, θα μπορούν να συνδυάσουν την προσφορά ποιοτικά αναβαθμισμένων υπηρεσιών με το ήδη υπάρχον εκτεταμένο δίκτυο καταστημάτων που θα προέλθει από τη συγχώνευση.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
2. Στην με αριθμό 5110/25.2.98 ερώτηση δόθηκε με το υπ' αριθμ. 296/18.3.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5110/25.2.98 που κατέθεσε ο Βουλευτής κ. Σ. Σπηλιωτόπουλος σας γνωρίζουμε τα ακόλουθα:
Το Συμβούλιο Τεχνολογικής Εκπαίδευσης (Σ.Τ.Ε.) μέχρι τη συγκρότηση του Εθνικού Συμβουλίου Παιδείας (Ε.ΣΥ.Π.) σύμφωνα με το ν.2327/95 (ΦΕΚ 156 Α') είναι αρμόδιο όργανο για να εισηγείται στον Υπουργό Παιδείας την ίδρυση νέων Τμημάτων, Σχολών και Τ.Ε.Ι.
Το Σ.Τ.Ε. έχει καθορίσει ενιαία κριτήρια γαι ίδρυση νέων Τμημάτων στα Τ.Ε.Ι., καθώς και την υποβολή πλήρων και τεκμηριωμένων προτάσεων.
Για την ίδρυση Τμημάτων Τ.Ε.Ι. στο Αίγιο, θα πρέπει να υποβληθεί πρόταση από το πλησιέστερο Τ.Ε.Ι., η οποία θα εισαχθεί στο παραπάνω αρμόδιο όργανο για γνωμοδότηση.
Μέχρι σήμερα δεν υπάρχει πρόταση στην αρμόδια Υπηρεσία του ΥΠ.Ε.Π.Θ. για ίδρυση Σχολής στο Αίγιο.
Τέλος σας γνωρίζουμε τοι δεν αντιμετωπίζεται προς το παρόν η ίδρυση Γεωργικής Σχολής Πανεπιστημιακής Εκπαίδευσης στο Αίγιο.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
3. Στην με αριθμό 5114/25.2.98 ερώτηση δόθηκε με το υπ' αριθμ. 9660/13.3.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 5114/25.2.98, του Βουλευτού Ν. Κοζάνης κ. Ν. Παπαπφιλίππου, σας γνωρίζουμε:
1. Η Ελλάδα συμμετέχει στις διαπραγματεύσεις για τη σύναψη της Πολυμερούς Συμφωνίας Επενδύσεων, ως μέλος τόσο του ΟΟΣΑ όσο και της Ευρωπαϊκής Κοινότητας, υποστηρίζει και επιθυμεί τη σύναψη της Συφμωνίας αυτής, σκοπός της οποίας είναι να δημιουργήσει ένα σταθερό νομικό πλαίσιο πραγματοποίησης των ξένων επενδύσεων σε διεθνές επίπεδο, παρέχοντας ασφάλεια στους επενδυτές, με αποτέλεσμα την αύξηση των διεθνών επενδύσεων, κινητηρίου μοχλού ανάπτυξης όλων των οικονομιών.
2. Η βασική αρχή που διέπει τη Συμφωνία είναι η μη διακριτική μεταχείριση επενδύσεων και επενδυτών, με την παραχώρηση, από τα Συμβαλλόμενα Μέρη, εθνικής μεταχείρισης (ίση μεταχείριση μεταξύ εγχρίων και ξένων επενδυτών) και μεταχείρισης του μάλλον ευνοουμένου τρίτου κράτους (ίση μεταχείριση μεταξύ ατων ξενων επενδυτών), τόσο στην εγκατάσταση όσο και στη λειτουργία της εγκατεστημένης επένδυσης.
Η μεταχείριση αυτή θα υπόκειται σε εξαιρέσεις που θα υποβάλουν τα Μέρη, βασιζόμενες στην εθνική τους νομοθεσία όπως αυτή θα ισχύει κατά τη θέση σε ισχύ της Συμφωνίας.
Στα πλαίσια αυτά, η χώρα μας έχει ήδη υποβάλει προσωρινό πίνακα εξαιρέσεων, με την επιφύλαξη προσθήκης και νέων, σε συνάρτηση με την οριστικοποίηση διαφόρων διατάξεων της Συμφωνίας και με τα αποτελέσματα περαιτέρω έρευνας της νομοθεσίας μας, η οποία διεξάγεται αυτήν τη στιγμή σε συνεργασία με όλες τις καθ' ύλην αρμόδιες Υπηρεσίες, ώστε να εντοπισθούν και να υποβληθούν σε εξαίρεση όλες οι περιπτώσεις που αυτή έρχεται σε αντίθεση με τις διατάξεις της Πολυμερούς Συμφωνίας.
(Ο προσωρινός πίνακας, καθώς και ο πίνακας των εξαιρέσεων που απορρέουν από την Κοινοτική νομοθεσία και έχουν υποβληθεί από την Ευρωπαϊκή Επιτροπή, επισυνάπτονται).
3. 'Οσον αφορά το περιβάλλον τα εργασιακά και την περιφερειακή ανάπτυξη:
Η Πολυμερής Συμφωνία Επενδύσεων θα περιλαμβάνει διατάξεις που θα εξασφαλίζουν τόσο την προστασία του περιβάλλοντος, διαφυλάσσοντας τη δυνατότητα των Κυβερνήσεων να νομοθετούν σχετικά, όσο και την προστασία των εργαζομένων, αναγνωρίζοντας τα διεθνή πρότυπα και αποκλείοντας τη δυνατότητα των Μερών να παραμερίζουν τα πρότυπα αυτά με σκοπό να προσελκύσουν επενδύσεις.
'Οσον αφορά το "βασικό προσωπικό", οι σχετικές διατάξεις θα εφαρμόζονται υπό την επιφύλαξη της εσωτερικής νομοθεσίας κάθε Μέρους περί εισόδου και παραμονής των αλλοδαπών.
Η αναπτυξιακή μας νομοθεσία θα εφαρμοσθεί στο ακέραιο, αφού έχουμε την πρόθεση να υποβάλουμε τις σχετικές εξαιρέσεις μόλις αφ' ενός οριστικοποιηθούν οι διατάξεις της Συμφωνίας για τις "αξιώσεις απόδοσης" και αφ' ετέρου, ψηφισθεί ο νέος αναπτυξιακός νόμος.
4. Η διαπραγμάτευση της Συμφωνίας διεξάγεται στα πλαίσια μιας κεντρικής Ομάδας Διαπραγματεύσεων, στην οποία έχει ορισθεί ως εκπρόσωπός μας η κ. Ευγενία Κοντογιαννοπούλου, Δικηγόρος στη Γενική Γραμματεία Διεθνών Οικονομικών Σχέσεων και στέλεχος του ΥΠΕΘΟ από το 1977, και σε ad hoc Ομάδες Εμπειρογνωμόνων για εξειδικευμένα θέματα 
 

Επιστροφή στην κορυφή



Σελίδα 7948 
(φορολογικά, χρηματοπιστωτικά, επίλυση διαφορών, θεσμικά, "ειδικά θέματα"), στις οποίες έχουν συμμετάσχει κατά περίσταση εμπειρογνώμονες των Υπ. Οικονομικών, Εθνικής Οικονομίας και Εξωτερικών, με τη συμπαράσταση των Μονίμων Αντιπροσωπειών μας στον ΟΟΣΑ και στην Ευρωπαϊκή 'Ενωση.
Στην προετοιμασία των θέσεών μας συμμετέχει και η Υπηρεσία Ιδιωτικών Επενδύσεων του ΥΠΕΘΟ.
Ο Υπουργός
Γ. ΠΑΠΑΝΤΩΝΙΟΥ"
4. Στην με αριθμό 5120/25.3.98 ερώτηση δόθηκε με το υπ' αριθμ. 466/17.3.98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5120/25.3.98 ερώτηση που κατατέθηκε στη Βουλή των Ελλήνων από τους Βουλευτές κυρίους Σ. Αλφιέρη και Ε. Αποστόλου, σχετικά με καταγγελία της Ομοσπονδίας των ΑΣφαλιστικών Συλλόγων για παρελκυστική τακτική που ακολουθεί το Υπουργείο στις αποζημιώσεις των ανέργων των ασφαλιστικών εταιρειών που έκλεισαν και άλλα συναφή θέματα, σας γνωρίζουμε τα ακόλουθα:
1. Το Υπουργείο μας προβαίνει σε ενδελεχείς τακτικούς ή εκτάκτους ελέγχους των ασφαλιστικών εταιρειών. Μετά την ολοκήρωση των ελέγχων που διενεργεί σ'αυτές σχετικά με τα τακτικα τους αποθέματα, το περιθώριο φερεγγυότητας και την εν γένει οικνομική τοςυ κατάσταση και αφού λάβει υπόψη του τις καταγγελίες των δικαιούχων ασφαλίσματος, ύστερα και από σχετική γνωμοδότηση της Επιτροπής Ιδιωτικής Ασφάλισης του άρθρου 4 του Ν.Δ. 400/70, όπως ισχύει σήμερα, προβαίνει στην επιβολή των από το νόμο προβλεπομένων κυρώσεων, στις περιπτώσεις τεκμηρίωσης παραβάσεων της κείμενης νομοθεσίας.
'Ολες οι αποφάσεις ανάκλησης της άδειας σύστασης και λειτουργίας ασφαλιστικών εταιρειών για παράβαση νόμου είναι πληρέστατες και επαρκώς αιτιολογημένες, στηριζόμενες στην κείμενη νομοθεσία και στα αποτελέσματα των ελέγχων που έχουν διενεργηθεί σ' αυτές.
'Οσον αφορά τα αναφερόμενα στην καταγγελία της Ομοσπονδίας "Επι πλέον υπάρχει τάση αναστολής των ανακλήσεων των αφερέγγυων αυτών εταιρειών εκ μέρους του Συμβουλίου της Επικρατείας", επισημαίνεται ότι πρόσφατα έχουν εκδοθεί επτά (7) αποφάσεις ανάκλησης αδειών ασφαλιστικών επιχειρήσεων. Εξ αυτών στο ΣτΕ προσέφυγαν μέχρι σήμερα με αιτήσεις αναστολής και ακύρωσης 4 εταιρείες και με αίτηση ακύρωσης μία εταιρεία. Επί των αιτήσεων αναστολής των αποφάσεων του Υπουργείου μας συζητήθηκαν οι τρεις από τις οποίες απορρίφθηκαν οι δύο αιτήσεις των εταιρειών, έγινε δεκτή μόνο η μία και εκκρεμεί μία ακόμη.
Οι αιτήσεις ακύρωσης δεν έχουν συζητηθεί ακόμη και βεβαίως κατά τη συζήτησή τους το Υπουργείο μας θα παρασταθεί με πλήρη στοιχεία και επιχειρήματα.
'Αλλωστε με γνώμονα την προστασία των ασφαλισμένων, εκτός των αποφάσεων ανάκλησης των αδειών των εταιρειών αυτών, εκδόθηκαν και αποφάσεις δέσμευσης του συνόλου της περιουσίας τους προκειμένου να διασφαλισθούν τα συμφέροντα των ασφαλισμένων ως και καθε άλλου δικαιούχου ασφαλίσματος.
2. 'Οσον αφορά το ερώτημα για ποιες ποινές και σε ποιες περιπτώσεις επιβλήθηκαν, σας πληροφορούμε ότι σε κάθε περίπτωση που προβλέπεται από τη νομοθεσία και διαπιστώνεται από το Υπουργείο μας παράβαση νόμου, η υπόθεση παραπέμπεται στον Εισαγγελέα, όπως έγινε και στις πρόσφατες περιπτώσεις όπου εστάλησαν έγγραφα στον Εισαγγελέα με θέμα την άσκηση ποινικής δίωξης κατά των υπευθύνων των ασφαλιστικών εταιρειών των οποίων ανακλήθηκε η άδεια λειτουργίας.
Επίσης ότι επιβλήθηκαν πρόστιμα σε 20 εταιρείες, επειδή δεν υπέβαλαν έγκαιρα, σύμφωνα με τις διατάξεις του Ν.Δ. 400/70, στοιχεία τους στην αρμόδια υπηρεσία μας.
Πέραν των ανωτέρω, σύφμωνα με τις διατάξεις του άρθρου 16 παρ. 2 του Ν.Δ. 400/70 όωπς τροποποιήθηκε με το άρθορ 35 παρ.19 του ν. 2496/97, "δεν μπορούν να εκλεγουν ή να διορισθούν γενικοί διευθυντές, διευθύνοντες ή εντεταλμένοι σύμβουλοι, αναπληρωτές γενικοί διευθυντές, διευθυντές και μέλη Διοικητικού Συμβουλίου ελληνικών ασφαλιστικών επιχειρήσεων, επίσης νόμιμοι αντιπρόσωποι ή ειδικοί αντιπρόσωποι ελληνικών ασφαλιστικών επιχειρήσεων σε κράτη της Ε.Ε. και του Ε.Ο.Χ., νόμιμοι αντιπρόσωποι στην Ελλάδα ασφαλιστικών επιχειρήσεων Τρίτων Χωρών καθώς και αντιπρόσωποι στην Ελλάδα μεσιτών Λόϋδς Λονδίνου, πρόσωπα που μεταξύ άλλων... έχουν διατελέσει μέλη διοικητικού συμβουλίου ανωνύμων ασφαλιστικών επιχειρήσεων που έχουν κηρυχθεί σε πτώχευση ή έχει ανακληθεί η άδεια λειτουργίας τους για παράβαση νόμου".
3. Ως προς το θέμα της καταβολής των αποζημιώσεων των εργαζομένων που απολύθηκαν από ασφαλιστικές επιχειρήσεις λόγω ανάκλησης της άδειας λειτουργίας τους, σημειώνεται ότι το δικαίωμα ικανοποίησης προνομιακά των απαιτήσεων των εργαζομένων, από την ασφαλιστική τοποθέτηση με σειρά κατάταξης αμέσως μετά την κάλυψη των εξόδων εκκαθάρισης, θεσπίσθηκε με τις διατάξεις του άρθρου 35 παρ.9 του ν.2496/97.
Μετά την έναρξη ισχύος του νόμου αυτού, ανεκλήθη η άδεια των εταιρειών ΑΠΟΛΛΩΝ ΑΕΓΑ, ΕΘΝΙΚΟ ΙΔΡΥΜΑ ΑΣΦΑΛΕΙΩΝ ΑΑΕ, ΘΕΜΙΣ ΑΕΓΑ και ΜΕΣΟΓΕΙΟΣ ΖΩΗΣ ΑΑΕ και οι εργαζόμενοι σ' αυτές, με εξαίρεση τους εργαζόμενους του ΕΘΝΙΚΟΥ ΙΔΡΥΜΑΤΟΣ ΑΣΦΑΛΕΙΩΝ ΑΑΕ για το οποίο εκκρεμεί αίτηση αναστολής στο ΣτΕ, της ΜΕΣΟΓΕΙΟΥ ΖΩΗΣ που έχει εγκριθεί η μεταβίβαση του χαρτοφυλακίου της και της ΕΞΠΡΕΣ ΑΑΕ που το ΣτΕ ανέστειλε την εφαρμογή της ανακλητικής μας απόφασης, θα ικανοποιηθούν αφού ήδη έχουν υπογραφεί οι σχετικές Υπουργικές Αποφάσεις που αποδεσμεύουν τα αναγκαία ποσά από τα δεσμευμένα σε ασφαλιστική τοποθέτηση. Συνεπώς το θέμα ανάγεται στην αρμοδιότητα του επόπτη και εκκαθαριστή.
Για τις ασφαλιστικές εταιρείες που η άδειά τους έχει ανακληθεί πριν την ισχύ του νόμου, ζητήσαμε από τους επόπτες ασφαλιστικςη εκκαθάρισης και εκκαθαριστές να μας κοινοποιήσουν πίνακα με τις απαιτήσεις των δικαιούχων, προκειμένου να αποδεσμευτούν τα αντίστοιχα ποσά και ήδη όπου έχει ολοκληρωθεί η διαδικασία έχουν υπογραφεί οι σχετικές αποφάσεις.
Ο Υφυπουργός
Μ. ΧΡΥΣΟΧΟΪΔΗΣ"
5. Στην με αριθμό 5125/25.2.98 ερώτηση δόθηκε με το υπ' αριθμ. 258/18.3.98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5125/25.2.98 ερώτηση του Βουλευτή κ. Δ. Σιούφα, σας γνωρίζουμε τα εξής:
Με την 23271/15.12.95 Κοινή Υπουργική Απόφαση των Υπουργών ΠΕ.ΧΩ.ΔΕ., Πολιτισμού, Γεωργίας, Βιομηχανίας, 'Ερευνας και Τεχνολογίας και των Αναπληρωτών Υπουργών ΠΕ.ΧΩ.ΔΕ. και Εθνικής Οικονομίας προβλέπεται η δημιουργία "Μουσείου Ευρημάτων Εκτροπής Αχελώου". Το Υπουργείο Πολιτισμού θα συνεργαστεί με την Τοπική Αυτοδιοίκηση και άλλους φορείς με βάση συγκεκριμένες προτάσεις. Το ζήτημα τελικά θα αχθεί ενώπιον του ΚΑΣ. Βεβαίως το αρχαιολογικό υλικό που τυχόν θα προκύψει από τα έργα της εκτροπής του Αχελώου - τοποθεσίες Ταμιευτήρας Μεσοχώρας και Ταμιευτήρας Συκιάς θα μπορούσαν να φιλοξενηθούν προσωρινά στο Μουσείο Λάρισας ή στο Μουσείο Τρικάλων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
6. Στην με αριθμό 5144/26.2.98 ερώτηση δόθηκε με το υπ'αριθμ. 813/18.3.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5144/26.2.98 που κατέθεσε ο Βουλευτής κ. Μ. Κεφαλογιάννης για τα θέματα της αρμοδιότητάς μας, σας πληροφορούμε τα εξής:
 

Επιστροφή στην κορυφή



Σελίδα 7949 
Η οριστική μελέτη κατασκευής της λιμνοδεξαμενής Γωνομιού Ρεθύμνου έχει εγκριθεί με την Απόφαση του Υπουργείου Γεωργίας 128593/2.6.94.
Ο πρ/σμός του έργου σε τιμές Α τριμήνου 93 ανέρχεται σε 1.065.000.000 δρχ., χωρίς να υπολογίζεται η δαπάνη απαλλοτριώσεων.
Το έργο είναι ενταγμένο στην ΣΑΕ 081/2 με πρ/σμό 1 δισ. δρχ.
Στα πλαίσια του ΙΙ ΚΠΣ, στο Λειτουργικό Πρόγραμμα ανάπτυξης Γεωργίας, μετά την περικοπή τυ πρ/σμού του προγράμματος, δεν συμπεριελήφθη το έργο κατασκευής της Λ/νης Γωνομιού.
Το Υπουργείο Γεωργίας γαι να αντιπαρέλθει το εμπόδιο της μη ένταξης έργων λόγω μείωση ςτου πρ/σμού συνέταξε συμπληρωματικό πρόγραμμα (ύψους 70 δισ.) το οποίο θα χρηματοδοτείτο από τον αποπληθωριστή του ΙΙου ΚΠΣ.
Στο συμπληρωματικό πρόγραμμα έχει συμπεριληφθεί και το εν λόγω έργο.
Στην τελευταία συνεδρίαση της Επιτροπής Παρακολούθησης του Λειτουργικού Προγράμματος, εκφράσθηκε ομόφωνα η πρόθεση των μελών της Επιτροπής για τη σύντομη ένταξη και κατασκευή του έργου της Λιμνοδεξαμενής Γωνομιού στο Λειτουργικό Πρόγραμμα.
Τα τεύχη δημπράτησης έχουν ανάγκη επικαιροποίησης, η οποία θα γίνει όταν επίκειται η δημοπράτηση του έργου.
Στα συμβατικά τεύχη θα προβλέπεται ως συμβατική προθεσμία αποπεράτωσης του έργου το διάστημα των 15 μηνών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
7. Στην με αριθμό 5145/26.2.98 ερώτηση δόθηκε με το υπ'αριθμ. 25/18.3.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5145/26.2.1998, που κατέθεσε η Βουλευτής κ. Μ. Δαμανάκη, σε ό,τι μας αφορά, σας γνωρίζουμε ότι η αίτηση και τα σχετικά δικαιολογητικά για τη χορήγηση κάρτας προσωρινής άδειας παραμονής αλλοδαπού κατατίθενται από τους ενδιαφερόμενους στο πλησιέστερο γραφείο απασχόλησης του Οργανισμού Απασχόλησης Εργατικού Δυναμικού (Ο.Α.Ε.Δ.).
Οι Υπηρεσίες της Ελληνικής Αστυνομίας, σύμφωνα με την ισχύουσα νομοθεσία (παρ. στ' άρθρου 2 του π.δ. 358/1997), χορηγούν στους ανωτέρω μόνο το απαιτούμενο πιστοπιητικό περί μη εγγραφής τους στον κατάλογο ανεπιθύμητων αλλοδαπών του άρθρου 11 του ν.1975/1991.
Στις ανωτέρω Υπηρεσίες έχουν δοθεί εντολές και εξυπηρετούν τους προσερχόμενους με ευαισθησία και ανθρωπιά. Οι ενέργειες του προσωπικού μας εκδηλώνοτναι χωρίς ρατσισμό και ξενοφοβία και διακρίνονται για το σεβασμό στην ανθρώπινη αξιοπρέπεια και τα συνταγματικά κατοχυρωμένα ατομικά δικαιώματα και ελευθερίες.
Στα πλαίσια αυτά εξυπηρετούνται από την Αστυνομία και τα αναφερόμενα στην ερώτηση άτομα, τα οποία εικάζεται ότι την τήρηση των αναγκαίων διαδικασιών γαι την έκδοση των αιτουμένων δικαιολογητικών εκλαμβάνουν ως ταλαιπωρία, χρονοτριβή και όχι καλή συμπεριφορά των αρμοδίων προς τούτο, υπαλλήλων.
Τέλος, επισημαίνεται ότι είμαστε ιδιαίτερα ευαίσθητοι στα θέματα ρατσισμού και ξενοφοβίας και συνεπώς δεν θα επιτρέψουμε την ανάπτυξη κλίματος απρεπούς συμπεριφοράς ή ρατσιστικών φαινομένων.
Ο Υπουργός
ΓΕΩΡΓΙΟΣ ΡΩΜΑΙΟΣ"
8. Στην με αριθμό 5147/26.2.98 ερώτηση δόθηκε με το υπ' αριθμ. 304/18.3.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5147/26.2.98, που κατέθεσε ο Βουλευτής κ. Λ. Κουρής, σας γνωρίζουμε τα ακόλουθα:
1. Για την ανέγερση του Δημοτικού Σχολείου Ρουπακίου έχει ληφθεί απόφαση από το Διοικητικό Συμβούλιο του Ο.Σ.Κ. για τη σύναψη προγραμματικής σύμβασης με τη Νομαρχιακή Αυτοδιοίκηση Δυτικής Αττικής.
2. Το Τ.Ε.Λ. Ασπροπύργου θα ενταχθεί στο πρόγραμμα Μελετών του Ο.Σ.Κ. αφού ολοκληρωθεί η παραχώρηση του χώρου από τον Δήμο.
3. Τέλος για την επιλογή χώρου προς ανέγερση του Δημοτικού Σχολείου Φούσας συγκροτήθηκε η αρμόδια επιτροπή καταλληλότητας και αναγκαιότητας η οποία πραγματοποίησε και τη σχετική αυτοψία. Αναμένεται στο πρακτικό της ως άνω επιτροπής.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
9. Στην με αριθμό 5150/26.2.98 ερώτηση δόθηκε με το υπ' αριθμ. 1511/18.3.98 έγγραφο από τον Υφυπουργό Υγείας και Πρόνοιας η ακόλουθη απάντηση:
Σε απάντηση του υπ' αριθμ. 515Ο/26-2-1998 εγγράφου σας με το οποίο μας διαβιβάσατε ερώτηση του Βουλευτή κ. Λευτέρη Ι. Παπανικολάου, σχετικά με τους Υγειονομικούς ελέγχους στα κυλικεία των σχολείων, σας γνωρίζουμε τα εξής:
Το Υπουργείο μας κάθε χρόνο με την έναρξη της σχολικής περιόδου με εγκύκλιό του σε όλες τις Δ/νσεις Υγείας καί Δημόσιας Υγιεινής και Δ/νσεις Υγείας - Πρόνοιας των Νομαρχιακών Αυτοδιοικήσεων, επισημαίνει την ανάγκη έντασης των Υγειονομικών ελέγχων σε όλα τα σχολεία , Α/ θμιας και Β/ θμιας εκπαίδευσης , Δημόσια ή Ιδιωτικά .
Στην εγκυκλιό αυτή τονίζεται ότι με ιδιαίτερη προσοχή θα ελέγχονται αν τα προσφερόμενα είδη στα κυλικεία είναι εκείνα που ορίζονται απο την αριθμ. Α2γ/2Ο87/89(ΦΕΚ 362/89/ΤΒ') Υπουργική Απόφαση , όπως αυτή τροποποιήθηκε με την Υ3Ε / 781Ο/93 (ΦΕΚ 216/94/τ.Β'), εάν οι συνθήκες που συντηρούνται τα ευαλλοίωτα προιόντα είναι οι πλέον κατάλληλες , καθώς και εάν τηρούνται οι γενικότεροι υγειονομικοί όροι και προυποθέσεις λειτουργίας των κυλικείων , όπως ορίζονται απο την Α1β/8577/83 (ΦΕΚ 526/83 τ. Β) Υγειονομική Δ/ξη.
Επίσης δίνονται κατευθύνσεις για τον Υγειονομικό έλεγχο των κοινοχρήστων χώρων (αποχωρητήρια , προαύλοι χώροι κλπ.).
Οι Υγειονομικοί έλεγχοι απο τις Δ/νσεις Υγείας των Νομαρχιακών Αυτοδιοικήσεων πραγματοποιούνται τόσο κατά την έναρξη της σχολικής περιόδου , όσο και κατά την διάρκεια της.
Τα αποτελέσματα των ελέγχων κοινοποιούνται α) στον αρμόδιο ΟΤΑ που έχει την ευθύνη καλής λειτουργίας των σχολικών κτιρίων β) στην Δ/νση του σχολείου για τυχόν δικές της ενέργειες.
Οι σύλλογοι Γονέων και κηδεμόνων ενημερώνονται για το περιεχόμενο των Υγειονομικών εκθέσεων απο τις Δ/νσεις των σχολικών μονάδων.
Οι Υγειονομικές εκθέσεις είναι στη διάθεση κάθε ενδιαφερόμενου εφόσον ζητήσει εγγράφως να λάβει γνώση του περιεχομένου των Υγειονομικών εκθέσεων που αφορούν συγκεκριμένο σχολικό συγκρότημα.
Απο τα στοιχεία που κοινοποιούνται στην Υπηρεσία μας απο τις Δ/νσεις Υγείας των Νομαρχιακών Αυτοδιοικήσεων προκύπτει ότι ο κατάλογος των προιόντων που ορίζεται απο την Κοινή Υπουργική Απόφαση δεν τηρείται σε όλα τα σχολικά κυλικεία. Στις περιπτώσεις που διαπιστωθεί παράβαση της παραπάνω Απόφασης επιβάλλονται κυρώσεις στον υπεύθυνο και συγχρόνως ενημερώνεται ή Δ/νση του σχολείου για παραπέρα δικές της εν έργειες.
'Οσον αφορά τα αποτελέσματα των υγειονομικών ελέγχων που πραγματοποιήθηκαν σε σχολεία της περιφέρειας της Νομαρχιακής Αυτ/σης Μεσσηνίας για το σχολικό έτος 1997- 1998, σύμφωνα με τα στοιχεία που έχουν μέχρι σήμερα κοινοποιηθεί στη Δ/νσή μας, διενεργήθηκαν 20 υγειονομικοί έλεγχοι σε σχολεία και αντίστοιχα σχολικά κυλικεία.
 

Επιστροφή στην κορυφή



Σελίδα 7950 
Για τα σχολικά κτίρια έγιναν οι απαραίτητες συστάσεις για τη βελτίωση των συνθηκών λειτουργίας αυτών.
Από τα 20 σχολικά κυλικεία που ελέχθησαν, βρέθηκαν 18 καθαρά και σχετικά καθαρά. Επίσης δύο από αυτά λειτουργούσαν χωρίς τη προβλεπόμενη άδεια λειτουργίας, και 8 πωλούσαν είδη που δεν προβλέπονται από τη κοινή Υπουργική Απόφαση. 
Επίσης σύμφωνα με το άρθρο 7 του ν. 2519/97 (ΦΕΚ 165/97 Τ.Α') συνιστάται στο Υπουργείο Υγείας και Πρόνοιας Δ/νση Σχολικής Υγείας με κύριες αρμοδιότητες την παροχή υπηρεσιών πρόληψης αγωγής και προαγωγής της υγείας των μαθητών. Αντίστοιχες αρμοδιότητες ασκούν κατά περιφέρεια τα Γραφεία Σχολικής Υγείας που εφαρμόζουν τα παραπάνω προγράμματα Υγείας της Δ/ νσης Σχολικής Υγείας του Υπουργείου μας.
Οι ανωτέρω συνιστώμενες Υπηρεσίες συνεργάζονται με τους Δ/ντες και το Διδακτικό προσωπικό των σχολείων, τις αρμόδιες Υπηρεσίες του Υπουργείου Εθνικής Παιδείας και θρησκευμάτων, της Νομαρχιακής και Tοπικής Αυτοδιοίκησης καθώς και με άλλες αρμόδιες Υπηρεσίες Υγείας με σκοπό την προστασία και προαγωγή της Υγείας των μαθητών.
Ο Υφυπουργός
ΕΜΜ. ΣΚΟΥΛΑΚΗΣ"
10. Στην με αριθμό 5153/26-2-98 ερώτηση δόθηκε με το υπ' αριθμ. 7272/13-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ' αριθμ. 5153/26.2.98 ερώτηση του Bουλευτή k. Β. Πάππα σας γνωρίζουμε τα εξής:
Η υπηρεσία μας έχει προχωρήσει έως τώρα στην έγκριση για προκήρυξη των θέσεων που μας έχουν ζητηθεί από το νοσ/μείο, μετά από πρόταση του Διοικητικού συμβουλίου του. Στο Ν.Γ.Ν. Χαλκιδικής και τα Κ. Υγείας έχουμε προκηρύξει 17 θέσεις γιατρών Ε.Σ.Υ., μεταξύ αυτών 3 θέσεις Γενικής Ιατρικής, 1 θέση Παιδιατρικής, 1 θέση Οδοντιατρικής για το K.Y. Παλαιοχωρίου.
Το Υπουργείο έχει ζητήσει την έγκριση κατ' εξαίρεση 300 θέσεων γιατρών του κλάδου Ε.Σ.Υ., οι οποίες θα κατανεμηθούν ανάλογα με τις ανάγκες που υπάρχουν.
Ο Υπουργός
Κ. ΓΕΙΤΟΝΑΣ"
11. Στην με αριθμό 5154/26-2-98 ερώτηση δόθηκε με το υπ' αριθμ. 463/17-3-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5154/26.2.98 ερώτηση που κατατέθηκε στη Βουλή των Ελλήνων από το Βουλευτή κ. Βασ. Πάππα, σχετικά με προώθηση νομοσχεδίου για την κατοχύρωση του επαγγέλματος του κτηματομεσίτη, σας γνωρίζουμε τα εξής:
Από το Υπουργείο μας έχει ήδη καταρτισθεί ύστερα από ευρύ διάλογο με την Ομοσπονδία Μεσιτών Αστικών Συμβάσεων Ελλάδος και τους λοιπούς ενδιαφερόμενους φορείς (Επιμελητήρια, Ενώσεις Καταναλωτών, κλπ.) σχετικό σχέδιο νόμου.
Το εν λόγω σχέδιο νόμου, με το οποίο ρυθμίζεται το επάγγελμα του μεσίτη αστικών συμβάσεων και διασφαλίζονται οι συναλλασσόμενοι, βρίσκεται πλέον στο τελικό στάδιο της απαραίτητης επεξεργασίας του.
Ο Υφυπουργός
ΜΙΧ. ΧΡΥΣΟΧΟΪΔΗΣ"
12. Στην με αριθμό 5158/26-2-98 ερώτηση δόθηκε με το υπ' αριθμ. 465/19-3-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της υπ' αριθμ. 5158/26-2-98 ερώτησης που κατατέθηκε στη Βουλή των Ελλήνων από το Βουλευτή κ. Σάββα Τσιτουρίδη σας γνωρίζουμε, επί των αναφερομένων σ' αυτή θεμάτων, τα ακόλουθα:
α) Λειτουργία της Επιτροπής Ανταγωνισμού
Η Επιτροπή Ανταγωνισμού, η οποία συστάθηκε βάσει του αρ. 8 του ν. 703/77, όπως τροποποιήθηκε από το αρ. 4 παρ. 1 του ν. 2296/95 και ισχύει, συγκροτήθηκε σε σώμα με την Α1-829/18-5-95 απόφαση της Υπουργού Ανάπτυξης και ανέλαβε δραστηριότητα στις 22-6-95.
Στα δυόμισι και πλέον χρόνια λειτουργίας της, η Επιτροπή Ανταγωνισμού, επί συνόλου 214 συνεδριάσεων, εξέδωσε 107 αποφάσεις (εκ των οποίων οι 90 περίπου αφορούσαν συγκεντρώσεις, συμπράξεις και αιτήσεις-καταγγελίες επιχειρήσεων που δραστηριοποιούνται στην ελληνική αγορά) και 2 γνωμοδοτήσεις (εκ των οποίων η μία αφορούσε τις ενδεικτικές αναγραφόμενες τιμές) και επέβαλε σε επιχειρήσεις οι οποίες παρέβησαν τις διατάξεις του ν. 703/77 όπως ισχύει, πρόστιμα, τα οποία ξεπερνούν στο σύνολό τους τα 320 εκ. δρχ. ενώ απείλησε με πρόστιμα επιχειρήσεις για τις οποίες υπήρχαν ενδείξεις για παράβαση του νόμου για τον ελεύθερο ανταγωνισμό, προκειμένου να συμμορφωθούν προς τις διατάξεις του.
Πέραν όμως των ανωτέρω αποφάσεων και γνωμοδοτήσεων της Επιτροπής, οι οποίες έχουν λάβει δημοσιότητα τόσο μέσω της Εφημερίδα της Κυβέρνησης, όσο και μέσω του οικονομικού τύπου, υπάρχει και ένα σημαντικό έργο που έχει διεκπεραιώσει μέρι σήμερα η Γραμματεία της Επιτροπής και το οποίο δεν έχει λάβει την προσήκουσα δημοσιότητα αν και έχει καταγραφεί λεπτομερώς στις δύο (2) Ετήσιες Εκθέσεις που έχει συντάξει η Επιτροπή και έχουν δημοσιευθεί στην Εφημερίδα της Κυβέρνησης και υποβληθεί, μεταξύ άλλων, και στον Πρόεδρο της Βουλής.
Συγκεκριμένα, η Γραμματεία της Επιτροπής Ανταγωνισμού, στο διάστημα Ιούνιος 1995 - Μάρτιος 1998, διεκπεραίωσε συνολικά 260 περίπου υποθέσεις, οι οποίες αφορούσαν συγκεντρώσεις, συμπράξεις και αιτήσεις - καταγγελίες επιχειρήσεων και αναλυτικότερα:
- εξέτασε και εκπόνησε εισηγήσεις για 115 περίπου υποθέσεις τις οποίες και εισήγαγε στην Επιτροπή για έκδοση απόφασης, 
- εξέτασε και εκπόνησε εισηγήσεις προς τον Πρόεδρο της Επιτροπής για 130 περίπου υποθέσεις, οι οποίες αφορούσαν: (α) καταγγελίες που ανακλήθηκαν και κρίθηκε ότι δεν χρήζουν περαιτέρω έρευνα, αυτεπάγγελτα, από τη Γραμματεία, (β) συγκεντρώσεις του άρθρου 4α (μιρκής εμβέλειας) και (γ) συγκεντρώσεις που δεν ενέπιπταν στις σχετικές διατάξεις του νόμου. Με βάση τις εισηγήσεις αυτές ο Πρόεδρος της Επιτροπής έθεσε τις υποθέσεις στο αρχείο της Υπηρεσίας,
- εξέτασε και εκπόνησε εισηγήσεις για 13 υποθέσεις συγκέντρωσης επιχειρήσεων, που υποβλήθηκαν στην υπηρεσία βάσει του αρ. 4β του νόμου και για τις οποίες εξεδόθησαν αντίστοιχες Πράξεις Προέδρου.
'Οσον αφορά την επίλυση των διαφόρων θεσμικών και οργανωτικών προβλημάτων που αντιμετωπίζουν πράγματι τόσο η Επιτροπή όσο και η Γραμματεία της, εξαιτίας των οποίων δεν έχει απολύτως ολοκληρωθεί ο αυτεπάγγελτος έλεγχος των επιμέρους αγορών και η εξέταση υποθέσεων πέραν αυτών που αφορούν συγκεντρώσεις και λήψεις ασφαλιστικών μέτρων, έχουν επισημανθεί τα προβλήματα αυτά και ήδη, μελετάται η απαιτούμενη νομοθετική παρέμβαση στο ισχύον νομικό πλαίσιο.
β) Λειτουργία της Γραμματείας της Επιτροπής Ανταγωνισμού.
Στη Γραμματεία της Επιτροπής Ανταγωνισμού, υπηρετούν τέσσερις (4) αποσπασμένοι υπάλληλοι του Υπουργείου Ανάπτυξης και δέκα επτά (17) δόκιμοι, προσληφθέντες κατά τη διαδικασία του νόμου 2190/94 (ΑΣΕΠ) με πανεπιστημιακή παιδεία.
Θα πρέπει να σημειωθεί ότι, από τη σύσταση της Επιτροπής και τη συγκρότησή της σε σώμα, καθήκοντα προσωρινής Προϊσταμένης (Διευθύντριας) της γραμματείας, ασκεί μία εκ των αποσπασμένων υπαλλήλων, από τη Γ.Γ. Εμπορίου του Υπουργείου Ανάπτυξης, η οποία διαθέτει και τις απαραίτητες γνώσεις και την απαιτούμενη εμπειρία για τη θέση αυτή.
γ) Τέλος, ως προς το θέμα της παράλληλης εφαρμογής των διατάξεων του Αγορανομικού Κώδικα και των εκδιδομένων 
 

Επιστροφή στην κορυφή



Σελίδα 7951 
σε εκτέλεση αυτού Αγορανομικών διατάξεων για την προστασία των καταναλωτών, που θίγεται στην ερώτηση, σημειώνεται ότι το Υπουργείο μας, στα πλαίσια των αρμοδιοτήτων του, παρακολουθεί ανελλιπώς την αγορά, δίδοντας έμφαση στον έλεγχο της ποιότητας των προϊόντων, της αντιμετώπισης τυχόν φαινομένων οποιασδήποτε μορφής παραπλάνησης του καταναλωτικού κοινού, καθώς και την τήρηση των κανόνων αγοράς (ύπαρξη ενδεικτικών πινακίδων με τις τιμές πώλησης, τον τόπο προέλευσης και παραγωγής του είδους, την κανονική ζύγιση κλπ).
Παράλληλα μεριμνά για την εμπέδωση συναινετικού κλίματος πολιτικής ηγεσίας και επιχειρήσεων, με το διαρκή διάλογο και την καθημερινή επικοινωνία, για τη διατήρηση της εξέλιξης των τιμών των αγαθών σε ομαλά επίπεδα και τον περιορισμό, κατά το δυνατό, του ρυθμού αύξησης του πληθωρισμού, προς όφελος του καταναλωτή και της εθνικής οικονομίας γενικότερα.
Η Υπουργός
ΒΑΣΩ ΠΑΠΑΝΔΡΕΟΥ"
13. Στην με αριθμό 5162/26-2-98 ερώτηση δόθηκε με το υπ' αριθμ. 306/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5162/26-2-1998 που κατέθεσε η Βουλευτής κ. 'Αννα Ψαρούδα - Μπενάκη σας γνωρίζουμε τα ακόλουθα:
1. Το Κολλέγιο Αθηνών λειτουργεί με το νόμο 3776/29, ο οποίος είναι και ο ιδρυτικός του νόμος. Πέραν του ιδρυτικού νόμου στο Κολλέγιο Αθηνών, όπως και σε όλα τα ιδιωτικά σχολεία ισχύουν και εφαρμόζονται οι διατάξεις του ν. 682/77 οι οποίες ρυθμίζουν τα θέματα των ιδιωτικών σχολείων καθώς και οι διατάξεις που αναφέρονται και ρυθμίζουν τα της οργάνωσης και λειτουργίας των αντιστοίχων δημοσίων σχολείων. Το Υπουργείο Παιδείας δια των αρμοδίων εποπτικών οργάνων του ασκεί συστηματικό έλεγχο στη λειτουργία και το έργο όλων των ιδιωτικών σχολείων, λαμβάνει κάθε μέτρο που κρίνει απαραίτητο για την ομαλή λειτουργία τους, και επιλαμβάνεται τυχόν καταγγελιών για παράβαση της ισχύουσας εκπαιδευτικής νομοθεσίας.
2. Το Κολλέγιο Αθηνών όπως και όλα τα ισότιμα προς τα δημόσια σχολεία, έχει ένα ποσοστό εκπαιδευτικού προσωπικού, το οποίο συνταξιοδοτείται από το διημόσιο ταμείο. Η κάλυψη κενών θέσεων διδακτικού προσωπικού που υπάγεται στο συνταξιοδοτικό καθεστώς του δημοσίου ή η μονιμοποίηση ιδιωτικών εκπαιδευτικών του Κολλεγίου σε κενές οργανικές θέσεις του καθεστώτος αυτού, απαιτεί προηγούμενη πρόταση της διοίκησης του ισοτίμου σχολείου όπως προβλέπεται από τις διατάξεις της παρ. 1 του άρθρου 37 του ν. 682/77. Το Υπουργείο Παιδείας με το υπ'αριθμ. Φ2/9/Δ5 /54Ο5/2Ο-6-1997 έγγραφό του έχει ζητήσει από το διοικητικό συμβούλιο του Ελληνοαμερικανικού Εκπαιδευτικού Ιδρύματος να υποβάλλει πρόταση, ώστε να καλυφθούν οι 46 θέσεις διδακτικού προσωπικού που είναι κενές.
3. 'Οσον αφορά τα θέματα του προσωπικού που διδάσκει στο Τμήμα του Διεθνούς Απολυτηρίου το Υπουργείο Παιδείας με τα έγγραφά του Γ2/28/29-12-1995 και Φ1/51/Δ5/6Ο32/21-7-1997 έκανε σαφές προς το Κολλέγιο Αθηνών ότι και για το προσωπικό αυτό ισχύουν οι διατάξεις του ν. 682/77.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
14. Στην με αριθμό 5165/26-2-98 ερώτηση δόθηκε με το υπ' αριθμ. 972/19-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του από 27.2.98 εγγράφου σας, σχετικά με την 5165/26.2.98 ερώτηση, που κατέθεσε ο Βουλευτής κ. Βύρων Πολύδωρας σχετικά με τη σύσταση ή λειτουργία από το 1994 και μετά υπό την εποπτεία του Υπουργείου Οικονομικών ή φορέων υπαγομένων σε αυτό, Νομικών Προσώπων ιδιωτικού Δικαίου με οποιαδήποτε νομική μορφη (ΑΕ, εταιρείες αστικού δικαίου κλπ.) σας πληροφορούμε τα ακόλουθα:
Από το Υπουργείο Οικονομικών εποπτεύονται:
Α. Τα κατωτέρω νομικά πρόσωπα ιδιωτικού δικαίου.
- Σώμα Ορκωτών Εκτιμητών (Σ.Ο.Ε.)
- Κτηματική Εταιρεία του Δημοσίου (Κ.Ε.Δ.)
- Καταστήματα Αφορολογήτων Ειδών Α.Ε. (Κ.Α.Ε. Α.Ε.)
- Διώρυγα Κορίνθου Α.Ε.
- Ελληνική Αεροπορική Βιομηχανία Α.Ε. (Ε.Α.Β. Α.Ε.)
'Ολα τα ανωτέρω έχουν συσταθεί πριν από το έτος 1994. Εξ αυτών όμως το Σώμα Εκτιμητών (Σ.Ο.Ε.) συστήθηκε με το ν. 820/1978 (ΦΕΚ 174 Α') και λειτουργούσε ως συλλογικό όργανο της Διοίκησης (όπως προκύπτει και από την αριθμ. 129/1988 πράξη του Εισαγγελέα του Αρείου Πάγου) και μετατράπηκε σε ΝΠΙΔ με το ν. 2515/1997 (ΦΕΚ 154 Α').
Σε επισυνάπτουμε αντίγραφα των σχετικών διατάξεων:
Β. Η νεοσυσταθείσα με το ν. 2526/1997 υπό μορφή Ανωνύμου Εταιρίας επιχείρηση Δ.Ε.Κ.Α. (Δημόσια Επιχείρηση Κινητών Αξιών).
- Τα έξοδα της ΔΕΚΑ ανέρχονται στο ποσό των δρχ. 2.400.000 και αφορούν έξοδα ίδρυσης και πρώτης εγκατάστασης. Αμοιβές για τον πρόεδρο και τα μέλη του διοικητικού συμβουλίου της ΔΕΚΑ δεν έχουν μέχρι σήμερα καταβληθεί, ούτε έχει καθορισθεί αποζημίωση.
- Διοικητικό προσωπικό για τη ΔΕΚΑ δεν έχει προσληφθεί, διότι σύμφωνα με την παρ. 4 του άρθρου 4 του ν. 2526/97 οι ανάγκες της εταιρείας σε προσωπικό καλύπτονται από υπαλλήλους του Γ.Λ.Κ.
Ο Υπουργός
Γ. ΠΑΠΑΝΤΩΝΙΟΥ"
15. Στην με αριθμό 5181/26-2-98 ερώτηση δόθηκε με το υπ' αριθμ. 294/12-3-98 έγγραφο από τον Υφυπουργό Οικονομικών η ακόλουθη απάντηση:
"Απαντούμε στην ερώτηση 5181/26-2-1998 που κατέθεσε στη Βουλή ο Βουλευτής κ. Γεώργιος Καρατζαφέρης και αναφορικά με το προβαλλόμενο αίτημα για τροποποίηση της ισχύουσας συνταξιοδοτικής νομοθεσίας ώστε οι ανωτέρω υπάλληλοι που υπηρετούν στο Δημόσιο, να δικαιούνται πλήρη σύνταξη μετά τη συμπλήρωση 15ετούς υπηρεσίας το οποίο εμπίπτει στη δική μας αρμοδιότητα, σας πληροφορούμε τα εξής:
1) Οι συντάξεις που χορηγεί το δημόσιο και οι άλλοι ασφαλιστικοί φορείς έχουν ανταποδοτικό χαρακτήρα και δεν αποτελούν εκδήλωση πρόνοιας προς τους λειτουργούς του, αλλά δικαίωμα του υπαλλήλου για την επί σειρά ετών προσφορά της εργασίας του και της κατ' αυτόν τον τρόπο συμβολής του στο εθνικό προϊόν. Το ποσό δε της σύνταξης είναι ανάλογο των ετών υπηρεσίας και του συντάξιμου μισθού. Η οφειλόμενη από την Πολιτεία κοινωνική προστασία προς τα μειονεκτούντα άτομα θα πρέπει να εκδηλώνεται με την εξεύρεση εργασίας ως μέσου επιβίωσης, την ισότιμη μεταχείρισή τους με τους λοιπούς συναδέλφους τους, την παροχή ίσων ευκαιριών κλπ. και πάντως όχι με τη χορήγηση προνομίων.
2) Το Υπουργείο Οικονομικών δεν αντιμετωπίζει το ενδεχόμενο ικανοποίησης του ανωτέρω αιτήματος, διότι αφ' ενός εκφεύγει της παραπάνω αρχής, που βρίσκει έρεισμα στο Σύνταγμα της χώρας, αφ' ετέρου δεν το επιτρέπουν οι σημερινές δημοσιονομικές συνθήκες.
Παρόμοια, άλλωστε ρύθμιση με αυτή που ζητείτε δεν ισχύει σε κανέναν ασφαλστικό οργανισμό της χώρας, ούτε στον δημόσιο, ούτε στον ιδιωτικό τομέα.
Ο Υφυπουργός
ΝΙΚ. ΧΡΙΣΤΟΔΟΥΛΑΚΗΣ"
16. Στην με αριθμό 5184/26-2-98 ερώτηση δόθηκε με το υπ' αριθμ. 975/23-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του από 27.2.98 εγγράφου σας, σχετικά με την 5184/26.2.1998 ερώτηση, που κατέθεσαν οι Βουλευτές κύριοι Δημ. Γεωργόπουλος και Φώτιος Κουβέλης, σας γνωρίζουμε τα εξής:
 

Επιστροφή στην κορυφή



Σελίδα 7952 
1. Οι υπηρεσιακοί παράγοντες της Γενικής Διεύθυνσης Οικονομικής Επιθεώρησης, εισηγήθηκαν προς τον Υφυπουργό κ. Δρύ, την αποδοχή της γνώμης της μειοψηφίας, που εκφράζεται στην αριθ. 562/97 Γνωμοδότηση του Ν.Σ.Κ. και επομένως δεν είναι αληθές ότι η εισήγηση της υπηρεσίας ήταν να γίνει δεκτή η άποψη της πλειοψηφίας. 
Στη συνέχεια η εν λόγω εισήγηση προωθήθηκε στον αρμόδιο Γενικό Γραμματέα κ. Χ. Αλαμάνο, για να εκφράσει και αυτός ιεραρχικά την άποψή του, ο οποίος πρότεινε να γίνει δεκτή η γνώμη της πλειοψηφίας. 
Τελικώς, ο Υφυπουργός Οικονομικών κ. Δρύς έκανε αποδεκτή τη γνώμη της μειοψηφίας (επισυνάπτεται φωτοαντίγραφο, του από 6.11.97 ενημερωτικού σημειώματος - εισήγησης, προς τον Υφυπουργό κ. Δρυ, όπου εμφαίνονται οι πράξεις των υπηρεσιακών παραγόντων, καθώς και φωτοαντίγραφο της αριθ. 562/97 Γνωμοδότησης, στο τέλος της οποίας έχει τεθεί η πράξη, περί αποδοχής της γνώμης της μειοψηφίας). 
Η εισήγηση για την αποδοχή της γνώμης της μειοψηφίας, έγινε, αφ' ενός μεν γιατί στο σκεπτικό αυτής, καθορίζονται τα γενικά πλαίσια συμμετοχής υπαλλήλων σε επιτροπές, με τα οποία διασφαλίζονται οι κανόνες δεοντολογίας που πρέπει να διέπουν τη δημόσια διοίκηση, αφ'ετέρου δε, προκειμένου να διερευνηθεί περαιτέρω η συγκεκριμένη υπόθεση, ως προς το εάν πράγματι, ο τότε Νομάρχης είχε δεχθεί προφορικώς ή σιωπηρώς, τη συνεχή απουσία του υπαλλήλου από τα καθήκοντα της οργανικής του θέσης, οπότε σε θετική περίπτωση, δεν θα υφίστατο πειθαρχικό αδίκημα.
Επισημαίνεται ότι, εφ'όσον τελικώς απεδείχθει, ότι ο τό.τε Νομάρχης, είχε δώσει προφορική εντολή στον υπάλληλο Δημαρά Ιωάννη, να απέχει των καθηκόντων της οργανικής του θέσης και να απασχολείται πλήρως στο Λιμενικό Ταμείο Πατρών, όπως τούτο προκύπτει από την τελική πορισματική έκθεση του διενεργήσαντος τη διοικητική προανάκριση/ανάκριση Επιθεωρητή, το αποτέλεσμα θα ήταν το ίδιο, όχι μόνο από πειθαρχικής πλευράς, αλλά και από μισθολογικής πλευράς, ακόμα και στην περίπτωση που θα γινόταν αποδεκτή η άποψη της πλειοψηφίας. 
Εξάλλου, η με αριθμό 562/97 Γνωμοδότηση, πραγματεύεται μόνον το ερώτημα της ύπαρξης ή μη πειθαρχικού αδικήματος της αδικαιολόγητης απουσίας ή αποχής από της εκτελέσεως των καθηκόντων του υπαλλήλου και δεν πραγματεύεται θέματα νόμιμης ή μή καταβολής πρόσθετων παροχών (ΔΙΒΕΕΤ κ.λ.π.), οπότε και ως προς το σκέλος αυτών ουδεμία επίπτωση υπάρχει, όποια γνώμη και αν γινόταν αποδεκτή (επισυνάπτεται φωτοαντίγραφο της με αριθμό Α687/12.2.98 τελικής πορισματικής έκθεσης του Επιθεωρητή Γ. Σαρμαντά, μετά των συνημμένων της).
2. Από την ισχύουσα νομοθεσία (Β.Δ της 19.1.1939) "Περί Κωδικοποιήσεως των περί λιμενικών Ταμείων κειμένων διατάξεων." - ΦΕΚ 24Α και αριθμ. 4121.9/22/21.12.90 κοινή απόφαση των Υπουργών Προεδρίας της Κυβέρνησης και Εμπορικής Ναυτιλίας "Επανακαθορισμός της σύνθεσης των Λιμενικών Επιτροπών των Λιμενικών Ταμείων" ΦΕΚ 811 Β'/28.12.90) που διέπει τη συγκρότηση και λειτουργία των Λιμενικών Επιτροπών δεν προβλέπεται η θέση του Προέδρου του Λιμενικού Ταμείου Πατρών ως πλήρους και αποκλειστικής απασχόλησης. 
Συνεπώς τα αναφερόμενα περί αποσπασματικής διεύθυνσης του Λιμενικού Ταμείου της Πάτρας δεν μπορεί να αφορούν το Υπουργείο Οικονομικών. 
Η οριστική αντιμετώπιση του ζητήματος μπορεί να συντελεσθεί με νομοθετική ρύθμιση, η πρωτοβουλία της οποίας ανήκει στην αρμοδιότητα του Υπουργείου Εμπορικής Ναυτιλίας. 
Ο υπάλληλος Ιωάν.Δημαράς υπάγεται όπως όλοι άλλωστε οι δημόσιοι υπάλληλοι, στις διατάξεις του Υπαλληλικού Κώδικα (ΠΔ 611/77) και ελέγχεται σύμφωνα με αυτές. 
Στα πλαίσια αυτά και με σκοπό τον ανωτέρω έλεγχο, ύστερα δε από σχετική καταγγελία, διενεργήθηκε η διοικητική έρευνα και δεν είχε σαν στόχο το στιγματισμό του. 
Πέραν αυτού και άλλοι υπάλληλοι στην περιφέρεια Πατρών είναι αξιόλογοι και ασφαλώς η Διοίκηση δεν μπορεί να δεχθεί ότι ο υπάλληλος Ιωαν.Δημαράς είναι ο μοναδικός υπάλληλος με τα προσόντα που θέλουν να του προσδώσουν οι ερωτώντες Βουλευτές. 
Εξ' άλλου, από την αριθμ. 4121.9/22/90 κοινή απόφαση των Υπουργών Προεδρίας της Κυβέρνησης και Εμπορικής Ναυτιλίας (ΦΕΚ 811/Β/90), "Περί επανακαθορισμού της σύνθεσης των Λιμενικών Επιτροπών", παρέχεται η δυνατότητα ορισμού ως μέλους της Λιμενικής Επιτροπής Πολιτικού Μηχανικού ιδιώτη ή υπαλλήλου του Δημοσίου ή ΝΠΔΔ, Δικηγόρου, Οικονομολόγου, Πλοιάρχου ΕΝ της έδρας του Ταμείου. Συνεπώς υπάρχει ευρύ φάσμα επιλογής και δε μπορεί κατ' ανάγκη να ορίζεται Πρόεδρος της Λιμενικής Επιτροπής υπάλληλος του Υπουργείου Οικονομικών.
Τονίζεται ακόμα ότι αναγκαία προϋπόθεση για τη διάθεση του ποσού "Δικαιώματα βεβαίωσης και είσπραξης εσόδων υπέρ τρίτων" στους Υπαλλήλους του Υπουργείου Οικονομικών είναι να υπηρετούν με πλήρες ωράριο στις υπηρεσίες του Υπ.Οικονομικών, σύμφωνα με την αριθμ. 2024387/2870/0022/5.4.90 απόφαση του Υπουργού Οικονομικών (ΦΕΚ 254 Β'), όπως κυρώθηκε με τις διατάξεις του άρθρου 24 του Ν.1884/90. 
3. Ως προς το θέμα καταβολής των πάσης φύσεως αποδοχών του εν λόγω υπαλλήλου σας γνωρίζουμε ότι, η αρμόδια Δ/νση του Γεν . Λογιστηρίου του Κράτους (Δ22) είχε απαντήσει με το αριΘμ. 2006080/761/0022/11/2/97 έγγραφο προς την Ειδική Επιθεώρηση Αθηνών, κατόπιν σχετικού ερωτήματος, ότι κατά το χρόνο που ο εν λόγω υπάλληλος απουσιάζει από την Υπηρεσία του, ως εκλεγμένος Πρόεδρος του Λιμενικού Ταμείου Πατρών, δεν δικαιούται την ειδική υπερωριακή αποζημίωση (ΔΙΒΕΕΤ), καθόσον για την παροχή αυτή (ΔΙΒΕΕΤ), προϋπόθεση είναι η παραγωγή πρόσθετου έργου που ελέγχεται και βεβαιώνεται από τον οικείο προϊστάμενο. 
Στη συνέχεια με το αριθμ. 2006994/902/0022/19.2.97 έγγραφό του Γ.Λ.Κ. προς την Κτηματική Υπηρεσία Αχαϊας, επίσης κατόπιν σχετικού ερωτήματος, απαντήσαμε ότι ο ανωτέρω υπάλληλος, ο οποίος, σύμφωνα με τις διατάξεις του άρθρου 4 του ν. 2198/94 έχει επιλέξει τις αποδοχές της οργανικής του θέσης, θα συνεχίσει να λαμβάνει αυτές και κατά το χρόνο μετά τη λήξη της θητείας του ως Προέδρου του Λιμενικού Ταμείου Πατρών, έως την αντικατάστασή του, ανεξάρτητα εάν εξακολουθεί να προσφέρει τις υπηρεσίες του στο Λιμενικό Ταμείο. 
Κατόπιν τούτων, το ΓΛΚ ουδέποτε έδωσε εντολή στην Κτηματική Υπηρεσία Πατρών να προβεί στην καταβολή των πρόσθετων αποδοχών στον υπάλληλο αυτό, οι οποίες συνδέονται με την παροχή πρόσθετου έργου στην οργανική του θέση, κατά το χρόνο απουσίας του. 
Σας στέλνουμε φωτοαντίγραφο των προαναφερομένων εγγράφων μας.
4. Οι όποιες δυσλειτουργίες στον λιμένα Πατρών ανάγονται στην αρμοδιότητα του Υπουργείου Εμπορικής Ναυτιλίας, προς το οποίο κοινοποιούμε το παρόν με φωτοαντίγραφο της ανωτέρω ερώτησης, για τα περαιτέρω.
Ο Υπουργός
Γ. ΠΑΠΑΝΤΩΝΙΟΥ"
17. Στην με αριθμό 5186/26-2-98 ερώτηση δόθηκε με το υπ' αριθμ. 653/18-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5186/26-2-98 ερώτησης του Βουλευτή κ. Β. Μεϊμαράκη, σας πληροφορούμε ότι για την έκδοση της Κοινής Υπουργικής απόφασης που αναφέρεται σε θέματα Σκοποβολής υπάρχει συνεργασία με το Υπουργείο Δημόσιας Τάξης και πιστεύουμε ότι σε σύντομο χρονικό διάστημα θα έχει ρυθμιστεί το όλο θέμα.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
18. Στην με αριθμό 5186/26-2-98 ερώτηση δόθηκε με το
 

Επιστροφή στην κορυφή



Σελίδα 7953 
υπ' αριθμ. 47/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5186/26-2-98, που κατέθεσε ο Βουλευτής κ. Β. Μεϊμαράκης, σας γνωρίζουμε ότι το Υπουργείο μας έχει ήδη κινήσει τις διαδικασίες για την έκδοση της προβλεπόμενης από το άρθρο 10 του ν. 2168/1993 κοινής απόφασης των Υπουργών Πολιτισμού και Δημόσιας Τάξης, με την οποία ρυΘμίζονται τα Θέματα που αφορούν το άθλημα της σκοποβολής.
Συγκεκριμένα, το Μάϊο του 1996, διαβιβάσθηκε προσχέδιο της απόφασης αυτής στη γενική Γραμματεία ΑΘλητισμού και τη Σκοπευτική Ομοσπονδία Ελλάδος, για να εκφέρουν τις απόψεις τους. Οι ανωτέρω φορείς αντί να διατυπώσουν τις απόψεις τους, συνέταξαν νέα σχέδια αποφάσεων τα οποία όμως είχαν πολλές και βασικές διαφορές από το προαναφερόμενο προσχέδιο.
Κατόπιν αυτών η αρμόδια Υπηρεσία μας, αφού έλαβε υπόψη τις διαφορετικές απόψεις των ανωτέρω φορέων και με γνώμονα, τόσο την εξυπηρέτηση και αναβάθμιση του αθλήματος της σκοποβολής και των αθλητών αυτής, όσο και την προάσπιση του δημοσίου συμφέροντος, προέβη, σε συνεργασία, με εκπρόσωπο του Υπουργείου Πολιτισμού, στην ανασύνταξη του εν λόγω σχεδίου.
Το σχέδιο αυτό το Νοέμβριο του 1997 διαβιβάστηκε στο Υπουργείο Πολιτισμού, από το οποίο αναμένεται η αποδοχή του, για τις διατάξεις, που αφορούν το αθλητικό μέρος, ώστε να ακολουθήσει η έκδοση της κοινής Υπουργικής απόφασης, με μέριμνα του Υπουργείου μας.
Ο Υπουργός
ΓΕΩΡΓΙΟΣ ΡΩΜΑΙΟΣ"
19. Στην με αριθμό 5187/26-2-98 ερώτηση δόθηκε με το υπ' αριθμ. 819/18-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5187/26-2-98 που κατέθεσαν οι Βουλευτές κύριοι Σ. Παναγιώτου και Μαρία Μπόσκου, σας πληροφορούμε ότι το Υπουργείο Γεωργίας θα εξετάσει τη δυνατότητα της ένταξης της κατασκευής του 5ου αρδευτικού δικτύου Ν. Σερρών σε πρόγραμμα, όταν οι οικονομικές δυνατότητες των Προγραμμάτων το επιτρέψουν.
Ο Υπουργός
ΣΤ. ΤΖΟΥΜΑΚΑΣ"
20. Στην με αριθμό 5188/26-2-98 ερώτηση δόθηκε με το υπ' αριθμ. 307/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5188/26.2.98 που κατέθεσαν οι Βουλευτές κύριοι Στ. Παναγιώτου και Μαρίας Μπόσκου, σας γνωρίζουμε τα ακόλουθα:
Το ΥΠΕΠΘ πιστεύει στην ελεύθερη έκφραση και στηρίζει οποιαδήποτε διαδικασία υγιούς κοινωνικοποίησης των νέων ανθρώπων. Απορρίπτει κάθε έκφραση αυταρχισμού, βίας, απειλών και εκβιασμού της συνείδησης και της ελεύθερης βούλησης των μαθητών.
Τονίζουμε ότι στην αρμόδια υπηρεσία. του ΥΠΕΠΘ δεν έχει υποβληθεί καμία καταγγελία για τέτοιου είδους συμπεριφορά από Διευθυντές σχολείων και Καθηγητές.
Είναι σωστό οι μαθητές να παίρνουν πρωτοβουλίες, αλλά σε ότι αφορά τη σχολική ζωή αυτές θα πρέπει να κινούνται μέσα στα πλαίσια των ορίων που τίθενται από τη λειτουργία των Μαθητικών Κοινοτήτων (ορισμένος αριθμός ωρών για συνελεύσεις και συγκεντρώσεις για θέματα που τους απασχολούν). 
Σε ό,τι αφορά τους δήθεν εκβιασμούς που αναφέρονται στην ερώτηση για περικοπή εκδρομών και περιπάτων πρέπει να σημειωθεί ότι ο χαρακτηρισμός αυτός είναι ατυχής. 
Το ΥΠΕΠΘ με την υπ' αριθμ. Γ2/6657/20-11-1997 Υπουργική Απόφαση ρύθμισε το θέμα της κάλυψης των διδακτικών ωρών λόγω καταλήψεων των σχολικών μονάδων.
Συγκεκριμένα στην ανωτέρω απόφαση αναφέρεται ότι οι διδακτικές ώρες που χάνονται, λόγω καταλήψεων καλύπτονται οπωσδήποτε, με περιορισμό ή κατάργηση κατ' αρχήν των σχολικών περιπάτων και των πολυήμερων εκδρομών. Σε περίπτωση που αυτό δεν αρκεί για την κάλυψη των ωρών, αξιοποιούνται οι αργίες που μεσολαβούν μέχρι τη λήξη του διδακτικού έτους (Σάββατα, εορτές και διακοπές των Χριστουγέννων και του Πάσχα). Τέλος σε περιπτώσεις παρατεταμένης κατάληψης το ΥΠΕΠΘ εξετάζει και το ενδεχόμενο παράτασης του διδακτικού έτους στο συγκεκριμένο σχολείο.
Ο Διευθυντής κάθε σχολείου είναι υποχρεωμένος να συντάσσει και να υποβάλει για έγκριση συγκεκριμένο πρόγραμμα για την κάλυψη των διδακτικών ωρών που χάθηκαν στον Προϊστάμενο της Δ/νσης ή του Γραφείου Δ.Ε.
Τέλος ο Διευθυντής της σχολικής μονάδας συγκαλεί το σχολικό συμβούλιο το οποίο λειτουργεί σύμφωνα με τις διατάξεις του άρθρου 51 του ν. 1566185 προκειμένου να λαμβάνονται τα αναγκαία μέτρα για την ομαλή και απρόσκοπτη λειτουργία του σχολείου.
Η ανωτέρω απόφαση κοινοποιήθηκε έγκαιρα σε όλες τις Διευθύνσεις και τα Γραφεία Εκπ/σης της χώρας για εφαρμογή αυτής.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
21. Στην με αριθμό 5189/26-2-98 ερώτηση δόθηκε με το υπ' αριθμ. 63/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5189/26-2-1998, που κατέθεσε η Βουλευτής κ. Ε. Ανουσάκη, σας γνωρίζουμε ότι για το αντικείμενο αυτής ενημερώθηκε η Εθνική Αντιπροσωπεία την Τετάρτη, 4-3-1998, κατά τη συζήτηση της 1034/26-2-1998 Επίκαιρης Ερώτησης, που κατέθεσε η ιδία κ. Βουλευτής.
Ο Υπουργός
ΓΕΩΡΓΙΟΣ ΡΩΜΑΙΟΣ"
22. Στην με αριθμό 5190/26-2-98 ερώτηση δόθηκε με το υπ' αριθμ. 1420/17-3-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5190/26-2-98 ερώτηση που κατατέθηκε στη Βουλή από το Βουλευτή κ. Παναγιώτη Μελά, σχετικά με το ανωτέρω θέμα σας γνωρίζουμε τα κάτωθι:
Ο γιατρός Χριστόδουλος Διονύσιος υπέβαλε στη Διοίκηση του ΙΚΑ αίτηση με την οποία ζητούσε να προσληφθεί σαν θεραπευτής οφθαλμίατρος στο οφθαλμολογικό κέντρο της Νομ/κής Μονάδας Υγείας ΙΚΑ Αθηνών. Με την αίτησή του που επέχει και θέση υπευθύνου δηλώσεως συνυπέβαλε και υπεύθυνη δήλωση του άρθρου 8 ν. 1599/1986, στην οποία δηλώνει με ατομική του ευθύνη και γνωρίζονται τις κυρώσεις που προβλέπονται από τις διατάξεις της παραγρ. 6 του άρθρου 22 του ν. 1599/1986, εκτός των άλλων και ότι του έχει χορηγηθεί η άδεια τίτλου Ιατρικής Ειδικότητας Οφθαλμολογίας.
Με βάση την υπεύθυνη δήλωση του εξεδόθη απόφαση με την οποία αποφασίσθηκε η σύναψη με το γιατρό αυτόν, ειδικής σύμβασης του άρθρου 10 του ν.δ. 1204/72 αορίστου χρονικής διαρκείας για τη Νομική Μονάδας ΙΚΑ Αθηνών. Σε εκτέλεση της παραπάνω απόφασης υπεγράφη από το Διευθυντή της Νομικής Μονάδας Υγείας ΙΚΑ Αθηνών με τον εν λόγω γιατρό η ειδική σύμβαση ως οφθαλμιάτρου.
'Ομως ενώ είχε υποχρέωση με την υπογραφή της σύμβασης ο γιατρός να υποβάλλει και τα απαραίτητα δικαιολογητικά, αυτός τα υπέβαλε όλα, εκτός από την άδεια άσκησης Ιατρικής Ειδικότητας Οφθαλμολογίας καθώς και τη βεβαίωση του Ι.Σ. Αθηνών, με την υπόσχεση ότι θα τα προσκομίσει εντός ολίγων ημερών. 'Οταν η σχετική αλληλογραφία διαβιβάστηκε στη Διοίκηση του ΙΚΑ από τη Νομ/κή Μονάδας Υγείας ΙΚΑ Αθηνών και έγινε ο έλεγχος των δικαιολογητικών, διεπιστώθη ότι έλειπαν τα δύο προαναφερθέντα δικαιολογητικά και ειδοποιήθηκε μέσω της γραμματείας της Μονάδας αρκετές φορές ο εν λόγω γιατρός να τα προσκομίσει, χωρίς όμως αποτέλεσμα. Τέλος ειδοποιήθηκε να παρουσιασθεί στα γραφεία της Διοίκησης 
 

Επιστροφή στην κορυφή



Σελίδα 7954 
όπου εδήλωσε ότι έχει μεν συμπληρώσει το χρόνο ειδικεύσεως στην Οφθαλμολογία, αλλά δεν του έχει χορηγηθεί ακόμη ο τίτλος της ειδικότητας.
Κατόπιν τούτου η Διοίκηση του ΙΚΑ εξέδωσε την Υ00/00102-2-98 απόφαση με την οποία καταγγέλθηκε η υφιστάμενη μεταξύ του ως άνω γιατρού και του Ιδρύματος ειδικής σύμβαση, με τήρηση μηνιαίας προθεσμίας προειδοποίησης όπως προβλέπεται από το άρθρο 10 του ν.δ. 1204/72, και για το θέμα της ψευδούς υπεύθυνης δήλωσης παρέπεμψε αυτόν στον εισαγγελέα.
Ο Υφυπουργός
ΝΙΚ. ΦΑΡΜΑΚΗΣ"
23. Στην με αριθμό 5196/27-2-98 ερώτηση δόθηκε με το υπ' αριθμ. 2621/13-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5196/98, που κατατέθηκε στη Βουλή από τους Βουλευτές κυρίους Μαρία Μπόσκου και Στ. Παναγιώτου, για το θιγόμενο σ' αυτή θέμα αρμοδιότητάς μας, σας πληροφορούμε ότι, όπως μας εγνώρισε η Δ/νση Επιθ/σης Εργασίας της Νομαρχιακής Αυτοδιοίκησης Σερρών η εταιρεία Α.Ε. Μεταλλικά Νερά Νιγρίτης δεν κατέβαλε έγκαιρα δεδουλευμένους μισθούς στους εργαζόμενους σ' αυτή, λόγω οικονομικής της αδυναμίας, επειδή ταυτοχρόνως ανακαίνισε το μηχανολογικό εξοπλισμό των εγκαταστάσεών της.
'Ηδη, η ανωτέρω υπηρεσία έχει ζητήσει να της προσκομισθούν τα απαιτούμενα στοιχεία από τους εργαζόμενους, προκειμένου να υποβάλει μήνυση κατά των υπευθύνων της επιχείρησης. Τα στοιχεία αυτά δεν έχουν υποβληθεί ακόμη.
Ο πρόεδρος του Σωματείου των εργαζομένων εγνώρισε στην Επιθεώρηση, ότι ήδη η επιχείρηση άρχισε να καταβάλλει σταδιακά στο προσωπικό της τα οφειλόμενα.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
24. Στην με αριθμό 5197/27-2-98 ερώτηση δόθηκε με το υπ' αριθμ. 312/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώτας στην ερώτηση με αριθμό 5197/27-2-98 που κατέθεσαν οι Βουλευτές κύριοι Μήτσος Κωστόπουλος και Ορέστης Κολοζώφ, σας γνωρίζουμε τα ακόλουθα:
'Οπως μας πληροφόρησε ο Προϊστάμενος του 1ου γραφείου της Γ' Δ/νσης Π/θμιας Εκπ/σης Ν. Αθηνών στο χώρο του Δήμου Αιγάλεω, μεταξύ των οδών Ιερολοχιτών - Θηβών - Αθηνάς και Κ. Βάρναλη, λειτουργούν τα παρακάτω Δημοτικά Σχολεία, τα οποία στεγάζονται σε διδακτήρια που απέχουν το ένα από το άλλο περίπου 50 μέτρα και λειτουργούν με εναλλασσόμενο ωράριο (πρωϊ - απόγευμα).
Α) Το 3ο 12/θέσιο Δημοτικό Σχολείο Αιγάλεω (λειτουργεί ως 12/θέσιο) με αριθμό μαθητών.
ΤΑΞΗ ΜΑΘΗΤΕΣ ΤΜΗΜΑΤΑΑ' 38 2Β' 36 2Γ' 39 2Δ' 39 2Ε'40 2ΣΤ'50 2ΣΥΝΟΛΟ 242 12που συστεγάζεται με το 22ο 6/θέσιο Δημοτικό Σχολείο Αιγάλεω (λειτουργεί ως 6/θέσιο) 
Ειδική Τάξη με αριθμό μαθητών
ΤΑΞΗ ΜΑΘΗΤΕΣ ΤΜΗΜΑΤΑΑ' 17 1Β' 21 1Γ'22 1Δ' 20 1Ε' 211ΣΤ' 24 1ΣΥΝΟΛΟ 125 6Β) Το 10ο 12/θέσιο Δημοτικό Σχολείο Αιγάλεω (λειτουργεί ως 8/θέσιο) με αριθμό μαθητών.
ΤΑΞΗ ΜΑΘΗΤΕΣ ΤΜΗΜΑΤΑΑ' 19 1Β' 27 1Γ' 19 1Δ' 26 1Ε' 31 2ΣΤ' 36 2ΣΥΝΟΛΟ 158 8και συστεγάζεται με το 5ο Γυμνάσιο Αιγάλεω.
Ο αριθμός των μαθητών ελλαττώνεται συνεχώς με προοπτική το επόμενο σχολικό έτος 1998-99 να λειτουργήσει το 3ο 12/θέσιο Δ. Σχολ. ως 11/θέσιο, το 22ο 6/θέσιο Δ. Σχ. ως 6/θέσιο και το 10ο 12/θέσιο Δ. Σχ. ως 6/θέσιο.
'Εχοντας υπόψη τα παραπάνω και για την καλύτερη λειτουργία των σχολείων το 1ο Γραφείο της Γ' Δ/νσης Π/θμιας Εκπ/σης της Νομαρχίας Αθηνών πρότεινε τη συγχώνευση του 22ου 6/θέσιο Δημ. Σχολείου με το 10ο 12/θέσιο Δημ. Σχολείο με την ονομασία 10ο 12/θέσιο Δημ. Σχολείο Αιγάλεω, ώστε να έχουμε δύο (2) πλήρη 12/θέσια Δημοτικά Σχολεία (3ο και 10ο, με αριθμό μαθητών κατά τμήμα 20 περίπου), από τα οποία το ένα το 3ο θα λειτουργήσει αμέσως πρωϊνό από το σχολικό έτος 1998-99.
Μετά τη μεταφορά του 5ου Γυμνασίου Αιγάλεω, αποσκοπείται:
α) Η εξασφάλιση πρωϊνής βάρδιας του 10ου πλήρες 12/θέσιου Δημοτικού Σχολείου Αιγάλεω, στο οποίο θα έχει συγχωνευθεί και το 22ο Δημοτικό Σχολείο + την Ειδική Τάξη, με προοπτική λειτουργίας σε μορφή ολοήμερου σχολείου.
β) Δημιουργία προγραμμάτων δημιουργικής απασχόλησης μαθητών εργαζομένων Γονέων (ΠΔΑΜΕΓ).
γ) Αξιοποίηση των χώρων του σχολείου, για πολιτιστικές εκδηλώσεις και άλλες δραστηριότητες εκτός ωραρίου εργασίας του σχολείου.
δ) Πλήρης στελέχωση σε εκπαιδευτικό προσωπικό ειδικοτήτων και καλύτερη αντιμετώπιση μαθησιακών δυσκολιών των μαθητών του σχολείου και ιδιαίτερα παλιννοστούντων και αλλοδαπών, με απογευματινά προγράμματα ενισχυτικής διδασκαλίας.
Σχετικά με την ανέγερση του 5ου Γυμνασίου Αιγάλεω, σας πληροφορούμε τα ακόλουθα:
Στο στάδιο ολοκλήρωσης της μελέτης σημειώθηκε καθυστέρηση που οφείλετο στη δυσχέρεια υλοποίησης εδαφοτεχνικών τομών (λόγω των εγκαταστημένων βιοτεχνιών) από το αρμόδιο Γραφείο του Ο.Σ.Κ. προς σύνταξη της Στατικής μελέτης που τελικά πραγματοποιήθηκε στις 23-1-1998.
Με την ολοκλήρωση της εκπονούμενης Η/Μ μελέτης και τη σύνταξη των οικονομικών τευχών το θέμα θα εισαχθεί άμεσα προς γνωμοδότηση στο Τεχνικό Συμβούλιο του Ο.Σ.Κ. για να ακολουθήσει η δημοπράτηση.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
25. Στην με αριθμό 5209/3-3-98 ερώτηση δόθηκε με το υπ' αριθμ. 315/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5209/3-3-98 που κατέθεσαν οι Βουλεύτές κύριοι Στ. Παναγιώτου και Μαρία Μπόσκου, σας γνωρίζουμε τα ακόλουθα, σύμφωνα με όσα μας πληροφόρησε η Νομαρχιακή Αυτοδιοίκηση Σερρών:
Με την αριθμ. ΔΕ/466/21-3-72 απόφαση της Νομαρχίας Σερρών συγκροτήθηκε επιτροπή καταλληλότητας και συνέταξε το από 3-4-72 πρακτικό καταλληλότητας για το 81 Ο.Π. της πόλεως των Σερρών, εκτάσεως 6.167,76 τ.μ. προκειμένου να στεγαστεί το 4ο Δημοτικό Σχολείο Σερρών.
Ο χώρος χαρακτηρίστηκε ως σχολικός με το από 12-6-74 Π.Δ. (ΦΕΚ 197/23-7-74 τεύχος Δ').
Με την από 4-4-1975 έκθεσή της, η συγκροτηθείσα επιτροπή εκτίμησης καθόρισε τις τιμές μονάδος των οικοπέδων και των επικειμένων, σύμφωνα με τις διαδικασίες που 
 

Επιστροφή στην κορυφή



Σελίδα 7955 
προβλέπονταν από το ν. 1850/39 και την αριθμ. 68872/3734/27-5-72 εγκύκλιο του Υπουργείου Παιδείας.
Επειδή οι οικοπεδούχοι δεν αποδέχθηκαν τις καθορισθείσες τιμές της εκτιμητικής επιτροπής το Νομικό Ταμείο Σερρών προχώρησε στις διαδικασίες της αναγκαστικής απαλλοτρίωσης. (απόφαση απαλλοτρίωσης - Κοινή απόφ. Υπουργών Εθνικής Παιδείας και Οικονομικών αριθμ. Π/76Ο2/55Ο1/3-9-76 ΦΕΚ 27Ο/1Ο-9-76 τεύχ. Δ').
Επειδή σύμφωνα με τις τιμές μονάδος της προαναφερθείσας εκτιμητικής επιτροπής, το ύψος της δαπάνης για την αγορά των ακινήτων ανήλθε στο ποσό των 11.569.832 δρχ. σύμφωνα με τις διατάξεις του Α.Ν. 627/68. η απόκτηση των ακινήτων περιήλθε στην αρμοδιότητα του Οργανισμού Σχολικών Κτιρίων (Ο.Σ.Κ.).
Στις 23-3-77 εκδόθηκε η αριθμ. 99/23-3-77 απόφαση ιου Πρωτοδικείου Σερρών, που δημοσιεύτηκε στις 18-4-77 και καθόριζε το ποσό της προσωρινής αποζημίωσης των ιδιοκτητών, στις 17.994.827 δραχμές. Κατόπιν της ανωτέρω απόφασης ο Ο.Σ.Κ. κατέθεσε μέσα στην προβλεπόμενη από το νόμο προθεσμία των 18 μηνών, στο Ταμείο Παρακαταθηκών και Δανείων, το συνολικό ποσό των 17.994.827 δραχμών και η κυριότητα των ακινήτων περιήλθε στη Σχολική Εφορεία του 4ου Δημ. Σχολ. Σερρών. Η παρακατάθεση του ανωτέρω ποσού από τον Ο.Σ.Κ. έγινε με βάση τον υπάρχοντα από 23-6-72 προσωρινό κτηματολογικό πίνακα του Χ. Αναστασιάδη, στις 13-10-78, διότι η 18μηνη προθεσμία έληγε στις 18-10-78.
Ο οριστικός κτηματολογικός πίνακας, συνετάγη στις 28-7-77 από τον τοπογράφο μηχανικό θ. Τσαϊρα που ορίστηκε με την Ο.Σ/ 5.79Ο/21-5-77 απόφαση του Νομάρχη Σερρών.
Οι οριστικές τιμές μονάδος αποζημίωσης προσδιορίστηκαν με βάση την 12Ο4/8-5-79 απόφαση του Εφετείου θεσ/νίκης και παρακατέθηκαν ως τις 27-8-81 τα επι πλέον καθορισθέντα ποσά, συνολικής δαπάνης 1Ο.86Ο.799 δραχμών.
Κατόπιν των ανωτέρω το Νομ/κό Ταμείο Σερρών, μετά από συνεννόηση με τη Νομική Υπηρεσία του ΟΣΚ προώθησε τη διαδικασία αποβολής των ιδιοκτητών των απαλλοτριωθέντων ακινήτων, στο Μονομελές Πρωτοδικείο Σερρών.
Το Μονομελές Πρωτοδικείο Σερρών εξέδωσε την αριθμ. 162/16-3-82 απόφασή του με την οποία δέχθηκε την αίτηση περί αποβολής των ιδιοκτητών των απαλλοτριωθέντων ακινήτων εν μέρει. 
Η απόρριψη της αίτησης αποβολής για ορισμένους από τους ιδιοκτήτες οφείλεται στο γεγονός ότι οι αποζημιώσεις παρακατατέθηκαν από τον Ο.Σ.Κ. με βάση τον προσωρινό και όχι τον οριστικό κτηματολογικό πίνακα.
Από την έκδοση ιης απόφασης αυτής του Μονομελούς Πρωτοδικείου Σερρών και μετά ακολούθησε ένας μαραθώνιος δικαστικών αγώνων, ο οποίος συνεχίζεται μέχρι σήμερα.
Οι ιδιοκτήτες των ακινήτων εξακολουθούν να μην τα παραδίδουν παρ' όλο που εδώ και 2Ο χρόνια έχουν εισπράξει τα ποσά των κατατεθεισών αποζημιώσεων σχεδόν εξ' ολοκλήρου. 
Στις 22 Μαρτίου του 1993 εκδόθηκε η 444/93 απόφαση του Εφετείου θεσ/νίκης, η οποία για τους ενάγοντες που ήταν ο Ο.Σ.Κ. και η Σχολική Επιτροπή έταξε μαρτυρικές αποδείξεις προκειμένου να αποδειχθεί ότι η άρνηση των ιδιοκτητών να αποδώσουν τα ακίνητά τους είναι καταχρηστική και αντίκειται στην καλή πίστη, τα χρηστά ήθη και τον κοινωνικό σκοπό του δικαιώματός τους. Οι ιδιοκτήτες των ακινήτων αντιθέτως υποστήριζαν και υποστηρίζουν ότι επειδή δεν έλαβαν μέρος της αποζημίωσης δεν συντελέστηκε η απαλλοτρίωση και αρνούνται την απόδοση τμήματος του οικοπέδου τους, ενώ η λειτουργία του σχολείου ακόμη και σήμερα δυσχερένεται υπέρμετρα. Σημειωτέον ότι οι δικαιούχοι από τη συνολική έκταση των 6.167,76 τ.μ. έχουν αποζημιωθεί εδώ και είκοσι χρόνια για τα 6.Ο11,73 τ.μ. δηλ. σε ποσοστό 99%.
'Ηδη εκκρεμεί απόφαση του Εφετείου Θεσ/νίκης που θα εκδοθεί κατόπιν εξετάσεως μαρτύρων και των δύο πλευρών.
Στον οικοπεδικό χώρο που έχει αποδοθεί έχει κτισθεί πτέρυγα του 4ου Δημοτικού Σχολείου, το έτος 1989, αλλά το έργο δεν έχει ολοκληρωθεί λόγω της μη απόδοσης ολοκλήρου του οικοπεδικού χώρου.
'Υστερα από τα παραπάνω είναι προφανές ότι η καθυστέρηση απόδοσης ολοκλήρου του οικοπεδικού χώρου στο δημόσιο οφείλεται στους συνεχιζόμενους δικαστικές αγώνες και στην άρνηση των ιδιοκτητών να αποδώσουν τα ακίνητά τους.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
26. Στην με αριθμό 5210/3-3-98 ερώτηση δόθηκε με το υπ' αριθμ. 263/17--3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5210/03.03.98 ερώτηση των Βουλευτών κυρίων Μπάμπη Αγγουράκη και Αποστόλη Τασούλα, σας γνωρίζουμε τα εξής:
Σχετικά με τη στερέωση της Γέφυρας Μονεμβασιάς, η αρμόδια Υπηρεσία του ΥΠ.ΠΟ. αναμένει από τη Νομαρχιακή Αυτοδιοίκηση (Διεύθυνση Τεχνικών Υπηρεσιών) την υποβολή πλήρους μελέτης για την αντιμετώπιση των προβλημάτων της γέφυρας, καθώς πρόκειται - κατά το μεγαλύτερο μέρος της - για νέα κατασκευή. Στο αρχαιολογικό μέρος της μελέτης θα συνδράμει και εκπρόσωπος της 5ης ΕΒΑ.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
27. Στην με αριθμό 5212/3-3-98 ερώτηση δόθηκε με το υπ' αριθμ. 827/18-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5212/3-3-98, που κατέθεσαν οι Βουλευτές κύριοι Μαρία Μπόσκου και Β. Μπούτας, σας πληροφορούμε τα εξής:
Ο ΕΛ.Γ.Α. όρισε τριμελή επιτροπή εμπειρογνωμόνων γεωπόνων η οποία διενήργησε έρευνα εμπεριστατωμένη εξετάζονται σε βάθος το θέμα των τιμών προς κάθε κατεύθυνση.
Η Επιτροπή συμμετείχε σε σύσκεψη με τους αγροτικούς φορείς του Ν. Ημαθίας και συγκεκριμένα: α) Ε.Α.Σ. Βέροιας, β) Ε.Α.Σ. Νάουσας, γ) Ε.Α.Σ. Αλεξανδρείας, δ) Ομοσπονδία Αγροτικών Συλλόγων Ημαθίας και ε) ΣΥΔΑΣΕ Ημαθίας όπου εκπρόσωπος των φορέων ανέπτυξε τις απόψεις τους σχετικά με τις τιμές αποζημιώσεως.
Οι αντιρρήσεις που τελικά διατυπώθηκαν από μέρους τους αφορούσαν ελάχιστες ποικιλίες π.χ. α) Για τα επιτραπέζια ροδάκινα: Ο ΕΛ.Γ.Α. καθόρισε τιμές αποζημίωσης για 110 ποικιλίες και διατυπώθηκαν ενστάσεις μόνο για την υπερπρώιμη ποικιλία Μέϊ Κρέστ και τις πρώιμες Τζιουν Γκόλντ, Ντίξιρεντ και Κάρντιναλ.
β) Συμπύρηνα ροδάκινα: Ο ΕΛ.Γ.Α. καθόρισε τιμές αποζημίωσης για 23 ποικιλίες και διατυπώθηκαν ενστάσεις για τις ποικιλίες Μποόνεν, Βίβιαν, Καρολίνα και Κλάμτ από τις οποίες οι δύο τελευταίες βρίσκονται στο πρόγραμμα αναδιάρθρωσης (1987-92). Το ίδιο ισχύει και για τα νεκταρίνια όπου ιδιαίτερα επισημαίνουμε ότι οι ποικιλίες για τις οποίες υπήρξαν αντιρρήσεις ως προς τις τιμές αντιπροσωπεύουν ένα ελάχιστο ποσοστό στο σύνολο της παραγωγής.
Για όλες τις υπόλοιπες ποικιλίες υπήρξε συμφωνία, από μέρους των αγροτικών φορέων, για το ύψος των τιμών καθώς επίσης και των εξόδων που αφαιρούνται:
Από την έρευνα που διενήργησε ο ΕΛ.Γ.Α. και από την ανάλυση των στοιχείων της Δ/νσης Γεωργίας του Νομού Ημαθίας και άλλων φορέων του Νομού δεν προέκυψαν στοιχεία που να οδηγούν σε διαφοροποίηση των τιμών που αρχικά καθορίστηκαν αλλά αντιθέτως προέκυψε επιβεβαίωση ότι οι τιμές αυτές και αντικειμενικές και δίκαιες είναι.
Στους Νομούς Ημαθίας - Πέλλας δόθηκε απόλυτη προτεραιότητα σε όλα τα στάδια επεξεργασίας των πινάκων και από τις αρχές του Φεβρουαρίου ολοκληρώθηκε η καταβολή των αποζημιώσεων στο Νομό, το ύψος των οποίων ανέρχεται σε 16 δις δραχμές περίπου.
'Ηδη προωθείται η μηχανογραφική επεξεργασία των Πινάκων Επανεκτιμήσεων του Νομού για τις αντίστοιχες ζημιές, ώστε 
 

Επιστροφή στην κορυφή



Σελίδα 7956 
να ολοκληρωθεί εντός του Απριλίου η καταβολή των αποζημιώσεων και γι' αυτές.
Ο Υπουργός
ΣΤ. ΤΖΟΥΜΑΚΑΣ"
28. Στην με αριθμό 5214/3-3-98 ερώτηση δόθηκε με το υπ' αριθμ. 828/18-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5214/3-3-98 που κατέθεσαν οι Βουλευτές κύριοι Μαρία Μπόσκου και Β. Μπούτας, σας πληροφορούμε τα εξής:
Μετά τη γραπτή εγγύηση που έλαβε η χώρα μας από την αρμόδια υπηρεσία της Ευρωπαϊκής Επιτροπής σε σχετικό ερώτημα που αφορά τις αποσύρσεις, είναι δυνατή η καταβολή της Κοινοτικής αποζημίωσης απόσυρσης στις ομάδες παραγωγών για προϊόντα που αποσύρθηκαν στην περίοδο εμπορίας 1997/98, πριν τη θέσπιση του Εθνικού Ρυθμιστικού πλαισίου για βιολογική αποσύνθεση και λιπασματοποίηση των αποσυρομένων γεωργικών προϊόντων, εφόσον από τους σχετικούς φακέλους προκύπτει ότι έχουν τηρηθεί όλες οι κοινοτικές διατάξεις πλην της βιολογικής αποσύνθεσης και λιπασματοποίησης.
Ο Υπουργός
ΣΤ. ΤΖΟΥΜΑΚΑΣ"
29. Στην με αριθμό 5224/4-3-98 ερώτηση δόθηκε με το υπ' αριθμ. 3/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5224/4-3-98 που κατέθεσε ο Βουλευτής κ. Β. Πολύδωρας, σας γνωρίζουμε ότι το Υπουργείο μας δεν έχει υπό την εποπτεία του Νομικά Πρόσωπα Ιδιωτικού Δικαίου.
Ο Υπουργός
ΓΕΩΡΓΙΟΣ ΡΩΜΑΙΟΣ"
30. Στην με αριθμό 5238/4-3-98 ερώτηση δόθηκε με το υπ' αριθμ. 179/17-3-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην 5238/4.3.98 ερώτηση του Βουλευτή κ. Μ. Μπεντενιώτη, σας γνωρίζουμε τα ακόλουθα:
Σύμφωνα με τις διατάξεις του άρθρου 24 του ν. 2459/1997, για τον υπολογισμό του φόρου μεγάλης ακίνητης περιουσίας (Φ.Μ.Α.Π.) λαμβάνεται υπόψη η αγοραία ή αντικειμενική αξία των ακινήτων την 1η Ιανουαρίου του έτους φορολογίας.
Στις περιοχές που δεν ισχύει το αντικειμενικό σύστημα όπως η Κίμωλος, η μεν αξία των κτισμάτων προσδιορίζεται με αντικειμενικό τρόπο, η δε αξία των οικοπέδων - γηπέδων βάσει των συγκριτικών στοιχείων των ΔΟΥ, όπως αυτά έχουν διαμορφωθεί και ανταποκρίνονται κατά κανόνα στις τιμές της αγοράς.
Καίτοι από την ερώτησή σας δεν προκύπτει σαφώς ότι αναφέρεσθε στις "ενδεικτικές τιμές" των ακινήτων που ελήφθησαν υπόψει προκειμένου να κληθούν οι υπόχρεοι σε δήλωση ΦΜΑΠ, σας γνωρίζουμε ότι αυτές δε δεσμεύουν το φορολογούμενο -γι' αυτό άλωστε δεν κοινοποιούνται- ο οποίος πρέπει να δηλώσει τα ακίνητά του με τις τιμές που αυτά έχουν κατά την κρίση του, έχοντας τη δυνατότητα ενημέρωσης από τα βιβλία τιμών των κατά τόπους Δ.Ο.Υ.
Περαιτέρω σας γνωρίζουμε ότι το Υπουργείο μελετά ήδη και εκτιμάται ότι εντός του 1998 θα τεθεί σε εφαρμογή, αντικειμενικό σύστημα υπολογισμού της αξίας όλων των γηπέδων - αγροτεμαχίων της χώρας.
Ο Υφυπουργός
Γ. ΔΡΥΣ"
31. Στην με αριθμό 5239/4-3-98 ερώτηση δόθηκε με το υπ' αριθμ. 332/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5239/4.3.98 που κατέθεσε ο Βουλευτής κ. Μαν. Μπεντενιώτης, αναφορικά με την παροχή κινήτρων για την εκπαίδευση στα μικρά νησιά, σας γνωρίζουμε ότι οι εκπαιδευτικές μεταρρυθμίσεις που σχεδιάζονται και υλοποιούνται προβλέπουν τη δημιουργία Τεχνολογικών Επαγγελματικών Εκπαιδευτηρίων στα οποία θα φοιτούν μαθητές, οι οποίοι δεν επιθυμούν να παρακολουθήσουν μαθήματα στο Ενιαίο Λύκειο. Ετσι θα δοθεί η δυνατότητα σε όσους μαθητές επιθυμούν να ακολουθήσουν επαγγελματική κατεύθυνση.
Επίσης σας γνωρίζουμε ότι το Υπουργείο Παιδείας λαμβάνει ιδιαίτερη μέριμνα για τη λειτουργία των σχολείων Π/θμιας Εκπ/σης στα μικρά νησιά, ακόμη και στις περιπτώσεις που ο αριθμός των μαθητών είναι πολύ κάτω από τα όρια που προβλέπει ο σχετικός νόμος για τη λειτουργία τους.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
32. Στην με αριθμό 5256/5-3-98 ερώτηση δόθηκε με το υπ' αριθμ. 1109/18-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 5256/5.3.98 ερώτηση που κατέθεσε στη Βουλή των Ελλήνων ο Βουλευτής κ. Λ. Παπανικολάου, σχετικά με το ΠΙΚΠΑ, σας πληροφορούμε τα ακόλουθα:
Το Υπουργείο Υγείας και Πρόνοιας επεξεργάζεται Νομοσχέδιο για το χώρο της Πρόνοιας, που πρόκειται να κατατεθεί για ψήφιση στη Βουλή μέσα στο 1998, αφού προηγηθεί διάλογος με τους φορείς και τους εκπροσώπους των εργαζομένων.
Στο Νομοσχέδιο αυτό, προβλέπεται μια σειρά διατάξεων και άρθρων, τα οποία θα συζητηθούν στη Βουλή και θα υπάρξουν ασφαλώς τεκμηριωμένες και αιτιολογημένες απόψεις - προτάσεις του Υπουργείου.
Σημειώνεται ότι το Κέντρο Βρεφών "ΜΗΤΕΡΑ" αποτελεί Ν.Π.Ι.Δ. του ευρύτερου Δημόσιου Τομέα, τα 279 Κεντρα Φροντίδας Οικογένειας και οι παιδοπόλεις αποτελούν Υπηρεσίες του Εθνικού Οργανισμού Πρόνοιας που είναι Ν.Π.Ι.Δ., ενώ τα Κέντρα Παιδικής Μέριμνας είναι Ν.Π.Δ.Δ. και δεν αποτελούν ασφαλώς υπηρεσίες του ΠΙΚΠΑ αλλά αυτοτελή, ανεξάρτητα ιδρύματα που διοικούνται το καθένα από δικό του διοικητικό Συμβούλιο, έχουν δικό τους προσωπικό και το καθένα τη δική του περιουσία.
Ο Υφυπουργός
Θ. ΚΟΤΣΩΝΗΣ"
33. Στην με αριθμό 5264/5-3-98 ερώτηση δόθηκε με το υπ' αριθμ. 836/23-3-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της 5264/5-3-98 ερώτησης που κατατέθηκε στη Βουλή των Ελλήνων από το Βουλευτή κ. Γιάννη Κουράκη, αναφορικά με την ενοποίηση του Τ.Α.Ξ.Υ. με άλλα Ασφαλιστικά Ταμεία και την αξιοποίηση των αποθεματικών του Ταμείου σας γνωρίζουμε τα εξής:
Το θέμα της ενοποίησης ή μη των Κλάδων Υγείας των Ασφαλιστικών Οργανισμών έχει σχέση με τη γενικότερη πολιτική Πρωτοβάθμιας Φροντίδας Υγείας και την ανάπτυξη των δικτύων Πρωτοβάθμιας Φροντίδας Υγείας που προωθείται από το Υπουργείο Υγείας και Πρόνοιας.
'Οπως είναι γνωστό επί πλέον τα θέματα Κλάδων Υγείας των Ασφαλιστικών Οργανισμών αποτελούν το αντικείμενο του Κοινωνικού Διαλόγου του οποίου τα συμπεράσματα θα ληφθούν υπόψη, για την ανάληψη νομοθετικών πρωτοβουλιών που θα έχουν σχέση με τέτοια θέματα.
Επίσης αντικείμενο του κοινωνικού διαλόγου αποτελεί και το θέμα της αξιοποίησης της κινητής και ακίνητης περιουσίας των Ασφ. Οργανισμών. Επισημαίνουμε ότι τα τελευταία χρόνια βελτιώθηκε σημαντικά η δυνατότητα αξιοποίησης των αποθεματικών των Ταμείων.
 

Επιστροφή στην κορυφή



Σελίδα 7957 
Συγκεκριμένα με τις διατάξεις των ν. 2216/94 και 2496/97 δόθηκε η δυνατότητα στην Τράπεζα της Ελλάδας να ενεργεί ως διαχειρίστρια και να επενδύει τα διαθέσιμα κεφάλαια του Α.Ν. 1611/50 σε τίτλους του Δημοσίου.
'Ετσι με τον τρόπο αυτό διαχείρισης των διαθεσίμων κεφαλαίων, τα Ασφαλιστικά Ταμεία και οι Δημόσιοι Οργανισμοί απολαμβάνουν μεγαλύτερες αποδόσεις από αυτές που απολάμβαναν από τις μέχρι 31/5/94 έντοκες καταθέσεις τους στην Τράπεζα της Ελλάδος.
Ακόμη με τις διατάξεις του άρθρου 13 του ν. 2335/95 παρεσχέθη η δυνατότητα στα Ασφαλιστικά Ταμεία να προσλαμβάνουν συμβούλους για αξιοποίηση της κινητής και ακίνητης περουσίας τους.
'Ομως ανεξαρτήτως της τήρησης των διαθεσίμων κεφαλαίων στην Τράπεζα της Ελλάδος, οι Διοικήσεις των Ασφ. Οργανισμών που είναι τα αρμόδια όργανα για τη διοίκηση και διαχείριση της περιουσίας, έχουν την ευχέρεια μέσα στα πλαίσια των κειμένων διατάξεων να προβαίνουν σε αξιοποίηση των αποθεματικών τους κεφαλαίων, αποδεσμεύοντάς τα στην Τράπεζα της Ελλάδος και επενδύοντας αυτά είτε σε χρεόγραφα (τίτλους του Ελληνικού Δημοσίου, μετοχές, αμοιβαία κεφάλαια κλπ.) είτε σε ακίνητα με σκοπό τη μεγαλύτερη δυνατή απόδοση σε σχέση με την απόδοση των καταθέσεων στην Τράπεζα της Ελλάδος.
'Οσον αφορά το αριθμ. β/7/οι,. 279/3-2-98 έγγράφό μας προς όλα τα Ασφαλιστικά Ταμεία με θέμα "Επενδύσεις διαθεσίμων Ασφ. Ταμείων", το οποίο αναφέρει η Διοίκηση του Συνδέσμου Ξενοδοχοϋπαλλήλων Ν. Ηρακλείου, σας γνωρίζουμε ότι το έγγραφο αυτό δεν αποτελεί Υπουργική Απόφαση ούτε δίδονται κατευθύνσεις για αγορά μετοχών συγκεκριμένης εταιρείας όπως εσφαλμένα αναφέρεται από τον προαναφερόμενο Σύνδεσμο.
Το Υπουργείο μας στα πλαίσια της αρμοδιότητάς του είναι υποχρεωμένο να ενημερώσει τα Ασφ. Ταμεία για κάθε ρύθμιση που λαμβάνει χώρα δια της νομοθετικής ή άλλης οδού.
Με το πιο πάνω έγγραφό μας γνωστοποιήθηκε στα Ασφ. Ταμεία ότι με τον ν. 2533/97 έχουν τα Ταμεία τη δυνατότητα να προβαίνουν σε αγοραπωλησία μετοχών των εταιρειών που ιδιωτικοποιούνται σύμφωνα με όσα ειδικότερα αναφέρονται στο έγγραφό μας αυτό.
Μία από τις εταιρείες που ιδιωτικοποιήθηκαν ήταν τα Καταστήματα Αφορολογήτων Ειδών Α.Ε. για τον λόγο αυτό γίνεται μνεία στο πιο πάνω έγγραφό μας της Εταιρείας αυτής.
Σε αντίθετη περίπτωση δηλαδή μη κοινοποίησης στα Ασφ. Ταμεία των νόμων και Υπουργικών Αποφάσεων με τα οποία ρυθμίζονται διάφορα θέματα που τους αφορούν, το Υπουργείο θα κινδύνευε να κατηγορηθεί για ολιγωρία και πλημμελή πληροφόρηση προς τους εποπτευόμενους φορείς.
'Αλλωστε είναι γνωστό ότι τα Δ.Σ. των Ασφ. Ταμείων που είναι τα αρμόδια όργανα για τη διοίκηση και διαχείριση της περιουσίας και των αποθεματικών κεφαλαίων, έχουν την αποκλειστική ευθύνη των αποφάσεων για επενδύσεις σταθμίζοντας κάθε φορά το συμφέρον του Ασφ. Οργανισμού.
Ο Υφυπουργός
ΝΙΚΟΣ ΦΑΡΜΑΚΗΣ"
34. Στην με 5284/98 ερώτηση δόθηκε με το υπ' αριθμ. 286/18-3-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 5284/98 ερώτηση του Βουλευτή κ. Λ. Παπανικολάου, για το θέμα της ονομασίας της πρώην Γιουκοσλαβικής Δημοκρατίας της Μακεδονίας διεξάγονται, μεταξύ Ελλάδας και ΠΓΔΜ, διαπραγματεύσεις υπό την αιγίδα των Ηνωμένων Εθνών. Στα πλαίσια αυτά δεν υπάρχουν ακόμη συγκεκριμένες εξελίξεις ή αποτελέσματα.
'Οσον αφορά τις δηλώσεις του Υπουργού Τύπου, την 5/3, υπενθυμίζεται ότι αυτές ερμηνεύθηκαν εν συνεχεία από τον ίδιο. Σε σχετικές δηλώσεις προέβη και ο Υπουργός Εξωτερικών.
Πέραν αυτών, δεν υπάρχει ο,τιδήποτε το οποίο θα μπορούσε να προστεθεί.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
35. Στην με αριθμό 5287/5-3-98 ερώτηση δόθηκε με το υπ' αριθμ. 447/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5287/5-3-98 που κατέθεσε ο Βουλευτής κ. Γ. Καλαμακίδης, σας γνωρίζουμε ότι για το αντικείμενο αυτής ενημερώθηκε η Εθνική Αντιπροσωπεία κατά τη συζήτηση της 12-3-98, με αφορμή την 1087/5-3-98 Επίκαιρη Ερώτηση, που κατέθεσε ο ίδιος ο κ. Βουλευτής.
Ο Υπουργός
ΓΕΩΡΓΙΟΣ ΡΩΜΑΙΟΣ"
36. Στην με αριθμό 5352/10-3-98 ερώτηση δόθηκε με το υπ' αριθμ. 354/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5352/10-3-98 που κατέθεσε η Βουλευτής κ. Πόπη Φουντουκίδου, σας γνωρίζουμε ότι το Υπουργείο μόλις ενημερώθηκε για τη μη αποδέσμευση των μαθητών της Α' τάξης του Ελληνικού Δημοτικού Σχολείου Ντόρτμουντ, κίνησε άμεσα τις απαραίτητες διαδικασίες για τη μη εφαρμογή του μέτρου της γερμανικής πλευράς.
Ο Αναπληρωτής Σ.Ε.Δ.Ε. συνάντησε στο Ντόρτμουντ τον αρμόδιο Διευθυντή της Σχολικής Υπηρεσίας για τη φοίτηση αλλοδαπών παιδιών κ. Nolte και του ζήτησε οι μαθητές της Α' Δημοτικού να τύχουν αποδέσμευσης, για να μπορέσουν να φοιτήσουν στο Ελληνικό Δημοτικό Σχολείο Ντόρτμουντ. Ο κ. Nolte ανέφερε στον Αναπληρωτή Σ.Ε.Δ.Ε. ότι η αποδέσμευση από το γερμανικό εκπαιδευτικό σύστημα δινόταν μέχρι τώρα μετά από σχετική δήλωση των γονιών, στην οποία ανέφεραν ότι τα παιδιά τους, μετά το πέρας της φοίτησής τους στο Ελληνικό Σχολείο, θα επέστρεφαν στην Ελλάδα.
Από έρευνα που έκανε η Υπηρεσία του, όπως ισχυρίστηκε, αποδείχθηκε ότι τα περισσότερα παιδιά των Ελλήνων, τα οποία είχαν αποδεσμευτεί και φοίτησαν στα ελληνικά σχολεία δεν επέστρεψαν μετά τη φοίτησή τους στην Ελλάδα, αλλά παρέμειναν στη Γερμανία. Τόνισε δε, ότι σε καμία περίπτωση δεν πρόκειται να αποδεσμεύσει τα παιδιά, ώστε να μπορέσει να δημιουργηθεί η Α' τάξη στο Ελληνικό Δημοτικό Σχολείο Ντόρτμουντ.
Για τους μαθητές που ήδη φοιτούν στο Ελληνικό Σχολείο δεν θα υπάρξει πρόβλημα, μια και θα συνεχίσουν τη φοίτησή τους σ' αυτό.
Συμφώνησε δε, να συσταθεί το ταχύτερο δυνατό μικτή επιτροπή από 'Ελληνες και Γερμανούς εμπειρογνώμονες, ώστε να δημιουργηθεί το δίγλωσσο μοντέλο.
Τον Ιούλιο τ.ε. συνήλθε η μικτή επιτροπή από Ελληνες και Γερμανούς εμπειρογμώμονες και στην αρχή των συνομιλιών διατυπώθηκε και από τις δύο πλευρές η πρόθεση για αναβάθμιση της παρεχόμενης εκπαίδευσης στα ελληνόπουλα της περιοχής του Ντόρτμουντ, με όρους τέτοιους που να ανταποκρίνονται στις σύγχρονες απαιτήσεις της κοινωνικής πραγματικότητας που διαμορφώνεται στον Ευρωπαϊκό χώρο.
Σ' αυτά τα πλαίσια η ελληνική πλευρά ζήτησε να δοθούν οι αποδεσμεύσεις γι' αυτή τη σχολική χρονιά και να αναπτυχθεί διάλογος για την πιθανή εφαρμογή νέων μοντέλων από την ερχόμενη σχολική χρονιά. Η Σχολική Επιθεώρηση της πόλης Ντόρντμουντ έμεινε σταθερή στην άποψή της για μη χορήγηση αποδέσμευσης, καθότι ο σχολικός φορέας της πόλης Ντόρντμουντ μπορεί να διαθέσει μόνο ένα περιορισμένο αριθμό τάξεων για το σχολικό έτος 1997 - 1998.
Για την οργάνωση μίας νέας εκπαιδευτικής πραγματικότητας με προοπτική, τα δύο μέρη συμφώνησαν, μεταξύ άλλων, στο ενταγμένο πρωινό πρόγραμμα των μαθημάτων του κανονικού γερμανικού σχολείου η ελληνόγλωσση διδασκαλία στην Α' τάξη να ανέρχεται σε εννέα (9) ώρες.
 

Επιστροφή στην κορυφή



Σελίδα 7958 
Από τις εννέα (9) ώρες η γερμανική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις πέντε (5) ώρες ελληνόγλωσσης διδασκαλίας και η ελληνική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις υπόλοιπες τέσσερις (4) ώρες ελληνόγλωσσης διδασκαλίας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
37. Στην με αριθμό 5356/10-3-98 ερώτηση δόθηκε με το υπ' αριθμ. 1670/13-3-98 έγγραφο από τον Υφυπουργό Eθνικής Αμυνας η ακόλουθη απάντηση:
"Σε απάντηση της 5356/11-3-98 ερώτησης που κατέθεσε ο Βουλευτής κ. Π. Ψωμιάδης στη Βουλή των Ελλήνων σχετικά με την πώληση σε ξένους επιχειρηματίες της νήσου Γαυδοπούλας, σας γνωρίζουμε τα ακόλουθα:
Το Υπουργείο Εθνικής Αμυνας εξέτασε αίτηση του ΥΠΕΧΩΔΕ, που υπεβλήθη για την προέγκριση χωροθέτησης βιομηχανικής μονάδας κατασκευής και συντήρησης εμπορευματοκιβωτίων στη Νήσο Γαυδοπούλα, μόνο από πλευράς στρατιωτικής ασφάλειας της χώρας.
Η σκοπιμότητα υλοποίησης ή μη της εν λόγω επένδυσης θα εξετασθεί απ' όλα τα συναρμόδια Υπουργεία με την ιδιαίτερη προσοχή που αρμόζει στη συγκεκριμένη περίπτωση, δηλαδή το θέμα θα εξετασθεί τόσο από πλευράς πολιτικής σκοπιμότητας και εθνικής ασφάλειας, όσο και από περιβαλλοντικής πλευράς.
Τέλος, πρέπει να σημειωθεί ότι μέχρι στιγμής δεν έχει τεθεί ζήτημα αλλαγής ιδιοκτησιακού καθεστώτος της ως άνω Νήσου, αλλά αποκλειστικά και μόνο ζήτημα χωροθέτησής της. Αν προκύψει τέτοιο ζήτημα (αλλαγής του ιδιοκτησιακού καθεστώτος), τότε το θέμα θα εξετασθεί εκ νέου από το Υπουργείο μας, πάντα υπό το πρίσμα του ν. 1892/90.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
38. Στην με αριθμό 5356/10-3-98 ερώτηση δόθηκε με το υπ' αριθμ. 285/17-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5356/10.3.98 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής:
Η προέγκριση χωροθέτησης για την κατασκευή εμπορικού λιμένα στη νήσο Γαυδοπούλα εκκρεμεί ενώπιον του ΚΑΣ, το οποίο ανέβαλε τη σχετική συζήτηση (συνεδρ. ΚΑΣ 49/21.10.97), προκειμένου να γίνει -με φροντίδα των ιδιοκτητών της έκτασης- φωτογραμμετική αποτύπωση και γεωλογική μελέτη σε κλίμακα 1:1000. Είναι προφανές ότι η απόφαση του Υπουργείου Πολιτισμού θα ληφθεί με μόνο κριτήριο τον αρχαιολογικό νόμο και την ανάγκη προστασίας των αρχαίων. Είναι επίσης προφανές ότι το ζήτημα αυτό δεν αντιμετωπίζεται μόνον από το ΥΠ.ΠΟ., η αρμοδιότητα του οποίου είναι συγκεκριμένη.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
39. Στην με αριθμό 5361/10-3-98 ερώτηση δόθηκε με το υπ' αριθμ. 113/19-3-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"1. Σε απάντηση της 5361/10-3-98 ερώτησης του Βουλευτή κ. Γ. Αλεξόπουλου σας γνωρίζουμε για ενημέρωσή σας και ενημέρωση των ενδιαφερομένων ότι το ΥΕΝ, ανάλογα με τις έκτακτες ανάγκες και τα προβλήματα που αντιμετωπίζει στις παραμεθόριες περιοχές, σε συνδυασμό και με τις δυνατότητές του σε προσωπικό σχεδιάζει και ενισχύει τις Λιμενικές Αρχές με ανθρώπινο δυναμικό και μέσα.
2. Σε ό,τι αφορά την περιοχή Μύτικα Αιτωλοακαρνανίας, τυχόν αναφυόμενα προβλήματα θα αντιμετωπίζονται από την Λιμενική Αρχή Λευκάδας.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
40. Στην με αριθμό 5365/10-3-98 ερώτηση δόθηκε με το υπ' αριθμ. 375/18-3-98 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5365/10.3.98 που κατέθεσε ο Βουλευτής κ. Π. Κουναλάκης σας γνωρίζουμε ότι το Υπουργείο Παιδείας δεν προτίθεται να προβεί σε οποιαδήποτε τροποποίηση των διατάξεων του ν. 2525/1997.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
41. Στην με αριθμό 5607/17-3-98 ερώτηση δόθηκε με το υπ' αριθμ. 1038706/20-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην υπ' αριθμ. 5607/17-3-98 ερώτηση του Βουλευτή κ. Μιλτιάδη 'Εβερτ σχετικά με την έκδοση ομολογιακού δανείου στο εξωτερικό, ύψους ενός δισεκατομμυρίου δολαρίων ΗΠΑ (USD 1.000.000.000) με τη διαμεσολάβηση των Lehman Brothers & J.P. Morgan σας γνωρίζουμε τα ακόλουθα:
1. Η επιλογή του ομίλου των Τραπεζών και η εντολή ανάθεσης στις J.P. Morgan και Lehman Brothers έγινε ύστερα από εισήγηση της Τράπεζας της Ελλάδος. Η εισήγηση αυτή συζητήθηκε και εγκρίθηκε από της Επιτροπής Χρέους της 16ης Οκτωβρίου 1997.
2. Η καταβολή προμήθειας ανέρχεται σε ποσοστό 0,375% επί του ποσού δανείου και ήταν τελικά η μικρότερη σε σύγκριση με την προμήθεια που ζητήθηκε από τους άλλους ομίλους. Επίσης ο ανωτέρω όμιλος τραπεζών κάλυψε το σύνολο των εξόδων έκδοσης του δανείου και μέχρι ποσού ενός εκατομμυρίου δολαρίων ΗΠΑ (USD 1.000.000) έναντι των άλλων ομίλων που κάλυπταν ποσά εξόδων μόνο μέχρι το όριο των τριακοσίων δέκα χιλιάδων δολαρίων ΗΠΑ (USD 310.000).
O Yπουργός
ΓΙΑΝΝΟΣ ΠΑΠΑΝΤΩΝΙΟΥ")
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Παρασκευής 8 Μαϊου 1998.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 2&3 Καν. Βουλής)
1. Η με αριθμό 1396/5.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Θεοδώρου Στάθη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για ελεύθερη εισαγωγή στις Σχολές Τριτοβάθμιας Εκπαίδευσης ατόμων που πάσχουν από κακοήθη νοσήματα και αιματολογικές παθήσεις.
2. Η με αριθμό 1391/4.5.98 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Δημόσιας Τάξης, σχετικά με τη μη εφαρμογή του άρθρου 59 του νόμου 2145/93 για την τήρηση όρων ασφαλείας των τραπεζών, χρηματαποστολών κλπ.
3. Η με αριθμό 1415/6.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα, προς τους Υπουργούς Γεωργίας, Εσωτερικών, Δημόσιας Διοίκησης και Αποκέντρωσης, σχετικά με την πρόσφατη πυρκαγιά στην Ικαρία, την αποζημίωση των πληγέντων κλπ.
4. Η με αριθμό 1403/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς τον Υπουργό Εθνικής Οικονομίας και Οικονομικών, σχετικά με την εναρμόνιση της οικονομικής διαχείρισης των δημοσίων δασών σύμφωνα με το προεδρικό διάταγμα 126/86.
5.Η με αριθμό 1406/6.5.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Καραγιάννη-Αράπη προς τον Υπουργό Πολιτισμού, σχετικά με τη λειτουργία των σχολών ηθοποιϊας κλπ.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου ('Αρθρο 130 παρ.2&3 Καν. Βουλής)
1. Η με αριθμό 1414/6.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Ζαφειρόπουλο 
 

Επιστροφή στην κορυφή



Σελίδα 7959 
προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων για την κατασκευή του έργου "Παράκαμψη Αρχαίας Ολυμπίας", την έγκριση του Σχεδίου Πόλης της Αρχαίας Ολυμπίας κλπ.
2. Η με αριθμό 1395/5.5.98 επίκαιρη ερώτηση του Βουλευτή της Νέας Δημοκρατίας κ. Γεωργίου Παναγιωτόπουλου προς τον Υπουργό Εθνικής Οικονομίας και Οικονομικών, σχετικά με τη λήψη μέτρων για ευνοϊκές ρυθμίσεις των δανειοληπτών για την εξόφληση παλαιών δανείων κλπ.
3. Η με αριθμό 1416/6.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τα μέτρα βελτίωσης της λειτουργίας του κέντρου επεξεργασίας λυμάτων στην Ψυττάλεια κλπ.
4. Η με αριθμό 1404/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Υγείας και Πρόνοιας, Αιγαίου, σχετικά με την ελλιπή υγειονομική περίθαλψη των κατοίκων των νησιών του Αιγαίου κλπ.
5. Η με αριθμό 1407/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Γεωργίας, σχετικά με την καταβολή αποζημιώσεων στους αγρότες του Νομού Αργολίδος που υπέστησαν καταστροφές από τις κακές καιρικές συνθήκες κλπ.".
 

Επιστροφή στην κορυφή



Σελίδα 7960 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου: 
Η πρώτη με αριθμό 1385/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τους Υπουργούς Δικαιοσύνης, Δημόσιας Τάξης, Υφυπουργό Πολιτισμού (Αρμόδιο για θέματα Αθλητισμού), σχετικά με την πρόσφατη δολοφονία Νιγηριανού μικροπωλητή στο Περιστέρι Αττικής, το ρόλο των οργανωμένων συνδέσμων φιλάθλων κλπ., διαγράφεται λόγω κωλύματος του Υπουργού.
Δεύτερη είναι η με αριθμό 1387/4.5.98 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Εργασίας και Κοινωνικών Ασφαλίσεων, σχετικά με τη λίστα φαρμάκων, τη χάραξη και υλοποίηση συνολικής φαρμακευτικής πολιτικής κλπ., η οποία έχει ως ακολούθως:
"Η λίστα φαρμάκων είναι αυθαίρετη, διαβλητή και κοινωνικά άδικη.
Είναι αυθαίρετη, γιατί η ένταξη ιδιοσκευασμάτων στη λίστα έγινε χωρίς ακριβή στοιχεία της φαρμακοθεραπευτικής ανάλυσης κόστους-ωφελιμότητας.
Είναι διαβλητή γιατί τα κριτήρια και οι διαδικασίες που ακολουθήθηκαν με αποκλεισμούς και προτιμήσεις, δεν μπορούν να εγγυηθούν ότι δεν έγινε επιλογή φαρμάκων που να υπακούει σε οικονομικά συμφέροντα και άλλες σκοπιμότητες.
Είναι κοινωνικά άδικη όταν ορισμένοι θα μπορούν να προμηθεύονται φάρμακα αποδεδειγμένης θεραπευτικής αποτελεσματικότητας και άλλοι όχι.
Πέρα απ' όλα αυτά, βάσιμα αμφισβητείται αν θα υπάρξει και οικονομικό όφελος.
Πρέπει να αντιληφθεί η Κυβέρνηση ότι με σπασμωδικά μέτρα και μάλιστα αμφιβόλου αποτελεσματικότητας, δεν αντιμετωπίζονται τα προβλήματα. Χρειάζεται μία υπεύθυνη φαρμακευτική πολιτική.
Ερωτάται ο κύριος Υπουργός και παρακαλείται να ενημερώσει τη Βουλή αν η Κυβέρνηση πρόκειται να εγκαταλείψει αυτήν την πολιτική και να προχωρήσει στη χάραξη και υλοποίηση μιας συνολικής φαρμακευτικής πολιτικής".
Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, οι δαπάνες υγείας που πληρώνει ο ελληνικός λαός, το ασφαλιστικό μας σύστημα και το δημόσιο, εμφανίζουν αλματώδη αύξηση τα τελευταία χρόνια και έφθασε ή αγγίζει τα δύο τρισεκατομμύρια (2.000.000.000.000) δραχμές. Το 30% αυτών των δαπανών αποτελεί η δαπάνη για την αγορά φαρμάκων. Είναι το κόστος της φαρμακευτικής περίθαλψης που έχει ξεπεράσει τα εξακόσια δισεκατομμύρια (600.000.000.000) δραχμές. Μπροστά σ' αυτήν την κατάσταση η Κυβέρνηση δεν μπορούσε να μείνει απαθής. Γι' αυτό και αποφάσισε και εξήγγειλε εδώ και περισσότερο από ένα χρόνο μια σειρά μέτρων ανάμεσα στα οποία είναι και η "λίστα" των φαρμάκων που αποτελεί το θέμα της επίκαιρης ερώτησης του συναδέλφου κ. Σούρλα. Τα μέτρα στοχεύουν στον περιορισμό της πολυφαρμακίας, στην προστασία της δημόσιας υγείας από την αλόγιστη χρήση των φαρμάκων και γιατί όχι και στον έλεγχο της φαρμακευτικής δαπάνης η οποία, όπως προανέφερα, έχει ξεπεράσει κάθε παραδεκτό όριο.
Η λίστα αυτή συντάχθηκε από την επιτροπή που προβλέπει ο νόμος 2458/97, μια επιτροπή από ειδικούς που προεδρεύεται από τον καθηγητή της Ιατρικής Σχολής του Πανεπιστημίου Αθηνών τον κ. Μουτσόπουλο. Η λίστα θέλω να πω στον κύριο συνάδελφο -και λυπούμαι που το γράφει στο σκεπτικό της ερώτησής του- δεν είναι διαβλητή και δεν υπακούσει σε καμιά προτίμηση και σε καμιά υπόδειξη.
'Εχω δηλώσει και θα το επαναλάβω και στη Βουλή, ότι όσοι υπονοούν τέτοια πράγματα -γιατί ανεγράφη και στις εφημερίδες ως υπονοούμενο σε δηλώσεις φορέων- δεν είναι μόνο έξω από την πραγματικότητα -είπα κάτι "χοντρό" και θα το επαναλάβω και στη Βουλή- είναι παλιάνθρωποι.
Η λίστα δεν έγινε από την Κυβέρνηση. Απόφαση της Κυβέρνησης ήταν να θεσμοθετηθεί, να υπάρξει επιτέλους λίστα και στην Ελλάδα, όπως υπάρχει σε όλες τις προηγμένες χώρες του κόσμου. Το ποια θα είναι η λίστα, το ποια φάρμακα, δηλαδή, θα περιέχει δεν είναι υπόθεση των Υπουργών και της Κυβέρνησης. Είναι υπόθεση της επιστημονικής κοινότητας.
Γνωρίζουμε ότι υπάρχουν αντιδράσεις. Από ποιους υπάρχουν αντιδράσεις; Από εκείνους που ενδιαφέρονται να πουλούν περισσότερα φάρμακα, από εκείνους που ενδιαφέρονται να έχουν μεγαλύτερο τζίρο, διότι αυτό σημαίνει, επειδή είναι ποσοστικό το κέρδος επί του τζίρου, μεγαλύτερο κέρδος από εκείνους που έχουν συμφέρον. Μόνο εκείνοι αντιδρούν. Κανείς άλλος. Και παραπλανείται και η κοινή γνώμη βεβαίως και διαμαρτύρονται και κάποιοι εκπρόσωποι συνταξιούχων, τους γνωρίζω, αλλά αυτούς τους κατανοώ. Είναι από έλλειψη ενημέρωσης και έχουμε υποχρέωση όλοι μας να τους ενημερώσουμε σωστά.
Θέλω να τονίσω ότι η λίστα καταρτίστηκε με παραδεκτά διεθνώς κριτήρια οικονομικά και επιστημονικά, ότι περιέχει όλα τα φάρμακα που χρειάζονται για τη θεραπεία όλων των παθήσεων, ότι δίνεται η δυνατότητα να συνταγογραφούνται και φάρμακα εκτός αυτής αλλά με ειδικό τρόπο. Συνεπώς κανένας άρρωστος δεν θα στερηθεί φάρμακο που έχει ανάγκη. Θα στερηθεί τη δυνατότητα κάποιος γιατρός, πιθανότατα που θέλει να συναλλάσσεται, να μπορεί να το κάνει. Θα πάψουν τα κομοδίνα και οι ντορβάδες στα χωριά, για να το πω έτσι, να είναι γεμάτοι φάρμακα. Ευτυχώς που δεν τα παίρνουν οι άνθρωποι. Και θα πάψουν κάποιοι να κερδοσκοπούν ασύστολα σε μια χώρα που μέχρι τώρα αποτελούσε το φαρμακευτικό παράδεισο. 'Επρεπε να μπει σ' αυτό το θέμα μία τάξη και μπαίνει με τα μέτρα που εξήγγειλε η Κυβέρνηση. Η σημερινή Κυβέρνηση έκανε αυτό που έπρεπε να γίνει πριν από πολλά χρόνια, κύριε Σούρλα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Κύριε Υπουργέ, έμεινε απαθής η Κυβέρνησή σας επί τρία ολόκληρα χρόνια. Αφυπνίστηκε, αν αφυπνίστηκε, το 1997 όταν δαπανήθηκαν την τελευταία τριετία, κύριε Φαρμάκη, εξακόσια πενήντα δισεκατομμύρια (650.000.000.000) δραχμές παραπάνω απ' ό,τι δαπανήθηκαν την τελευταία τριετία που κυβέρνησε η Νέα Δημοκρατία. Και όταν το 1997 αποφασίσατε να βάλετε κάποια σειρά, έρχεσθε και εξαγγέλλετε μείωση του πληθωρισμού κατά 0,2% λόγω μείωσης φαρμακευτικών δαπανών. Και από τα απολογιστικά στοιχεία προκύπτει ότι το 1997 αυξήθηκαν οι φαρμακευτικές δαπάνες κατά εξήντα πέντε δισεκατομμύρια (65.000.000.000) δραχμές.
Ανακοινώσατε την περιστολή των δαπανών κατά εκατόν είκοσι τέσσερα δισεκατομμύρια (124.000.000.000) με την ανακοστολόγηση και με την κατάργηση των κρατήσεων υπέρ τρίτων. Κι έρχεται και απαντάει σε αυτά που είπατε και στην πραγματικότητα ο διοικητής του ΙΚΑ κ. Σολωμός με έγγραφό του με ημερομηνία 5.4.1998 και λέει ότι αυξήθηκαν οι φαρμακευτικές δαπάνες κατά 20% το τελευταίο εξάμηνο. Αυτά για τα φάρμακα και τις συνταγές. Δεν φαντάζομαι να μειώθηκαν οι δαπάνες!
Για ποιο νοικοκύρεμα μιλάτε λοιπόν και για ποια περιστολή δαπανών; Για ποια πολιτική νοικοκυρέματος και θέλετε να αποδώσετε ευθύνες σε άλλες κυβερνήσεις, επειδή δεν έχετε το θάρρος να καταγγείλετε τον εαυτό σας και την Κυβέρνησή σας; Επιτέλους περισσεύει το θράσος που έχετε. Δεν μιλάω προσωπικά σε σας, για την Κυβέρνησή σας. Να παραδεχθείτε ότι συμβιβαστήκατε και υποχωρήσατε στα συμφέροντα, διαγράψατε χρέη της τάξεως των πέντε δισεκατομμυρίων (5.000.000.000) με νομοθετική ρύθμιση. Και έρχεστε τώρα και ζητάτε τα ρέστα;
Βεβαίως υπάρχουν στη λίστα πολλά προβλήματα. Συντάχθηκε 
 

Επιστροφή στην κορυφή



Σελίδα 7961 
κατά αυθαίρετο τρόπο, κύριε Φαρμάκη, διότι δεν εξετάστηκαν τα στοιχεία κόστους - ωφελιμότητας βάση της φαρμακοθεραπευτικής ικανότητας του κάθε φαρμάκου.
Καταθέστε έναν πίνακα που να προκύπτει η μελέτη ότι βάσει αυτών των στοιχείων έγινε η ένταξη στη λίστα. Δεν υπάρχουν όλα τα φάρμακα στη λίστα. Με πληροφορούν οι γιατροί του ΙΚΑ ότι δεν υπάρχει ούτε ένα αντιδιαρροϊκό φάρμακο. Το γνωρίζετε αυτό;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αποτέλεσμα αυτής της υπόθεσης της αποσπασματικής και ίσως μόνο για λόγους εντυπωσιασμού λίστας είναι να συνωστίζονται στα ιατρεία του ΙΚΑ οι ασφαλισμένοι. Πολλαπλασιάστηκε η κίνηση με τον περιορισμό στο ένα εμβαλάγιο.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Σούρλα.
ΓΕΩΡΓΙΟΣ ΣΟΥΡΛΑΣ: Και τελικά, συμπέρασμα: ταλαιπωρία, διακρίσεις, οικονομικές επιβαρύνσεις προσωπικές του κάθε ασφαλισμένου ...
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Σούρλα.
ΓΕΩΡΓΙΟΣ ΣΟΥΡΛΑΣ: Και ερωτώ: Προβλέπεται μείωση των δαπανών; Αναλάβετε μία δέσμευση.
Προβλέπεται μείωση; Και σε ποιο βαθμό θα υπάρξει μείωση των δαπανών;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Φαρμάκη, έχετε το λόγο για δύο λεπτά, να δευτερολογήσετε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Σούρλα, αφήστε τις συγκρίσεις και τις αναφορές στην περίοδο διακυβέρνησης της χώρας από τη Νέα Δημοκρατία, κατά την οποία περίοδο είχατε και την ευθύνη ως Υπουργός Υγείας.
Θέλω να σας ρωτήσω, ρητορικά βέβαια, γιατί δεν έχετε τη δυνατότητα της ανταπάντησης. Πείτε μου ένα μέτρο που πήρατε επί της εποχής της Νέας Δημοκρατίας και σεις ως Υπουργός, που να αναφέρεται στο φάρμακο. Πείτε μου ένα μέτρο, μισό!
ΓΕΩΡΓΙΟΣ ΣΟΥΡΛΑΣ: Να σας απαντήσω αμέσως τώρα.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Σας παρακαλώ πολύ!
ΠΡΟΕΔΡΕΥΩΝ (Παναγιώτης Σγουρίδης): Κύριε Σούρλα, δεν υπάρχει τέτοια διαδικασία.
ΓΕΩΡΓΙΟΣ ΣΟΥΡΛΑΣ: Με ρώτησε. Να απαντήσω!
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Είπα, ρητορικά.
ΓΕΩΡΓΙΟΣ ΣΟΥΡΛΑΣ: Να απαντήσω. 'Οχι "ρητορικά", αλλά πραγματικά.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Λοιπόν, αναφερθήκατε σε δηλώσεις του διοικητή του ΙΚΑ. Ναι, είναι έτσι. Διότι επιχειρείται και τώρα, κύριε Σούρλα -αλλά έχουν γνώση οι φύλακες- ανατροπή, αναίρεση των μέτρων που εξήγγειλε η Κυβέρνηση.
Με ρωτάτε ποια θα είναι η μείωση των δαπανών. Εμείς γνωρίζουμε ποια προβλέπεται να είναι και από την κοστολόγηση, το νέο τρόπο κοστολόγησης και ανακοστολόγησης και από την εφαρμογή του συνόλου των μέτρων. Αλλά μη βιάζεστε. Στο τέλος του χρόνου θα κάνουμε ταμείο και θα το γνωρίσετε. Η προβλεπόμενη μεσοσταθμική μείωση από την κοστολόγηση και ανακοστολόγηση μόνο θα είναι περίπου 20% - 22% στα εξακόσια δισεκατομμύρια (600.000.000.000) που είναι το σύνολο της φαρμακευτικής δαπάνης. Αυτό είναι το νούμερο που είπατε εσείς, περίπου τα εκατόν είκοσι τέσσερα δισεκατομμύρια (124.000.000.000) δραχμές. Θα υπάρξουν, θέλουν δεν θέλουν, περιορισμοί της υπερσυνταγογράφησης. Θα υπάρξει προστασία της δημόσιας υγείας από την αλόγιστη χρήση φαρμάκων γιατί χρειαζόμαστε και εκεί άλλα σαράντα πέντε δισεκατομμύρια (45.000.000.000) για να θεραπεύσουμε τις παρενέργειες. Για να θεραπεύσουμε παρενέργειες από την αλόγιστη χρήση των φαρμάκων.
Και επειδή πρέπει να τελειώνουμε και με αυτό το παραμύθι, που πληρωμένοι, δήθεν καθηγητές, προσπαθούν να περάσουν στην κοινή γνώμη και που αναφέρατε και σεις εδώ σήμερα, ότι δηλαδή έπρεπε ως κριτήριο να ληφθούν υπόψη φαρμακοοικονομικές μελέτες και δεν ξέρω τι άλλο, το κριτήριο κόστους ωφελιμότητας, θέλω να μας πουν αυτοί οι δήθεν επαίοντες, πληρωμένοι, δήθεν καθηγητές επαναλαμβάνω, σε ποια χώρα της Ευρώπης έχει ληφθεί για την κατάρτιση της λίστας των κοινωνικών τους ασφαλίσεων -και θέλω να σημειώσω αυτό- αυτό το κριτήριο υπόψη. Λαμβάνονται υπόψη μόνο στις Ηνωμένες Πολιτείες, στον Καναδά και στην Αυστραλία αλλά για τη χορήγηση αδείας κυκλοφορίας ενός φαρμάκου και πουθενά αλλού.
Να τ' αφήσουν λοιπόν αυτά όσοι επιχειρούν, εξαιτίες της τσέπης τους, να αναστείλουν την εφαρμογή ή να αναιρέσουν τον κατάλογο συνταγογραφημένων φαρμάκων, που είναι πια γεγονός και θα επιβληθεί.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Φαρμάκη.
Η τρίτη με αριθμό 1378/ 4.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος, του κ. Ευάγγελου Μπούτα, προς τους Υπουργούς Γεωργίας, Εθνικής Οικονομίας και Οικονομικών, σχετικά με τη λήψη μέτρων για τη συνέχιση των εθνικών προγραμμάτων επιτήρησης ζωοανθρωπονόσων, την καταπολέμηση του μελιταίου πυρετού κλπ., διαγράφεται λόγω κωλύματος του κυρίου Βουλευτή.
Τέταρτη είναι η υπ'αριθμόν 1383/4.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με την αναπροσαρμογή των ασφαλίστρων ιδιωτικής χρήσης αυτοκινήτων.
Η επίκαιρη ερώτηση του κ. Αποστόλου είναι η ακόλουθη:
"Η αύξηση των ασφαλίστρων των αυτοκινήτων τη φετινή χρονιά κυμάνθηκε περί το 10%, ποσοστό υπερδιπλάσιο του αναμενόμενου πληθωρισμού και σχεδόν τετραπλάσιο της εισοδηματικής πολιτικής της Κυβέρνησης για το 1998.
Παρ' όλα αυτά πληροφορίες αναφέρουν ότι οι ασφαλιστικές εταιρείες επιδιώκουν την αναπροσαρμογή των ασφαλίστρων είτε με πραγματική αύξηση είτε με έμμεση επιβάρυνση, προσθέτοντας συμπληρωματικούς κινδύνους. Ως πρόσχημα για την αναπροσαρμογή αυτή επικαλούνται:
α) Την πρόσφατη υποτίμηση, συνεπεία της οποίας ανατιμήθηκαν τα ανταλλακτικά των αυτοκινήτων και
β) Την απόφαση του Υπουργείου Ανάπτυξης, σύμφωνα με την οποία το ποσοστό υποαποθεματοποίησης των ασφαλιστικών εταιρειών πρέπει σε τρία χρόνια να περιοριστεί στο 10%.
Επειδή τα τελευταία χρόνια τα ασφάλιστρα των αυτοκινήτων αυξήθηκαν με ρυθμούς γεωμετρικής προόδου, χωρίς να υπάρχει και ανάλογη βελτίωση στις παρεχόμενες υπηρεσίες.
Ερωτάται η κυρία Υπουργός, αν προτίθεται, με πρόσχημα τους παραπάνω λόγους, την αύξηση των ασφαλίστρων των Ι.Χ. αυτοκινήτων επιβαρύνοντας για μια ακόμα φορά τον 'Ελληνα καταναλωτή".
Ο Υφυπουργός Ανάπτυξης κ. Χρυσοχο|δης έχει το λόγο για τρία λεπτά να πρωτολογήσει.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, μετά το 1994 και εντεύθεν στην ασφαλιστική αγορά συμβαίνουν πολύ σημαντικές αλλαγές και λόγω της απελευθέρωσης των τιμολογίων, αλλά και η εξ αυτής πλέον της απελευθέρωσης, δηλαδή, η λειτουργία του ανταγωνισμού, η οποία έχει οδηγήσει σε μια πολύ σημαντική κινητικότητα την αγορά, με συγχωνεύσεις, εξαγορές και βεβαίως η προσπάθεια που γνωρίζετε όλοι πολύ καλά για την εξυγίανση της ασφαλιστικής αγοράς.
Πρέπει να σας πω ότι το διάστημα αυτό τα τελευταία δυο χρόνια τουλάχιστον, γίνεται μια σπουδαία προσπάθεια εξυγίανσης με την αυστηρή παρακολούθηση και τον έλεγχο των ασφαλιστικών επιχειρήσεων, με την παρακολούθηση και αυστηρή εφαρμογή της νομοθεσίας για την τήρηση των τεχνικών αποθεμάτων και των περιθωρίων φερεγγυότητας των ασφαλιστικών εταιρειών, με τους ελέγχους για την υποτίμηση των 
 

Επιστροφή στην κορυφή



Σελίδα 7962 
ζημιών που ήταν μια εκτεταμένη υπόθεση τα προηγούμενα χρόνια. Και βεβαίως ο ρόλος της εποπτικής αρχής αρχίζει πια και αλλάζει στρεφόμενος προς τη νομιμότητα αφενός και από την άλλη στην προστασία του ασφαλισμένου, στην προστασία του καταναλωτή, στην καλύτερη εξυπηρέτηση του πελάτη της ασφαλιστικής εταιρείας, στη βελτίωση της παροχής των υπηρεσιών της ασφαλιστικής επιχείρησης προς το κοινό.
Πρέπει να σας πω ακόμη ότι πολύ σύντομα, σε ένα μήνα περίπου, θα εκδοθεί από το Υπουργείο και θα εκδίδεται δύο φορές το χρόνο ένα ενημερωτικό δελτίο για την ασφαλιστική αγορά, όπου θα περιέχονται όλα τα στοιχεία των ασφαλιστικών επιχειρήσεων και τα παράπονα που έχουν κατατεθεί και είναι βάσιμα για να υπάρχει ένας δείκτης φερεγγυότητας για όλες τις ασφαλιστικές επιχειρήσεις και να γνωρίζει το κοινό ποιες είναι οι φερέγγυες.
Σε ό,τι αφορά την τιμολογιακή πολιτική, πράγματι υπήρξαν αυξήσεις τα τελευταία χρόνια, οι οποίες οφείλονται στο γεγονός ότι μετά την απελευθέρωση της αγοράς είχαμε, όπως γνωρίζετε, και αύξηση των ανωτάτων ορίων καλύψεων. Σήμερα το ανώτατο όριο καλύψεως για σωματικές βλάβες ανέρχεται στο ποσό των εκατόν πενήντα εκατομμυρίων (150.000.000) δραχμών. 'Ηταν αυνόητο, λοιπόν, να υπάρξει και αύξηση των ασφαλίστρων.
Εκείνο που θέλω να σας διαβεβαιώσω, κύριε Αποστόλου, είναι ότι δεν θα υπάρξει απολύτως καμιά επιβάρυνση στους ασφαλισμένους εξαιτίας της υποτίμησης της δραχμής, όπως αναφέρεται στην ερώτησή σας. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς που ήσασταν συνεπής στο χρόνο σας.
Ο κ. Αποστόλου έχει το λόγο για δύο λεπτά για να αναπτύξει την ερώτησή του.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, πράγματι η προσπάθεια που έχετε καταβάλει τα τελευταία δύο χρόνια πάνω σ' αυτό το θέμα έχει αναγνωρισθεί από μας. Και γνωρίζετε ότι κατά τη συζήτηση του σχετικού νομοσχεδίου ήμασταν θετικοί.
'Εκανα την ερώτηση διότι για τα δύο θέματα υπάρχει ένας διάχυτος φόβος μήπως και τυχόν υπάρξει αύξηση των ασφαλίστρων, μήπως την προσπάθεια εξυγίανσης την οποία πράγματι καταβάλλετε τη μετακυλήσουν οι ασφαλιστικές εταιρείες στους χρήστες, στους καταναλωτές. Διότι πρέπει να περάσει σε όλους η αντίληψη ότι το Ι.Χ. αυτοκίνητο δεν είναι μέσο πλουτισμού, αλλά ένα εργαλείο πλέον. Και επειδή αναφερθήκατε στο ενημερωτικό φυλλάδιο, όντως περιμένουμε και εμείς, κύριε Υπουργέ, τον Ιούνιο, όπως η πρόσφατη ρύθμιση προβλέπει, να μας το δώσετε γιατί πράγματι υπάρχουν πάρα πολλές καταγγελίες για τις οποίες δεν έχουν ακουστεί από την πλευρά του Υπουργείου Ανάπτυξης απόψεις.
Σ' αυτό που ήθελα να δεσμευθείτε ότι δεν θα υπάρξει αύξηση ασφαλίστρων γι' αυτήν τη χρονιά, απαντήσατε και ευχαριστούμε. Θέλω να πιστεύω ότι οι χρήστες των Ι.Χ. αυτοκινήτων θα ικανοποιηθούν από την απάντησή σας.
ΠΡΟΕΔΡΕΥΩΝ (Παναγιώτης Σγουρίδης): Κύριε Χρυσοχοϊδη, θέλετε να δευτερολογήσετε;
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σκουλάκης επειδή έχει μια επείγουσα δουλειά, παρακαλεί τους παριστάμενους Υπουργούς και τους υπόλοιπους συναδέλφους να προηγηθεί η επίκαιρη ερώτηση στην οποία πρέπει να απαντήσει.
Συμφωνεί το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Ακολουθεί η με αριθμό 1365/30.4.98 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Σπύρου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για στελέχωση και λειτουργία Μονάδας Εντατικής Θεραπείας του Γενικού Νομαρχιακού Νοσοκομείου Κέρκυρας.
Η επίκαιρη ερώτηση έχει ως εξής:
"Το Νομαρχιακό νοσοκομείο της Κέρκυρας εξυπηρετεί τις ανάγκες των 120.000 κατοίκων του νησιού και τους 100.000 επί πλέον επισκέπτες-τουρίστες κατά τη θερινή περίοδο.
Η έλλειψη μονάδας εντατικής θεραπείας δημιουργεί σοβαρότατα προβλήματα στη λειτουργία του νοσοκομείου και στην αντιμετώπιση των ασθενών.
Η ανάγκη μεταφοράς είτε με το ΕΚΑΒ είτε με την Ολυμπιακή θέτει σε κίνδυνο τη ζωή των πολιτών και αυξάνει το κόστος από τη μεταφορά των ασθενών.
Στο Νοσοκομείο Κέρκυρας λειτούργησε το 1994 με αφορμή τη Σύνοδο Κορυφής, η ΜΕΘ με 4 κρεβάτια στελεχωμένη από ιατρούς που μεταφέρθηκαν από άλλα νοσοκομεία. 'Εκτοτε η ΜΕΘ παραμένει κλειστή και ένας εξοπλισμός πολλών εκατομμυρίων μένει αχρησιμοποίητος.
Ερωτάται ο κύριος Υπουργός:
1.Πότε προβλέπει να αρχίσει η λειτουργία της ΜΕΘ του Γενικού Νομαρχιακού Νοσοκομείου;
2. Τι εμποδίζει την Κυβέρνηση και καθυστερεί αδικαιολόγητα τη λειτουργία της ΜΕΘ;
3. Σε ποιες συγκεκριμένες ενέργειες προτίθεται να προβεί το Υπουργείο κατά το επόμενο χρονικό διάστημα ώστε άμεσα να στελεχωθεί η μονάδα;".
Ο Υφυπουργός Υγείας και Πρόνοιας, κ. Σκουλάκης έχει το λόγο για τρία λεπτά για να πρωτολογήσει.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Προκαταβολικά θέλω να πω ότι ο αγαπητός συνάδελφος κ.Σπύρου έχει δίκιο με αυτά που λέει στην επίκαιρη ερώτησή του όσον αφορά την Μονάδα Εντατικής Θεραπείας στο Νοσοκομείο Κέρκυρας. Και να πω και εγώ προκαταβολικά ότι υπάρχει μια καθυστέρηση. Πιθανότατα πέρυσι να μπορούσαμε να την είχαμε λειτουργήσει, αλλά δυστυχώς, δεν προλάβαμε την προκήρυξη μετά τη σύσταση των θέσεων.
Πράγματι ο εξοπλισμός είναι εκεί από το 1994, πέρυσι συστήσαμε τις θέσεις. Είναι μια νέα τακτική του Υπουργείου Οικονομικών ότι για την σύσταση των θέσεων, πρέπει να υπάρχει αντίστοιχη δέσμευση πιστώσεων. 'Εχουμε συστήσει τις πέντε θέσεις γιατρών Μ.Ε.Θ., μια θέση διευθυντού, δύο επιμελητών Α' και δύο Β'. Αναμένουμε την έγκριση πρόσληψης προσωπικού από το Υπουργικό Συμβούλιο για το 1998. 'Εχουμε ζητήσει τρεις χιλιάδες θέσεις νοσηλευτικό προσωπικό και τριακόσιες θέσεις για ιατρικό προσωπικό. Μόλις πάρουμε την έγκριση, μπορούμε να προκηρύξουμε τις θέσεις και πιστεύω να τη λειτουργήσουμε μέσα στο 1998. Επειδή αυτά όμως δεν εξαρτώνται από εμάς, γιατί παρεμβαίνει το ΑΣΕΠ, όπως ξέρετε και τα ΣΚΕΙΟΠΝΙ, δεν μπορώ να δεσμευθώ με ημερομηνίες.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σκουλάκη.
Ο κ. Σπύρου έχει το λόγο για δύο λεπτά να τεκμηριώσει την επίκαιρη ερώτησή του. 
ΣΠΥΡΙΔΩΝ ΣΠΥΡΟΥ: Κύριε Πρόεδρε και κύριοι συνάδελφοι, χαίρομαι που ο κύριος Υφυπουργός και συνάδελφος γιατρός μου δικαιώνει αυτό το αίτημα, το οποίο είναι γνωστό και στο Υπουργείο από τις επισκέψεις που είχε στην Κέρκυρα. 'Οφειλε να είχε αντιμετωπιστεί όλο αυτό το διάστημα, γιατί τέσσερα χρόνια εξοπλισμός εκατομμυρίων παραμένει αχρησιμοποίητος. Είμαστε όλοι μάρτυρες και κυρίως η πολιτική ηγεσία του νησιού, όταν πιεζόμαστε κάθε εβδομάδα με τρία και τέσσερα περιστατικά προκειμένου να κινητοποιηθεί το ΕΚΑΒ, η "Ολυμπιακή" ή ελικόπτερα για να μεταφερθούν στην Αθήνα. Αναζητούμε κρεβάτια εντατικής θεραπείας και δεν είναι λίγες οι φορές που υπάρχει ο άμεσος κίνδυνος ή και απώλεια ασθενών. Γιατί η Κέρκυρα που έχει εκατόν είκοσι χιλιάδες κατοίκους και τουρίστες που φθάνουν το ένα εκατομμύριο περίπου τους θερινούς μήνες, έχει αυξημένα και τροχαία ατυχήματα, αλλά και ανάγκη χειρουργικών επεμβάσεων και πρέπει να υπάρξει μονάδα εντατικής θεραπείας.
Βέβαια, θέλω να τονίσω ότι δεν υπάρχει ούτε μία οργανική θέση στην υπηρεσία του ΕΚΑΒ. Στην Κέρκυρα έχουμε δώδεκα οδηγούς αυτοκινήτων και καμία οργανική θέση. Πιστεύω ότι η χώρα μας διαθέτει τη χαμηλότερη κατά κεφαλή αλλά και σε ποσοστό επί του ΑΕΠ δαπάνη στον τομέα της υγείας, όπως και της παιδείας, στην Ευρωπαϊκή 'Ενωση. Υπάρχει άνιση 
 

Επιστροφή στην κορυφή



Σελίδα 7963 
κατανομή του ιατρικού και παραϊατρικού προσωπικού παρά τον ιατρικό πληθωρισμό. 'Εχουμε κενές θέσεις ιατρών στα νοσηλευτικά ιδρύματα, που φτάνουν τις δυόμισι χιλιάδες, ενώ των νοσηλευτών στις δέκα χιλιάδες. Υπάρχει γεωγραφική ανισότητα στη χρηματοδότηση του συστήματος υγείας με εντονότερη τη μείωση στα Ιόνια νησιά. Σχεδόν έρχονται τελευταία στην ετήσια χρηματοδότηση στον τομέα της υγείας. 
Είναι θέματα τα οποία θα πρέπει να δείτε. Πιστεύω ότι πρέπει να υπάρξει ευαισθησία από το Υπουργείο σας. Η Κυβέρνησή σας έχει πολλούς αξιόλογους Επτανήσιους, για να μην πω μόνο από την Κέρκυρα, που πρέπει να φροντίσουν, ώστε η χρηματοδότηση αυτή να αυξηθεί.
ΠΡΟΕΔΡΕΥΩΝ (Παναγιώτης Σγουρίδης): Το τελευταίο ήταν πολύ καλό.
Ορίστε, κύριε Σκουλάκη, έχετε το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Συμφώνησα, αγαπητέ συνάδελφε, ως προς το θέμα της επίκαιρης ερώτησής σας. Σας είπα ότι υπάρχει καθυστέρηση. Σας εξήγησα πώς έχει η διαδικασία. Συστήσαμε τις θέσεις και περιμένουμε την έγκριση από το Υπουργικό Συμβούλιο για να τις προκηρύξουμε. Με τα υπόλοιπα όμως που είπατε, δεν συμφωνώ. Δεν είναι έτσι τα πράγματα. 
Αυτήν τη στιγμή υπάρχει σε εξέλιξη ένα γιγαντιαίο πρόγραμμα του Υπουργείου Υγείας και Πρόνοιας που ξεπερνάει τα τετρακόσια δισεκατομμύρια (400.000.000.000) δραχμές. Και εσείς γνωρίζετε ότι με αυτό το πρόγραμμα κατασκευάζεται νέο νοσοκομείο στην Κέρκυρα. Επειδή έχω γνώση των υγειονομικών υπηρεσιών και το ξέρετε αυτό, της Κέρκυρας, σας βεβαίωνω ότι είναι σε πολύ καλή κατάσταση οι υγειονομικές υπηρεσίες του νησιού σας.
'Οσον αφορά το ΕΚΑΒ, πρέπει να σας πω ότι πήραμε ήδη τις εξήντα κινητές μονάδες. Δεν έχω μπροστά μου τον πίνανα κατανομής αυτών των μονάδων. Σίγουρα όμως, τα νησιά σας συμπεριλαμβάνονται στο πρόγραμμα ανάπτυξης των υπηρεσιών του ΕΚΑΒ ειδικά με τις κινητές μονάδες. 
'Οσον αφορά τα ελικόπτερα, επειδή πολλά λέγονται και πολλά ακούγονται, ο διαγωνισμός είναι ταχύτατος. Η εντολή στον ομιλούντα από το Υπουργικό Συμβούλιο, ως προέδρου της Διακομματικής Επιτροπής, δόθηκε στη 1.8.1997. Η Νέα Δημοκρατία, το κόμμα σας -δεν το γνωρίζετε και επιτρέψτε μου να σας το πω- δεν έστειλε εκπρόσωπο επί εξήντα ημέρες. Περιμέναμε εξήντα ημέρες να μας στείλετε εκπρόσωπο. Κάποια στιγμή μας ειδοποιήσατε ότι αποσύρατε όλους τους εκπροσώπους σας και αναγκάστηκε το Υπουργικό Συμβούλιο να βγάλει νέα απόφαση χωρίς τον εκπρόσωπό σας. Εν πάση περιπτώσει, με τους εκπροσώπους του ΚΚΕ, του Συνασπισμού και του ΠΑ.ΣΟ.Κ. και τους άλλους δύο συναδέλφους Υφυπουργούς δουλέψαμε σκληρά πέντε μήνες και προκηρύξαμε το διαγωνισμό το Μάρτιο, ο οποίος διενεργείται στις 25 Μαϊου. Αυτή είναι η πραγματικότητα.'Ενας διαγωνισμός προϋπολογισμού εννέα δισεκατομμυρίων (9.000.000.000) δραχμών για την προμήθεια τεσσάρων ελικοπτέρων και δυο αεροπλάνων.
Εκείνο που θέλω να πω και να τελειώσω, κύριε Πρόεδρε, είναι ότι αυτήν τη στιγμή το ΕΚΑΒ κάνει αερομεταφορές. Πέρυσι έκανε δυο χιλιάδες τριάντα αερομεταφορές.'Εχουμε μειώσει το χρόνο απογείωσης στα είκοσι οκτώ με τριάντα λεπτά. Εν πάση περιπτώσει, παρά το ότι δεν διαθέτει το ΕΚΑΒ δικά του μέσα είτε με την Ολυμπιακή Αεροπορία είτε με τα μέσα των Ενόπλων Δυνάμεων, ανταποκρίνεται πραγματικά στις απαιτήσεις ιδιαίτερα των νησιών. Εάν υπάρχουν και περιπτώσεις που δεν μπορούν να πετάξουν τα αεροπλάνα, αυτό είναι ένα άλλο θέμα. Πάντως και εκείνα που θα αγοράσουμε, τα ελικόπτερα δηλαδή, δεν θα είναι παντός καιρού. Για να τελειώσει αυτή η ιστορία, δεν υπάρχουν ελικόπτερα παντός καιρού.
ΠΡΟΕΔΡΕΥΩΝ (Παναγιώτης Σγουρίδης): Επανερχόμαστε στις ερωτήσεις πρώτου κύκλου.
Πέμπτη είναι η με αριθμό 1373/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Τσαφούλια προς τον Υπουργό Εθνικής 'Αμυνας, σχετικά με τις προθέσεις της Κυβέρνησης για επίλυση του προβλήματος στέγασης των Δικαστικών Υπηρεσιών Πάτρας.
Η επίκαιρη ερώτηση του κ. Τσαφούλια σε περίληψη έχει ως εξής:
"Επειδή καθίσταται αναγκαίο να εξευρεθεί χώρος στεγάσεως των Δικαστικών Υπηρεσιών Πατρών και διά τούτο έδει να ανεγερθεί νέον Δικαστικόν Μέγαρον Πατρών.
Επειδή όλοι οι φορείς της Εφετειακής περιοχής Πατρών και ο κ. Υπουργός Δικαιοσύνης θεωρούν κατάλληλον το στρατόπεδον ΚΕΤΧ Πατρών διά τον άνω σκοπόν.
Επειδή τα στρατόπεδα όπως τα ανωτέρω πρέπει να φύγουν πάραυτα από τα κέντρα των μεγαλοπόλεων.
Επειδή έχει γίνει κοινή συνείδηση στον λαό της περιοχής του Εφετείου Πατρών, ότι η προταθείσα από τους φορείς της άνω περιοχής θέση Ριγανόκαμπου Πατρών εκ χιλίων στρεμμάτων, διά μεταφορά του άνω στρατοπέδου ΚΕΤΧ είναι επιβεβλημένη διά πολλούς λόγους από χρόνια και η μεταφορά του Δικαστικού Μεγάρου εις το άνω Στρατόπεδον αναγκαία και άμεση και πάρα ταύτα η αδιαφορία του κράτους υπήρξε προκλητική.
Επειδή εν όψει και σχετικού εγγράφου του κ. Υπουργού Δικαιοσύνης προς υμάς δια το άνω πρόβλημα.
Ερωτάται ο κ. Υπουργός:
1. Ποια απόφαση προτίθεται να λάβει η Κυβέρνηση διά το άνω πρόβλημα;
2. Εάν εις το παρελθόν έχει απασχολήσει το Υπουργείο το άνω πρόβλημα.
3. Εάν γνωρίζει το Υπουργείον ότι η θέση Ριγανόκαμπου Πατρών εκ χιλίων στρεμμάτων είναι ο φυσικός χώρος του άνω στρατοπέδου. 'Οτι εκεί υπάρχουν κτηριακές και πρόχειρες εγκαταστάσεις της ΜΟΜΑ Πατρών και ο εθνικός δρόμος Κ5.
4. Εάν υπάρχουν λόγοι που πρέπει να υπερπηδηθούν διά την λύσιν του άνω προβλήματος και πόσος χρόνος θα απαιτηθεί προς τούτο".
Ο Υφυπουργός Εθνικής 'Αμυνας κ. Αποστολάκης έχει το λόγο για τρία λεπτά να πρωτολογήσει.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κύριοι συνάδελφοι, με την ερώτηση θίγεται για άλλη μία φορά το θέμα των σχέσεων των Ενόπλων Δυνάμεων με τις τοπικές κοινωνίες. 
'Εχουμε πολλές φορές αποδείξει την ευαισθησία μας πάνω σε θέματα που αφορούν τις αποδεσμεύσεις των στρατοπέδων, τα οποία έχουν περικλεισθεί μέσα στον ιστό των πόλεων. Να σας αναφέρω μόνο ότι κατά το διάστημα 1982-1986 έχουν παραχωρηθεί δύο εκατομμύρια επτακόσια τριάντα πέντε χιλιάδες τετραγωνικά μέτρα εκτάσεως στρατοπέδων σε διάφορους φορείς, δήμους, κοινότητες ή νομαρχίες. Ειδικότερα, για την πόλη των Πατρών έχει παραχωρηθεί το στρατόπεδο Πανάγου εκτάσεως ογδόντα οκτώ στρεμμάτων, το στρατόπεδο Δροσοπούλου εκτάσεως τρισήμισι στρεμμάτων, καθώς και μέρος του στρατοπέδου Μανουσογιαννάκη εκτάσεως σαράντα ενός και μισό στρεμμάτων. Αυτά παραχωρήθηκαν για να δημιουργηθούν ευκολίες και οικήματα τα οποία χρειάζεται ο Δήμος Πατρέων.
Πρέπει, επίσης, να σας πληροφορήσω, ότι υπάρχει μια συσσωρευμένη απαίτηση, πάνω από ογδόντα αιτήσεις τοπικών κοινοτήτων, δήμων, νομαρχιακών αρχών, οι οποίοι ζητούν αποδέσμευση στρατοπέδων προκειμένου να μεταφερθούν εκεί άλλες δραστηριότητες. Για να αντιμετωπισθεί αυτό το πρόβλημα από το 1985 έχει ξεκινήσει μια προσπάθεια, σε συνδυασμό του Υπουργείου Εθνικής 'Αμυνας και του Υ.ΠΕ.ΧΩ.Δ.Ε., η οποία δυστυχώς δεν απέδωσε τα αναμενόμενα αποτελέσματα, λόγω του ιδιαίτερα υψηλού κόστους που απαιτείται για τη μεταφορά των στρατοπέδων σε νέες θέσεις.
Είναι σημαντικό να βρεθούν οικονομικοί πόροι για την εξυπηρέτηση αυτού του σχεδίου, αποκλείεται όμως ο δανεισμός, για τους προφανείς λόγους μη αύξησης του δημοσίου χρέους. Γι' αυτό το λόγο η ηγεσία του Υπουργείου Εθνικής 'Αμυας κατέληξε σε μία συγκεκριμένη πολιτική, την οποία έχουμε ονομάσει αξιοποίηση των υπαρχόντων στρατοπέδων, μαζί με την Τοπική Αυτοδιοίκηση με γνώμονα το κοινωνικό όφελος. 
 

Επιστροφή στην κορυφή



Σελίδα 7964 
Πρωταρχικός σκοπός της πολιτικής αυτής αποτελεί η σύνταξη πολεοδομικών μελετών κατά προτεραιότητα για τα στρατόπεδα που ήδη βρίσκονται εντός του πολεοδομικού χώρου των πόλεων, πάντα σε συνεργασία με την Τοπική Αυτοδιοίκηση και τις υπηρεσίες του Υ.ΠΕ.ΧΩ.Δ.Ε. Βέβαια, οι ενδιαφερόμενοι φορείς πρέπει να λάβουν υπόψη την τοπική ανάπτυξη και την εξυπηρέτηση των κοινωνικών αναγκών της κάθε περιοχής, που θα πρέπει να αποτελέσουν τους κύριους γνώμονες των πολεοδομικών αυτών μελετών.
Παράλληλα, όμως, πρέπει να αποδοθούν και στο Ταμείο Εθνικής 'Αμυνας πολεοδομημένες εκτάσεις με συγκεκριμένους όρους δόμησης, όπως συμβαίνει με κάθε ιδιοκτήτη γης, που εντάσσεται στο σχέδιο πόλεως.
Ακόμη πρέπει να πω ότι τις εκτάσεις της πολεοδομημένης γης που πρέπει να διατεθούν στο ΤΕΘΑ είμαστε διατεθειμένοι να τις δεχθούμε είτε μέσα στα ίδια στρατόπεδα είτε σε άλλα στρατόπεδα τα οποία θα αλλάξουν χρήση γης, ή ακόμα και σε άλλους χώρους. 'Εχουμε κάνει πάρα πολλές παραδοχές και υποχωρήσεις σ' αυτό το θέμα.
Πρέπει επίσης να σημειωθεί ότι αυτές οι περιοχές πολεοδομημένων εκτάσεων, που θα πρέπει να παραχωρηθούν στο Ταμείο, θα αποτελέσουν και τον οικονομικό πόρο, προκειμένου να μεταφερθούν τα στρατόπεδα, διότι το κόστος είναι πάρα πολύ μεγάλο.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Κύριε Υπουργέ, με την αοριστία που αντιμετωπίσατε το πρόβλημα εκπλήσσομαι. Σας μίλησα συγκεκριμένα για το στρατόπεδο της Πάτρας. Είστε εκσυγχρονιστές και λειτουργείτε εκσυγχονιστικά στα λόγια και αναχρονιστικά στα έργα. Στρατόπεδα εδώ και εβδομήνα, ογδόντα χρόνια στο κέντρο των πόλεων, είναι απαράδεκτο φαινόμενο. Η Πάτρα είναι ειδική περίπτωση. Μην ξεχνάμε ότι είναι η πύλη της Ελλάδος προς τη Δύση και προς όλο τον κόσμο κι όμως διατηρείτε το στρατόπεδο στο κέντρο της πόλεως. 
Μου απαριθμήσατε μία γενικόλογη αναφορά, τι κάνετε σε όλη την Ελλάδα κι όμως το συγκεκριμένο θέμα δεν το αντιμετωπίσατε. Πώς έγινε με τη Σχολή Ευελπίδων; Γιατί δεν το αναφέρετε; Τι δαπάνη έχει η μεταφορά; Δεν έχετε καμία μελέτη, δεν σας έχει απασχολήσει ποτέ ούτε ενδιαφερθήκατε ποτέ. Αν συγκεντρώσετε και μου φέρετε μία μελέτη τι δαπάνες χρειάζονται για το στρατόπεδο Δροσόπουλου και για τα τριακόσια στρέμματα του κέντρου σκοποβολής και όλα αυτά που έχετε εκεί, θα δείτε ότι συμφέρει εκείνο. Είναι τρόπος αντιμετώπισης με κυβερνητική ανευθυνότητα στο τετράγωνο.
Πείτε μου συγκεκριμένα: Πόσα θα χαλάσετε, να πάτε στο Ριγανόκαμπο; Ξέρετε τι κτίρια έχει η ΜΟΜΑ; Ξέρετε αν υπάρχουν πρόχειρες κατασκευές; Ξέρετε αν υπάρχει μελέτη και αν σας έχουν δώσει χαρτιά από το δικαστικό μέγαρο, από το δικηγορικό σύλλογο, από τη νομαρχία, από το δημοτικό συμβούλιο; Ποια είναι τα στοιχεία που σας επιβάλλουν να κάνετε αυτήν τη δουλειά; Σεις από την άλλη μου μιλάτε για στρατόπεδα σε όλη την Ελλάδα.
Δεν αντιμετωπίζετε συγκεκριμένα το θέμα, αλλά προσπαθείτε να το αντιμετωπίσετε με αοριστίες. Αυτά είναι λόγια, δεν είναι έργα. Δεν κάνετε εκσυγχρονισμό στη χώρα, δεν προσδιορίζετε το περιεχόμενο της λειτουργίας των μοναδικών πόλεων της επικοινωνίας μας με τη Δύση, με αυτόν τον τρόπο, της αοριστίας. Απάντηση ήταν αυτή που πήρα;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αποστολάκη, έχετε το λόγο να δευτερολογήσετε.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): 'Εχετε δίκιο, κύριε συνάδελφε, προφανώς δεν παρακολουθήσατε καθόλου την απάντησή μου. Δεν παρακολουθήσατε όταν σας είπα στην αρχή, πόσες εκτάσεις ειδικότερα στο Δήμο της Πάτρας από πολλά στρατόπεδα έχουν παραχωρηθεί.
Πρέπει να σας πω επίσης ότι όλα τα στρατόπεδα, μέσα κι έξω από τις πόλεις, εξυπηρετούν κάποιους σκοπούς. Εμείς δεν αρνούμαστε τη μεταφορά, όμως αυτή απαιτεί ορισμένες προϋποθέσεις. Πρώτη προϋπόθεση είναι να βρεθεί ο χώρος που θα πάνε και δεύτερο, να βρεθούν οι πόροι. 'Εχουμε καλέσει όλους τους φορείς να βοηθήσουν. H δε μεταφορά του Κέντρου Τεχνικής Εκπαιδεύσεως πρέπει να σας πω ότι κοστίζει περίπου επτάμισι δισεκατομμύρια δραχμές. Η πρόταση που κάνετε είναι εκτός πραγματικότητας. Εσείς έχετε μία γενική αντίληψη ότι υπάρχει το στρατόπεδο του Ριγανόκαμπου, αλλά δεν ξέρετε ότι τα κτίρια είναι εντελώς ακατάλληλα, θα πρέπει να γίνουν μεγάλες επεμβάσεις διορθώσεων και θα πρέπει να μεταφερθούν υλικά και μηχανήματα, που όλα αυτά μας δημιουργούν κάποια έξοδα. Αυτά δεν γίνονται ούτε με μαγικό ραβδί ούτε με την έκφραση μιας ευχής.
Επίσης, δεν με παρακολουθούσατε, όταν μίλησα για τα τελευταία δεκαπέντε χρόνια που έχουν μεταφερθεί τρία εκατομμύρια σχεδόν τετραγωνικά μέτρα στην Τοπική Αυτοδιοίκηση. Eίναι ένα τεράστιο έργο.
'Υστερα τα στρατόπεδα αυτά αναγκαστικά βρέθηκαν μέσα στον ιστό της πόλης λόγω της ταχείας επέκτασης των πόλεων. Συγκεκριμένα δε για το χώρο αυτό, πράγματι το στρατόπεδο Μουζάκη είναι πολύ κοντά στην πόλη. 'Ομως είναι στο βορειοανατολικό μέρος της πόλης σε τοποθεσία που είναι ο φυσικός του χώρος, δεν εμποδίζει την ανάπτυξη της πόλεως. 'Εχουμε προτείνει στο Δήμο Πατρέων να εκπονήσουμε ένα κοινό σχέδιο μεταφοράς και δεν έχουμε την ανταπόκριση την οποία θέλουμε.
Επομένως, εκτιμώ τη διάθεσή σας να βρείτε χώρο για το δικαστικό μέγαρο, δεν πρέπει όμως η κατεύθυνση να είναι προς τη μια πλευρά. Κοιτάξτε να δείτε τι έχουν κάνει οι άλλοι, έναντι των πραγματικά μεγάλων παραχωρήσεων τις οποίες έχει κάνει το Υπουργείο 'Αμυνας.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστολάκη. 
Δηλαδή η μεταφορά ενός στρατοπέδου ισούται μ' ένα ελικόπτερο "Απάτσι". Επτάμισι δισεκατομμύρια (7.500.000.000) είπατε η μεταφορά του στρατοπέδου;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Τουλάχιστον, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία μαθητές του 65ου Λυκείου Αθηνών με τους τρεις συνοδούς-καθηγητές τους αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ"
Η Βουλή τους καλωσορίζει.
(Χειροκροτήματα απ' όλες τις πτέρυγες)
'Εχω να πω στα παιδιά ότι σήμερα έχουμε κοινοβουλευτικό έλεγχο και γι' αυτό βρίσκονται μέσα στην Αίθουσα μόνο οι Βουλευτές που ερωτούν και οι Υπουργοί οι οποίοι απαντούν στις ερωτήσεις. 
Επίκαιρες ερωτήσεις δευτέρου κύκλου:
Πρώτη είναι η με αριθμό 1374/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Δημόσιας Τάξης, Εθνικής Οικονομίας και Οικονομικών, Υγείας και Πρόνοιας, σχετικά με τη λήψη μέτρων για την αντιμετώπιση της παράνομης παραγωγής, διακίνησης και διάθεσης νοθευμένων ποτών.
Η επίκαιρη ερώτηση του κ. Πιπεργιά έχει ως εξής:
"Στα στέκια που συχνάζει κυρίως η νεολαία (μπαρ, club, νυκτερινά κέντρα) συνηθισμένο είναι το ερώτημα "αν το μαγαζί προσφέρει καθαρά ποτά". 
'Εχει επισημαθεί από την "'Ενωση Επιχειρήσεων Οινοπνευματωδών Ποτών" μια σταθερή μείωση των πωλήσεων κατά 3%-4% κάθε χρόνο. 'Ομως η ετήσια κατανάλωση ποτών ανέρχεται συνεχώς φθάνοντας τα τέσσερα εκατομμύρια ετησίως. Η μείωση οφείλεται στον υψηλό ειδικό φόρο κατανάλωσης που είναι η μια αιτία, αλλά η κυριότερη βρίσκεται στην παράνομη και επικίνδυνη για την υγεία των καταναλωτών παραγωγή και διάθεση νοθευμένων οινοπνευματωδών ποτών που αποκαλούνται "μπόμπες".
Πρόσφατα διαπιστώθηκε χρήση φθηνού εισαχθέντος παράνομα αιγυπτιακού οινοπνεύματος κακής ποιότητας που 
 

Επιστροφή στην κορυφή



Σελίδα 7965 
χρησιμοποιούσε ο συλληφθείς "επιχειρηματίας". Οι διαπιστώσεις του ιατρικού κόσμου περί του κινδύνου ακόμη και τύφλωσης από την πιθανή ύπαρξη μεθανόλης στα νοθευμένα ποτά καθιστούν το έγκλημα της παραγωγής και διάθεσης τέτοιων υποπροϊόντων, όχι μόνο οικονομικό, αλλά κυρίως έγκλημα κατά της υγείας του καταναλωτικού κοινού και μάλιστα με μη αναστρέψιμες επιπτώσεις.
Επιτακτική είναι η ανάγκη αντιμετώπισης του τεράστιου αυτού προβλήματος με οργανωμένους και συνεχείς ελέγχους σε όλα τα μπαρ, κλαμπ και νυκτερινά κέντρα στην εξουδετέρωση εγκαταστάσεων παραγωγής και μέσων διακίνησης αλλά και αυστηρή εφαρμογή της κείμενης νομοθεσίας.
Ερωτώνται οι αρμόδιοι Υπουργοί: 
Πώς προτίθενται να ενεργήσουν, ώστε να εκλείψει το φαινόμενο της παράνομης παραγωγής, διακίνησης και διάθεσης ποτών νοθευμένων (μπόμπες) που απειλούν την υγεία των καταναλωτών και στερούν το δημόσιο σημαντικών εσόδων;".
Ο Υφυπουργός Οικονομικών κ. Γεώργιος Δρυς έχει το λόγο για τρία λεπτά να πρωτολογήσει. 
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, κατ' αρχήν θέλω να ευχαριστήσω τον συνάδελφο τον κ. Πιπεργιά γι' αυτήν την ερώτηση με την οποία αναδεικνύει ένα σημαντικότατο κοινωνικό θέμα, που έχει σχέση με την υγεία των καταναλωτών και ιδιαίτερα της νεολαίας, που καταναλώνουν ακατάλληλα ποτά εξ αιτίας είτε λαθρεμπορικών πράξεων, είτε πράξεων νοθείας.
Θα συμφωνήσω μαζί σας, κύριε Πιπεργιά, ότι τα είδη τα οποία γενικώς έχουν υψηλή φορολογική επιβάρυνση, όπως τα οινοπνευματώδη ποτά, είναι ιδιαίτερα ελκυστικά τόσο σε λαθρεμπορικές πράξεις, δηλαδή διακίνηση των ποτών αυτών χωρίς την καταβολή του ειδικού φόρου κατανάλωσης, όσο και σε πράξεις νοθείας δηλαδή σε πράξεις όπου προστίθενται χαμηλότερης αξίας υλικά, έτσι ώστε να έχουν υψηλότερα κέρδη οι έμποροι και γενικότερα οι επαγγελματίες που διακινούν τα ποτά αυτά.
'Ομως θέλω να αναφέρω για την πληρέστερη ενημέρωση της Βουλής ότι ο ειδικός φόρος κατανάλωσης που ισχύει στην Ελλάδα για τα οινοπνευματώδη ποτά δεν είναι ο υψηλότερος ή έστω από τους υψηλότερους, αλλά τουναντίον είναι χαμηλότερος ακόμη και του μέσου όρου των αντίστοιχων ειδικών φόρων κατανάλωσης, που επιβάλλονται στα κράτη-μέλη της Ευρωπαϊκής 'Ενωσης.
Οι ισχυρισμοί, επομένως, της "'Ενωσης Επιχειρήσεων Οινοπνευματωδών Ποτών" ότι ο υψηλός φόρος κατανάλωσης που επιβάλλει η χώρα μας στα οινοπνευματώδη ποτά οδηγεί σε σταθερή μείωση των ετήσιων πωλήσεων, δεν επιβεβαιώνονται από τα επίσημα στοιχεία, τα οποία συγκεντρώνει και παρακολουθεί το Υπουργείο Οικονομικών. Μπορώ να σας αναφέρω ότι το 1997, η αύξηση των εσόδων του δημοσίου από τον ειδικό φόρο κατανάλωσης ανήλθε σε 29% σε σχέση με το 1996 και η αύξηση του Φ.Π.Α., που επιβάλλεται στα οινοπνευματώδη ποτά, ανήλθε περίπου στα ίδια επίπεδα.
Σε ό,τι τώρα αφορά τους ελέγχους, αυτοί πραγματοποιούνται, όπως ξέρετε, από τα Τελωνεία, από το Σώμα Δίωξης Οικονομικού Εγκλήματος και βεβαίως από το Γενικό Χημείο του Κράτους, σε συνεργασία πάντοτε με το Υπουργείο Δημόσιας Τάξης και το Υπουργείο Ανάπτυξης.
Ενδεικτικά να σας αναφέρω μόνο ότι από την ημερομηνία που ιδρύθηκε το ΣΔΟΕ, δηλαδή από τις 10 Απριλίου 1997 μέχρι σήμερα, έχουν κατασχεθεί κύριοι συνάδελφοι, τριάντα χιλιάδες λίτρα οινοπνεύματος και οινοπνευματωδών ποτών, ενώ άλλες υποθέσεις ερευνώνται για τον εντοπισμό και την τιμωρία των ενόχων, όπως παραδείγματος χάρη, κύριε συνάδελφε, είναι η περίπτωση που αναφέρετε στην ερώτησή σας για την εισαγωγή λαθραίου αιγυπτιακού οινοπνεύματος χαμηλής ποιότητος και ίσως υψηλής περιεκτικότητας, της επικίνδυνης, για τη δημόσια υγεία, μεθανόλης.
Η προστασία επομένως του καταναλωτικού κοινού και ιδιαίτερα της νεολαίας μας από νοθευμένα και γενικώς ακατάλληλα, για τη δημόσια υγεία ποτά, απασχολεί σοβαρά τόσον το Υπουργείο Οικονομικών όσον και τα άλλα συναρμόδια Υπουργεία. Βεβαίως υπάρχει το ενδεχόμενο του κινδύνου για τη δημόσια υγεία, στις περιπτώσεις χρησιμοποίησης οινοπνεύματος κατωτέρας ποιότητος. Το οινόπνευμα που περιέχει μεγάλες ποσότητες μεθανόλης είναι πολύ επικίνδυνο για τη Δημόσια Υγεία, πλην όμως, από τα αποτελέσματα των μέχρι σήμερα διενεργηθέντων ελέγχων, δεν έχουν εντοπιστεί τέτοιες περιπτώσεις νοθείας, χωρίς βεβαίως να αποκλείεται ότι αυτό δεν είναι δυνατόν να συμβεί στο μέλλον.
Τελειώνοντας κύριε συνάδελφε, μετά και από όσα παραπάνω ανεφέρθησαν, πιστεύω πως γίνεται κατανοητό, ότι οι έλεγχοι που αφορούν την παράνομη διακίνηση, παραγωγή και διάθεση ποτών νοθευμένων, που απειλούν την υγεία των καταναλωτών, αλλά και στερούν το δημόσιο από σημαντικά έσοδα, θα συνεχιστούν και θα ενταθούν από τις αρμόδιες υπηρεσίες των Υπουργείων Οικονομικών, Δημόσιας Τάξης και Ανάπτυξης.
Επιτρέψτε μου, όμως, να τονίσω ότι χρειάζεται η έμπρακτη βοήθεια και συνεργασία τόσο των καταναλωτικών οργανώσεων, δηλαδή του καταναλωτικού κινήματος, όσο και των τοπικών αρχών της Αυτοδιοίκησης. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Πιπεργιάς έχει το λόγο για δύο λεπτά. 
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρίες και κύριοι συνάδελφοι, πιστεύω ότι δεν χρειάζεται ανάλυση του Γενικού Χημείου του Κράτους, γιατί όλοι έχουμε υποστεί τις συνέπειες μια "μπόμπας", όταν και εμείς πολλές φορές πάμε σε τέτοια στέκια και δοκιμάζουμε ένα ποτό. Συνήθως τα περισσότερα ποτά, που διακινούνται, είναι νοθευμένα, είναι οι λεγόμενες "μπόμπες".
Τώρα, γιατί επιχειρείται αυτό, είναι λογικό. Η αλκοόλη στοιχίζει περίπου διακόσιες είκοσι έως διακόσιες τριάντα (220-230) δραχμές, οι φόροι είναι τρεις χιλιάδες (3.000) δραχμές το λίτρο. Για το ούζο βέβαια είναι οι μισοί. Αυτή η διαφορά είναι λογικό να δημιουργεί ένα μεγάλο κίνητρο, για να υπάρχει και η νόθευση, αλλά και η λαθρεμπορία. Στη λαθρεμπορία -εκεί δεν έχουμε το φαινόμενο να έχουμε τις "μπόμπες"- δεν δημιουργείται πρόβλημα με την υγεία των καταναλωτών, δημιουργείται πρόβλημα στην υγεία των δημοσίων εσόδων, κύριε Υπουργέ. Το χειρότερο, όμως, είναι όταν χρησιμοποιείται φθηνή μετουσιωμένη αλκοόλη, που πολλές φορές υπάρχει μέσα και η μεθανόλη, που δημιουργεί προβλήματα στην υγεία, μπορεί να προκαλέσει σοβαρότατες διαταραχές σύμφωνα με αυτά που γράφτηκαν και στον Τύπο.
'Αρα, λοιπόν, υπάρχει κίνδυνος για την υγεία κυρίως στη νεολαία, υπάρχει απώλεια εσόδων του δημοσίου και από την άλλη μεριά -κάτι που παρατηρήθηκε παλιότερα στη λαθρεμπορία των πετρελαιοειδών- υπάρχει υπονόμευση στης ανταγωνιστικότητας αυτών που είναι νομοταγείς παραγωγοί. Στην ουσία έχουμε έναν αθέμιτο και επικίνδυνο ανταγωνισμό, όπου οι παράνομοι επιβιώνουν, οι δε νόμιμοι καταποντίζονται.
Από αυτήν την άποψη χρειάζεται μία ένταση των προσπαθειών. Είναι θετικό το ότι δώσατε συγκεκριμένα στοιχεία που δείχνουν ότι αποδίδει η προσπάθεια του δημοσίου, όμως χρειάζεται ένταση των προσπαθειών και στα τελωνεία και στους τόπους παραγωγής και συνεχείς δειγματοληψίες και προσπάθεια ελέγχου στη διακίνηση και στην πώληση. Επίσης χρειάζεται συντονισμός όλων των εμπλεκομένων υπηρεσιών και θα πρέπει να προσέξουμε ειδικότερα στις περιπτώσεις που υπάρχει ένα διπλό έγκλημα, δηλαδή όταν υπάρχει και λαθρεμπορία αλλά και κίνδυνος για την υγεία, να υπάρχει νομοθετική ρύθμιση που να επιβάλει αυστηρότερες ποινές, κύριε Υπουργέ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, από την τοποθέτηση του κ. Πιπεργιά κατενόησα ότι συμφωνεί με τις προσπάθειες οι οποίες καταβάλλονται από τα συναρμόδια Υπουργεία για την αντιμετώπιση του φαινομένου της λαθρεμπορίας των αλκοολούχων ποτών και της νοθείας που είναι η περισσότερο επικίνδυνη για τη δημόσια υγεία.
 

Επιστροφή στην κορυφή



Σελίδα 7966 
Θέλω όμως, κύριε Πιπεργιά, να σας αναφέρω τα εξής: Χρειάζεται και μία ευαισθητοποίηση του ίδιου του καταναλωτικού κοινού και βεβαίως επί πλέον ενεργοποίηση και συντονισμός του Υπουργείου Οικονομικών, τόσο με το καταναλωτικό κίνημα όσο και με την Τοπική Αυτοδιοίκηση.
ΔΗΜΗΤΡΙΟΣ ΠΙΠΕΡΓΙΑΣ: Η άμυνα είναι τα παιδιά -όταν βρίσκονται σε "στέκια" τουλάχιστον να πίνουν μπύρα. Αυτή είναι μία άμυνα!
ΓΕΩΡΓΙΟΣ ΔΡΥΣ (Υφυπουργός Οικονομικών): Ακούστε, κύριε Πιπεργιά. Επισκέφτηκα το καλοκαίρι ένα τουριστικό κέντρο, στο οποίο είδα την εξής διαφήμιση: "Τέσσερις μπύρες, πεντακόσιες δραχμές". Διερωτήθηκα πώς είναι δυνατόν τέσσερις μπύρες να κάνουν πεντακόσιες δραχμές, όταν ακόμη και από το σούπερ μάρκετ αν τις αγοράζεις, κοστίζουν περισσότερο. 'Οταν, λοιπόν, ερεύνησα το θέμα η απάντηση ήταν η εξής: Η μία μπύρα ήταν κανονική και οι άλλες τρεις ήταν ληγμένες. Και είναι κυρίως ξένες μπύρες ή ξένα ποτά που για να τα πλασάρουν στην Ελλάδα, χρησιμοποιούν αυτό το τέχνασμα. Τέτοιες περιπτώσεις τις ελέγχει η αγορανομία και το Γενικό Χημείο του Κράτους και επιβάλλονται αυστηρότατες ποινές.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δρυ. Βγήκε και ένα άλλο συμπέρασμα ότι ο κ. Πιπεργιάς πηγαίνει στα κλαμπς.
ΔΗΜΗΤΡΙΟΣ ΠΙΠΕΡΓΙΑΣ: Προσπαθώ, όσο μπορώ!
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 1377/4-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εργασίας και Κοινωνικών Ασφαλίσεων σχετικά με τις προθέσεις της Κυβέρνησης να διατηρήσει και να προστατεύσει το θεσμό των βαρέων και ανθυγιεινών επαγγελμάτων.
Η επίκαιρη ερώτηση του κ. Γκατζή έχει ως εξής:
"Το τελευταίο διάστημα τόσο από τον Υπουργό όσο και από διάφορους κυβερνητικού και λοιπούς παράγοντες (π.χ. Σπράος) έχουν βρεθεί στο στόχαστρο και τα βαρέα και ανθυγιεινά επαγγέλματα.
Τα βαρέα και ανθυγιεινά επαγγέλματα, δηλαδή η πρόωρη συνταξιοδότηση κατά πέντε χρόνια, δόθηκε σε τμήματα της εργατικής τάξης, επαγγέλματα και ειδικότητες, σε αντιστάθμισμα για την πρόωρη φθορά της υγείας από την έκθεση για χρόνια σε βλαπτικούς παράγοντες. Η νυχτερινή εργασία, η εργασία στα μεταλλεία και τα χυτήρια, στις οικοδομές και στα εργοστάσια παραγωγής τοξικών και χημικών προϊόντων, η χειρονακτική άρση βάρους και πλήθος άλλων ειδικοτήτων και επαγγελμάτων δεδομένο και σίγουρο είναι ότι καταπονεί την υγεία των εργαζομένων και αυτή η μακροχρόνια εργασιακή σχέση επιφέρει ανεπανόρθωτη φθορά στην υγεία τους.
'Αλλωστε οι εργαζόμενοι που είναι εντεταγμένοι στα βαρέα και ανθυγιεινά επαγγέλματα για όλον τον εργασιακό τους βίο πληρώνουν το ασφάλιστρο με σημαντικό οικονομικό κόστος. Επιπλέον με την πρόωρη συνταξιοδότηση όσων εργάζονται στα βαρέα και ανθυγιεινά επαγγέλματα, θα δοθεί δυνατότητα να βρουν εργασία κάποια τμήματα της νεολαίας που σήμερα μαστίζεται από την ανεργία. 
Ερωτάται, λοιπόν, ο κύριος Υπουργός ποια είναι τα σχέδια της Κυβέρνησης και αν σκοπεύει να διατηρήσει και να προστατεύσει το θεσμό των βαρέων και ανθυγιεινών επαγγελμάτων;".
Ο κ. Φαρμάκης έχει το λόγο για τρία λεπτά να πρωτολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, νομίζω, συμφωνούμε όλοι ότι υπάρχουν πράγματι ανθυγιεινά και βαρέα επαγγέλματα και ότι θα υπάρχουν και στο μέλλον, όποιες μεταβολές και αν συμβούν στον εργασιακό χώρο. Αλλά πρέπει νομίζω να συμφωνήσουμε επίσης ότι κάποια από τα επαγγέλματα που χαρακτηρίστηκαν σε παλαιότερες εποχές ως βαρέα και ανθυγιεινά, ίσως σήμερα δεν είναι τόσο ανθυγιεινά και βαρέα.
Αυτό έχει συμβεί από την εισβολή των νέων τεχνολογιών στην παραγωγή, που άλλαξε εντελώς το ίδιο το παραγωγικό μοντέλο και αν αφού είναι έτσι, τότε είναι αναγκαία κάποια αναθεώρηση του θεσμού υπό το πρίσμα των νέων εξελίξεων.
Είναι μια αναθεώρηση, η οποία θα περιέχει τα πράγματι βαρέα και ανθυγιεινά επαγγέλματα, δηλαδή το βασικό πυρήνα των σημερινών βαρέων και ανθυγιεινών. Την ανάγκη μιας τέτοιας αναθεώρησης, την αναγνωρίζουν όλοι οι κοινωνικοί εταίροι και βέβαια ό,τι πρόκειται να γίνει στο μέλλον και χωρίς βιασύνη, θα συμβεί μετά από διάλογο μαζί τους και μετά από συνεννόηση.
Ο θεσμός των βαρέων και ανθυγιεινών επαγγελμάτων, όπως είναι γνωστό, δημιουργήθηκε για να αντισταθμίσει την έλλειψη θεσμοθετημένης νομοθεσίας στο αντικείμενο της υγιεινής και ασφάλειας στους χώρους εργασίας και στις επιχειρήσεις και επίσης, την αδυναμία των παλιών τεχνολογιών να απομακρύνουν τον επαγγελματικό κίνδυνο από τους χώρους εργασίας.
Από την εποχή που ξεκίνησε ο θεσμός στη χώρα μας, περισσότερες από εξήντα ομάδες επαγγελμάτων και εβδομήντα περίπου ειδικότητες εργαζομένων έχουν υπαχθεί στα βαρέα και ανθυγιεινά επαγγέλματα, δηλαδή περίπου το 38% του συνόλου των άμεσα ασφαλισμένων. Ο θεσμός αυτός προχώρησε, έγινε αποδεκτός από τους εργαζόμενους και βεβαίως έγινε αποδεκτός σαν μηχανισμός παθητικής άμυνας απέναντι στις συνέπειες μιας ενδεχόμενης βλάβης της υγείας σε κλάδους εργασίας με ιδιαίτερο επαγγελματικό κίνδυνο.
Πρέπει να πούμε ότι η θέσπιση αυτού του μέτρου ευνόησε κάποιες κατηγορίες εργαζομένων, όχι πάντοτε αυτές που βρίσκονταν κάτω από δυσμενέστερες συνθήκες εργασίας, αλλά πολλές φορές εκείνες που μπορούσαν να ασκήσουν τη μεγαλύτερη πίεση στην πολιτεία.
Πρέπει να πω ακόμη ότι αυτός ο θεσμός λειτούργησε ορισμένες φορές και ανασταλτικά, στην προσπάθεια για τη βελτίωση των συνθηκών εργασίας. Είναι προφανές, από όσα είπαμε μέχρι τώρα, ότι η επιλογή για την ελαχιστοποίηση και την εξάλειψη του επαγγελματικού κινδύνου και την προστασία της υγείας των εργαζομένων, είναι η βελτίωση των συνθηκών εργασίας.
Θα επανέλθω στη δευτερολογία μου, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ.
Ο κ. Γκατζής έχει το λόγο, για να τεκμηριώσει την επίκαιρη ερώτησή του.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ο κύριος Υπουργός δεν μας είπε ποια είναι αυτά τα επαγγέλματα τελικά, τα οποία σκοπεύει να καταργήσει η Κυβέρνηση από τον κλάδο των βαρέων και ανθυγιεινών επαγγελμάτων.
Θα ήθελα να αναφέρω, όμως, ορισμένα γι' αυτά που ειπώθηκαν για την τεχνολογία. Πριν, όμως, θα ήθελα να τονίσω ότι πέρα από αυτά που αναφέρουμε στην ερώτησή μας, ο θεσμός των βαρέων και ανθυγιεινών, κύριε Υπουργέ, είναι μία σοβαρή μεταπολεμική κατάκτηση των εργαζομένων και αυτό δεν μπορεί να αγνοηθεί. Από την άλλη μεριά, κατά την αποψή μας, αποτελεί μια βασική, ελάχιστη ασφαλιστική συμβολή στον περιορισμό των συνεπειών και του επαγγελματικού κινδύνου, αλλά και της πρώιμης φθοράς της υγείας των εργαζομένων.
Δεν μπορεί, λοιπόν, η Κυβέρνηση να αμφισβητεί και να βάζει το ερώτημα, όπως εσείς, όπως και ο κύριος Υπουργός, που πήγε στο φορέα των εργαζομένων του Τύπου και ρώτησε, ποιο είναι άραγε το βαρύ και ανθυγιεινό επάγγελμα σ' ένα φορέα, που ξέρει ότι έχει τη μεγαλύτερη θνησιμότητα και τις περισσότερες επαγγελματικές ασθένειες.
Πέρα όμως από εκεί, θα πρέπει να σας πω, κύριε Υπουργέ, ότι η νέα τεχνολογία είναι ουσιαστικά ένα μέσο, που δεν είναι ξεκομμένο από την επιδίωξη του καπιταλισμού για το μεγαλύτερο κέρδος. Η νέα τεχνολογία έχει φέρει τα τελευταία δύο χρόνια δέκα χιλιάδες νέες χημικές ουσίες. Οι ίδιοι οι Αμερικανοί αποδεικνύουν ότι για τις τέσσερις χιλιάδες οκτακόσιες από αυτές δεν έχουν κάνει καμία εξέταση, για να δουν τις συνέπειες απέναντι στην υγεία των εργαζομένων. Πώς λοιπόν, με ποια κριτήρια, με ποια μέσα, εσείς σκοπεύετε να καταργήσετε τέτοιες παροχές των εργαζομένων;
 

Επιστροφή στην κορυφή



Σελίδα 7967 
Θα ήθελα εδώ να πω, κύριε Πρόεδρε, ότι κατ' εντολήν της Ευρωπαϊκής 'Ενωσης εξαγγέλλετε δέσμες μέτρων, όπως είπε και ο κύριος Υπουργός προχθές, δέσμες μικρές και μεγάλες, αλλά αυτές οι δέσμες, κύριε Υπουργέ, δεν μπορούν να περάσουν, όπως ακριβώς εσείς θέλετε, μέσα στο εργατικό κίνημα. Θα αντισταθούν οι εργαζόμενοι, γιατί για μας η προστασία της ανθρώπινης ζωής -και πιστεύω και για τους εργαζόμενους- δεν μπορεί να μπει στη ζυγαριά του κόστους και του κέρδους των εργοδοτών. Θα πρέπει, λοιπόν, να αντισταθούν όλοι μαζί.
Τελειώνω, κύριε Πρόεδρε, λέγοντας ότι μπαίνει το εξής ερώτημα, πέρα από αυτά, κύριε Υπουργέ: Γιατί δεν αναζητείτε λύση στην κατεύθυνση ουσιαστικά της αύξησης των ασφαλίστρων των εργοδοτών για τα βαριά και ανθυγιεινά, όπως είχε θεσπιστεί στην αρχή;
Γιατί παρεμβαίνετε και καταργείτε ουσιαστικά την οικονομική διαχείριση των ταμείων, που θα μπορούσαν και αυτά να συμβάλουν; Γιατί κάνετε πως λησμονείτε ότι το συγκεκριμένο επίδομα αναπληρώνει ένα μέρος του χαμηλού κόστους των μισθών των εργαζομένων, συν όλων των άλλων φυσικά, που είναι ένα προστατευτικό για την υγεία τους κλπ.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Γκατζή.
Ο κ. Φαρμάκης έχει το λόγο για δύο λεπτά, για να δευτερολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, δεν έχω κανένα πρόβλημα να συμφωνήσω με κάποια από αυτά που είπατε.
Για παράδειγμα, ότι ο θεσμός των βαρέων και ανθυγιεινών επαγγελμάτων είναι μία μεταπολιτευτική μεγάλη κατάκτηση των εργαζομένων. Δεν διαφωνούμε καθόλου σ' αυτά. 'Η στο ότι υπάρχει και σήμερα εισβολή χημικών ουσιών, ουσιών που βλάπτουν την υγεία των εργαζομένων, σε κάποιους χώρους παραγωγής. Δεν διαφωνούμε σ' αυτά.
Αυτό στο οποίο πρέπει να συμφωνήσουμε -υποθέτω- είναι ότι κάποια από τα επαγγέλματα που έχουν χαρακτηρισθεί στο παρελθόν ως βαρέα και ανθυγιεινά, δεν είναι σήμερα τέτοια. Μπορεί να έχω κάποιο παράδειγμα να σας αναφέρω, αλλά δεν έχω κανένα λόγο να δημιουργήσω προβλήματα αυτήν την ώρα.
Ετόνησα ότι το ποια θα είναι αυτά τα επαγγέλματα, εάν και όταν έρθει η ώρα της αναθεώρησης του θεσμού, θα συμφωνηθούν σε διάλογο και συνεννόηση με τους εργαζόμενους, οι οποίοι θέτουν και εκείνοι τέτοιο θέμα.
Απορώ, γιατί εσείς διαμαρτύρεσθε εξ ονόματος του φορέα, ο οποίος δεν διαμαρτυρήθηκε προχθές, όταν άκουσε τις σκέψεις του Υπουργού. Αυτές τις απλές και λογικές σκέψεις του. Αλλά διαμαρτύρεσθε, κατά τη συνήθειά σας να αντιδράτε σε όλα.
Ο φορέας και οι εκπρόσωποί του -γιατί ήμουν και εγώ εκεί- στον οποίο αναπτύχθηκαν οι σκέψεις του Υπουργού, δεν διαμαρτυρήθηκε καθόλου. Θεώρησε ότι πράγματι είναι έτσι. 'Οτι είναι λογικό να είναι αυτό το θέμα σήμερα ανοικτό. Πώς να το κάνουμε, δηλαδή; Κάποτε κάποιοι δούλευαν με υγρά και μέσα διαφορετικά και σήμερα με ένα κομπιουτεράκι έχει αντικατασταθεί η παλιά εργασία. Εάν και η σημερινή τους ενασχόληση με το αντικείμενο, με τη νέα τεχνολογία, εξακολουθεί να είναι ανθυγιεινή, δεν είναι θέμα που μπορώ να σας το πω αυτήν την ώρα.
Επιτροπές ειδικών και με τη συμμετοχή των εργαζομένων θα δουλέψουν προς την κατεύθυνση μιας τέτοιας αναθεώρησης και αν δεν απαιτείται να γίνει, δεν θα γίνει.
Θέλω να τονίσω, κλείνοντας, ότι είναι αναγκαία η αναθεώρηση του θεσμού, αλλά περισσότερο αναγκαία είναι η προσπάθεια βελτίωσης των συνθηκών εργασίας, η προσπάθεια ενίσχυσης της υγιεινής και της ασφάλειας των εργαζομένων. Γιατί, κύριε συνάδελφε, κανένα επίδομα και καμία μείωση του ορίου ηλικίας δεν προστατεύει τον εργαζόμενο από τον κίνδυνο που έχει στη δουλειά του.
ΝΙΚΟΛΑΟΣ ΓΚΑΤΖΗΣ: Εκεί, όταν σας είπαν ποια είναι τα μέτρα που θα εφαρμόσετε, δεν απαντήσατε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Μα, δεν ήρθε η ώρα για αποφάσεις. Τι να σας πω;
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, υπάρχει μία αίτηση του Βουλευτή Πειραιά κ. Γρηγόρη Νιώτη, ο οποίος ζητεί ολιγοήμερη άδεια απουσίας στο εξωτερικό. 
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τη ζητηθείσα άδεια.
Τέταρτη είναι η με αριθμό 1382/4.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης επίλυσης του προβλήματος λειτουργίας των Τεχνολογικών Επαγγελματικών Ιδρυμάτων (ΤΕΙ) με έκτακτο εκπαιδευτικό προσωπικό.
Η επίκαιρη ερώτηση του κ. Κουναλάκη είναι η ακόλουθη:
"Το εκπαιδευτικό έργο των Τεχνολογικών Εκπαιδευτικών Ιδρυμάτων στηρίζεται κύρια στο έκτακτο προσωπικό, που αποτελεί το 50%-80% και που ξαναπροσλαμβάνεται για σειρά ετών με νέες προκηρύξεις κάθε χρόνο, καλύπτοντας ουσιαστικά πάγιες ανάγκες. 
Ενώ με το προς ψήφιση νομοσχέδιο για τα Τεχνολογικά Εκπαιδευτικά Ιδρύματα περιμέναμε ότι θα δίνατε λύσεις στα σοβαρά θεσμικά προβλήματα των ΤΕΙ, διαιωνίζεται το καθεστώς των εκτάκτων υποβαθμίζοντας περισσότερο την παρεχόμενη παιδεία.
Ερωτάται ο κύριος Υπουργός:
1. Υπάρχει η πρόθεση να τερματισθεί αυτή η διαιώνιση του προβλήματος, αφού διαπιστώνεται ότι και με τις προκηρύξεις που γίνονται, ελάχιστοι τελικά διορίζονται;
2. Θα τους δοθεί η δυνατότητα ενός καλύτερου προγραμματισμού του διδακτικού τους έργου, έστω και με τριετείς ανανεώσεις των συμβάσεών τους;
3. Μπορεί να υπάρξει λύση του ασφαλιστικού τους προβλήματος, αφού με το εργασιακό καθεστώς, ως ωρομίσθιοι, έχουν χάσει οι περισσότεροι ακόμη και το επίδομα ανεργίας και πληρώνονται για πρώτη φορά το Μάρτιο με τρομερή καθυστέρηση;"
Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είναι γεγονός ότι τον τελευταίο καιρό πνέει ένας νέος άνεμος στα ΤΕΙ της χώρας και αυτό ομολογείται, τόσο από τους πρυτάνεις όσο και από το προσωπικό, το οποίο απασχολείται στα εκπαιδευτικά ιδρύματα της χώρας.
Θα ήθελα να πω ότι αν δεν είναι σχήμα λόγου, είναι τουλάχιστον φραστική υπερβολή ότι το 50% έως 80% του διδακτικού προσωπικού είναι έκτακτο και όχι μόνιμο. Το ακριβές ποσοστό είναι περίπου το 1/3, το 33%. Αυτό το έκτακτο προσωπικό δεν είναι άλλο από τους εργαστηριακούς και επιστημονικούς συνεργάτες, σύμφωνα με τη νέα ορολογία, που έχει διατυπωθεί στον τελευταίο νόμο, που τροποποίησε τον 1404, δηλαδή τον 2413/96.
Πρέπει εδώ να κάνουμε και μία ακόμα διαφοροποίηση. Το 1/3 του προσωπικού αυτού, που καλύπτει πρόσκαιρες εκπαιδευτικές ανάγκες και όχι πάγιες, όπως λέτε, διότι με τέτοιες προκηρύξεις προσλαμβάνεται, καλύπτει μόνο το 20% του διδακτικού χρόνου. Διότι, άλλοι απ' αυτούς διδάσκουν δύο ώρες, άλλοι τρεις έως δεκατέσσερις ώρες, ενώ το τακτικό προσωπικό των Τεχνολογικών Εκπαιδευτικών Ιδρυμάτων υποχρεωτικά διδάσκει δώδεκα με δεκατέσσερις ώρες.
Πέρα απ' αυτό, ήθελα να σας πω ότι υπάρχουν οι εξής δυνατότητες για το προσωπικό αυτό. 
Πρώτον, να συμμετέχουν κάθε χρόνο στο χρονικό διάστημα Μαϊου έως και Σεπτεμβρίου στις προκηρύξεις, που γίνονται, προκειμένου να απορροφηθούν σε συγκεκριμένα γνωστικά αντικείμενα και με προδιαγεγραμμένο χρόνο ενός εξαμήνου ή ενός έτους.
Δεύτερον, μπορούν να συμμετάσχουν στις διαδικασίες 
 

Επιστροφή στην κορυφή



Σελίδα 7968 
επιλογής, που γίνονται από τα εκλεκτορικά σώματα των ΤΕΙ για την κάλύψη των μονίμων θέσεων και έχουν προκηρυχθεί. Τριακόσιες δεκαεννέα θέσεις για το έτος 1997-1998, οι οποίες καλύπτονται σταδιακά όλες.
Θέλω να σας δώσω και ένα μέτρο σύγκρισης. Τα τελευταία δέκα χρόνια προσελήφθησαν ως μόνιμοι διδάσκοντες στα ΤΕΙ χίλιοι πεντακόσιοι, ενώ σε ένα έτος τριακόσιοι δεκαεννιά. Και φυσικά αυτός ο αριθμός θα αυξηθεί, και έτσι πολλοί απ' αυτούς, που σήμερα είναι έκτακτοι, εργαστηριακοί και επιστημονικοί συνεργάτες, μπορούν να εισέλθουν ως μόνιμοι τακτικοί καθηγητές στα ΤΕΙ.
'Οσον αφορά το θέμα της ασφάλειας, αυτό δεν έχει σχέση με το Υπουργείο Παιδείας. Το ασφαλιστικό τους είναι θέμα άλλου Υπουργείου.
Σχετικά με τις ανανεώσεις, που ζητάτε, νομίζω ότι είναι υπερβολικές. Εξάμηνες έως ετήσιες είναι οι συμβάσεις και έχουν μια λογική, την οποία θα σας αναπτύξω στο δεύτερο σκέλος της απάντησής μου.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ.
Ο κ. Κουναλάκης έχει το λόγο για δύο λεπτά, για να τεκμηριώσει την επίκαιρη ερώτησή του.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, νομίζω ότι ο κύριος Υπουργός έδωσε πάλι, ως συνήθως, μια ωραιοποιημένη εικόνα της κατάστασης. 'Ισως να μην είναι συνολικό αυτό το ποσοστό που αναφέρω, αλλά, κύριε Υπουργέ, συμφωνείτε ότι υπάρχουν ΤΕΙ, όπου οι μόνιμοι είναι ελάχιστοι και οι έκτακτοι η μεγάλη πλειοψηφία; Αναφέρομαι σε ορισμένα ΤΕΙ στη χώρα.
Δεύτερον, υπάρχουν έκτακτοι, που καλύπτουν πάγιες και μόνιμες ανάγκες; Είναι σαφές -άλλωστε το κουβεντιάσαμε αυτό και κατά τη συζήτηση του νομοσχεδίου- ότι δεν είναι όλοι, όπως λέτε εσείς, εργαστηριακοί βοηθοί και συνεργάτες. Υπάρχουν εκατοντάδες, ίσως και πάνω από χίλιοι από τις τρεις χιλιάδες έκτακτους, οι οποίοι καλύπτουν μόνιμες και πάγιες ανάγκες. Αυτό δεν το ομολογείτε στην πρωτολογία σας. Γιατί; Το λέω, για να δούμε πώς έχει το πραγματικό πρόβλημα.
Το ασφαλιστικό λέτε ότι είναι "άλλου παπά ευαγγέλιο". Δεν έπρεπε όμως το Υπουργείο Παιδείας να ενδιαφερθεί γι' αυτούς τους ανθρώπους; Ενώ πληρώνουν ένα σωρό λεφτά για το ΙΚΑ, ουσιαστικά με τον τρόπο με τον οποίο λειτουργεί το σύστημα, δεν έχουν δικαίωμα να εγγράφονται στους καταλόγους των ανέργων και να επιδοτούνται από τον ΟΑΕΔ, με τις νέες εξελίξεις που υπάρχουν.
Τρίτον, δεν είναι δικό σας θέμα ότι πρέπει να εξασφαλίσετε στους ανθρώπους αυτούς το δικαίωμα να εκπροσωπούνται στα θεσμικά όργανα της διοίκησης των ΤΕΙ;
Τέταρτον, δεν είναι δικό σας θέμα ότι οι άνθρωποι αυτοί πρέπει να παίρνουν το μισθό τους κανονικά και όχι ύστερα από τέσσερις έως πέντε μήνες; Διότι αυτό συμβαίνει, κύριε Υπουργέ.
Τέλος, αυτό το οποίο σας πρότεινε και ο Συνασπισμός στο υπό συζήτηση νομοσχέδιο, περί τριετών ανανεούμενων συμβάσεων, νομίζω ότι είναι ένα θετικό βήμα, διότι έτσι οι άνθρωποι αυτοί θα αποκτήσουν μια βεβαιότητα και δεύτερον, θα μπορέσουν να κάνουν μεταπτυχιακές σπουδές, για να κάνουν αυτό το οποίο λέτε. Αυτή η συνεχής εκκρεμότητα, αυτή η συνεχής ανασφάλεια, αυτή η συνεχής εξάμηνη και ετήσια ανανέωση των συμβάσεών τους, καταλαβαίνετε ότι δυσχεραίνει πάρα πολύ αυτό το οποίο πρέπει να πράξουν, προκειμένου να έχουν τη δυνατότητα να μονιμοποιηθούν.
Τέλος, είπατε περί των διορισμών κλπ. Eγώ έχω κάποια άλλα στοιχεία, ότι το 1996, ενώ προκηρύχθηκαν τετρακόσιες θέσεις, διορίστηκαν μόνο ενενήντα πέντε και την τελευταία δεκαετία διορίστηκαν μόνο χίλιοι τριακόσιοι πενήντα. Και αυτό για πολλούς και διάφορους λόγους. Διότι αλλού οι προκηρύξεις έγιναν άγονες, γιατί δεν υπήρξαν κάποιοι εκλεκτοί, οι οποίοι να έχουν τη δυνατότητα να προσληφθούν κι αλλού, διότι άλλαξαν τα κριτήρια και τα προσόντα και δεν υπήρξαν καθόλου υποψήφιοι κλπ. Αυτά όλα δεν είναι δικές σας ευθύνες, κύριε Υπουργέ; Εγώ δεν λέω να μονιμοποιηθούν όλοι, να είμαστε εξηγημένοι. Δεν μιλάω για μονιμοποίηση των πάντων, αλλά πρέπει να βρούμε τρόπο, έστω για ένα μέρος απ' αυτούς. Γνώρισα μια κοπέλα, που είναι δεκαεπτά χρόνια έκτακτη και ωρομίσθια και καλύπτει πάγιες ανάγκες. Τι θα γίνει με αυτόν τον άνθρωπο και υπάρχουν πάρα πολλοί τέτοιοι, εκατοντάδες.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριοι συνάδελφοι, ο έκτακτος επιστημονικός και εργαστηριακός συνεργάτης ΤΕΙ, εάν μετά δεκαεπτά συνεχή χρόνια απασχόλησής του, για κάλυψη πρόσκαιρων εκπαιδευτικών αναγκών, δεν είναι ικανός, στο διαγωνισμό που γίνεται στα πλαίσια των εκλεκτορικών Σωμάτων, να καλύψει μια προκηρυσσόμενη θέση, είναι θέμα δικό του και δεν είναι θέμα της Κυβέρνησης. Η Κυβέρνηση δεν διορίζει υπαλλήλους διοικητικούς. Τα ΤΕΙ, τα ΑΕI είναι αυτά που προσλαμβάνουν το προσωπικό, με βάση μια εξεταστική διαδικασία, μια αξιολογική διαδικασία, στην οποία δεν μπορεί να υπεισέλθει η πολιτεία και πολύ καλά κάνει, διότι υπάρχει το αυτοδιοίκητο, η αυτονομία των ιδρυμάτων της τριτοβάθμιας εκπαίδευσης.
Από εκεί και πέρα η πολιτεία έχει ένα χρέος, να καλύπτει τις πάγιες διδακτικές ανάγκες με προκήρυξη θέσεων για πρόσληψη μόνιμου προσωπικού. Και εγώ σας είπα ότι έχουμε προκηρύξει τριακόσιες δεκαεννέα θέσεις και αν δεν καλύπτονται, γιατί δεν υπάρχουν οι ικανοί και κατάλληλοι, αυτό δεν είναι θέμα της πολιτείας, είναι θέμα αξιολογικής επιλογής των ιδρυμάτων της χώρας. Και αλίμονο, αν τα ιδρύματα κάλυπταν αυτές τις θέσεις αναξιοκρατικά, διότι η επιδίωξη της πολιτείας είναι, όσο το δυνατόν καλύτεροι εκπαιδευτικοί, καλύτεροι καθηγητές, να καταλάβουν αυτές τις θέσεις.
Τώρα, δεν αμφισβητούμε και το σημαντικό ρόλο των εκτάκτων αυτών επιστημονικών και εργαστηριακών συνεργατών. Και ο ρόλος τους, είναι ποιός; Να συνδέουν τα Τεχνολογικά Εκπαιδευτικά Ιδρύματα της χώρας με την παραγωγή. Και επειδή η παραγωγή προχωρά, δεν μπορεί η τεχνολογική γνώση να μένει έξω από τα βήματα και τις προόδους της παραγωγής. Καλούμε ανθρώπους μέσα από το χώρο της παραγωγής, να μεταφέρουν τη γνώση, τη σύγχρονη επικαιροποιημένη αναγκαία γνώση μέσα στο χώρο της εκπαίδευσης. Είναι επόμενο και τα γνωστικά αντικείμενα να αλλάζουν και να βελτιώνονται και είμαστε υποχρεωμένοι, ένα ποσοστό περίπου 30% στα Τεχνολογικά Ιδρύματα της χώρας να το αντλούμε με αυτές τις διαδικασίες, αλλιώς θα επέλθει πλήρης στεγανοποίηση της τεχνολογικής εκπαίδευσης από το χώρο της παραγωγής.
Θα ήθελα, επίσης, να σας πω και για το θέμα της πληρωμής τους, ότι το Υπουργείο Παιδείας επιχορηγεί τα Tεχνολογικά Eκπαιδευτικά Iδρύματα με ποσά που καταβάλλονται σταδιακά σε τρεις φάσεις.
'Εχω για σας, κύριε Κουναλάκη, να δείτε όλη αυτήν τη διαδικασία, στην οποία βέβαια δεν εμπλέκεται το Υπουργείο Παιδείας. Το Υπουργείο Παιδείας καθορίζει το ποσό, δεκαπέντε δισεκατομμύρια τριακόσια πενήντα εκατομμύρια (15.350.000.000), κάνει τον επιμερισμό του, τον στέλνει στα Τεχνολογικά Εκπαιδευτικά Ιδρύματα και αυτά από κει και πέρα έχουν την ευθύνη της καθυστέρησης της πληρωμής εκτάκτου ή μονίμου διδακτικού προσωπικού.
(Στο σημείο αυτό ο Υφυπουργός Εθνικής Παιδείας και Θρησκευμάτων κ. Ι. Ανθόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Τέλος, η πέμπτη με αριθμό 1371/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων ώστε να πληρούνται οι όροι στοιχειώδους ασφάλειας στην Εθνική οδό Αθηνών - Κορίνθου, διαγράφεται λόγω κωλύματος του κυρίου Υπουργού.
Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 7969 
ΠΡΟΕΔΡΕΥΩΝ (Παναγιώτης Σγουρίδης): Kύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Mόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: "Κύρωση ορισμένων διατάξεων του Καταστατικού της Τράπεζας της Ελλάδος και άλλες διατάξεις".
Θα συζητηθεί σε μια συνεδρίαση επί της αρχής και επί των άρθρων. 
'Εχουμε ούτως ή άλλως τρία άρθρα.
Το Κομμουνιστικό Κόμμα Ελλάδος και ο Κοινοβουλευτικός του Εκπρόσωπος κ. Ορέστης Κολοζώφ κατά τη συζήτηση του νομοσχεδίου ορίζει ως ειδικό αγορητή τον κ. Αχιλλέα Κανταρτζή.
Επίσης, με επιστολή του ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Κοινοβουλευτικό Εκπρόσωπο τον κ. Ευάγγελο Αποστόλου.
Τέλος, με επιστολή του ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει ως ειδικό αγορητή τον κ. Αναστάσιο Ιντζέ.
Εκ μέρους του Πανελληνίου Σοσιαλιστικού Κινήματος εισηγητής είναι ο κ. Γιώργος Ανωμερίτης.
ΙΩΑΝΝΗΣ ΤΖΩΑΝΝΟΣ: Κύριε Πρόεδρε, παρακάλεσα τον κ. Ανωμερίτη να προηγηθώ, λόγω συνεδρίασης της κοινοβουλευτικής ομάδας της Νέας Δημοκρατίας.
ΓΕΩΡΓΙΟΣ ΑΝΩΜΕΡΙΤΗΣ: Δέχομαι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): 'Αρα, εισηγείσθε το νομοσχέδιο πρώτος εσείς!
Ορίστε, κύριε Τζωάννο, έχετε το λόγο.
Μόνο, θα σας παρακαλέσω, να είστε σύντομος.
ΙΩΑΝΝΗΣ ΤΖΩΑΝΝΟΣ: Θα είμαι πολύ σύντομος.
Κύριοι συνάδελφοι, το θέμα αυτό έχει συζητηθεί επανειλημμένως και γι'αυτό δεν θα κουράσω το Σώμα επαναλαμβάνοντας τις θέσεις της Νέας Δημοκρατίας, η οποία είναι σαφώς υπέρ της ανεξαρτησίας της Τραπέζης της Ελλάδος. 'Αλλωστε, η Νέα Δημοκρατία ήταν πρώτη εκείνη, ως κυβέρνηση, η οποία ξεκίνησε τις διαδικασίες ανεξαρτητοποιήσεως της Τραπέζης της Ελλάδος, από την εκάστοτε κυβέρνηση. Οι ενστάσεις, που είχαμε και έχουμε, αφορούν ουσιαστικά τον τρόπο εφαρμογής αυτού του θεσμικού πλαισίου, ο οποίος τρόπος εν μέρει έχει επηρεαστεί από τα άρθρα με τα οποία έχει συσταθεί στο Συμβούλιο Νομισματικής Πολιτικής.
Εμείς είχαμε πει ότι δεν αρκεί μόνο η θεσμοθέτηση αρχών, αλλά στην εφαρμογή επιβάλλεται η στελέχωση των ανωτάτων κλιμακίων της Τραπέζης της Ελλάδος κατά συναινετικό τρόπο, ειδικότερα, όσον αφορά το Συμβούλιο Νομισματικής Πολιτικής και τους υποδιοικητές και επίσης τα ανώτατα στελέχη, τα υπηρεσιακά, όχι μόνο πώς θα διορίζονται, αλλά και πως θα επιλέγονται κατά αξιοκρατικό τρόπο, ώστε να λειτουργήσει πραγματικά η Τράπεζα της Ελλάδος ως ανεξάρτητο όργανο άσκησης νομισματικής πολιτικής, ιδιαίτερα στα πλαίσια της Οικονομικής Νομισματικής 'Ενωσης. Aλλά και προ της εντάξεως της δραχμής στο ευρω από φέτος η Τράπεζα της Ελλάδος θα συμμετέχει στο σύστημα κεντρικών τραπεζών, γεγονός που επιβάλλει εκτός άλλων την ανεξαρτησία της.
Βεβαίως, στη συγκεκριμένη περίπτωση, υπάρχει και ένα άλλο στοιχείο, για το οποίο είχαμε ενστάσεις και αυτό αφορά τον προγραμματισμό του όλου εγχειρήματος, δηλαδή το γεγονός ότι η επικύρωση της αλλαγής του καταστατικού, η οποία επήλθε από το νόμο που ψηφίσαμε τον περασμένο Δεκέμβριο, έγινε την τελευταία στιγμή, παραμονή της γενικής συνέλευσης της Τραπέζης Ελλάδος. Και για τέτοια σοβαρά θέματα θεσμικής σημασίας είναι επιβεβλημένος ο προγραμματισμός. Και κατά την ειδική ακρόαση που είχαμε στη Διαρκή Επιτροπή Οικονομικών, πράγματι φάνηκε ότι το φταίξιμο βρίσκεται στην πλευρά της Κυβέρνησης, διότι η Τράπεζα της Ελλάδος είχε από τον Ιανουάριο υποβάλει εγκαίρως τις προτάσεις της για τις αλλαγές του καταστατικού, για την προσαρμογή του καταστατικού στο νόμο.
Υπάρχουν δύο ακόμα θέματα, που θέλω να θίξω με την ευκαιρία της σημερινής συζήτησης. 
Πρώτον, είναι η εποπτεία και ο έλεγχος που ασκούσε, ασκεί ή θα έπρεπε να ασκεί η Τράπεζα της Ελλάδος στο τραπεζικό σύστημα, πέραν δηλαδή των παρεμβάσεών της στην άσκηση της νομισματικής πολιτικής.
Για πολλά χρόνια τώρα, από ό,τι γνωρίζουμε, η άσκηση αυτής της εποπτείας είναι επιφανειακή, όσον αφορά τις διάφορες τραπεζικές συναλλαγές, όπως παραδείγματος χάρη, οι χρηματοδοτήσεις επιχειρήσεων κατά πόσον είναι συμβατές με διάφορους τραπεζικούς κανόνες. Παλαιά βέβαια, η Νομισματική Επιτροπή ήλεγχε τις επιχειρήσεις. Τώρα έχουμε ένα ευρωπαϊκό σύστημα ελέγχου της πίστεως, αλλά παρ'όλα αυτά, για λόγους διαφάνειας και αποτελεσματικότητας της νομισματικής πολιτικής, επιβάλλεται η τράπεζα να αξιοποιήσει το ανθρώπινο δυναμικό, που έχει και έστω δειγματοληπτικά να προβαίνει σε ουσιαστικούς ελέγχους των χορηγήσεων, ώστε να υπάρχει και διαφάνεια γενικότερη και να αποφεύγονται τα φαινόμενα που είχαμε στο παρελθόν με την Τράπεζα Κρήτης.
Μία άλλη παρατήρηση, που έχω να κάνω, αφορά το εμπορικό τμήμα, κάτι το οποίο είχαν θέσει και συνάδελφοι από άλλες πτέρυγες της Βουλής και νομίζω ότι το είχε θίξει και ο κ. Ανωμερίτης.
Η Τράπεζα της Ελλάδος έχει περίπου τρεισήμισι χιλιάδες υπαλλήλους.'Οσο αφορά το εμπορικό της τμήμα, την άσκηση δηλαδή υπηρεσιών που ασκεί μια εμπορική τράπεζα, ουσιαστικά, από ό,τι γνωρίζουμε, η Τράπεζα της Ελλάδος ασχολείται μόνο με το συνάλλαγμα.
Τίθεται, λοιπόν, ένα ερώτημα, πώς θα αξιοποιηθεί αυτό το δυναμικό και ένα δεύτερο ερώτημα, σχέσεων εμπορικών δραστηριοτήτων με την άσκηση εποπτείας του τραπεζικού συστήματος και νομισματικής πολιτικής.
Ακούσαμε τον κύριο Διοικητή στη Διαρκή Επιτροπή να λέγει ότι υπάρχουν άλλες δύο κεντρικές τράπεζες στην Ευρώπη, στις οποίες συνυπάρχει μαζί με την εποπτεία και την άσκηση νομισματικής πολιτικής και η παραγωγή υπηρεσιών εμπορικής τράπεζας. Αυτά όμως πρέπει να ξεκαθαριστούν εδώ, ειδικότερα λαμβάνοντας υπόψη, ότι η Τράπεζα της Ελλάδος είναι η μοναδική κεντρική τράπεζα, πλέον, της οποίας οι μετοχές είναι εισηγμένες σε χρηματιστήριο. Και εδώ εμπλέκονται οι ρόλοι και περιοδικά εμφανίζονται φαινόμενα κερδοσκοπίας στη μετοχή της Τράπεζας της Ελλάδος, κάτι το οποίο αφορά και την εύρυθμη λειτουργία του χρηματιστηρίου. Αυτές οι σχέσεις πρέπει να διευκρινιστούν. Ειδικότερα πρέπει να διευκρινιστεί η μερισματική πολιτική. Διότι εφόσον είναι η εταιρεία εισηγμένη στο χρηματιστήριο και υπάρχουν και λοιποί μέτοχοι, θα πρέπει να εφαρμόζονται και οι γενικοί κανόνες του χρηματιστηρίου. Υπάρχουν, λοιπόν, φαινόμενα, όπου η πολιτική μερίσματος είναι ιδιαίτερα συντηρητική.
Τι σημαίνει αυτό από χρηματοοικονομικής πλευράς; Εδώ θα μου επιτρέψετε να μιλήσω και με την ιδιότητα του καθηγητή σ'αυτά τα θέματα. Αυτό σημαίνει ότι η πλειοψηφία, δηλαδή το κράτος, επιβάλλει στους λοιπούς μετόχους να στερηθούν το κεφάλαιο που συσσωρεύεται από τα κέρδη, το κεφάλαιο που κεφαλαιοποιείται και να το διαχειριστεί αυτό ως κράτος, χωρίς να αφήσει τους μετόχους να επιλέξουν τη χρήση αυτών των κερδών που τους ανήκουν. Ακριβώς γι'αυτόν το λόγο, δηλαδή την κατάχρηση της δεσπόζουσας θέσης του κυρίαρχου μετόχου, υπάρχει στη νομοθεσία η υποχρεωτική διανομή μερίσματος, του γνωστού ως πρώτου μερίσματος, που είναι ή το 6% του μετοχικού κεφαλαίου ή το 35% των κερδών μετά την αφαίρεση των αποσβέσεων, για την προστασία της μειοψηφίας.
Σε μια εταιρεία εισηγμένη στο χρηματιστήριο με μεγάλη διασπορά μετοχών, πέραν αυτού του θεσμικού περιορισμού, η ίδια η αγορά θα τιμωρήσει τις επιχειρήσεις, εφόσον προβαίνουν σε καταχρηστική άσκηση της μερισματικής πολιτικής. 
Εδώ, λοιπόν, με όλο αυτό το θολό πλέγμα σχέσεων εξουσίας, κράτους, μετόχων, χρηματιστηρίου κ.ο.κ., δημιουργούνται περίεργα φαινόμενα.
 

Επιστροφή στην κορυφή



Σελίδα 7970 
Και εν τέλει το φαινόμενο που έχουμε είναι το κράτος να παρακρατεί εσαεί μια περιουσία, η οποία ναι μεν ανήκει στους μετόχους, διότι κεφαλοποιείται και είναι αποθεματικό, αλλά ουσιαστικά τη διαχειρίζεται το κράτος.
Αυτά λοιπόν πρέπει να ξεκαθαρισθούν, διότι αλλιώς δεν συμβάλλει η Κυβέρνηση στην ανάπτυξη του χρηματιστηρίου, έστω μέσω μιας συγκεκριμένης εταιρείας, που είναι η Τράπεζα της Ελλάδος, αλλά σημαντικής, με τέτοιου είδους θεσμικές στρεβλώσεις.
Τέλος, θέλω να επαναλάβω και κάτι άλλο, το οποίο προέκυψε από μία πρόσφατη ερώτηση, που είχα υποβάλει και αφορά την Τράπεζα Κρήτης και τις ιδιωτικοποιήσεις. Σε συζήτηση επερώτησης της Νέας Δημοκρατίας που είχαμε τον Ιανουάριο, ο εκπρόσωπος της Κυβέρνησης Υφυπουργός κ. Πάχτας, είπε ότι το Μάρτιο θα έχουν ολοκληρωθεί οι διαδικασίες και θα έχει προκηρυχθεί διεθνής διαγωνισμός. Η απάντηση που πήρα σε σχετική ερώτηση είναι ότι ολοκληρώθηκαν οι διεργασίες για το θεσμικό πλαίσιο, ότι οι προσφορές, η καταληκτική ημερομηνία για την υποβολή προσφορών θα είναι η 12η Ιουνίου, πλην όμως διεθνής διαγωνισμός ακόμη δεν έχει προκηρυχθεί. Εάν θέλουμε να έχουμε προσφορές, να έχουμε διαφάνεια, για να αξιοποιηθεί στο μάξιμουμ αυτό που λέγεται Τράπεζα Κρήτης ως περιουσία του κράτους, και συγχρόνως για να έχουν νόημα οι αποκρατικοποιήσεις υπό διαφανείς συνθήκες θα έπρεπε αυτά να είχαν ήδη προγραμματισθεί και να τα είχαμε ήδη δει.
Την ίδια παρατήρηση μπορώ να κάνω και για την Ιονική Τράπεζα, η οποία έγινε επίκαιρη σήμερα, διότι ο κ. Παπαντωνίου, όταν επέστρεψε από τις Βρυξέλλες μετά την υποτίμηση, έλεγε ότι πιθανόν να έχουμε ιδιωτικοποίηση της Ιονικής Τραπέζης. Την περασμένη εβδομάδα είχαμε μισόλογα. Τώρα ακούμε ότι θα προχωρήσει διεθνής διαγωνισμός εν τάχει.
Εμείς στηρίζουμε τις ιδιωτικοποιήσεις, αλλά για να είναι επιτυχείς και να μεγιστοποιείται το όφελος για την εθνική οικονομία χρειάζεται προγραμματισμός και διαφάνεια.
Με αυτές λοιπόν τις παρατηρήσεις και για λόγους αρχής η Νέα Δημοκρατία ψηφίζει υπέρ της αρχής του νομοσχεδίου. 'Εχει επιφυλαχθεί όμως για το συγκεκριμένο άρθρο, που αφορά τη στελέχωση, και βεβαίως ex post αυτές οι ενστάσεις μας δικαιώνονται με τον τρόπο που λειτούργησε η επιλογή, με μη συναινετικές διαδικασίες του ανωτάτου στελεχειακού δυναμικού και με τον τρόπο που γίνονται οι διορισμοί, οι αναθέσεις έργου στα ανώτατα στελέχη. 
Σας ευχαριστώ, κύριοι συναδελφοι, και για την προτεραιότητα που μου δώσατε.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" εξήντα οκτώ μαθητές και τέσσερις συνοδοί -καθηγητές του 42ου Γυμνασίου Αθήνας.
Η Βουλή τους καλωσορίζει.
(Χειροκροτήματα από όλες τις πτέρυγες)
Ο κ. Ανωμερίτης έχει το λόγο.
ΓΕΩΡΓΙΟΣ ΑΝΩΜΕΡΙΤΗΣ: Κύριοι συνάδελφοι, πέρυσι με το ν.2548/97 που ψηφίσαμε προσαρμόσαμε τους κανόνες λειτουργίας της Τράπεζας της Ελλάδας στη Συνθήκη του Μάαστριχτ και στο άρθρο 108 της Συνθήκης της Ρώμης. 
Με το νόμο αυτό επιφέραμε κάποιες αλλαγές, κάποιες τομές στη λειτουργία της Τράπεζας της Ελλάδας η οποία πια συμμετέχει στο ευρωπαϊκό σύστημα των κεντρικών τραπεζών.
Πέντε υπήρξαν οι πιο μεγάλες τομές. Η πρώτη είναι η ανεξαρτησία της Κεντρικής Τράπεζας από την Κυβέρνηση και από τους οργανισμούς. Στην ουσία λειτουργεί σαν ανεξάρτητη διοικητική αρχή. 
Δεύτερη τομή υπήρξε ο έλεγχος από τη Βουλή και οι σχέσεις της Τράπεζας της Ελλάδος με τη Βουλή. Αφού δεν ελέγχεται από την Κυβέρνηση, κάποιος με βάση το σύστημα δικαίου και το πολίτευμα θα έπρεπε να την ελέγχει. Εδώ επιλέξαμε τη γαλλική τάση ας το πω έτσι, γιατί η γερμανική ήταν απόλυτη, είναι η θεοποίηση των κεντρικών τραπεζών και των τραπεζιτών και έτσι ο έλεγχος της Τράπεζας της Ελλάδος ασκείται πια από τη Βουλή. Και νομίζω ότι ήρθε η ώρα να πάρουμε και κάποιες αποφάσεις, ώστε κάθε τρίμηνο ή σε περιοδικά χρονικά διαστήματα να έρχεται ο διοικητής της Τράπεζας της Ελλάδος να ενημερώνει κατ' αρχήν τη Διαρκή Επιτροπή Οικονομικών Υποθέσεων και στη συνέχεια τη Βουλή.
Η τρίτη τομή είναι η καθιέρωση ενός νέου οργάνου μέσα στην Τράπεζα της Ελλάδος. Το όργανο αυτό ονομάζεται Συμβούλιο Νομισματικής Πολιτικής. Αυτό έχει άμεση σχέση με τον τέταρτο στόχο μας που είναι ότι η Τράπεζα της Ελλάδος ασκεί στα πλαίσια της οικονομικής πολιτικής της Κυβέρνησης τη νομισματική πολιτική πια αυτόνομα, προσπαθώντας να στηρίξει το γενικό επίπεδο τιμών. Η αποδοχή της θέσης ότι η Τράπεζα της Ελλάδος θα υπακούει από την ημερομηνία υιοθέτησης του EURO ως εθνικού νομίσματος στις οδηγίες μόνο της Ευρωπαϊκής Κεντρικής Τράπεζας, αποτελεί μία ακόμα μεγάλη τομή, της οποίας τα αποτελέσματα θα τα κρίνουμε, γιατί θα υπάρξουν πολλαπλά αποτελέσματα, τουλάχιστον για τη χώρα μας μετά το 2001, γιατί αυτήν την τομή τη θεωρώ πάρα πολύ σημαντική για τη συνολική λειτουργία μας.
Τέλος επέρχεται, με το ν. 2548/97, μία σειρά λειτουργικών τομών και αρμοδιοτήτων που έχει σχέση με τις κύριες μέχρι σήμερα εργασίες της Τράπεζας της Ελλάδος, για τις οποίες αναφέρθηκε και ο προηγούμενος εισηγητής.
Και στο σημείο αυτό, επειδή και όταν ψηφίζαμε το νόμο, αλλά και στη Διαρκή Επιτροπή επέμενα και επιμένω ότι πράγματι προοπτικά δεν χρειάζεται βιασύνη, γιατί πρέπει να γίνουν κάποιοι λεπτοί χειρισμοί, προοπτικά -και όχι σε πολύ μεγάλο χρονικό διάστημα- θα πρέπει η Τράπεζα της Ελλάδος πράγματι να είναι ανώνυμη εταιρεία εισηγμένη στο Χρηματιστήριο και οι εμπορικές εργασίες που έκανε -και έχουν σήμερα συρρικνωθεί- θα εξαφανιστούν τελείως. Γιατί δεν μπορεί μία τράπεζα, όπως η κεντρική μας τράπεζα, στην οποία δίνουμε τόσες εξουσίες, την οποία κάνουμε στην ουσία μία ανεξάρτητη διοικητική αρχή που δεν την ελέγχει ούτε η Κυβέρνηση, να είναι εταιρεία εισηγμένη στο Χρηματιστήριο για να την ελέγχει π.χ. η Επιτροπή Κεφαλαιαγοράς.
'Ομως, με το ν.2548/97 πήραμε και κάποιες άλλες αποφάσεις: Να ενισχύσουμε ακόμα περισσότερο το δικαίωμα ελέγχου που έχει η Τράπεζα της Ελλάδος στο χρηματοπιστωτικό σύστημα, όχι μόνο στις τράπεζες, αλλά και στις εταιρείες λήζινγκ και στις χρηματιστηριακές και στα αμοιβαία κεφάλαια. Και εγώ θα έλεγα ακόμα παραπέρα, όπως είπα και στην Επιτροπή, θα έπρεπε και στο ασφαλιστικό σύστημα. Επίσης πήραμε μία απόφαση να ενισχύσουμε αυτό το δικαίωμα που είχε η Τράπεζα της Ελλάδος, την εποπτεία που είχε δηλαδή του τραπεζικού συστήματος.
'Ολοι έχουμε πει μέσα σε αυτήν την Αίθουσα ότι είναι ανάγκη να εκσυγχρονιστεί το πιστωτικό σύστημα της χώρας, αλλά μάλλον έχουμε κάνει λάθος στο δρόμο. Γιατί επειδή μιλάμε για πολλά χρόνια περί εκσυχρονισμού του πιστωτικού συστήματος, πριν δέκα ή πριν είκοσι χρόνια θέταμε άλλες προτεραιότητες και όρους. Παραδείγματος χάρη, επειδή συνέχεια αναφερόμαστε σήμερα στη συγκεντροποίηση του κεφαλαίου και στη συγχώνευση των επιχειρήσεων, αυτά ήταν επιχειρήματα πριν από χρόνια -και εγώ έχω γράψει δεκάδες άρθρα και έχω κάνει πολλές ομιλίες σε αυτό τον άξονα, αλλά αυτά πριν από δέκα χρόνια - ενώ για τη σημερινή σύγχρονη τραπεζική επιχείρηση δεν έχει καμία σχέση αν ενώσεις δύο τράπεζες και απλώς αυξήσουν τα κεφάλαιά τους. Εκσυγχρονισμός στο τραπεζικό σύστημα σημαίνει σήμερα τρία πράγματα. Πρώτον, εφαρμογή νέων τεχνολογιών, 100%, δηλαδή, νέες τεχνολογίες στηριγμένες στην πληροφορική. 'Εκεί είναι ο ανταγωνισμός. Δεν είναι να ενώσουμε τα ίδια κεφάλαια δύο τραπεζών.
Δεύτερον, νέα ανταγωνιστικά προϊόντα. Κι εδώ μπαίνουν ερωτήματα. Εάν υπάρχει μία τάση σήμερα, που θέλει συνεχώς συρρίκνωση των τραπεζικών ιδρυμάτων, τότε πραγματικά ο ανταγωνισμός θα περιοριστεί σε δύο, τρεις τράπεζες. Και δεν ξέρω εάν αυτό είναι ενίσχυση του ανταγωνισμού.
 

Επιστροφή στην κορυφή



Σελίδα 7971 
Τρίτον, εξειδικευμένο προσωπικό.
'Αρα, νέες τεχνολογίες, εξειδικευμένο προσωπικό, νέα προϊόντα. Αυτό είναι που πρέπει να κοιτάξουμε και όχι να πουλάμε ή να συγχωνεύουμε τράπεζες, ανάλογα με το πως συμφέρει τις επιμέρους ισορροπίες, μέσα στο χρηματοπιστωτικό σύστημα. Υπάρχει μία σύγχυση. 
'Ακουσα και τον κ. Τζωάννο προηγουμένως, που μίλησε για ιδιωτικοποίηση. Μάλλον δεν μιλάμε με τους ίδιους όρους. Αποκρατικοποίηση ή ιδιωτικοποίηση είναι εάν πουλάει κάποια επιχείρηση που έχει στα χέρια του το κράτος και εισπράττει το τίμημα για τον εαυτό του. Η πώληση της Μακεδονίας - Θράκης ή της Ιονικής ή οποιασδήποτε άλλης, δεν έχει καμία σχέση με αποκρατικοποίηση ή ιδιωτικοποίηση, με αυτήν την έννοια.
Πιστεύω ότι οι συγχωνεύσεις από μόνες τους δεν αποτελούν εκσυγχρονισμό, αλλά ούτε και οι επιμέρους πωλήσεις. Και πραγματικά, όταν μίλησα για σύγχυση, το εννοούσα, γιατί υπάρχουν, κύριε Υπουργέ, ερωτήματα. Γιατί η συγχώνευση της Κτηματικής με την Εθνική είναι καλό πράγμα και δεν είναι καλό η συγχώνευση της Εμπορικής με την Ιονική; 'Αλλα επιχειρήματα χρησιμοποιούσαμε πριν από ένα μήνα και άλλα χρησιμοποιούμε σήμερα. Και μάλιστα, όταν -και το συζητούσα προηγουμένως με τον κ. Πεπονή- η Εμπορική Τράπεζα πλήρωσε με διακόσια πενήντα εκατομμύρια (250.000.000) δραχμές ιδιωτική μελετητική εταιρεία, για να της κάνει μία μελέτη και η μελέτη στην οποία κατέληξε αυτή η εταιρεία για την Εμπορική και την Ιονική ήταν η συγχώνευση. Δηλαδή, τους πληρώσαμε διακόσια πενήντα εκατομμύρια (250.000.000), μας είπαν να συγχωνεύσουμε και εμείς πουλάμε.
'Εχουμε, λοιπόν, όλα αυτά τα φαινόμενα, ακόμα και τη συγχώνευση της Εθνικής και της Κτηματικής, που πανηγυρίστηκε. Συγχωνεύσαμε τη Στεγαστική με την Κτηματική, για να έχουμε μία ισχυρή υποθηκική τράπεζα στη χώρα μας, στα πλαίσια και του συστήματος υποθηκικών τραπεζών της Ευρώπης, που υπακούουν σε ειδικές και ιδιαίτερες οδηγίες. Συγχωνεύσαμε δηλαδή, μία εμπορική τράπεζα με μία εξειδικευμένη, αναπτυξιακή τράπεζα, όταν μάλιστα οι ίδιοι θέλουμε να διατηρήσουμε στο Σύνταγμά μας τη διάταξη που λέει ότι η κατοικία αποτελεί κοινωνικό αγαθό. Εμείς, όμως, καταργούμε τη μόνη κρατική υποθηκική -δηλαδή κτηματική- Τράπεζα, που έχουμε στη χώρα μας.
Αυτά όλα έχουν δημιουργήσει μία σύγχυση και πρέπει να ξεκαθαρίσουμε τι εννοούμε. Και αναφέρομαι σ' αυτά τα θέματα, γιατί η εποπτεία του τραπεζικού συστήματος είναι και αυτή ευθύνη. Θέλουμε να ξέρουμε τι λέει και η Τράπεζα της Ελλάδος, ως ανεξάρτητη αρχή και όχι ως όργανο της Κυβέρνησης για το τι ακριβώς σημαίνει αυτή η πολιτική του εκσυγχρονισμού του πιστωτικού συστήματος, που όλοι τη στηρίζουμε και όλοι τη θέλουμε. Δεν γίνεται, όμως, με επιμέρους αποφάσεις του άλφα Υπουργού ή του βήτα διοικητή.
Τέλος, επειδή όπως είπα προηγουμένως, ακόμα και η Κεντρική μας Τράπεζα είναι στο Χρηματιστήριο, κάποτε θα πρέπει και η Κεντρική Τράπεζα στα πλαίσια του ελέγχου, να ασχοληθεί με το Χρηματιστήριο. Αυτά που συμβαίνουν στο Χρηματιστήριο δεν αποτελούν θετικά γεγονότα για τη λειτουργία ούτε της οικονομίας ούτε του πιστωτικού συστήματος.
Εδώ έχουμε μικρές τράπεζες, οι οποίες έχουν αυξήσει τη μετοχή τους -παρά το ότι έχουν τρία ή τέσσερα υποκαταστήματα- μέχρι και είκοσι χιλιάδες δραχμές, τη μετοχή τους παρέχοντας δηλαδή στην ουσία μία πλαστή εικόνα και έχουν μία εικονική αξία. Και από την άλλη πλευρά έχουμε εταιρείες με δύο δωμάτια και πέντε υπαλλήλους, που η χρηματιστηριακή τους αξία, αν τη μετρήσει κανείς με τα διάφορα παιχνίδια που έχουν γίνει, φτάνει τα εβδομήντα δύο ή τα εβδομήντα πέντε δισεκατομμύρια, ενώ η πραγματική τους δεν ξεπερνά τα πεντακόσια (500) εκατομμύρια δρχ.
Πιστεύω, λοιπόν, ότι στα πλαίσια της εποπτείας αυτής θα πρέπει να δούμε -γιατί δεν πρέπει να δούμε μόνο αν λειτουργεί καλά το Χρηματιστήριο, με όλη αυτή την εικόνα των κακών κερδοσκόπων του χθες, που πριν από δύο μήνες τους λέγαμε κακούς κερδοσκόπους και σήμερα έγιναν καλοί επενδυτές- μήπως ανάμεσα σε αυτήν την πραγματική οικονομία που θέλουμε εμείς να υπηρετήσουμε, να την εκσυγχρονίσουμε, να τη λειτουργήσουμε σωστά, μήπως μέσα απ' όλα αυτά τα θέματα και μέσα από τη σύγχυση που υπάρχει από τις διάφορες αποφάσεις, τελικά δεν υπηρετούμε σωστά το πιστωτικό σύστημα.
Θέλω να επισημάνω ότι ιστορικά η Τράπεζα της Ελλάδος, όπως έχει αποδειχθεί, είχε ευθύνες όταν υπήρξαν διαχειριστικές ανωμαλίες σε ιδιωτικές τράπεζες. Σε κρατική τράπεζα μπορούμε να τους καταλογίσουμε πολλά άλλα πράγματα, αλλά ανωμαλίες όπως ήταν αυτές που έχουν επισυμβεί με την Τράπεζα Κρήτης, την Τράπεζα Κεντρικής Ελλάδος κλπ, δεν έχουν. Πρέπει όμως, να τονίσω -και με αυτό κλείνω- ότι είναι ανάγκη κοντά στην άσκηση της νομισματικής πολιτικής, το δικαίωμα αυτό που έχει και που το ενισχύουμε μέσα από την καινούριας μορφής και λειτουργίας Κεντρική Τράπεζα της χώρας μας, να υπάρξει μεγαλύτερος έλεγχος και εποπτεία στο πιστωτικό σύστημα της χώρας. Ευχαριστώ.
(Χειροκροτήματα από την πτέρυγα του ΠΑ.ΣΟ.Κ)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ανωμερίτη.
Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Κύριοι συνάδελφοι, είναι γεγονός ότι οι διατάξεις οι οποίες περιέχονται στο νέο καταστατικό της Τράπεζας της Ελλάδας, που αναφέρονται στο παρόν νομοσχέδιο είναι ίδιες ή σχεδόν όμοιες με τις διατάξεις του ν. 2548/97. Δεν θα κουράσω το Σώμα επαναλαμβάνοντας θέματα τα οποία αναπτύξατε διεξοδικά κατά τη συζήτηση εκείνου του νόμου, θέσεις οι οποίες εξακολουθούν βεβαίως, να ισχύουν.
Με το ν. 2548/97 στο όνομα της δήθεν ανεξαρτησίας της Τράπεζας, καταργείται ουσιαστικά κάθε εθνικός έλεγχος, ο έλεγχος του λαού μας μέσω των πολιτειακών οργάνων και των άλλων θεσμών στην Τράπεζα Ελλάδος και αυτή ουσιαστικά μετατρέπεται σε υποκατάστημα, σε πρακτορείο της Ευρωπαϊκής Κεντρικής Τράπεζας, ουσιαστικά της Μπούντεσμπανκ. Και υπενθυμίζω απλά ότι το κόμμα μας, είχε τότε καταψηφίσει εκείνον το νόμο.
Αυτούσιες σχεδόν εκείνες οι διατάξεις ενσωματώνονται τώρα στο καταστατικό της Τράπεζας της Ελλάδας. Επαναλαμβάνεται ότι δήθεν η Τράπεζα της Ελλάδος είναι ανεξάρτητη. Στην πραγματικότητα βέβαια γίνεται ανεξέλεγκτη από κάθε εθνικό και λαϊκό έλεγχο και μετατρέπεται, όπως προηγουμένως ανέφερα, σε παράρτημα, σε υποκατάστημα της Ευρωπαϊκής Κεντρικής Τράπεζας.
'Εγινε και τότε συζήτηση, αλλά έγινε και σήμερα αναφορά στον δήθεν έλεγχο της Βουλής. Θα πρέπει να υπογραμμίσουμε ότι αυτός ο έλεγχος είναι ουσιαστικά ψευδεπίγραφος γιατί η Βουλή δεν έχει κανένα δικαίωμα, καμία αρμοδιότητα να επιβάλει τη θέλησή της και την πολιτική της στην Τράπεζα της Ελλάδας. Ουσιαστικά εκείνο που έχει μόνο δικαίωμα, είναι το δικαίωμα να ακούει την έκθεση των πεπραγμένων από το διοικητή της, το δικαίωμα της ακρόασης και όχι βέβαια το δικαίωμα της επιβολής της πολιτικής. Και φυσικά, ο καθένας καταλαβαίνει ότι δεν μπορεί να γίνεται συζήτηση για έλεγχο, εάν ταυτόχρονα δεν έχεις και τη δυνατότητα να παρεμβαίνεις και να επιβάλεις τις πολιτικές επιλογές, σύμφωνα πάντα με τη θέληση του κυρίαρχου λαού.
Είναι φανερό ότι οι επιλογές αυτές που απορρέουν από τη Συνθήκη του Μάαστριχτ για την Οικονομική και Νομισματική 'Ενωση που θα έχουν πολύπλευρες αρνητικές επιπτώσεις στη χώρα μας, προωθούνται ερήμην του λαού μας, ερήμην των λαών της Ευρώπης, για τους οποίους αρνήθηκαν σταθερά και επίμονα όλα αυτά τα χρόνια οι κυβερνήσεις να ζητήσουν τη γνώμη τους.
Η εκχώρηση και αυτής της αρμοδιότητας, του κυριαρχικού δικαιώματος της χώρας μας στην Ευρωπαϊκή 'Ενωση, αφαιρεί ουσιαστικά κάθε δυνατότητα για τη χάραξη μιας ανεξάρτητης εθνικής αναπτυξιακής πολιτικής, προς όφελος του λαού και της χώρας και όχι βέβαια προς όφελος του μεγάλου κεφαλαίου του ντόπιου και ξένου. Αυτοί βέβαια -η ντόπια και ξένη 
 

Επιστροφή στην κορυφή



Σελίδα 7972 
ολιγαρχία -έχουν κάθε λόγο να πανηγυρίζουν με την προώθηση της Οικονομικής και Νομισματικής 'Ενωσης που σημαίνει νέα κέρδη και νέα προνόμια.
Ο λαός μας όμως έχει κάθε λόγο να ανησυχεί από την προώθηση αυτών των σχεδίων, αφού συνοδεύονται από μια διαρκή πολιτική λιτότητας, από μια ανατροπή των εργασιακών σχέσεων, από μια πλήρη ανατροπή όλων όσων οι εργαζόμενοι κατέκτησαν τα προηγούμενα χρόνια μέσα από σκληρούς αγώνες και θυσίες.
Το ΚΚΕ είπε "όχι" στο ν. 2548/97, λέει "όχι" και στο συγκεκριμένο νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κανταρτζή.
Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, το νομοσχέδιο που συζητάμε σήμερα έρχεται ως υποχρεωτική συνέπεια του ν. 2548/97. Εμείς κατά την ψήφιση εκείνου του νόμου είχαμε εκφράσει την αντίθεσή μας. Την ίδια θέση έχουμε και σήμερα.
Η αντίρρησή μας αυτή έχει να κάνει κυρίως με την ουσιαστική κατάργηση της δυνατότητας των εκπροσώπων του ελληνικού λαού να ασκούν ουσιαστικό έλεγχο στη λειτουργία της τράπεζας. Προκύπτει για μας ένα δημοκρατικό έλλειμμα από τη μείωση των δικαιοδοσιών των εθνικών Κοινοβουλίων και των εθνικών κυβερνήσεων από την ανεξέλεγκτη, ουσιαστικά, άσκηση των καθηκόντων των μελών της Διοίκησης των Κεντρικών Τραπεζών.
Είναι δυνατόν να καταργείται η δυνατότητα άσκησης της νομισματικής πολιτικής από τους εκπροσώπους του ελληνικού λαού; Η νομισματική πολιτική για μας, πρέπει να εφαρμόζεται από την ίδια αρχή, η οποία ασκεί τη δημοσιονομική και τη συναλλαγματική πολιτική.
Το πρώτο ζητούμενο για μας είναι αν θα υπάρχει δημοκρατικός έλεγχος και αυτό φαίνεται ότι δεν θα υπάρχει, διότι απλά ο διοικητής θα έρχεται να ενημερώνει τη Βουλή, χωρίς να δίνεται στη Βουλή η δυνατότητα ουσιαστικού ελέγχου.
Φοβόμαστε ότι η Ευρωπαϊκή Τράπεζα και οι Κεντρικές Τράπεζες είναι δυνατόν, με όπλο την άσκηση της νομισματικής πολιτικής να προωθούν περιοριστικές πολιτικές. Σε μία περίοδο οξυμένης ανεργίας και κοινωνικών προβλημάτων στις χώρες της Ευρωπαϊκής 'Ενωσης δεν θα ακολουθούνται πολιτικές που να βοηθούν στην επίλυση αυτών των προβλημάτων.
Εμείς μπορεί να λέμε "ναι" στην ανεξαρτησία της Τράπεζας της Ελλάδας, αλλά δεν είναι δυνατόν να συμφωνήσουμε στην ανεξέλεγκτη δραστηριότητα της Ευρωπαϊκής Κεντρικής Τράπεζας και γι' αυτό δεν ψηφίζουμε το συγκεκριμένο νομοσχέδιο.
Ο κ. Ανωμερίτης ο οποίος από τη μέχρι σήμερα θητεία του στον τραπεζικό χώρο διαθέτει και πείρα, ανέφερε απόψεις, στις οποίες οφείλει η Κυβέρνηση να δώσει μία απάντηση. Οφείλει να απαντήσει στον ελληνικό λαό και στους εργαζόμενους στις Τράπεζες πώς είναι επιτυχημένη η συγχώνευση της Εθνικής με την Κτηματική Τράπεζα και δεν συμβαίνει το ίδιο για τη συγχώνευση της Εμπορικής με την Ιονική Τράπεζα. Τι το διαφορετικό υπάρχει;
Επιτέλους, είναι δυνατόν τράπεζες οι οποίες έχουν ένα εξειδικευμένο αντικείμενο όπως είναι η Κτηματική Τράπεζα, ουσιαστικά να καταργούνται;
Για να κάνω μία επέκταση, θα πω ότι φοβόμαστε μήπως η Αγροτική Τράπεζα, με την εξειδίκευση που έχει στον αγροτικό τομέα και δεδομένης της εμπορικοποίησής της, οδηγηθεί και αυτή σε καταστάσεις έξω από τη στήριξη του αγροτικού τομέα. Είναι φόβοι οι οποίοι πρέπει να απαντηθούν και να διασκεδασθούν, τουλάχιστον από πλευράς Κυβερνήσεως.
'Οπως σας είπα, καταψηφίζουμε το συγκεκριμένο νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου.
Θέλω να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" είκοσι οκτώ μαθητές και τρεις συνοδοί- καθηγητές από το 2ο Γυμνάσιο Γλυφάδας. Η Βουλή τους καλωσορίζει.
(Χειροκροτήματα από όλες τις πτέρυγες)
Ο κ. Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, το σχέδιο νόμου που συζητάμε σήμερα είναι επανάληψη του ν. 2548/97, είναι απλώς μία τυπική διαδικασία επικύρωσης των τροποποιήσεων που έχουν επέλθει στο καταστατικό της Τράπεζας της Ελλάδας από τη γενική συνέλευσή της.
Επειδή η κείμενη νομοθεσία προβλέπει επικύρωση αυτών των τροποποιήσεων με νόμο, ερχόμαστε να επαναλάβουμε τη συζήτηση που έγινε πριν από τέσσερις μήνες το Δεκέμβριο του 1997. Γι'αυτό και θα είμαι πολύ συνοπτικός. Η πρώτη παρατήρηση είναι ότι είμαστε μεν υπέρ της σύστασης ανεξαρτήτων διοικητικών αρχών, όπως με το ν.2548/97 έχει καταστεί και η Τράπεζα της Ελλάδας, αλλά με τον τρόπο που συστήνονται είμαστε αντίθετοι. Διότι ενώ οι διοικήσεις αυτών των ανεξαρτήτων διοικητικών αρχών διορίζονται από την Κυβέρνηση, ταυτόχρονα εκφεύγουν και του κοινοβουλευτικού ελέγχου της Βουλής.
Επ'ευκαιρία της συζήτησης της αναθεώρησης του Συντάγματος έχουμε προτείνει ως Δημοκρατικό Κοινωνικό Κίνημα η σύσταση των ανεξαρτήτων διοικητικών αρχών να προβλέπεται από το Σύνταγμα και οι διοικήσεις των να διορίζονται από αυξημένη πλειοψηφία της Βουλής. 'Ετσι πράγματι θα είναι μεν εκτός κυβερνητικού ελέγχου η ανεξάρτητη διοικητική αρχή, θα είναι όντως ανεξάρτητη διοικητική αρχή, διότι δεν θα επίκειται στην κυβερνητική καθοδήγηση και ποδηγέτηση και ταυτόχρονα θα υπάρχει ο έλεγχος της λαϊκής κυριαρχίας που θα εκδηλώνεται από την Εθνική Αντιπροσωπεία, από τη Βουλή. Κάτι τέτοιο όμως δεν έγινε δεκτό από την πλειοψηφία της παρούσης Βουλής.
Συνεπώς, είμαστε ενάντια αυτής της ρύθμισης, της δήθεν ανεξάρτητης διοικητικής αρχής. 
Η δεύτερη αντίρρησή μας συνίσταται στο γεγονός ότι είμαστε εναντίον της οικονομικής και νομισματικής πολιτικής που υπαγορεύεται από τη Συνθήκη του Μάαστριχτ και επιβεβαιώνεται από τη Συνθήκη του 'Αμστερνταμ, η οποία προβλέπει την ίδρυση της Ευρωπαϊκής Κεντρικής Τράπεζας. Οι εθνικές κρατικές ή κεντρικές τράπεζες θα αποτελούν υποκαταστήματα της Ευρωπαϊκής Κεντρικής Τράπεζας και έτσι οι οποιεσδήποτε αρμοδιότητες παραχωρούνται στην Τράπεζα της Ελλάδος, την Κεντρική Τράπεζα της Ελλάδος, θα είναι άνευ περιεχομένου και ουσίας. Διότι απλώς όντας υποκατάστημα θα πραγματοποιεί, θα εφαρμόζει τις υπαγορευόμενες κάθε φορά πολιτικές και δη τη νομισματική, τη συναλλαγματική και την πιστωτική που κάθε φορά θα επιλέγει η Ευρωπαϊκή Κεντρική Τράπεζα.
Μολονότι είμαστε υπέρ της ένταξης της Ελλάδος στην Ευρωπαϊκή 'Ενωση, είμαστε εναντίον της Νομισματικής και Οικονομικής 'Ενωσης. Διότι για να επιτευχθεί αυτή η ένωση και να κυκλοφορήσει το Ευρώ, το ενιαίο νόμισμα της Ευρωπαϊκής 'Ενωσης, έχουν τεθεί ορισμένα κριτήρια καθαρώς οικονομικά, για να μην πω οικονομίστικα και τα οποία αναφέρονται σε μακροοικονομικούς δείκτες που αφορούν το κεφάλαιο. Και ουδεμία πρόνοια λαμβάνεται για τον παράγοντα που λέγεται λαός. Δεν είναι δηλαδή καθόλου κοινωνικά κριτήρια. Είναι γνωστά, δεν θα τα επαναλάβω. Είναι πέντε κυρίως τα κριτήρια που πρέπει να επιτύχει κάθε χώρα για να ενταχθεί στη ζώνη Ευρώ, αλλά δεν περιλαμβάνεται κανένα κοινωνικό. Εάν παραδείγματος χάρη, το έχω πει επανειλημμένως και το επαναλαμβάνω -και αυτή είναι η ουσιώδης αντίρρησή μας για την ένταξη της Ελλάδος στη ζώνη ΕURO- υπήρχε και ένας δείκτης ότι μέλος της Ευρωπαϊκής 'Ενωσης γίνεται και μέλος της ζώνης Ευρώ αν ο δείκτης ανεργίας είναι 4%. Δεν υπάρχει δηλαδή κανένας δείκτης ανεργίας. Και για να επιτευχθούν όλοι οι άλλοι δείκτες που υπάρχουν στη Συνθήκη του Μάαστριχτ, θα αυξάνεται η ανεργία, εμείς λέμε όχι ως Δημοκρατικό Κοινωνικό Κίνημα.
Και είναι γεγονός πως όσες χώρες δεν είναι οι "ατμομηχανές" που οδηγούν την Ευρωπαϊκή 'Ενωση -αναφέρομαι στην
 

Επιστροφή στην κορυφή



Σελίδα 7973 
Ισπανία και την Πορτογαλία- πέτυχαν τους στόχους που θέλει το Μάαστριχτ. 'Ομως η ανεργία στην Ισπανία έχει αυξηθεί στο 22%. Αν βέβαια η αριθμολατρεία ήταν ο οδηγός μας, θα λέγαμε ναι. Επειδή όμως κέντρο της πολιτικής είναι ο άνθρωπος, λέμε όχι.
Η τρίτη παρατήρηση που έχω να κάνω είναι ότι πράγματι -προηγήθηκε και ο κ. Ανωμερίτης- ζούμε σε μία περίοδο αναδιάταξης και αναδιανομής της τραπεζικής αγοράς. Βλέπουμε συγχωνεύσεις, όπως συγχώνευση της Εθνικής με την Κτηματική, την τράπεζα υποθηκών όπως λέγεται στη διεθνή τραπεζική ορολογία. Και ήταν καλή η πράξη. Τι γίνεται; Εμπορικοποιείται και η Κτηματική Τράπεζα συγχωνευομένη ή αφομοιουμένη από την Εθνική και έμμεσα αλλά σαφώς -και καταγγέλλω ένα μεγάλο οικονομικό σκάνδαλο- μονοπωλείται η Τράπεζα Υποθηκών, η Κτηματική, από την ΑΣΠΙΣ BANK, την τράπεζα κάποιου κ. Ψωμιάδη. 'Ηδη έχουμε γίνει μάρτυρες να συζητείται ευρύτατα στους οικονομικούς και τραπεζικούς και χρηματιστηριακούς κύκλους.
Πράγματι εγώ διερωτώμαι : Γιγαντώνεται η Εθνική Τράπεζα. Και αντιλαμβάνομαι τα επιχειρήματα, γιατί πρέπει η Ελλάδα να έχει ένα εθνικό τραπεζικό φορέα, ένα τραπεζικό ίδρυμα εθνικό κρατικό για να μπορεί να ανταπεξέλθει στον ανταγωνισμό. Από την άλλη όμως ιδιωτικοποιούμε άλλες υπάρχουσες, που μερικές αριθμούν εκατόν εξήντα χρόνια ζωής όπως η Ιονική Τράπεζα και η Εμπορική Τράπεζα. 'Ετσι από τη μία η γιγάντωση της Εθνικής Τράπεζας -που είναι σωστή- εφαρμόζεται και από την άλλη, με αντίθετα επιχειρήματα, εκποιούνται και η Ιονική και η Εμπορική.
Γνωρίζουμε ήδη τους υποψηφίους αγοραστές. Σε πρώτη φάση σχεδόν είναι έτοιμοι για την πώληση ο κ Κωστόπουλος, η ALPHA -Πίστεως Τράπεζα, και για την Εμπορική προβάλλει πολλές αξιώσεις ή η Τράπεζα Εργασίας, αλλά κυρίως το συγκρότημα των Τραπεζών του κ. Λάτση.
Η τελευταία παρατήρηση που έχω είναι ότι δεν υπάρχει έλεγχος και δεν μπορεί να παρέμβει η Κυβέρνηση στη νομισματική πολιτική, στη συναλλαγματική πολιτική. Και η συναλλαγματική πολιτική ακόμα έχει αντικείμενο. Μπορεί μεν ενδοευρωπαϊκώς να μην έχει αντικείμενο, αλλά υπάρχουν και άλλες χώρες εκτός της Ενωμένης Ευρώπης όπου η Ελλάδα έχει συναλλαγές, επομένως υπάρχει η ανάγκη -έως ότου λειτουργήσει η ζώνη ΕΥΡΩ που θα περιλαμβάνει όλες τις χώρες- και το πεδίο άσκησης συναλλαγματικής αλλά και πιστωτικής πολιτικής.
Και διερωτώμαι: Πώς θα εφαρμόσει προγράμματα οικονομικής και κοινωνικής ανάπτυξης μία κυβέρνηση όταν στερείται μερικών βασικών εργαλείων όπως η νομισματική , η συναλλαγματική, η πιστωτική πολιτική. Εν μέρει βάσει του συμφώνου σταθερότητας και η δημοσιονομική πολιτική θα εκφύγει από τα χέρια των εθνικών κυβερνήσεων των κρατών- μελών της Ευρωπαϊκής 'Ενωσης. Τότε τι θα κάνουν οι εθνικές κυβερνήσεις και τα εθνικά Κοινοβούλια; Πώς θα επιλέγουμε μοντέλα -όποια και αν είναι αυτά- οικονομικής και κοινωνικής ανάπτυξης;
Η τελευταία παρατήρησή μου είναι ότι πράγματι δεν υπάρχει ουδεμία δυνατότητα άσκησης ελέγχου στη διοίκηση της Τράπεζας Ελλάδος διότι πολύ ορθώς επεσήμανε ο κ. Αχιλλέας Κανταρτζής του ΚΚΕ ότι η υποβολή των ετησίων εκθέσεων του Διοικητή της Τράπεζας Ελλάδος αλλά και τα εξαμηνιαία δελτία που θα μας στέλνει, απλώς θα είναι ενημερωτικά κάτι που όφειλε οίκοθεν να κάνει ούσα Κεντρική Τράπεζα της Ελλάδος.
Με τις σκέψεις αυτές δηλώνουμε, όπως και στο προηγούμενο ίδιο νομοσχέδιο, ότι το καταψηφίζουμε.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε Πρόεδρε, ευχαριστώ τους συναδέλφους που μίλησαν για το συγκεκριμένο νομοσχέδιο. Μόνο μια κουβέντα θέλω να πω για να τελειώνουμε. Το παρόν σχέδιο νόμου είναι, όπως ξέρετε, εκπλήρωση μιας υποχρέωσης που πηγάζει από τον ν.2548/97 και αφορά διατάξεις του καταστατικού της Τράπεζας της Ελλάδος.
Η Κυβέρνηση πιστεύει ότι είναι απαραίτητο να ψηφιστεί το σημερινό νομοσχέδιο για να μπορέσει η συνέχεια εκείνου του νόμου να γίνει πράξη και να προχωρήσουμε προς την κατεύθυνση που όλοι δεχόμαστε σ'αυτήν εδώ την Αίθουσα.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: "Κύρωση ορισμένων διατάξεων του καταστατικού της Τράπεζας της Ελλάδος και άλλες διατάξεις".
Ερωταται το Σώμα: Γίνεται δεκτό το νομοσχέδιο επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς, το νομοσχέδιο του Υπουργείου Οικονομικών: "Κύρωση ορισμένων διατάξεων του Καταστατικου της Τράπεζας Ελλάδος και άλλες διατάξεις", έγινε δεκτό κατά πλειοψηφία επί της αρχής.
Εισερχόμαστε στη συζήτηση του άρθρου πρώτου.
Ο κ. Ανωμερίτης έχει το λόγο.
ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, το νομοσχέδιο αυτό έχει τρία άρθρα, τα οποία απλώς πρέπει να επικυρώσουμε. 'Οπως λέει ο τίτλος του, πρόκειται για κύρωση Καταστατικού και δεν μπορούμε να κάνουμε καμία παρέμβαση, ούτε σε μια λέξη πολύ περισσότερο, επειδή αυτά τα άρθρα έχουν διατυπωθεί και από τη Γενική Συνέλευση της Τράπεζας της Ελλάδος.
Πιστεύω ότι η αξία της παρέμασής μου ήταν μόνο στο θέμα της αρχής του νομοσχεδίου και στη συζήτηση των άρθρων δεν νομίζω ότι μπορεί κανείς συνάδελφος να πει κάτι.
ΠΡΟΕΔΡΕΥΩΝ (Παναγιώτης Σγουρίδης): Ευχαριστώ πολύ τον κ. Ανωμερίτη.
Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, να επαναλάβω και εγώ, ότι στην τοποθέτησή μας επί της αρχής, αναφερθήκαμε και στο περιεχόμενο των διατάξεων των άρθρων και δεν χρειάζεται να πούμε τα ίδια πράγματα.
ΠΡΟΕΔΡΕΥΩΝ (Παναγιώτης Σγουρίδης): Καλώς. Συμφωνούν και ο κ. Αποστόλου και ο κ.Ιντζές.
Εισερχόμαστε, λοιπόν, στη ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο πρώτο έγινε δεκτό κατά πλειοφηφία.
Εισερχόμαστε, στη ψήφιση του άρθρου δεύτερο.
Ερωτάται το Σώμα: Γίνεται δεκτό το άρθρο δεύτερο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο δεύτερο έγινε δεκτό κατά πλειοφηφία.
Εισερχόμαστε, στη ψήφιση του ακροτελεύτιου άρθρου τρίτο.
Ερωτάται το Σώμα: Γίνεται δεκτό το άρθρο τρίτο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Το άρθρο τρίτο έγινε δεκτό κατά πλειοψηφία.
Συνεπώς, το νομοσχέδιο του Υπουργείου Οικονομικών: "Κύρωση ορισμένων διατάξεων του Καταστατικού της Τράπεζας της Ελλάδος και άλλες διατάξεις", έγινε δεκτό επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο έγινε δεκτό κατά πλειοψηφία και στο σύνολο.
Συνεπώς, το νομοσχέδιο του Υπουργείου Οικονομικών: "Κύρωση ορισμένων διατάξεων του Καταστατικού της Τράπεζας της Ελλάδος και άλλες διατάξεις", έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
 

Επιστροφή στην κορυφή



Σελίδα 7974 
Κύρωση ορισμένων διατάξεων του Καταστατικού της Τράπεζας της Ελλάδος και άλλες διατάξεις
'Αρθρο πρώτο
Κυρώνεται η από 22.12.1997 απόφαση της έκτακτης Γενικής Συνέλευσης των μετόχων της Τράπεζας της Ελλάδος, με την οποία προστίθενται, τροποποιούνται ή καταργούνται τα παρακάτω άρθρα του Καταστατικού της Τράπεζας της Ελλάδος, το κείμενο της οποίας έχει ως εξής:
1. Το άρθρο 2 του Καταστατικού αντικαθίσταται ως εξής:
"'Αρθρο 2
Οι κύριες αρμοδιότητες της Τράπεζας της Ελλάδος είναι οι εξής:
α) Χαράσσει και ασκεί τη νομισματική πολιτική. Στην έννοια της νομισματικής πολιτικής περιλαμβάνεται και η πιστωτική πολιτική.
β) Ασκεί την πολιτική της συναλλαγματικής ισοτιμίας της δραχμής έναντι των άλλων νομισμάτων, σύμφωνα με το πλαίσιο της συναλλαγματικής πολιτικής που προκρίνει η Κυβέρνηση, ύστερα από διαβουλεύσεις με την Τράπεζα της Ελλάδος.
γ) Κατέχει και διαχειρίζεται τα επίσημα συναλλαγματικά διαθέσιμα της Χώρας, στα οποία περιλαμβάνονται τα σε συνάλλαγμα και χρυσό διαθέσιμα της Τράπεζας της Ελλάδος και του Δημοσίου και ενεργεί πράξεις σε συνάλλαγμα.
δ) Ασκεί την εποπτεία των πιστωτικών ιδρυμάτων και άλλων επιχειρήσεων και οργανισμών του χρηματοπιστωτικού τομέα της οικονομίας, σύμφωνα με το άρθρο 55Α του παρόντος.
ε) Προωθεί και επιβλέπει την ομαλή λειτουργία των συστημάτων πληρωμών, καθώς και συστημάτων διαπραγμάτευσης, διακανονισμού και εκκαθάρισης εξωχρηματιστηριακών συναλλαγών επί τίτλων και λοιπών χρηματοπιστωτικών μέσων, σύμφωνα με το άρθρο 55 παρ.15 του παρόντος.
στ) 'Εχει το αποκλειστικό προνόμιο της εκδόσεως τραπεζικών γραμματίων, τα οποία κυκλοφορούν ως νόμιμο χρήμα σε όλη την επικράτεια.
ζ) Ενεργεί ως ταμίας και εντολοδόχος του Δημοσίου, σύμφωνα με τα άρθρα 45 επ. του παρόντος.
Για την άσκηση των αρμοδιοτήτων της και την εκπλήρωση των κατά το άρθρο 5 του Καταστατικού του Ευρωπαϊκού Συστήματος Κεντρικών Τραπεζών και της Ευρωπαϊκής Κεντρικής Τράπεζας καθηκόντων της, η Τράπεζα της Ελλάδος συλλέγει τις απαραίτητες πληροφορίες και στοιχεία κατά τα οριζόμενα στο άρθρο 55Β του παρόντος.
Η Τράπεζα της Ελλάδος μετέχει στο Ευρωπαϊκό Σύστημα Κεντρικών Τραπεζών από της ιδρύσεώς του. Από της υιοθετήσεως του ευρώ ως του εθνικού νομίσματος της χώρας και κατά την άσκηση των καθηκόντων που απορρέουν από τις αρμοδιότητες του παρόντος άρθρου, η Τράπεζα της Ελλάδος ενεργεί σύμφωνα με τις κατευθυντήριες γραμμές και οδηγίες της Ευρωπαϊκής Κεντρικής Τράπεζας, κατά το άρθρο 105 παράγραφοι 2 και 3 της Συνθήκης για την Ευρωπαϊκή 'Ενωση και τα άρθρα 3 και 14 παράγραφος 3 του Καταστατικού του Ευρωπαϊκού Συστήματος Κεντρικών Τραπεζών.
Η Τράπεζα της Ελλάδος μετέχει σε διεθνείς νομισματικούς και οικονομικούς οργανισμούς."
2. Το άρθρο 4 του Καταστατικού αντικαθίσταται ως εξής:
"'Αρθρο 4
Πρωταρχικός σκοπός της Τράπεζας της Ελλάδος είναι η διασφάλιση της σταθερότητας του γενικού επιπέδου των τιμών. Με την επιφύλαξη του πρωταρχικού σκοπού η Τράπεζα στηρίζει τη γενική οικονομική πολιτική της Κυβέρνησης.
Από της υιοθετήσεως του ευρώ ως του εθνικού νομίσματος της Χώρας, η Τράπεζα της Ελλάδος επιδιώκει τον πρωταρχικό σκοπό της διατηρήσεως της σταθερότητας των τιμών, ως αναπόσπαστο μέρος του Ευρωπαϊκού Συστήματος Κεντρικών Τραπεζών και κατά τους όρους του άρθρου 105 παράγραφος 1 της Συνθήκης για την Ευρωπαϊκή 'Ενωση."
3. Το άρθρο 5 του Καταστατικού καταργείται.
4. Μετά το άρθρο 4 του Καταστατικού προστίθενται άρθρα 5Α και 5Β ως εξής:
"'Αρθρο 5Α
Κατά την άσκηση των αρμοδιοτήτων τους, η Τράπεζα της Ελλάδος και τα μέλη των οργάνων της δεν ζητούν ούτε δέχονται οδηγίες από την Κυβέρνηση ή οργανισμούς. Η Κυβέρνηση και οι λοιποί φορείς πολιτικής εξουσίας δεν επιδιώκουν να επηρεάζουν τα όργανα της Τράπεζας κατά την εκτέλεση των καθηκόντων τους.
'Αρθρο 5Β
Η Τράπεζα της Ελλάδος υποβάλλει κάθε έτος έκθεση για τη νομισματική πολιτική του προηγούμενου και του τρέχοντος έτους στη Βουλή των Ελλήνων και στο Υπουργικό Συμβούλιο. Κατά τη διάρκεια του έτους η Τράπεζα υποβάλλει συμπληρωματική έκθεση για τις νομισματικές εξελίξεις και τη νομισματική πολιτική. Από της ιδρύσεως του Ευρωπαϊκού Συστήματος Κεντρικών Τραπεζών η Τράπεζα της Ελλάδος συμβάλλει στην εκπλήρωση των υποχρεώσεων της Ευρωπαϊκής Κεντρικής Τράπεζας για υποβολή εκθέσεων κατά τα άρθρα 109 Β' παράγραφος 3 της Συνθήκης και 15 του Καταστατικού του Ευρωπαϊκού Συστήματος Κεντρικών Τραπεζών.
Ο Διοικητής της Τράπεζας της Ελλάδος καλούμενος εμφανίζεται ενώπιον αρμόδιας επιτροπής της Βουλής, προκειμένου να ενημερώσει επί θεμάτων αρμοδιότητας της Τράπεζας της Ελλάδος. Για τον ίδιο λόγο ο Διοικητής μπορεί να ζητεί από τον Πρόεδρο της Βουλής να κληθεί για να εμφανισθεί ενώπιον της επιτροπής.
Με την επιφύλαξη του προηγούμενου άρθρου, ο Διοικητής της Τράπεζας της Ελλάδος καλείται και μπορεί να παρίσταται στις συνεδριάσεις του Υπουργικού Συμβουλίου ή αρμόδιων επιτροπών του Υπουργικού Συμβουλίου, όταν συζητούνται θέματα που σχετίζονται με τους σκοπούς και τις αρμοδιότητες της Τράπεζας της Ελλάδος.
Για κάθε σχέδιο νόμου που αφορά τις αρμοδιότητες του άρθρου 2 ζητείται η γνώμη της Τράπεζας της Ελλάδος. Η Τράπεζα της Ελλάδος μπορεί να διατυπώνει προτάσεις προς την Κυβέρνηση επί θεμάτων της αρμοδιότητάς της."
5. Στο άρθρο 6 του Καταστατικού διαγράφεται η φράση "εις μίαν ή πλείονας των κατά το άρθρον 5 (4) οριζομένων χωρών χρυσής νομισματικής βάσεως".
6. Στο άρθρο 20 προστίθεται επιφύλαξη της αρμοδιότητας του Συμβουλίου Νομισματικής Πολιτικής και του Διοικητή και επομένως το άρθρο αναδιατυπώνεται ως εξής:
"'Αρθρο 20
Η γενική διαχείριση των υποθέσεων της Τραπέζης ανατίθεται εις το Γενικόν Συμβούλιον υπεύθυνον προς την Γενικήν Συνέλευσιν. Το Συμβούλιον δικαιούται να λαμβάνει πάσαν απόφασιν και να ασκεί πάσαν εξουσίαν, εντός των ορίων του Καταστατικού, μη υπαγομένην εις την αρμοδιότητα της Γενικής Συνελεύσεως ή του Συμβουλίου Νομισματικής Πολιτικής ή τις κατ' άρθρα 31 εδάφιο τελευταίο και 55Α του παρόντος αρμοδιότητες του Διοικητού."
7. Το άρθρο 21 αντικαθίσταται ως εξής:
"'Αρθρο 21
Το Γενικόν Συμβούλιον αποτελείται εκ του Διοικητού, των δύο Υποδιοικητών, των λοιπών μελών του Συμβουλίου Νομισματικής Πολιτικής και έξι Συμβούλων, τρεις τουλάχιστον εκ των οποίων θα εκλέγονται εκ των περί την βιομηχανίαν, το εμπόριον και την γεωργίαν ειδικώς ασχολουμένων.
Ο Διοικητής και οι Υποδιοικηταί διορίζονται κατά τα εν άρθρω 29 προβλεπόμενα, τα δε λοιπά μέλη του Συμβουλίου 
 

Επιστροφή στην κορυφή



Σελίδα 7975 
Νομισματικής Πολιτικής κατά τα προβλεπόμενα στο άρθρο 35Α.
Οι έξι Σύμβουλοι εκλέγονται υπό της Γενικής Συνελεύσεως δια τρία έτη και είναι επανεκλέξιμοι.
Τα λοιπά μέλη του Συμβουλίου Νομισματικής Πολιτικής θα μετέχουν στο Γενικό Συμβούλιο, κατά το άρθρο 35Α, από την επομένη της ετησίας Γενικής Συνελεύσεως του 1998. Μέχρι την ημερομηνία της Γενικής Συνελεύσεως του 1998 εξακολουθεί η θητεία των εν ενεργεία Συμβούλων, η οποία λήγει τότε αυτοδικαίως. Εκ των κατά την ετησίαν ταύτην Γενικήν Συνέλευσιν εκλεγησομένων έξι Συμβούλων, ανά δύο, ορισθησόμενοι δια κλήρου, θα αποχωρήσωσιν εις εκάστην των ετησίων Γενικών Συνελεύσεων των ετών 1999, 2000 και 2001."
8. Μεταξύ της πρώτης και της δεύτερης παραγράφου του άρθρου 22 προστίθεται εδάφιο ως εξής:
"Από την ίδρυση του Ευρωπαϊκού Συστήματος Κεντρικών Τραπεζών, ο Διοικητής μετέχει, ως εκ της θέσεώς του, ως ανεξάρτητη προσωπικότητα στο Γενικό Συμβούλιο και στο Διοικητικό Συμβούλιο της Ευρωπαϊκής Κεντρικής Τράπεζας, σύμφωνα με το Καταστατικό του Ευρωπαϊκού Συστήματος Κεντρικών Τραπεζών."
9. Το άρθρο 24 του Καταστατικού συμπληρώνεται ως εξής:
"'Αρθρο 24
Εάν ο Διοικητής ή τις των Υποδιοικητών ή των μελών του Γενικού Συμβουλίου καταστούν οριστικώς ανίκανοι ή υποπέσουν σε βαρύ παράπτωμα, ιδίως δε καταστώσιν ένοχοι παραβάσεως του παρόντος Καταστατικού, αποκαλύψωσι μυστικά αναγόμενα εις τας υποθέσεις της Τραπέζης ή καταχρασθώσι της θέσεως αυτών δι' ιδίους προσωπικούς ή εμπορικούς σκοπούς, η Γενική Συνέλευσις των Μετόχων δικαιούται να απομακρύνη αυτούς της θέσεώς των."
10. Από το άρθρο 27 απαλείφεται το στοιχείο α'.
11. Στο άρθρο 27, στοιχείο β', προστίθεται η φράση "εκτός αν ορίζεται διαφορετικά στο άρθρο εκείνο ή σε άλλες διατάξεις του παρόντος Καταστατικού."
12. Στο άρθρο 27, στοιχεία γ' και δ', προστίθεται η φράση "εφόσον τούτο δεν ανάγεται στην αρμοδιότητα του Συμβουλίου Νομισματικής Πολιτικής."
13. Στο άρθρο 27 απαλείφεται το στοιχείο η'.
14. Στο άρθρο 27, στο στοιχείο ια' προτάσσονται οι λέξεις "Με την επιφύλαξη των άρθρων 30 και 31 του Καταστατικού του Ευρωπαϊκού Συστήματος Κεντρικών Τραπεζών...."
15. Στο άρθρο 29 του Καταστατικού το πρώτο εδάφιο αντικαθίσταται ως εξής:
"Ο Διοικητής και οι Υποδιοικητές διορίζονται για μία εξαετία, με προεδρικό διάταγμα, μετά πρόταση του Υπουργικού Συμβουλίου, κατόπιν προτάσεως του Γενικού Συμβουλίου της Τράπεζας, υποχρεούνται δε να διαθέτωσιν ολόκληρον τον χρόνον αυτών δια τας υποθέσεις της Τραπέζης, εξαιρουμένων των περιπτώσεων καθ' ας νόμω αποτελούσι μέλη Διοικητικών Συμβουλίων νομικών προσώπων δημοσίου δικαίου ή δημοσίων επιχειρήσεων ή κρατικών συμβουλευτικών σωμάτων."
16. Το άρθρο 31 αντικαθίσταται ως εξής:
"'Αρθρο 31
Ο Διοικητής θα ασκεί, εξ ονόματος του Γενικού Συμβουλίου, διαρκή έλεγχον επί της διαχειρίσεως του ενεργητικού και των γενικών εργασιών της Τραπέζης, λαμβάνων αποφάσεις επί πάντων των θεμάτων, των μη ειδικώς επιφυλασσομένων εις το Γενικόν Συμβούλιον ή το Συμβούλιο Νομισματικής Πολιτικής ή μη διεπομένων από κανονισμούς, οι οποίοι εκδίδονται από τα Συμβούλια αυτά.
Με εξαίρεση τα θέματα που ανατίθενται στο Συμβούλιο Νομισματικής Πολιτικής, ο Διοικητής αποφασίζει επί των λοιπών θεμάτων, που εμπίπτουν στα καθήκοντα του Ευρωπαϊκού Συστήματος Κεντρικών Τραπεζών."
17. Μετά το άρθρο 35 προστίθεται άρθρο 35Α περί του Συμβουλίου Νομισματικής Πολιτικής, ως εξής:
"'Αρθρο 35Α
Το Συμβούλιο Νομισματικής Πολιτικής είναι αρμόδιο να αποφασίζει για τη χάραξη και άσκηση της νομισματικής πολιτικής, καθώς και επί των θεμάτων που αφορούν την άσκηση της συναλλαγματικής πολιτικής, τη λειτουργία των συστημάτων πληρωμών και την έκδοση τραπεζογραμματίων. Οι αρμοδιότητες αυτές ασκούνται με πράξεις του Συμβουλίου. Από της υιοθετήσεως του ευρώ ως εθνικού νομίσματος, το Συμβούλιο Νομισματικής Πολιτικής θα ασκεί τα καθήκοντά του κατά τα προβλεπόμενα στις διατάξεις του άρθρου 2 παράγραφος τρίτη και του άρθρου 4 παράγραφος δεύτερη του παρόντος.
Το Συμβούλιο Νομισματικής Πολιτικής αποτελείται από το Διοικητή της Τράπεζας της Ελλάδος, τους δύο Υποδιοικητές και άλλα τρία μέλη που διορίζονται με προεδρικό διάταγμα, εκδιδόμενο μετά από πρόταση του Υπουργικού Συμβουλίου, ύστερα από γνώμη του Διοικητή, και δίνουν τον προβλεπόμενο στο άρθρο 22 του παρόντος όρκο.
Τα μέλη του Συμβουλίου Νομισματικής Πολιτικής επιλέγονται μεταξύ προσώπων αναγνωρισμένου κύρους και επαγγελματικής εμπειρίας σε νομισματικά ή τραπεζικά θέματα και είναι πλήρους απασχόλησης. Υπάλληλοι του Δημοσίου ή νομικού προσώπου δημοσίου ή ιδιωτικού δικαίου δεν μπορούν να διατηρήσουν τη θέση τους, εφόσον αποδεχθούν το διορισμό τους ως μελών του Συμβουλίου Νομισματικής Πολιτικής. Κατ' εξαίρεση, μπορούν να διοριστούν μέλη του Συμβουλίου καθηγητές Ανωτάτων Εκπαιδευτικών Ιδρυμάτων, οι οποίοι δικαιούνται να ασκούν συγχρόνως τα καθήκοντά τους στα Ιδρύματα αυτά.
Τα μέλη του Συμβουλίου Νομισματικής Πολιτικής οφείλουν και μετά την παύση των καθηκόντων τους να μην αποκαλύπτουν πληροφορίες των οποίων έλαβαν γνώση κατά την άσκηση των καθηκόντων τους και οι οποίες καλύπτονται από το επαγγελματικό απόρρητο.
Οι όροι απασχόλησης και οι αποδοχές των μελών του Συμβουλίου Νομισματικής Πολιτικής καθορίζονται με απόφαση του Γενικού Συμβουλίου της Τράπεζας.
Ο Διοικητής και οι Υποδιοικητές είναι μέλη του Συμβουλίου Νομισματικής Πολιτικής, ως εκ της ιδιότητάς τους, και η θητεία τους διαρκεί για όσο χρόνο έχουν την ιδιότητα αυτή. Η θητεία των υπόλοιπων μελών είναι εξαετής και μπορεί να ανανεώνεται. Σε περίπτωση θανάτου ή αποχώρησης για οποιονδήποτε λόγο μέλους του Συμβουλίου Νομισματικής Πολιτικής, εκτός από το Διοικητή και τους Υποδιοικητές, πριν από τη λήξη της θητείας τους, η θητεία του μέλους που διορίζεται σε αντικατάτασή του θα περιλαμβάνει το υπόλοιπο της θητείας του θανόντος ή αποχωρήσαντος μέλους και μια ακόμη πλήρη θητεία, εφόσον το υπολειπόμενο μέρος της θητείας είναι μικρότερο από δύο έτη.
Κατά την πρώτη σύνθεση του Συμβουλίου Νομισματικής Πολιτικής η θητεία των λοιπών, πλην του Διοικητή και του ενός Υποδιοικητή, μελών του Συμβουλίου δύναται να καθορισθεί, κατ' εξαίρεση, βραχύτερη των έξι ετών, ούτως ώστε να εξασφαλίζεται σταδιακή τμηματική ανανέωση των μελών του Συμβουλίου, ως νόμος ορίζει. Ο ακριβής χρόνος της θητείας καθενός εκ των μελών αυτών θα καθορίζεται στην πράξη διορισμού.
Πρόεδρος του Συμβουλίου Νομισματικής Πολιτικής είναι ο Διοικητής της Τράπεζας της Ελλάδος, αναπληρούμενος κατά τα οριζόμενα στο άρθρο 32 του παρόντος Καταστατικού. Ο Πρόεδρος καλεί τα μέλη του Συμβουλίου σε συνεδρίαση όταν παρίσταται ανάγκη και τουλάχιστον μια φορά το μήνα.
Το Συμβούλιο Νομισματικής Πολιτικής βρίσκεται σε απαρτία όταν παρίστανται τέσσερα τουλάχιστον μέλη. Το Συμβούλιο αποφασίζει κατά πλειοψηφία. Σε περίπτωση ισοψηφίας υπερισχύει η ψήφος του Προέδρου. Σε περίπτωση θανάτου, λήξης της θητείας ή αποχώρησης μελών του Συμβουλίου Νομισματικής Πολιτικής και μέχρι τον ορισμό νέων μελών, το Συμβούλιο μπορεί να λειτουργεί με ελλιπή συγκρότηση. Η διάταξη του άρθρου 26 παράγραφος τελευταία του παρόντος Καταστατικού 
 

Επιστροφή στην κορυφή



Σελίδα 7976 
ισχύει και για τα μέλη του Συμβουλίου Νομισματικής Πολιτικής που δεν είναι μέλη της Διοίκησης της Τράπεζας.
Το Συμβούλιο Νομισματικής Πολιτικής επικουρείται στο έργο του από υπηρεσιακές μονάδες της Τράπεζας και από επιτροπές αποτελούμενες από μέλη του και από υπαλλήλους της Τράπεζας, στις οποίες επιτροπές μπορεί να αναθέτει τη λήψη αποφάσεων επί ορισμένων θεμάτων της αρμοδιότητάς του, διατηρούμενης πάντως της αρμοδιότητας του Συμβουλίου να αποφασίζει και επί των θεμάτων αυτών.
Το Συμβούλιο Νομισματικής Πολιτικής μπορεί να αναθέτει την εποπτεία τομέων της αρμοδιότητάς του σε ορισμένα μέλη του.
Το Συμβούλιο Νομισματικής Πολιτικής καταρτίζει κανονισμό της εσωτερικής οργάνωσης και λειτουργίας του.
Τα μέλη του Συμβουλίου Νομισματικής Πολιτικής είναι, ως εκ του λειτουργήματός τους, μέλη και του Γενικού Συμβουλίου της Τράπεζας."
18. Ο τίτλος του Τμήματος Χ συμπληρώνεται ως εξής:
"ΕΡΓΑΣΙΑΙ ΤΗΣ ΤΡΑΠΕΖΗΣ ΚΑΙ ΜΕΣΑ
ΝΟΜΙΣΜΑΤΙΚΗΣ ΠΟΛΙΤΙΚΗΣ"
19. Στο άρθρο 55 ο αριθμός 3 αντικαθίσταται ως εξής:
"3) Να αγοράζει και να πωλεί με πράξεις όψεως ή προθεσμίας κάθε είδους περιουσιακά στοιχεία σε συνάλλαγμα, καθώς και πολύτιμα μέταλλα. Ως περιουσιακά στοιχεία σε συνάλλαγμα νοούνται τίτλοι και κάθε άλλο περιουσιακό στοιχείο εκφρασμένο σε οποιοδήποτε νόμισμα ή σε λογιστικές μονάδες.
Να κατέχει και να διαχειρίζεται τα πιο πάνω περιουσιακά στοιχεία.
Να διαχειρίζεται και να επιβλέπει συστήματα διακανονισμού συναλλαγών επί υποχρεώσεων σε αξιογραφική ή λογιστική μορφή."
20. Στο άρθρο 55 ο αριθμός 4 αντικαθίσταται ως εξής:
"4) Να τηρεί λογαριασμό του Δημοσίου και δημόσιων οργανισμών, πιστωτικών ιδρυμάτων, νομικών και φυσικών προσώπων και άλλων συμμετεχόντων στις αγορές. Για την εξασφάλιση των απαιτήσεών της η Τράπεζα μπορεί να δέχεται και ενέχυρο επί τίτλων με λογιστική μορφή."
21. Στο άρθρο 55 οι αριθμοί 5 και 6 καταργούνται.
22. Στο άρθρο 55 ο αριθμός 8 αντικαθίσταται ως εξής:
"8) Να συναλλάσσεται στις αγορές χρήματος και κεφαλαίου επί απαιτήσεων ή τίτλων σε οποιοδήποτε νόμισμα, καθώς και επί πολυτίμων μετάλλων."
23. Στο άρθρο 55 ο αριθμός 10 αντικαθίσταται ως εξής:
"10) Να ενεργεί πιστοδοτικές και πιστοληπτικές πράξεις με πιστωτικά ιδρύματα ή άλλα πρόσωπα που μετέχουν στις αγορές χρήματος και κεφαλαίου. Οι παρεχόμενες πιστώσεις πρέπει να καλύπτονται από επαρκείς ασφάλειες, που μπορεί να συνίστανται και σε ενέχυρο επί τίτλων με λογιστική μορφή ή και σε αγορά τίτλων με σύμφωνο επαναπωλήσεως ή με άλλες ειδικές συμφωνίες. Η μορφή και οι γενικοί όροι των ασφαλειών καθορίζονται από το Συμβούλιο Νομισματικής Πολιτικής."
24. Στο άρθρο 55 από τον αριθμό 13 εδάφιο δεύτερο, απαλείφονται οι λέξεις: "και νομικών προσώπων δημοσίας ωφελείας" και μετά τις λέξεις: "άλλων εκδοτικών Τραπεζών", προστίθεται η λέξη: "και".
25. Στο άρθρο 55 αριθμός 14, απαλείφεται η πρώτη παράγραφος και, επομένως, η διάταξη διαμορφώνεται ως εξής:
"14) Να εγγραφή και δι' ίδιον λογαριασμόν εις το κεφάλαιον της Τραπέζης των Διεθνών Διακανονισμών και διατηρήση εις το ενεργητικόν της μετοχάς της Τραπέζης ταύτης."
26. Στο άρθρο 55 στον αριθμό 15 προστίθεται δεύτερο εδάφιο ως εξής:
"Επίσης να επιβλέπει και να θέτει κανόνες για τη λειτουργία των συστημάτων συμψηφισμού και διακανονισμού των πληρωμών, καθώς και συστημάτων διαπραγμάτευσης, διακανονισμού και εκκαθάρισης εξωχρηματιστηριακών συναλλαγών επί τίτλων και λοιπών χρηματοπιστωτικών μέσων με στόχο την αποτελεσματικότητα και αξιοπιστία τους, καθώς και να διαχειρίζεται τέτοια συστήματα."
27. Στο άρθρο 55 του Καταστατικού στον αριθμό 17 προτάσσονται δύο εδάφια και μία λέξη ως εξής:
"17) Να συνάπτει σχέσεις με Κεντρικές Τράπεζες και χρηματοπιστωτικά ιδρύματα άλλων χωρών, καθώς και με διεθνείς οργανισμούς. Επίσης να διεξάγει κάθε είδους τραπεζικές συναλλαγές στο πλαίσιο σχέσεων με άλλες χώρες και διεθνείς οργανισμούς. Ειδικότερα...."
28. Στο άρθρο 55 αριθμός 19, οι λέξεις στη δεύτερη σειρά του δεύτερου εδαφίου: "Γενικού Συμβουλίου" αντικαθίστανται από τις λέξεις: "Συμβουλίου Νομισματικής Πολιτικής".
29. Στο άρθρο 55 μετά τον αριθμό 20 προστίθενται αριθμοί 21, 22 και 23 ως εξής:
"21) Για τους σκοπούς της νομισματικής πολιτικής η Τράπεζα της Ελλάδος μπορεί να υποχρεώνει τα νομισματικά χρηματοδοτικά ιδρύματα να διατηρούν σε αυτήν καταθέσεις έντοκες ή άτοκες και να επιβάλλει με πράξη του Διοικητή ή εξουσιοδοτημένου από αυτόν οργάνου, για την περίπτωση παράβασης της σχετικής υποχρέωσης, ως διοικητική ποινή, άτοκη κατάθεση ποσού μέχρι του διπλάσιου του ποσού της σχετικής υποχρέωσης και διάρκειας μέχρι του διπλάσιου της διάρκειας της παράβασης.
Για τις ανάγκες της παραγράφου αυτής, ως νομισματικά χρηματοδοτικά ιδρύματα νοούνται όσα εμπίπτουν στον ορισμό των νομισματικών χρηματοδοτικών ιδρυμάτων, τον οποίο εκάστοτε υιοθετεί η Ευρωπαϊκή Κεντρική Τράπεζα. Υπό την επιφύλαξη του προηγούμενου εδαφίου, ως νομισματικά χρηματοδοτικά ιδρύματα νοούνται τα πιστωτικά ιδρύματα, καθώς και όλα τα νομικά πρόσωπα ή σύνολα περιουσίας που έχουν διαχειριστική αυτονομία και λογιστική αυτοτέλεια, των οποίων κύρια οικονομική δραστηριότητα είναι η διαμεσολάβηση στο χρηματοπιστωτικό τομέα και των οποίων οι εργασίες συνίστανται στο να δέχονται καταθέσεις ή και συγγενή υποκατάστατα καταθέσεων από οικονομικές μονάδες που δεν είναι νομισματικά χρηματοδοτικά ιδρύματα, στο να χορηγούν για δικό τους λογαριασμό δάνεια και στο να επενδύουν σε τίτλους για δικό τους λογαριασμό.
22) Εκτός των αναφερομένων στο άρθρο αυτό, η Τράπεζα μπορεί να χρησιμοποιεί και άλλα μέσα νομισματικής πολιτικής, τα οποία κρίνει κατάλληλα για την εξυπηρέτηση των κατά το άρθρο 4 του παρόντος σκοπών της.
23) Εκτός από τις πράξεις που αναφέρονται στις προηγούμενες παραγράφους, η Τράπεζα μπορεί να ενεργεί και άλλες εργασίες, εφόσον αυτές δεν παρακωλύουν την άσκηση της νομισματικής πολιτικής και δεν αντίκεινται στους στόχους και τα καθήκοντα του Ευρωπαϊκού Συστήματος Κεντρικών Τραπεζών."
30. Μετά το άρθρο 55 προστίθενται άρθρα 55Α, 55Β και 55Γ ως εξής:
"'Αρθρο 55Α
Η Τράπεζα της Ελλάδος ασκεί την εποπτεία στα πιστωτικά ιδρύματα, καθώς και στις ακόλουθες κατηγορίες επιχειρήσεων και οργανισμών του χρηματοπιστωτικού τομέα της οικονομίας:
α) εταιριών χρηματοδοτικής μίσθωσης,
β) εταιριών πρακτορείας επιχειρηματικών απαιτήσεων,
γ) εταιριών αμοιβαίων εγγυήσεων,
δ) ταμείων αντεγγύησης,
ε) ανταλλακτηρίων συναλλάγματος,
στ) εταιριών διαμεσολάβησης στις διατραπεζικές αγορές.
Επίσης και άλλες κατηγορίες επιχειρήσεων και οργανισμών μπορούν να υπάγονται στην εποπτεία της Τράπεζας της Ελλάδος, ως νόμος ορίζει, υπό την επιφύλαξη της τελευταίας παραγράφου του άρθρου 5Β του παρόντος.
Η έκταση και το περιεχόμενο της εποπτείας καθορίζεται από τις εκάστοτε ισχύουσες διατάξεις για κάθε κατηγορία εποπτευόμενων ιδρυμάτων, επιχειρήσεων και οργανισμών.
Στόχοι της εποπτείας είναι η σταθερότητα και αποτελεσματικότητα του πιστωτικού συστήματος και γενικότερα του 
 

Επιστροφή στην κορυφή



Σελίδα 7977 
χρηματοπιστωτικού τομέα της οικονομίας. Επίσης, η εποπτεία αποβλέπει στη διαφάνεια των διαδικασιών και των όρων των συναλλαγών των υποκειμένων σε αυτή.
Η εποπτεία περιλαμβάνει και την επιβολή, κατά πάντων των υποκειμένων σε αυτήν, καθώς και κατά των νόμιμων εκπροσώπων τους και όσων ασκούν διοίκηση, των κυρώσεων που προβλέπονται από την ισχύουσα νομοθεσία για τα πιστωτικά ιδρύματα σε περίπτωση παράβασης των νομοθετικών ή κανονιστικών ρυθμίσεων σχετικά με την άσκηση των δραστηριοτήτων τους ή την παρακώλυση των κατά νόμο ελέγχων. Για τις ίδιες παραβάσεις η Τράπεζα της Ελλάδος μπορεί να επιβάλλει, διαζευκτικά ή σωρευτικά προς τις ήδη προβλεπόμενες ποινές, άτοκη κατάθεση στην Τράπεζα της Ελλάδος ποσού μέχρι σαράντα τοις εκατό (40%) του ποσού της παράβασης και διάρκειας μέχρι ενός (1) έτους ή πρόστιμο υπέρ του Ελληνικού Δημοσίου, υπολογιζόμενο είτε ως ποσοστό, μέχρι σαράντα τοις εκατό (40%), επί του ποσού της παράβασης είτε ως εφάπαξ ποσό, μέχρι τριακόσια εκατομμύρια (300.000.000) δραχμές. Τα όρια του προστίμου μπορούν να αναπροσαρμόζονται με πράξη του Διοικητή της Τράπεζας της Ελλάδος.
Οι κατά το παρόν άρθρο αρμοδιότητες ασκούνται με πράξεις του Διοικητή της Τράπεζας της Ελλάδος ή εξουσιοδοτημένων από αυτόν οργάνων.
'Αρθρο 55Β
Πιστωτικά και χρηματοδοτικά ιδρύματα, φυσικά ή νομικά πρόσωπα ή άλλοι συμμετέχοντες στις αγορές οφείλουν, μη δικαιούμενοι να επικαλεσθούν το τραπεζικό ή άλλο απόρρητο, να παρέχουν στην Τράπεζα της Ελλάδος τα ευρισκόμενα στην κατοχή τους στοιχεία και πληροφορίες που είναι αναγκαία για την άσκηση των κατά το άρθρο 2 του παρόντος αρμοδιοτήτων της. Την ίδια υποχρέωση υπέχουν και οι δημόσιες υπηρεσίες.
Η υποχρέωση παροχής στοιχείων περιλαμβάνει και τα απαιτούμενα στοιχεία για την κατάρτιση του ισοζυγίου πληρωμών και των χρηματοοικονομικών λογαριασμών των επί μέρους τομέων της οικονομίας, καθώς και για τον υπολογισμό της διεθνούς επενδυτικής θέσης της χώρας. Ειδικότερα, τα πιστωτικά και χρηματοδοτικά ιδρύματα οφείλουν, για την εκπλήρωση της παραπάνω υποχρέωσής τους, σε περίπτωση διενέργειας, μέσω αυτών, συναλλαγών προσώπων εγκατεστημένων στην ημεδαπή με πρόσωπα εγκατεστημένα στην αλλοδαπή, να λαμβάνουν από τους εγκατεστημένους στην ημεδαπή συναλλασσόμενους τα στοιχεία που η Τράπεζα της Ελλάδος καθορίζει κατά το επόμενο εδάφιο.
Η Τράπεζα της Ελλάδος ορίζει τα στοιχεία και τις πληροφορίες που οφείλουν να τις παρέχουν οι κατά την πρώτη παράγραφο υπόχρεοι σχετικά με τις συναλλαγές τους με πρόσωπα εγκατεστημένα στην ημεδαπή ή την αλλοδαπή και τις έναντι των προσώπων αυτών απαιτήσεις και υποχρεώσεις τους, καθώς και τον τρόπο, το χρόνο και τη διαδικασία παροχής αυτών και κάθε άλλη σχετική λεπτομέρεια.
Απαγορεύεται στα πρόσωπα που ασκούν ή άσκησαν δραστηριότητα για λογαριασμό της Τράπεζας της Ελλάδος να γνωστοποιούν σε οποιοδήποτε φυσικό ή νομικό πρόσωπο και σε οποιαδήποτε δημόσια αρχή τις πληροφορίες ή τα στοιχεία που παρέχονται σύμφωνα με τις πιο πάνω διατάξεις, με την επιφύλαξη των εξαιρέσεων που προβλέπονται από την ισχύουσα νομοθεσία. Η απαγόρευση αυτή δεν περιλαμβάνει την ανακοίνωση με συγκεντρωτική μορφή των πιο πάνω στοιχείων και πληροφοριών, εφόσον δεν προκύπτει η ταυτότητα των προσώπων στα οποία αναφέρονται.
Πρόσωπα που ασκούν ή έχουν ασκήσει δραστηριότητα για λογαριασμό της Τράπεζας της Ελλάδος τιμωρούνται κατά τις διατάξεις του άρθρου 371 του Ποινικού Κώδικα αν παραβούν το πιο πάνω απόρρητο. Κατά τις διατάξεις του ίδιου άρθρου τιμωρείται και οποιοδήποτε άλλο πρόσωπο κοινοποιήσει τα στοιχεία που έχουν υποβληθεί στην Τράπεζα της Ελλάδος με οποιονδήποτε τρόπο και αν έλαβε γνώση τούτων.
Σε περίπτωση παράβασης των κατά το παρόν άρθρο υποχρεώσεων, η Τράπεζα της Ελλάδος μπορεί να επιβάλλει, με πράξη του Διοικητή ή εξουσιοδοτούμενου από αυτόν οργάνου, κατά των υποχρέων του πρώτου εδαφίου της πρώτης παραγράφου του παρόντος άρθρου, καθώς και των διευθυνόντων και νόμιμων εκπροσώπων τους και όσων ασκούν διοίκηση, πρόστιμο υπέρ του Ελληνικού Δημοσίου μέχρι ποσού εκατό εκατομμυρίων (100.000.000) δραχμών και σε περίπτωση υποτροπής μέχρι διακοσίων εκατομμυρίων (200.000.000) δραχμών. Τα όρια αυτά μπορούν να αναπροσαρμόζονται με όμοια πράξη.
'Αρθρο 55Γ
Η Τράπεζα της Ελλάδος, πέραν των ελεγκτικών αρμοδιοτήτων της στα πλαίσια της εποπτείας, δικαιούται να διενεργεί έλεγχο βιβλίων και στοιχείων, περιλαμβάνοντα και δικαίωμα λήψης αντιγράφων, σε φυσικά ή νομικά πρόσωπα που ασκούν οποιαδήποτε επιχείρηση, εφόσον υπάρχουν κατά την κρίση της ενδείξεις παραβάσεων κατά την άσκηση οποιασδήποτε δραστηριότητας σχετικής με τις προβλεπόμενες στο άρθρο 2 αρμοδιότητές της.
Επίσης η Τράπεζα της Ελλάδος δικαιούται να ασκεί έλεγχο, με το αυτό περιεχόμενο και έκταση, των βιβλίων και στοιχείων των, κατά το άρθρο 55Β εδάφιο πρώτο, υποχρέων με σκοπό την εξακρίβωση των παρεχόμενων πληροφοριών. Η κατά το ίδιο άρθρο απαγόρευση γνωστοποίησης στοιχείων, καθώς και η προβλεπόμενη σε αυτό κύρωση ισχύουν και για τα στοιχεία των οποίων τα όργανα της Τράπεζας της Ελλάδος λαμβάνουν γνώση κατά την άσκηση των κατά το παρόν άρθρο ελέγχων.
Τα φυσικά πρόσωπα, καθώς και οι νόμιμοι εκπρόσωποι και οι ασκούντες διοίκηση των νομικών προσώπων της πρώτης παραγράφου, τιμωρούνται με φυλάκιση τουλάχιστον τριών (3) μηνών, αν αρνούνται ή παρακωλύουν τον έλεγχο, κατόπιν εγκλήσεως της Τράπεζας της Ελλάδος."
31. Συναφώς προς τις τροποποιήσεις του άρθρου 55, στο άρθρο 56 οι μεν αριθμοί 6, 9 και 10 καταργούνται, από τον δε αριθμό 8 απαλείφονται οι λέξεις: "ή πιστώσεις ασφαλισμένας άλλως ή ως ορίζεται εν άρθρω 55/10/".
32. Συναφώς προς τις τροποποιήσεις του άρθρου 55, στο άρθρο 57 εδάφιο πρώτο, απαλείφονται οι λέξεις: "ίνα τηρηθή η διάταξις του άρθρου 55/10/".
33. Το τμήμα ΧΙ του Καταστατικού καταργείται.
34. Το άρθρο 65 καταργείται.
35. Συναφώς προς τις τροποποιήσεις του άρθρου 55, το άρθρο 75 καταργείται.
'Αρθρο δεύτερο
Οι παράγραφοι 3 και 4 του άρθρου 6 του ν. 2548/1997 αντικαθίστανται ως εξής:
"3. Ο Διοικητής και οι Υποδιοικητές είναι μέλη του Συμβουλίου Νομισματικής Πολιτικής, ως εκ της ιδιότητάς τους, και η θητεία τους διαρκεί για όσο χρόνο έχουν την ιδιότητα αυτή. Η θητεία των υπόλοιπων μελών είναι εξαετής και μπορεί να ανανεώνεται. Σε περίπτωση θανάτου ή αποχώρησης για οποιονδήποτε λόγο μέλους του Συμβουλίου Νομισματικής Πολιτικής, εκτός από το Διοικητή και τους Υποδιοικητές πριν από τη λήξη της θητείας του, η θητεία του μέλους που διορίζεται σε αντικατάστασή του θα περιλαμβάνει το υπόλοιπο της θητείας του θανόντος ή αποχωρήσαντος μέλους και μία ακόμη πλήρη θητεία, εφόσον το υπολειπόμενο μέρος της θητείας είναι μικρότερο από δύο (2) έτη.
4. Πρόεδρος του Συμβουλίου Νομισματικής Πολιτικής είναι ο Διοικητής της Τράπεζας της Ελλάδος, αναπληρούμενος κατά τα οριζόμενα στο Καταστατικό της. Ο Πρόεδρος καλεί τα μέλη του Συμβουλίου σε συνεδρίαση όταν παρίσταται ανάγκη και τουλάχιστον μία φορά το μήνα.
Το Συμβούλιο Νομισματικής Πολιτικής βρίσκεται σε απαρτία όταν παρίστανται τέσσερα (4) τουλάχιστον μέλη. Το Συμβούλιο αποφασίζει κατά πλειοψηφία. Σε περίπτωση ισοψηφίας υπερισχύει η ψήφος του Προέδρου.
Σε περίπτωση θανάτου, λήξης της θητείας ή αποχώρησης μελών του Συμβουλίου Νομισματικής Πολιτικής και μέχρι τον ορισμό νέων μελών, το Συμβούλιο μπορεί να λειτουργεί με 
 

Επιστροφή στην κορυφή



Σελίδα 7978 
ελλιπή συγκρότηση. Η διάταξη του άρθρου 26 παράγραφος τελευταία του Καταστατικού της Τράπεζας της Ελλάδος ισχύει και για τα μέλη του Συμβουλίου Νομισματικής Πολιτικής που δεν είναι μέλη της Διοίκησης της Τράπεζας."
'Αρθρο τρίτο
Η ισχύς του άρθρου πρώτου αρχίζει από 22.12.1997 και του άρθρου δεύτερου από της δημοσιεύσεώς του στην Εφημερίδα της Κυβερνήσεως."
ΠΡΟΕΔΡΕΥΩΝ (Παναγιώτης Σγουρίδης): Παρακαλώ να εξουσιοδοτήσετε το προεδρείο για την επικύρωση των Πρακτικών της σημερινής συνεδριάσεως ως προς την ψήφιση στο σύνολο αυτού του νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση.
'Εχουν διανεμηθεί τα Πρακτικά της Τρίτης 28 Απριλίου 1998 και ερωτάται το Σώμα αν συμφωνεί για την επικύρωσή τους.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τρίτης 28 Απριλίου 1998, επικυρώθηκαν.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 12.20' λύεται η συνεδρίαση για αύριο, ημέρα Παρασκευή 8 Μα|ου 1998 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης των Βουλευτών της Νέας Δημοκρατίας σχετικά με την αξιοπιστία του στιγμιαίου Κρατικού Λαχείου "ΞΥΣΤΟ".
Ο ΠΡΟΕΔΡΟΣΟΙ ΓΡΑΜΜΑΤΕΙΣ

