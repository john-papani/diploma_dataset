
ΣΥΝΕΔΡΙΑΣΗ ΚΖ΄
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
Πέμπτη 4 Σεπτεμβρίου 2003 (απόγευμα)
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Συζήτηση επί της ενστάσεως του κ. Κολοζώφ στην τροπολογία 1662 του σχεδίου νόμου του Υπουργείου Μεταφορών και Επικοινωνιών, σελ.
2. Ψηφοφορία επί της ενστάσεως του κ. Κολοζώφ στην τροπολογία 1662 του σχεδίου νόμου του Υπουργείου Μεταφορών και Επικοινωνιών, σελ.
3. Συζήτηση επί διαδικαστικού, σελ.
Β. ΝΟΜΟΘΕΤΙΚΗ ΕΡΓΑΣΙΑ
1. Συζήτηση των τροπολογιών 1648, 1662, 1641, 1650 στο σχέδιο νόμου του Υπουργείου Μεταφορών και Επικοινωνιών: «Τροποποίηση του ν. 2668/1998 (ΦΕΚ Α΄ 282) εναρμόνιση με την οδηγία 2002/39/Ε.Κ., ρυθμίσεις θεμάτων του Οργανισμού ΕΛΛΗΝΙΚΑ ΤΑΧΥΔΡΟΜΕΙΑ (ΕΛ.ΤΑ.) και άλλες διατάξεις», σελ.
2. Αίτηση ονομαστικής ψηφοφορίας και ψήφιση των 1648, 1662 τροπολογιών στο σχέδιο νόμου του Υπουργείου Μεταφορών και Επικοινωνιών, σελ.
3. Κατάθεση σχεδίου νόμου του Υπουργείου Ανάπτυξης, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Γεωργίας και Δημόσιας Τάξης και Εμπορικής Ναυτιλίας: «Τροποποίηση του ν. 2323/1995 Υπαίθριο Εμπόριο και άλλες διατάξεις», σελ.

ΟΜΙΛΗΤΕΣ
1. Επί της ενστάσεως για την τροπολογία 1662 του σχεδίου νόμου του Υπουργείου Μεταφορών και Επικοινωνιών:
ΒΛΑΧΟΠΟΥΛΟΣ Η., σελ.
ΚΟΛΟΖΩΦ Ο., σελ.
2. Επί διαδικαστικού:
ΚΑΚΛΑΜΑΝΗΣ Α., σελ.
ΛΑΦΑΖΑΝΗΣ Π., σελ.
ΣΚΥΛΛΑΚΟΣ Α., σελ.
ΤΣΙΟΓΚΑΣ Δ., σελ.
3. Επί των τροπολογιών 1648, 1662, 1641, 1650 του σχεδίου νόμου:
ΑΓΓΕΛΟΠΟΥΛΟΣ Ν., σελ.
ΑΝΑΓΝΩΣΤΟΠΟΥΛΟΣ Θ., σελ.
ΒΕΡΕΛΗΣ Χ., σελ.
ΒΛΑΧΟΠΟΥΛΟΣ Η., σελ.
ΓΚΑΤΖΗΣ Ν., σελ.
ΙΩΑΝΝΙΔΗΣ Φ., σελ.
ΚΑΛΑΝΤΖΑΚΟΥ Σ., σελ.
ΚΙΛΤΙΔΗΣ Κ., σελ.
ΚΟΛΟΖΩΦ Ο., σελ.
ΚΟΝΤΟΜΑΡΗΣ Ε., σελ.
ΛΑΦΑΖΑΝΗΣ Π., σελ.
ΝΕΡΑΝΤΖΗΣ Α., σελ.
ΠΑΓΚΑΛΟΣ Θ., σελ.
ΠΑΥΛΟΠΟΥΛΟΣ Π., σελ.
ΠΡΩΤΟΠΑΠΑΣ Χ., σελ.
ΣΑΛΑΓΚΟΥΔΗΣ Γ., σελ.
ΣΓΟΥΡΙΔΗΣ Π., σελ.
ΣΙΟΥΦΑΣ Δ., σελ.
ΣΚΥΛΛΑΚΟΣ Α., σελ.
ΣΠΥΡΙΟΥΝΗΣ Κ., σελ.
ΣΠΥΡΟΥ ΣΠ., σελ.
ΣΦΥΡΙΟΥ Κ., σελ.
ΤΣΙΟΓΚΑΣ Δ., σελ.
ΤΣΙΠΡΑΣ Β., σελ.
ΤΣΟΥΡΝΟΣ Γ., σελ.
ΦΛΩΡΙΝΗΣ ΑΘ., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΚΖ΄
Πέμπτη 4 Σεπτεμβρίου 2003 (απόγευμα)
Αθήνα, σήμερα στις 4 Σεπτεμβρίου 2003, ημέρα Πέμπτη και ώρα 17.24΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: «Τροποποίηση του νόμου 2668/1998 (ΦΕΚ Α΄ 282), εναρμόνιση με την Οδηγία 2002/39/ΕΚ, ρυθμίσεις θεμάτων του Οργανισμού ΕΛΛΗΝΙΚΑ ΤΑΧΥΔΡΟΜΕΙΑ (ΕΛ.ΤΑ.) και άλλες διατάξεις». 
Θα συζητηθούν οι τροπολογίες με τη σειρά κατάθεσής τους. Θα συζητήσουμε πρώτα την τροπολογία με γενικό αριθμό 1648 και ειδικό 83 των Υπουργών κυρίων Βερελή, Χριστοδουλάκη και Πρωτόπαπα: για το «Ανταποδοτικό τέλος ΕΡΤ ΑΕ».
Κύριοι συνάδελφοι, έχω την τιμή να σας ανακοινώσω ότι για τη συζήτηση ορίζεται ως ειδικός αγορητής εκ μέρους του Κομμουνιστικού Κόμματος Ελλάδας ο Βουλευτής κ. Δημήτριος Τσιόγκας.
Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, όπως είναι γνωστό ο καθορισμός του ανταποδοτικού τέλους υπέρ της ΕΡΤ ρυθμίζεται από τις διατάξεις του ν. 1730/1987. Είναι επίσης γνωστό ότι η τελευταία αναπροσαρμογή του ανταποδοτικού τέλους έγινε την 1.4.1997 και καθορίστηκε στο ποσό των 2,93 ευρώ μηνιαίως, δηλαδή χίλιες (1.000) δραχμές. 
Με την κατάρτιση και έγκριση του στρατηγικού και επιχειρησιακού σχεδίου της ΕΡΤ ΑΕ για την περίοδο από 1/7/1999 μέχρι 30/6/2003 και την υπογραφή στη συνέχεια ενός συμβολαίου διαχείρισης της διοίκησης της ΕΡΤ με το ελληνικό δημόσιο, μεταξύ των άλλων μέτρων για την οικονομική εξυγίανση της εταιρείας είχε συμφωνηθεί και η αύξηση του ανταποδοτικού τέλους κατά 10% από 1ης Ιουλίου του 2002, χωρίς όμως αυτή να πραγματοποιηθεί μέχρι σήμερα. Γι? αυτόν ακριβώς το λόγο προτείνεται η ακόλουθη διάταξη.
Η διάταξη έχει ως εξής:
Το τελευταίο εδάφιο της παραγράφου 2 του άρθρου 14 του ν. 1730/1987 (ΦΕΚ145 Α) αντικαθίσταται ως εξής:
«Το ύψος του ορίζεται στο ποσό των τριών ευρώ και οκτώ λεπτών (3,08?) από 1.7.2003 και στο ποσό των τριών ευρώ και είκοσι τεσσάρων λεπτών (3,24?) από 1.1.2004 μηνιαίως ανά μετρητή κατανάλωσης ηλεκτρικού ρεύματος, υπολογίζεται από πρώτης διαδρομής καταμέτρησης της κατανάλωσης ηλεκτρικού ρεύματος μετρητών ΔΕΗ και εισπράττεται μέσω των λογαριασμών της ΔΕΗ, η οποία παρακρατεί προμήθεια 0,5% για την είσπραξη και απόδοση αυτή.».
Προτείνω την ψήφιση αυτής της διάταξης.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κιλτίδης εκ μέρους της Νέας Δημοκρατίας έχει το λόγο.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, επί σειρά ετών η ΕΡΤ εισπράττει διά μέσου των τιμολογίων της ΔΕΗ ανταποδοτική εισφορά για την ενίσχυσή της και πιστεύω ότι εν πολλοίς στην αρχή οι Έλληνες πολίτες ανεγνώριζαν αυτήν την ιδιαιτερότητα, ήταν δε και μια μονοπωλιακή κατάσταση επί σειρά ετών. 
Όμως από τη στιγμή που τα μέσα ευρείας ενημερώσεως έλαβαν τη διάσταση, την οποία έχουν εδώ και αρκετά χρόνια, νομίζουμε ότι καταχρηστικά εντελώς η ΕΡΤ ζητά επιπλέον επιδότηση ?εντός ή εκτός εισαγωγικών- και μάλιστα με αυξημένο το ποσοστό, το οποίο μέχρι τούδε υπήρχε. Παρά ταύτα εάν το κρίνει αναγκαίο η Κυβέρνηση, η οποία είναι και η πλέον αρμοδία να μας ενημερώνει αλλά και να μας εξηγήσει για ποιο λόγο αυτό κρίνεται αναγκαίο, τότε δεν μπορεί να αγνοηθεί. 
Γι? αυτό θα τολμούσα να πω ότι υπάρχει και μια δική μας συμπληρωματική τροπολογία, δηλαδή δεν είμαστε ριζικά αντίθετοι στην όποια μικρή ενίσχυση της ΕΡΤ, μόνο όμως εάν αυτό αιτιολογηθεί από την αρμοδία προς τούτο που είναι η Κυβέρνηση. Όμως εάν αυτό κριθεί αναγκαίο, κύριε Υπουργέ, επί του Τύπου, θεωρώ αδιανόητο σε μια ευνομούμενη πολιτεία να μη λαμβάνει υπόψη η Κυβέρνηση τα νέα δεδομένα που έχουν επικρατήσει. 
Είναι γνωστό σε όλους μας ότι εδώ και πολλά χρόνια ?περίπου δεκαπέντε χρόνια- η δημοτική ραδιοφωνία και γενικώς η δημοτική τηλεόραση και ραδιοφωνία έχουν μπει στο πεδίο της ενημερώσεως. Πιστεύουμε ότι το τιμούν στο βαθμό που τα μέσα τους επιτρέψουν να το πράξουν. 
Πιστεύουμε αναλογικά ότι εφόσον για την ΕΡΤ το δίκαιο εκπορεύεται εκ του κράτους και επειδή δίκαιο παράγεται με την ίδια λογική και από τις Τοπικές Αυτοδιοικήσεις -διότι τα δημοτικά ραδιόφωνα ανάγουν, εάν το θέλετε, και το δίκαιό τους αλλά και το περιεχόμενό τους στις αιρετές Τοπικές Αυτοδιοικήσεις- και επειδή πιστεύουμε ότι στην πρότασή μας πρέπει να ληφθεί σοβαρώς υπόψη ότι μόνο αναλογικά και στην ουσία ψίχουλα θα μπορούσαν να είναι ικανά για να δώσουν μια διαφορετική ζωντάνια και ζωή στα δημοτικά ραδιόφωνα, τότε και μόνο τότε θα δικαιολογούσαμε την όποια αύξηση ζητά σήμερα η Κυβέρνηση γι? αυτό το ανταποδοτικό τέλος, δια μέσου της ΔΕΗ στην ΕΡΤ.
Ξεκάθαρα, δεν χρειάζονται -κατά τη γνώμη μας- αυτού του είδους οι αυξήσεις, όταν τόσα και τόσα βάρη έχουν σωρευθεί στην πλάτη του ελληνικού λαού και μάλιστα όταν δεν μπορεί κανείς να αναγορεύσει την προσφορά σήμερα στην ενημέρωση των κρατικών μέσων και να πει ότι έχουν την αξία που είχαν κατά το παρελθόν, πριν υπάρξουν τα ιδιωτικά μέσα ευρείας ενημερώσεως.
Παρά ταύτα εάν εσείς αιτιολογημένα επιμένετε, τότε θεωρούμε αδιανόητο να μη συμπεριληφθεί ένα ποσοστό αναλογικό για όλους αυτούς τους δημοτικούς ραδιοφωνικούς σταθμούς που έχουν πρόγραμμα, που έχουν εγκριθεί από την επίσημη πολιτεία, παράγουν το έργο, το οποίο είναι σεβαστό και εκτιμητέο από τους Έλληνες πολίτες και πιστεύουμε ότι τότε δικαιούνται οπωσδήποτε και αυτοί ενός μικρού μεριδίου.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας, εκ μέρους του Κομμουνιστικού Κόμματος Ελλάδος, έχει το λόγο. 
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε. 
Εμείς ως κόμμα είμαστε αντίθετοι σ΄ αυτήν την αύξηση των ανταποδοτικών τελών προς την ΕΡΤ. Βεβαίως πρέπει να σημειώσουμε ότι μέσα στο πακέτο των μέτρων, τα οποία αναγγέλθηκαν έχουμε από σήμερα αυξήσεις οι οποίες θα πάνε να αδειάσουν τις τσέπες των φορολογούμενων, των εργαζομένων, των λαϊκών στρωμάτων. Το λέμε αυτό γιατί η ακρίβεια σήμερα έχει ανεβάσει ακόμα περισσότερο από ό,τι παλιότερα την ανέχεια, τη φτώχεια, την εξαθλίωση στον ελληνικό λαό, ιδιαίτερα στα φτωχά λαϊκά στρώματα. Συνεπώς είναι ακόμα ένα βάρος το οποίο εσείς προσθέτετε σε βάρος των φτωχών λαϊκών στρωμάτων και εμείς δεν μπορούμε να συμφωνήσουμε σ΄ αυτήν την αύξηση και την καταψηφίζουμε. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Λαφαζάνης έχει το λόγο. 
ΠΑΝΑΓΙΩΤΗΣ ΛΑΦΑΖΑΝΗΣ: Ευχαριστώ, κύριε Πρόεδρε. 
Θεωρούμε εντελώς απαράδεκτο το γεγονός ότι εισάγεται κάτι τέτοιο και μάλιστα με τροπολογία η οποία είναι και άσχετη με το παρόν νομοσχέδιο. Το νομοσχέδιο αυτό έγινε, εν πάση περιπτώσει, νομοσχέδιο «σκούπα». Ξεκινήσαμε με τα ΕΛΤΑ, μπήκε άλλο ένα νομοσχέδιο μέσα, αυτό της Ολυμπιακής και τώρα μας φέρνετε και μία τροπολογία η οποία είναι του Υπουργείου Τύπου για την ΕΡΤ.
Νομίζω ότι μπαίνει κατά απαράδεκτο τρόπο. Η τροπολογία αυτή ούτε στην επιτροπή εισήχθηκε προκειμένου να συζητηθεί και να δούμε αναλυτικά ορισμένα πράγματα που αφορούν όλη την πορεία της ΕΡΤ, τη λειτουργία της, τη χρηματοοικονομική της θέση, τους ισολογισμούς της, πράγματα που είναι απαραίτητα για να μπορέσει κανείς να σχηματίσει μία ολοκληρωμένη άποψη. 
Εισάγεται, λοιπόν, αιφνιδίως στο θερινό Τμήμα μία αύξηση η οποία κλιμακωτά θα πάει πάνω από το 10% από όσο πρόχειρα μπορώ να υπολογίσω. Δεν έχω υπολογίσει τα ποσοστά ακριβώς, αλλά περίπου εκεί θα πάει μέχρι 1-1-2004. Κατ? αυτόν τον τρόπο θα έχουμε μία αύξηση πάνω από 3% απ? ό,τι φαίνεται στα τιμολόγια της ΔΕΗ και δίπλα στα τιμολόγια της ΔΕΗ θα έχουμε και μία αύξηση μέχρι 10% από 1-1-2004 της ΕΡΤ ΑΕ που θα πληρώνει ο πολίτης, η κάθε οικογένεια με το λογαριασμό της ΔΕΗ. Πάει το κοινωνικό σας πακέτο. ?μα είναι έτσι δηλαδή, να δώσετε τριάντα ευρώ σε αυτόν που παίρνει την κατώτατη σύνταξη και ο οποίος δεν έχει κανέναν άλλο πόρο και του τα σαρώσετε μόνο με τις αυξήσεις από τις δημόσιες επιχειρήσεις, τις υπηρεσίες κοινής ωφέλειας, τότε είναι δώρον άδωρον αυτό που κάνετε με το κοινωνικό πακέτο, δηλαδή με τα ψιχία που δίνετε και μ΄ αυτήν την προπαγάνδα την οποία αναπτύσσετε. 
Πιστεύω ότι πρέπει να ανακληθεί αυτή η τροπολογία. Αν θέλετε και επιμένετε να την εισάγετε, τότε να την εισάγετε κανονικά σε ένα νομοσχέδιο που θα συζητηθεί αναλυτικά. Να γίνει πραγματική συζήτηση πρώτα στην επιτροπή και μετά στο Τμήμα ή στην Ολομέλεια αν χρειαστεί, όπου να μπορέσουμε να διαμορφώσουμε μία συνολικότερη άποψη. Να εκτεθούν συνολικότερα οι απόψεις και για την πορεία της ΕΡΤ, τα χρηματοοικονομικά της, πώς θα μπορέσει να εξυγιανθεί, να βελτιωθεί η αποτελεσματικότητά της και όχι κάθε τόσο να φέρνετε εύκολα με τροπολογίες αυξήσεις 10% για τα τέλη της ΕΡΤ κ.ο.κ. Βεβαίως, αυτό πρέπει να συνδεθεί με μία αναβάθμιση. Κάθε αύξηση που γίνεται πρέπει να συνδέεται, να μας λέτε και τα αποτελέσματα: το τι κάνει η ΕΡΤ, τι έργο επιτελεί.
Υπάρχουν χίλια δυο πράγματα, λοιπόν, που κάνουν αυτήν την τροπολογία τελείως απαράδεκτη, κατά τη γνώμη μας. Δείχνει το ανάλγητο κοινωνικό πρόσωπο της Κυβέρνησης και δείχνει ότι εσείς πλέον ως κράτος με την πολιτική που ασκείτε τροφοδοτείτε την ακρίβεια. Είσαστε ο καταλύτης και ο οδηγός της κούρσας της ακρίβειας η οποία πλήττει τον ελληνικό λαό. Τις δημόσιες επιχειρήσεις και τις επιχειρήσεις κοινής ωφέλειας τις μετατρέπετε σε χρηματιστηριακά αγαθά και για να τις κάνετε ελκυστικές στους επενδυτές να τις αγοράσουν και να μπουν στο χρηματιστήριο, τραβάτε τα τιμολόγια ?την εύκολη λύση- στα ύψη. 
Αυτή η αύξηση για μας είναι αδικαιολόγητη, ο τρόπος που έρχεται η τροπολογία είναι αδικαιολόγητος. Την καταψηφίζουμε και πιστεύουμε ότι οι εντυπώσεις ?και όχι απλώς οι εντυπώσεις- στον απλό πολίτη από τέτοιου είδους αυξήσεις θα είναι οδυνηρές για την Κυβέρνηση. Βεβαίως δεν μας ενδιαφέρει εμάς η Κυβέρνηση, μας ενδιαφέρει όμως η τσέπη του ελληνικού λαού.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε συνάδελφε.
Κύριε Υπουργέ, είναι εγγεγραμμένοι τρεις συνάδελφοι για να ομιλήσουν. Παρακαλώ να προηγηθούν.
Ο κ. Πάγκαλος έχει το λόγο.
ΘΕΟΔΩΡΟΣ ΠΑΓΚΑΛΟΣ: Κύριε Πρόεδρε, είχα την τύχη ή την ατυχία, όπως θέλετε μπορείτε να το δείτε, να ασχοληθώ με το θέμα της Ολυμπιακής?
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, συζητούμε την τροπολογία για την ΕΡΤ.
ΘΕΟΔΩΡΟΣ ΠΑΓΚΑΛΟΣ: Εγώ γράφτηκα για την τροπολογία της Ολυμπιακής. Έχει γίνει κάποιο λάθος. Δεν θέλω το λόγο γι? αυτήν την τροπολογία.
ΠΡΟΕΔΡΕΥΩΝ (Κωνσταντίνος Γείτονας): Ωραία. Ισχύει η εγγραφή σας για την επόμενη τροπολογία.
Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, μαζί με τη θέση που θα εκφράσω για την ΕΡΤ θα υποβάλλω και ένα προσωπικό παράπονο, που είναι και αυτό κίνητρο, παράγοντας της θέσεως που θα πάρω, κύριε Υπουργέ. 
ΠΡΟΚΟΠΗΣ ΠΑΥΛΟΠΟΥΛΟΣ: Δεν είστε «εκσυγχρονιστής», Στρατηγέ.
ΚΥΡΙΑΚΟΣ ΣΠΥΡΙΟΥΝΗΣ: Στην ΕΡΤ κλήθηκα μια φορά, κύριοι συνάδελφοι, το 1990 με τον κ. Βαρβιτσιώτη, γιατί είχα εκφράσει την άποψη να πάει η φρεγάτα «ΛΗΜΝΟΣ» στον Περσικό Κόλπο. Τα ίδια είπα για τα μέτρα που πήρε το ΠΑΣΟΚ στον πόλεμο, μετά από δέκα-έντεκα χρόνια. 
Ξέρετε τι συμπέρασμα έβγαλα από τη συνολική μου επαφή μ΄ αυτήν την πραγματικότητα των επικοινωνιών γενικότερα και της ενημέρωσης; Δεν είσαι αρεστός, λες μερικά πράγματα αλατισμένα, δεν προδίδεις την οφειλόμενη αλήθεια στα πράγματα; Είσαι εχθρός της ΕΡΤ. 
Θα πάω ένα βήμα πλησιέστερα στο χρόνο για να σας πω μερικά πράγματα, γιατί έκανα και σχετικά παράπονα. Παραπονούμαι, γιατί δεν κλήθηκα σαν συνάδελφος έστω για να μου αποδείξει κάποιος ότι κάνω λάθος στα υποστηριζόμενα από εμένα. Στην προεκλογική περίοδο του 2000, μεταξύ των άλλων οργίων που έγιναν ?και τα έχω καταγγείλει- και στην περιοχή της Θεσσαλονίκης, αποκλειστήκαμε εντελώς από την ΕΡΤ 3, εγώ και ο κ. Παπαθεμελής. 
Ήταν όλα σκόπιμα, κύριε Προέδρε, γιατί όποιος ψαλιδίζει τη δημοκρατία πρέπει να καταγγέλλεται. Ψαλιδίζουν τη δημοκρατία τα κρατικά μέσα επικοινωνίας, κύριοι συνάδελφοι. Αυτό είναι ένα θέμα που απασχολεί και πρέπει να απασχολεί το Κοινοβούλιο. Την ψαλιδίζουν. Δεν είσαι αρεστός, δεν υπηρετείς συγκεκριμένη ομάδα, είσαι αγνός αγωνιστής; Τότε αποκλείεσαι, δεν κάνεις. Πρέπει να υπηρετείς συγκεκριμένο κατεστημένο.
Τρίτο θέμα. Αγωνιστήκαμε μαζί στα μέτωπα, κύριε Πρόεδρε ?τα ξέρετε καλύτερα από εμένα- και με τον κύριο Υπουργό. Τώρα γίναμε αποδιοπομπαίοι. Θα τα λέμε όλα εδώ, κύριε Υπουργέ, όσο μας έχει εδώ ο ελληνικός λαός. Κανονίστε αύριο να μην είμαστε εδώ, αν γινόμαστε δυσάρεστοι. Αλλά όταν αγωνιζόμαστε μεταμεσονυκτίως εδώ για το κόμμα και τολμήσουμε να πούμε μια αλήθεια εις βάρος του κόμματος ?και είναι πολλές οι αλήθειες εις βάρος του- γινόμαστε κακοί, γινόμαστε αντισημιτικοί.
Κύριε Πρόεδρε, οι αγώνες χάθηκαν, όπως ξέρετε, σε μια εποχή που βυθίζεται μέσα στις σχέσεις της ομάδας κλπ.
ΠΡΟΕΔΡΕΥΩΝ (Κωνσταντίνος Γείτονας): Επί της τροπολογίας παρακαλώ, κύριε συνάδελφε.
ΠΡΟΚΟΠΗΣ ΠΑΥΛΟΠΟΥΛΟΣ: Επί της τροπολογίας μιλάει, κύριε Πρόεδρε. Μια χαρά τα λέει.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Παυλόπουλε. Δεν χρειάζεται ο Στρατηγός υποβολείς.
ΚΥΡΙΑΚΟΣ ΣΠΥΡΙΟΥΝΗΣ: Επιτρέψτε μου να ολοκληρώσω.
Κύριε Υπουργέ, είστε και άτυχος από τη συγκυρία, γιατί φέρατε αυτήν την τροπολογία σε μια συγκυρία του πακέτου. Δεν πρόφτασε δηλαδή να βγει το πακέτο και τη φέρατε. Είναι συμπτωματικό, αλλά είναι ατυχές και είναι κακός οιωνός. Πλήττει το πακέτο. Η συγκυρία είναι εχθρός του πακέτου. Δεν πρόφτασε να βγει το πακέτο, να πάρει ο φτωχός αγρότης μια δραχμή και έρχεται από την πίσω πόρτα μια σφήνα μαζί με τη ΔΕΗ, τον ΟΤΕ και όλα τα συναφή. 
Εγώ θα είχα την απαίτηση ως μέλος του Κοινοβουλίου να έχω μαζί με την τροπολογία τον προϋπολογισμό της ΕΡΤ, να δω τα έσοδα, τα έξοδα που πάνε για το προσωπικό, που πάνε για άλλα πράγματα, που πάνε σε δημοσιογράφους, το τι μισθούς παίρνουν υψηλόβαθμα στελέχη κλπ. Θα ήθελα να έχω μια πληρέστερη εικόνα για να δώσω την ετυμηγορία μου.
Για τους λόγους που ανέφερα καταψηφίζω την τροπολογία.
ΠΡΟΕΔΡΕΥΩΝ (Κωνσταντίνος Γείτονας): Ο κ. Νεράντζης έχει το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Κύριε Πρόεδρε, για την αντισυνταγματικότητα της τροπολογίας και ολόκληρου του νομοσχεδίου μίλησα επί της αρχής. Το άρθρο 74 του Συντάγματος κραυγάζει. Παραβιάζεται ειδεχθώς και κάποτε η Βουλή πρέπει, επιτέλους, να συμμορφώνεται η ίδια προς τον καταστατικό χάρτη της χώρας.
Θα ήθελα να πω επί της συγκεκριμένης τροπολογίας ότι αυτή τροφοδοτεί την ακρίβεια. Έχουμε ακρίβεια στα ζαρζαβατικά, ακρίβεια στα καύσιμα, ακρίβεια και στην ΕΡΤ. Δεν είναι μόνο διάχυτη η ακρίβεια σε όλα τα προϊόντα, αλλά και τα πρόσωπα, τα οποία απολογούνται υπέρ αυτής είναι διάσπαρτα. Στα ζαρζαβατικά κ.λπ. είναι ο κ. Κουλούρης, ο οποίος αφορίζει την ακρίβειά τους, την εξορκίζει, έστω και αν δεν αντιλαμβάνεται το νόημα των εισηγήσεων της υπηρεσίας για τις πατάτες. Όσον αφορά την ΕΡΤ, απολογητής στην ακρίβεια είναι ο κ. Πρωτόπαπας.
Εν πάση περιπτώσει, πού πάνε άραγε οι εξαγγελίες για κοινωνικές παροχές; Τι νόημα έχουν οι συγκλίσεις, όταν αποκλίνετε καθημερινά; ?ραγε, όλα αυτά, τα οποία βομβαρδίζουν αυτό το διήμερο τον ελληνικό λαό, τι νόημα έχουν όταν τροφοδοτούμε επισήμως, απολογούμεθα και επαιρόμεθα, οι κυβερνώντες, δηλαδή, γι΄ αυτήν την ακρίβεια; Είναι αυτός τρόπος διακυβερνήσεως; Είναι αυτός τρόπος απολογίας; Είναι αυτός τρόπος να επιδεικνύουμε τη συνέπειά μας απέναντι στον ελληνικό λαό; «Αι μεν χείρες χείρες Ησαύ, η δε φωνή Ιακώβ»!
Είμαστε εντελώς αντίθετοι και για λόγους γενικούς, αλλά και για λόγους ειδικούς σχετικά μ΄ αυτήν την αύξηση. Δεν πρέπει να ξεχνάμε ότι η νομική δυνατότητα της ΕΡΤ να μπορεί να εισπράττει τέλος μέσω της ΔΕΗ, έχει έντονα αμφισβητηθεί. Από νομικής πλευράς, έχουν διατυπωθεί και εκτοξευθεί εναντίον της ουκ ολίγες και -κατά την προσωπική ταπεινή μου άποψη- όχι ασήμαντες και αβάσιμες αιτιάσεις. Αυτό θα έπρεπε να έχει ληφθεί υπόψη προ της καταθέσεως της τροπολογίας. Είμαστε εντελώς αντίθετοι μ΄ αυτήν την αύξηση και για λόγους συγκυρίας, αλλά κυρίως για λόγους γενικούς. 
Αν, όμως, εν τέλει, η κυβερνητική Πλειοψηφία θελήσει να στηρίξει την Κυβέρνηση σ΄ αυτήν την τροπολογία της, τότε εμείς ζητούμε να γίνει δεκτή (με τη γνωστή ευαισθησία, η οποία πρέπει να δικαιολογηθεί στη Νέα Δημοκρατία, γιατί αυτή ήταν πρώτη υπέρ της ελεύθερης ραδιοφωνίας) η με γενικό αριθμό 1651 και ειδικό αριθμό 85 τροπολογία μας σχετικά με τις δημοτικές επιχειρήσεις ραδιοφωνίας. Πάντως η αντίρρηση και η αντίθεσή μας στη βασική τροπολογία που φέρνει ο κύριος Υπουργός είναι κάθετη και ακέραια.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, δεν θα εκμεταλλευτώ το Βήμα, για να βγάλω γενικότερους λόγους, γιατί νομίζω ότι εδώ συζητάμε συγκεκριμένο θέμα και μόνο γι΄ αυτό το συγκεκριμένο θέμα θα τοποθετηθώ.
Πρώτον. Γιατί φέραμε αυτήν τη μικρή αύξηση; Διότι θέλουμε να χρηματοδοτήσουμε μερικά μεγάλα στοιχήματα μπροστά στα οποία βρίσκεται η ΕΡΤ. Ένα εξ αυτών είναι η μεγάλη πρόκληση και για την ΕΡΤ και για τη χώρα μας των Ολυμπιακών Αγώνων του 2004. Απαιτούνται τεράστιες επενδύσεις σε μηχανήματα, σε ανθρώπους, σε ειδικούς, προκειμένου να μπορέσει η ΕΡΤ να καλύψει το μεγάλο στοίχημα που της αναλογεί, δηλαδή να μην έχει την κάλυψη ενός μεγάλου μέρους των Ολυμπιακών Αγώνων του 2004. 
Βεβαίως, η ΕΡΤ πρέπει να καλύψει και τη μεγάλη προσπάθεια που κάνει για την αναβαθμισμένη εικόνα της δημόσιας τηλεόρασης και για την ακόμη πιο αξιόπιστη πολυφωνική και δημοκρατική εικόνα που δεν την έχουμε κατακτήσει ακόμη. Έχουμε, όμως, καλύψει ένα μεγάλο μέρος αυτού του δρόμου.
Το επιχειρησιακό σχέδιο του 1997, το οποίο υπέγραψε το κράτος με την ΕΡΤ, προέβλεπε αυτήν την αύξηση. Ήταν γνωστό ότι θα γίνει, γιατί προβλεπόταν στο επιχειρησιακό σχέδιο της εξυγίανσης που είχε ψηφίσει η Βουλή. Το ξέρατε και είναι ψηφισμένο. Καθυστερήσαμε και ένα χρόνο μάλιστα κάνοντας, αν θέλετε, οικονομία, κάνοντας μεγάλη προσπάθεια, προκειμένου αυτή η μικρή επιβάρυνση να πάει όσο το δυνατόν αργότερα. Καταφέραμε, λοιπόν, να πάει ένα χρόνο αργότερα.
Δεύτερο ζήτημα. Συνδέεται αυτή η μικρή επιβάρυνση με ταυτόχρονη προσπάθεια μείωσης των εξόδων της ΕΡΤ; Ναι συνδέεται. Έχουμε μαζέψει σε μεγάλο βαθμό τα προβλήματα. Θα σας πω κάτι χαρακτηριστικό. Πριν από λίγο καιρό το εργολαβικό αντάλλαγμα των εξωτερικών συνεργατών της ΕΡΤ ήταν ετησίως 5 δισεκατομμύρια 500 εκατομμύρια. Τώρα έχουμε πάει στα 3 δισεκατομμύρια 700 εκατομμύρια. Το έχουμε μειώσει περίπου κατά 35%.
Οι πρόσθετες αμοιβές έχουν περιοριστεί κατά 20% σε μια ετήσια δαπάνη τριών δισεκατομμυρίων δραχμών και ανάλογη είναι και η γενικότερη μείωση των λειτουργικών εξόδων. Εξυγιαίνουμε τη λειτουργία αυτής της δημόσιας επιχείρησης με σταθερά βήματα.
Τρίτον, έχει κατακτήσει η ΕΡΤ σε αυτόν τον τελευταίο καιρό μία αξιοπιστία, μία προσπάθεια; Την αγκαλιάζει ο κόσμος για να αξίζει τον κόπο να την επιδοτήσει; Ναι. 
Το 1997 και τα τρία κανάλια τα τηλεοπτικά της Ελληνικής Ραδιοφωνίας και Τηλεόρασης είχαν ένα μερίδιο θεαματικότητας που αθροιστικά ήταν στο 9,9%. Σήμερα, έξι χρόνια μετά, το αθροιστικό μερίδιο είναι στο 13,7%. Έχουμε μία αύξηση που κυμαίνεται μεταξύ 40% - 50% και η φιλοδοξία μας είναι να φθάσουμε ακόμη παραπάνω. 
Η ΕΡΤ έχοντας πια αποκόψει και τον ομφάλιο λώρο της με την κυβερνητική καθοδήγηση, έχοντας κατακτήσει σε μεγάλο βαθμό την ανεξαρτησία της, έχοντας κατοχυρώσει την πολυφωνία της και την αξιοπιστία της, στο μέτρο τουλάχιστον που το έχει πετύχει ?προσπάθειες που πρέπει να συνεχισθούν και θα συνεχισθούν- απολαμβάνει σήμερα πολύ μεγαλύτερης εμπιστοσύνης από τον ελληνικό λαό και κανείς πλέον δεν το αμφισβητεί. Αυτό φαίνεται στα νούμερα. 
Τέταρτον, αυτή η αύξηση του 0,15 ευρώ για φέτος, που δεν νομίζω ότι υπονομεύει τα μέτρα, φτάνει το τέλος περίπου στα 37 ευρώ. 
Τι γίνεται στην Ευρώπη; Θα σας πω τα εξής χαρακτηριστικά. Γερμανία: Ετήσιο 194 ευρώ. Γαλλία: 117 ευρώ. Ηνωμένο Βασίλειο: 178 ευρώ. Ιταλία: 92 ευρώ. Βέλγιο: 195 ευρώ. Παίρνω και μια νέα χώρα της Ευρωπαϊκής Ένωσης, Πολωνία: 43 ευρώ. Και από αυτήν είμαστε πιο κάτω.
Τι σημαίνει αυτό; Αυτό σημαίνει ότι μέσα στο πλαίσιο του επιχειρησιακού προγράμματος, μέσα σε εκείνο που είχε ψηφίσει η Βουλή καθυστερημένο επίτηδες για να κάνουμε μεγαλύτερη οικονομία με προσπάθειες εξυγίανσης που πετυχαίνουν και με αυξημένη αξιοπιστία, ζητάμε αυτό το ποσό για να στηρίξουμε τη νέα προσπάθεια και κυρίως τους Ολυμπιακούς Αγώνες του 2004. 
Θέλω να σας παρακαλέσω να το ψηφίσετε και δεν μπορούμε να δεχθούμε άλλη τροπολογία, όχι γιατί δεν θέλουμε να ενισχύσουμε τους δημοτικούς σταθμούς, αλλά διότι δημιουργούνται προβλήματα. Και μάλιστα προβλήματα με την Επιτροπή Ανταγωνισμού. Δεν μας βοηθάτε σε ορισμένα πράγματα, κύριοι συνάδελφοι της Νέας Δημοκρατίας. Δεν μπορεί την ίδια ώρα που συζητάμε αυτό το θέμα εδώ, εσείς να φέρνετε θέμα για να ενισχύσουμε και τους δημοτικούς ραδιοφωνικούς σταθμούς. Να χτυπά για ακόμη μια φορά ο κ. Τρακατέλης και να χτυπάει κόντρα σε αυτό που είπατε, κύριε Κιλτίδη, και που το είπατε έχοντας καλή πρόθεση. 
Ξέρετε τι έκανε ο κ. Τρακατέλης; Πήγε στην Ευρωπαϊκή Ένωση και έκανε ερώτηση, ζητώντας να εξεταστεί το αν πρέπει να κοπεί αυτό το τέλος της ΕΡΤ και τώρα μας λέτε να βάλουμε και άλλο; Από τη μία, λοιπόν, η Νέα Δημοκρατία ζητά στη Βουλή να προσθέσουμε και για τους δημοτικούς ραδιοφωνικούς σταθμούς και από την άλλη ο κ. Τρακατέλης στην Ευρωβουλή ζητά να το κόψουμε. Σας παρακαλώ! Ας γίνει επιτέλους μια συνεννόηση μεταξύ σας, πριν έρθουν τα θέματα εδώ. Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Θα αρχίσω από το τελευταίο. Γιατί ο Κυβερνητικός Εκπρόσωπος και σήμερα, εδώ με την ιδιότητα του Υπουργού Τύπου, και επιλεκτική μνήμη έχει και επιλεκτική ανάγνωση κάνει.
Πρώτα-πρώτα ο κ. Τρακατέλης ρώτησε. Ρώτησε ορισμένα πράγματα σχετικά με το ευρωπαϊκό κοινοτικό δίκαιο. Δεν ζήτησε να κοπεί τίποτε απολύτως. Έλεγχο έκανε σε μία Κυβέρνηση, η οποία παραβιάζει συλλήβδην το ευρωπαϊκό κοινοτικό δίκαιο. Και μας είπε να συνεννοηθούμε, αλλά σε τι; Πρώτα-πρώτα, θα έπρεπε ο κ. Πρωτόπαπας, σε ό,τι αφορά την Κυβέρνηση, να κοιτάξει μέσα στην ίδια την Κυβέρνηση και να μας πει πώς συνεννοούνται στην Κυβέρνησή του και στο Κόμμα του.
?κουσε προηγουμένως το Στρατηγό Σπυριούνη τι είπε εδώ; Αν οι καταγγελίες αυτές λέγονταν από έναν από εμάς, τότε από εκεί και πέρα θα μας κατηγορούσε ότι υπονομεύουμε την κρατική τηλεόραση. Από εμάς προέρχεται; Δεν συνεννοείσθε καλύτερα στο κόμμα σας; Σας κατηγορούν στο ίδιο σας το κόμμα ότι η κρατική ΕΡΤ κόβει τους ανθρώπους ανάλογα από το αν είναι «εκσυγχρονιστές» ή όχι. Δεν έχετε ακούσει τα ίδια πράγματα στην Επιτροπή Θεσμών και Διαφάνειας από τον κ. Καψή; Μήπως θέλετε να σας θυμίσω όλο αυτόν τον καιρό, ακόμη και για τα μέτρα που εξαγγείλατε χτες, ποιες είναι οι απόψεις κορυφαίων στελεχών σας, ως και του τέως Γενικού Γραμματέα του κόμματός σας; Εσείς να συνεννοηθείτε, κύριε Πρωτόπαπα. Εσείς να συνεννοηθείτε, ως κόμμα και ως Κυβέρνηση, πού πάτε και πού το πάτε. Και σε ό,τι αφορά τη Νέα Δημοκρατία, θα κάνει τον έλεγχο που πρέπει.
Να έλθω τώρα στο περίφημο θέμα της τροπολογίας για την κρατική τηλεόραση. Πρώτα-πρώτα ο συνειρμός και μόνο ότι έρχεται αυτήν τη στιγμή η τροπολογία, δείχνει πολλά. Από τη μία πλευρά η Κυβέρνηση έρχεται και δίνει στο χαμηλόμισθο και συνταξιούχο περίπου ένα ευρώ, ενώ προηγουμένως του έχει πάρει άλλα τόσα, του έχει πάρει από την αύξηση του χρέους, από την υπεξαίρεση των χρημάτων των ΟΤΑ, από τόσα πράγματα, του δίνει και το φιλοδώρημα του ενός ευρώ και όλο αυτό το πράγμα το παριστάνει ως δήθεν προσπάθεια σύγκλισης και πάταξη της κοινωνίας των 2/3. Και έρχεται, λοιπόν, εδώ και προσθέτει, μέσω των λογαριασμών της ΔΕΗ, πρόσθετο βάρος. Ο κ. Πρωτόπαπας λέει μικρό. Μα, αν κοιτάξετε τα μεγάλα ποτάμια, από μικρούς παραποτάμους ξεκινάνε, κύριε Πρωτόπαπα. Μία από εδώ, μία από εκεί. Σήμερα είδαμε και την αύξηση της βενζίνης. Σας ήρθε κουτί η αύξηση της βενζίνης. Μειώνεται κατά 200 ευρώ τα αυτοκίνητα μικρού κυβισμού και αυξάνεται η βενζίνη, έτσι για να ξέρουμε ακριβώς πού πάνε τα χρήματα του Ελληνικού Λαού. Με το ένα και με το άλλο μαζεύετε από εδώ και από εκεί για να δώσετε τα φιλοδωρήματα.
Δεν είναι μόνο το ύψος της συγκεκριμένης τροπολογίας, είναι ο συνειρμός και καλά σας το είπανε. Την ώρα που φέρνετε το πακέτο έρχεται αυτή η αύξηση του τέλους. Μα, δεν είναι μόνο αυτή η αύξηση του τέλους, είναι ο τρόπος που την αιτιολογείται. Τι μας είπατε; Ότι πληρώνουν οι Γάλλοι και οι ?γγλοι πολλά. 
Έχετε την εντύπωση, κύριε Κυβερνητικέ Εκπρόσωπε, κύριε Υπουργέ Τύπου, ότι μπορεί να συγκρίνετε αυτήν τη στιγμή, με τα όσα μάλιστα είδαμε και πρόσφατα με το θέμα του πολέμου στο Ιράκ, την ΕΤ με το BBC; Έχετε την εντύπωση ότι μπορείτε να συγκρίνετε ΕΤ π.χ. με την TF1 ή οποιοδήποτε άλλο γαλλικό σταθμό σε ό,τι αφορά την αντικειμενικότητα των ειδήσεων; 
Όλα αυτά τα πράγματα γιατί τα συγκρίνετε; Θέλετε δηλαδή να μας πείτε ότι επειδή πληρώνουν οι ?γγλοι για να έχουν το BBC, πρέπει να πληρώνουμε και εμείς για να έχουμε την ΕΤ για να κόβει όχι μόνο τους άλλους αλλά και μέσα από το ίδιο σας το κόμμα. Είναι αιτιολογία αυτή; 
Πέραν τούτου μας είπατε ότι προβλεπόταν από την αρχή ?και μας κατηγορήσατε μάλιστα όταν ως Νέα Δημοκρατία καταγγείλαμε την τροπολογία αυτή- αυτή η αύξηση. Κάνατε το περίφημο πρόγραμμα εξυγίανσης της ΕΤ, το οποίο απέτυχε παταγωδώς. Πρέπει να πω ότι τον τελευταίο καιρό πάνε να γίνουν κάποιες δειλές προσπάθειες με την τελευταία διοίκηση. Αλλά πριν από την τελευταία διοίκηση, υπήρχε άλλη η οποία και αντικαταστήσατε εξ αυτού του λόγου άλλωστε. Είχε αποτύχει παταγωδώς. Και ζητάτε από τον Ελληνικό Λαό, μέσω των τιμολογίων της ΔΕΗ να φορτωθεί όλη εκείνη τη διαχείριση για την οποία εσείς αλλάξατε την προηγούμενη διοίκηση; 
Λέτε ότι αυτό γίνεται εν όψει των Ολυμπιακών Αγώνων. Λέτε ότι γίνεται για να ανανεωθούν συμβάσεις. Να ανανεωθούν περίπου τρεις χιλιάδες εκατό συμβάσεις διαφόρων ειδών εν όψει των Ολυμπιακών Αγώνων. Με ποια κριτήρια και ποιοι είναι εκείνοι που θα ελέγξουν αν και κατά πόσο αυτές οι συμβάσεις γίνονται με διαφάνεια ή δεν αφορούν «ημετέρους»; Δεν ξέρετε ποιοι είναι εκείνοι οι οποίοι έχουν προσληφθεί στην ΕΤ; Δεν ξέρετε ποιοι είναι στο ψυγείο της ΕΤ; ?νθρωποι που πληρώνονται και κάθονται παραδίπλα μόνο και μόνο γιατί δεν σας ανήκουν κομματικά; Θέλετε να κάνουμε μία λίστα των ανθρώπων που έχετε καταδικάσει να πληρώνονται και να μην εργάζονται ή επιλογές δημοσιογράφων μόνο και μόνο γιατί είναι αρεστοί και οι οποίοι είναι έτοιμοι, και στα έντυπα του γραπτού Τύπου που δουλεύουν, να φτιάξουν το «αγιολόγιο» του κ. Σημίτη; 
Γι? αυτούς τους λόγους όχι μόνο δεν ψηφίζουμε αυτήν την τροπολογία, αλλά την καταγγέλλουμε ως τροπολογία η οποία και τη στιγμή που έρχεται και ως προς τη φιλοσοφία που εκφράζει είναι εναντίον κάθε έννοιας και αντικειμενικής πληροφόρησης του Ελληνικού Λαού, αλλά και κοινωνικού κράτους δικαίου.
ΠΡΟΕΔΡΕΥΩΝ (Κωνσταντίνος Γείτονας): Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, στην τοποθέτησή μου χθες εδώ είπα ότι μετά την ανακοίνωση των μέτρων από τον κύριο Πρωθυπουργό, υπήρξε κάποια σύγχυση στην πλευρά της Νέας Δημοκρατίας και εξέφρασα την ελπίδα ότι πολύ γρήγορα θα συνέλθουν και νομίζω ότι θα σκεφθούν καλύτερα. Φαίνεται ότι τώρα που συνήλθαν και κατάλαβαν ότι έχει χαθεί το παιχνίδι, υπάρχει πανικός. Έτσι επαναλαμβάνει ο κ. Παυλόπουλος σήμερα και λέει για το αν συνεννοούνται οι Υπουργοί μας στην Κυβέρνηση. 
Θα ρωτούσα τον αξιότιμο συνάδελφο αν συνεννοούνται τα δικά τους στελέχη.
ΠΡΟΚΟΠΗΣ ΠΑΥΛΟΠΟΥΛΟΣ: Απόλυτα.
ΗΛΙΑΣ ΒΛΑΧΟΠΟΥΛΟΣ: ?κουσα τον επίτιμο Πρόεδρο ο οποίος είπε ότι οι εξαγγελίες τινάζουν τον προϋπολογισμό στον αέρα, τον κ. Αλογοσκούφη, ο οποίος είπε ότι είναι θετικά τα μέτρα, τουλάχιστον γι? αυτούς που θα τα εισπράξουν και φυσικά άκουσα εσάς ?και είναι γραμμένα στα Πρακτικά- ότι είναι ψίχουλα αυτά που δίνει η Κυβέρνηση. Μα, αν είναι ψίχουλα ?
ΠΡΟΚΟΠΗΣ ΠΑΥΛΟΠΟΥΛΟΣ: Ο κ. Λαλιώτης το είπε.
ΗΛΙΑΣ ΒΛΑΧΟΠΟΥΛΟΣ: Εσείς είπατε ότι είναι ψίχουλα.
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, σας παρακαλώ, μη διακόπτετε.
ΗΛΙΑΣ ΒΛΑΧΟΠΟΥΛΟΣ: Υπάρχει οπωσδήποτε και το διάχυτο ερώτημα από πού θα τα βρούμε. Μα, κύριε Παυλόπουλε, αν είναι «ψίχουλα», νομίζω ότι είναι εύκολο να τα βρούμε. Είναι πολύ εύκολη η απάντηση στο ερώτημα από πού θα τα βρούμε, διότι εμείς δε λέμε ότι είναι «ψίχουλα», αλλά ότι είναι παροχές που ανέμενε ο ελληνικός λαός και κυρίως τα στρώματα που θα απολαύσουν αυτές τις παροχές. Δε ξέρω αν θα έχουμε τη δυνατότητα, γιατί πιστεύω ότι πάλι θα έχουμε κάποιες παρεμβάσεις, αλλά με δύο λόγια θα σας πω πού θα τα βρούμε, κύριε Πρόεδρε, και τελειώνω πάνω σ? αυτό το θέμα.
ΠΡΟΕΔΡΕΥΩΝ (Κωνσταντίνος Γείτονας): Κύριε Βλαχόπουλε, οι συνάδελφοι της Νέας Δημοκρατίας σας «παρέσυραν» σε συζήτηση εκτός του θέματος της τροπολογίας. Ελάτε στην τροπολογία. Έχουμε καιρό μπροστά μας να συζητήσουμε για το «πακέτο» και στη Βουλή και σε άλλους χώρους.
ΗΛΙΑΣ ΒΛΑΧΟΠΟΥΛΟΣ: Θα πω δύο λόγια και τελειώνω, κύριε Πρόεδρε. Μόνο το 2,4%, που θα είναι η αύξηση του ΑΕΠ την επόμενη περίοδο, δείχνει ότι έχουμε έναν πλούτο που θα μοιραστεί εκεί που πρέπει. Θα μοιραστεί διότι εμείς έχουμε την κοινωνική ευαισθησία σαν σοσιαλιστική κυβέρνηση να διοχετεύουμε αυτόν τον πλούτο που παράγεται στις ομάδες των αγροτών, των φοιτητών, των οικογενειών και όλων αυτών που έχουν ανάγκη.
Ένα άλλο στοιχείο που δείχνει ότι έχουμε αυτές τις δυνατότητες είναι ότι η πορεία του φετινού προϋπολογισμού πηγαίνει ακριβώς όπως προβλέπουμε. Το έλλειμμα δε θα ξεπεράσει το 0,9%. Αν έχουμε κάποια μικρή απόκλιση, αυτό θα οφείλεται στις φυσικές καταστροφές που πληρώνουμε και οι οποίες ήταν πολλές φέτος. Κύριοι συνάδελφοι, δεν πιστεύω να μη θέλουν να πληρωθούν οι σεισμοπαθείς, οι πλημμυροπαθείς ή οι αγρότες που επλήγησαν. 
Επίσης, υπάρχει βελτίωση του εισπρακτικού μηχανισμού και ο έλεγχος των τριών χιλιάδων επιχειρήσεων που απέδωσαν τρία δισεκατομμύρια επιπλέον φέτος σε έσοδα. Υπάρχει και η αύξηση του φορολογικού σώματος, αφού εθελουσίως οι φορολογούμενοι δηλώνουν πολύ περισσότερα. Αυτά όσον αφορά το «πακέτο».
Επίσης, σε σχέση με το Κομμουνιστικό Κόμμα, πραγματικά εγώ απόρησα διότι θα πίστευα, επειδή εσείς είσθε πάντα υπέρ των δημοσίων υπηρεσιών, ότι πρέπει να στηρίξουμε τις δημόσιες υπηρεσίες που λειτουργούν προς το συμφέρον του ελληνικού λαού. Πίστευα ότι θα στηρίζατε αυτήν την τροπολογία, για να ενισχύσουμε την ΕΡΤ, ώστε να παρέχει σωστή πληροφόρηση, ψυχαγωγικό και ενημερωτικό πρόγραμμα και να μην αφήνουμε τον Έλληνα πολίτη όμηρο και θύμα των ιδιωτικών καναλιών, για τα οποία εσείς είσθε αντίθετοι. Έρχεσθε σήμερα και λέτε ότι καταψηφίζετε αυτήν την αύξηση που είναι 0,3 ευρώ για το ένα έτος.
Λυπούμαι πολύ και πιστεύω ότι αυτό που κάνετε είναι εις βάρος του ελληνικού λαού και υπέρ των ιδιωτικών καναλιών, για τα οποία είσθε αντίθετοι.
Σας ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Κύριε Πρόεδρε, δεν είχα την πρόθεση να μιλήσω, όμως η πρόκληση του κυρίου συναδέλφου ήταν μεγάλη. Δεν μπορούμε να διαστρέφουμε έτσι τις απόψεις του Κομμουνιστικού Κόμματος Ελλάδας. Εδώ παίζεται ένα παιχνίδι εντυπώσεων, πάμε για εκλογές, βγαίνει η Κυβέρνηση με «πακέτα» δήθεν προς τον ελληνικό λαό και την ίδια στιγμή έρχονται στη Βουλή νομοσχέδια που επιβαρύνουν την τσέπη του ελληνικού λαού. Αυτό το πράγμα μπορεί να συνυπάρχει με τις απόψεις του Κομμουνιστικού Κόμματος; 
Βεβαίως, δεν υπάρχει αυτός μόνο ο τρόπος για να ενισχυθεί η ΕΡΤ. Υπάρχουν πολλοί τρόποι τους οποίους δεν εφαρμόζετε. Αντίθετα, η πολιτική που ασκείτε είναι πολιτική υπονόμευσης της ΕΡΤ.
Ας μη θέσουμε γενικότερα το θέμα της ΕΡΤ στη σημερινή συζήτηση. Το κύριο ζήτημα σήμερα είναι η αντιφατική πολιτική της Κυβέρνησης και πρέπει ο ελληνικός λαός να καταλάβει ότι τίποτα δε δίνεται στην τσέπη του. Αυτά που διακηρύσσονται σήμερα τα παίρνουν την ίδια στιγμή και μέσα στο Κοινοβούλιο ξεδιάντροπα έρχονται και προτείνουν αυξήσεις που δεν αφήνουν τη δυνατότητα, ιδιαίτερα στους χαμηλόμισθους, να ανασάνουν, σε μία εποχή όπου πιέζεται ασφυκτικά το εισόδημα του Έλληνα πολίτη.
Εμείς σε καμία περίπτωση δεν μπορούμε να ψηφίσουμε αυτήν την τροπολογία.
ΠΡΟΕΔΡΕΥΩΝ (Κωνσταντίνος Γείτονας): Ο κ. Λαφαζάνης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, ο κύριος Υπουργός, προκειμένου να δικαιολογήσει τα αδικαιολόγητα, μας μίλησε για μία πενιχρή αύξηση η οποία φθάνει κάποια δέκατα των λεπτών.
Δε μου λέτε, κύριε Πρωτόπαπα, αριθμητική γνωρίζετε; 
Αυξάνεται μόνο με αυτήν την τροπολογία για το 2003 και 2004 το τέλος της ΕΡΤ κατά 10%. 
Σας ερωτώ: Πόσο προβλέπετε να είναι ο πληθωρισμός για το 2003 και 2004; Όχι μόνον δεν κρατάτε τα όρια του πληθωρισμού, αλλά τα υπερβαίνετε κατά πολύ, τα δικά σας όρια του επίσημου τιμαρίθμου ο οποίος κατ? ελάχιστον μόνο καλύπτει τις πραγματικές αυξήσεις. Δεν ξέρω πώς εσείς μετράτε τα λεπτά. Αλλά 10% αύξηση των τελών της ΕΡΤ για δύο χρόνια ?σύμφωνα με αυτά που ξέρουμε, γιατί το 2004, έτσι όπως μας τα επικαλείσθε ένα-ένα μπορεί να μας φέρετε και νέα αύξηση για να εξυπηρετήσει τους Ολυμπιακούς Αγώνες- είναι πολύ μεγάλη. Όμως εν πάση περιπτώσει οι Ολυμπιακοί Αγώνες έχουν γίνει μια καταβόθρα που όλα θα τα πάμε εκεί για να τα δικαιολογούμε; Για να εξυπηρετήσουμε την εθνική ιδέα, δεν πειράζει, ας πάνε όλα προς τα εκεί! Υποτίθεται ότι με τους Ολυμπιακούς Αγώνες η ΕΡΤ θα έχει όφελος, θα έχει κέρδη. Είναι ο βασικός τηλεοπτικός αναμεταδότης μέσα σε έναν όμιλο εταιρειών ο οποίος θα παίξει βασικό ρόλο στην αναμετάδοση των Ολυμπιακών Αγώνων. Επομένως δεν μπορεί να μας λέτε εδώ πέρα ότι για τους Ολυμπιακούς Αγώνες δώστε, λοιπόν, και μια γενναία αύξηση κατά 10% και βλέπουμε το 2004 τι θα γίνει επιπλέον! Αυτά τα πράγματα είναι απαράδεκτα.
Όσον αφορά τώρα αυτό που ελέχθη από τον Κοινοβουλευτικό Εκπρόσωπο του ΠΑΣΟΚ, θέλω να πω το εξής: Είπε, δημόσια επιχείρηση είναι και εφόσον είναι δημόσια δεν πειράζει ας αυξάνει τα τιμολόγιά της. Και όποιος λέγει ότι αυτές οι αυξήσεις είναι υπέρογκες, παράλογες, δεν στηρίζονται σε κανέναν ισολογισμό, συντηρούν παχυλότατους μισθούς στην ΕΡΤ, συντηρούν κομματισμό, συντηρούν νεποτισμούς, συντηρούν έλλειψη πλουραλισμού, αντικειμενικότητας, αξιοκρατίας και αποτελεσματικότητας είναι υπέρ των ιδιωτικών καναλιών; Αυτήν τη λογική εγώ τουλάχιστον δεν μπορώ να την αντιληφθώ.
Όμως μη μιλάτε για τα ιδιωτικά κανάλια, κύριοι της Κυβέρνησης. Δεν υπάρχει πιο ευνοημένη κυβέρνηση από την Κυβέρνηση του κ. Σημίτη από τα ιδιωτικά κανάλια. Και ξέρουμε από πόσες μεριές εισπράττουν και όχι μόνο για το έργο τους το τηλεοπτικό τα διάφορα ιδιωτικά κανάλια και τι κάνουν οι ιδιοκτήτες των μεγάλων ιδιωτικών καναλιών. Δεν είναι μόνο η τηλεόραση. Έχουν και επιχειρηματικές αυτοκρατορίες. Σας παρακαλώ, λοιπόν, μη λέτε ότι όσοι είναι εναντίον των αυξήσεων είναι και υπέρ των ιδιωτικών καναλιών! Έλεος πλέον! 
Εν πάση περιπτώσει αυτό που βγαίνει σαν συμπέρασμα είναι ότι από ένα χαμηλοσυνταξιούχο αυτά που του δίνετε ως αύξηση στο ΕΚΑΣ και που δεν έχει κανέναν άλλο πόρο, τα μισά θα τα πάρει μόνο η ΔΕΗ και η ΕΡΤ με τους λογαριασμούς τους.
ΠΡΟΕΔΡΕΥΩΝ (Κωνσταντίνος Γείτονας): Εισερχόμαστε στις δευτερολογίες.
ΔΗΜΗΤΡΙΟΣ ΣΙΟΥΦΑΣ: Δεν θα μιλήσει ο Υπουργός;
ΠΡΟΕΔΡΕΥΩΝ (Κωνσταντίνος Γείτονας): Κύριε Σιούφα, εφαρμόζουμε τον Κανονισμό. Δεν έχετε πρωτολογήσει. Μου ζητήσατε το λόγο. Έχετε εγγραφεί για προτασσόμενη δευτερολογία.
Ορίστε, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, τρία πράγματα θέλω να σημειώσω. Περίμενα να εμφανιζόταν ο κύριος Υπουργός Τύπου και Μέσων Μαζικής Ενημέρωσης που εισηγείται στη Βουλή για λογαριασμό της Κυβέρνησης αυτήν την αύξηση, με περισσότερη σεμνότητα για να την υποστηρίξει διότι τα αδικαιολόγητα δεν υποστηρίζονται. Αλλά όπως με πληροφόρησαν οι συνάδελφοί μου, διότι δεν ήμουν εδώ, χρησιμοποίησε και ένα εκ των επιχειρημάτων επιτεθείς εναντίον του επικεφαλής των Ευρωβουλευτών της Νέας Δημοκρατίας, ότι έφερε το θέμα στην Ευρωβουλή αν είναι συμβατή η επιβολή του τέλους.
Κύριε Πρωτόπαπα, έχετε πολύ ασθενή μνήμη τον τελευταίο καιρό. Έχετε ξεχάσει για το τέλος της ΕΡΤ τη θέση της Μελίνας Μερκούρη, τι ακριβώς είχε συμβεί με αυτό το τέλος; Και χρησιμοποιείτε τέτοιο επιχείρημα με τόση ευκολία για να κατατροπώσετε τη Νέα Δημοκρατία που ήρθε και σας είπε τα απλούστερα των πραγμάτων στη συνέχεια της συζήτησης που έγινε εδώ για την εξυγίανση της ΕΡΤ όπου επιβαρύνθηκε ο ελληνικός λαός με εκατοντάδες εκατομμύρια, με δισεκατομμύρια για να εξυγιανθεί; Και στη συνέχεια, αντί να γίνει εξυγίανση έρχεσθε και ζητάτε από τον ελληνικό λαό επιπλέον χρήματα από την τσέπη του και τα εκσυγχρονιστικά που κάνετε εσείς σε κάθε τομέα του κράτους να τα πληρώνει ο ελληνικός λαός;
Σωστά σας είπαν οι συνάδελφοι ότι σέρνει η πολιτεία, το κράτος, η Κυβέρνηση το χορό των αυξήσεων και ζητάτε από τις επιχειρήσεις να έχουν αυτοσυγκράτηση. Επίσης, διάβασα πριν λίγες μέρες στις εφημερίδες ότι ετοιμάζετε να φέρετε και νέα τροπολογία για την ΕΡΤ, για να ρυθμίσετε τις υποχρεώσεις που έχει προς τα ασφαλιστικά ταμεία. Έτσι έγραφαν οι εφημερίδες. Ενενήντα έξι εκατομμύρια ευρώ οφείλονται στα ασφαλιστικά ταμεία για την πρόωρη συνταξιοδότηση και δεν τα έχετε δώσει και άλλα εξήντα δισεκατομμύρια ευρώ για υποχρεώσεις προς την εφορία. Γιατί δεν ψάχνετε να δείτε τι συμβαίνει και είναι πραγματικά «ο πίθος των Δαναΐδων»; 
Τέλος, δικαιολογημένα οι συνάδελφοί μου σας είπαν ότι πραγματικά η ΕΡΤ έχει μετατραπεί σε στιλβωτήριο των κυβερνητικών υποδημάτων. Και γι? αυτό έχετε αποκλειστικά την ευθύνη.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Αντωνακόπουλος.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Κύριε Πρόεδρε, κύριε Υπουργέ, κύριοι συνάδελφοι, πιστεύω ότι η Ελληνική Ραδιοφωνία και Τηλεόραση διήγαγε τα τελευταία χρόνια μια σημαντική απόσταση στο δρόμο του ανταγωνισμού, μιας και η πληροφορία στις μέρες μας είναι μια υπόθεση την οποία διαχειρίζονται και δημόσιοι και ιδιωτικοί φορείς. Βεβαίως η εισαγωγή νέων τεχνολογιών, η απαίτηση εξειδικευμένων στελεχών, η ανάπτυξη δικτύου σε όλη τη χώρα, ούτως ώστε να εξασφαλίζεται σε όλους τους Έλληνες πολίτες μια ποιοτική ενημέρωση και ψυχαγωγία, ασφαλώς αυξάνει τις δαπάνες. Εάν κάποιος προσεγγίσει τις δαπάνες αυτές με την αυστηρή μελέτη κόστους-οφέλους, ίσως να μην είναι ενθουσιασμένος. Εξάλλου δεν έχουν προκύψει από παρθενογένεση όλα τα προβλήματα του υπερβολικού πολλές φορές κόστους λειτουργίας δημοσίων υπηρεσιών. Όμως αυτό που μπορεί να πει κανένας, αν προσεγγίσει το ζήτημα με την αντίληψη κόστους-χρησιμότητας, θα διαπιστώσει ότι η χρησιμότητα αντιρροπίζει το κόστος και αυτό αποδεικνύεται με τις μετρήσεις τηλεθέασης της ελληνικής κοινωνίας απέναντι στην ελληνική τηλεόραση. 
Πιστεύω ότι σίγουρα αυτό που προέχει τούτη την ώρα είναι η διασφάλιση αυτής της προοπτικής, η διασφάλιση μιας φωνής ποιοτικής, εθνικής, κρατικής απέναντι στο άνοιγμα των αγορών και την πληροφόρηση, γιατί εμείς ως Ελλάδα πρέπει να έχουμε ιδιαίτερη ευαισθησία απέναντι στα ζητήματα της πληροφορίας των πολιτών, ιδιαίτερη ευαισθησία στα ζητήματα διαχείρισης της πληροφορίας. Και πιστεύω ότι οι Έλληνες δημοσιογράφοι, οι Έλληνες τεχνικοί, όλοι αυτοί που συμβάλλουν στη διαμόρφωση αυτού του αποτελέσματος είναι άνθρωποι που μοχθούν, είναι αυτοί οι οποίοι δεν επιβαρύνουν, όπως αφήνεται να εννοηθεί, το δημόσιο προϋπολογισμό, είναι αυτοί που αποδίδουν χρήσιμες και μέγιστες υπηρεσίες. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Κιλτίδης.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, θέτοντας εκ μέρους της Νέας Δημοκρατίας το θέμα για την αύξηση που θέλει να επιβάλει η Κυβέρνηση ο κύριος Υπουργός, αποφεύγοντας επί της ουσίας να τοποθετηθεί και να απαντήσει, προσπάθησε να αιτιολογήσει ότι η Ευρωβουλή ή το Ραδιοτηλεοπτικό Συμβούλιο θα έχει κάποια αντίρρηση. Κύριε Υπουργέ, οι πολιτικοί οφείλουμε να θέτουμε τα ζητήματα, για να υπηρετήσουμε τους πολίτες, και αναζητούμε την επίλυσή τους προς τούτο. Όσον αφορά το τι γίνεται στην Ευρωβουλή και με ποιο τρόπο γίνεται, νομίζω ότι η απάντησις εδόθη.
Από την άλλη πλευρά, όμως, οφείλω να σας απαντήσω ότι η επίσημη πολιτεία και από το Σύνταγμα ακόμη, έχει εκχωρήσει ανταποδοτικά τέλη και αν το θέλετε ακόμη και πόρους ?άλλο ζήτημα βέβαια αν δεν δίδονται εκ των υστέρων- στην Τοπική Αυτοδιοίκηση. Τι το πιο αυτονόητο στα μέσα ενημερώσεως, στην ενημέρωση που επιχειρείται από ένα φορέα που εκπορεύεται η εξουσία του από το λαό και έχει μάλιστα τα χαρακτηριστικά της αμεσότητας και ακούγεται και ενημερώνονται οι πολίτες από αυτά τα δημοτικά ραδιόφωνα, εάν εσείς που δεν μας αιτιολογήσατε, αιτιολογήσετε τέτοιου είδους αυξήσεις και ότι η ΕΡΤ που στο παρελθόν είχε το μονοπώλιο ?τώρα, όμως, η κατάσταση είναι εντελώς διαφορετική και υπάρχουν τα δημοτικά ραδιόφωνα, όπως και στο παρελθόν η κατάσταση ήταν διαφορετική και για άλλους πόρους, κύριε Υπουργέ, και κανένας δεν σκεφτόταν να συζητήσει για πόρους διαφορετικούς στην Τοπική Αυτοδιοίκηση όταν η Τοπική Αυτοδιοίκηση σαν παρουσία στην κοινωνία και στην πολιτική ήταν συρρικνωμένη- και εφόσον, λοιπόν, υπάρχουν τα δημοτικά ραδιόφωνα και οι δημοτικές επιχειρήσεις, που είναι γνωστό ότι χειμάζονται γιατί επιχειρούν να κάνουν την ενημέρωση ακόμη καλύτερη, να στηριχθούν και αυτοί στο μέγεθος, όπως σας τόνισα, με ψίχουλα για την καλύτερη λειτουργία τους;
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε.
Πυροδοτείτε, κύριε Υπουργέ, ένα νέο κύμα αυξήσεων. Ξανά η Κυβέρνηση μπαίνει μπροστά και σέρνει το χορό των αυξήσεων. Δείχνει το δρόμο και στους βιομηχάνους για να αυξήσουν και αυτοί τα δικά τους βιομηχανικά προϊόντα. Τα ψίχουλα που έδωσε η Κυβέρνηση χθες με το πακέτο των παροχών, αρχίζει από σήμερα να τα παίρνει πίσω. Και μάλιστα, σε μια περίοδο όπου η ακρίβεια τσακίζει κόκαλα, σε μία περίοδο που το εισόδημα των φτωχών λαϊκών στρωμάτων, στα οποία πετάξατε το κόκαλο χθες, προχωράτε σε μία αφαίμαξη.
Όσο για την αντικειμενικότητα, που είπε ο κύριος συνάδελφος, της ΕΡΤ, ας μην το ανοίξουμε, γιατί σηκώνει πολύ συζήτηση.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, δεν θα παρασυρθώ από το γνωστό πανικό και τη σύγχυση που διακατέχει τον τελευταίο καιρό τη Νέα Δημοκρατία μετά το κοινωνικό πακέτο. Εξάλλου ο λαός θα κρίνει. Έχει γνώση και δεν νομίζω ότι χρειάζεται να λέμε εμείς πολλά.
Εκείνο το οποίο θα πω είναι πάλι για την τροπολογία. Τώρα, ας μην προκαλείται η μνήμη μας. Δεν είναι η ΕΡΤ η σημερινή, η αλήστου μνήμης ΕΡΤ την οποία είχε δημιουργήσει η πολιτική της Νέας Δημοκρατίας. 
ΠΡΟΚΟΠΗΣ ΠΑΥΛΟΠΟΥΛΟΣ: Αστειεύεστε!
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εγώ θέλω να θυμηθούμε λίγο, να σκεφθούμε τι είδους ΕΡΤ είχαμε τότε, παρ΄ότι ήταν και μονοπώλιο, τι αξιοπιστία υπήρχε, πού έφτασε η ΕΡΤ στις αρχές της δεκαετίας του 1990 και πού είναι σήμερα. Και για να συνεχιστεί αυτή η πορεία θέλω να κάνω την έκκληση σε όλους όσους αγαπούν την έννοια της δημόσιας τηλεόρασης και θέλουν την πρόοδό της, να ψηφίσουν αυτή την τροπολογία.
Σας είπα ότι έγιναν πολύ μεγάλες περικοπές στις δαπάνες, ότι η αύξηση κατά 0,15 ευρώ το μήνα δεν νομίζω ότι απειλεί κανέναν. Αντίθετα, θα δοθεί η δυνατότητα να έχουμε και πολύ καλύτερη ΕΡΤ στην Ελλάδα και πολύ καλύτερα δορυφορικά προγράμματα για τους ομογενείς μας και πολύ καλύτερη και αναγκαία παρουσία για τους Ολυμπιακούς Αγώνες.
Η δημόσια τηλεόραση έχει κάνει πράγματι πολλά και μεγάλα βήματα τελευταία. Έχουμε φτάσει εκεί που θέλαμε; Όχι. Όμως πρέπει να στηρίξουμε αυτή την προσπάθεια. Γιατί αν δεν στηρίξουμε την αναβάθμιση, την ποιότητα, την αξιοπιστία που κατοχυρώνουμε με κόπο όλο το τελευταίο διάστημα, θα είμαστε συνυπεύθυνοι για μία κατάσταση η οποία θα αποβεί υπέρ κάποιων άλλων που στα ζητήματα της ποιότητας, της αξιοπιστίας, του πλουραλισμού και της δημοκρατίας, κάθε άλλο παρά δίνουν προσοχή.
Και εν πάση περιπτώσει, κύριοι, ας μαζέψει κάποιος τον κ. Τρακατέλη. Δεν είναι δυνατόν κάθε λίγο και λιγάκι να διακρίνεται για την προσπάθεια να δημιουργήσει προβλήματα στη χώρα του. Δεν είναι αυτός ο ρόλος ενός Έλληνα Ευρωβουλευτή. Αν διαβάσουμε το κείμενο θα δούμε ότι καταβάλλει μία αγωνιώδη προσπάθεια να κοπεί το ανταποδοτικό τέλος. Σ΄ αυτό ούτε η Νέα Δημοκρατία πιστεύω ότι συμφωνεί ούτε κανένας μπορεί να συμφωνήσει. Διότι τότε θα παραδίδαμε όλο το ραδιοτηλεοπτικό τοπίο δέσμιο ιδιωτικών συμφερόντων. Αν ο κ. Τρακατέλης το θέλει αυτό και αποδεικνύεται, το ερώτημα που τίθεται είναι: Το θέλει και η Νέα Δημοκρατία; Περιμένουμε απάντηση.
ΠΡΟΕΔΡΕΥΩΝ (Κωνσταντίνος Γείτονας): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε.
Ακούγοντας τον κύριο Υπουργό Τύπου κατάλαβα σε ποιον απευθυνόταν, ο πρώην Γραμματέας της Κεντρικής Επιτροπής του ΠΑΣΟΚ όταν έλεγε «περισσότερη δουλειά και λιγότερη αλαζονεία». Σας αφορά, κύριε Πρωτόπαπα.
Ας ξεκινήσουμε λοιπόν? 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε ?
ΠΡΟΚΟΠΗΣ ΠΑΥΛΟΠΟΥΛΟΣ: Βεβαίως, γιατί μας μιλάτε για το περίφημο πακέτο. Το είπατε πριν ότι τις απαντήσεις τις πήρατε από τα στελέχη.
ΠΡΟΕΔΡΕΥΩΝ (Κωνσταντίνος Γείτονας): Επί της τροπολογίας, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Την απάντηση την πήρατε και για το ύφος και για το ήθος της εξουσίας που ασκεί η Κυβέρνηση Σημίτη και για το περιεχόμενο του περίφημου πακέτου.
Δεύτερον, όταν αναφέρετε τον κ. Τρακατέλη μη διαστρέφετε τα λόγια του ούτε εκείνα που ρωτάει. Εγώ σας είπα ?και το είπε και ο κ. Σιούφας- όταν η μακαρίτισσα η Μελίνα Μερκούρη κατέβαινε στους δρόμους για να κοπεί το τέλος της ΕΡΤ, ήσασταν ή όχι εναντίον του τέλους; Θέλατε ή όχι να κλείσετε την τηλεόραση; Είπατε: «Μα, τι λέτε, ήταν εκείνη η τηλεόραση όπως η σημερινή;» Φυσικά δεν ήταν γιατί τότε η δημοκρατικότητα της τηλεόρασης φάνηκε και από το εξής: Σας εμπόδισε, παρ? όλο που ήταν μονοπώλιο η ΕΡΤ την εποχή εκείνη, το 1981, να κάνετε αυτού του είδους τον εκλογικό αγώνα που κάνατε και να πετύχετε την εκλογική νίκη που πετύχατε;
(Θόρυβος από την πτέρυγα του ΠΑΣΟΚ)
ΚΟΣΜΑΣ ΣΦΥΡΙΟΥ: Κύριε Παυλόπουλε?
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Σφυρίου, αφήστε τον κ. Παυλόπουλο να ομιλήσει.
ΠΡΟΚΟΠΗΣ ΠΑΥΛΟΠΟΥΛΟΣ: Θέλετε να θυμηθούμε την περίοδο διάφορων εκπροσώπων σας στην ΕΡΤ ή να θίξουμε μνήμες μέσα σ? αυτήν την Αίθουσα; Θυμάστε τι έγινε την επαύριον του 1981 στην ΕΡΤ; Και μήπως ψάξατε να βρείτε, κύριε Πρωτόπαπα, και τώρα που μιλάμε εκπομπές από διάφορες κυρίες και κυρίους; 
Κύριοι συνάδελφοι του ΠΑΣΟΚ, τα είπε ο Στρατηγός Σπυριούνης, δεν χρειάζεται να τα πω εγώ. Υπάρχουν εκπομπές στην ΕΡΤ, ενημερωτικές δήθεν, κυρίων και κυριών που κατά 85% -τα στατιστικά στοιχεία είναι εδώ, τα ξέρει και το Εθνικό Συμβούλιο Ραδιοτηλεόρασης- είναι στελέχη της Κυβέρνησης. Προσωπικές «αγιογραφίες» στελεχών της Κυβέρνησης! Κυρίες και κύριοι! Κυριακάτικες και μη! 
Θέλετε να πάρουμε τα στοιχεία και να βάλουμε κάτω στατιστικά τι κάνουν; Έχουν στείλει στο ψυγείο ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε, θα μετρήσω τις εμφανίσεις σας. Προσέξτε. 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Υπουργέ, έχετε δικαίωμα να απαντήσετε.
ΠΡΟΚΟΠΗΣ ΠΑΥΛΟΠΟΥΛΟΣ: Αυτό είναι το κατάντημα της ΕΡΤ για την οποία μας ζητάνε να αυξήσουμε και το τέλος που πληρώνουμε στους λογαριασμούς της ΔΕΗ. Αυτή είναι η πραγματικότητα.
ΚΟΣΜΑΣ ΣΦΥΡΙΟΥ: Κάρτα χτυπάει κάθε μέρα στην ΕΡΤ ο κ. Παυλόπουλος.
ΠΡΟΕΔΡΕΥΩΝ (Κωνσταντίνος Γείτονας): Κύριε Σφυρίου, σας παρακαλώ!
ΠΡΟΚΟΠΗΣ ΠΑΥΛΟΠΟΥΛΟΣ: Αφήστε τον, κύριε Πρόεδρε. Ο κ. Σφυρίου αυτήν τη στιγμή εκφράζει την καθεστωτική του νοοτροπία.
ΠΡΟΕΔΡΕΥΩΝ (Κωνσταντίνος Γείτονας): Εγώ νομίζω ότι εσείς επιζητείτε τις διακοπές και ο κ. Σφυρίου «παρασύρεται»?. 
Ολοκληρώστε, κύριε Παυλόπουλε, να τελειώνουμε. 
ΚΟΣΜΑΣ ΣΦΥΡΙΟΥ: Κατά το ήμισυ η τηλεόραση φορούσε μπότα. Το θυμάστε; 
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Σφυρίου, μπότα και κάτι άλλα φορούσε τις ημέρες μετά το 1981 όταν πραγματικά ξέρετε πολύ καλά τι συνέβη στην ΕΡΤ. Μη θίξω μνήμες μέσα σ? αυτήν την Αίθουσα, γιατί δεν ήρθα εδώ για να το κάνω, αλλά μη μιλάτε εσείς τουλάχιστον ?
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, ολοκληρώσατε. Δεν έχετε άλλο χρόνο. Σας παρακαλώ.
ΚΟΣΜΑΣ ΣΦΥΡΙΟΥ: Κύριε Παυλόπουλε ?
ΠΡΟΕΔΡΕΥΩΝ (Κωνσταντίνος Γείτονας): Κύριε Σφυρίου, σας παρακαλώ! Αυτό θέλει ο κ. Παυλόπουλος, να τον διακόπτετε! Παρακαλώ!
ΠΡΟΚΟΠΗΣ ΠΑΥΛΟΠΟΥΛΟΣ: Όχι, δεν θέλω αυτό. Θέλω να φανεί ότι η Κυβέρνηση μας ζητάει ?
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, ολοκληρώσατε.
Ο κ. Βλαχόπουλος έχει το λόγο.
ΚΑΠΟΙΟΣ ΒΟΥΛΕΥΤΗΣ: Κύριε Πρόεδρε, του «φάγατε» ένα λεπτό του ανθρώπου.
ΠΡΟΕΔΡΕΥΩΝ (Κωνσταντίνος Γείτονας): Δεν του «φάγαμε» κύριε συνάδελφε. Αυτό θέλει ο κ. Παυλόπουλος, την «αναταραχή».
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, τελείωσα με μια λέξη. 
Εγώ ξεκίνησα να μιλάω ?
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, έδωσα το λόγο στον κ. Βλαχόπουλο και σεβαστείτε το.
ΠΡΟΚΟΠΗΣ ΠΑΥΛΟΠΟΥΛΟΣ: Με διέκοψαν τόση ώρα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Όχι, κύριε Παυλόπουλε. Υπερέβητε κατά πολύ το χρόνο σας.
ΠΡΟΚΟΠΗΣ ΠΑΥΛΟΠΟΥΛΟΣ: Δεν σας βολεύει να τα ακούσετε αυτά. Θα τα ακούσετε όταν θα έρθει η ώρα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, νομίζω ότι ο κ. Παυλόπουλος δεν πιστεύει ότι μετά τον Οκτώβριο του 1981 θα έπρεπε μέσα στην ΕΡΤ να υπάρχει πάλι η κατάσταση που υπήρχε πριν από το 1981. Θα έπρεπε κάτι να την αλλάξει, έτσι δεν είναι; Και για θυμηθείτε πόσες φορές μίλησε ο αείμνηστος Ανδρέας Παπανδρέου στην τηλεόραση από το 1974 μέχρι το 1981 και πόσες φορές μιλούσε ο αείμνηστος Αβέρωφ και οι άλλοι πολιτικοί.
Εμένα δεν πιστεύω να με είδατε κάποια φορά στην τηλεόραση, εκτός εάν με έχει δείξει ως Κοινοβουλευτικό Εκπρόσωπο. Εσάς σας βλέπουμε τακτικά, όπως και άλλα στελέχη του κόμματός σας.
ΠΡΟΚΟΠΗΣ ΠΑΥΛΟΠΟΥΛΟΣ: Εάν δεν υπερασπίζεστε τα δικαιώματά σας, είναι δικό σας θέμα. Πάντως ο Στρατηγός άλλα είπε.
ΗΛΙΑΣ ΒΛΑΧΟΠΟΥΛΟΣ: Όσον αφορά την αείμνηστη Μελίνα Μερκούρη, νομίζω ότι κακώς την επικαλεστήκατε και εσείς και ο κ. Σιούφας, ο οποίος ήρθε γιατί θυμήθηκε την αείμνηστη Μελίνα Μερκούρη, διότι θα ήθελα να θυμίσω ότι όταν η Μελίνα Μερκούρη έκανε αυτό που έκανε, τότε υπήρχε μόνο η κρατική τηλεόραση, η οποία ήταν μονοπώλιο και μπορούσε να έχει και άλλες πηγές και από διαφημίσεις κ.λπ. 
Επομένως τότε πραγματικά υπήρχε η δυνατότητα να καταργηθεί αυτό το τέλος. Σήμερα, όμως, που υπάρχει αυτός ο ανταγωνισμός με τα ιδιωτικά κανάλια, εμείς θέλουμε να στηρίξουμε τη δημόσια τηλεόραση. 
Απαντώντας στους εκπροσώπους του Κομμουνιστικού Κόμματος και στον κ. Λαφαζάνη θα πω ότι βεβαίως δεν θα πρέπει κάθε δημόσια επιχείρηση να δημιουργεί ελλείμματα τα οποία θα καλείται η Κυβέρνηση ή ο προϋπολογισμός να καλύπτει, θα πρέπει, όμως, να μπορούμε να στηρίζουμε μια δημόσια τηλεόραση. Όπως άλλωστε ειπώθηκε και από τον κύριο Υπουργό τα στοιχεία είναι τέτοια που δείχνουν ότι αυξήθηκε κατά 30% περίπου η θεαματικότητα. Αυτό είναι πολύ σημαντικό. Μακάρι από 13% να φτάσει στο 20%.
Επειδή ο κ. Λαφαζάνης αναφέρθηκε και σε μαθηματικά, θα ήθελα να του πω ότι αυτή η αύξηση του 10% δεν είναι αύξηση ενός έτους. Έχει καθοριστεί από το 1993 αυτό που πληρώνεται σήμερα, πέρασαν δηλαδή έξι χρόνια για να δοθεί αυτό το 10%. Το 1993 ήταν 2,93 ευρώ. Έξι χρόνια πέρασαν και δεν υπήρξε αύξηση, επομένως μη συγκρίνετε την αύξηση του πληθωρισμού με αυτή την αύξηση.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Λαφαζάνης θα πάρει το λόγο και μετά ο κύριος Υπουργός για να ολοκληρώσουμε τη συζήτηση της τροπολογίας.
ΠΡΟΚΟΠΗΣ ΠΑΥΛΟΠΟΥΛΟΣ: Έχουμε και τριτολογία, κύριε Πρόεδρε. Εάν μιλήσει ο κύριος Υπουργός, μπορώ να τριτολογήσω.
ΠΡΟΕΔΡΕΥΩΝ (Κωνσταντίνος Γείτονας): Καλά, κύριε Παυλόπουλε. Δεν σας στερεί κανείς το δίκιο σας.
Ορίστε, κύριε Λαφαζάνη.
ΠΑΝΑΓΙΩΤΗΣ ΛΑΦΑΖΑΝΗΣ: Εδώ προσπαθούμε να διασκεδάσουμε και να παίξουμε με τις αυξήσεις, όσο όμως και να διασκεδάσει κανείς τους αριθμούς, δυστυχώς η πραγματικότητα είναι αυτή που μένει. Μέσα στη διετία 2003-2004 θα έχουμε αύξηση των τιμολογίων των τελών της ΕΡΤ τουλάχιστον κατά 10%, εάν δεν επέλθει και άλλη αύξηση για τις ανάγκες των Ολυμπιακών Αγώνων και των υποχρεώσεων της ΕΡΤ για τους Ολυμπιακούς Αγώνες εντός του 2004.
Ο επίσημος πληθωρισμός για τα δύο χρόνια είναι 10%; Αυτό είναι το απλό ερώτημα. Ο επίσημος πληθωρισμός είναι πολύ πιο κάτω. Εδώ έχουμε δηλαδή την Κυβέρνηση η οποία κάνει αισχροκέρδεια αυτή τη στιγμή, σε μια περίοδο που η ακρίβεια έχει εκτιναχτεί στα ύψη. Αυτή είναι η πραγματικότητα! Το ετήσιο κόστος των μέτρων, σύμφωνα με το Γενικό Λογιστήριο του Κράτους, είναι 20.000.000 ευρώ, δηλαδή 7.000.000.000 δραχμές από την τσέπη των πολιτών. Εάν μιλήσουμε για τα δύο χρόνια, πάμε στα 14.000.000.000 δραχμές ?μιλάω σε δραχμές για να γίνομαι πιο κατανοητός- και φυσικά θα έχει μέλλον αυτή η υπόθεση, διότι αυτές οι ανατιμήσεις είναι και για τα επόμενα χρόνια και θα ακολουθήσουν και άλλες.
Βεβαίως εδώ ο καθένας μπορεί να κρίνει πώς είναι δυνατόν η ΕΡΤ με αυτούς τους πόρους να προσφέρει αυτό το αποτέλεσμα που προσφέρει στον απλό πολίτη. Εάν κάποιοι είναι ικανοποιημένοι και μας μιλάνε για δείγματα, αυτά είναι πάρα πολύ μικρά μπροστά στις ανάγκες που υπάρχουν σήμερα για μια αντικειμενική, αποτελεσματική, λειτουργική, αξιόπιστη, πλουραλιστική ραδιοτηλεόραση, η οποία θα μπορούσε να έχει βάλει τα ιδιωτικά κανάλια στο περιθώριο.
Και σας ρωτάω, κύριε Πρωτόπαπα, εσείς που αναφέρεσθε σ΄ αυτήν τη θεαματικότητα της κρατικής τηλεόρασης: Δείτε τα αντίστοιχα ευρωπαϊκά ποσοστά των αντίστοιχων κρατικών τηλεοπτικών δικτύων. Δεσπόζουν στις τηλεοπτικές αγορές των υπόλοιπων ευρωπαϊκών χωρών. Μόνο εδώ στην Ελλάδα η κρατική τηλεόραση είναι ουραγός ως προς τη θεαματικότητα και -επιτρέψτε μου να πω- ως προς το αποτέλεσμα του ψυχαγωγικού και ενημερωτικού έργου το οποίο προσφέρει. Αυτό είναι ένα μείον για τη δημοκρατία. Έτσι επωφελούνται τα ιδιωτικά κανάλια.
Τώρα με το 10% αύξηση που φέρνετε δυστυχώς δεν κάνετε βήματα προς την αξιοπιστία της ΕΡΤ, αντίθετα πλήττεται το κύρος της στον απλό πολίτη, ο οποίος βλέπει ότι αυξάνεται το κόστος για την τηλεόραση, ενώ το παραγόμενο αποτέλεσμα και το όφελος γι? αυτόν δεν είναι ανάλογο. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, έχω και τριτολογία!
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Παυλόπουλε! Επιτέλους!
Κύριε Υπουργέ, προχωρήστε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, εγώ δεν κρίνω ότι υπάρχει άλλο θέμα. Αν θέλει ο κ. Παυλόπουλος να συνεχίσουμε, ευχαρίστως.
ΠΡΟΚΟΠΗΣ ΠΑΥΛΟΠΟΥΛΟΣ: Αν απαντήσετε!
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν έχω κανένα λόγο. Ό,τι είχα να πω το είπα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς κηρύσσεται περαιωμένη η συζήτηση επί της τροπολογίας με γενικό αριθμό 1648 και ειδικό 83. 
Κυρίες και κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επί της τροπολογίας αυτής, της οποίας το κείμενο έχει ως εξής:
«ΑΙΤΗΣΗ ΟΝΟΜΑΣΤΙΚΗΣ ΨΗΦΟΦΟΡΙΑΣ
Ζητούμε την διεξαγωγή ονομαστικής ψηφοφορίας ως προς την τροπολογία (1648/83/5.8.2003), που αφορά το τέλος υπέρ της ΕΡΤ Α.Ε.
Αθήνα, 4-9-2003
Οι αιτούντες
Προκόπης Παυλόπουλος.
Κωνσταντίνος Κιλτίδης.
Βασίλειος Τσίπρας. 
Νικόλαος Αγγελόπουλος.
Γεώργιος Τσούρνος. 
Αθανάσιος Κατσιγιάννης.
Αθανάσιος Μπούρας. 
Αντώνιος Μπέζας.»
Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας Βουλευτών για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Προκόπης Παυλόπουλος. Παρών.
Ο κ. Κωνσταντίνος Κιλτίδης. Παρών.
Ο κ. Βασίλειος Τσίπρας. Παρών.
Ο κ. Νικόλαος Αγγελόπουλος. Παρών.
Ο κ. Γεώργιος Τσούρνος. Παρών.
Ο κ. Αθανάσιος Κατσιγιάννης. Παρών.
Ο κ. Αθανάσιος Μπούρας. Παρών.
Ο κ. Αντώνιος Μπέζας. Παρών.
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα γίνει ονομαστική ψηφοφορία επί της τροπολογίας με γενικό αριθμό 1648 και ειδικό 83.
Οι αποδεχόμενοι την τροπολογία λέγουν «ΝΑΙ».
Οι μη αποδεχόμενοι την τροπολογία λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Νικόλαος Σαλαγιάννης από το ΠΑΣΟΚ και ο κ. Αθανάσιος Δαβάκης από τη Νέα Δημοκρατία.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(META KAI TΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 95 Βουλευτές.
Υπέρ της τροπολογίας, δηλαδή «ΝΑΙ», ψήφισαν 52 Βουλευτές.
Κατά της τροπολογίας, δηλαδή «ΟΧΙ», ψήφισαν 43 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
«Β΄ ΣΥΝΘΕΣΗ
(Από 29 Ιουλίου έως και 4 Σεπτεμβρίου 2003)
Ονομαστική ψηφοφορία στην υπ? αριθμ. 1648/83 τροπολογία
Από το Πανελλήνιο Σοσιαλιστικό Κίνημα
ΝΑΙ ΟΧΙ
Αλαμπάνος Δημήτριος +
Αντωνακόπουλος Παναγιώτης +
Αρσένη Μαρία +
Ανωμερίτης Γεώργιος +
Βλαχόπουλος Ηλίας +
Παπαδόπουλος Αλέξανδρος +
Βούγιας Σπυρίδων +
Βρεττός Κωνσταντίνος +
Γείτονας Κωνσταντίνος +
Γιαννάκης Ιωάννης +
Γιαννακόπουλος Ιωάννης +
Γκούσκος Διονύσιος +
Γρηγοράκος Λεωνίδας +
Διαμαντίδης Ιωάννης +
Θάνος Δημήτριος +
Θωμά Μαρία +
Θωμόπουλος Ιωάννης +
Ιωαννίδης Φοίβος +
Κακλαμάνης Απόστολος +
Καρχιμάκης Μιχαήλ +
Κατσανέβας Θεόδωρος +
Κατσέλη Ελεωνόρα +
Κατσιλιέρης Πέτρος +
Κοντομάρης Ευτύχιος +
Κούρκουλα Ελένη +
Κρητικός Παναγιώτης +
Κτενάς Γεώργιος +
Λιντζέρης Δημήτριος +
Μαγκούφης Χρήστος +
Κουρουμπλής Παναγιώτης +
Ανουσάκη Ελένη +
Πάγκαλος Θεόδωρος +
Παπαγεωργίου Γεώργιος +
Παπαδέλλης Φραγκλίνος +
Παπαηλίας Ηλίας +
Παπαθεμελής Στυλιανός +
Στρατάκης Εμμανουήλ +
Παπουτσής Χρήστος +
Σαλαγιάννης Νικόλαος +
Σγουρίδης Παναγιώτης +
Μπεντενιώτης Εμμανουήλ +
Σπυράκη Χριστίνα +
Σπυριούνης Κυριάκος +
Στολίδης Σωτήριος +
Στρατηλάτης Νικόλαος +
Σφυρίου Κοσμάς +
Τσιλίκας Βασίλειος +
Σπηλιόπουλος Κωνσταντίνος +
Φλώρος Νικόλαος +
Φούρας Ανδρέας +
Χρυσανθακόπουλος Αλέξανδρος +
Ακριβάκης Αλέξανδρος +
Χωρέμης Αναστάσιος +
Από τη Νέα Δημοκρατία
ΟΧΙ
Αγγελής Ανέστης +
Αγγελόπουλος Νικόλαος +
Αγγελούσης Ευστάθιος -
Αδρακτάς Παναγιώτης -
Αναγνωστόπουλος Θεόδωρος -
Γιαννάκου ? Κουτσίκου Μαριέττα +
Δαβάκης Αθανάσιος +
Δήμας Σταύρος +
Δημοσχάκης Θεοφάνης +
Καλαντζάκου Σοφία +
Καλαφάτης Σταύρος -
Καλλιώρας Ηλίας +
Καλογιάννης Σταύρος +
Καρασμάνης Γεώργιος +
Καρράς Κώστας +
Κασσίμης Θεόδωρος +
Κατσιγιάννης Αθανάσιος +
Κιλτίδης Κωνσταντίνος +
Κόλλια ? Τσαρουχά Μαρία +
Λεονταρίδης Θεόφιλος +
Μακρή Ζωή (Ζέττα) +
Μαντούβαλος Πέτρος +
Μιχαλολιάκος Βασίλειος +
Μπέζας Αντώνιος +
Μπούρας Αθανάσιος +
Νεράντζης Αναστάσιος +
Παπαδημητρίου Ελισάβετ (Έλσα) +
Παυλόπουλος Προκόπης +
Σαλαγκούδης Γεώργιος +
Σιούφας Δημήτριος +
Σκανδαλάκης Παναγιώτης +
Παπαθανασίου Ιωάννης +
Τζαμτζής Ιορδάνης +
Τσιαρτσιώνης Νικόλαος +
Τσίπρας Βασίλειος +
Τσούρνος Γεώργιος +
Φλωρίνης Αθηναίος +
Φουντουκίδου ? Θεοδωρίδου Παρθένα +
Φωτιάδης Ηλίας +
Χαλκίδης Μιχαήλ +
Από το Κομμουνιστικό Κόμμα 
Γκατζής Νικόλαος +
Κολοζώφ Ορέστης +
Σκυλλάκος Αντώνης +
Τσιόγκας Δημήτριος +
Από το Συνασπισμό της Αριστεράς των Κινημάτων και της Οικολογίας
Λαφαζάνης Παναγιώτης +
Δαμανάκη Μαρία -
Από τους Ανεξάρτητους 
Ψαχαρόπουλος Γεώργιος +
ΣΥΝΟΛΟ ΨΗΦΙΣΑΝΤΩΝ: 95
«ΝΑΙ» 52
«ΟΧΙ» 43
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ»
ΠΡΟΕΔΡΟΣ (Απόστολος Κακλαμάνης): Συνεπώς η με γενικό αριθμό 1648 και ειδικό 83 τροπολογία έγινε δεκτή κατά πλειοψηφία και εντάσσεται ως αυτοτελές άρθρο.
Θα ακολουθήσουν η τροπολογία για την Ολυμπιακή Αεροπορία και δύο τροπολογίες συναδέλφων. Για το ενδεχόμενο νέας ψηφοφορίας, παρακαλώ τους συναδέλφους να παραμείνουν, γιατί είναι η τελευταία μέρα του Τμήματος και πρέπει να τελειώσουμε το νομοσχέδιο.
Ακολουθεί η με γενικό αριθμό 1662 και ειδικό 87 τροπολογία της 29ης Αυγούστου για το «Μετασχηματισμό του Ομίλου της Ολυμπιακής Αεροπορίας». 
Το λόγο έχει ο κ. Κολοζώφ. 
ΟΡΕΣΤΗΣ ΚΟΛΟΖΩΦ: Κύριε Πρόεδρε, θα ήθελα να θέσω ένα θέμα σχετικά με την εισαγωγή της τροπολογίας για συζήτηση. 
Νομίζω ότι αυτή η τροπολογία δεν μπορεί να εισαχθεί για συζήτηση, γιατί είναι άσχετη με το κύριο αντικείμενο του νομοσχεδίου που συζητάμε. Το Σύνταγμα καθορίζει ρητά στο άρθρο 74 παράγραφος 5 ότι δεν μπορούν να εισάγονται τέτοιου είδους τροπολογίες.
Επίσης, θα ήθελα να πω ότι αυτό το θέμα έχει συζητηθεί επανειλημμένως στη Βουλή και δεν είναι δυνατόν κάθε φορά η Κυβέρνηση να βιάζει τις διαδικασίες του Κοινοβουλίου, προκειμένου να εξυπηρετήσει διάφορες σκοπιμότητες. Εν πάση περιπτώσει, κάποια στιγμή θα πρέπει να μπει κάποια τάξη σ? αυτό το ζήτημα. 
ΠΡΟΕΔΡΟΣ (Απόστολος Κακλαμάνης): Ποιος έχει αντίθετη άποψη όσον αφορά την πρόταση του κ. Κολοζώφ; 
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, θα ήθελα το λόγο. 
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Βλαχόπουλος.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, βεβαίως το άρθρο 74 ορίζει αυτά που ισχυρίστηκε ο κ. Κολοζώφ, αλλά όπως είπαμε και την πρώτη μέρα, αυτό το νομοσχέδιο περιλαμβάνει δύο κεφάλαια. 
Το ένα κεφάλαιο αναφέρεται στα ΕΛΤΑ και το δεύτερο μεγάλο κεφάλαιο περιέχει διάφορες διατάξεις όσον αφορά διάφορες ρυθμίσεις που γίνονται στον ευρύτερο χώρο του Υπουργείου Μεταφορών. Θα έλεγα ότι περίπου τα μισά άρθρα του νομοσχεδίου ανήκουν σ? αυτό το δεύτερο κεφάλαιο. Υπάρχουν και άρθρα που αναφέρονται και πάλι στην Υπηρεσία Πολιτικής Αεροπορίας, δηλαδή, σε σχέση με την Αεροπορία. ?ρα, το θέμα της Ολυμπιακής έχει άμεση σχέση και συνάφεια με το μισό νομοσχέδιο που συζητήσαμε αυτές τις μέρες. 
Επομένως δεν νομίζω ότι ισχύει αυτό που ισχυρίστηκε ο εκπρόσωπος του Κομμουνιστικού Κόμματος. 
ΠΡΟΕΔΡΟΣ (Απόστολος Κακλαμάνης): Ερωτάται το Τμήμα εάν συμφωνεί με την ένσταση του κ. Κολοζώφ. 
Οι αποδεχόμενοι την πρόταση παρακαλώ να σηκώσουν το χέρι. 
(Σηκώνουν το χέρι οι αποδεχόμενοι την πρόταση). 
Οι μη αποδεχόμενοι την πρόταση παρακαλώ να σηκώσουν το χέρι. 
(Σηκώνουν το χέρι οι μη αποδεχόμενοι την πρόταση). 
Συνεπώς κύριε Κολοζώφ, δεν υπάρχει ο αναγκαίος αριθμός, ώστε να υπάρξει θετική απόφαση επί της προτάσεώς σας. 
Κύριοι συνάδελφοι, πριν προχωρήσουμε στη συζήτηση της τροπολογίας θα ήθελα να πω, απευθυνόμενος προς την Κυβέρνηση, ότι ναι μεν η τροπολογία, όπως αποφάνθηκε το Τμήμα, είναι σχετική με το συζητούμενο νομοσχέδιο, αλλά ένα τέτοιο θέμα, κύριε Υπουργέ, θα απαιτούσε τον ίδιο χρόνο με το χρόνο που θα απαιτούνταν εάν ερχόταν ως αυτοτελές νομοσχέδιο. 
Προχωρούμε στη συζήτηση της τροπολογίας. 
Το λόγο έχει ο κ. Αντωνακόπουλος. 
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Αποτελεί παγκόσμια παραδοχή ότι η Ολυμπιακή Αεροπορία είναι μια πολύ καλή εταιρεία. Συγκριτικό πλεονέκτημα της εταιρείας είναι το δυνατό όνομα που έχει δομήσει στις διεθνείς αγορές. Όμως τα τελευταία είκοσι πέντε χρόνια παρατηρείται η εταιρεία αυτή να έχει αρνητικούς ισολογισμούς. Το 2001 παρουσίασε έλλειμμα στον ισολογισμό της εκατόν σαράντα τέσσερα εκατομμύρια ευρώ και με τις προσπάθειες που έγιναν τον επόμενο χρόνο, το 2002, μετριάστηκε στα τέσσερα εκατομμύρια ευρώ. Η συνολική χρέωση της εταιρείας είναι σήμερα εκατόν σαράντα επτά εκατομμύρια. Η λειτουργία της τα τελευταία χρόνια παρουσιάζει μια σαφή βελτίωση. Όμως οι δεσμεύσεις απέναντι στην Ευρωπαϊκή Ένωση για μη χρηματοδότηση στην εταιρεία και η νέα συγκυρία στις αερομεταφορές επιβάλλουν την ανάληψη πρωτοβουλιών για τη διάσωση της εταιρείας. 
Σήμερα στη διεθνή συγκυρία υπάρχουν αρνητικοί δείκτες για το μέλλον των αερομεταφορών. Μετά την 11η Σεπτεμβρίου και τον πόλεμο στο Ιράκ γίγαντες στις αερομεταφορές όπως η «SWISS AIR» και η «SABENA» έκλεισαν. Πολλές εταιρείες ανέστειλαν τη δραστηριότητά τους. Η Ολυμπιακή όμως συνέχισε να λειτουργεί και λειτουργεί με καλό δείκτη ποιότητας υπηρεσιών. Εάν σήμερα δεν αναληφθούν πρωτοβουλίες προς αυτήν την κατεύθυνση με δεδομένο την απαγόρευση οποιασδήποτε επιδότησης ή χρηματοδότησης της εταιρείας από το ελληνικό δημόσιο, τότε με μαθηματική ακρίβεια οδεύει προς οριστικό κλείσιμο.
Τα συγκριτικά πλεονεκτήματα στον ελλαδικό χώρο για τις αερομεταφορές είναι ότι κάθε χρόνο η Ολυμπιακή Αεροπορία χρησιμοποιείται από έξι εκατομμύρια πολίτες ταξιδιώτες. Είναι ο επίσημος αερομεταφορέας των Ολυμπιακών Αγώνων και υπάρχει προσδοκία αύξησης 80% του επιβατικού κοινού εν όψει των Ολυμπιακών Αγώνων.
Έτσι λοιπόν με την εισαγόμενη τροπολογία προτείνεται όλο το πτητικό έργο της Ολυμπιακής εταιρείας να μεταφερθεί στη νέα Ολυμπιακή Αεροπορία ή στις ολυμπιακές αερογραμμές και τα υποστηρικτικά έργα όπως η επίγεια υποστήριξη, η τεχνική συντήρηση και η εκπαίδευση των ιπταμένων να περιέλθουν σε νέες ανεξάρτητες εταιρείες που θα συγκροτούν την παλαιά Ολυμπιακή Αεροπορία. 
Συνιστάται ειδικός λογαριασμός για την αντιμετώπιση των χρεών των εκατόν σαράντα επτά εκατομμυρίων ευρώ που έχει πίσω της η Ολυμπιακή και η προίκα της νέας Ολυμπιακής Αεροπορίας είναι εκατόν σαράντα εκατομμύρια ευρώ. Μέσω της διαδικασίας αυτής δεν ζημιώνεται το ελληνικό δημόσιο ούτε ένα ευρώ. Καταβάλλεται προσπάθεια μετά από τις υποχρεωτικές συλλογικές διαπραγματεύσεις για το προσωπικό να μην απολεστεί ούτε μια θέση εργασίας και βέβαια το προσωπικό της νέας Ολυμπιακής Αεροπορίας είναι χίλιοι οκτακόσιοι πενήντα εργαζόμενοι, οι υπόλοιποι εργαζόμενοι παραμένουν στις εταιρείες των υποστηρικτικών δράσεων του πτητικού έργου και μέσα από μια διαδικασία τριών - τεσσάρων ετών σιγά-σιγά θα καταβληθεί προσπάθεια με το ήδη εκπεφρασμένο ενδιαφέρον και δραστηριότητα των τραπεζών που κινούν τις διαδικασίες να περάσουν στον ιδιωτικό τομέα.
Κύριοι συνάδελφοι πιστεύω ότι όλοι πλέον έχουμε κατανοήσει πλήρως ότι με τον εθνικό αερομεταφορέα πρέπει να γίνει κάτι. Δεν χρειάζονται περισσότερα επιχειρήματα.
Σίγουρα πρέπει να υπάρχει συγκεκριμένη πρόταση, βιώσιμη πρόταση, πρόταση που αντέχει στο άνοιγμα των αερομεταφορών, που αντέχει στις δύσκολες συνθήκες που τούτο τον καιρό υπάρχουν στις αεροπορικές μεταφορές. Εκτιμώ ότι με δεδομένη τη νομική εγκυρότητα της πρότασης, όπως αυτή διασφαλίστηκε από το Νομικό Συμβούλιο του Κράτους, αλλά και με τη συμφωνία πολλών φορέων των εργαζομένων, όπως των ιπταμένων και των φροντιστών, ότι η λύση που προτείνεται από τον Υπουργό είναι η πιο κατάλληλη, η πιο βιώσιμη λύση, ούτως ώστε το δυνατό όνομα της Ολυμπιακής Αεροπορίας να παραμείνει δυνατό, να παραμείνει ο επίσημος αερομεταφορέας των Ολυμπιακών Αγώνων, να παραμείνει εκείνη η εταιρεία η οποία θα κινεί τα αεροπλάνα που σήμερα λέγονται «Ολυμπιακή Αεροπορία», θα κινεί το σήμα της σημερινής Ολυμπιακής Αεροπορίας και γενικώς θα κρατάει στους ουρανούς του κόσμου τα ελληνικά φτερά ανοιχτά.
ΠΡΟΕΔΡΟΣ (Απόστολος Κακλαμάνης): Ο κ. Κιλτίδης έχει το λόγο.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, κατά το πρώτον θα έπρεπε κανείς να ευχηθεί, όπως και το πρωί, να επικρατήσει επιτέλους ηρεμία και δε νομίζω ότι κινδυνεύει τίποτα στην Ολυμπιακή για να φθάνουμε εκεί που φτάσαμε με τη σημερινή μίας ημέρας απεργία. Νομίζω ότι καλό είναι και η διοίκηση της Ολυμπιακής, ?αυτό απευθύνεται και προς τον Υπουργό που έχει τεθεί επικεφαλής προερχόμενος εκ των ιδιωτικών εταιρειών όπως λέει και ο λαός μας σαν το λύκο που τον βάζουμε να φυλάει τα πρόβατα και μάλιστα κατά ένα παράδοξο τρόπο να αναφέρεται στη συγκεκριμένη τροπολογία και παραλίγο να παρασυρθώ και εγώ και να πω «στο συγκεκριμένο νομοσχέδιο», διότι πράγματι τη διάσταση και το περιεχόμενο ενός νομοσχεδίου έχουμε μπροστά μας, να εξακολουθεί ο συγκεκριμένος να διαχειρίζεται τις τύχες και της νέας Ολυμπιακής όταν τίποτα δεν προοιωνίζει και δεν προϋποθέτει την καλύτερη δυνατόν προϋπόθεση.
Η Ολυμπιακή δεν είναι μια συνηθισμένη περίπτωση. Έχουν ασελγήσει στην κυριολεξία πολιτικά κατά το παρελθόν πάρα πολύ έντονα. Σήμερα ζητείται η συναίνεση σε μια προεκλογική περίοδο μάλιστα κάποιων μηνών που απομένουν για τις εκλογές. Αυτά τα πράγματα δεν συνηθίζονται και δε νομίζω ότι υπάρχει κοινοβουλευτική παράδοση τέτοιας μορφής όταν αφορά δε ιδιαίτερα θέματα αποκρατικοποιήσεων.
Κύριε Υπουργέ, εκτιμώ ότι εμφανίζεστε σήμερα ενώπιον της Αιθούσης αυτής ως ο αχθοφόρος ενός κυβερνητικού παρελθόντος που όμως είναι αναγκαίο να το ξανασκεφθείτε και γιατί όχι να αποσύρετε αυτήν την τροπολογία.
Έγιναν πολλά κατά το παρελθόν. Έξι έτη ισολογισμοί δεν υπήρχαν. Δεν θέλω να παρελθοντολογήσω επί μακρόν. Θα θυμίσω μόνο τι συνέβη τελευταία όταν έγινε το αεροδρόμιο των Σπάτων και ξαφνικά δια μαγείας έπρεπε η Ολυμπιακή να αγοράσει εγκαταστάσεις τεχνικές και γενικότερα εγκαταστάσεις. Και έπρεπε μετά από λίγο καιρό ενώ όλοι ομολογείτε μετά από αποτυχημένες προσπάθειες κυβερνητικές δύο τελευταίως να αγοράσει και τέσσερα «air bus». Το τελευταίο και μόνο αμάρτημα της Κυβερνήσεως είναι 1,7 δισεκατομμύρια ευρώ. Και έρχεσθε σήμερα να απαξιώσετε κατά ένα τρόπο περίεργο τις υπηρεσίες εδάφους και περνάει ένα μήνυμα στην ελληνική κοινωνία από την Κυβέρνηση ότι εάν κάνουμε την πτητική υπηρεσία προσοδοφόρα για έναν ιδιώτη αυτό θα είναι και η σωτηρία της Ολυμπιακής.
Κύριε Υπουργέ, το πρόβλημα της Ολυμπιακής έχει δύο σκέλη: Το ένα είναι μείζον πολιτικό για την ιστορία και την υπερηφάνεια αν το θέλετε του εθνικού αερομεταφορέα, αλλά και τη χρηστική αξία του εθνικού αερομεταφορέα για την πατρίδα μας και το άλλο είναι κοινωνικό και αφορά τους εργαζομένους. Όταν κάνετε ένα μακρόπνοο σχεδιασμό τεσσάρων-πέντε ετών αυτούς που αφήνετε πίσω σας που τους ονομάζετε παλιά Ολυμπιακή είναι δυνατόν να χαίρεται κανένας και να ζητά συναίνεση; 
Και επειδή αναζητάτε συνεχώς προτάσεις, δεν δίστασα και επί της αρχής, δεν διστάζω και σήμερα να σας πω ότι η λύση είναι μία και χρειάζεται πολιτική βούληση, αγώνας και ικανότητα, για να λυθεί το πρόβλημα συνολικά. 
Δεν αναφέρετε τίποτα περί μετατάξεων. Δεν αναφέρετε τίποτα απ? όλα αυτά που θα μπορούσαν να δώσουν μια σύννομη λύση και να σεβαστούν τα προβλήματα των εργαζομένων. Και ζητάτε από εμάς συναίνεση και μάλιστα ακούγεται από κυβερνητικά χείλη «μήπως η Νέα Δημοκρατία δεν θέλει να λυθεί το θέμα». Εμείς θέλουμε και πιστεύουμε ότι το πρόβλημα πρέπει να λυθεί συνολικά. Αν, όμως, παρά ταύτα επιμένετε εσείς σ? αυτήν τη λύση, έπρεπε να μας φέρετε συγκεκριμένα στοιχεία.
Απουσιάζει ο ισολογισμός του μετασχηματισμού που εμφανίζεται. Απουσιάζει η γνωμοδότηση που έπρεπε να υπάρχει στοιχειωδώς για ένα τέτοιο μείζον θέμα, που ζητάτε συναίνεση για αποκρατικοποίηση από την Επιστημονική Επιτροπή της Βουλής. Απαλλάσσετε τις διοικήσεις ως ?ρειος Πάγος από ποινικές και διοικητικές ευθύνες. Είναι δυνατόν να έρχεστε με τέτοιες διαθέσεις και να ζητάτε συναίνεση, όταν δεν μας καταθέτετε ούτε και την απόφαση του Νομικού Συμβουλίου του Κράτους, που αναφέρετε ότι είναι ομόφωνη υπέρ αυτής της τροπολογίας;
Το σπουδαιότερο, κύριε Υπουργέ, η Κυβέρνηση είναι ένοχη επί οικονομοτεχνικών κριτηρίων. Όσον αφορά το επιχειρησιακό σχέδιο. Και η περίφημη ελληνική ?όχι ξένη και αξιόπιστη- «ΚΑΝΤΟΝ», που έχει γίνει το αγιαστήρι και η κολυμβήθρα των ανομημάτων της Κυβερνήσεως αναφέρει ?έχω μπροστά μου τα σχετικά έγγραφα- συγκεκριμένα αγορά στη νέα Ολυμπιακή εννέα αεροπλάνων και προσλήψεις διευθυντικών στελεχών. Αν είναι δυνατόν να συνηγορεί κανένας, όταν αναγνωρίζετε εσείς και όλοι μας το μείζον πρόβλημα που έχει δημιουργηθεί, ότι θα οδηγηθεί σε λύση αυτή η νέα Ολυμπιακή, όταν το επιχειρησιακό σχέδιο των συμβούλων που εσείς ζητήσατε έχει τέτοιου είδους καταγραφές. 
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Τσιόγκας. 
ΔΗΜΗΤΡΙΟΣ ΤΣΙΟΓΚΑΣ: Επιβεβαιώνεται για άλλη μια φορά το ΚΚΕ, όταν έλεγε ότι τελικός στόχος της Κυβέρνησης, παρά τις αντίθετες διαβεβαιώσεις της, είναι η αποκρατικοποίηση, όπως λέτε εσείς. Στα προηγούμενα δύο προγράμματα εξυγίανσης μιλούσατε για διάσωση, εξυγίανση και ανάπτυξη της Ολυμπιακής Αεροπορίας, ενώ προετοιμάζατε την αποκρατικοποίηση. Τώρα το ομολογείτε. Τώρα λέτε στην εισηγητική έκθεση ότι είναι σταθερή πολιτική της Κυβέρνησης η αποκρατικοποίηση της Ολυμπιακής και μάλιστα υποστηρίζετε ότι είναι όρος επιβίωσης της Ολυμπιακής. 
Για να μην έχουν καμία αυταπάτη οι εργαζόμενοι, οι οποίοι πλήρωσαν ακριβά τα δύο προγράμματα το 1994 και το 1998 και σε επίπεδο αμοιβών και σε επίπεδο εργασιακών σχέσεων και τώρα αυτοί που καλούνται να πληρώσουν το μάρμαρο είναι οι εργαζόμενοι και όσοι θα φύγουν και όσοι θα μείνουν. Τολμά και καυχιέται η Κυβέρνηση ότι κατάφερε να μειώσει το προσωπικό της εταιρείας τη δεκαετία του 1990 κατά 50% και να ρίξει το κόστος εργασίας, δηλαδή τις αμοιβές και τα ασφάλιστρα των εργαζομένων από 46% των εσόδων στο 38% το 2002 μέσα από τα δύο προγράμματα εξυγίανσης. Και όμως δεν είναι ικανοποιημένοι απ? αυτά. 
Σήμερα υποστηρίζετε στην τροπολογία ότι το κόστος είναι μεγάλο, αφού στον κλάδο των αερομεταφορών το κόστος εργασίας είναι στο 22%-26%, ενώ υποστηρίζετε ότι το προσωπικό είναι υπεράριθμο κατά 30%-50%, ανάλογα με τις ειδικότητες στον κλάδο των αερομεταφορών. 
Επομένως, κανένας εργαζόμενος δεν πρέπει να έχει αυταπάτες για το τι τον περιμένει και τι προωθεί η Κυβέρνηση. Ουσιαστικά εκβιάζει τους εργαζόμενους, για να αποδεχθούν τη λύση της αποκρατικοποίησης, αφού προβλέπει χίλια οκτακόσια άτομα προσωπικό στο πτητικό έργο στη νέα Ολυμπιακή Αεροπορία και προβλέπει νέο μισθολόγιο, νέο κανονισμό εργασίας. Αυτά είναι πρωτοφανή, αφού γίνονται ή ρυθμίζονται με υπουργικές αποφάσεις, καταργώντας συλλογικές συμβάσεις εργασίας, πρακτικά συμφωνιών κ.λπ.
Επίσης, υποχρεώνει το ιπτάμενο προσωπικό σε υποχρεωτική πρόωρη συνταξιοδότηση και σε υποχρεωτική αποχώρηση στα σαράντα χρόνια. 
Επίσης, όσον αφορά την ίδια την εταιρεία, την σπάτε σε κομμάτια. Το πτητικό έργο θα το έχει η νέα Ολυμπιακή Αεροπορία, με τις μετοχές όλες στο δημόσιο, για να την ξεπουλήσετε σε ιδιώτες. Δημιουργείτε ανεξάρτητη εταιρεία εξυπηρέτησης εδάφους και άλλη εταιρεία τεχνικής υποστήριξης, με στόχο την ιδιωτικοποίηση κομμάτι-κομμάτι. Θα την πουλήσετε, δηλαδή, τσάμπα. Και ακόμη, αναφέρετε στην τροπολογία ότι η παλιά Ολυμπιακή θα προσφέρει υπηρεσίες σε συνθήκες αγοράς στη νέα Ολυμπιακή. Το κόστος, δηλαδή, για τη νέα Ολυμπιακή θα είναι όπως και των άλλων ιδιωτικών εταιρειών.
Οι λεγόμενες παροχές και τα λεγόμενα κίνητρα για την εθελούσια έξοδο ή αποχώρηση δεν θα καταβληθούν τώρα στους εργαζόμενους από την Ολυμπιακή Αεροπορία ούτε από το κράτος, αλλά θα προέλθουν από τις συμβάσεις παροχής που θα κάνει η Ολυμπιακή Αεροπορία με τη νέα Ολυμπιακή και τρίτους και από ειδικό λογαριασμό, ο οποίος θα πιστώνεται από τα έσοδα της νέας Ολυμπιακής και των άλλων εταιρειών. Έτσι, λοιπόν, οι εργαζόμενοι θα πάρουν τις αποζημιώσεις τους, αφού εισπράξει τα έσοδα από την πώληση των τριών εταιρειών, τη νέα Ολυμπιακή, την τεχνική υποστήριξη και την εξυπηρέτηση εδάφους.
Οι συνέπειες για τον όμιλο της Ολυμπιακής είναι η διάλυση του ομίλου και η ιδιωτικοποίηση της εταιρείας μέσα από την πολυδιάσπασή της, η αύξηση της τιμής των εισιτηρίων, γιατί η παλιά Ολυμπιακή θα πουλάει υπηρεσίες στη νέα Ολυμπιακή με τιμές αγοράς και από τα έσοδα αυτών των υπηρεσιών θα καταβληθούν τα λεγόμενα κίνητρα για την πρόωρη συνταξιοδότηση του προσωπικού. ?ρα, το κόστος θα το πληρώσουν οι επιβάτες με αύξηση του εισιτηρίου.
Θα υπάρχει μείωση της ασφάλειας πτήσεων, πτώση του επιπέδου παροχής υπηρεσιών, γιατί θα έχουμε μείωση του ιπτάμενου προσωπικού και εντατικοποίηση της εργασίας. Για το προσωπικό της νέας Ολυμπιακής και των άλλων εταιρειών θα υπάρξει μείωση των μισθών μέσα από την κατάργηση των συμβάσεων, τη ρύθμιση του μισθολογίου για οκτώ μήνες με υπουργική απόφαση, που είναι αντισυνταγματικό κατά τη γνώμη μας. Και βεβαίως αυτό είναι πρωτοφανές σκάνδαλο και πρόκληση απέναντι στην εργατική τάξη, να καταργούνται δηλαδή βασικά θεμελιακά δικαιώματα, που η εργατική τάξη κατέκτησε με σκληρούς αγώνες, πολλές φορές αιματηρούς. Εσείς τώρα έρχεστε και τα καταργείτε με το «αποφασίζουμε και διατάζουμε».
Θα υπάρξει ακόμα εντατικοποίηση της εργασίας μέσα από τη μείωση του προσωπικού. Θα υπάρξει και μείωση των συντάξεων από τη μείωση των μισθών και την αλλαγή του συνταξιοδοτικού καθεστώτος. Η παράγραφος 9 της τροπολογίας λέει ότι αφού θα καταργηθούν οι διατάξεις του άρθρου 5 του ν. 1759/1988 για τους νέους, θα μειωθούν οι συντάξεις. Για όσους φύγουν τα κίνητρα για την αποχώρηση και συνταξιοδότηση θα καταβληθούν όταν εισπράξει η Ολυμπιακή εταιρεία από την ιδιωτικοποίηση, άρα τους εκβιάζετε να υποστηρίζουν την ιδιωτικοποίηση.
Όσοι αποχωρήσουν χωρίς να έχουν θεμελιώσει δικαίωμα συνταξιοδότησης πρέπει κάπου να δουλέψουν με χειρότερους όρους εργασίας, αφού στην αγορά εργασίας, στις ιδιωτικές εταιρείες, οι μισθοί είναι πολύ χαμηλότεροι. Αλλά και αυτοί που συμπληρώνουν το όριο συνταξιοδότησης, τους υποχρεώνετε να φύγουν με βάση τα λεγόμενα κίνητρα.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τι έχασαν και τι πλήρωσαν οι εργαζόμενοι από τα δύο προγράμματα εξυγίανσης; Με το ν. 2271/194 είχαμε απόλυση ή αποχώρηση χιλίων πεντακοσίων εργαζομένων μέσα από τη λεγόμενη εθελούσια έξοδο με «κίνητρα» την προσαύξηση 25% της αποζημίωσης και μείωση του συντελεστή φορολογίας, ενώ είχαμε και υποχρεωτική συνταξιοδότηση σε όσους δεν υπέβαλαν τα χαρτιά. Νέες χειρότερες εργασιακές σχέσεις από 1-1-1994?
ΠΡΟΕΔΡΟΣ (Απόστολος Κακλαμάνης): Κύριε συνάδελφε, έχετε υπερβεί κατά πολύ το χρόνο σας. Το κείμενο που διαβάζετε, διαβάστε το πιο γρήγορα.
ΔΗΜΗΤΡΙΟΣ ΤΣΙΟΓΚΑΣ: Τελειώνω, κύριε Πρόεδρε.
Με τις παραγράφους 10 και 11 έρχονται σε αντίθεση βασικές διατάξεις και άρθρα του Συντάγματος. Αυτές οι διατάξεις 10 και 11 είναι αντισυνταγματικές και ζητάμε να αποφανθεί η Βουλή για την αντισυνταγματικότητα της τροπολογίας.
ΠΡΟΕΔΡΟΣ (Απόστολος Κακλαμάνης): Πρέπει να σας πληροφορήσω, αγαπητέ συνάδελφε, ότι θέματα αντισυνταγματικότητας τίθενται, κατά τον Κανονισμό, κατά τη συζήτηση επί της αρχής του νομοσχεδίου.
ΑΝΤΩΝΗΣ ΣΚΥΛΛΑΚΟΣ: Μπορώ να έχω το λόγο επ? αυτού, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Ορίστε, κύριε Σκυλλάκο.
ΑΝΤΩΝΗΣ ΣΚΥΛΛΑΚΟΣ: Παλιότερα οι τροπολογίες, πριν αναθεωρήσουμε το Σύνταγμα, καταθέτονταν και κατά τη διάρκεια της συζήτησης στη Βουλή. Προφανώς, για μια τροπολογία που κατατίθετο, αφού είχε γίνει η συζήτηση επί της αρχής, δεν μπορούσε κανείς να προβάλει ένσταση αντισυνταγματικότητας.
ΠΡΟΕΔΡΟΣ (Απόστολος Κακλαμάνης): Με συγχωρείτε, αλλά αυτό είναι ένας λόγος παραπάνω για να γίνει δεκτή η διαδικασία.
ΑΝΤΩΝΗΣ ΣΚΥΛΛΑΚΟΣ: Αν μου επιτρέπετε, κύριε Πρόεδρε?
ΠΡΟΕΔΡΟΣ (Απόστολος Κακλαμάνης): Σας επιτρέπω.
ΑΝΤΩΝΗΣ ΣΚΥΛΛΑΚΟΣ: Δεν προβλέφθηκε από το Σύνταγμα και τον Κανονισμό καμία αλλαγή σ? αυτό το ζήτημα. 
Προ ημερών προέκυψε τέτοιο ζήτημα. Έθεσε θέμα αντισυνταγματικότητας η Νέα Δημοκρατία επί της αρχής και ο Αντιπρόεδρος της Βουλής, ο κ. Γείτονας, επέμενε από την πλευρά του Προεδρείου ότι δεν δικαιούται η Νέα Δημοκρατία να το θέσει επί της αρχής, γιατί αφορά σε τροπολογία και έπρεπε να το θέσει όταν θα έρθει η τροπολογία. Και με την ανοχή του Σώματος επιτράπηκε στη Νέα Δημοκρατία να θέσει το θέμα της αντισυνταγματικότητας επί της αρχής, κατ? οικονομίαν. Τώρα αντιστρέφουμε τα πράγματα.
ΠΡΟΕΔΡΟΣ (Απόστολος Κακλαμάνης): Κύριε Σκυλλάκο, ακούστε για να γνωρίζετε, σας παρακαλώ. Δεν υπάρχει λόγος να αντιδικούμε για κάτι το οποίο είναι απλό. Όταν ετέθη το θέμα αυτό ?γιατί πράγματι ο κ. Γείτονας ήταν στην Έδρα και κατά τη συζήτηση επί της αρχής ετέθη θέμα αντισυνταγματικότητας για την τροπολογία εκείνη- πράγματι είχε αυτή την επιφύλαξη. Υπήρξε συνεννόηση του κ. Γείτονα μαζί μου και του είπα την άποψή μου, την οποία και εδέχθη, ότι εφόσον τίθεται ένα θέμα αντισυνταγματικότητας για μια τροπολογία που έχει ήδη κατατεθεί και είναι γνωστή στο Σώμα, μπορεί να συζητείται. Είναι το αντίθετο αυτού που είπατε εσείς πριν. Οι τροπολογίες τώρα κατατίθενται τουλάχιστον τρεις μέρες πριν, άρα είναι γνωστές στο Σώμα. Επομένως, κατά τη συζήτηση επί της αρχής αν υπάρχει θέμα συνταγματικότητος μπορεί να τεθεί. Είπα λοιπόν στον κ. Γείτονα την άποψή μου, οι συνάδελφοι που ήσαν παρόντες νομίζω ότι αντελήφθησαν ότι υπήρχε μια συνεννόηση του προεδρεύοντος Αντιπροέδρου με τον Πρόεδρο του Σώματος και πράγματι ελύθη έτσι το θέμα εκείνο. Μην επιμένετε λοιπόν.
ΑΝΤΩΝΗΣ ΣΚΥΛΛΑΚΟΣ: Κύριε Πρόεδρε, μια παρατήρηση θα ήθελα να κάνω μόνο για να λύσουμε και για το μέλλον το θέμα αυτό, να ξέρουμε τι γίνεται. 
Ο κ. Γείτονας υποστήριξε ότι έπρεπε η ένσταση αντισυνταγματικότητας να τεθεί?
ΠΡΟΕΔΡΟΣ (Απόστολος Κακλαμάνης): Αυτή ήταν η άποψή του πράγματι.
ΑΝΤΩΝΗΣ ΣΚΥΛΛΑΚΟΣ: Ακούστε με τώρα. Όταν μπήκε το ζήτημα να συζητήσουμε επί της αρχής το παρόν νομοσχέδιο θα αναλύαμε και το περιεχόμενο των τροπολογιών που έχουν κατατεθεί;
ΠΡΟΕΔΡΟΣ (Απόστολος Κακλαμάνης): Όχι, κύριε Σκυλλάκο. Εντούτοις?
ΑΝΤΩΝΗΣ ΣΚΥΛΛΑΚΟΣ: Από τη στιγμή λοιπόν που δεν μπαίνουμε στην ουσία των τροπολογιών, πώς θα θέτουμε ζήτημα αντισυνταγματικότητας για την τροπολογία που δεν τη συζητάμε επί της αρχής; 
ΠΡΟΕΔΡΟΣ (Απόστολος Κακλαμάνης): Κύριε Σκυλλάκο, παρακαλώ εσάς και όλους ?και εσείς δίνετε πάντοτε δείγματα καλής πίστεως- να συζητούμε με καλή πίστη. Σας λέγω λοιπόν ότι, εφόσον οι τροπολογίες είναι γνωστές στο Σώμα, εάν υπάρχει πρόβλημα συνταγματικότητος μπορεί να τεθεί και κατά τη συζήτηση επί της αρχής, διότι αντιλαμβάνεται ο Κανονισμός αυτό που είπε και ο κ. Κολοζώφ, ότι δεν θα έρχονται θέματα, που πρέπει να αποτελέσουν αντικείμενο ίσως και χωριστού νομοσχεδίου, με τη μορφή τροπολογίας. Γι? αυτό ο Κανονισμός λέει ότι κατά τη συζήτηση επί της αρχής μπορεί να τεθεί θέμα συνταγματικότητας. 
Τώρα, είναι άλλο το θέμα του να τεθεί το θέμα της συνταγματικότητας είτε του νομοσχεδίου ολόκληρου ή και κάποιας τροπολογίας -που δεν είναι απλώς κάποιο θέμα δευτερεύον που ρυθμίζεται, αλλά είναι ένα σημαντικό θέμα- και άλλο το να παραβιαστεί ο Κανονισμός και να αρχίσει συζήτηση της τροπολογίας, δηλαδή του περιεχομένου της τροπολογίας.
Δυστυχώς, παρά την έκκληση του Προεδρείου ότι θα πρέπει να σεβόμαστε τον Κανονισμό, στην ουσία, για την συγκεκριμένη τροπολογία συζητούμε από την πρώτη στιγμή της ενάρξεως της συζήτησης επί της αρχής. Μάλιστα, είχα παρακαλέσει έναν συνάδελφο ό,τι έχει να πει για την τροπολογία να το πει όταν έρθει για συζήτηση η τροπολογία. Δεν με άκουσε -και δεν είναι μόνον αυτός, διότι και άλλοι δεν με άκουσαν- και ενώ γινόταν η συζήτηση επί της αρχής, στην ουσία όλοι συζητούσαν επί της τροπολογίας.
Θα σας παρακαλέσω λοιπόν να μην επιμένετε. Επαναλαμβάνω ότι κατά τη συζήτηση επί της αρχής εάν υπάρχουν και θέματα συνταγματικότητας τροπολογιών, εφόσον είναι πλέον γνωστές στο Σώμα και δεν κατατίθενται όπως παλαιότερα την τελευταία στιγμή, οπότε θα μπορούσε να πει κανείς: «πώς να κάνω ένσταση συνταγματικότητας όταν δεν την ξέρω αυτή την τροπολογία;», μπορούν να τεθούν.
Για το αν υπάρχει τέτοιο θέμα συνταγματικότητας είναι κάτι που το είχα πει και στον κ. Γείτονα και συνεφώνησε μετά μαζί μου. Γι? αυτό και ρώτησε το Τμήμα εάν συμφωνεί. Τώρα, το πώς το διατύπωσε, είναι και θέμα της στιγμής πώς διατυπώνεται κάτι. 
Σας παρακαλώ, λοιπόν, να προχωρήσουμε και να δώσω το λόγο στον κ. Λαφαζάνη, ο οποίος θα μιλήσει επί της τροπολογίας. 
ΠΑΝΑΓΙΩΤΗΣ ΛΑΦΑΖΑΝΗΣ: Να πω μόνο μια κουβέντα για την αντισυνταγματικότητα.
ΠΡΟΕΔΡΟΣ (Απόστολος Κακλαμάνης): Μα, κύριε Λαφαζάνη, γιατί μαζί δεν συνεννοούμεθα ποτέ; Όταν στην έναρξη σας έλεγα να μιλήσετε για το νομοσχέδιο και όχι για την τροπολογία, δεν ακούγατε. Τώρα που σας λέγω να μιλήσετε για την τροπολογία μου λέτε «όχι, θα μιλήσω επί του διαδικαστικού». 
ΠΑΝΑΓΙΩΤΗΣ ΛΑΦΑΖΑΝΗΣ: Θα μιλήσω και για την τροπολογία, αλλά πρώτα να πω μία μόνο κουβέντα για το θέμα της αντισυνταγματικότητας.
ΠΡΟΕΔΡΟΣ (Απόστολος Κακλαμάνης): Θέλω να σας παρακαλέσω να καταλάβετε το εξής ...
ΠΑΝΑΓΙΩΤΗΣ ΛΑΦΑΖΑΝΗΣ: Εντάξει, θα το αναφέρω στην ομιλία μου. 
ΠΡΟΕΔΡΟΣ (Απόστολος Κακλαμάνης): Ακούστε με, όμως! Σ? εσάς απευθύνομαι!
ΠΑΝΑΓΙΩΤΗΣ ΛΑΦΑΖΑΝΗΣ: Με διακόπτετε συνεχώς! Δεν με αφήνετε να μιλήσω.
ΠΡΟΕΔΡΟΣ (Απόστολος Κακλαμάνης): Μα, καταλάβετε επιτέλους ότι δεν μπορείτε εσείς να διακόπτετε τον Προεδρεύοντα! Ο Προεδρεύων μπορεί να σας διακόπτει! 
ΠΑΝΑΓΙΩΤΗΣ ΛΑΦΑΖΑΝΗΣ: Ζήτησα το λόγο και μου τον δώσατε! 
ΠΡΟΕΔΡΟΣ (Απόστολος Κακλαμάνης): Παρακαλώ, με ακούτε; Πρέπει να αντιληφθείτε το εξής. Δεν είναι δυνατόν τριακόσιοι άνθρωποι που είμεθα εδώ πέρα να έχει ο καθένας τον Κανονισμό του! Θα υποχρεωθούμε να τηρούμε έναν Κανονισμό. Και δυστυχώς την ευθύνη για την τήρηση του Κανονισμού, την έχει αυτός που κάθε φορά προεδρεύει. Δεν είναι σωστό να αντιδικούμε ?και σε προσωπικό επίπεδο- μαζί του. Δεν είναι σωστό! 
Σας παρακαλώ, λοιπόν, πάρα πολύ, διότι είστε εσείς ένας εκ των πέντε-έξι συναδέλφων που μονίμως έχουν αντιδικία με το Προεδρείο. Γιατί; Δεν το καταλαβαίνω!
ΠΑΝΑΓΙΩΤΗΣ ΛΑΦΑΖΑΝΗΣ: Δεν έχω ποτέ καμία αντιδικία με κανέναν!
ΠΡΟΕΔΡΟΣ (Απόστολος Κακλαμάνης): Μα, κύριε Λαφαζάνη, σας παρακαλώ. Σας λέγω, λοιπόν, ότι έχετε το λόγο επί του Κανονισμού, όχι επί θέματος σχετικότητος ούτε συνταγματικότητος. Αυτά ελύθησαν. 
Σας παρακαλώ θερμά. Μην εφαρμόζετε δικό σας Κανονισμό! Να σεβαστείτε το Τμήμα!
ΠΑΝΑΓΙΩΤΗΣ ΛΑΦΑΖΑΝΗΣ: Εντάξει. Ξεκινώ επί της τροπολογίας, η οποία στην ουσία είναι νομοσχέδιο. 
ΠΡΟΕΔΡΟΣ (Απόστολος Κακλαμάνης): Σε αυτό έχετε δίκιο! Αλλά εγώ πρέπει να εφαρμόζω τον Κανονισμό. Όταν εισάγεται μία τροπολογία, για το εάν είναι σχετική ή όχι ερωτάται το Τμήμα. Δεν αποφασίζει ο Πρόεδρος! 
ΠΑΝΑΓΙΩΤΗΣ ΛΑΦΑΖΑΝΗΣ: «Ερωτάται το Τμήμα»! Η Κυβέρνηση εισάγει, η κυβερνητική Πλειοψηφία αποφασίζει ότι εισάγεται νομότυπα! Ε, λοιπόν, αυτό είναι «Γιάννης κερνάει, Γιάννης πίνει»! Ωραία τότε, σύμφωνοι.
Εγώ, λοιπόν, ομιλώντας επί της τροπολογίας ?η οποία στην ουσία είναι νομοσχέδιο- σας λέω το εξής. Όταν τοποθετήθηκα επί της αρχής, η μισή μου ομιλία αναφερόταν στο γιατί η τροπολογία είναι αντισυνταγματική και γιατί το σύνολο αυτής της τροπολογίας αντιβαίνει στο Κοινοτικό Δίκαιο. Δηλαδή, μιλώντας επί της αρχής έθεσα ευθέως θέμα αντισυνταγματικότητας συνολικά της τροπολογίας. Και βεβαίως αυτό το θέμα θα το επαναφέρω.
ΠΡΟΕΔΡΟΣ (Απόστολος Κακλαμάνης): Μπορείτε να επαναφέρετε ό,τι θέλετε, πάντως στα πέντε λεπτά θα σταματήσετε. Πείτε, λοιπόν, ό,τι θέλετε, αφού θέλετε να έχετε αυτήν την ?δεν θα τη χαρακτηρίσω αλλιώς- «ελευθερία», αλλά στα πέντε λεπτά θα τελειώσετε. Ορίστε, λοιπόν, πείτε ό,τι θέλετε!
ΠΑΝΑΓΙΩΤΗΣ ΛΑΦΑΖΑΝΗΣ: Πρώτα από όλα μέσα σε πέντε λεπτά δεν προλαβαίνω να αναφερθώ σε όλες τις παραγράφους. Εν πάση περιπτώσει.
ΠΡΟΕΔΡΟΣ (Απόστολος Κακλαμάνης): Αυτό λέει ο Κανονισμός.
ΠΑΝΑΓΙΩΤΗΣ ΛΑΦΑΖΑΝΗΣ: Εντάξει, εντάξει. «Αυτό λέει ο Κανονισμός». Μάλιστα.
ΠΡΟΕΔΡΟΣ (Απόστολος Κακλαμάνης): Να κάνετε δικό σας Κανονισμό, εάν αποτελέσετε Πλειοψηφία του Σώματος!
ΠΑΝΑΓΙΩΤΗΣ ΛΑΦΑΖΑΝΗΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Επιτέλους! 
ΠΑΝΑΓΙΩΤΗΣ ΛΑΦΑΖΑΝΗΣ: Όπως είχα πει και στην ομιλία μου επί της αρχής, εδώ δεν έχουμε καν έστω ένα νομοσχέδιο που εισάγεται παρατύπως από την πλευρά της Κυβέρνησης για συζήτηση. Εδώ πρόκειται κατά κύριο λόγο και κυριολεκτικά ?θα έλεγα- για ένα νομικό και πολιτικό κατασκεύασμα, για ένα τερατούργημα στην κυριολεξία, το οποίο καταστρατηγεί κάθε έννοια δικαιακού πολιτισμού και της χώρας μας και της Ευρώπης.
Όπως προκύπτει από το νομοσχέδιο, η νέα εταιρεία θα προέλθει από συγχώνευση ή απορρόφηση των παλαιών κλάδων ή τμημάτων λειτουργιών. Ως προς τις εργασιακές σχέσεις έχουμε, λοιπόν, τη σαφή εφαρμογή του π.δ. 178/202, το οποίο προβλέπει τη συμβατική εκ του νόμου μεταβίβαση ή συγχώνευση επιχειρήσεων, εγκαταστάσεων ή τμημάτων εγκαταστάσεων ή επιχειρήσεων σε άλλον εργοδότη.
Συνολικά αυτό το νομοσχέδιο ως προς τις εργασιακές σχέσεις ?γιατί θα μιλήσω για τα άλλα εν τάχει, όσο μπορώ- είναι εκτός συνταγματικού και νομοθετικού πλαισίου εθνικού και ευρωπαϊκού. Γιατί; 
Είναι αντίθετο με το άρθρο 22 παράγραφος 2 του Συντάγματος γιατί καταργεί διατάξεις του ν. 1876/1990, ο οποίος έχει εκδοθεί με σύμφωνη ψήφο όλων των κομμάτων της Βουλής και κατά συνταγματική εξουσιοδότηση. Είναι αντίθετο με το άρθρο 4 παράγραφο 1 του Συντάγματος γιατί έρχεται σε αντίθεση με την ίση μεταχείριση των Ελλήνων πολιτών και πραγματοποιεί κατάφορα άνιση μεταχείριση σε βάρος μίας ειδικής κατηγορίας εργαζομένων της Ολυμπιακής Αεροπορίας.
Είναι αντίθετο με το άρθρο 25 του Συντάγματος γιατί παραβιάζει απαράγραπτα δικαιώματα του ανθρώπου, κατοχυρωμένα μέσα από διεθνείς συμβάσεις, όπως είναι οι ελεύθερες συλλογικές διαπραγματεύσεις. Έρχεται σε πλήρη αντίθεση με το π.δ. 178/2002 το οποίο έχει εκδοθεί κατόπιν κοινοτικής οδηγίας η οποία είχε εκδοθεί κατ? εξουσιοδότηση της Ευρωπαϊκής Συνθήκης και πιο συγκεκριμένα του άρθρου 118 γ? της Συνθήκης του ?μστερνταμ και της Νίκαιας.
Ταυτόχρονα αυτή η τροπολογία καταστρατηγεί τον εμπορικό Κώδικα, αλλά καταστρατηγεί και τον Ποινικό Κώδικα. Απαλλάσσει τις μέχρι σήμερα διοικήσεις της Ολυμπιακής από κάθε ποινική ευθύνη. Αν θυμάμαι καλά, υπάρχει και μία ποινική δίωξη από την πλευρά του εισαγγελέα σε βάρος της διοίκησης της Ολυμπιακής, όσον αφορά την αγορά των αεροπλάνων. Απαλλάσσεται δηλαδή και από αυτήν τη δίωξη. Καταστρατηγεί επίσης όλη τη σχετική νομοθεσία περί συγχωνεύσεων, απορροφήσεων και αποσχίσεων εταιρειών, μιας και καταργεί τα σχετικά άρθρα των αντίστοιχων νόμων και κάνει μία ειδική μεθόδευση όσον αφορά τις απορροφήσεις, τις συγχωνεύσεις των εταιρειών που προκύπτουν, προκειμένου να διαμορφωθεί η νέα πτητική Ολυμπιακή Αεροπορία.
Είναι βιώσιμη αυτή η εταιρεία; Μας είπατε ότι η μέχρι τώρα πορεία της Ολυμπιακής έδειχνε ότι δεν είναι βιώσιμη. Υπάρχουν βεβαίως οι εγκληματικές ευθύνες της διαχείρισης που έγιναν και μέσα από αλλεπάλληλα προγράμματα εξυγίανσης της Κυβέρνησης. Αλλά είναι βιώσιμη σήμερα η Ολυμπιακή; Βεβαίως είναι βιώσιμη η Ολυμπιακή σήμερα και μπορούσε αν δεν είχε το βάρος των Σπάτων το οποίο ήταν επιλογή της Κυβέρνησης, να είναι πιο κερδοφόρα εταιρεία στην Ευρώπη όσον αφορά τις αερομεταφορές. Αν δεν είναι βιώσιμη, οφείλεται στις επιλογές σας. Και ερχόσαστε τώρα και τι κάνετε; Τη διαλύετε άρον-άρον και πρόκειται να την πωλήσετε στο επόμενο χρονικό διάστημα. Δηλαδή θα την πωλήσετε με το μαχαίρι στο λαιμό αυτήν την πτητική εταιρεία και επομένως έναντι πινακίου φακής. Δεν μας λέτε, όμως, τι θα γίνουν οι υπόλοιπες. Αναλαμβάνουν όλα τα χρέη της Ολυμπιακής και ιδιαίτερα η παλιά Ολυμπιακή, η οποία έτσι δεν μπορεί να συνεχίσει να δουλεύει, δεν μπορεί να συνεχίσει το έργο της χωρίς τη σύνθεσή της με τη νέα Ολυμπιακή, με την πτητική Ολυμπιακή. Και αυτή θα πάει για κλείσιμο και τους εργαζομένους της τους περιμένει χειρότερη μοίρα από αυτή που επιφυλάσσεται για το ιπτάμενο κυρίως προσωπικό της νέας Ολυμπιακής.
Εδώ υπάρχουν τεράστια θέματα. Γιατί καταργείτε τις συλλογικές συμβάσεις διά νόμου; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γιατί εσείς θα καθορίζετε πλέον και το νέο κανονισμό εργασίας, αλλά και τις εργασιακές σχέσεις, τους μισθούς των εργαζομένων; Πώς είναι δηλαδή δυνατόν αυτό να γίνεται; Πώς είναι δυνατόν να πηγαίνετε σε συντάξεις εργαζόμενους με πέντε χιλιάδες ένσημα του ΙΚΑ, τη στιγμή που είχαν καθορίσει άλλη προοπτική για τη ζωή τους; Επομένως με συντάξεις πενίας τους σταματάτε και τους κόβετε το μέλλον και μάλιστα σε βάρος των ασφαλιστικών ταμείων, τα οποία δεν τα αποζημιώνετε.
ΠΡΟΕΔΡΟΣ (Απόστολος Κακλαμάνης): Καλώς. Ευχαριστώ, κύριε Λαφαζάνη.
Ο κ. Πάγκαλος έχει το λόγο.
ΘΕΟΔΩΡΟΣ ΠΑΓΚΑΛΟΣ: Κύριε Πρόεδρε, όταν το 1994 ανέλαβα το Υπουργείο Συγκοινωνιών, το ίδιο πρωί της ορκωμοσίας μου, ενώ δεχόμουν ακόμα εθιμοτυπικές επισκέψεις, άνθη και ευχές, ήλθε ο τότε πρόεδρος της Ολυμπιακής κ. Τσακιρίδης και μου είπε ότι η Ολυμπιακή κλείνει σε δέκα μέρες το πολύ, διότι δεν έχει πλέον χρήματα να πληρώσει τους προμηθευτές της και το προσωπικό της. Και βεβαίως μας απαγόρευε η Ευρωπαϊκή Ένωση, όπως είναι γνωστό να επιδοτήσουμε μία εταιρεία, η οποία είχε τη μορφή της ανωνύμου εταιρείας. Ήταν δηλαδή για την ευρωπαϊκή επιτροπή ιδιωτικός φορέας, παρά τις κρατικιστικές συνήθειες που είχαν εμπεδωθεί και τη σχέση κομματικής πελατείας που είχε εγκατασταθεί μεταξύ της εταιρείας και των εκάστοτε κυβερνήσεων. 
Πήρα τότε το δυσοίωνο «Φάλκον» ?ήταν η πρώτη του χρήση από την ελληνική κυβέρνηση- μαζί με τον κ. Τσακιρίδη πήγαμε στις Βρυξέλλες, συναντήσαμε τον επίτροπο, ο οποίος ήταν ο Ισπανός κ. Ορέχα, με τον οποίο είχα μία στενή προσωπική φιλική σχέση από αυτές που συμβαίνουν καμιά φορά στον πολιτικό κόσμο. Ο κ. Ορέχα είναι ακραιφνής βασιλόφρων και παλαιό στέλεχος του φρανκικού καθεστώτος, αλλά καταφέραμε να καταστήσουμε μεταξύ μας μία φιλική σχέση στο Συμβούλιο της Ευρώπης και σε άλλα διεθνή κοινοβουλευτικά φόρα, όπου είχα την τιμή να εκπροσωπήσω την ελληνική Βουλή. Κατάφερα να τον πείσω ότι υπάρχει διέξοδος και υπάρχει πρόγραμμα εξυγίανσης της εταιρείας, το οποίο εφαρμοζόμενο θα έσωζε την εταιρεία και ότι τα 600 δισεκατομμύρια τα οποία όφειλε να καταβάλει η ελληνική κυβέρνηση στην εταιρεία για να τη διασώσει θα ήταν η τελευταία επιδότηση.
Πράγματι, έχοντας εξασφαλίσει μια πολύ ευνοϊκή, πολύ ευνοϊκότερη απ? αυτή που είχε δώσει στην «AIR FRANCE» η επιτροπή, ρύθμιση, άρχισα να εφαρμόζω το πρόγραμμα εξυγίανσης. Βρέθηκα προ ολοκληρωτικού αδιεξόδου. Κατέληξα στο συμπέρασμα ότι η εταιρεία είναι πωρωμένη, ότι οι εργασιακές και άλλες σχέσεις που έχουν εγκατασταθεί εκεί είναι τέτοιες, που δεν επιτρέπουν παρά επιστροφή στο παρελθόν και έστειλα ένα γράμμα προς τον τότε Πρόεδρο της κυβερνήσεως, ζητώντας την άμεση πώληση της εταιρείας σε ιδιώτη. 
Χαίρομαι, γιατί με δέκα χρόνια καθυστέρηση, ο κύριος Υπουργός έχει το θάρρος να φέρει τη λύση αυτή που είναι η μόνη, η οποία μπορεί να σώσει την εταιρεία από περαιτέρω χρέη τα οποία πληρώνει ο ελληνικός λαός.
Και θα μου επιτρέψετε να σας πω, κύριε Πρόεδρε, ότι εδώ γίνεται αρνητική ανακατανομή του εθνικού εισοδήματος. Πληρώνουν αυτοί που δεν ταξιδεύουν με αεροπλάνα γι? αυτούς που ταξιδεύουν με αεροπλάνα και γι? αυτούς που χρησιμοποιούν τα αεροπλάνα ως μέσο επαγγελματικό.
Θέλω να τελειώσω λέγοντας το εξής: Γιατί πρέπει να έχουμε εθνικό αερομεταφορέα; Οι υπανάπτυκτες χώρες έχουν εθνικό αερομεταφορέα, κύριε Πρόεδρε, για να έχει επάνω τη σημαία τους και να είναι υπερήφανοι, διότι η σημαία τους είναι πάνω σε ένα ιπτάμενο μηχάνημα. Οι αναπτυγμένες χώρες είναι υπερήφανες για τις γνώσεις τους, για τα επιτεύγματά τους σε άλλους τομείς. Οι Ηνωμένες Πολιτείες της Αμερικής δεν έχουν εθνικό αερομεταφορέα. Έχουν ιδιωτικές εταιρείες που τους μεταφέρουν άνετα, φθηνά και αποτελεσματικά. 
Ας υπάρξει λοιπόν και στην Ελλάδα ένα καθεστώς, όπου θα μεταφερόμεθα άνετα, φθηνά και αποτελεσματικά, από εργαζόμενους που θα εργάζονται τίμια, όπως εργάζονται όλοι οι εργαζόμενοι στον ιδιωτικό τομέα, μια υγιής κατάσταση που μπορεί να συμβεί μόνο με την ιδιωτικοποίηση συνολικά του χώρου της αεροπλοΐας, όπου δεν χωρούν εθνικοί αερομεταφορείς πλέον στον 21ο αιώνα.
ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, εγώ σε αντίθεση με την άποψη που διετύπωσε ο φίλος μου κ. Πάγκαλος, θέλω να κάνω μια παρατήρηση. Μια χώρα όπως η Ελλάδα, μια νησιώτικη χώρα, μια χώρα που έχει τα περισσότερα αεροδρόμια από όλες τις άλλες χώρες της Ευρώπης και που η επικοινωνία δεν μπορεί να γίνεται μόνο μέσω θαλάσσης και που έχει τον τουρισμό ως βασική πλουτοπαραγωγική πηγή, θα ήταν καλό θεωρητικά, με οποιοδήποτε κόστος, αν μπορούσε να έχει ?για να μην πω και για άλλους λόγους, αν θέλετε, εθνικούς- εθνικό αερομεταφορέα. 
Αλλά όμως δεδομένο ότι υπάρχει κοινοτική νομοθεσία, μπροστά στην οποία σκόνταψαν όλες οι καλές προθέσεις και όλες, αν θέλετε, οι ικανότητες των προηγούμενων Υπουργών που προσπάθησαν να βρουν ρυθμίσεις, εν όψει του γεγονότος ότι η εταιρεία, προσφέρουσα μεν πολύτιμο έργο, ούσα μια από τις ασφαλέστερες, αν όχι η ασφαλέστερη αεροπορική εταιρεία στον κόσμο, εξυπηρετούσε εν πολλοίς τους Έλληνες, αλλά και όχι μόνο τους Έλληνες πολίτες, είχε όμως απαξιωθεί από τον απαράδεκτο τρόπο που τη μεταχειρίστηκαν ?το είπε και ο κ. Πάγκαλος- οι κομματικές ηγεσίες στο παρελθόν.
Αν δει κανείς τα νούμερα, που αναφέρει και η εισηγητική έκθεση, του αριθμού των εργαζομένων και πόσο λιγότεροι ήταν αναγκαίοι ανά κλάδο, αντιλαμβάνεται αμέσως αυτήν τη θλιβερή πραγματικότητα.
Εγώ δεν ξέρω, κύριε Υπουργέ, πόσοι είναι ακόμα οι αποσπασμένοι από την Ολυμπιακή σε δεν ξέρω πόσες υπηρεσίες και πόσοι δεν υπηρέτησαν ποτέ, αλλά αμείβονταν επί μακρά σειρά ετών από την Ολυμπιακή.
Όπως έχει όμως η σημερινή κατάσταση, είτε μας αρέσει, κύριοι συνάδελφοι, είτε δεν μας αρέσει, η μόνη λύση είναι η λύση που εισηγείται ο σημερινός Υπουργός. Δεν υπάρχει άλλη λύση. Μακάρι να υπήρχε άλλη, μακάρι να ήταν δυνατόν να εφαρμοστούν λύσεις καλύτερες και για τους εργαζόμενους, έστω και αν είναι υπεράριθμοι. 
Και κάνουν και σήμερα μια ενέργεια που δεν είναι προς τιμήν τους. Δεν μπορεί να λέμε ότι ασθένησαν αιφνιδίως όλοι. Δεν μπορούμε να λέμε αυτό το παραμύθι δηλαδή.
Δεν θυμάμαι ούτε μία φορά Χριστούγεννα ή Πάσχα που να θέλαμε να πάμε στα σπίτια μας και στις οικογένειές μας και να μην είχαμε ?αναφέρομαι στο απώτερο παρελθόν- ειδικά εκείνες τις ημέρες κάποιου είδους απεργιακές, νόμιμες ή μη νόμιμες, κινητοποιήσεις. Έχουν ευθύνες και οι εργαζόμενοι, αλλά όχι τις πρώτες. Τις πρώτες ευθύνες τις έχουν αναντιρρήτως οι πολιτικές ηγεσίες γενικώς και ειδικώς.
Εγώ θεωρώ ότι η ρύθμιση, που εισηγείται αυτήν τη στιγμή ο αρμόδιος Υπουργός, είναι όχι απλώς σωστή, αλλά η μόνη δυνατή και γι? αυτόν το λόγο πρόκειται να την ψηφίσω.
ΠΡΟΕΔΡΟΣ (Απόστολος Κακλαμάνης): Το λόγο έχει η κ. Καλαντζάκου.
ΣΟΦΙΑ ΚΑΛΑΝΤΖΑΚΟΥ: Κύριε Πρόεδρε, το μεγάλο ερώτημα είναι αν φθάσαμε σήμερα στο τέλος αυτής της μαύρης τρύπας καν, αν τελικά θα πουληθεί η Ολυμπιακή, αν θα διασωθεί, αν θα εξασφαλισθούν οι εργαζόμενοι και αν θα σταματήσουμε να πληρώνουμε τα συνεχώς αυξανόμενα χρέη.
Για μένα η σημερινή μέρα είναι αποκαλυπτική και εξηγεί πολλά πράγματα. Πουθενά ίσως δεν έχει φανεί πιο ξεκάθαρα ο λόγος, γιατί το κράτος δεν μπορεί να είναι επιχειρηματίας. Είναι απλό. Το κράτος αντίθετα από τον επιχειρηματία μπορεί να κάνει λάθη, κραυγαλέα λάθη επί σειρά ετών γνωρίζοντας κάτι, ότι κάθε χρόνο οι Έλληνες πολίτες θα καταβάλλουν τους φόρους τους, για να μπορεί η Κυβέρνηση να τους σπαταλά με τον τρόπο που εκείνη κρίνει. Κάθε χρόνο πάμε σαν πρόβατα στη σφαγή και κάθε χρόνο τα χρήματά μας πέφτουν, όπως βλέπουμε, σε διάφορες μαύρες τρύπες.
Τις τελευταίες ημέρες ακούμε πολλά για τα κοινωνικά πακέτα εν όψει της Εκθέσεως της Θεσσαλονίκης. Έχω να πω δύο πράγματα.
Πρώτον, δεν γίνεται καμία χάρη στους πολίτες με αυτού του είδους τις πολιτικές. 
Δεύτερον, ενώ το πακέτο, για το οποίο όλοι μιλούν, είναι 1,7 δισεκατομμύρια ευρώ, μας παίρνουν από την τσέπη όλα αυτά τα χρόνια με τα διάφορα χρέη της Ολυμπιακής περισσότερα από 3,2 δισεκατομμύρια ευρώ. Με το ένα χέρι τα παίρνουμε και με το άλλο χέρι τα δίνουμε.
Ο κύριος Υπουργός ήρθε εδώ πριν από δύο ημέρες, για να μας πει, πρώτον, ότι φταίνε όλα τα κόμματα για το κατάντημα της Ολυμπιακής. 
Συνεπώς τι; Συνεπώς μπορείτε να κάνετε συνέχεια λάθη και να σπαταλάτε το δημόσιο χρήμα; Είμαστε συνεταίροι στο πρόβλημα, γιατί δεν μπορείτε να το λύσετε; Εγώ βλέπω ότι στα υπουργικά έδρανα κάθονται μόνο οι Υπουργοί της Κυβέρνησης. Δεν συμμετέχει η Αντιπολίτευση. Όποιος κάθεται στην καρέκλα του Υπουργείου πρέπει να καταλάβει ότι έχει και την απόλυτη ευθύνη. 
Δεύτερον, μας είπατε ότι ένα από τα μεγάλα προβλήματα, που αντιμετώπισε τα τελευταία χρόνια η Ολυμπιακή, οφείλεται στην 11η Σεπτεμβρίου και στον πόλεμο του Ιράκ. Μας είπατε ότι διακόσιες τριάντα πέντε χιλιάδες θέσεις παγκοσμίως χάθηκαν. Μας φέρατε για παράδειγμα την «SWISSAIR», τη «SABENA». 
Όμως, όλοι ξέρουμε ότι αυτές οι εταιρείες για άλλους λόγους αντιμετώπισαν οικονομικά προβλήματα και χρεοκόπησαν.
Μετά μας είπατε με ένα πολύ στιβαρό ύφος ότι, εάν κλείσει η Ολυμπιακή, αν σταματήσει να πετάει, θα υπάρξει τουριστική καταστροφή και θα υπάρξει μεγάλη καταστροφή στην Ελλάδα.
Εγώ θα πω ότι δεν υπάρχει κενό στη φύση. Όπως δεν υπάρχει κενό στη φύση, δεν υπάρχει κενό και στην οικονομία. Οι επιχειρήσεις στην οικονομία γεννιούνται, πεθαίνουν, αλλάζουν και όλα τα πράγματα εξελίσσονται. Έτσι λειτουργούν οι οικονομίες. Σας υπενθυμίζω ότι, ενώ οι μεγάλες αεροπορικές εταιρείες παγκοσμίως αντιμετωπίζουν προβλήματα, υπάρχουν μικρές εταιρείες που πηγαίνουν πάρα πολύ καλά. 
Μία είναι η αλήθεια εδώ και αυτή είναι η «αχίλλειος πτέρνα» όλης της Βουλής. Κανείς μας δεν θέλει να δει τις χιλιάδες οικογένειες να βρεθούν στο δρόμο. Για όλους μας είναι πάρα πολύ σημαντικό να δούμε πώς θα διασώσουμε και τα χρήματα που καταβάλλουμε κάθε χρόνο στο κράτος και πώς δεν θα μείνουν σε αυτήν τη δύσκολη οικονομική συγκυρία οι πολίτες χωρίς δουλειά. Πάνω σε αυτήν την «αχίλλειο πτέρνα» φτιάχνετε αυτό το κατασκεύασμα και το φέρνετε.
Τελειώνω λέγοντας ότι το μεγαλύτερο πρόβλημα είναι ότι δεν φθάσαμε στο τέλος. Φοβάμαι ότι και επειδή δεν υπάρχει έγκριση από την Ευρωπαϊκή Επιτροπή και επειδή υπάρχουν πολλές νομικές αντιρρήσεις, για τον τρόπο με τον οποίο δημιουργείτε αυτό το καθεστώς, δυστυχώς πάλι εδώ θα βρισκόμαστε για να ξανασυζητήσουμε τα προβλήματα της Ολυμπιακής. 
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Τσίπρας.
ΒΑΣΙΛΗΣ ΤΣΙΠΡΑΣ: Κύριε Πρόεδρε, είναι αλήθεια ότι δεν θα μπορούσε κανείς να έχει αντίρρηση για τα προβλήματα, τα οποία προκάλεσε και προκαλεί η Ολυμπιακή Αεροπορία. Χωρίς να είμαι ειδικός και χωρίς να έχω ασχοληθεί από τον Τύπο, από τις φήμες και από τις συζητήσεις γνωρίζω ότι από δεκαετίες τουλάχιστον, όπως ακούστηκε και από τον κ. Πάγκαλο, είναι η εταιρεία αυτή η οποία δημιουργεί τα προβλήματα και η οποία έπρεπε να έχει ιδιωτικοποιηθεί.
Απορία πρώτη. Επί δέκα χρόνια διατηρείτε υπεράριθμο προσωπικό. Πόσο είναι το κόστος, πόση η δαπάνη και ποιος καταβάλλει αυτήν τη δαπάνη; Επί δέκα χρόνια έχουμε περιττές δαπάνες, οκτώ χιλιάδες πεντακοσίους υπαλλήλους. Και όλα αυτά έρχονται εν μια νυχτί με μια τροπολογία. Έρχονται για να επιλυθούν απόψε και με ένα νομοσχέδιο ?αυτό επίσης είναι εντυπωσιακό, κύριε Πρόεδρε- το οποίο είναι μνημείο αοριστίας, τουλάχιστον για εμένα. 
Βέβαια διακρίνεται για τους γλωσσικούς του νεωτερισμούς. Ο όρος «μετατρέπεται σε εταιρεία», γίνεται μετασχηματίζεται, αποσχίζεται κλπ. Αυτοί οι όροι από το Εμπορικό Δίκαιο που κάποτε μελετούσαμε δεν είναι γνωστοί. Είναι ένας μοντερνισμός αυτός.
Από εκεί και πέρα, όμως, γεννάται και το εξής θέμα. Αν μελετήσει κανείς ολόκληρο αυτό το νομοσχέδιο, θα μπορούσε να αντικαταστήσει τη νομική φιλοσοφία του με μία μόνο φράση. Ότι είναι αντίθετο προς τις διατάξεις του παρόντος. Οποιοδήποτε νομικό κείμενο είναι αντίθετο με τις διατάξεις αυτές δεν ισχύει. Τίθεται ένα θέμα προ των γενικών αρχών του δικαίου. Με ποια νομική φιλοσοφία -όχι καταργείται ένας νόμος, αυτό είναι δικαίωμα του νομοθέτη- εξαιρείται ο νόμος της εφαρμογής;
Το άρθρο 379, το άρθρο 935, εξαιρούνται στην ειδική αυτή περίπτωση. Εξαιρετικά, δεν εφαρμόζονται οι περί καθολικής διαδοχής και εντεύθεν ευθύνες. Από το ίδιο το νομοθέτημα δημιουργείται επίσης μια άλλη απορία. Αυτοί οι οποίοι επί τόσα χρόνια δημιουργούσαν αυτά τα βάρη, τις δαπάνες και τις ευθύνες απαλλάσσονται με πράξη της πολιτείας στην οποία καλείται να συμβάλει το Κοινοβούλιο, ψηφίζοντας αυτήν τη διάταξη. Το ίδιο το νομοσχέδιο δίδει ευρύτατες εξουσίες στον εκάστοτε Υπουργό, τον οποίο καθιστά οιονεί Καίσαρα, για τη συγκεκριμένη περίπτωση να λάβει αποφάσεις προσλήψεως προσωπικού, εργασιακών συμβάσεων του προσωπικού. Ακόμη και ο ειδικός λογαριασμός ο οποίος δημιουργείται, δύναται με απόφαση του Υπουργού, να ελέγχεται πώς κινείται και πώς δημιουργείται. Και βέβαια όσον αφορά αυτήν την ασάφεια, ούτε η έκθεση του Γενικού Λογιστηρίου μπόρεσε να με ικανοποιήσει. Αν δημιουργούνται οι δαπάνες, από πού θα καλυφθούν και με ποιον τρόπο;
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, μιλάμε για την Ολυμπιακή Αεροπορία, τον εθνικό μας αερομεταφορέα, το εθνικό μας σύμβολο, την εταιρεία η οποία μετέφερε την εθνική μας ιστορία, την ολυμπιακή μας ιδέα, την Ελλάδα μας γενικότερα στα πέρατα του κόσμου. Μιλάμε για την εταιρεία την οποία η Κυβέρνηση με τις πράξεις της και παραλήψεις της οδήγησε σε τραγική, λειτουργική και οικονομική κατάσταση. Την οδήγησε σε πλήρη απαξίωση και τελικά σε χρεοκοπία.
Σήμερα, κυρίες και κύριοι συνάδελφοι, έρχεται η Κυβέρνηση με μια τροπολογία μαμούθ, με μια τροπολογία έκτρωμα, που κανονικά θα έπρεπε να είναι νομοσχέδιο, γιατί ποιο άλλο είναι πιο σοβαρό θέμα για να κάνουμε νόμο από το πρόβλημα της Ολυμπιακής Αεροπορίας, το οποίο ταλανίζει την ελληνική οικονομία τα τελευταία δέκα χρόνια και την ελληνική κοινωνία; Τι άλλο νομοσχέδιο περιμένουμε να κάνουμε; Νομοθετούμε για το τίποτα και φέρουμε μια τροπολογία για την Ολυμπιακή Αεροπορία.
Η τροπολογία αυτή, λοιπόν, είναι μια τροπολογία μαμούθ, μια τροπολογία έκτρωμα και η λύση την οποία δίνουμε είναι επίσης λύση έκτρωμα. Με αυτήν την τροπολογία, κύριε Υπουργέ, καταληστεύετε και πάλι την Ολυμπιακή Αεροπορία και ουσιαστικά τη θέτετε σε κατάσταση εκκαθάρισης, χωρίς να δημιουργείτε μια λύση νέα και βιώσιμη.
Δεν υπάρχει χρόνος για να αναφερθώ σε λεπτομέρειες, αλλά θα πω το εξής χαρακτηριστικό, το οποίο είναι για το βιβλίο Γκίνες.
?λλη εταιρεία έχει την ευθύνη για το πτητικό έργο, άλλη εταιρεία, κυρίες και κύριοι συνάδελφοι, έχει την ευθύνη για την εκπαίδευση των πιλότων, άλλη εταιρεία έχει την ευθύνη για την τεχνική υποστήριξη και άλλη εταιρεία έχει την ευθύνη για το ground handling. 
Κύριε Υπουργέ, αυτά είναι πρωτοτυπίες, είναι πειράματα, είναι παιχνίδια σε βάρος της ομαλής λειτουργίας της εταιρείας, σε βάρος της ασφάλειας των πτήσεων. Είναι σοβαρότατο το θέμα και πρέπει να το αντιμετωπίσετε με πλήρη σοβαρότητα, κύριε Υπουργέ. Δεν πετάνε έτσι τα αεροπλάνα. Ενιαίος είναι ο φορέας ο οποίος ελέγχει και διοικεί τις πτήσεις, ελέγχει και διοικεί το ground handling, ελέγχει και διοικεί τη συντήρηση και την τεχνική υποστήριξη στις αεροπορικές εταιρείες. Είναι πειράματα τα οποία θα αποτύχουν και σας κρούω τον κώδωνα του κινδύνου ότι θέτετε εν αμφιβόλω την ασφάλεια των πτήσεων με τη λύση που επιχειρείτε. 
Για μας μία είναι η λύση, κυρίες και κύριοι συνάδελφοι, λύση προοπτικής η οποία θα προκύψει από διεθνή και διαφανή διαγωνισμό με αξιόπιστο επενδυτή και με τίμημα που να ανταποκρίνεται στο πραγματικό κεφάλαιο της εταιρείας.
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κ. Τσούρνος έχει το λόγο.
ΓΕΩΡΓΙΟΣ ΤΣΟΥΡΝΟΣ: Κύριε Πρόεδρε, κυρίες και κύριοι συνάδελφοι, συζητάμε σήμερα στην τελευταία συνεδρίαση του Τμήματος της Βουλής την τροπολογία -και κατά παράβαση του Συντάγματος όπως ελέχθη από πολλούς συναδέλφους- με τίτλο «Μετασχηματισμός Ομίλου Ολυμπιακής Αεροπορίας». Εγώ νομίζω ότι είναι επανίδρυση της Ολυμπιακής Αεροπορίας. Ο ελληνικός λαός έχει μία έμφυτη φοβία στη λέξη «μετασχηματισμός» αφού ο σοσιαλιστικός μετασχηματισμός πιστεύουμε ότι ζημίωσε τον ελληνικό λαό. Έτσι και ο μετασχηματισμός αυτός της Ολυμπιακής Αεροπορίας φοβάμαι ότι θα έχει τις ίδιες συνέπειες για τον ελληνικό λαό.
Ο Έλληνας φορολογούμενος πλήρωσε τα πειράματα του ΠΑΣΟΚ στην Ολυμπιακή Αεροπορία με 1 τρισεκατομμύριο δραχμές. Ποσό που είναι μεγαλύτερο του ανακοινωθέντος πακέτου παροχών, γνωστού ως «πακέτο Σημίτη».
Είναι ευτύχημα που η Ευρωπαϊκή Ένωση με την επιβολή τσουχτερών προστίμων υποχρεώνει ?έτσι νομίζω εγώ- την Κυβέρνηση να δώσει λύσεις στην Ολυμπιακή Αεροπορία η οποία επί εικοσαετία ήταν το πρυτανείο στο οποίο εσιτίζοντο και αμείβοντο πλουσιοπάροχα οι εκλεκτοί του ΠΑΣΟΚ.
Ο ελληνικός λαός ρωτάει: Τις πολιτικές ευθύνες αυτού του καταντήματος της Ολυμπιακής Αεροπορίας δεν θα τις αποδεχθεί η Κυβέρνηση; Υπάρχουν ποινικές ευθύνες για τα κατά καιρούς διορισμένα μέλη των διοικητικών συμβουλίων της εταιρείας τα οποία είτε από ανικανότητα είτε από εντολές άνωθεν είτε τέλος από ιδιοτέλεια ζημίωσαν τον ελληνικό λαό με 1 τρισεκατομμύριο. Η Κυβέρνηση διαγράφει τις ποινικές ευθύνες;
Στην παράγραφο 4 της τροπολογίας γράφεται ότι αναστέλλεται η άσκηση ποινικής δίωξης των μελών των Διοικητικών Συμβουλίων της Ολυμπιακής Αεροπορίας για χρέη προς το δημόσιο, νομικά πρόσωπα κλπ. Μέχρι πότε ισχύει αυτή η αναστολή, κύριε Υπουργέ; Μήπως η αναστολή σημαίνει παραγραφή; Γιατί αυτή η μεγαλοψυχία;
Τελικά, κύριε Υπουργέ, μπορείτε να πείτε στον ελληνικό λαό με απλά λόγια τι επιδιώκετε με το υπό ψήφιση νομοσχέδιο; Δημιουργείτε ένα νέο μόρφωμα το οποίο ονομάζεται νέα Ολυμπιακή Αεροπορία, κάτι ανάλογο σαν το νέο ΠΑΣΟΚ που οραματίζονται οι εκσυγχρονιστές μιμούμενοι τον επιχειρηματία που αλλάζει το όνομα της επιχείρησης για να αποφύγει τις συνέπειες της χρεοκοπίας.
Έχετε διαπραγματευθεί με ιδιώτη διαπλεκόμενο ή μη την πώληση της Ολυμπιακής Αεροπορίας σε νέα συσκευασία; Πιστεύετε ειλικρινά ότι η νέα Ολυμπιακή Αεροπορία θα είναι οικονομικά βιώσιμη; Τι από όλα αυτά συμβαίνει; 
Στην παράγραφο 1 λέτε ότι όλα αυτά γίνονται προκειμένου η νέα Ολυμπιακή Αεροπορία να ιδιωτικοποιηθεί. Από τις έντεκα παραγράφους της τροπολογίας οι έξι αναφέρονται στα εργασιακά προβλήματα των εργαζομένων. Τι σχεδιάζετε για το προσωπικό; Πόσο θα είναι το κόστος των αποζημιώσεων; Γιατί η έκθεση του Γενικού Λογιστηρίου του Κράτους, που υποχρεωτικά συνοδεύει κάθε τροπολογία, δεν αναφέρει το κόστος για το φορολογούμενο πολίτη αυτού του δήθεν εξυγιαντικού πειράματος; Αν από αποτύχει, όπερ απεύχομαι και το νέο πείραμα του επιχειρηματικού μετασχηματισμού της Ολυμπιακής Αεροπορίας, ποιος θα πληρώσει; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Φρονώ ότι είχατε υποχρέωση να μας ενημερώσετε σε ποια κατάσταση παραλάβατε την Ολυμπιακή Αεροπορία το 1981 τόσο από πλευράς οικονομικών στοιχείων όσο και αριθμού εργαζομένου και σε ποια κατάσταση την παραδίδετε σήμερα, στη νέα συσκευασία.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα χρησιμοποιήσω και τη δευτερολογία μου.
Στην παράγραφο 5 γράφετε ότι συστήνεται ειδικός λογαριασμός του ελληνικού δημοσίου με την ονομασία «Ελληνικό δημόσιο, λογαριασμός αποκρατικοποιήσεων». Μας λέτε ότι ο λογαριασμός αυτός πιστώνεται με τα έσοδα από την πώληση στα πλαίσια της διαδικασίας αποκρατικοποίησης του ομίλου της Ολυμπιακής Αεροπορίας. Επειδή προβλέπετε, όπως υποθέτω, ότι δεν θα υπάρχουν έσοδα, διότι δεν το πιστεύετε, μας λέτε ότι, για την αντιμετώπιση των αναγκαίων δαπανών των αποζημιώσεων του υπεράριθμου προσωπικού, αυτός ο ειδικός λογαριασμός πιστώνεται με προκαταβολές του ελληνικού δημοσίου. Θα πληρώσει, δηλαδή, πάλι το δημόσιο.
Με άλλα λόγια, κύριε Υπουργέ, όπως αντιλαμβάνομαι, δημιουργείτε μία νέα Ολυμπιακή Αεροπορία, ώστε να μπορέσετε με χρήματα του Έλληνα φορολογούμενου να απολύσετε το υπεράριθμο προσωπικό καταβάλλοντας «ηγεμονικές» αποζημιώσεις, για να εξαγοράσετε τη σιωπή του. Αν η νέα Ολυμπιακή Αεροπορία απαλλαγεί από τα βάρη σε προσωπικό και οικονομικές υποχρεώσεις, ίσως βρεθεί αγοραστής, αλλιώς θα έχουμε μία νέα κρατική Ολυμπιακή Αεροπορία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κάθε σκεπτόμενος πολίτης απορρίπτει τη μεθόδευση αυτή γι? αυτό το σπουδαίο θέμα.
ΠΡΟΕΔΡΟΣ (Απόστολος Κακλαμάνης): Ολοκληρώστε, κύριε Τσούρνο.
ΓΕΩΡΓΙΟΣ ΤΣΟΥΡΝΟΣ: Κύριε Πρόεδρε, δεν θα δευτερολογήσω. Δεν μπορεί να έρχεται μία τέτοια τροπολογία με παράβαση του Συντάγματος.
Δεν νομιμοποιείται η Κυβέρνηση, η οποία επί είκοσι χρόνια φορτώνει με χρέη την Ολυμπιακή Αεροπορία, να έρχεται τώρα, στο παρά πέντε, που διανύει τις τελευταίες της ημέρες ή έστω τους τελευταίους μήνες της κοινοβουλευτικής της θητείας και μετά απαραδέκτου σπουδής να επανακρατικοποιεί την Ολυμπιακή Αεροπορία.
Τελικά, κύριε Πρόεδρε, για να θυμηθούμε λίγο και την ιστορική επέτειο του ΠΑΣΟΚ, ο λαός θέλει αλλά το ΠΑΣΟΚ δεν μπορεί να εξυγιάνει την Ολυμπιακή.
ΠΡΟΕΔΡΟΣ (Απόστολος Κακλαμάνης): Ο κ. Αγγελόπουλος έχει το λόγο.
ΝΙΚΟΛΑΟΣ ΑΓΓΕΛΟΠΟΥΛΟΣ: Κύριε Πρόεδρε, μετά από συζήτηση τριών ημερών, πιστεύω ότι έχουμε κατανοήσει όλοι στην Αίθουσα αυτή γιατί η Κυβέρνηση επέλεξε τη διαδικασία της τροπολογίας για να φέρει το θέμα της Ολυμπιακής στη Βουλή. Παρέκαμψε την Επιστημονική Επιτροπή της Βουλής, περιόρισε το χρόνο αντιδράσεως εκ μέρους των εργαζομένων και αφαίρεσε από τους συναδέλφους τη δυνατότητα να συζητήσουν με άνεση αυτό το πολύ μεγάλο θέμα.
Η Κυβέρνηση ισχυρίζεται ότι υπό τις παρούσες συνθήκες το σχέδιο που προτείνει αποτελεί λύση. Όμως, κανείς δεν μας λέει πώς φθάσαμε στις παρούσες συνθήκες, ποιος φταίει για τις παρούσες συνθήκες, ποιος θα πληρώσει για τις παρούσες συνθήκες. Το ένα τρισεκατομμύριο δραχμές παλαιό έλλειμμα και τα 171 δισεκατομμύρια δραχμές νέο έλλειμμα δημιουργήθηκε από μόνο του; Πώς μπορούμε να ισχυριζόμαστε ότι η λύση αυτή μπορεί να σώσει την εταιρεία; Ποια εταιρεία; Την παλιά; Την καινούργια; Τη μικρή; Τη μεγάλη; Ή μήπως νέα και παλιά Ολυμπιακή Αεροπορία θα καταποντιστούν; Η Κυβέρνηση δεν μας λέει ότι το σχέδιο που προτείνει στηρίζεται πάνω στην πρόταση της εταιρείας συμβούλων, της «CANTOR.»
Κύριε Υπουργέ, η «CANTOR» δεν ήταν ο βασικός σύμβουλος της Κυβέρνησης και στις δύο προηγούμενες προσπάθειες εξυγίανσης; Δεν συζητήθηκε στη Βουλή το σχέδιο της «CANTOR» το 1998; Μπορείτε να μου πείτε μία από τις προβλέψεις της «CANTOR» που επιβεβαιώθηκε όλα αυτά τα χρόνια; Η «CANTOR» δεν ήταν που πρότεινε την αγορά των αεροπλάνων Α 300-600; Η ίδια εταιρεία σήμερα, στο σχέδιο που προτείνει, δεν λέει ότι δεν είναι συμβατά με το στόλο της Ολυμπιακής Αεροπορίας; Το επιχειρησιακό σχέδιο της «CANTOR» δεν ήταν το 1998 που περιελάμβανε αγορές των Α 340;
Λέτε στην εισηγητική έκθεση ότι το 2002 υπήρξε αύξηση των εσόδων κατά 3%. Πράγματι έτσι είναι. Όμως, το πρώτο εξάμηνο του 2003 έχουμε σημαντική μείωση των εσόδων κατά 11% περίπου και σημαντική μείωση του επιβατικού κοινού κατά 4,4%.
Λέτε ότι η καινούργια εταιρεία θα λειτουργήσει με χίλιους οκτακοσίους εργαζόμενους. Κύριε Υπουργέ, θέλω να μου απαντήσετε σ? αυτό. Οι χίλιοι οκτακόσιοι εργαζόμενοι θα μεταφερθούν στο σύνολό τους από την παλιά Ολυμπιακή Αεροπορία και ποιοι θα είναι αυτοί;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αφαιρέστε μου τη δυνατότητα δευτερολογίας, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Θα σας την αφαιρέσω αλλά θα παρακαλέσω να συντομεύσετε. 
ΝΙΚΟΛΑΟΣ ΑΓΓΕΛΟΠΟΥΛΟΣ: Είναι ορισμένα βασικά ερωτηματικά που πρέπει να απαντήσει ο κύριος Υπουργός.
Οι χίλιοι οκτακόσιοι εργαζόμενοι με τους οποίους θα λειτουργήσει η Νέα Ολυμπιακή Αεροπορία θα μεταφερθούν όλοι από τη παλιά και με ποια διαδικασία; Και ποιοι θα είναι αυτοί κατά κλάδο και πόσοι κατά κλάδο; Και ποιος θα τους επιλέξει; Και με ποια κριτήρια θα γίνει αυτή η επιλογή;
Λέτε ότι μειώνετε το κόστος εργασίας κατά 40%. Ισοπεδώνοντας όμως την εργατική νομοθεσία και καταργώντας βασικά εργασιακά δικαιώματα θα μπορούσατε να μειώσετε το εργατικό κόστος της εταιρείας πολύ περισσότερο και πάνω από 40%. Είχατε αυτήν την ευχέρεια εφόσον λειτουργούσατε στη λογική περιορισμού του κόστους ισοπεδώνοντας τα δικαιώματα των εργαζομένων.
Λέτε ότι η διαδικασία θα διαρκέσει τέσσερα χρόνια. Στα τέσσερα αυτά χρόνια οι εργαζόμενοι, δηλαδή οι έξι χιλιάδες εκατόν εβδομήντα ένας μείον χίλιοι οκτακόσιοι θα παραμείνουν στοκ στην παλιά Ολυμπιακή Αεροπορία; Πού προβλέπετε μέσα στην τροπολογία που καταθέσατε ποιο θα είναι το μέλλον αυτών των ανθρώπων; Τι θα γίνει με αυτούς τους εργαζόμενους.
Δεν μας απαντήσετε επίσης ποιος θα αναλάβει το κόστος της λειτουργίας στο νέο αεροδρόμιο των Σπάτων. Ξέρετε πολύ καλά ότι η Ολυμπιακή Αεροπορία είναι αυτή που βασικά αποπληρώνει το κόστος του νέου αεροδρομίου. Ποιος θα το αναλάβει αυτό; Η παλιά ή η νέα εταιρεία;
ΠΡΟΕΔΡΟΣ (Απόστολος Κακλαμάνης): Παρακαλώ κλείστε, κύριε συνάδελφε.
ΝΙΚΟΛΑΟΣ ΑΓΓΕΛΟΠΟΥΛΟΣ: Κλείνω, κύριε Πρόεδρε.
Ζητήσατε συναίνεση, ζητήσατε να βοηθήσουμε. Αποκλείσατε με τη διαδικασία που επιλέξατε και τη συναίνεση και τη συνεννόηση. Αποκλείσατε να καταλήξετε μετά από διάλογο σε συνεργασία με τους εργαζομένους. Διάλογος, όμως, με το μαχαίρι στο λαιμό και την πλάτη στον τοίχο δεν μπορεί να γίνει. Ευχαριστώ. 
(Χειροκροτήματα από την πτέρυγα της Νέας Δημοκρατία)
ΠΡΟΕΔΡΟΣ (Απόστολος Κακλαμάνης): Το λόγο έχει για ένα λεπτό ο Αντιπρόεδρος κ. Σγουρίδης, γιατί το χρόνο του τον πήρε ο κ. Αγγελόπουλος!
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κύριε Πρόεδρε, θα χαρίσω το χρόνο στον κ. Αγγελόπουλο, μόνο που δεν έχει καταλάβει ότι έχουν αλλάξει οι καιροί και δεν γυρίζουν πίσω.
Πριν κάποια χρόνια στην τρίτη ή τέταρτη εξυγίανση, ουκ έστι αριθμός εξυγιάνσεων, έψαχνε το ΠΑΣΟΚ, μέσω του τότε Υπουργού Εθνικής Οικονομίας και Οικονομικών του κ. Γιάννου Παπαντωνίου, να βρει εισηγητή για την εξυγίανση της Ολυμπιακής, και βρέθηκε ο κ. Γκεσούλης διότι δεν αναλάμβανε κανένας. Σήμερα συζητάμε αυτήν την τροπολογία και δεν ανοίγει ρουθούνι. Η απεργία γίνεται για την τιμή των όπλων. Το 70% των πτήσεων γίνεται. Τι έχει αλλάξει; Μα, έχει απαξιωθεί το αεροπορικό έργο. Απαξιώθηκε διεθνώς. Οι εταιρείες κλείνουν η μία μετά την άλλη. Προσπαθούν να ανοίξουν με νέες συμβάσεις, προσπαθούν να δημιουργήσουν νέα δεδομένα. Το έχουν καταλάβει οι ίδιοι οι εργαζόμενοι γιατί όσες φορές βγήκε η Ολυμπιακή Αεροπορία προς πώληση δεν βρέθηκε κανένας να την αγοράσει. Και γι? αυτό ακριβώς η τροπολογία αυτή είναι ό,τι ακριβώς μπορούσε να γίνει για να μην έρθει η Λογιόλα Ντε Παλάθιο από την Ευρωπϊκή ?Ενωση και βάλει λουκέτο και μας βάλει να πληρώνουμε τον αγλέορα.
ΑΘΑΝΑΣΙΟΣ ΜΠΟΥΡΑΣ: Ποιος την οδήγησε εκεί; 
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Και εσείς έχετε ουκ ολίγες ευθύνες, όταν αγοράσατε τα αεροπλάνα τα οποία εκ των υστέρων δεν μπορούσαν να πετάξουν στο χρονικό διάστημα 1990-1993.
(Θόρυβος από την πτέρυγα της Νέας Δημοκρατίας)
Αυτή η τροπολογία, είναι τροπολογία συναίνεσης των εργαζόμενων, είναι τροπολογία η οποία έχει πρόνοιες και νομικές και για τους εργαζόμενους, αλλά και για να είναι περαιτέρω βιώσιμη αυτή η εταιρεία. Η παλιά Ολυμπιακή Αεροπορία δεν ήταν βιώσιμη.
ΠΡΟΕΔΡΟΣ (Απόστολος Κακλαμάνης): Το λόγο έχει ?
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Σας παρακαλώ, κύριε Πρόεδρε. Είμαι στο ένα λεπτό. 
ΠΡΟΕΔΡΟΣ (Απόστολος Κακλαμάνης): Ναι, αλλά παρακαλώ να συντομεύσετε. Είπατε ότι θα συντομεύσετε. Βρισκόμαστε στο δεύτερο λεπτό.
ΠΑΝΑΓΙΩΤΗΣ ΣΓΟΥΡΙΔΗΣ (Β? Αντιπρόεδρος της Βουλής): Στους υπολοίπους δώσατε τρία λεπτά και μάλιστα με αντίλογο.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Κύριε Πρόεδρε, άνοιξε θέματα ο κ. Σγουρίδης.
ΠΡΟΕΔΡΟΣ (Απόστολος Κακλαμάνης): Δεν άνοιξε θέματα. Σας παρακαλώ να συντομεύσουμε.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Οφείλω, λοιπόν, να πω ότι η τροπολογία αυτή είναι μονόδρομος και όσοι δεν την ψηφίζουν ουσιαστικά το κάνουν μόνο για την τιμή των όπλων της Αντιπολίτευσης, όχι γιατί δεν ξέρουν ότι η τροπολογία αυτή είναι ορθή.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Ποια σκάρτα αεροπλάνα αγόρασε η Νέα Δημοκρατία; Δεν ντρέπεστε λιγάκι; Πού τα βρήκατε αυτά τα πράγματα;
ΠΡΟΕΔΡΟΣ (Απόστολος Κακλαμάνης): Κύριε Αναγνωστόπουλε, σας παρακαλώ μη διακόπτετε. Καθίστε κάτω.
Ο κ. Νεράντζης έχει το λόγο.
Παρακαλώ, εν ηρεμία να ολοκληρωθεί η συζήτηση.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Όχι, κύριε Πρόεδρε, έχουμε πολλά να πούμε. Ξεκινήσαμε να κάνουμε αυτήν τη δουλειά το 1993 και δέκα Βουλευτές του ΠΑΣΟΚ ήταν μπροστά.
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε συνάδελφε, καθίστε.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: ?με προκαλείτε κιόλας.
ΠΡΟΕΔΡΟΣ (Απόστολος Κακλαμάνης): Καθίστε, κύριε Αναγνωστόπουλε.
Ορίστε, κύριε Νεράντζη, έχετε το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Δύο τραγωδίες ιστορεί η τροπολογία. Η μία είναι η τραγωδία της Ολυμπιακής, όχι έτσι όπως, άστοχα και χωρίς βάση, ο κ. Σγουρίδης παρέστησε τα πράγματα, αλλά όπως είναι στην ουσία. 
Τρία προγράμματα εξυγιάνσεως. Ένα τρισεκατομμύριο δραχμές απώλεια. Ανάθεση του management σε ανταγωνιστική εταιρεία που δεν κατέβαλε τίποτα εξ ιδίων κεφαλαίων. ?ρνηση της προτάσεως της Νέας Δημοκρατίας για τη ζήτηση, μέσω διεθνούς διαγωνισμού, στρατηγικού επενδυτή. Πρόστιμο της Ευρωπαϊκής Ένωσης 200 εκατομμύρια ευρώ για τις κυβερνητικές αλχημείες, οι οποίες έγιναν. Καταγγελία πρόσφατη ότι η Ολυμπιακή Αεροπορία πετάει με κλεμμένα καύσιμα. Και τέλος, ο ισολογισμός της Ολυμπιακής -αυτή είναι η απάντηση στον κ. Σγουρίδη- που δημοσιεύθηκε πέρυσι για το 2000 ανέφερε 32 δισεκατομμύρια λειτουργικό έλλειμμα, 122 δισεκατομμύρια σωρευμένες ζημίες και μόλις 645 εκατομμύρια δραχμές τα ίδια κεφάλαια. Με τον «κηδεμόνα» σας, λοιπόν κύριε Σγουρίδη, για να τα πληροφορηθείτε.

?ρα, λοιπόν, δεν μπορούμε να μιλάμε για Ολυμπιακή.
Δεν είναι, όμως, μόνο αυτή η τραγωδία. Είναι και η τραγωδία της ίδιας της τροπολογίας που ιστορείται. Πέρασε χωρίς να έρθει από την επιτροπή, χωρίς η έκθεση του Γενικού Λογιστηρίου να είναι πλήρης. Αντισυνταγματικά ήρθε εδώ, διότι υπάρχει σαφής παράβαση με το άρθρο 74 και το έχω θέσει. Ένα μήνα ?είναι πρωτοφανές αυτό- περίμενε το νομοσχέδιο το οποίο συζητείται για τα ΕΛ.ΤΑ., να καταρτισθεί επιτέλους η περιβόητη τροπολογία της Ολυμπιακής Αεροπορίας. Στις 22 Ιουλίου συζητήθηκε το νομοσχέδιο στη Διαρκή Επιτροπή και μόλις προχθές εισήχθη στο Τμήμα. Ανακοινώθηκε πρώτα στον Τύπο την Παρασκευή για να μην υπάρχει αντίδραση.
Ποιο είναι, λοιπόν, το περιεχόμενο της τροπολογίας; Είναι σαφής στην ασάφειά της. Προσπαθεί να κερδίσει χρόνο, αλλά τελικώς δεν πείθει κανέναν. Αυτή η τροπολογία μας βρίσκει αντιθέτους.
Κύριε Υπουργέ, πρέπει να σας πω ?δεν είστε νομικός εσείς- ότι δεν υπάρχει μετασχηματισμός εταιρείας ανώνυμης. Υπάρχει λύση, υπάρχει συγχώνευση, μετατροπή, υπάρχει πτώχευση. Υπάρχουν όλα τα άλλα εκτός από μετασχηματισμό Α.Ε.
Αυτή η ιδέα μας πείθει ότι δεν είναι μόνο άσχετο το περιεχόμενο αυτής της τροπολογίας, αλλά είναι και το περιτύλιγμα ακατάλληλο. Και γι? αυτό που είναι και γι? αυτό που εμφανίζεται, η Νέα Δημοκρατία δεν μπορεί να υιοθετήσει την τροπολογία αυτή με την οποία είναι πλήρως αντίθετη.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κύριε Πρόεδρε, θα ήθελα το λόγο επί προσωπικού.
ΠΡΟΕΔΡΟΣ (Απόστολος Κακλαμάνης): Δεν υπάρχει προσωπικό θέμα. Είναι μία έκφραση?
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Μίλησε για κηδεμόνα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Σας παρακαλώ. Δεν υπάρχει προσωπικό θέμα. Αυτό κρίνει το Προεδρείο. Ο κ. Νεράντζης χρησιμοποίησε μία έκφραση?
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κηδεμόνες έχουν άλλοι?
ΠΡΟΕΔΡΟΣ (Απόστολος Κακλαμάνης): Κύριε Σγουρίδη, σας παρακαλώ.
Παρακαλώ να μη γράφεται στα Πρακτικά ό,τι λέει ο κ. Σγουρίδης χωρίς την άδειά μου. 
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής):?
ΠΡΟΕΔΡΟΣ (Απόστολος Κακλαμάνης): Παρακαλώ! Θα σεβαστείτε το Προεδρείο. Ο κ. Νεράντζης είπε διάφορα στοιχεία και χρησιμοποίησε την έκφραση ότι μη γνωρίζοντας αυτά τα στοιχεία που λέγει εκείνος?
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής):?.
(Θόρυβος από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ.
Το λόγο έχει ο κ. Γκατζής.
Σας παρακαλώ, κύριοι συνάδελφοι, να διευκολύνετε το Προεδρείο να τελειώσει ομαλά αυτή η συζήτηση. Είναι Πέμπτη και πολλοί συνάδελφοι θέλουν να φύγουν. Είναι ανάγκη να τους ταλαιπωρούμε; Ας πει την άποψή του ο κάθε ένας, γιατί ναι ή όχι.
Ορίστε, κύριε Γκατζή, έχετε το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κύριοι συνάδελφοι, σ? αυτήν την τροπολογία, που πραγματικά θα μπορούσε να αποτελέσει ένα αυτοτελές νομοσχέδιο, βλέπει κανείς διαβάζοντάς την τρία ενδιαφέροντα κεφάλαια που το καθένα έχει τη δική του σημασία, αλλά και τα τρία εξυπηρετούν έναν και κύριο στόχο.
Το πρώτο είναι η ιδιωτικοποίηση που αναφέρεται στο άρθρο 1 και λέει η Κυβέρνηση ότι είναι η μόνη σωτηρία αυτής της επιχείρησης. Ξέχασαν αυτά που έλεγαν στο παρελθόν, ότι δεν πουλάνε, δεν ιδιωτικοποιούν, κοινωνικοποιούν κλπ. Σήμερα ευθαρσώς ειπώθηκε και ακούστηκε και από Βουλευτή της Πλειοψηφίας σαν παράδειγμα του οικονομικού μοντέλου, οι ΗΠΑ. Στο δεύτερο ουσιαστικό κεφάλαιο, που είναι οι σχέσεις εργασίας, εκεί έχουμε απολύσεις ουσιαστικά των εργαζομένων. Το τρίτο είναι η κατάργηση των συλλογικών συμβάσεων εργασίας.
Κύριοι Βουλευτές, επί χρόνια τώρα ακούμε να πετάγεται λάσπη από όλες τις πλευρές των δύο μεγάλων κομμάτων απέναντι στην Ολυμπιακή. «Χαραμοφάηδες» οι εργαζόμενοι, «χρεωμένη» η επιχείρηση. Ποτέ κανείς όμως δεν μπήκε στον κόπο να διαβάσει το οικονομικό ιστορικό της Ολυμπιακής. Από τότε που αγοράστηκε η Ολυμπιακή δεν καταβλήθηκαν τα χρήματα στον Ωνάση παρά έστειλαν την Ολυμπιακή να πάρει δάνειο, για να το ξεπληρώσει. Ο νέος αεροπορικός στόλος που υποσχέθηκε τότε η κυβέρνηση της Νέας Δημοκρατίας πάλι και αυτή με δάνειο από τις τράπεζες. Ήρθε η κυβέρνηση του ΠΑΣΟΚ. Αρχίζει με τα νέα προγράμματα εξυγίανσης, σπαταλά δημόσιο χρήμα μόνο για μελέτες ιδιωτικοποίησης δεκάδων δισεκατομμυρίων δραχμών. Ποτέ δεν πληρώθηκαν τα χρέη. Τα μεγάλα κόμματα έβαλαν μεγάλο φέσι στην Ολυμπιακή με τις αερομεταφορές των ψηφοφόρων τους.
Και μετά από όλα αυτά φταίει η Ολυμπιακή που είναι δημόσια. Κύριοι Βουλευτές, δεν φταίει η Ολυμπιακή που είναι δημόσια. Φταίει, γιατί χρησιμοποιήθηκε από όλες τις κυβερνήσεις ουσιαστικά σαν ένα μέσο μικροκομματικής εκμετάλλευσης, ρουσφετολογικών προσλήψεων και όλων όσων μπορεί κανείς να υποθέσει στην υπόθεση αυτή.
Έχουμε νέο κανονισμό εργασίας, νέα μισθολόγια, περιορισμό των εργαζομένων που θα μείνουν μόνο χίλιοι οκτακόσιοι, κατάργηση συλλογικών συμβάσεων και πολύ περισσότερο το ότι όλοι αυτοί οι άνθρωποι που θα απολυθούν τριάντα πέντε και σαράντα ετών θα πάνε στη σύνταξη και έτσι θα ρημάξουν τα ασφαλιστικά ταμεία και είναι αβέβαιο το μέλλον των οικογενειών τους και το δικό τους.
Κύριοι Βουλευτές, μέχρι τώρα έχω να παρατηρήσω γενικά δύο πράγματα. Το πρώτο είναι ότι το ΠΑΣΟΚ μέχρι το 1981 έκλεβε τα συνθήματα της Αριστεράς, για να εξαπατήσει τους αριστερούς ψηφοφόρους. Από το 1985 κλέβει την πολιτική της Νέας Δημοκρατίας και κάνει μάλιστα μαθήματα νεοφιλελεύθερης πολιτικής. Δεν μπορεί αυτό να κρατηθεί όσο και αν βαφτίζεται και σε τέτοιες μάλιστα περιπτώσεις μέσα στη Βουλή το κρέας ψάρι, γιατί το άρθρο 74 είναι ξεκάθαρο και δεν μπορεί να πει κανένας ότι οι άλλες διατάξεις είναι το κύριο αντικείμενο του νομοσχεδίου που συζητάμε, για να ψηφίσει η Βουλή βαφτίζοντάς το κρέας. Νομίζουμε ότι είναι και αντισυνταγματικό.
Τέλος, αυτά που είπε ο κ. Σγουρίδης, ότι οι εργαζόμενοι συναινούν, μόνο η ΠΑΣΚΕ ?και μάλιστα ένας έφυγε από την πλειοψηφία της- ήταν ενάντια στην κινητοποίηση των εργαζομένων.
ΠΡΟΕΔΡΟΣ (Απόστολος Κακλαμάνης): Ολοκληρώθηκε ο κατάλογος των ομιλητών.
Κύριε Υπουργέ, προφανώς επιμένετε επί της τροπολογίας σας.
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Βεβαίως.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, μπορείτε να πείτε με δυο λόγια γιατί φέρνετε την τροπολογία;
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε, όπως είχα την ευκαιρία να πω και στη διαδικασία της επί της αρχής συζήτησης, δυστυχώς, δεν είναι δυνατό να υπάρξει στα χρόνια που διέλευσαν κάποια μόνιμη, σταθερή και βιώσιμη λύση για την Ολυμπιακή.
Ήθελα να πω ότι η ιστορία της Ολυμπιακής, όπως σας είπα και προχθές, είναι μία ιστορία, η οποία δεν έχει γίνει δυνατόν έχει να κάνει με όλη την παθογένεια όλων των εταιρειών που εξαρτήθηκαν από το πολιτικό σύστημα, εταιρείες οι οποίες δεν υπήρχε λόγος να ανήκουν στο κράτος για πολλά χρόνια τώρα. Αυτήν τη στιγμή έχουμε μια ιδιότυπη κατάσταση, όπου ο μοναδικός μέτοχος ?το ελληνικό δημόσιο- δεν δικαιούται να βάλει ούτε μία δραχμή στην εταιρεία του. Είναι μία ιδιότυπη κατάσταση, η οποία καταδικάζει την εταιρεία αυτή σύντομα σε στάση εργασιών, εάν δεν υπάρξει μία λύση.
Η λύση, την οποία βρήκαμε ότι πρέπει να εφαρμόσουμε, είναι η διαδικασία απόσχισης, μία λύση που θα μας δώσει τη δυνατότητα να διαφυλάξουμε θέσεις εργασίας, το όνομα της Ολυμπιακής που αποτελεί μια περιουσία, να διαφυλάξουμε το στόλο της, να διαφυλάξουμε αυτήν τη στιγμή και τη δυνατότητα το 2004, που είναι μια σημαντική χρονιά να έχουμε μία εταιρεία, η οποία θα έχει μια σημαντικότατη αξιοπιστία και μια παρουσία ελληνική διεθνώς.
Όλες οι αεροπορικές εταιρείες και οι ιδιωτικές ελληνικές αεροπορικές εταιρείες έχουν ζημιές. Αυτό που ελπίζουμε είναι ότι με το νέο σχήμα που διαθέτει μία σειρά από σαφή πλεονεκτήματα το Υπουργείο Οικονομίας μαζί με τις τράπεζες, οι οποίες μεσολαβούν, θα μπορέσουν ταχύτατα να βρουν τον αγοραστή. Στη διαδικασία δε αυτή το Υπουργείο Μεταφορών θα συνεπικουρήσει πλήρως.
Κύριε Πρόεδρε, πριν τελειώσω θα ήθελα να αναγνώσω μία σειρά από μικρές φραστικές αλλαγές, οι οποίες υπάρχουν στην τροπολογία. Και αν έχετε την καλοσύνη δώστε μου για το λόγο αυτό περίπου ένα λεπτό.
Στην παράγραφο 4. Επειδή ακούστηκε ότι προσπαθούμε να αναστείλουμε δήθεν άσκηση ποινικών διώξεων που έχουν γίνει, γι? αυτό στη δεύτερη παράγραφο της παραγράφου 4, στη δεύτερη γραμμή που λέει «και αναστέλλεται η άσκηση», αυτό γίνεται «και δεν ασκούνται ποινικές διώξεις κατά των μελών». Αυτό σημαίνει όμως μόνο για χρέη προς το δημόσιο και τους οργανισμούς του δημοσίου.
Στην παράγραφο 5, στην τρίτη φράση, που λέει «με αποφάσεις του Υπουργού Οικονομικών, γίνεται «Με αποφάσεις του Υπουργού Οικονομίας και Οικονομικών».
Στο επόμενο εδάφιο της παραγράφου 5 γίνεται πάλι «με αποφάσεις του Υπουργού Οικονομίας και Οικονομικών».
Στην παράγραφο 6 στο τέλος προστίθενται οι λέξεις «εργάζονται με την έκδοση διαπιστωτικής πράξης της εταιρείας που τους επιδίδεται ατομικώς και καταβολή της προβλεπόμενης από τις οικείες συλλογικές συμβάσεις εργασίας και τα Πρακτικά Συμφωνίας αποζημίωσης».
Στην παράγραφο 7 στη δεύτερη γραμμή λέει «αν συμπληρώνουν έως 31-12-2004». Αυτό μεταβάλλεται ως εξής: «Αν συμπληρώνουν έως ένα έτος μετά τη δημοσίευση του παρόντος 5000 ημέρες ασφάλισης με την ειδικότητα αυτή την Ολυμπιακή Αεροπορία».
Στην παράγραφο 10, στην έβδομη σειρά, μετά τις λέξεις «με απόφαση του Υπουργού Μεταφορών» τίθενται οι λέξεις «και ισχύει για περίοδο οκτώ μηνών».
Στην παράγραφο 11, στο δεύτερο εδάφιο, μετά τις λέξεις «με κοινές αποφάσεις Υπουργών Εργασίας» προστίθενται οι λέξεις «και Κοινωνικών Ασφαλίσεων».
Στην τέταρτη γραμμή, μετά τις λέξεις «και Πρακτικά Συμφωνίας» προστίθενται οι λέξεις «και ισχύει».
Στην τελευταία δε φράση που λέει «για τη ρύθμιση των θεμάτων αυτών και της προηγουμένης παραγράφου για κάθε κατηγορία εργαζομένων», προστίθενται οι λέξεις «θα περιληφθούν στις υπουργικές αποφάσεις οι σχετικές ρυθμίσεις των πρωτοκόλλων συμφωνίας», ενώ διαγράφονται οι λέξεις «λαμβάνονται υπ? όψιν».
ΑΘΑΝΑΣΙΟΣ ΜΠΟΥΡΑΣ: Είναι σοβαρό πράγμα τώρα αυτό;
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Νομίζετε ότι έτσι θα σταματήσει η διαδικασία, κύριε Μπούρα;
ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος έχει το λόγο. 
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, δεν νομίζω ότι μπορεί να διαφωνήσει κανείς ότι και οι συνθήκες και ο τρόπος της συζήτησης ?φυσικά σε καμία περίπτωση δεν εννοώ το Προεδρείο, σπεύδω να το πω για να μη δημιουργηθούν και άλλες παρεξηγήσεις- και το περιεχόμενο της τροπολογίας πλήττουν το κύρος του Κοινοβουλίου και της πολιτικής ζωής του Τόπου. Στραβά άρχισε η Κυβέρνηση για το λίγο χρονικό διάστημα που της απομένει.
Για εμάς πάντως τίποτε από όλα αυτά, τα οποία απεργάζεται η Κυβέρνηση δεν δεσμεύουν μελλοντικές αποφάσεις άλλων Κυβερνήσεων. Και θα σας εξηγήσω γιατί. Πρώτα-πρώτα, είναι εναντίον του κύρους του Κοινοβουλίου η συζήτηση που γίνεται εδώ. Το μέλλον του εθνικού αερομεταφορέα, ύστερα από τόσα χρόνια περιπετειών και με τέτοια ελλείμματα, κρίνεται με μια τροπολογία μέσα στο καλοκαίρι, όπου μπορεί να μιλήσει ο κάθε Βουλευτής μόνο για τρία λεπτά και μόνο όσοι μετέχουν στο Τμήμα. Και έρχεται και μια έκθεση του Γενικού Λογιστηρίου του Κράτους, η οποία δεν λέει απολύτως τίποτε. Καλείται η Βουλή μέσα στο καλοκαίρι να αποφασίσει επί θεμάτων που είναι αδύνατον να γνωρίζει, γιατί πέραν των άλλων δεν τόλμησε η Κυβέρνηση, παρά το ότι το ισχυρίζεται, να μας φέρει ούτε καν επιχειρησιακό σχέδιο, το οποίο υποτίθεται ότι έφτιαξε αυτή η περίφημη εταιρεία ούτε βέβαια τη συμφωνία των εργαζομένων.
Υπό αυτούς τους όρους, κύριοι συνάδελφοι της Πλειοψηφίας, καλείσθε να ψηφίσετε για την Ολυμπιακή Αεροπορία, εσείς, οι πάλαι ποτέ υπερασπιστές και του εθνικού αερομεταφορέα και των δικαιωμάτων των εργαζομένων, που τώρα τα ξεχνάτε.
ΙΩΑΝΝΗΣ ΓΙΑΝΝΑΚΟΠΟΥΛΟΣ: Μη μας κάνετε κριτική.
ΠΡΟΚΟΠΗΣ ΠΑΥΛΟΠΟΥΛΟΣ: Θα σας κάνω όσο χρειάζεται και όσο απαιτεί η μνήμη και θα δείτε στη συνέχεια γιατί. 
ΠΡΟΕΔΡΟΣ (Απόστολος Κακλαμάνης): Μη διακόπτετε τον ομιλητή.
Κύριε Παυλόπουλε, να απευθύνεστε στο Προεδρείο για να μην προκαλείτε αντιδράσεις.
ΠΡΟΚΟΠΗΣ ΠΑΥΛΟΠΟΥΛΟΣ: Δεύτερον, πλήττει το κύρος της πολιτικής ζωής του Τόπου η ίδια η ρύθμιση. Ποιος είπε στην Κυβέρνηση ότι μπορεί να φέρνει ρύθμιση στη Βουλή μέσα στο καλοκαίρι, χωρίς να υπάρξει ένας απολογισμός του τι συνέβη και φτάσαμε στο σημερινό κατάντημα; Καθένας καθ΄ ο μέρος ευθύνεται, δηλαδή τα είκοσι χρόνια που κυβερνά το ΠΑΣΟΚ, τα τρία χρόνια που κυβερνήσαμε εμείς. Το έλλειμμα της Ολυμπιακής είναι 1,3 τρισεκατομμύρια δραχμές. Ποιος ευθύνεται γι? αυτό; Ποιος απαξίωσε τον εθνικό αερομεταφορέα, γιατί ακούστηκαν «θαυμάσια» πράγματα εδώ. ?κουσα για τα αεροπλάνα που αγόρασε π.χ. η Νέα Δημοκρατία και δεν πετούσαν. Ευτυχώς, που αγόρασε π.χ. τα ATR η Νέα Δημοκρατία και είναι τα μόνα της αεροπλοΐας που μπόρεσαν να ξελασπώσουν την εταιρεία.
Όταν η Νέα Δημοκρατία επιχείρησε να κάνει ιδιωτικοποιήσεις, προτάσσατε, κύριοι συνάδελφοι, του ΠΑΣΟΚ «τα στήθη σας». Γιατί την εποχή εκείνη η έννοια της ιδιωτικοποίησης ήταν πραγματικά ανίερο πράγμα για σας. Και σήμερα μας ζητάτε να συναινέσουμε στην εκποίηση της Ολυμπιακής άνευ όρων. Και να συναινέσουμε και στους όρους με τους οποίους μεταχειρίζεστε ακόμα και τους εργαζόμενους. Τολμάτε να μιλάτε για την απεργία, όταν γνωρίζετε ότι κηρύχτηκε γιατί παραπέμφθηκαν με το ερώτημα της απολύσεως άνθρωποι που απλώς εφάρμοζαν τον κανονισμό απασχόλησης;
Αυτό είναι το παρελθόν των ανθρώπων που κάποτε μάχονταν για τα δικαιώματα των εργαζομένων και του εθνικού αερομεταφορέα; Μη γυρνάτε πίσω. Γιατί να ξέρετε ότι είναι απλό, εάν θέλετε να θυμηθούμε τη δεκαετία του 1980, τι συνέβη στην Ολυμπιακή.
Τέλος η ρύθμιση αυτή είναι απαράδεκτη, κύριε Υπουργέ, για τον απλό λόγο ότι τίποτε δεν εγγυάται το μέλλον της εταιρείας. Με ποια αξιοπιστία τη φέρνετε; Ούτε επιχειρησιακό σχέδιο φέρνετε ούτε τίποτα σχετικά με τη συμφωνία των εργαζομένων. Εάν μου μιλάτε για την αξιοπιστία της Κυβέρνησης, λέγοντας ότι θα τα καταφέρει, επαναλαμβάνω το εξής: Απρίλιος του 1998. Όταν ο Κώστας Καραμανλής από το Βήμα έλεγε στον Κώστα Σημίτη ότι δεν πάει πουθενά με τις ρυθμίσεις που φέρνει για την Ολυμπιακή Αεροπορία, ο Πρωθυπουργός δήλωνε: «Το κύρος της εταιρείας θα ανέβει κατακόρυφα και η Ολυμπιακή θα αποκτήσει μια προοπτική ιδιαίτερα σημαντική και ελπιδοφόρα. Εμείς θέλουμε και επιδιώκουμε την εξυγίανση για μια νέα ανταγωνιστική Ολυμπιακή, μια Ολυμπιακή που θα εξασφαλίζει απασχόληση, εισόδημα, καλές υπηρεσίες στον πολίτη και συμμετοχή στην αύξηση του εθνικού προϊόντος. Αυτά δήλωνε ο Κώστας Σημίτης από το Βήμα.
Πού φτάσαμε σήμερα;
Με αυτήν την αξιοπιστία, όπως και τα πακέτα που επαγγέλλεστε, τολμάτε να εμφανίζετε το μέλλον; Γνωρίζετε πολύ καλά ότι η ίδια η Ευρωπαϊκή Ένωση θα έχει αντιρρήσεις για το θέμα αυτό. Για το θέμα των επιδοτήσεων ήδη υπάρχει ένα τεράστιο πρόβλημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελείωσα, κύριε Πρόεδρε. Ένα πράγμα θα ήθελα να σας πω μονάχα και το ξαναλέω για πολλοστή φορά.
Μη νομίσετε ότι, επειδή έχετε την πλειοψηφία και μέσα στο κατακαλόκαιρο με τρία λεπτά συζήτηση του καθενός ψηφίζετε ή θα ψηφίσετε αυτήν την τροπολογία, λύσατε το πρόβλημα ή λύσατε τις ευθύνες σας. Εμείς ως Νέα Δημοκρατία -το λέω- και ευθύνες θα αναζητήσουμε πώς φθάσαμε στο ενάμισι τρισεκατομμύριο του ελλείμματος και θα παρακολουθήσουμε από κοντά την πορεία σχετικά με την Ευρωπαϊκή Ένωση και τον τρόπο με τον οποίο αυτή η λύση θα προχωρήσει και σε όποια διαδικασία και αν προχωρήσετε ξεπουλήματος της Ολυμπιακής Αεροπορίας, όπως επιχειρήσατε να το κάνετε στο παρελθόν σε παραμάγαζα της διαπλοκής, θα είμαστε απέναντι.
ΠΡΟΕΔΡΟΣ (Απόστολος Κακλαμάνης): Ευχαριστώ, κύριε Παυλόπουλε.
Το λόγο έχει ο κ. Κολοζώφ. 
ΚΟΣΜΑΣ ΣΦΥΡΙΟΥ: Επί της ουσίας τι προτείνετε;
ΠΡΟΚΟΠΗΣ ΠΑΥΛΟΠΟΥΛΟΣ: Δεν υπάρχει ουσία, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Σας παρακαλώ!
Ορίστε, κύριε Κολοζώφ.
ΟΡΕΣΤΗΣ ΚΟΛΟΖΩΦ: Κύριε Πρόεδρε, θα ήθελα να εκφράσω την έντονη διαφωνία μου για την πρακτική που εξακολουθεί να ασκεί η Κυβέρνηση στις λειτουργίες του Κοινοβουλίου.
Δεν υπάρχουν μόνο οι σκοπιμότητες, κύριε Υπουργέ, δεν ξέρω ποιες για να έρθει εδώ να συζητηθεί ένα νομοσχέδιο σαν τροπολογία με τη δυνατότητα και στους εισηγητές και στους Βουλευτές να μιλήσουν για τρία λεπτά. Δεν μπορεί να φέρνετε άσχετες τροπολογίες -νομοσχέδια σαν τροπολογίες- και να τις εντάσσετε σε νομοσχέδια που δεν έχουν καμία σχέση.
Εάν τώρα ορισμένοι συνάδελφοι θέλουν να βαφτίσουν το κρέας ψάρι, όπως είπε και προηγούμενος ομιλητής μας, δικαίωμά τους να φάνε ψάρι και να μην αμαρτήσουν. Το γεγονός αυτό όμως δεν αλλάζει ότι το κρέας παραμένει κρέας και ότι είμαστε εδώ σήμερα και στην ουσία δεν μπορούμε να συζητήσουμε αυτό το νομοσχέδιο ?γιατί είναι ένα νομοσχέδιο. Λείπουν τα ουσιαστικά στοιχεία του νομοσχεδίου αυτού. Θα αναφερθούμε σε συγκεκριμένα στοιχεία για να κάνουμε μία αντιπαράθεση στα όσα υποστηρίζει η Κυβέρνηση; Πού; Στα τρία λεπτά θα μπούμε μέσα στην ουσία και αυτό είναι αναβάθμιση του Κοινοβουλίου; 
Συνεχίζεται αυτή η προσπάθεια συνεχούς υποβάθμισης του Κοινοβουλίου και δεν μπορεί να πάει άλλο. Αυτό το συζητήσαμε και κατά τη διάρκεια της τελευταίας αναθεώρησης του Συντάγματος. Όλοι ήμασταν σύμφωνοι σχετικά με το ζήτημα των τροπολογιών, πώς πρέπει να έρχονται και ποια σημασία έχουν. Αλλά οι σκοπιμότητες είναι σκοπιμότητες και σηκώνουμε το χέρι μας και βαφτίζουμε το κρέας ψάρι. Δεν μπορεί να πάει άλλο αυτή η υπόθεση.
Τι να πω επάνω στο νομοσχέδιο επί της ουσίας; Μόνο πολιτικές παρατηρήσεις. Μου δίνετε την εντύπωση ότι έχετε μία βόμβα στα χέρια σας, δεν ξέρετε τι να την κάνετε και θέλετε γρήγορα να φύγει από τα χέρια σας. Δεν θέλετε να αναδειχθούν από τη συζήτηση ζητήματα που πιθανόν ένα μέρος από αυτά να είναι και μία εποικοδομητική κριτική που θα μπορούσε να σας βοηθήσει στους σχεδιασμούς που κάνετε. Αλλά δεν θέλετε να αναδειχθεί τίποτα, να μην αναδειχθεί καθόλου η ουσία αυτών των ιδιωτικοποιήσεων που γίνονται.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, αυτό είναι! Αυτό είναι το ζήτημα.
ΠΡΟΕΔΡΟΣ (Απόστολος Κακλαμάνης): Ολοκληρώστε.
ΟΡΕΣΤΗΣ ΚΟΛΟΖΩΦ: Θέλω να αναφερθώ στην αντισυνταγματικότητα και να μείνω εκεί πέρα τουλάχιστον, αν προλάβω. Θα το διαβάσω, κύριε Πρόεδρε, για οικονομία χρόνου. Επιτρέψτε μου αυτά τα λίγα δευτερόλεπτα.
Με την παράγραφο 11 της τροπολογίας τερματίζονται οι συλλογικές συμβάσεις εργασίας με καταγγελία του Διοικητικού Συμβουλίου της Ολυμπιακής Αεροπορίας και της Ολυμπιακής Αεροπλοΐας. Ουσιαστικά δηλαδή καταργούνται οι συμβάσεις εργασίας και καταργούνται μονομερώς.
Οι σχέσεις εργασίας θα καθοριστούν πλέον από κοινή υπουργική απόφαση των Υπουργών Εργασίας και Μεταφορών για χρονική περίοδο οκτώ μηνών. 
Οι διατάξεις αυτές έρχονται σε ευθεία αντίθεση με το Σύνταγμα και συγκεκριμένα με την παράγραφο 2 του άρθρου 22 που ορίζει ότι οι γενικοί όροι εργασίας καθορίζονται ναι μεν με νόμο, αλλά συμπληρώνονται από τις συλλογικές συμβάσεις εργασίας που συνάπτονται με ελεύθερες διαπραγματεύσεις. Πουθενά δεν υπάρχει στο Σύνταγμα διάταξη που να φέρνει τον καθορισμό τους με υπουργική απόφαση και πάντως σε κάθε περίπτωση αναγνωρίζει και προστατεύει τις συλλογικές συμβάσεις εργασίας από ελεύθερες διαπραγματεύσεις, τις οποίες εσείς καταργείτε με την προτεινόμενη τροπολογία. Εξάλλου με την παράγραφο 1 του άρθρου 23 καθιερώνεται η υποχρέωση του κράτους να παίρνει μέτρα για τη διασφάλιση της συνδικαλιστικής ελευθερίας και την ανεμπόδιστη άσκηση συναφών με αυτήν δικαιωμάτων. Τέτοιο δικαίωμα είναι οι ελεύθερες συλλογικές διαπραγματεύσεις. Και ακόμη με το άρθρο 25 παράγραφος 1 του Συντάγματος ορίζεται ότι τα ατομικά και κοινωνικά δικαιώματα τελούν υπό την εγγύηση του κράτους και ότι τα κρατικά όργανα υποχρεούνται να διασφαλίζουν την ανεμπόδιστη και αποτελεσματική άσκησή τους, δηλαδή και την ελεύθερη και ανεμπόδιστη κατάκτηση των συλλογικών συμβάσεων εργασίας. 
Από όλα αυτά γίνεται φανερό ότι η κατάργηση των συλλογικών συμβάσεων εργασίας και η ρύθμιση των σχέσεων εργασίας με την υπουργική απόφαση που προβλέπεται στην τροπολογία, έρχεται σε ευθεία αντίθεση με το Σύνταγμα. 
Για τους ίδιους λόγους είναι αντισυνταγματική και η παράγραφος 10 της τροπολογίας. Είναι ακόμη αντισυνταγματική η ρύθμιση των παραγράφων 6 και 7 με τις οποίες ένα μέρος του ιπτάμενου προσωπικού οδηγείται σε υποχρεωτική συνταξιοδότηση, ενώ οι εργασίες σύμφωνα με το άρθρο 22 παράγραφος 1 του Συντάγματος αποτελούν δικαίωμα που προστατεύεται από το κράτος. 
Τελειώνοντας, όσον αφορά την εξέλιξη των πραγμάτων, κάποιος είπε ότι είναι απεργία για την τιμή των όπλων. Και αυτή η απεργία που λέτε ότι είναι για την τιμή των όπλων σας έχει κάνει να δείξετε το πρόσωπό σας, το πιο συντηρητικό πρόσωπο που υπάρχει σήμερα σε πολιτικό σχηματισμό στην Ελλάδα. 
Μαζί με την ιδιωτικοποίηση, μαζί με το ξεπούλημα είναι απαραίτητο να αλλάξουν οι εργασιακές σχέσεις, γιατί αλλιώς δεν αγοράζει κανείς. Αυτό κάνετε εδώ. Και μαζί με τις εργασιακές σχέσεις ?γιατί οι εργαζόμενοι δεν θέλουν αυτές τις αλλαγές- πάνε και τα μέτρα καταστολής, τα οποία εσείς σήμερα χωρίς ντροπή εφαρμόζετε ενάντια στους εργαζόμενους, οι οποίοι σε τελευταία ανάλυση υπερασπίζονται το δίκιο τους.
ΠΡΟΕΔΡΟΣ (Απόστολος Κακλαμάνης): Ο Kοινοβουλευτικός Eκπρόσωπος του ΠΑΣΟΚ έχει το λόγο για δύο λεπτά.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, η τροπολογία δίνει τη δυνατότητα να κρατηθούν οι θέσεις εργασίας, να διατηρηθεί ο αερομεταφορέας, που μπορεί να είναι με μια άλλη μορφή. 
Αυθαίρετα ακούστηκαν κάποια νούμερα από τον κ. Παυλόπουλο. Χθες ακούστηκε ότι το έλλειμμα είναι 1,2 δισεκατομμύριο. Με ερωτήσεις οι Βουλευτές της Νέας Δημοκρατίας πριν από τρεις μήνες μιλούσαν για 800 δισεκατομμύρια. Τελικά πόσα είναι αυτά τα δισεκατομμύρια; Σήμερα ακούστηκε ότι το έλλειμμα είναι 1,5 δισεκατομμύριο.
ΠΑΝΑΓΙΩΤΗΣ ΑΔΡΑΚΤΑΣ: Πείτε μας πόσο είναι σήμερα.
ΗΛΙΑΣ ΒΛΑΧΟΠΟΥΛΟΣ: Το 1994 ήταν 600 δισ. όταν έγινε το πρόγραμμα εξυγίανσης. Αν δείτε τους ισολογισμούς?
ΠΑΝΑΓΙΩΤΗΣ ΑΔΡΑΚΤΑΣ: Πόσο είναι σήμερα πείτε μας.
ΗΛΙΑΣ ΒΛΑΧΟΠΟΥΛΟΣ: Κάντε πρόσθεση?
ΠΡΟΕΔΡΟΣ (Απόστολος Κακλαμάνης): Στο Προεδρείο να απευθύνεστε. Αγνοείτε όλοι το Προεδρείο. Μιλάτε ο ένας απέναντι στον άλλον. Σας παρακαλώ!
ΠΑΝΑΓΙΩΤΗΣ ΑΔΡΑΚΤΑΣ: Να μας πει πόσο είναι το έλλειμμα.
ΠΡΟΕΔΡΟΣ (Απόστολος Κακλαμάνης): Παρακαλώ!
ΗΛΙΑΣ ΒΛΑΧΟΠΟΥΛΟΣ: Αν δείτε τους ισολογισμούς των ετών από το 1996 μέχρι σήμερα και κάνετε τις προσθέσεις και τις αφαιρέσεις, θα δείτε ότι το συνολικό έλλειμμα βεβαίως δεν φτάνει ούτε τα 800 δισεκατομμύρια. 
Οι προσπάθειες εξυγίανσης έγιναν με τρία προγράμματα. Το πρώτο πρόγραμμα εξυγίανσης επιχειρήθηκε από την Κυβέρνηση της Νέας Δημοκρατίας όταν παρέλαβε ένα έλλειμμα 89 δισεκατομμύρια δραχμές και το εκτίναξε στα 427 δισεκατομμύρια το 1993. 
ΠΡΟΕΔΡΟΣ (Απόστολος Κακλαμάνης): Κύριε Βλαχόπουλε, με συγχωρείτε που σας διακόπτω.
Από την πρώτη ημέρα της συζητήσεως του νομοσχεδίου, γίνεται συζήτηση για το θέμα της Ολυμπιακής. Αυτά που λέτε τώρα, τα έχω ακούσει εγώ από σας, που τα ξαναείπατε. Δεν έχει νόημα σε αυτό το στάδιο να επαναφέρουμε θέματα που τα έχουμε πει. Αν θέλετε, σας παρακαλώ, κλείστε. Ψηφίζει το κόμμα σας την τροπολογία, ναι ή όχι; Αυτό περιμένει κανείς από τον εκπρόσωπο και όχι νέα θέματα.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, θα μου δώσετε τα δύο λεπτά που δικαιούμαι.
ΠΡΟΕΔΡΟΣ (Απόστολος Κακλαμάνης): Αλλά βάζετε θέματα που πρέπει να απαντούν άλλοι. Και υποθέτω ότι εσείς θα διευκολύνετε την Κυβέρνηση να τελειώσει.
ΗΛΙΑΣ ΒΛΑΧΟΠΟΥΛΟΣ: Νομίζω ότι ο Κοινοβουλευτικός Εκπρόσωπος θα πρέπει να απαντάει σε αυτά που δεν έχουν τη δυνατότητα άλλοι συνάδελφοι λόγω χρόνου να πουν. Και να πω ότι τότε ο Επίτροπος της Ευρωπαϊκής Ένωσης ο κ. Ματούτες είπε ότι τα οικονομικά αποτελέσματα της Ολυμπιακής για τα έτη 1990, 1991, 1992 ήταν τα χειρότερα που έχει σημειώσει ποτέ ευρωπαϊκός αερομεταφορέας. Πρέπει αυτά να τεθούν σε άμεση εφαρμογή.
ΠΡΟΕΔΡΟΣ (Απόστολος Κακλαμάνης): Καλώς, σας ακούσαμε. 
Ο κ. Λαφαζάνης έχει το λόγο για δύο λεπτά να δευτερολογήσει.
ΠΑΝΑΓΙΩΤΗΣ ΛΑΦΑΖΑΝΗΣ: Νομίζω ότι εξήγησα με σαφήνεια γιατί έχουμε να κάνουμε μ? ένα αντισυνταγματικό τερατούργημα και ένα πολιτικό και νομικό κατασκεύασμα. Δεν θα επιχειρηματολογήσω επ? αυτού. Θα ήθελα όμως να κάνω πολύ συγκεκριμένες παρατηρήσεις.
Κύριε Υπουργέ, είπατε ότι δεν πρόκειται να προβείτε σε απολύσεις. Παράγραφος 5 β΄ λέτε «για την καταβολή αποζημιώσεων και λοιπών δαπανών για την με οποιονδήποτε τρόπο αποχώρηση των εργαζομένων». Το «οποιονδήποτε τρόπο εργαζομένων» περιλαμβάνει και την απόλυση. Αν δεν θέλετε να κάνετε απολύσεις, όπως λέτε, στην Ολυμπιακή Αεροπορία, αλλάξτε τουλάχιστον αυτό το «οποιονδήποτε τρόπο».
Δεύτερον, στην παράγραφο 7 αναγκάζετε με πέντε χιλιάδες ένσημα σε υποχρεωτική έξοδο εργαζομένους που είναι και σαράντα ετών. Τουλάχιστον εφόσον επιμένετε στην υποχρεωτική συνταξιοδότηση, δώστε τους τα επτάμισι χιλιάδες ένσημα που τους εξασφαλίζουν την κανονική συνταξη που έπρεπε να λαμβάνουν ως εργαζόμενοι.
Τρίτον, θέλω να υπογραμμίσω ?δεν ξέρω αν με ακούει ο κύριος Υπουργός, γιατί είναι πολύ συγκεκριμένα αυτά και θα ήθελα να δώσει μία απάντηση- αυτό που λέτε ότι θα πουλήσετε την εταιρεία. Γιατί τουλάχιστον δεν αφήνετε στο νέο ιδιώτη να υπογράψει νέες συλλογικές συμβάσεις και παρεμβαίνετε, ακόμα και στο ωράριο εργασίας, ακόμα και στο μισθό; Σας ζητώ αυτήν τη στιγμή να εγκαταλείψετε αυτήν την τακτική και ρητώς να αναφέρετε στις παραγράφους 10 και 11 ότι θα ρυθμιστούν μετά την πώληση της εταιρείας με συλλογικές συμβάσεις και νέους κανονισμούς εργασίας, οι σχέσεις εργαζομένων στη νέα εταιρεία.
ΠΡΟΕΔΡΟΣ (Απόστολος Κακλαμάνης): Ο κ. Κιλτίδης έχει το λόγο για ένα λεπτό.
ΚΩΝΣΤΑΝΤΙΝΟΣ ΚΙΛΤΙΔΗΣ: Θα είμαι σύντομος, απλούστατα πρέπει να δοθούν κάποιες απαντήσεις και να μην αιωρούνται ψευδή στοιχεία. Ο κ. Πάγκαλος συνεχάρη τον κύριο Υπουργό. Αντιλαμβάνομαι ότι τον συνεχάρη, διότι πράγματι στην κολυμβήθρα του Σιλωάμ?.
ΠΡΟΕΔΡΟΣ (Απόστολος Κακλαμάνης): Επί της τροπολογίας.
ΚΩΝΣΤΑΝΤΙΝΟΣ ΚΙΛΤΙΔΗΣ: Επί της τροπολογίας. Διότι ξεπλένονται πολιτικές και ποινικές ευθύνες. Όταν από το 1994 ο ίδιος ως Υπουργός ομολογεί ότι είδε χειροπιαστά αυτά τα οποία συνεχίστηκαν και πολλαπλασιάστηκαν, πράγματι υπάρχει ο αχθοφόρος που καλείται να ξεπλύνει τα πολιτικά ανομήματα και τις ποινικές ευθύνες σε όσους διοίκησαν. 
Εδώ όμως υπάρχει και ένα άλλο θέμα και πρέπει να απαντήσετε, για να γινει επί της ουσίας συζήτηση, όπως είπε ο συνάδελφος. Στο σχέδιο νόμου ομολογείτε ότι τριακόσια είκοσι δύο ιπτάμενοι φροντιστές θα παραμείνουν. Ακόμη και όσοι δεν γνωρίζουν πολλά περί της Ολυμπιακής, ξέρουν ότι αυτό το ποσοστό των εργαζομένων δεν φθάνει. ?ρα είναι δεδομένο ότι θα κάνετε διορισμούς. Στο σχέδιο της Κάντορ σας προτείνουν εννέα αεροπλάνα. Θα αγοράσετε εννέα αεροπλάνα για να τα δώσετε προίκα στο νέο αγοραστή; Αυτή είναι η δική μου γνώση.
Όσον αφορά τη θέση της Νέας Δημοκρατίας είμαστε σαφέστατοι. Το πρόβλημα της Ολυμπιακής δεν λύνεται με διαίρεση, αλλά με πρόσθεση προσπάθειας στο σύνολο της Ολυμπιακής. 
Εάν είναι να δοθεί λύση η οποία να αποτελεί κοινωνική πράγματι διέξοδο στο πρόβλημα των εργαζομένων και στο πρόβλημα που έχετε μπροστά σας, αυτό μπορεί να γίνει μόνο εν τω συνόλω. Μην απαξιώνετε τις υπηρεσίες εδάφους, προσπαθώντας να τις τεμαχίσετε. Αυτή είναι η πρότασή μας. Αυτή είναι η Νέα Δημοκρατία, με πολιτική βούληση και με τη στήριξη του ελληνικού λαού θα επιχειρήσει να δώσει τη λύση στους εργαζομένους και στον ελληνικό λαό.
ΠΡΟΕΔΡΟΣ (Απόστολος Κακλαμάνης): Δεν υπάρχει άλλος ομιλητής. Ολοκληρώθηκε η συζήτηση επί της τροπολογίας «Μετασχηματισμός Ομίλου Ολυμπιακής Αεροπορίας». 
Κύριοι συνάδελφοι, έχουν υποβληθεί δύο αιτήσεις ονομαστικής ψηφοφορίας. 
Το κείμενο της πρώτης αίτησης για ονομαστική ψηφοφορία επί της τροπολογίας Βουλευτών του ΚΚΕ και του Συνασπισμού της Αριστεράς και των Κινημάτων και της Οικολογίας έχει ως εξής:
«Αίτηση ονομαστικής ψηφοφορίας
Αιτούμεθα ονομαστική ψηφοφορία για την υπ? αριθ. Γεν 1662 και ειδ. 87/29.8.03 τροπολογία για το «Μετασχηματισμό Ομίλου Ολυμπιακής Αεροπορίας στο υπό συζήτηση νομοσχέδιο: «Τροποποίηση του ν. 2668/1998(ΦΕΚ 282 Α΄) εναρμόνιση με την οδηγία 2002/39/ΕΚ, ρύθμιση θεμάτων του οργανισμού ΕΛΛΗΝΙΚΑ ΤΑΧΥΔΡΟΜΕΙΑ (ΕΛ.ΤΑ.) και άλλες διατάξεις».
Αθήνα, 4 Σεπτεμβρίου 2003
οι αιτούντες Βουλευτές
Ορέστης Κολοζώφ
Αντώνης Σκυλλάκος
Τάκης Τσόγκας
Νίκος Γατζής
Παναγιώτης Λαφαζάνης
Μαρία Δαμανάκη»
Θα αναγνώσω και τον κατάλογο των υπογραφόντων την πρώτη αίτηση της ονομαστικής ψηφοφορίας Βουλευτών για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Ορέστης Κολοζώφ. Παρών. 
Ο κ. Αντώνης Σκυλλάκος. Παρών. 
Ο κ. Δημήτριος Τσιόγκας. Παρών. 
Ο κ. Νικόλαος Γκατζής. Παρών. 
Ο κ. Παναγιώτης Λαφαζάνης. Παρών. 
Η κ. Μαρία Δαμανάκη. Παρούσα. 
Η δεύτερη πρόταση ονομαστικής ψηφοφορίας έχει υποβληθεί από συναδέλφους της Νέας Δημοκρατίας της οποίας το κείμενο έχει ως εξής:
«ΑΙΤΗΣΗ ΟΝΟΜΑΣΤΙΚΗΣ ΨΗΦΟΦΟΡΙΑΣ
Οι υπογράφοντες ζητούμε την διεξαγωγή ονομαστικής ψηφοφορίας επί της τροπολογίας με αρ. 1662/87/29.8.2003 «Μετασχηματισμός Ομίλου Ολυμπιακής Αεροπορίας».
Αθήνα, 4 Σεπτεμβρίου 2003
Οι αιτούντες
1. Προκόπης Παυλόπουλος.
2. Γεώργιος Τσούρνος
3. Γεώργιος Σαλαγκούδης
4. Θεόδωρος Αναγνωστόπουλος
5. Σταύρος Καλαφάτης
6. Αντώνης Μπέζας
7. Σοφία Καλαντζάκου
8. Βασίλης Τσίπρας
9. Μιχάλης Χαλκίδης
10. Νικόλαος Αγγελόπουλος
11. Αθηναίος Φλωρίνης
12. Αθανάσιος Κατσιγιάννης
13. Κωνσταντίνος Κιλτίδης.
Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Προκόπης Παυλόπουλος. Παρών.
Ο κ. Γεώργιος Τσούρνος. Παρών.
Ο κ. Γεώργιος Σαλαγκούδης. Παρών.
Ο κ. Θεόδωρος Αναγνωστόπουλος. Παρών.
Ο κ. Σταύρος Καλαφάτης. Παρών.
Ο κ. Αντώνης Μπέζος. Παρών.
Ο κ. Σοφία Καλαντζάκου. Παρών.
Ο κ. Βασίλης Τσίπρας. Παρών.
Ο κ. Μιχάλης Χαλκίδης. Παρών.
Ο κ. Νικόλαος Αγγελόπουλος. Παρών.
Ο κ. Αθηναίος Φλωρίνης. Παρών.
Ο κ. Αθανάσιος Κατσιγιάννης. Παρών.
Ο κ . Κωνσταντίνος Κιλτίδης. Παρών.
Είναι όλοι παρόντες. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων τις αίτησεις ονομαστικής ψηφοφορίας Βουλευτών.
Συνεπώς, διακόπτουμε τη συνεδρίαση για δέκα (10) λεπτά, σύμφωνα με τον Κανονισμό. 
ΔΙΑΚΟΠΗ
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.
Θα γίνει ονομαστική ψηφοφορία επί της τροπολογίας «Μετασχηματισμός Ομίλου Ολυμπιακής Αεροπορίας». 
Οι αποδεχόμενοι την τροπολογία λέγουν «ΝΑΙ».
Οι μη αποδεχόμενοι την τροπολογία λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου οι κύριοι Νικόλαος Σαλαγιάννης και Παναγιώτης Αντωνακόπουλος από το ΠΑΣΟΚ και ο κ. Νικόλαος Αγγελόπουλος από τη Νέα Δημοκρατία. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)

(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 98 Βουλευτές. Απόντες ήταν 2.
Υπέρ της τροπολογίας, δηλαδή «ΝΑΙ», ψήφισαν 52 Βουλευτές. 
Κατά της τροπολογίας, δηλαδή «ΟΧΙ», ψήφισαν 46 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
«Ονομαστική ψηφοφορία επί της υπ? αριθμ.1662/87 τροπολογίας:
Από το Πανελλήνιο Σοσιαλιστικό Κίνημα
ΝΑΙ ΟΧΙ
Αλαμπάνος Δημήτριος +
Αντωνακόπουλος Παναγιώτης +
Αρσένη Μαρία +
Ανωμερίτης Γεώργιος +
Βλαχόπουλος Ηλίας +
Παπαδόπουλος Αλέξανδρος +
Βούγιας Σπυρίδων +
Βρεττός Κωνσταντίνος +
Γείτονας Κωνσταντίνος +
Γιαννάκης Ιωάννης +
Γιαννακόπουλος Ιωάννης +
Γκούσκος Διονύσιος +
Γρηγοράκος Λεωνίδας +
Διαμαντίδης Ιωάννης +
Θάνος Δημήτριος +
Θωμά Μαρία +
Θωμόπουλος Ιωάννης +
Ιωαννίδης Φοίβος +
Κακλαμάνης Απόστολος +
Καρχιμάκης Μιχαήλ +
Κατσανέβας Θεόδωρος +
Κατσέλη Ελεωνόρα +
Κατσιλιέρης Πέτρος +
Κοντομάρης Ευτύχιος +
Κούρκουλα Ελένη +
Κρητικός Παναγιώτης +
Κτενάς Γεώργιος +
Λιντζέρης Δημήτριος +
Μαγκούφης Χρήστος +
Κουρουμπλής Παναγιώτης +
Ανουσάκη Ελένη +
Πάγκαλος Θεόδωρος +
Παπαγεωργίου Γεώργιος +
Παπαδέλλης Φραγκλίνος +
Παπαηλίας Ηλίας +
Παπαθεμελής Στυλιανός +
Στρατάκης Εμμανουήλ +
Παπουτσής Χρήστος +
Σαλαγιάννης Νικόλαος +
Σγουρίδης Παναγιώτης +
Μπεντενιώτης Εμμανουήλ +
Σπυράκη Χριστίνα +
Σπυριούνης Κυριάκος +
Στολίδης Σωτήριος +
Στρατηλάτης Νικόλαος +
Σφυρίου Κοσμάς +
Τσιλίκας Βασίλειος +
Σπηλιόπουλος Κωνσταντίνος +
Φλώρος Νικόλαος +
Φούρας Ανδρέας -
Χρυσανθακόπουλος Αλέξανδρος +
Ακριβάκης Αλέξανδρος +
Χωρέμης Αναστάσιος +
Από τη Νέα Δημοκρατία
ΟΧΙ
Αγγελής Ανέστης +
Αγγελόπουλος Νικόλαος +
Κακλαμάνης Νικήτας +
Αδρακτάς Παναγιώτης +
Αναγνωστόπουλος Θεόδωρος +
Γιαννάκου ? Κουτσίκου Μαριέττα +
Δαβάκης Αθανάσιος +
Δήμας Σταύρος +
Δημοσχάκης Θεοφάνης +
Καλαντζάκου Σοφία +
Καλαφάτης Σταύρος +
Καλλιώρας Ηλίας +
Καλογιάννης Σταύρος +
Καρασμάνης Γεώργιος +
Καρράς Κώστας +
Κασσίμης Θεόδωρος +
Κατσιγιάννης Αθανάσιος +
Κιλτίδης Κωνσταντίνος +
Κόλλια ? Τσαρουχά Μαρία +
Λεονταρίδης Θεόφιλος +
Μακρή Ζωή (Ζέττα) +
Μαντούβαλος Πέτρος +
Μιχαλολιάκος Βασίλειος +
Μπέζας Αντώνιος +
Μπούρας Αθανάσιος +
Νεράντζης Αναστάσιος +
Παπαδημητρίου Ελισάβετ (Έλσα) +
Παυλόπουλος Προκόπης +
Σαλαγκούδης Γεώργιος +
Σιούφας Δημήτριος +
Σκανδαλάκης Παναγιώτης +
Παπαθανασίου Ιωάννης +
Τζαμτζής Ιορδάνης +
Τσιαρτσιώνης Νικόλαος +
Τσίπρας Βασίλειος +
Τσούρνος Γεώργιος +
Φλωρίνης Αθηναίος +
Φουντουκίδου ? Θεοδωρίδου Παρθένα +
Φωτιάδης Ηλίας +
Χαλκίδης Μιχαήλ +
Από το Κομμουνιστικό Κόμμα 
Γκατζής Νικόλαος +
Κολοζώφ Ορέστης +
Σκυλλάκος Αντώνης +
Τσιόγκας Δημήτριος +
Από το Συνασπισμό της Αριστεράς των Κινημάτων και της Οικολογίας
Λαφαζάνης Παναγιώτης +
Δαμανάκη Μαρία +
Από τους Ανεξάρτητους 
Ψαχαρόπουλος Γεώργιος -
ΣΥΝΟΛΟ ΨΗΦΙΣΑΝΤΩΝ: 98
«ΝΑΙ» 52
«ΟΧΙ» 46
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ»
ΠΡΟΕΔΡΕΥΩΝ (Κωνσταντίνος Γείτονας): Συνεπώς, η τροπολογία: «Μετασχηματισμός Ομίλου Ολυμπιακής Αεροπορίας» με γενικό αριθμό 1662 και ειδικό 87 έγινε δεκτή όπως τροποποιήθηκε κατά πλειοψηφία και εντάσσεται στο νομοσχέδιο ως ίδιον άρθρο.
Συνεχίζουμε τη συζήτηση επί των τροπολογιών. Υπάρχουν τροπολογίες συναδέλφων εμπρόθεσμες.
Κύριε Υπουργέ, προτίθεσθε να κάνετε αποδεκτή κάποια τροπολογία των κυρίων συναδέλφων;
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Έχει προτείνει κάτι ο κ. Κοντομάρης. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός επιφυλάσσεται.
Ποιος συνάδελφος θέλει να υποστηρίξει τροπολογία; Ο κ. Κοντομάρης, ο κ. Σφυρίου και ο κ. Σαλαγκούδης.
Σε ποια τροπολογία αναφέρεστε, κύριε Κοντομάρη; 
ΕΥΤΥΧΙΟΣ ΚΟΝΤΟΜΑΡΗΣ: Έχει γενικό αριθμό 1641 και ειδικό 82.
ΠΡΟΕΔΡΕΥΩΝ (Κωνσταντίνος Γείτονας): Έχετε το λόγο για δύο λεπτά. 
ΕΥΤΥΧΙΟΣ ΚΟΝΤΟΜΑΡΗΣ: Κύριε Πρόεδρε, κυρίες και κύριοι συνάδελφοι, αυτή η τροπολογία που έχω καταθέσει εμπρόθεσμα δεν έρχεται ξαφνικά ουρανοκατέβατη. Είναι αποτέλεσμα μιας δουλειάς που έχει γίνει πριν από δύο χρόνια. Έχει ξανασυζητηθεί σε αυτήν την Αίθουσα εδώ και έχει συμβάλει και το Υπουργείο Μεταφορών και Επικοινωνιών ουσιαστικά με την ανάθεση μελέτης στο Εθνικό Μετσόβειο Πολυτεχνείο, η οποία έγινε μάλιστα σε τέσσερις διαφορετικές εποχές, ακριβώς για να υπάρχουν όλες οι συνθήκες οι καιρικές για να γίνει σωστά η μελέτη και να εξαχθούν σωστά συμπεράσματα.
Αποδείχθηκε, λοιπόν, απ? αυτήν τη μελέτη ότι στα εκατόν πενήντα μέτρα από τις κεραίες ή την κεραία της ΕΡΑ και στην Κέρκυρα και στη Ρόδο και σε μια άλλη περιοχή, που τώρα δεν θυμάμαι ?θα μου τη θυμίσει ο συνάδελφος κ. Σφυρίου- δεν υπάρχει κανένα απολύτως πρόβλημα, εάν και εφόσον μπορεί να δοθεί η άδεια, να δομηθεί η περιοχή μέχρι πέρα των εκατόν πενήντα μέτρων και να εξυγιανθεί ο χώρος, ο οποίος είναι κοντά στο αεροδρόμιο, προσπάθεια η οποία θα συμβάλει στην περιβαλλοντική ανάπτυξη της περιοχής. 
Αυτό το έχει ζητήσει και το δημοτικό συμβούλιο, με αποφάσεις του, και η Νομαρχιακή Αυτοδιοίκηση?
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Είχα χάσει είκοσι δευτερόλεπτα. 
ΠΡΟΕΔΡΕΥΩΝ (Κωνσταντίνος Γείτονας): Καλώς. Όμως, ολοκληρώστε, κύριε Κοντομάρη, γιατί είναι καταπονημένο το Τμήμα. 
ΕΥΤΥΧΙΟΣ ΚΟΝΤΟΜΑΡΗΣ: Το καταλαβαίνω. 
Από την πλευρά του ΥΠΕΧΩΔΕ είχαμε μια πρόταση να γίνει κοινή υπουργική απόφαση, που θεωρούμε ότι είναι λιγότερο νομικά ισχυρή απ? αυτήν που προτείνουμε και, το σημαντικότερο, υπάρχει νομοθετική ρύθμιση από το 1990, η οποία εξασφαλίζει στη Σούδα των Χανίων τη δυνατότητα να κτίζεται η περιοχή χωρίς μελέτες, αλλά μόνο με την εκτίμηση ότι αυτό θα συνέβαλε στη δυνατότητα ικανοποίησης του αιτήματος. 
Με αυτήν την έννοια λέω ότι, δεδομένου ότι έχουμε ολοκληρωμένες μελέτες, ότι υπάρχει κοινωνική συναίνεση, ότι δεν υπάρχει κανένα πρόβλημα υγείας και ότι ευρύτερα βοηθούμε ένα αίτημα κατοίκων της περιοχής, θεωρώ ότι ο κύριος Υπουργός θα την κάνει δεκτή. 
Ευχαριστώ πολύ. 
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Σπύρου. Έχετε το λόγο επί της τροπολογίας αυτής του κ. Κοντομάρη με γενικό αριθμό 1641 και ειδικού 82. 
ΣΠΥΡΙΔΩΝ ΣΠΥΡΟΥ: Συμφωνώ και συνηγορώ για την ψήφιση αυτής της τροπολογίας, η οποία, όμως, έχει απασχολήσει το αίτημα των κατοίκων με τη συνηγορία του δημοτικού συμβουλίου και των τοπικών αρχών, προκειμένου να διευκολυνθεί αυτή η περιοχή, ώστε να δομηθεί μέσα από όρους και διαδικασίες που προβλέπονται από το νόμο. Θα βοηθήσει να βελτιωθεί ο χώρος γύρω από την ΕΡΤ της Κέρκυρας, που αυτήν τη στιγμή είναι υποβαθμισμένη, επειδή δεν επιτρέπεται η δόμηση. 
Παράλληλα, έχουμε προηγούμενα αιτήματα, τα οποία είχαμε υποβάλει στο ΥΠΕΧΩΔΕ για τη σύμφωνη άποψη προς την κατεύθυνση αυτή του Υπουργείου Μεταφορών, μετά από μελέτη, βέβαια, του Μετσόβιου Πολυτεχνείου, όπως αναφέρθηκε. Όμως, και το προηγούμενο που έγινε το 1991 στη Σούδα πιστεύω ότι πρέπει να το αντιμετωπίσετε με θετική στάση, ώστε να λυθεί ένα αίτημα για το οποίο πολλές φορές έχει υποσχεθεί και η Κυβέρνηση, αλλά και όλοι οι εκπρόσωποί τους υποβάλλουν αιτήματα προς την Κυβέρνηση, ώστε να επιληφθεί του προβλήματος και να λυθεί το πρόβλημα, όπως προβλέπεται και από το νόμο. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Σφυρίου επί της συζητούμενης τροπολογίας
ΚΟΣΜΑΣ ΣΦΥΡΙΟΥ: Ευχαριστώ, κύριε Πρόεδρε.
Κύριε Υπουργέ, το ζητούμενο στον προβληματισμό που υπήρχε γύρω απ? αυτό το θέμα κάθε φορά ήταν η προστασία της υγείας όσων θα εγκατασταθούν στην απόσταση αυτή, για την οποία υπήρχε ο προβληματισμός λόγω της λειτουργίας της κεραίας. Μας είχε απασχολήσει στη Βουλή πολλές φορές και μάλιστα παρόντων άλλων προκατόχων σας Υπουργών Μεταφορών και είχαμε συμφωνήσει όλες οι πτέρυγες να ανατεθεί μια μελέτη, η οποία να δώσει απάντηση στο ζήτημα που έχει να κάνει με την προστασία της υγείας.
Αυτή που παρουσιάζει ο συνάδελφος κ. Κοντομάρης είναι η πιο τεκμηριωμένη, και κατά τη δική μου άποψη, επιστημονική απάντηση που έδωσε το Εθνικό Μετσόβιο Πολυτεχνείο. Και μάλιστα, απ? ό,τι είμαι σε θέση να γνωρίζω, συναρτά την απόσταση που επιτρέπεται η δόμηση από το μήκος κύματος στο οποίο εκπέμπει η συγκεκριμένη κεραία.
Αν θυμούμαι καλά, σε ό,τι αφορά το ραδιοφωνικό σταθμό της Ρόδου, αυτό ήταν περίπου εκατόν πενήντα μέτρα. Ο κύριος συνάδελφος προτείνει διακόσια μέτρα. Εγώ την υποστηρίζω την πρόταση του συναδέλφου. Νομίζω εξάλλου ότι το ίδιο ενδιαφέρον δείχνει η πολιτεία και για την υγεία των περιοίκων γύρω από την κεραία των Χανίων, που πήγε στα διακόσια μέτρα.
Τέλος, θέλω να πω ότι εμείς ενδιαφερόμαστε περισσότερο όχι για να κτίσουν κάποιοι ιδιώτες εκεί, αλλά γιατί σε αυτό το σημείο πρόκειται να κάνει ο Οργανισμός Επαγγελματικής Εκπαίδευσης και Κατάρτισης εγκαταστάσεις και δεν μπορεί να τις κάνει λόγω αυτού του περιορισμού.
Παρακαλούμε να ψηφιστεί.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε συνάδελφε.
Ο κ. Κιλτίδης έχει το λόγο επί της συζητούμενης τροπολογίας, για ένα λεπτό.
Κύριε Κιλτίδη, σας παρακαλώ για οικονομία χρόνου.
ΚΩΝΣΤΑΝΤΙΝΟΣ ΚΙΛΤΙΔΗΣ: Όταν στην επιτροπή «εξουσιοδοτήσαμε» την Κυβέρνηση και το συγκεκριμένο Υπουργείο για το θέμα των κεραιών που θα στηθούν ενόψει της Ολυμπιάδας, γι? αυτή την εθνική προσπάθεια, ετέθη και τότε ο προβληματισμός κατά πόσο προστατεύουμε την υγεία των πολιτών, εφόσον δεν μας φέρνει ένα συγκεκριμένο πρόγραμμα και μια πρόβλεψη το Υπουργείο. Νομίζω, λοιπόν, ότι η συζητούμενη τροπολογία δεν έχει να κάνει ούτε με την ιδιαιτερότητα της Κέρκυρας ούτε με οποιαδήποτε ιδιαιτερότητα, αν πρόκειται περί εργατικών κατοικιών ή αν πρόκειται περί επιχειρήσεων. Καλείται, με αφορμή αυτήν την τροπολογία που καταθέτει ο κ. Κοντομάρης, το Υπουργείο να θεσπίσει ένα ενιαίο τεκμηριωμένο πλαίσιο, συνεργαζόμενο με τους επιστημονικούς φορείς, ούτως ώστε να ισχύσει γενικώς σε όλη την Ελλάδα.
ΠΡΟΕΔΡΕΥΩΝ (Κωνσταντίνος Γείτονας): Θέλει κάποιος άλλος να μιλήσει επί της τροπολογίας; Όχι.
Ορίστε, κύριε Υπουργέ, έχετε το λόγο επί της τροπολογίας.
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε, το θέμα είναι γνωστό. Το Υπουργείο Μεταφορών και Επικοινωνιών δεν έχει κατά βάση αντίρρηση. Είναι όμως συναρμοδιότητα του Υπουργείου Περιβάλλοντος, Χωροταξίας και Δημοσίων Έργων. Το Υπουργείο Περιβάλλοντος, Χωροταξίας και Δημοσίων Έργων μας ενημέρωσε ότι προτίθεται να φέρει, αφού μελετήσει την όλη αυτή ρύθμιση, δική του ρύθμιση το επόμενο διάστημα. Το Υπουργείο Μεταφορών και Επικοινωνιών θα συνηγορήσει, προκειμένου να υπάρξει αυτή η εξέλιξη.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι οι Υπουργοί Ανάπτυξης, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Γεωργίας, Δημόσιας Τάξης και Εμπορικής Ναυτιλίας κατέθεσαν σχέδιο νόμου: «Τροποποίηση του Ν. 2323/1995 Υπαίθριο Εμπόρια και άλλες διατάξεις».
Παραπέμπεται στην αρμόδια Διαρκή Επιτροπή.
ΕΥΤΥΧΙΟΣ ΚΟΝΤΟΜΑΡΗΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Κωνσταντίνος Γείτονας): Εφόσον δεν κάνει δεκτή την τροπολογία ο κύριος Υπουργός, δεν υπάρχει περιθώριο παραπέρα συζήτησης.
ΕΥΤΥΧΙΟΣ ΚΟΝΤΟΜΑΡΗΣ: Μια κουβέντα θέλω να πω. Μια σύντομη δευτερολογία. Είμαστε στη Βουλή. Είμαστε Βουλευτές.
ΠΡΟΚΟΠΗΣ ΠΑΥΛΟΠΟΥΛΟΣ: Τώρα το θυμηθήκατε; Για την Ολυμπιακή δεν το θυμήθηκε κανείς!
ΕΥΤΥΧΙΟΣ ΚΟΝΤΟΜΑΡΗΣ: Σας παρακαλώ! Πάντα το θυμόμαστε. Και για την Ολυμπιακή το θυμηθήκαμε και πήραμε θέση.
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, σας παρακαλώ! Μην παίρνετε το λόγο αυθαιρέτως.
Ελάτε, κύριε Κοντομάρη.
ΕΥΤΥΧΙΟΣ ΚΟΝΤΟΜΑΡΗΣ: Κύριε Υπουργέ, το ΥΠΕΧΩΔΕ έχει απαντήσει εγγράφως ότι πιθανότατα να προωθήσει κοινή υπουργική απόφαση. Αυτό δεν μας εκφράζει. Δημιουργούνται προβλήματα. Και δεν ξέρει το θέμα το ΥΠΕΧΩΔΕ. Ειλικρινά, δεν μπορώ να ενημερώνω συνέχεια ούτε μπορώ να συντονίζω όλους τους Υπουργούς. Πρέπει να μιλήσω σαν Βουλευτής.
Η απάντηση η σημερινή ήταν τι λέει η ΕΡΤ. Η ΕΡΤ έχει πάρει τη μελέτη των οκτώ τόμων προ έτους και η συνεργασία και οι μετρήσεις έγιναν με την ΕΡΤ. Δηλαδή και η ΕΡΤ στην Κέρκυρα και η ΕΡΤ στη Ρόδο συνεργάστηκαν με το Εθνικό Μετσόβιο Πολυτεχνείο και μέτρησαν και δεν υπάρχει καμία αντίδραση, κύριε Πρόεδρε. Ειλικρινά πρόκειται για κάτι που μας πνίγει το δίκιο. Ποτέ δεν έχω απασχολήσει ούτε το Σώμα ούτε εσάς και ούτε θέλω να δημιουργήσω πρόβλημα, αλλά υπάρχουν και κάποια όρια.
ΠΡΟΕΔΡΕΥΩΝ (Κωνσταντίνος Γείτονας): Σας εξήγησε ο κύριος Υπουργός ότι υπάρχει συναρμοδιότητα και ότι επιφυλάσσεται. 
ΕΥΤΥΧΙΟΣ ΚΟΝΤΟΜΑΡΗΣ: Το ΥΠΕΧΩΔΕ δεν ξέρει ότι το Υπουργείο Μεταφορών έδωσε εκατομμύρια στο Εθνικό Μετσόβιο Πολυτεχνείο, ότι έγινε η μελέτη?
ΠΡΟΕΔΡΕΥΩΝ (Κωνσταντίνος Γείτονας): Ωραία. Θα συνεννοηθούν τα Υπουργεία.
ΕΥΤΥΧΙΟΣ ΚΟΝΤΟΜΑΡΗΣ: Τους τη διαβιβάσαμε και δεν την μελέτησαν. Επιτέλους! 
ΚΟΣΜΑΣ ΣΦΥΡΙΟΥ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Κωνσταντίνος Γείτονας): Τι είναι πάλι, κύριε Σφυρίου;
ΚΟΣΜΑΣ ΣΦΥΡΙΟΥ: Κύριε Υπουργέ, προσέξτε! Το ΥΠΕΧΩΔΕ δεν έχει καμία απολύτως σχέση με το θέμα και να σας πω γιατί δεν έχει. Διότι κανείς δεν είπε να κτίσει κατά παράβαση των πολεοδομικών διατάξεων. Θα κτίσει σύμφωνα με τους νόμους και τις πολεοδομικές διατάξεις που προβλέπονται.
ΕΥΤΥΧΙΟΣ ΚΟΝΤΟΜΑΡΗΣ: Έτσι είναι. 
ΚΟΣΜΑΣ ΣΦΥΡΙΟΥ: Επομένως τα πολεοδομικά ζητήματα δεν τα θίγει η διάταξη. Δεν λέμε ότι θα κάνει κάτι έξω από τις πολεοδομικές διατάξεις που ισχύουν. Ο λόγος που υπάρχει αυτός ο περιορισμός είναι η προστασία της υγείας των κατοίκων. Αν μου λέγατε ότι είχε καμιά αντίρρηση το Υπουργείο Υγείας θα μπορούσα ενδεχομένως να το δεχθώ. Το ΥΠΕΧΩΔΕ όμως; Αφού με τις πολεοδομικές διατάξεις που ισχύουν θα οικοδομήσει όποιος οικοδομήσει. Επομένως παρακαλώ να γίνει δεκτή η διάταξη γιατί έχει απασχολήσει την Αίθουσα εδώ και μερικά χρόνια. Εκκρεμούσε να γίνει η μελέτη, παραδόθηκε η μελέτη και δεν έχω καταλάβει τώρα γιατί πρέπει να το παραπέμψουμε στο μέλλον. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, δεν έχετε να προσθέσετε τίποτα απ? ό,τι καταλαβαίνω.
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Θα ήθελα να πω για την αρίθμηση των τροπολογιών. 
ΠΡΟΕΔΡΕΥΩΝ (Κωνσταντίνος Γείτονας): Όχι, κύριε Υπουργέ για ποια αρίθμηση; Δεν υπάρχει τώρα θέμα αρίθμησης. Συζητούμε την τροπολογία. Επαναλαμβάνετε συνεπώς ότι δεν γίνεται αποδεκτή.
Υπάρχει κάποιος συνάδελφος που θέλει να στηρίξει άλλη τροπολογία;
ΓΕΩΡΓΙΟΣ ΣΑΛΑΓΚΟΥΔΗΣ: Εγώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Σε ποια τροπολογία αναφέρεσθε, κύριε Σαλαγκούδη;
ΓΕΩΡΓΙΟΣ ΣΑΛΑΓΚΟΥΔΗΣ: Αναφέρομαι στην τροπολογία με γενικό αριθμό 1650 και ειδικό 84.
ΠΡΟΕΔΡΕΥΩΝ (Κωνσταντίνος Γείτονας): Ορίστε, έχετε το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Ευχαριστώ, κύριε Πρόεδρε.
Κύριε Πρόεδρε, ήδη από 1ης Σεπτεμβρίου υλοποιείται η απόφαση για την επέκταση της αστικής συγκοινωνίας σ? ένα μεγάλο μέρος ακόμη του Νομού Θεσσαλονίκης, μετά από πολλές περιπέτειες και καθυστερήσεις δεδομένου ότι η επέκταση είχε σχεδιαστεί να ξεκινήσει το 1993. Δυστυχώς δεν εφαρμόστηκε τμηματικά όλο το χρονικό διάστημα, αλλά είναι καλό και προς τιμήν της Κυβέρνησης το γεγονός ότι ξεκίνησε από 1ης Σεπτεμβρίου, παρά το γεγονός ότι ξεκίνησε χωρίς σωστό σχεδιασμό. Υπάρχουν πάρα πολλά προβλήματα, αλλά γι? αυτά θα μιλήσουμε μία άλλη φορά. Εξάλλου κάθε μέτρο που εφαρμόζεται έχει τα προβλήματά του στην αρχή. Δείχνουμε κατανόηση προς αυτήν την κατεύθυνση και πιστεύω ότι θα λυθούν πολλά από αυτά τα προβλήματα. Σε κάθε περίπτωση είναι ένα ευεργετικό για το Νομό Θεσσαλονίκης και για την ιδιαίτερη περιφέρειά μου μέτρο.
Όμως ταυτόχρονα δημιούργησε ένα πρόβλημα. Το πρόβλημα ήταν στο ΚΤΕΛ το οποίο μετετράπη σε ανώνυμη εταιρεία σύμφωνα με τον αντίστοιχο νόμο που έφερε η Κυβέρνηση στη Βουλή και είναι από τα πρώτα που μετετράπησαν. Είχε όμως εκατόν δεκαεννέα λεωφορεία και τώρα συρρικνώθηκε τρομακτικά το μεταφορικό έργο που εκτελούσε πρώτα, με άμεσο αποτέλεσμα να αντιμετωπίζει προβλήματα επιβίωσης. Δεδομένου ότι από το Νομό Θεσσαλονίκης, που αριθμεί περίπου εκατόν εξήντα χιλιάδες, σύμφωνα με την απογραφή του 1991, οι δεκατέσσερις δήμοι, που αριθμούν εκατόν είκοσι μία χιλιάδες περίπου κατοίκους, έχουν ενταχθεί στις αστικές συγκοινωνίες. Παραμένουν έξι δήμοι οι οποίοι είναι πολύ κοντά και όμοροι με αυτούς που εξυπηρετούνται με την αστική συγκοινωνία και αυτοί οπωσδήποτε θα προτιμούν να μεταφέρονται στη μικρή απόσταση, να παίρνουν την αστική συγκοινωνία λόγω μειωμένου εισιτηρίου και επομένως το ΚΤΕΛ θα χάσει έργο και από αυτήν την υπόθεση. Αυτοί είναι περίπου είκοσι τέσσερις με είκοσι πέντε χιλιάδες. Και παραμένει μόνον ένα ελάχιστο έργο να εκτελέσουν με δεκαπέντε χιλιάδες. Πολύ φοβόμαστε ότι πολύ γρήγορα πιθανόν να εγκαταλείψουν, γι? αυτό κατέθεσα αυτήν την τροπολογία με την οποία δίνονται κάποια κίνητρα επιπλέον, ούτως ώστε το ΚΤΕΛ να μπορέσει να λειτουργήσει υγιώς το προσεχές χρονικό διάστημα μέχρι που να βρούμε σε κάποιο καταλληλότερο χρόνο τη δυνατότητα του ελληνικού κράτους να επεκτείνει την αστική συγκοινωνία και σ? αυτούς τους δήμους που αδικήθηκαν όλο αυτό το χρονικό διάστημα.
Γι? αυτόν το λόγο, κύριε Υπουργέ, καταθέτω αυτήν την τροπολογία και νομίζω ότι αυτά είναι δίκαια αιτήματα και χωρίς μεγάλη δαπάνη του κράτους, γιατί μόνο το τρίτο θέμα της τροπολογίας αποτελεί κάποια δαπάνη. Αναφέρομαι στο 10% επιπλέον επιδότηση για την ανανέωση του στόλου. Νομίζω ότι μπορείτε να δεχθείτε αυτήν την τροπολογία και να κάνετε αυτές τις ρυθμίσεις, ώστε να δώσετε τη δυνατότητα στο ΚΤΕΛ να εκτελέσει και αυτό το έργο και να μπορεί παράλληλα να υπάρχει επιβίωση σε αυτήν την Α.Ε. επιχείρηση που δημιουργείται.
ΠΡΟΕΔΡΕΥΩΝ (Κωνσταντίνος Γείτονας): Εντάξει, κύριε Σαλαγκούδη.
Κύριε Υπουργέ, κάνετε δεκτή την τροπολογία;
ΧΡΙΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Όχι, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία δεν γίνεται αποδεκτή.
Δεν υπάρχει άλλος συνάδελφος να ομιλήσει επί των κατατεθειμένων τροπολογιών.
Εισερχόμαστε στην ψήφιση του ακροτελεύτιου άρθρου του νομοσχεδίου.
Ερωτάται το Τμήμα: Γίνεται δεκτό το ακροτελεύτιο άρθρο; 
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία. 
ΠΡΟΕΔΡΕΥΩΝ (Κωνσταντίνος Γείτονας): Συνεπώς, το νομοσχέδιο του Υπουργείου Μεταφορών και Επικοινωνιών: «Τροποποίηση του νόμου 2668/1998 (ΦΕΚ Α΄282), εναρμόνιση με την Οδηγία 2002/39/ΕΚ, ρυθμίσεις θεμάτων του Οργανισμού ΕΛΛΗΝΙΚΑ ΤΑΧΥΔΡΟΜΕΙΑ (ΕΛ.ΤΑ) και άλλες διατάξεις» έγινε δεκτό επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 20.50΄, λύεται η συνεδρίαση για τις 9 Σεπτεμβρίου 2003, ημέρα Τρίτη και ώρα 18.30?, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που θα διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 4/9/2003 ΣΕΛ.1



