Σελίδα 3031 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΜΗ'
Παρασκευή 12 Δεκεμβρίου 1997
Aθήνα, σήμερα στις 12 Δεκεμβρίου 1997, ημέρα Παρασκευή και ώρα 10.30', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Θεόδωρο Γεωργιάδη, Βουλευτή Πέλλας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Πρόεδρος του Τμήματος Περιβάλλοντος του Πανεπιστημίου Αιγαίου και ο Σύλλογος Φοιτητών Τμήματος Περιβάλλοντος ζητούν την ένταξη των αποφοίτων του ανωτέρου τμήματος στο σχέδιο Π.Δ. για τις μελέτες περιβάλλοντος.
2) Οι Βουλευτές κύριοι ΦΩΤΗΣ ΚΟΥΒΕΛΗΣ, ΠΑΝΑΓΙΩΤΗΣ Ν. ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η 'Ενωση Αξιωματικών Πυροσβεστικού Σώματος ζητεί την ικανοποίηση θεσμικών και οικονομικών αιτημάτων των εργαζομένων της.
3) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία το Παράρτημα Πύργου της Πανελλήνιας 'Ενωσης Αγωνιστών Εθνικής Αντίστασης ζητεί την ικανοποίηση θεσμικών και οικονομικών προβλημάτων που αφορούν τους Αγωνιστές της Εθνικής Αντίστασης.
4) Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία Μαθηματικοί Απόφοιτοι Εισαγωγικής Επιμόρφωσης (ΠΕΚ) ζητούν το διορισμό των αποφοίτων Μαθηματικών ΠΕΚ με αύξηση του αριθμού θέσεων και την ίση μεταχείρισή τους, με τους μέχρι τώρα διορισμένους αποφοίτους ΠΕΚ.
5) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο Σύλλογος Δημοσίων Υπαλλήλων Πολεμικής Αεροπορίας Αττικής - Βοιωτίας ζητεί την ικανοποίηση θεσμικών - ασφαλιστικών και συνταξιοδοτικών αιτημάτων του.
6) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Πύργου Καλλίστης Θήρας ζητεί να μη μειωθούν οι ώρες λειτουργίας του ταχυδρομικού της γραφείου.
7) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δικηγορικός Σύλλογος Τριπόλεως ζητεί την υπαγωγή δικαστικώς της επαρχίας Κυνουρίας στη δικαιοδοσία του Πρωτοδικείου Τριπόλεως.
8) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας με το οποίο ζητείται η αύξηση των χρηματοδοτήσεων από το ΕΤΕΡΠΣ των ΟΤΑ του Νομού Εύβοιας.
9) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας στο οποίο ζητείται η λήψη μέτρων για την αύξηση της τιμής της φετεινής παραγωγής ελαιολάδου.
10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο περιέχεται διαμαρτυρία για τη μηδενική αύξηση στους μισθούς των αστυνομικών υπαλλήλων.
11) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Σύνδεσμος Αποστράτων Αξιωματικών Στρατού Μακεδονίας - Θράκης ζητεί την αναπροσαρμογή των μισθών των αξιωματικών εκάστου βαθμού, κλιμακούμενων με μικρή διαφορά μεταξύ τους.
12) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύνδεσμος Αποστράτων Αξιωματικών Στρατού Μακεδονίας - Θράκης ζητεί την αναπροσαρμογή των μισθών των αξιωματικών εκάστου βαθμού, κλιμακούμενων με μικρή διαφορά μεταξύ τους.
13) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία ο Σύνδεσμος Αποστράτων Αξιωματικών Στρατού Μακεδονίας - Θράκης ζητεί την αναπροσαρμογή των μισθών των αξιωματικών εκάστου βαθμού, κλιμακούμενων με μικρή διαφορά μεταξύ τους.
14) Οι Βουλευτές κύριοι ΣΤΡΑΤΗΣ ΚΟΡΑΚΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύλλογος Δασκάλων και Νηπιαγωγών Λήμνου ζητεί την ίδρυση Κέντρου Διάγνωσης, Αξιολόγησης και Συμβουλευτικής Υποστήριξης των ατόμων με ειδικές εκπαιδευτικές ανάγκες.
15) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και
 



 







Σελίδα 3032 
ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η 'Ενωση Συντακτών Ημερησίων Εφημερίδων Αθηνών ζητεί την ψήφιση τροπολογίας που αφορά στην ασφάλιση των απασχολουμένων σε μη κρατικούς ραδιοτηλεοπτικούς σταθμούς.
16) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Γεωπονικός Σύλλογος Νομού Λάρισας διαμαρτύρεται για τις δηλώσεις του Υπουργού Γεωργίας εναντίον των γεωπόνων.
17) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Κοινότητα Καλής Πέλλας ζητεί να μεταφερθεί εκτός της περιοχής της το Πεδίο Βολής - Ασκήσεων.
18) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Δήμος Σκύδρας Πέλλας ζητεί να θεσπιστεί επίσημη τοπική εορτή η απελευθέρωση της πόλης Σκύδρας.
19) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η 'Ενωση Μονίμων και Δοκίμων Λιμενεργατών Ο.Λ.Π. ζητεί να μην ψηφιστεί ρύθμιση που αλλάζει την εργασιακή σχέση των λιμενεργατών.
20) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Παμποντιακός Σύλλογος "Η ΑΡΓΩ" ζητεί τη λήψη μέτρων για τη σωστή περίθαλψη των Ποντίων από την πρώην ΕΣΣΔ.
21) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η 'Ενωση Υπαλλήλων του Κρατικού Θεραπευτηρίου Λέρου ζητεί τη δημιουργία Μονάδας βραχοχρόνιας νοσηλείας στο Θεραπευτήριο.
22) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Ιατρικός Σύλλογος Αγρινίου διαμαρτύρεται για τη ματαίωση της ανέγερσης του νέου νοσοκομείου Αγρινίου.
23) Ο Βουλευτής Λαρίσης κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία Κάτοικοι των συνοικιών Αβέρωφ - Πυροβολικών, ΣΕΦΚΟ και Ν.Πολιτείας Λαρίσης ζητούν την απομάκρυνση των αποθηκών του Υπουργείου Γεωργίας από την περιοχή τους.
24) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο 'Επαρχος Μήλου ζητεί την άμεση τοποθέτηση μαίας στο Κέντρο Υγείας της νήσου Μήλου.
25) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Πανελλήνια Ομοσπονδία Θεάματος - Ακροάματος δηλώνει την αντίθεσή της και ζητεί να μην ψηφιστεί το νέο νομοσχέδιο του Υπουργείου Πολιτισμού.
26) Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ, ΠΑΝΑΓΙΩΤΗΣ Ν. ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Σύνδεσμοι Εργοληπτών Νομών Δωδεκανήσου, Εύβοιας, Κοζάνης, Γρεβενών, Λάρισας και Σερρών ζητούν τη ρύθμιση φορολογικών εκκρεμοτήτων τεχνικών επιχειρήσεων των περιοχών τους.
27) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία η 'Ενωση Αγροτικών Συνεταιρισμών Διδυμοτείχου ζητεί την οικονομική ενίσχυση των βαμβακοπαραγωγών της περιοχής της.
28) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία η Πανελλήνια Ομοσπονδία Εργατοϋπαλλήλων Μετάλλου ζητεί να δοθούν διευκρινιστικά στοιχεία για τις επιχορηγήσεις και τις οφειλές των εργοδοτών προς το ΕΤΕΜ.
29) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία η Ομοσπονδία Εργαζομένων Φαρμακευτικών και Συναφών Επαγγελμάτων Ελλάδας (ΟΕΦΣΕΕ) ζητεί την υλοποίηση στο σύνολό του, του Ιδρυτικού Νόμου του ΕΟΦ.
30) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία οι Ιατροί του Γενικού Νοσοκομείου Γιαννιτσών και του Κέντρου Υγείας Κρύας Βρύσης καταγγέλλουν ενέργειες του Προέδρου του Νοσοκομείου κατά εκλεγμένων συνδικαλιστικών οργάνων τους.
31) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο κ. Ε.Πιπέρας ζητεί να ληφθεί μέριμνα για οικόπεδα που κατά την περίοδο της αγοραπωλησίας τους ήταν άρτια και οικοδομήσιμα σύμφωνα με το π.δ. 244/35 του 1985 ενώ με το ν. 2508/97 δεν είναι πλέον άρτια και οικοδομήσιμα.
32) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο κ. Ι.Αγγελίδης, κάτοικος Καρλοβασίου Σάμου, ζητεί την τοποθέτησή του ως αναπληρωτή διδασκάλου σε Δημοτικό Σχολείο στο Καρλόβασι Σάμου.
33) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Ν.Χαραλαμπόπουλος, ζητεί να του εγκριθεί η άδεια κυκλοφορίας ΤΑΞΙ για το Δήμο Πυλλήνης Αιτωλ/νίας.
34) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Συνταξιούχων Σιδηροδρομικών Ελλάδος (ΟΣΣΕ) ζητεί την επίλυση συνταξιοδοτικού προβλήματος των μελών της.
35) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία Συμβασιούχοι Εργαζόμενοι στο Πανεπιστήμιο Θεσσαλίας ζητούν να γίνει νομοθετική ρύθμιση, προκειμένου να μετατραπούν οι συμβάσεις ορισμένου χρόνου ή έργου σε συμβάσεις αορίστου χρόνου, εφόσον οι εργαζόμενοι καλύπτουν πάγιες και διαρκείς ανάγκες του πανεπιστημίου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 195/4-7-97 ερώτηση δόθηκε με το υπ' αριθμ. 194/13-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της αριθμ. 195/4.7.97 ερώτηση, που κατέθεσε ο Βουλευτής κ. Θεοφάνης Δημοσχάκης και μας διαβίβασε το Υπουργείο Περιβάλλοντος, Χωροταξίας και Δημοσίων 'Εργων με το αριθμ. 194Β/16.10.97 έγγραφό του, σας γνωρίζουμε τα ακόλουθα:
'Οπως μας ενημέρωσε η Δ/νση Δημόσιας Περιουσίας του Υπουργείου μας (Δ/νση 10η) η διαδικασία για τον καθορισμό των οριογραμμών έχει ήδη ξεκινήσει και είναι σε εξέλιξη.
Συγκεκριμένα έχουν συνταχθεί τα απαραίτητα τοπογραφικά διαγράμματα που αφορούν στον καθορισμό από τη ζώνη του Λιμανιού Μάκρης έως τα όρια Ν. 'Εβρου και έχουν αποσταλεί στην Κτηματική Υπηρεσία προκειμένου να προωθηθούν στην αρμόδια Επιτροπή καθορισμού οριογραμμών αιγιαλού - παραλίας (άρθρ. 100 π.δ. 284/1988) για την αποτύπωση των οριογραμμών και τη θεώρησή τους για την ακρίβεια αυτής.
Ο Υφυπουργός
Γ. ΔΡΥΣ"
 



 








Σελίδα 3033 
2. Στην με αριθμό 706/31-7-97 ερώτηση δόθηκε με το υπ' αριθμ. 138/19-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 21.10.97 εγγράφου που μας διαβίβασε το Υπουργείο Ανάπτυξης, σχετικά με την αριθμ. 706/31.7.97 ερώτηση, που κατέθεσε ο Βουλευτής κ. Αθ. Χειμάρας, σας γνωρίζουμε τα ακόλουθα:
Με βάση τις διατάξεις του άρθρου 33 παράγραφος 4 του Κ.Β.Σ. (π.δ. 186/1992) όπως ισχύουν από 11.9.97 σύμφωνα με τις διατάξεις του "Αντικειμενικού συστήματος επιβολής προστίμων Κ.Β.Σ." "άρθρο 5 παρ. 2 περ. β' και παρ. 10 περ. β' του ν. 2523/1997, σε περίπτωση εμφάνισης μη πραγματικής συναλλαγής (υπερτιμολόγηση) σε εκδιδόμενο τιμολόγιο, αυτό κρίνεται ως μερικώς εικονικό. Η έκδοση και λήψη τέτοιου στοιχείου θεωρείται ιδιάζουσα φορολογική παράβαση και τιμωρείται με πρόστιμο ίσο με το διπλάσιο του μέρους της μερικώς εικονικής αξίας μη συμπεριλαμβανομένου του Φ.Π.Α., εφόσον αυτή είναι μεγαλύτερη των τριακοσίων χιλιάδων (300.000) δρχ. Σε αντίθετη περίπτωση ίσο με το διπλάσιο του ορίου της κατηγορίας των βιβλίων που τηρούν.
'Οταν δεν είναι δυνατός ο προσδιορισμός της μερικώς εικονικής αξίας, το πρόστιμο της περίπτωσης αυτής επιβάλλεται μειωμένο κατά πενήντα τοις εκατό (50%).
Ο Υφυπουργός
Γ. ΔΡΥΣ"
3. Στην με αριθμό 995/18-8-97 ερώτηση δόθηκε με το υπ' αριθμ. 195/17-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της αριθ. 995/18.8.97 ερώτησης που κατέθεσαν οι Βουλευτές κύριοι Ευάγγελος Αποστόλου και Ανδριανή (Νίτσα) Λουλέ και μας διαβίβασε το Υπουργείο Περιβάλλοντος, Χωροταξίας και Δημοσίων 'Εργων με το αριθμ. 2263Β/23.10.97 έγγραφό τους, σας γνωρίζουμε τα ακόλουθα:
Η Περιφερειακή Διοίκηση Αρκαδίας - Κρατικό Κτήμα Βυτίνας ζήτησε με το 15/18.2.97 έγγραφό της τη διάθεση 174.191.030 δρχ. από το κληρ/μα Τριανταφυλλίδου για την ανακαίνιση της Τριανταφυλλειδίου Γεωργικής Σχολής Βυτίνας.
Μετά από τηλεφωνική επικοινωνία της Δ/νσης Εθν. Κληρ/των του Υουργείου μας (Δ11) με τη Δ/νση Εισροών Φυτ. Παρ/γής του Υπουργείου Γεωργίας και τη διαβεβαίωση της Δ/νσης αυτής ότι επίκειται διοικητική τακτοποίηση σχετικά με την αρμοδιότητα εκμετάλλευσης του Κρατικού Κτήματος Βυτίνας και λόγω καθυστέρησης ενημέρωσής μας επ' αυτού ζήτησε με το 1038305/1260/Β0011/25.7.97 έγγραφο ζήτησε να της γνωρίσει εγγράφως η Δ/νση Εισροών το ισχύον διοικητικό καθεστώς.
Η Δ/νση Εισροών Φυτ. Παραγωγής του Υπουργείου Γεωργίας δήλωσε με το 337560/4425/8.8.1997 έγγραφό της ότι, με το νέο νόμο 2503/97, από 1.9.97, η αρμοδιότητα για τις Υπηρεσίες ΚΕΠΠΥΕΠ-Κρατικά Κτήματα - Αμπελουργικά Φυτώρια-δένδρ. Σταθμοί μεταφέρεται πλέον στην Κεντρική Υπηρεσία.
Κατόπιν αυτού η Δ/νση Εθνικών Κληροδ/των (Δ11) έστειλε με το 1086409/3063/Β0011/20.10.97 έγγραφό της ολόκληρο τον Προϋπολογισμό Μελέτης στην ως άνω Δ/νση για έλεγχο και έγκριση της δαπάνης και για να καθορίσει τον τρόπο εκτέλεσης του έργου αυτού, την επισκευή δηλαδή του κτιρίου στη Βυτίνα, ώστε να εκδοθεί κοινή απόφαση του Υπουργού Οικονομικών και Γεωργίας, για τη διάθεση του ποσού των 174.191.030 δραχμών, η οποία θα πραγματοποιηθεί με την έκδοση χρηματικών ενταλμάτων πληρωμής βάσει πιστοποιήσεων των εκτελεσθησών εργασιών, τα οποία θα υπογραφούν μετά από έλεγχο των δικαιολογητικών από το Ελεγκτικό Συνέδριο και θα σταλούν στην Τράπεζα Ελλάδος για πληρωμή στον δικαιούχο. Αναμένουμε απάντηση της αρμόδιας Δ/νσης.
Ο Υφυπουργός
Γ. ΔΡΥΣ"
4. Στην με αριθμό 1619/23-9-97 ερώτηση δόθηκε με το υπ' αριθμ. 3043/24-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 1619/23-9-97 που κατατέθηκε στη Βουλή από τον Βουλευτή κ. Ν. Κωνσταντόπουλο, αναφορικά με την ποιότητα των νερών και την εφαρμογή των σχετικών οδηγιών, σας γνωρίζουμε τα εξής:
Για την ποιότητα του πόσιμου νερού το Υπουργείο μας έχει άμεση κατά κύριο λόγο αρμοδιότητα σε συνεργασία με το Υπουργείο Εσωτερικών Δημόσιας Διοίκησης και Αποκέντρωσης ή και το ΥΠΕΧΩΔΕ εφόσον πρόκειται για εταιρείες, οργανισμούς ή επιχειρήσεις 'Υδρευσης - Αποχέτευσης, που εποπτεύονται από αυτό.
Η παρακολούθηση της ποιότητας του πόσιμου νερού γίνεται με την εφαρμογή των σχετικών διατάξεων από τις αρμόδιες αρχές οι οποίες διασφαλίζουν την υγιεινότητα του πόσιμου νερού και αποτρέπουν έτσι την άμεση ή έμμεση υποβάθμιση της υπάρχουσας ποιότητας του πόσιμου νερού, αλλά και την αύξηση της ρύπανσης των νερών που προορίζονται για την παραγωγή πόσιμου νερού. Τα παραπάνω επιτυγχάνονται και με τη συνεργασία με τις αρμόδιες για τους υδάτινους πόρους υπηρεσίες και την Τοπική Αυτοδιοίκηση. Εξάλλου η υπηρεσία μας, στην αρμοδιότητα της οποίας ανήκει ο τομέας των νερών, αποστέλλει κατά καιρούς ερμηνευτικές και διαδικαστικές εγκυκλίους για τα πόσιμα νερά, τα εμφιαλωμένα νερά, τα δίκτυα ύδρευσης, καθώς επίσης και εγκυκλίους για την εντατικοποίηση των ελέγχων σε όλα τα παραπάνω, αλλά και σε ότι άλλο κρίνεται σκόπιμο ότι πρέπει να ελεγχθεί, ώστε να προστατεύεται και διασφαλίζεται η Δημόσια Υγεία.
Η σχετική Νομοθεσία που διέπει την παρακολούθηση της ποιότητας του πόσιμου νερού είναι η εξής: α) Η Α5/288/86 (ΦΕΚ 379/β/86 ) Υγειονομική Διάταξη η οποία είναι προσαρμογή της Ελληνικής Νομοθεσίας προς την Οδηγία του Συμβουλίου των Ευρωπαϊκών Κοινοτήτων, αριθμ 8Ο/778/ΕΟΚ β) Η 46399/1352/86 (ΦΕΚ 438/τ.β'/86) Κοινή Υπουργική Απόφαση, σε συμμόρφωση με τις οδηγίες του Συμβουλίου των Ευρωπαϊκών Κοινοτήτων 75/44Ο/ΕΟΚ, 76/16Ο/ΕΟΚ, 78/659/ΕΟΚ, 79/923/ΕΟΚ, 79/869/ΕΟΚ.
Η εφαρμογή της παραπάνω Νομοθεσίας γίνεται από τους οικείους ΟΤΑ και δευτεροβάθμια από το Υπουργείο με τις κεντρικές και περιφερειακές υπηρεσίες του οι οποίες και ελέγχουν τους υπεύθυνους (Ο.Τ.Α.) για την τήρηση των όρων των σχετικών διατάξεων οργανώνουν και εκτελούν υγειονομικές αναγνωρίσεις των συστημάτων ύδρευσης και συνεργάζονται και ενημερώνουν σχετικά την υπηρεσία μας, η οποία συγκεντρώνει όλα τα στοιχεία και συνεργάζεται με το Υπουργείο Εσωτερικών Δημόσιας Διοίκησης και Αποκέντρωσης για την αξιολόγηση τους και τη λήψη μέτρων για την προστασία της Δημόσιας Υγείας. Από αυτά τα στοιχεία αποστέλλει στην Επιτροπή Ευρωπαϊκών Κοινοτήτων αυτά που απαιτούνται, για κάθε σχετική ενημέρωση και γνωστοποίηση.
Οι έλεγχοι διενεργούνται μέσω Δημόσιων και Πανεπιστημιακών Εργαστηρίων που καθορίζονται με απόφαση του Υπουργού Υγείας Πρόνοιας. Πρωτοβάθμιοι έλεγχοι γίνονται και από οργανωμένα εργαστήρια Δημ. Επιχειρήσεων ή Ο.Τ.Α., εφόσον έχουν την απαιτούμενη υλικοτεχνική υποδομή. Σύμφωνα όμως με τον ν. 2519/1997 "Ανάπτυξη και εκσυγχρονισμός του Ε.Σ.Υ, οργάνωση των υγειονομικών υπηρεσιών και άλλες διατάξεις" οι έλεγχοι θα διενεργούνται από το Κεντρικό Εργαστήριο Υγείας και από τα Περιφερειακά Εργαστήρια, τα οποία θα είναι πλήρως εξοπλισμένα, ώστε να διεξάγονται εμπεριστατωμένοι έλεγχοι όλων των παραμέτρων του πόσιμου νερού".
Το συναρμόδιο Υπουργείο ΠΕΧΩΔΕ παρακαλείται να απαντήσει στα θέματα αρμοδιότητας του.
Ο Υφυπουργός
ΕΜ. ΣΚΟΥΛΑΚΗΣ"
 



 








Σελίδα 3034 
5. Στην με αριθμό 1699/22-9-97 ερώτηση δόθηκε με το υπ' αριθμ. 11831/7-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην αρ. 1699/22.9.97 ερώτηση που κατέθεσαν στη Βουλή οι Βουλευτές κύριοι Ν. Γκατζής και Αχιλ. Κανταρτζής, σχετικά με τη χρησιμοποίηση από ιδιώτες γιατρούς του χειρουργείου του Γενικού Νομαρχιακού Νοσ/μείου Βόλου, σας πληροφορούμε ότι:
Η υπηρεσία μας, μετά την καταγγελία της Π.Ο.Ε.Δ.Η.Ν. ερεύνησε το θέμα και με το αρ. Υ4α/12706/10.97 έγγραφό μας διετάχθη η διενέργεια ένορκης διοικητικής εξέτασης στο Γεν. Νομ. Νοσ/μείο Βόλου.
Ο Υφυπουργός
Μ. ΣΚΟΥΛΑΚΗΣ"
6. Στην με αριθμό 1768/1-10-97 ερώτηση δόθηκε με το υπ' αριθμ. 48130/18-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 1768/1-10-97 που κατατέθηκε στη Βουλή των Ελλήνων από το Βουλευτή κ. Σπ. Σπηλιωτόπουλο και αναφέρεται στο πιο πάνω θέμα, σας πληροφορούμε ότι το τμήμα της οδού που συνδέει την Κοινότητα Σκοτάνης με την Ε.Ο. 111 δεν ήταν δυνατό να ασφαλτοστρωθεί με την α' εργολαβία του έργου, "Επαρχιακή οδός Πεύκο - Αμυγδαλιά - Σκοτάνη - Φίλια - Λευκάσιο - Κλειτορία και προς Φελεϊκα 33η Ε.Ο., Συνδέσεις Κοινοτήτων με 33η Ε.Ο.". Το εν λόγω έργο έχει ενταχθεί στο Κοινοτικό Πρόγραμμα του ΠΕΠ-2 Δυτ. Ελλάδας και έχει εξαντλήσει το οικονομικό του αντικείμενο.
Το αναφερόμενο όμως τμήμα θα ασφαλτοστρωθεί με την β' εργολαβία του έργου "Επαρχιακή οδός Πεύκο - Αμυγδαλιά - Σκοτάνη κ.λπ.". 'Ηδη έγιναν οι προβλεπόμενες διαδικασίες, έγκριση τεχνικού δελτίου από Επιτροπή Παρακολούθησης του ΠΕΠ, ανάθεση και προχωρά η διαδικασία για την εκτέλεση του έργου.
Ο Υφυπουργός
Λ. ΠΑΠΑΔΗΜΑΣ"
7. Στην με αριθμό 1801/2-10-97 ερώτηση δόθηκε με το υπ' αριθμ. 1897/14-11-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 1801/2-10-97 ερώτηση, που κατατέθηκε στη Βουλή από τους Βουλευτές κυρίους Α. Κανταρτζή και Απ. Τασούλα, για τα θιγόμενα σ'αυτή θέματα, σας πληροφορούμε τα εξής:
Σύμφωνα με τις διατάξεις του ν. 1876/1990 "περί ελευθέρων συλλογικών διαπραγματεύσεων" οι συλλογικές συμβάσεις εργασίας καταρτίζονται κατόπιν ελευθέρων συλλογικών διαπραγματεύσεων μεταξύ εργοδοτικών και εργατικών συνδικαλιστικών οργανώσεων και στη συνέχεια κατατίθενται στο Υπουργείο Εργασίας και Κοινωνικών Ασφαλίσεων.
Σε όλη αυτήν τη διαδικασία διαπραγμάτευσης, υπογραφής και κατάθεσης της Σ.Σ.Ε., το Υπουργείο μας ουδεμία δυνατότητα παρέμβασης έχει.
Με απόφασή του ο Υπουργός Εργασίας και Κοινωνικών Ασφαλίσεων μπορεί να επεκτείνει και να κηρύξει γενική υποχρεωτική Σ.Σ.Ε. για όλους τους εργοδότες και εργαζόμενους του κλάδου ή του επαγγέλματος που καλύπτει.
Ο Υπουργός
ΜΙΛΤΙΑΔΗΣ ΠΑΠΑΙΩΑΝΝΟΥ"
8. Στην με αριθμό 1898/7-10-97 ερώτηση δόθηκε με το υπ' αριθμ. 157/14-11-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 1898/7-10-97 που κατέθεσαν οι Βουλευτές κύριοι Ν. Κατσαρός και Δ. Σιούφας και μας διαβίβασε το Υπουργείο Γεωργίας με το 17 από 24-10-97 έγγραφό του, σε ό,τι μας αφορά, σας γνωρίζουμε τα εξής:
Η καύση των σιτοκαλαμιών στις αγροτικές εκτάσεις ρυθμίζεται από τις αγρονομικές διατάξεις, που σύμφωνα με το άρθρο 65 του ν.δ. 3030/54 "περί Αγροφυλακής" εκδίδονται από τον οικείο Νομάρχη.
Για χορήγηση σχετικής για το σκοπό αυτό άδειας προηγείται αίτηση του ενδιαφερομένου και έλεγχος από τον αρμόδιο Αγροφύλακα της λήψης των προβλεπόμενων από τις ανωτέρω διατάξεις μέτρων.
Για την εποπτεία της καύσης και δίωξη των παρανομούντων αρμόδιοι είναι οι Αγροφύλακες, οι οποίοι για την εκτέλεση της αποστολής τους μετά το ν. 2218/1994 έχουν υπαχθεί στις οικίες Νομαρχιακές Αυτοδιοικήσεις.
Ο Υπουργός
ΓΕΩΡΓΙΟΣ ΡΩΜΑΙΟΣ"
9. Στην με αριθμό 1905/7-9-97 ερώτηση δόθηκε με το υπ' αριθμ. 125/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 1905/7-9-97 που κατέθεσε ο Βουλευτής κ. Γ. Τρυφωνίδης για τα θέματα της αρμοδιότητάς μας, σας πληροφορούμε τα εξής:
Το αρδευτικό έργο Ελαιώνα Ν. Πρέβεζας είναι ενταγμένο στο νέο Κοινοτικό Πλαίσιο Στήριξης και ειδικότερα στο υποπρόγραμμα -Διαχείρηση υδατικών πόρων στον Πρωτογενή τομέα- με προϋπολογισμό 4 δισ. δρχ.
Οι απαραίτητες τεχνικοοικονομικές μελέτες έχουν ολοκληρωθεί και εγκριθεί.
Μετά από συνεργασία με την αρμόδια υπηρεσία περιβάλλοντος του Υ.ΠΕ.ΧΩ.Δ.Ε. μελετώνται οι δυνατές λύσεις παροχέτευσης νερών στον Ελαιώνα προκειμένου να αποφευχθούν οι αρνητικές επιδράσεις στο περιβάλλον.
Η δημοπράτηση του έργου θα προχωρήσει εφ' όσον χωροθετηθεί το έργο και εγκριθούν οι περιβαλλοντικοί όροι του.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
10. Στην με αριθμό 1923/8-10-97 ερώτηση δόθηκε με το υπ' αριθμ. 12385/14-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 1923/8.10.97 που κατέθεσε στη Βουλή των Ελλήνων ο Βουλευτής κ. Γ. Σούρλας σχετικά με τις Μονάδες Εντατικής Θεραπείας, παραθέτουμε τα ακόλουθα προς ενημέρωσή σας.
Μονάδες Εντατικής Θεραπείας λειτουργούν σε σαράντα δύο Νοσηλευτικά Ιδρύματα της χώρας και ο συνολικός αριθμός κλινών ανέρχεται σε τριακόσιες σαράντα εννέα.
Στην τριετία 1990-1993 μπήκαν σε λειτουργία ορισμένες ΜΕΘ που η διαδικασία δημιουργίας τους είχε ξεκινήσει παλαιότερα και πραγματοποιήθηκε η ολοκλήρωσή τους αυτό το διάστημα.
Από το 1994 κι έπειτα δόθηκαν κατά προτεραιότητα χρήματα για εξοπλισμό των ΜΕΘ και προκηρύχθηκαν θέσεις ιατρών με προτεραιότητα στις ΜΕΘ, καθιερώθηκε η 3ετής εξειδίκευση και λειτούργησαν Μονάδες στο: ΠΑΝΕΠΙΣΤΗΜΙΑΚΟ ΙΩΑΝΝΙΝΩΝ - ΑΓ. ΑΝΑΡΓΥΡΟΙ - ΑΓ. ΣΟΦΙΑ - ΟΛΟΚΛΗΡΩΣΗ ΜΕΘ ΤΖΑΝΕΙΟΥ - ΑΓ. ΟΛΓΑ - ΑΛΕΞΑΝΔΡΑ. Συστάθηκαν θέσεις για πρώτη φορά στα Νοσοκομεία: ΑΓ. ΑΝΔΡΕΑΣ ΠΑΤΡΩΝ - ΚΕΡΚΥΡΑ - ΙΠΠΟΚΡΑΤΕΙΟ ΘΕΣ/ΚΗΣ (πρώτη ΜΕΘ παίδων σε ολόκληρη τη Β. Ελλάδα) ΡΟΔΟ - ΛΑΡΙΣΑ - ΚΑΒΑΛΑ.
Στα επόμενα χρόνια (3ετία) με τον προγραμματισμό του Υπουργείου με ικανοποίηση αιτημάτων προσωπικού - εξοπλισμού - κτιριολογικού των νέων Νοσοκομειακών Συγκροτημάτων, θα αναπτυχθούν κλίνες εκ των οποίων 85 στην Αττική.
Είναι σημαντικό να τονίσουμε ότι για να πραγματοποιούν το σκοπό τους πρέπει να λειτουργούν σε πλήρως ανεπτυγμένα Νοσοκομεία στα οποία είναι ανεπτυγμένα τμήματα πολλών ειδικοτήτων. Γι'αυτό και κατά προτεραιότητα ενισχύονται με επιχορηγήσεις Νοσηλευτικά Ιδρύματα για προμήθεια εξοπλισμού προς αντικατάσταση παλαιού ή για επέκταση των ανεπτυγμένων κλινών. Το 1996 δόθηκαν 800.000.000 γι'αυτόν
 



 








Σελίδα 3035 
το σκοπό και κατά το τρέχον έτος, μέχρι σήμερα, έχει δοθεί 1 δισ. δρχ. για εξοπλισμό ΜΕΘ.
Επίσης σημαντικά και καθοριστικό ρόλο για τη λειτουργικότητα των ΜΕΘ έχουν οι Μονάδες Αυξημένης Φροντίδος οι οποίες αποτελούν τον πυρήνα του προβλήματος της εντατικής θεραπείας. Στόχος του Υπουργείου είναι η στήριξη τέτοιων Μονάδων, και γι'αυτό το λόγο τον τελευταίο χρόνο διπλασιάστηκαν (από 19 σε 38) και έχουν δοθεί 200.000.000 για τον εξοπλισμό αυτών των Μονάδων.
Ο Υφυπουργός
ΕΜΜ. ΣΚΟΥΛΑΚΗΣ"
11. Στην με αριθμό 1927/8-10-97 ερώτηση δόθηκε με το υπ' αριθμ. 185/20-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 8.10.97 εγγράφου σας, σχετικά με την αριθμ. 1927/8.10.97 ερώτηση, που κατέθεσε ο Βουλευτής κ. Απόστολος Τασούλας και μας διεβίβασε το Υπουργείο Εθνικής Παιδείας και Θρησκευμάτων, σας γνωρίζουμε τα ακόλουθα:
Σύμφωνα με την αριθμ. 2052614/8044/0022/27.8.97 Κ.Υ.Α. με την οποία, επεκτάθηκαν οι διατάξεις του ν. 2470/97 σε διαβαθμισμένους κληρικούς, οι κληρικοί δικαιούνται όλες τις αποδοχές που καταβάλλονται στους δημοσίους υπαλλήλους αντίστοιχων τυπικών προσόντων, εκτός από τη χορήγηση του κινήτρου απόδοσης.
Το κίνητρο απόδοσης που χορηγήθηκε στους υπαλλήλους της δημόσιας διοίκησης με το άρθρο 13 του ν. 2470/1997, αντικαθιστά τα κάθε είδους κίνητρα παραγωγικότητας ή αποδοτικότητας, ή αυξημένης ευθύνης, που ελάμβαναν με τις προγενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του άρθρου 10 του νόμου αυτού.
Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπ/σμό από τους λογαριασμούς τους οποίους βάρυναν τα προαναφερόμενα επιδόματα.
Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλιών εκ μέρους των υπαλλήλων για την εφαρμογή νέων μεθόδων τεχνολογίας και η απλούστευση των διαδικασιών για την καταπολέμηση της γραφειοκρατίας, με στόχο τον εκσυγχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και το σωστότερο συντονισμό των Υπηρεσιών.
Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικα τους καθήκοντα.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
12. Στην με αριθμό 1964/9-10-97 ερώτηση δόθηκε με το υπ' αριθμ. 4108/17-11-97 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 1964/9.10.97 που κατατέθηκε στη Βουλή των Ελλήνων από το Βουλευτή κ. Στ Δήμα, σας γνωρίζουμε τα εξής:
Η κατασκευή της μαρίνας Μυτιλήνης εκτιμάται ως έργο εθνικής σημασίας που έχει απασχολήσει επί σειρά ετών το Υπουργείο μας. Το έργο είναι ενταγμένο στη ΣΑΕ Ο11/2, συμπεριλαμβανόμενο στα ΠΕΠ Β. Αιγαίου με ολικό προϋπολογισμό 3.77Ο δισ. δρχ.
Ο τουριστικός λιμένας Μυτιλήνης χωροθετήθηκε με την Α.Π. 1911/4.1Ο95 απόφαση Υπουργείου Τουρισμού, ενώ από 29.5.96 έχει εγκριΘεί η οριστική μελέτη των λιμενικών έργων καθώς και η μελέτη εφαρμογής των Η/Μ εγκαταστάσεων. Με την ίδια απόφαση εγκρίθηκε και ο προϋπολογισμός μελέτης των λιμενικών έργων τα οποία και δημοπρατήθηκαν.
Η υπογραφή του σχεδίου της Κοινής Υπουργικής Απόφασης έγκρισης των περιβαλλοντικών όρων της μαρίνας Μυτιλήνης, από όλους τους συναρμόδιους Υπουργούς (ΠΕΧΩΔΕ, Εμπορικής Ναυτιλίας, Ανάπτυξης), ολοκληρώθηκε στις 11.11.97.
Η σύμβαση εκτέλεσης των λιμενικών έργων μεταξύ αναδόχου και ΕΟΤ θα υπογραφεί μόλις δημοσιευθεί η προαναφερόμενη Απόφαση 'Εγκρισης Περιβαλλοντικών 'Ορων, ο δε συμβατικός χρόνος ολοκλήρωσης των έργων προβλέπεται να είναι είκοσι μήνες από την υπογραφή της Σύμβασης.
Η Υπουργός
ΒΑΣΩ ΠΑΠΑΝΔΡΕΟΥ"
13. Στην με αριθμό 2107/15-10-97 ερώτηση δόθηκε με το υπ' αριθμ. 34394/13-11-97 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ'αριθμ. 2107/15.10.97 ερώτηση της Βουλευτού κ. Στέλλας Αλφιέρη σας γνωρίζουμε τα εξής:
Η υπηρεσία μας κατά το έτος 1997 έχει προκηρύξει τις παρακάτω θέσεις κλάδου γιατρών Ε.Σ.Υ. για το Π.Γ.Ν. Μεταξά: ΔΙ, Ε.Α' και Ε.Β' Αναισθησιολογίας, ΔΙ Χειρουργικής, ΔΙ Αιματολογίας, Ε.Α' Παθολογανατομικής, Ε.Β' ΜΕΘ, 2Ε.Β' Παθολογοανατομικής, Ε.Β' Πυρην. Ιατρικής, Ε.Β' Ακτινοδιαγνωστικής, Ε.Β' Αιματολογίας, Ε.Β' Αιματολ. Εργαστ., Ε.Β' Ενδοκρινολογίας, Ε.Α' Χειρουργικής, Ε.Β' Χειρουργικής, 2Ε.Β' Παθολογίας, 1Ε.Β' Ακτινοθεραπείας, Ε.Β' Γαστρεντερολογίας.
Επίσης έχουν προκηρυχθεί από το ΑΣΕΠ και περιμένουμε την έκδοση των αποτελεσμάτων για 10 θέσεις Τ.Ε. Νοσηλευτικής και 2 θέσεις Τ.Ε. Ιατρικών Εργαστηρίων. Ακόμα έχουμε ζητήσει να προκηρυχθούν από το ΑΣΕΠ 9 θέσεις Υ.Ε. βοηθών θαλάμου.
Με την ΔΥ15/ΥΑ/1012/7.8.97 απόφαση του Υπουργείου το Π.Γ.Ν. ΜΕΤΑΞΑ ανήκει στην κατηγορία των νοσοκομείων που θα εφαρμόσουν προγράμματα κατάρτισης προσωπικού του ΕΣΥ ως Κέντρα Επαγγελματικής Κατάρτισης.
Ο Υπουργός
ΚΩΣΤΑΣ ΓΕΙΤΟΝΑΣ"
14. Στην με αριθμό 2165/16-10-97 ερώτηση δόθηκε με το υπ' αριθμ. 6503/14-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 2165/16-10-97, που σας κατέθεσε η Βουλευτής κ. Στέλλα Αλφιέρη, σας γνωρίζουμε τα ακόλουθα:
1.- Η τοποθέτηση των ειδικευομένων γιατρών στο Αντιαφροδισιακό Ιατρείο Αθηνών, θα σταματήσει όταν στελεχωθεί με ειδικευμένο γιατρό.
2.- Η Νομαρχιακή Αυτοδιοίκηση Αθηνών, Δ/νση Υγείας προς την οποία έχει κοινοποιηθεί η ανωτέρω ερώτηση, είναι αρμόδια για την στελέχωση το Αντιαφροδισιακού Ιατρείου Αθηνών με ειδικευμένο προσωπικό.
Ο Υφυπουργός
ΕΜΜ.ΣΚΟΥΛΑΚΗΣ"
15. Στην με αριθμό 2193/17-10-97 ερώτηση δόθηκε με το υπ' αριθμ. 3497/4-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 2193/17-10-97 που κατατέθηκε στη Βουλή από τον Βουλευτή κ. Γ. Σούρλα σχετικά με την εισαγωγή παλαιού σιδηρομεταλλέματος επιβαρυμένου με ραδιενέργεια και λαμβάνοντας υπ'όψιν το σχετ.(β) έγγραφο της Ελληνικής Επιτροπής Ατομικής Ενέργειας σας γνωρίζουμε τα εξής: Η τυχόν επιβάρυνση εισαγομένου παλαιού σιδηρομεταλλεύματος και άλλων υλικών με ραδιενέργεια δεν οφείλεται στο ατύχημα του Τσέρνομπιλ. Οφείλεται κυρίως στην παράνομη διακίνηση ραδιενεργών πηγών οι οποίες μπορεί να έχουν αναμιχθεί κατά λάθος με τα παλιοσίδερα.
Η εισαγωγή παλαιού σιδηρομεταλλεύματος και άλλων υλικών στη χώρα μας είναι δυνατή, μόνον όταν υπάρχει βεβαίωση της αρμόδιας Επιτροπής Ατομικής Ενέργειας της χώρας εισαγωγής ότι το εισαγόμενο υλικό έχει ελεγχθεί και είναι
 



 








Σελίδα 3036 
ελεύθερο από ραδιενέργεια.
Παράλληλα, συστήθηκε στις βιομηχανίες ή εγκατάσταση ανιχνευτών ακτινοβολίας, ενώ οι έλεγχοι διενεργούνται από την Ελληνική Επιτροπή Ατομικής Ενέργειας με στόχο την προστασία της Δημόσιας Υγείας.
Τα συνερωτώμενα Υπουργεία παρακαλούνται να απαντήσουν στα θέματα αρμοδιότητας τους.
Ο Υφυπουργός
ΕΜ.ΣΚΟΥΛΑΚΗΣ"
16. Στην με αριθμό 2223/21-10-97 ερώτηση δόθηκε με το υπ' αριθμ. 1552/14-11-97 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 2223/21-10-97 ερώτησης που κατέθεσε ο Βουλευτής κ. Ε. Αποστόλου στη Βουλή των Ελλήνων, με θέμα την κάλυψη της οικονομικής ζημίας που υφίσταται ο Δήμος Σκύρου από την παραχώρηση των νησίδων Πλατειά και Σαρακήνικο στο Πολεμικό Ναυτικό, σας γνωρίζονται τα εξής:
Στα πλαίσια επιχειρησιακής ανάπτυξης της περιοχής του 'Oρμου Τρεις Μπούκες Σκύρου, ως Ναυτική Βάση, το Πολεμικό Ναυτικό συμπεριέλαβε στα επιχειρησιακά του σχέδια ως απαραιτήτως αναγκαίες τις δύο ακατοίκητες νησίδες Πλατειά και Σαρακήνικο του 'Oρμου Τρεις Μπούκες Σκύρου, προκειμένου να εξασφαλίσει την άμυνα και τον έλεγχο της ευρύτερης περιοχής.
Με δεδομένη την αναγκαιότητα πρόσκτησης των εν λόγω νησίδων το Πολεμικό Ναυτικό ζήτησε από το Δήμο Σκύρου, που φέρεται σαν ιδιοκτήτης, την καταρχήν παραχώρηση της χρήσης αυτών. Αν και δεν μνημονεύτηκε συγκεκριμένος τρόπος ή διαδικασία πραγματοποίησης της ανωτέρω πράξεως, θα πρέπει να θεωρείται αυτονόητο ότι οικονομικές και ιδιοκτησιακές διαπραγματεύσεις προηγούνται των όποιων οριστικών αποφάσεων / επικυρώσεων. Μάλιστα, εκτός από την οικονομική αποζημίωση η οποία θα οριστεί από τις διαπραγματεύσεις, δύναται, κάτω από ορισμένες προϋποθέσεις, η συνέχιση της παραμονής των κτηνοτρόφων στις εν λόγω νησίδες.
'Οπως συνάγεται εκ των ανωτέρω, δεν συντρέχει ιδιαίτερος λόγος ανησυχίας εκ μέρους τόσο του Δήμου Σκύρου, όσο και των κτηνοτρόφων των νησίδων, διότι θα υπάρξει ανταποδοτικό όφελος από τις 'Ενοπλες Δυνάμεις, το οποίο θα καθορισθεί από τις διαπραγματεύσεις που θα ακολουθήσουν.
Ο Υπουργός
ΑΠ.ΑΘ. ΤΣΟΧΑΤΖΟΠΟΥΛΟΣ"
17. Στην με αριθμό 2225/21-10-97 ερώτηση δόθηκε με το υπ' αριθμ. 3496/6-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 2225/21.10.97 που κατατέθηκε στη Βουλή από τον Βουλευτή κ. Α. Νεράντζη, αναφορικά με επιπτώσεις της ατμοσφαιρικής ρύπανσης στην υγεία των κατοίκων της περιοχής του Περάματος, σας γνωρίζουμε τα εξής:
Οι μετρήσεις των συγκεντρώσεων ορισμένων μετάλλων όπως σιδήρου, χρωμίου, μολύβδου και ψευδάργυρου πραγματοποιούνται στη βιομηχανική ζώνη Περάματος στα πλαίσια μελέτης, η οποία έχει ανατεθεί από το Υ.ΠΕ.ΧΩ.Δ.Ε. στο Σύνδεσμο Δήμων περιοχής Πειραιά και Δυτικής Αττικής. Η αξιολόγηση των αποτελεσμάτων των μετρήσεων θα γίνει μετά την κοινοποίηση της τελικής έκθεσης της μελέτης, η οποία θα ολοκληρωθεί τον Ιανουάριο του 1998. Σύμφωνα με την ισχύουσα νομοθεσία δεν καθορίζονται όρια ποιότητας της ατμόσφαιρας για τα υπό εξέταση μέταλλα πλην του μολύβδου, οι τιμές των συγκεντρώσεων του οποίου, σύμφωνα με τα αποτελέσματα των μετρήσεων που έχουν κοινοποιηθεί στο ΥΠΕΧΩΔΕ, είναι χαμηλότερες των ορίων της νομοθεσίας.
Μετά την ολοκλήρωση του έργου της μελέτης και σε συνεργασία με τους συναρμοδίους φορείς θα γίνει εκτίμηση της κατάστασης ώστε να λαμβάνονται τα απαραίτητη μέτρα για την προστασία της Δημόσιας Υγείας.
Τα συνερωτώμενα Υπουργεία παρακαλούνται να απαντήσουν στα θέματα αρμοδιότητάς τους.
Ο Υφυπουργός
ΕΜ. ΣΚΟΥΛΑΚΗΣ"
18. Στην με αριθμό 2241/21-10-97 ερώτηση δόθηκε με το υπ' αριθμ. 4152/13-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθμ. πρωτ. 2241/21-10-97 ερώτηση που κατατέθηκε στη Βουλή των Ελλήνων από την Βουλευτή κ. Στέλλα Αλφιέρη, σχετικά με θέματα που αφορούν τα προβλήματα που αφορούν τα προβλήματα των τσιγγάνων που κατοικούν στο Δήμο Σπάτων σας γνωρίζουμε ότι:
Στα πλαίσια της εφαρμογής των διατάξεων του ν. (Υγειονομική διάταξη Α5/696/25-4-83/ΦΕΚ 243/τ.Β'/11-5-1983 για την οργανωμένη εγκατάσταση πλανόδιων νομάδων), συγκροτήθηκε από τη Νομαρχιακή Αυτοδ/ση Ανατολικής Αττικής η προβλεπόμενη από το άρθρο 2 επιτροπή, προκειμένου να εισηγηθεί τη μετεγκατάσταση των τσιγγάνων της περιοχής όπως προβλέπεται από το άρθρο 5 της ίδιας διάταξης.
'Ηδη ο Δήμαρχος Σπάτων συνεργάζεται με τη Δ/νση Δασών της Νομαρχίας και με την Κτηματική Εταιρεία του Δημοσίου προς εξεύρεση κατάλληλου χώρου. Συγχρόνως ο κ. Δήμαρχος έχει προβεί σε αγορά εκτάσεως πέντε (5) στρεμμάτων με τη σύμφωνη γνώμη των τσιγγάνων όπως πληροφορηθήκαμε όμως αρνούνται να εγκατασταθούν.
Σας γνωρίζουμε ότι η μετεγκατάσταση είναι μια πολυσύνθετη διαδικασία, που περιλαμβάνει έργα υποδομής, στήριξη, πληροφόρηση, μέτρα για εκπαίδευση, επαγγελματική κατάρτιση, αλλά και ενεργοποίηση της τοπικής κοινωνίας.
Το Υπουργείο Υγείας έχει συστήσει ειδική επιτροπή προκειμένου να συνδράμει στο έργο της Νομαρχιακής Αυτοδιοίκησης.
Στόχος των συναρμόδιων Υπουργείων είναι η άμεση ενεργοποίηση για την αντιμετώπιση των σοβαρών οικιστικών προβλημάτων στους οικισμούς των τσιγγάνων.
Οι Υπηρεσίες Υγείας και Πρόνοιας παρέχουν Ιατροφαρμακευτική και κοινωνική προστασία στους τσιγγάνους με τους ίδιους όρους και τις ίδιες προϋποθέσεις που παρέχονται σε όλους τους πολίτες (επιδόματα, δωρεάν νοσοκομειακή και ιατροφαρμακευτική περίθαλψη, εμβολιασμοί, έκτακτη οικονομική ενίσχυση κλπ.).
Ο Υφυπουργός
Θ. ΚΟΤΣΩΝΗΣ"
19. Στην με αριθμό 2269/22-10-97 ερώτηση δόθηκε με το υπ' αριθμ. 4194/14-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στη με αριθ. πρωτ. 2269/22.1Ο.97 ερώτηση που κατατέθηκε στη Βουλή από το Βουλευτή κ. Ψωμιάδη σχετικά με χρηματοδότηση του κτιρίου που θα στεγάσει το νέο βρεφονηπιακό σταθμό του Ιδρύματος 'Ασυλο του Παιδιού" σας πληροφορούμε τα παρακάτω:
Το Σωματείο "'Ασυλο του Παιδιού", και το ομώνυμο 'Ιδρυμα που συστήθηκε με το Β.Δ. 189/73 (ΦΕΚ 60 τ.Α') έχει ως σκοπό βάσει του άρθρου 2 του κανονισμού λειτουργίας του: τη φιλοξενία και τη διαπαιδαγώγηση κατά τη βρεφική, νηπιακή και πρώτη σχολική ηλικία Των παιδιών των εργαζομένων ή ασθενών γονέων της πόλης.
Σήμερα το 'Ασυλο του Παιδιού" λειτουργεί ένα υποδειγματικό ολοήμερο σχολείο επί έντεκα ώρες την ημέρα για έντεκα μήνες το χρόνο και καλύπτει τις ανάγκες περισσότερων από 550 παιδιών, ηλικίας 2 μηνών έως 12 ετών της Θεσσαλονίκης.
Το εν λόγω 'Ιδρυμα επιχορηγείται από τον Προϋπολογισμό της Περιφερειακής Διοίκησης Θεσσαλονίκης μέσω της Διεύθυνσης Πρόνοιας της Οικείας Νομαρχιακής Αυτοδιοίκησης.
Το Υπουργείο κρίνοντας ότι η προσφορά του Ασύλου είναι πολύ σημαντική για την περιοχή της Θεσσαλονίκης το στηρίζει συχνά με έκτακτη επιχορήγηση.
Σε ό,τι αφορά την ανέγερση κτιρίου που θα στεγάσει το
 



 








Σελίδα 3037 
Βρεφονηπιακό Σταθμό σας πληροφορούμε ότι το έργο εντάχθηκε για επιχορήγηση στο Πρόγραμμα Δημοσίων Επενδύσεων το έτος 1995 με τον κωδικό 9593006 και με συνολικό προϋπολογισμό 200 εκατ. δρχ. έχει δε μεταβιβασθεί όλη η εγκεκριμένη σχετική πίστωση που είχε εγγραφεί για το σκοπό αυτό. Επίσης το 'Ιδρυμα επιχορηγείται περιοδικά και από τις πιστώσεις του Ειδικού Κρατικού Λαχείου.
Ο Υφυπουργός
ΘΕΟΔ. ΚΟΤΣΩΝΗΣ"
20. Στην με αριθμό 2298/97 ερώτηση δόθηκε με το υπ' αριθμ. 196/10-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2298/97 ερώτηση του Βουλευτή κ. Γεώργιου Σούρλα, σας πληροφορούμε:
Κατά την πρόσφατη επίσκεψή του στα Τίρανα, 15.1Ο. ο κύριος Πρωθυπουργός ζήτησε ενίσχυση από αλβανικής πλευράς των μέτρων φύλαξης της μεθορίου για την καταπολέμηση της παράνομης μετανάστευσης και κάθε είδους εγκληματικότητας.
Στο πλαίσιο της επίσκεψης, ο Υπουργός Δημόσιας Τάξης κ. Ρωμαίος και ο Αλβανός ομόλογός του υπέγραψαν Κοινό Ανακοινωθέν, βάσει του οποίου τα δύο Υπουργεία θα συνεργασθούν για την καταπολέμηση διακίνησης ναρκωτικών, οργανωμένου εγκλήματος και κλοπών, ενώ η ελληνική πλευρά αναλαμβάνει την εκπαίδευση Αλβανών αστυνομικών στους ανωτέρω τομείς.
Η συνεργασία των δύο Υπουργείων θα συντελέσει δραστικά στην αντιμετώπιση του προβλήματος της διακίνησης ναρκωτικών από την Αλβανία στη χώρα μας.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
21. Στην με αριθμό 2302/23-10-97 ερώτηση δόθηκε με το υπ' αριθμ. 5362/14-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Σε απάντηση της αριθμ. 2302/23-10-1997 ερώτησης της Βουλής των Ελλήνων, που κατέθεσαν οι Βουλευτές κύριοι Σωτηρόπουλος Βασίλειος, Σούρλας Γεώργιος, Βύζας Βασίλειος, Αλεξόπουλος Γεώργιος, Σκανδαλάκης Παναγιώτης και Αναστασόπουλος Νικόλαος, η οποία απευθύνεται μεταξύ άλλων και στο Υπουργείο μας και σε ό,τι μας αφορά σχετικά με το θέμα, σας γνωρίζουμε τα παρακάτω.
Με τον έλεγχο των τροφίμων και ποτών ασχολούνται υπηρεσίες πέντε Υπουργείων (Υγείας και Πρόνοιας, Ανάπτυξης, Δημοσίας Τάξεως, Οικονομικών και Γεωργίας), εφαρμόζοντας το καθένα τη νομοθεσία του στα πλαίσια των αρμοδιοτήτων του (ποιότητα, τιμή, σύσταση, υγεία). Ο έλεγχος αφορά όλο το φάσμα της διακίνησης των τροφίμων από την πρωτογενή παραγωγή ως την κατανάλωση.
Η ύπαρξη συναρμοδιότητας όλων αυτών των υπηρεσιών στον έλεγχο των τροφίμων και ποτών δημιουργεί, πράγματι, πρόβλημα στην αποτελεσματικότητα του σκοπού του ελέγχου, που είναι η προστασία της Δημόσιας Υγείας, κατ' αρχήν, και των υπολοίπων συμφερόντων του καταναλωτή ακολούθως. Τούτο βεβαίως για να επιτευχθεί χρειάζεται να υπάρχει ένα υψηλό επίπεδο ασφάλειας και αποτελεσματικός δημόσιος έλεγχος, και απαιτείται πρώτα να γίνει κάθετη οριοθέτηση των αρμοδιοτήτων όλων των εμπλεκόμενων υπηρεσιών και στη συνέχεια καλός συντονισμός.
Το Υπουργείο μας, μέχρι σήμερα, απετέλεσε τον βασικό φορέα ελέγχου των τροφίμων και ποτών καθώς και των εγκαταστάσεων παρασκευής, επεξεργασίας, συσκευασίας, αποθήκευσης, συντήρησης, διακίνησης και διάθεσης αυτών, γεγονός άλλωστε που υιοθετείται και τονίζεται από τους ερωτώντες Βουλευτές. Σε προτάσεις που έγιναν κατά το παρελθόν για δημιουργία ενός ενιαίου φορέα ελέγχου) τροφίμων και ποτών, εκφράσαμε σύμφωνη γνώμη με την προϋπόθεση ο φορέας αυτός να τεθεί υπό την' εποπτεία του Υπουργείου μας, αιτιολογώντας πλήρως την τοποθέτησή μας.
Η Νομοθεσία του Υπουργείου μας, απετέλεσε και αποτελεί τον κορμό της υγειονομικής νομοθεσίας, την οποία χρησιμοποιούν εκτός των Υγειονομικών Υπηρεσιών της Χώρας και υπηρεσίες των άλλων Υπουργείων, που αναφέρονται παραπάνω.
Στον πρόσφατα ψηφισθέντα και δημοσιευθέντα νόμο για την αναμόρφωση του Ε.Σ.Υ, προβλέπεται η οργάνωση του Κεντρικού και των Περιφερειακών Εργαστηρίων Δημόσιας Υγείας, για τον μικροβιολογικό έλεγχο αυτών των τροφίμων και ποτών και ήδη έχουν δρομολογηθεί οι προκαταρκτικές διαδικασίες για υλοποίηση των διατάξεων του ανωτέρω νόμου.
'Oσον αφορά την πρόταση Νόμου για την ίδρυση και λειτουργία του "Εθνικού Οργανισμού Τροφίμων και Φαρμάκων" (Ε.Ο.ΤΡΟ.Φ.) και σε συνδυασμό με τα όσα παραπάνω αναφέρθηκαν, έγινε σαφές ότι σήμερα ο ΕΟΦ ασκεί επιτυχώς το σκοπό του, επιτελώντας ένα έργο ιδιαίτερα σημαντικό που αναγνωρίζεται απ' όλους. Η ανάθεση συμπληρωματικών αρμοδιοτήτων στον ΕΟΦ για τον έλεγχο των τροφίμων, ποτών και άλλων καταναλωτικών αγαθών θα αυξήσει τον φόρτο της εργασίας του και θα τον καταστήσει αναποτελεσματικό.
Εξ άλλου για πολλά προϊόντα, όπως π.χ. τα εντομοκτόνα, υπάρχει ήδη έλεγχος από εξουσιοδοτημένες αρχές, όπου εξετάζεται η επίδραση του προϊόντος στη Δημόσια Υγεία. Η προσθήκη συμπληρωματικών ελέγχων στον Ε.Ο.Φ. θα επιμηκύνει τις ήδη επιβαρυμένες χρονοβόρες διαδικασίες.
Είναι παραδεκτό απ' όλους ότι τα διάφορα προβλήματα που άπτονται της διαδικασίας έγκρισης, κυκλοφορίας και ελέγχου όλων των προϊόντων που μπορούν να επηρεάσουν τη Δημόσια Υγεία είναι αρκετά σύνθετα και δεν αντιμετωπίζονται με την ίδρυση ενός νέου φορέα και μόνο.
'Ηδη σε διυπουργικό επίπεδο έχει αποφασιστεί και βρίσκεται στο στάδιο της υλοποίησης η δημιουργία ενιαίου φορέα ελέγχου τροφίμων, με ρόλο συντονιστικό μεταξύ των εμπλεκομένων φορέων, που αναμένεται ότι θα συντελέσει στην ανάπτυξη συνολικής και συγκροτημένης πολιτικής στα θέματα ελέγχου της αγοράς στον τομέα τροφίμων.
Ο Υφυπουργός
ΕΜΜ. ΣΚΟΥΛΑΚΗΣ"
22. Στην με αριθμό 2309/97 ερώτηση δόθηκε με το υπ' αριθμ. 198/10-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2309/97 ερώτηση και 846 αναφορά των Βουλευτών κυρίων Μ. Κεφαλογιάννη, Ορ. Κολοζώφ, Χαρ. Αγγουράκη, σας πληροφορούμε:
Πάγια ελληνική θέση είναι ότι οι έναντι της Γερμανίας αξιώσεις της χώρας μας για την καταβολή πολεμικών αποζημιώσεων/επανορθώσεων και επιστροφή του αναγκαστικά συναφθέντος κατοχικού δανείου, είναι ιστορικά βεβαιωμένες, νομικά θεμελιωμένες και ηθικά δικαιωμένες. Το δε θέμα παραμένει και διατηρείται πολιτικά ανοικτό.
Εξάλλου η γερμανική πλευρά, παρά την καταφανή απορριπτική στάση που τήρησε και τηρεί, δεν έχει ακόμη απαντήσει εγγράφως, όπως υποχρεούται από τη διεθνή διπλωματική πρακτική, στην ελληνική ρηματική διακοίνωση, αναγνωρίζοντας εμμέσως πλην σαφώς, το εκκρεμές αλλά και τη σοβαρότητα του ζητήματος.
Διευκρινίζεται ότι το εύρος του εύλογου χρόνου για την απάντηση των θεμάτων, που τέθηκαν με τη ρηματική διακοίνωση, δεν μπορεί να καθορισθεί κατ' αποκοπήν, αφού είναι γνωστό ότι τούτο αποτελεί συνάρτηση πολλών παραγόντων συνδεομένων με το πολύμορφον και πολύπλοκο των προς επίλυση εκκρεμοτήτων.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
23. Στην με αριθμό 2310/24-10-97 ερώτηση δόθηκε με το υπ' αριθμ. 92/17-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2310/24-10-97 που κατέθεσε
 



 








Σελίδα 3038 
ο Βουλευτής κ. Ν. Αναστασόπουλος, σας πληροφορούμε ότι συνολικά για το έτος 1997 υπήρχαν για το Υπουργείο Γεωργίας διαθέσιμες πιστώσεις δακοκτονίας ύψους 4,55 δισ. δρχ. (2,35 τακ. Προϋπολ. + 2,2 δισ. από Ε.Ε.).
Συνεπώς για το έτος 1997 υπάρχει έλλειμμα πιστώσεων της τάξης 3,45 δισ. δρχ.
Το Υπουργείο Γεωργίας διέθεσε την ως άνω πίστωση στις Περιφερειακές υπηρεσίες οι οποίες εφαρμόζουν πρόγραμμα καταπολέμησης του δάκου της ελιάς και έχουν εξοφληθεί δαπάνες οι οποίες πραγματοποιήθηκαν μέχρι τέλος Αυγούστου και απομένουν ακάλυπτες όλες οι δαπάνες που πραγματοποιήθηκαν από τέλος Αυγούστου - Αρχές Σεπτεμβρίου μέχρι σήμερα.
Παράλληλα το Υπουργείο Γεωργίας έχει προβεί έγκαιρα στις απαραίτητες ενέργειες και έχει ζητήσει από το Υπουργείο Οικονομικών συμπληρωματική πίστωση ύψους 3,5 δισ. δρχ. και αναμένει την έγκρισή της προκειμένου να καταστεί δυνατή η εξόφληση όλων των δαπανών του προγράμματος δακοκτονίας κι επομένως και του αναφερόμενου εργολάβου του νομού Μεσσηνίας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
24. Στην με αριθμό 2312/24-10-97 ερώτηση δόθηκε με το υπ' αριθμ. 93/17-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2312/24-10-97 που κατέθεσε ο Βουλευτής κ. Π. Ψωμιάδης σας πληροφορούμε τα εξής:
Η ΑΤΕ για να μπορέσει να υποστηρίξει καλύτερα την προώθηση των εργασιών που ήδη προσφέρει και να επεκταθεί σε χρηματιστηριακές επενδύσεις και με προτεραιότητα πάντα στον αγροτικό τομέα, αποφάσισε τη διεύρυνση και αναβάθμιση του δικτύου της, για την κάλυψη ευρύτερου φάσματος εργασιών και δραστηριοτήτων.
Μέχρι σήμερα από τις 69 θυρίδες του Λεκανοπεδίου Αττικής έχουν αναβαθμιστεί οι 12 και έχει εγκριθεί η αναβάθμιση άλλων 7 ενώ από τις 17 της Θεσσαλονίκης έχουν αναβαθμιστεί οι 2 και έχει εγκριθεί η αναβάθμιση άλλων 6.
Επομένως είναι φανερό ότι αναλογικά οι αναβαθμιζόμενες θυρίδες της Θεσσαλονίκης είναι περισσότερες από αυτές της Αττικής.
'Οσο για τη στελέχωση των παραπάνω αναβαθμιζομένων θυρίδων, μέχρι τον Ιούνιο του τρέχοντος έτους γινόταν στις περισσότερες περιπτώσεις με επιλογή από τους υπηρετούντες υπαλλήλους, διότι δεν είχε ακόμη θεσμοθετηθεί το Σύστημα Επιλογής και Τοποθέτησης Στελεχών σε θέσεις ευθύνης με προκήρυξη (εγκύκλιος 103/24-6-97).
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
25. Στην με αριθμό 2313/24-10-97 ερώτηση δόθηκε με το υπ' αριθμ. 5102/17-11-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 2313/24-1Ο-97 ερώτηση που κατατέθηκε στη Βουλή από τον Βουλευτή κ. Π. Ψωμιάδη, σχετικά με την μονιμοποίηση υπαλλήλων που υπηρετούν στο ΙΚΑ με σχέση εργασίας ιδ. δικαίου αορ. χρόνου, σας γνωρίζουμε τα εξής:
Με τον προφορικό διαγωνισμό της 23-9-90 και σύμφωνα με τις διατάξεις του άρθρου 44 του ν.1882/9Ο, προσλήφθηκαν στο ΙΚΑ υπάλληλοι διαφόρων ειδικοτήτων με σύμβαση εργασίας ιδιωτικού δικαίου αορίστου χρόνου, οι οποίοι υπηρετούν μέχρι σήμερα με την ίδια σχέση εργασίας, συγκεκριμένα κατά κατηγορία και κλάδο:
ΔΕ Ηλεκτρονικών Υπολογιστών 
1Ο
ΥΕ Βοηθητικού Προσ/κού-Επιμελητών 
1Ο
ΥΕ Προσ/κό Καθ/τας 
4Ο
ΥΕ Φυλάκων-Νυκτ/νων 
2
ΥΕ Εργατών 
1Ο
ΥΕ Προσ/κό Υματισμού, Πλύντριες Σιδ. 
4
ΥΕ Βοηθ. προσ, Μαγ. Τραπ. Καθ. Μαγ. 
1Ο
ΔΕ Βοηθών Ιατρ. και Βιολ. Εργ. 
4Ο
ΔΕ Οδοντοτεχνιτών 
4
ΔΕ Χειρ. Ιατρικών Συσκ. 
4
ΔΕ Υπαλ. Φαρμακείου 
9
ΔΕ Βοηθ. Νοσοκόμων 
33
ΥΕ Πρακτικών Νοσοκόμων 
97
ΥΕ Βοηθών Οδοντιάτρων 
1Ο
Σύνολο 
283
Το θέμα της μονιμοποίησης συμβασιούχων υπαλλήλων του δημοσίου και των ΝΠΔΔ είναι γενικότερο και ανήκει στην αρμοδιότητα του Υπουργείου Εσωτερικών, Δημόσιας Διοίκησης και Αποκέντρωσης.
Ο Υφυπουργός
Ν. ΦΑΡΜΑΚΗΣ"
26. Στην με αριθμό 2316/24-10-97 ερώτηση δόθηκε με το υπ' αριθμ. 2821/13-11-97 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 2316/24.10.97 που κατέθεσε ο Α' Αντιπρόεδρος της Βουλής των Ελλήνων, Βουλευτής κ. Παν. Κρητικός, σχετικά με το νομικό πλαίσιο που ρυθμίζει θέματα διαφάνειας στην ανάθεση συμβάσεων έργων που συγχρηματοδοτούνται από Κοινοτικά Προγράμματα, σας γνωρίζουμε τα εξής:
1. Για το συντονισμό των διαδικασιών σύναψης δημοσίων συμβάσεων υπηρεσιών και και στα πλαίσια της Λευκής Βίβλου για την ολοκλήρωση της Εσωτερικής Αγοράς το Συμβούλιο της Ευρωπαϊκής 'Ενωσης εξέδωσε την Οδηγία 92/50/18.6.92.
Βασικός στόχος της ανωτέρω Οδηγίας είναι η θέσπιση κοινών κανόνων τόσο στον τεχνικό τομέα όσο και στον τομέα της δημοσιότητας που πρέπει να ακολουθούν οι αναθέτουσες αρχές, ώστε να εξαλειφθούν οι πρακτικές που περιορίζουν τον ανταγωνισμό και να διασφαλιστεί η επιδιωκόμενη διαφάνεια στη διαχείριση.
'Εχοντας υπόψη τα παραπάνω και από την έναρξη υλοποίησης του Β' ΚΠΣ 1994-99, το ΥΠΕΘΟ σε συνεργασία με τις αρμόδιες Κοινοτικές Υπηρεσίες και τα αντίστοιχα Νομικά Γραφεία προχώρησε στην ενσωμάτωση της ανωτέρω Οδηγίας σε όλες τις διαδικασίες προκηρύξεων που αφορούσαν στην ανάθεση συμβάσεων στα πλαίσια εφαρμογής των Επιχειρησιακών Προγραμμάτων και Κοινοτικών Πρωτοβουλιών .
2. Επιπρόσθετα το Υπουργείο Εθνικής Οικονομίας ανέλαβε πρωτοβουλία που αποτελεί καινοτομία ακόμη και σε Κοινοτικό Επίπεδο αναφορικά με την 'Ιδρυση και Λειτουργία Μονάδας Παρακολούθησης Διαγωνισμών και συμβάσεων στο Κέντρο Διεθνούς Ευρωπαϊκού και Οικονομικού Δικαίου με έδρα τη Θεσσαλονίκη.
Μέσω της ανωτέρω μονάδας επιδιώκεται η συστηματοποίηση της παρακολούθησης της νομιμότητας των διαδικασιών, η αξιολόγηση τυχόν προβλημάτων και η πρόταση διορθωτικών παρεμβάσεων που θα επιτρέψουν την εμπέδωση μιάς νέας αντίληψης και υπευθυνότητας απο το σύνολο των εταίρων γεγονός που αποτελεί ανυπέρβλητη ανάγκη ενόψει και της έναρξης των διαπραγματεύσεων για το επόμενο Πακέτο Σαντέρ.
3. Ειδικότερα και όσον αφορά τις διαδικασίες ανάθεσης και επίβλεψης των συμβάσεων που αφορούν την εκτέλεση των Τεχνικών 'Εργων σύμφωνα με το υφιστάμενο Νομοθετικό Πλαίσιο, αρμόδιο είναι το Υπουργείο Περιβάλλοντος, Χωροταξίας και Δημοσίων Εργων προς το οποίο αποστέλλεται η παρούσα και παρακαλείται να απαντήσει.
Οι υπηρεσίες του Υπουργείου Εθνικής Οικονομίας είναι στη διάθεσή σας για την παροχή οποιασδήποτε πρόσθετης πληροφόρησης
Ο Υφυπουργός
ΧΡ. ΠΑΧΤΑΣ"
27. Στην με αριθμό 2318/24-10-97 ερώτηση δόθηκε με το υπ' αριθμ. 94/17-11-97 έγγραφο από τον Υπουργό Γεωργίας
 



 








Σελίδα 3039 
η ακόλουθη απάντηση:
"Απαντώντας στην ερώτηση που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:
Η ΑΤΕ εφαρμόζοντας τις αποφάσεις 1996/8-2-94 της ΕΤΕ και 32Ο9811/2-3-94 του Υπ. Γεωργίας, ρύθμισε τις οφειλές των κτηνοτρόφων που προέρχονταν από μεσοπρόθεσμα επενδυτικά δάνεια, καθώς και βεβαιωμένες οφειλές στις Δ.Ο.Υ υπό την προϋπόθεση ότι η εξεταζόμενη μονάδα λειτουργεί και είναι οικονομικά βιώσιμη εκμετάλλευση.
Σύμφωνα με τις αποφάσεις αυτές η Πολιτεία ανέλαβε να καταβάλει στην ΑΤΕ υπέρ των κτηνοτρόφων το σύνολο ή μέρος των τόκων, ανάλογα κατά περίπτωση, των μεσ/σμων δανείων που τους χορηγήθηκαν λήξης μέχρι 31/12/91.
Το υπόλοιπο των οφειλών τους, που βαρύνει τις εκμεταλλεύσεις, ρυθμίστηκε για να πληρωθεί σε 10 xρόνια με διετή Περίοδο Χάριτος.
Η απόφαση αυτή, ήταν σύμφωνη με τους όρους και ποοϋποθέσεις που έθεσε η Επιτροπή της Ευρωπαϊκής 'Ενωσης, αντιμετώπιζε το θέμα των κτηνοτροφικών χρεών κατά ουσιαστικό τρόπο στα πλαίσια των δυνατοτήτων της Εθνικής Οικονομίας και προωθείτο παράλληλα η οικονομική εξυγίανση του κλάδου της κτηνοτροφίας. Η παραπάνω απόφαση άρχισε να υλοποιειται απο τον Μάιο του 1994 και σύμφωνα με στοιχεία της ΑΤΕ το 94,5% των κτηνοτρόφων που πληρούσαν τους όρους και προϋποθέσεις της απόφασης της ΕΤΕ, συνήψαν συμβάσεις και ανταποκρίθηκαν στις υποχρεώσεις τους για την καταβολή της πρώτης δόσης. Επειδή παρουσιάστηκε υστέρηση στην καταβολή της δεύτερης δόσης των κτηνοτρόφων. Το Υπουργείο Γεωργίας με Υπουργική απόφαση παρέτεινε την καταβολή της πρώτης και δεύτερης δόσης μέχρι 3Ο-9-97, ούτως ώστε όσοι ενδιαφέροντο να μη χάσουν τα προνόμια της απόφασης της ρύθμισης.
Πέραν της ρύθμισης αυτής, η ΑΤΕ για να διευκολύνει ακόμα περισσότερο τους κτηνοτρόφους στην εξυπηρέτηση των οφειλών τους και στην ομαλή λειτουργία των εκμεταλλεύσεών τους, αποφάσισε σύμφωνα με το δικαίωμα που της παρέχει η 162Ο/89 ΠΔ/ΤΕ και ρύθμισε για 10 χρόνια και τις ληξ/σμες μέχρι 31-3-94 οφειλές τους.
Η Αγροτική Τράπεζα της Ελλάδος τα δύο τελευταία χρόνια έχει μειώσει τα επιτόκια χορηγήσεώς της προς τους κατά κύριο επάγγελμα αγρότες και συμπεριλαμβάνονται οι κτηνοτρόφοι κατά 5 εκατοστιαίες μονάδες για τα βραχυπρόθεσμα δάνεια και κατά 4 εκατοστιαίες μονάδες για τα μεσοπρόθεσμα. 'Ετσι τα επιτόκια των βραχυπρόθεσμων δανείων ανέρχονται σήμερα σε 15-16% ενώ των μεσοπρόθεσμων σε 16%.
Επίσης από 1-3-97 προκειμένου να ενισχυθούν οι νέοι αγρότες και να δοθούν κίνητρα για αύξηση των επενδύσεων στον αγροτικό τομέα, η ΑΤΕ εφαρμόζει νέα ευνοϊκά προγράμματα δανειοδότησης, με σταθερό επιτόκιο για τρία χρόνια, τα οποία έχουν ως εξής:
- για νέους σε ηλικία αγρότες μέχρι 40 ετών που πραγματοποιούν επενδύσεις στον πρωτογενή τομέα (γεωργία - κτηνοτροφία - αλιεία - δάση) με σταθερό επιτόκιο 12%.
- για την αγορά χωραφιών από αγρότες ανεξάρτητα από την ηλικία τους εφόσον υπάρχει διαδοχή στην εκμετάλλευση με σταθερό επιτόκιο 13%.
- όσοι εντάσσονται σε αναπτυξιακά προγράμματα και δεν τυγχάνουν επιδότησης επιτοκίου (Καν. 866/90, 2328/91, 3699/93 κλπ.), μπορούν να δανειοδοτηθούν με σταθερό επιτόκιο 13% για το ποσό του τραπεζικού δανείου που προβλέπεται στο χρηματοδοτικό σχήμα της επένδυσης.
Μετά το τέλος της τριετίας θα επανακαθορίζεται το επιτόκιο με το οποίο θα επιβαρύνονται τα δάνεια αυτά (μεταβλητό ή σταθερό).
Στο μέλλον αν το επιτρέψουν οι συνθήκες, η ΑΤΕ θα προχωρήσει σε παραπέρα μείωση των επιτοκίων της.
'Οσον αφορά τη μείωση του κόστους αδειών για κτηνοτροφικές εγκαταστάσεις, αυτό θεσπίστηκε στο ν. 2520 ΦΕΚ 173/1-9-1997/τ. Α'.
Για τη μείωση του κόστους παραγωγής ζωοτροφών το Υπουργείο Γεωργίας εφαρμόζει τα ακόλουθα προγράμματα.
- Ενίσχυση της παραγωγής ζωοτροφών στις ορεινές και μειονεκτικές περιοχές βάσει του κανονισμού 2328/91 της Ε.'Ενωσης.
- Ενίσχυση παραγωγής των αφυδατωμένων ζωοτροφών βάσει του κανονισμού 603/95 της Ε. 'Ενωσης (68.93 ECU/ton. για τις τεχνητώς αφυδατωμένες και 38,64 ECU/ton. για τις αποξηραμένες στον ήλιο ζωοτροφές.
- Εκσυγχρονισμός των βιομηχανιών ζωοτροφών με κοινοτικούς και εθνικούς πόρους βάσει του κανονισμού 866/90 της Ε.Ε. ώστε να βελτιωθεί η παραγωγικότητα, η ανταγωνιστικότητα και ποιότητα των παραγμένων ζωοτροφών και να μειωθεί το κόστος παραγωγής τους.
Τέλος το Υπουργείο Γεωργίας πρωθεί τη χρησιμοποίηση των υπολλειμμάτων γεωργικών βιομηχανιών στη διατροφή των ζώων.
Για την πληρωμή των προκαταβολών και υπολοίπου ποσού πριμοδότησης και ειδικής ενίσχυσης επιλέξιμων προβατίνων και αιγών.
Ευθύς ως καθορισθούν και δημοσιευθούν στην επίσημη εφημερίδα της Ευρωπαϊκής 'Ενωσης τα σχετικά ποσά η Κεντρική Υπηρεσία του Υπουργείου Γεωργίας τα αποστέλλει στις Νομαρχιακές Αυτοδιοικήσεις και στο φορέα μηχανογράφησης. Οι περιφερειακές υπηρεσίες καταβάλλουν στα πλαίσια των δυνατοτήτων τους κάθε προσπάθεια για την ταχύτερη πληρωμή των παραγωγών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
28. Στην με αριθμό 2319/24-10-97 ερώτηση δόθηκε με το υπ' αριθμ. 95/17-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2319/24-10-97 που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:
Οι παρατηρούμενες καθυστερήσεις στην καταβολή από τη ΔΙΔΑΓΕΠ των εξαγωγικών επιδοτήσεων με άλλους αρμόδιους φορείς (τελωνεία κλπ.) για τη διευκρίνηση ορισμένων στοιχείων των υπό εκκαθάριση φακέλλων. Θα πρέπει όμως να σημειώσουμε ότι με τις συνεχείς καταβαλλόμενες υπεράνθρωπες προσπάθειες του υφιστάμενου προσωπικού, έχει βελτιωθεί κατά πολύ ο χρόνος καταβολής των δικαιουμένων επιδοτήσεων.
'Ετσι κατά τομέα αντικειμένου σήμερα ο χρόνος καταβολής για μεν το ελαιόλαδο έχει μειωθεί σε 40 ημέρες για δε τα γαλακτοκομικά σε 100 ημέρες ενώ δεν υφίστανται εκκρεμείς φάκελλοι για τον τομέα δημητριακών καθώς και στον τομέα κρέατος και αλιευμάτων.
Το πρώτο εξάμηνο του τρέχοντος έτους υπήρξε κάποια καθυστέρηση στις πληρωμές των προγραμμάτων, οι οποίες μέχρι και το έτος 1996 γίνονται από τον Τακτικό Προϋπολογισμό, γεγονός που οφειλόταν στη μη ύπαρξη μέχρι τότε νομοθετικού πλαισίου για τη μεταφορά πιστώσεων από το Π.Δ.Ε. στην ΑΤΕ για την πληρωμή των δικαιούχων.
Για την άρση αυτού αυτού του προβλήματος με την αριθμ. 257/27-2-97 κοινή διυπουργική απόφαση (Υπουργών Γεωργίας και Οικονομικών) έγινε προσαρμογή 40 κοινών αποφάσεων και προωθήθηκε σχετική τροπολογία η οποία ψηφίστηκε από τη Βουλή με το ν. 2512/97.
'Ηδη με τις ρυθμίσεις αυτές και με μηνιαίες κατανομές έχουν εκταμιευθεί για την πληρωμή των δικαιούχων 65,5 δισ. δρχ. χωρίς να υπάρχει από τότε καμιά καθυστέρηση στην πληρωμή δικαιούχων.
Σε ό,τι αφορά τα λοιπά προγράμματα του Υπουργείου Γεωργίας που συνέχισαν να εξυπηρετούνται από τον Τακτικό Προϋπολογισμό (Κ.Α. 2111,5323, 5329, 5341) δεν υπήρξε καμία καθυστέρηση στην ροή των εκταμιεύσεων και οι δικαιούχοι από την αρχή του έτους και κάθε μήνα πληρώνονται κανονικά.
'Ηδη μέχρι σήμερα έχουν εκταμιευθεί 40 δισ. δρχ. ενώ ο μεγάλος όγκος των πληρωμών αναμένεται το τελευταίο τρίμηνο οπότε ολοκληρώνονται τα έργα.
Σχετικά με το χρόνο καταβολής των αποζημιώσεων γνωρίζουμε ότι από τον ΕΛΓΑ έχει καταβληθεί μεγάλη προσπάθεια
 



 








Σελίδα 3040 
για να συντομευθεί όσο το δυνατό περισσότερο.
Ο χρόνος όμως αυτός σε καμία περίπτωση δεν μπορεί να είναι μικρότερος από το χρονικό διάστημα μέσα στο οποίο πωλούνται τα προϊόντα σε κανονικές συνθήκες διακίνησης και εμπορίας τους.
Στα πλαίσια αυτά οι αποζημιώσεις καταβάλλονται σήμερα σε διάστημα 6-10 μηνών από την ημερομηνία της ζημιάς σε αντίθεση με το παρελθόν που ο χρόνος αυτός έφθανε και τους 16 ή 24 μήνες.
Για το Ν. Αχαϊας συγκεκριμένα έχουν καταβληθεί έγκαιρα όλες οι αποζημιώσεις για ζημιές που συνέβησαν το 1996 πλην ελαχίστων και μικράς σημασίας ζημιών που έγιναν στο τέλος του 1996 λόγω αδυναμιών του ΚΗΥΚΥ να εξυπηρετήσει τη ροή των πινάκων. Οι αποζημιώσεις αυτές θα καταβληθούν εντός των προσεχών ημερών. Οι αποζημιώσεις για τις ζημιές που έγιναν μέσα στο 1997 θα αρχίσουν να καταβάλλονται σταδιακά και χωρίς διακοπή από το μήνα Δεκέμβριο και μετά.
Στο Π.Ε.Π. Δυτικής Ελλάδας είναι ενταγμένα δώδεκα έργα του Ν. Αχαϊας συνολικού προϋπολογισμού 1.874.000.000 δρχ. Συγκεκριμένα:
1. Αρδευτικό έργο Β' φάση Σκιαδά Σκούρα.
2. Αρδευτικά έργα Β' φάσης Κραθίου Αμπέλου Καλαμά και Σκεπαστού.
3. Αρδευτικά έργα Σταυροχωρίου Ισώματος - Φαρών Χαραυγής.
4. Αρδευτικά έργα Τράπεζας - ΤΟΕΒ Κριού - Μαρμάρων - Αιγών.
5. Αρδευτικό έργο Χαλανδρίτσας.
6. Αρδευτικό έργο Κούρκαφα.
7. Αρδευτικό έργο Σελινούντα
8. Αρδευτικό έργο Αχαϊκού.
9. Αρδευτικά έργα ΤΟΕΒ Σαραβαλίου - Καμηνιών - Τσουκαλέικων - Αλισσού - Δρεπάνου.
10. Αρδευτικά έργα Ροδιάς - Ελαιώνα - Νικολεικων - Ριζόμυλου - Ελίκης.
11. Αρδευτικό έργο Χρυσαμπέλων.
12. Αρδευτικό έργο Δάφνης - Πουρναριάς - Βουραϊκού.
Οι πληρωμές των ανωτέρω έργων μέχρι τέλος 1996 ήταν 1.205.507.000 δρχ.
Οι πιστώσεις για το 1997 είναι 648.530.000 δρχ.
Το πρόγραμμα εξελίσσεται ομαλά.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
29. Στην με αριθμό 2321/24-10-97 ερώτηση δόθηκε με το υπ' αριθμ. 96/17-11-97 έγγραφο από τον Yπουργό Γεωργίας η ακόλουθη απάντηση:
"Απαντώντας στην ερώτηση 2321/24-10-97 που κατέθεσε ο Βουλευτής κ. Σ. Σπηλιωτόπουλος, σας πληροφορούμε, ότι έχει πραγματοποιηθεί στο Νομό Αχαϊας η απορρόφηση των οινοποιήσιμων σταφυλιών. Οι τιμές παραγωγού, βέβαια, διαμορφώνονται στην αγορά, κάθε περίοδο σύμφωνα με την προσφορα και τη ζήτηση του προϊόντος.
Τα μέτρα στήριξης στον οινικό τομέα όπως (αποστάξεις, αποθεματοποίηση, εμπλουτισμός κλπ.) αποφασίζονται σε Κοινοτικό επίπεδο, κάθε δε άλλο μέτρο για ενισχύσεις, επιδοτήσεις κλπ. που τυχόν ζητηθεί σε εθνικό επίπεδο είναι ασυμβίβαστο προς το Κοινοτικό δίκαιο, με όλες τις δυσάρεστες επιπτώσεις που συνεπάγεται αυτό για τη χώρα μας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ
30. Στην με αριθμό 2323/24-10-97 ερώτηση δόθηκε με το υπ' αριθμ. 98/17-11-97 έγγραφο από τον Yπουργό Γεωργίας η ακόλουθη απάντηση:
"Απαντώντας στην ερώτηση 2323/24.10.97 που κατέθεσε ο Βουλευτής κ. Σ. Σπηλιωτόπουλος σας πληροφορούμε τα εξής:
Η μέγιστη εγγυημένη ποσότητα ελαιολάδου, η οποία σύμφωνα με τους Κοινοτικούς κανονισμούς δύναται να λαμβάνει ενίσχυση στην παραγωγή ανέρχεται σε 1.350.000 τόνους ετησίως. Κάθε υπέρβαση αυτής της ποσότητας οδηγεί σε αναλογική μείωση των επιδοτήσεων που λαμβάνουν οι μεγάλοι παραγωγοί.
Για την περίοδο 1996 - 97 η Ευρωπαϊκή 'Ενωση αποδέχθηκε ως συνολική Κοινοτική παραγωγή ελαιολάδου 1.859.400 τόνους, με αποτέλεσμα η προκαταβολή για τους μεγάλους ελαιοπαραγωγούς, μετά και από την εφαρμογή ενός ποσοστού ασφαλείας 10% να οριστεί στο 66% της συνολικής επιδοτήσεως.
Υπόψη ότι οι μικροί παραγωγοί, που είναι άνω του 60% του συνόλου των παραγωγών, εξαιρούνται από το μέτρο της συνυπευθυνότητας, ενώ οι μεγάλοι μετά από την οριστικοποίηση της παραγωγής θα λάβουν και εξόφληση, το ύψος της οποίας θα είναι ανάλογο με το κατά πόσο θα μεταβληθεί η συνολική Κοινοτική παραγωγή ελαιολάδου.
Τέλος σημειώνουμε οτι ένα από τα κυριότερα ελληνικά αιτήματα στον τομέα του ελαιολάδου, το οποίο έχει τεθεί κατ' επανάληψη τόσο στον αρμόδιο Επίτροπο, όσο και σε όλα τα Κοινοτικά επίπεδα, και το οποίο θα αποτελέσει ένα από τα κύρια σημεία στις συζητήσεις για την αναμόρφωση της Κοινής Οργάνωσης Αγοράς στο ελαιόλαδο, είναι ο καθορισμός εθνικών κατωφλίων (ποσοστώσεων), ούτως ώστε κάθε Κράτος να υφίσταται τις συνέπειες της υπερπαραγωγής που παρουσιάζει, χωρίς να επηρρεάζονται οι επιδοτήσεις των άλλων παραγωγών Κρατών - μελών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
31. Στην με αριθμό 2328/24-10-97 ερώτηση δόθηκε με το υπ' αριθμ. 6498/14-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 2328/24-10-97, που σας κατέθεσε ο Βουλευτής κ. Νικόλαος Κατσαρός, σχετικά με το ανωτέρω θέμα, σας γνωρίζουμε ότι, το θέμα της φορολογικής μεταχείρισης των Παιδιάτρων και των Παθολόγων γιατρών ανήκει στην αρμοδιότητα του Υπουργείου Οικονομικών.
Οι αμοιβές των γιατρών για την παροχή υπηρεσιών στο ιατρείο τους ή στο σπίτι του ασθενή, σύμφωνα με το π.δ. 98/93 (ΦΕΚ.46/Α/2-4-93) είναι 2.200 και 2.800 δρχ. αντίστοιχα και ισχύουν για όλους τους γιατρούς που είναι συμβεβλημένοι με το Δημόσιο και τα άλλα Ασφαλιστικά Ταμεία.
Ο Υφυπουργός
ΕΜΜ. ΣΚΟΥΛΑΚΗΣ"
32. Στην με αριθμό 2329/24-10-97 ερώτηση δόθηκε με το υπ' αριθμ. 2814/13-11-97 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 2329/24-10-97 του Βουλευτή κ. Ν. Κακκάλου σας γνωρίζουμε τα εξής:
Η Εγνατία Οδός είναι ενταγμένη στο Επιχειρησιακό Πρόγραμμα "Προσβάσεις και Οδικοί 'Αξονες 1994 - 99" και στο Ταμείο Συνοχής, τέσσερις δε κάθετοι σ' αυτήν άξονες στην Κοινοτική Πρωτοβουλία Interreg II. Η Ζεύξη Ρίου - Αντιρρίου είναι επίσης ενταγμένη στο Ε.Π. "Προσβάσεις και Οδικοί 'Αξονες 1994 - 99".
Τα υπό υλοποίηση αυτά έργα, κρίσιμα και στρατηγικής σημασίας για την Ελλάδα, έχουν ορίζοντα τελικής ολοκλήρωσης πέραν του 2000 και η Ε.Π. του ΚΠΣ στις 3-31/10/97 διαπίστωσε την ανάγκη ν' αποτελέσουν "έργα-γέφυρες" ανάμεσα στο υφιστάμενο και το επόμενο διαρθρωτικό πακέτο. Ουδεμία πρόταση "εγκατάλειψης" έργων, όπως αναφέρατε στην ερώτησή σας, υπήρξε από πλευράς ελληνικής Κυβέρνησης.
Περισσότερες πληροφορίες σχετικά με την πρόοδο των έργων μπορείτε να λάβετε από το ΥΠΕΧΩΔΕ που είναι και αρμόδιο για την κατασκευή τους και προς το οποίο απευθύνεται επίσης η ερώτηση.
Ο Υφυπουργός
ΧΡΗΣΤΟΣ ΠΑΧΤΑΣ"
 



 








Σελίδα 3041 
33. Στην με αριθμό 2333/24-10-97 ερώτηση δόθηκε με το υπ' αριθμ. 164/17-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 24-10-97 εγγράφου σας, σχετικά με την αριθμ. 2333/24-10-97 ερώτηση, που κατέθεσε ο Βουλευτής κ. Β. Μιχαλολιάκος, σας γνωρίζουμε τα ακόλουθα:
Η αναπροσαρμογή των αντικειμενικών αξιών των ακινήτων επιβάλλεται να γίνεται εντός διετίας το αργότερο, σύμφωνα με τις διατάξεις της παρ. 18 του άρθρου 14 του Ν. 1882/90 και συμπληρώνεται στο τέλος του έτους για όλες τις περιοχές που είχαν ενταχθεί στο αντικειμενικό σύστημα μέχρι το τέλος του 1995.
Το σύστημα αντικειμενικού προσδιορισμού της αξίας των ακινήτων και κατά το νόμο και κατά την έννοια που ο όρος "αντικειμενικός" προσδίδει καταγράφει αντικειμενικά την υφιστάμενη κατάσταση της αγοράς των ακινήτων όπως αυτή διαμορφώνεται κάθε φορά και σε κάθε περίπτωση οι τιμές που προσδιορίζονται με το σύστημα αυτό υπολείπονται εκείνων της αγοράς σε ποσοστό 20% τουλάχιστον.
'Οσον αφορά τα ποσοστά αναπροσαρμογής δεν μπορούν να προσδιορισθούν εκ των προτέρων διότι δεν έχει παραδοθεί μέχρι σήμερα το πόρισμα της αρμόδιας Επιτροπής.
'Οσον αφορά την αύξηση των φόρων κεφαλαίου (μεταβιβάσεις, κληρονομιές, γον. παροχές, δωρεές) λόγω αύξησης των αντικειμενικών αξιών, σας γνωρίζουμε ότι αυτή δεν θα επιφέρει ιδιαίτερη φορολογική επιβάρυνση στους φορολογούμενους διότι με το ν. 2362/95 οι φόροι κεφαλαίου είχαν μειωθεί σημαντικά και εξακολουθούν να είναι οι μικρότεροι των τελευταίων ετών. Ενδεικτικά αναφέρεται ότι σήμερα ισχύει αφορολόγητο 4.500.000 δρχ. από το φόρο κληρονομιάς στην πρώτη κατηγορία, μειωμένος φόρος γονικής παροχής 20.000.000 δρχ. αυτοτελώς για κάθε γονέα και απαλλαγή από το φόρο μεταβίβασης για αγορά πρώτης κατοικίας εγγάμου με ένα παιδί 29.000.000 δρχ.
'Οσον αφορα το φόρο μεγάλης ακίνητης περιουσίας η τυχόν επιβάρυνση θα αναφέρεται στο επόμενο οικονομικό έτος και οπωσδήποτε δεν αφορά τα μικρά και μεσαία εισοδήματα.
Για τον προσδιορισμό της μισθωτικής αξίας της επαγγελματικής εγκατάστασης (για τον υπολογισμό του ελάχιστου ποσού καθαρού εισοδήματος) σύμφωνα με την περίπτωση α' της παραγρ. 2 του άρθρου 33 του ν. 2238/94, μεταξύ άλλων λαμβάνεται υπόψη η τιμή ζώνης που ισχύει κατά την 1η Ιανουαρίου κάθε έτους σύμφωνα με τις διατάξεις περί φορολογίας μεταβίβασης ακινήτων για την περιοχή στην οποία βρίσκεται η εγκατάσταση αυτή, δηλαδή για τη χρήση 1997 λαμβάνεται τη τιμή ζώνης που ισχύει την 1.1.97. Κατά συνέπεια, η τυχόν τροποποίηση των αντικειμενικών αξιών ακινήτων μέσα στο 1997 δεν θα επηρεάσει, σύμφωνα με το νόμο, τον προσδιορισμό της μισθωτικής αξίας της επαγγελματικής εγκατάστασης για το οικονονικό έτος 1998 (χρήση 1997).
Ανεξάρτητα όμως από τα παραπάνω το Υπουργείο Οικονομικών λαμβάνει πρόνοια και επεξεργάζεται τρόπους οι οποίοι με τη μορφή νομοθετικών ρυθμίσεων, θα συντελέσουν στην αποφυγή υπερβολικής φορολογικής επιβάρυνσης των μικρών και μεσαίων επιχειρήσεων από την εφαρμογή των αντικειμενικών κριτηρίων για τα εισοδήματα που θα αποκτηθούν μέσα στο έτος 1997.
Ο Υφυπουργός
Γ. ΔΡΥΣ"
34. Στην με αριθμό 2335/24-10-97 ερώτηση δόθηκε με το υπ' αριθμ. 100/17-11-97 έγγραφο από τον Yπουργό Γεωργίας η ακόλουθη απάντηση:
"Απαντώντας στην 2335/24-10-97 ερώτηση που κατέθεσαν οι Βουλευτές κύριοι Β. Μπούτας, Στ. Παναγιώτου σας πληροφορούμε τα εξής:
Η ΑΤΕ εφαρμόζοντας τις αποφάσεις 1996/8-2-94 της ΕΤΕ και 3209811/2-3-94 του Υπουργού Γεωργίας, ρύθμισε τις οφειλές των κτηνοτρόφων που προέρχονταν από μεσοπρόθεσμα επενδυτικά δάνεια, καθώς και βεβαιωμένες οφειλές στις Δ.Ο.Υ. υπό την προϋπόθεση ότι η εξεταζόμενη μονάδα λειτουργεί και είναι οικονομικά βιώσιμη εκμετάλλευση.
Σύμφωνα με τις αποφάσεις αυτές η Πολιτεία ανέλαβε να καταβάλει στην ΑΤΕ υπέρ των κτηνοτρόφων το σύνολο ή μέρος των τόκων, ανάλογα κατά περίπτωση, των μεσ/σμων δανείων που τους χορηγήθηκαν λήξης μέχρι 31/12/91.
Το υπόλοιπο των οφειλών τους, που βαρύνει τις εκμεταλλεύσεις, ρυθμίστηκε για να πληρωθεί σε 10 χρόνια με διετή περίοδο χάριτος.
Η απόφαση αυτή, ήταν σύμφωνη με τους όρους και προϋποθέσεις που έθεσε η Επιτροπή της Ευρωπαϊκής 'Ενωσης, αντιμετώπιζε το θέμα των κτηνοτροφικών χρεών κατά ουσιαστικό τρόπο στα πλαίσια των δυνατοτήτων της Εθνικής Οικονομίας και προωθείτο κατάλληλα η οικονομική εξυγίανση του κλάδου της κτηνοτροφίας. Η παραπάνω απόφαση άρχισε να υλοποιείται από τον Μάϊο του 1994 και σύμφωνα με στοιχεία της ΑΤΕ το 94, 5% των κτηνοτρόφων που πληρούσαν τους όρους και προϋποθέσεις της απόφασης της ΕΤΕ, συνήψαν συμβάσεις και ανταποκρίθηκαν στις υποχρεώσεις τους για την καταβολή της δεύτερης δόσης των κτηνοτρόφων, το Υπουργείο Γεωργίας με Υπουργική απόφαση παρέτεινε την καταβολή της πρώτης και δεύτερης δόσης μέχρι 30-9-97, ούτως ώστε όσοι ενδιαφέροντο να μη χάσουν τα προνόμια της απόφασης της ρύθμισης.
Πέραν της ρύθμισης αυτής, η ΑΤΕ για να διευκολύνει ακόμα περισσότερο τους κτηνοτρόφους στην εξυπηρέτηση των οφειλών τους και στην ομαλή λειτουργία των εκμεταλλεύσεών τους, αποφάσισε σύμφωνα με το δικαίωμα που της παρέχει η 1620/89 ΠΔ/ΤΕ και ρύθμισε για 10 χρόνια και τις ληξ/σμες μέχρι 31-3-94 οφειλές τους.
Η Αγροτική Τράπεζα της Ελλάδος τα δύο τελευταία χρόνια έχει μειώσει τα επιτόκια χορηγήσεών της προς τους κατά κύριο επάγγελμα αγρότες και συμπεριλαμβάνονται οι κτηνοτρόφοι κατά 5 εκατοστιαίες μονάδες για τα βραχυπρόθεσμα δάνεια και κατά 4 εκατοστιαίες μονάδες για τα μεσοπρόθεσμα. Ετσι τα επιτόκια των βραχυπροθέσμων δανείων ανέρχονται σήμερα σε 15-16% ενώ των μεσοπροθέσμων σε 16%.
Επίσης από 1-3-97 προκειμένου να ενισχυθούν οι νέοι αγρότες και να δοθούν κίνητρα για αύξηση των επενδύσεων στον αγροτικό τομέα, η ΑΤΕ εφαρμόζει νέα ευνοϊκά προγράμματα δανειοδότησης, με σταθερό επιτόκιο για τρία χρόνια, τα οποία έχουν ως εξής:
- για νέους σε ηλικία αγρότες μέχρι 40 ετών που πραγματοποιούν επενδύσεις στον πρωτοτενή τομέα (γεωργία - κτηνοτροφία - αλιεία - δάση) με σταθερό επιτόκιο 12%.
- για την αγορά χωραφιών από αγρότες ανεξάρτητα από την ηλικία τους εφόσον υπάρχει διαδοχή στην εκμετάλλευση με σταθερό επιτόκιο 13%.
- όσοι εντάσσονται σε αναπτυξιακά προγράμματα και δεν τυγχάνουν επιδότησης επιτοκίου (Καν. 866/90, 2328/91, 3699/93 κλπ), μπορούν να δανειοδοτηθούν με σταθερό επιτόκιο 13% για το ποσό του τραπεζικού δανείου που προβλέπεται στο χρηματικό σχήμα της επένδυσης.
Μετά το τέλος της τριετίας θα επανακαθορίζεται το επιτόκιο με το οποίο θα επιβαρύνονται τα δάνεια αυτά (μεταβλητό ή σταθερό).
Στο μέλλον αν το επιτρέψουν οι συνθήκες, η ΑΤΕ θα προχωρήσει σε παραπέρα μείωση των επιτοκίων της.
Το Υπουργείο Γεωργίας προωθεί μέτρα ανάπτυξης - βελτίωσης της κτηνοτροφίας με στόχους την αύξηση της παραγωγικότητας και, τη βελτίωση της ποιότητας των κτηνοτροφικών προϊόντων ώστε τα προϊόντα της χώρας να γίνουν ανταγωνιστικά στον ευρωπαϊκό και διεθνή χώρο και να βελτιωθεί το εισόδημα των παραγωγών.
Με τα μέτρα αυτά (πρόγραμμα ίδρυσης - βελτίωσης - επέκτασης κτηνοτροφικών εκμεταλλεύσεων βάσει καν. 950/97/ΕΚ, χορήγηση εξισωτικής αποζημίωσης στους προβατοτρόφους - αυγοτρόφους και βουτρόφους των ορεινών και μειονεκτικών περιοχών και βελτίωση βοσκοτόπων πρόγραμμα γενετικής βελτίωσης ζώων, πρόγραμμα Καν. 866/90 για
 



 








Σελίδα 3042 
βελτίωση υποδομής στην μεταποίηση - εμπορία - τυποποίηση - κρέατος και γάλακτος) ενισχύονται όλες οι δραστηριότητες της παραγωγικής διαδικασίας.
Ιδιαίτερα ενισχύονται οι νέοι κτηνοτρόφοι (αυξημένες ενισχύσεις για σχέδια βελτίωσης Καν. 950/97, αυξημένη εξισωτική αποζημίωση τα δύο πρώτα χρόνια από την πρώτη εγκατάσταση, πριμ πρώτης εγκατάστασης (Καν. 950/97) και λοιπά κίνητρα του Νόμου 2520/97 - ΦΕΚ 173/1-9-97 Τ.Α'
Με το πρόγραμμα μετεγκατάστασης κτηνοτροφικών εκμεταλλεύσεων προστατεύεται το περιβάλλον και ενισχύονται εγκαταστάσεις για το χειρισμό και επεξεργασία αποβλήτων (ΠΕΠ).
Επίσης πρόσθετα κίνητρα δίνονται στα μικρά νησιά του Αιγαίου Πελάγους (Καν. 2019/93).
Ειδικά για την ποιότητα των κτηνοτροφικών προϊόντων, εκτός της βελτίωσης της υποδομής και των κτηνοτροφικών εγκαταστάσεων στα πλαίσια του Καν. (ΕΟΚ) 2081/92 κατοχυρώνεται η παραγωγή παραδοσιακών τυριών, μελών κ.λπ.
Επί πλέον με το πρόγραμμα Intereg II, θα χρηματοδοτηθεί η δαπάνη προμήθειας δεξαμενών προκήρυξης και βυτίων μεταφοράς γάλακτος, με προτεραιότητα στο αιγοπρόβειο γάλα και η εγκατάστασή τους στις μονάδες των παραγωγών. Επίσης, στα πλαίσια της συζήτησης στα κοινοτικά όργανα του καν. 2092/91/ΕΟΚ, για παραγωγή βιολογικών προϊόντων και ζωικής προέλευσης, καταβάλλεται κάθε προσπάθεια, ώστε τα μέτρα που θα αποφασισθούν να ανταποκρίνονται στις συνθήκες παραγωγής της χώρας μας.
Πέραν των παραπάνω προγραμμάτων και ενισχύσεων προσανατολισμού, στους προβατογρόφους - αιγοτρόφους και παραγωγούς βοείου κρέατος χορηγούνται και άμεσες εισοδηματικές ενισχύσεις όπως πριμοδότηση επιλέξιμων προβατινών αιγών που προσαυξάνεται με την ειδική ενίσχυση στους παραγωγούς ορεινών και μειονεκτικών περιοχών.
Πριμοδότηση θηλαζουσών αγελάδων και αρσενικών μοσχαριών που προσαυξάνονται με τα πριμ εντατικοποίησης και πρόωρης εμπορίας μοσχαριών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
35. Στην με αριθμό 2339/24-10-97 ερώτηση δόθηκε με το υπ' αριθμ. 101/17-11-97 έγγραφο από τον Yπουργό Γεωργίας η ακόλουθη απάντηση:
"Απαντώντας στην ερώτηση 2339/24-10-97 που κατέθεσε στη Βουλή ο Βουλευτής κ. Σ. Τσιτουρίδης, παρακαλούμε να πληροφορήσετε τον κύριο Βουλευτή τα εξής:
Οι ερωτήσεις αυτές αναφέρονται σε νόμο που πρόσφατα ψηφίστηκε στη Βουλή. Η ανακίνηση του θέματος των ρυθμίσεων των οφειλών προς την ΑΤΕ από τους κυρίους Βουλευτές έχει σκοπό τη συνέχιση της τακτικής της δημιουργίας εντυπώσεων. 'Ολα τα στοιχεία αναφέρθηκαν κατά τη συζήτηση στη Βουλή. Τα επαναλαμβάνω:
Πριν από ένα χρόνο περίπου συνετάγη από το Υπουργείο Γεωργίας με επιμέλεια της Δ/νσης Νομοπαρασκευαστικού 'Εργου και Νομικών Υποθέσεων το σχέδιο νόμου "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".
Στο εν λόγω σχέδιο νόμου είχαν συμπεριληφθεί για να καλυφθούν από το Ελληνικό Δημόσιο, με βάση τα στοιχεία της Διεύθυνσης Γεωργικών Βιομηχανιών της ΑΤΕ, τα οποία γνωστοποιήθηκαν με ανάλογο έγγραφο στο Υπουργείο Γεωργίας, οι οφειλές προς την ΑΤΕ και το Ελληνικό Δημόσιο.
α) μονάδα θερμοκηπίων στο Νομό Θεσπρωτίας, και
β) 8 επιχειρήσεων εκτροφής χελιών και γαρίδων κλειστού κυκλώματος, που είναι μια εξειδικευμένη μορφή υδατοκαλλιέργειας με ανακύκλωση νερού εκτροφής.
Μετά τη συζήτηση και ψήφιση του εν λόγω νομοσχεδίου από τη Διαρκή Επιτροπή της Βουλής και συγκεκριμένα την 1η Αυγούστου 1997, η ΧΕΛΠΑ Α.Ε. επιχείρηση εκτροφής χελιών κλειστού κυκλώματος υπέβαλε στο Υπουργείο Γεωργίας και στη Διεύθυνση Γεωργικών Βιομηχανιών της ΑΤΕ έγγραφο αίτημα, με σκοπό να συμπεριληφθεί στην εν λόγω ρύθμιση, της οποίας οι οφειλές προς την ΑΤΕ ξεπερνούν το 1,3 δισ. δρχ.
Για λόγους ενιαίας αντιμετώπισης σε τροπολογία που υπέβαλαν οι Υπουργοί Εθνικής Οικονομίας και Οικονομικών και Γεωργίας κατά τη συζήτηση του σχεδίου νόμου στην Ολομέλεια της Βουλής, συμπεριελήφθη και η παραπάνω εταιρία και για το ποσό των 654.505.000 δραχμών. Κατά τη συζήτηση στη Βουλή (Πρακτικά Βουλής 16-10-97) διεγράφησαν από το παραπάνω ποσό 150.000.000 δραχμές, προκειμένου να μεταφερθούν για την κάλυψη ζημιών θερμοκηπίων στους νομούς Τρικάλων και Καρδίτσα.
Η διαγραφή των οφειλών και η ρύθμιση των χρεών δεν θα λάβει χώρα, εφόσον δεν πληρούνται οι όροι και οι προϋποθέσεις που τίθενται στο άρθρο 18 του νόμου.
Με τις ερωτήσεις τους οι κύριοι Τσιτουρίδης και Μπασιάκος σκοπίμως παρασιωπούν τη ρητή διατύπωση του άρθρου 18 του νόμου, ότι απαραίτηση προϋπόθεση για τη ρύθμιση των χρεών των εν λειτουργία επιχειρήσεων είναι η βιωσιμότητά τους, η οποία θα προκύψει βάσει ολοκληρωμένου προγράμματος εξυγίανσης, που θα αξιολογηθεί από την Α.Τ.Ε. Α.Ε. και θα εγκριθεί από τα Υπουργεία Οικονομικών και Γεωργίας.
Οι Βουλευτές της Ν.Δ., προφανώς για λόγους πολιτικών σκοπιμοτήτων και εντυπώσεων, τόσο κατά τη συζήτηση του σχεδίου νόμου στη Βουλή ομιλούσαν με ανακρίβειες, όσο και μετά τη ψήφιση του νομοσχεδίου στο σύνολο επιδιώκουν τη συνέχιση της παραπληροφόρησης, λόγω του ότι ο κύριος μέτοχος μιας από τις 9 επιχειρήσεις ιδιωτών είναι συγγενής του Υφυπουργού ΠΕ.ΧΩ.Δ.Ε., κ. Κολιοπάνου. Το κριτήριο ήταν η πορεία της επιχείρησης και η εξυγίανση του χαρτοφυλακίου της ΑΤΕ. Τα άλλα είναι επινοήσεις Βουλευτών της Ν.Δ. Συκοφαντήθηκαν πρόσωπα στο βωμό αντιπολιτευτικών σκοπιμοτήτων.
Οι ιδιοκτήτες των άλλων ιδιωτικών επιχειρήσεων δεν απασχόλησαν τους κυρίους Βουλευτές, γιατί δεν αποτελούσαν "αντικείμενο" πολιτικής εκμετάλλευσης.
'Οπως δεν τους απασχόλησαν και συνεταιρισμοί, των οποίων τα χρέη προκλήθηκαν από κατασπατάληση δεκάδων δισεκατομμυρίων δραχμών. Παράδειγμα, η 'Ενωση Σερρών, που στη Διοίκησή της ήταν στελέχη της Ν.Δ. και την οδήγησαν σε χρεωκοπία με άνοιγμα περίπου 30 δισεκατομμυρίων δραχμών. Αυτά φαίνεται ότι δεν εξυπηρετούσαν τα μικροκομματικά σχέδια των κυρίων Βουλευτών της Ν.Δ.
Είναι γνωστή η περισσή υποκρισία που διακρίνει ορισμένους από τη Ν.Δ.
Επιπλέον για τους λόγους των παραταξιακών σχεδίων τους συνεχίζουν τη δημαγωγία με προφανείς επιδιώξεις.
Η διαφάνεια στις ρυθμίσεις είναι σαφής. Μπορούν να κριθούν από οποιονδήποτε πολίτη και από κάθε αρμόδια αρχή.
Η επιδίωξή μας ήταν, στα πλαίσια της εξυγίανσης του χαρτοφυλακίου της ΑΤΕ, να διαγραφούν και χρέη ιδιωτών στον αγροτικό τομέα, είτε λόγω λεηλασιών, είτε λόγω χρεωκοπίας, είτε λόγω καταστροφής μονάδων από καιρικές συνθήκες.
Με λογιστικό 30-9-96 οι οφειλές προς την ΑΤΕ των αγροτών, των συνεταιριστικών οργανώσεων και των ιδιωτών ανέρχονται στο ποσό του 1 τρισ. 783 δισεκατομμυρίων δραχμών.
Με το νομοσχέδιο διαγράφονται και ρυθμίζονται χρέη που είναι αδύνατο να εισπράξει η ΑΤΕ. Και συγκεκριμένα:
'Υψος οφειλών ιδιωτών στον αγροτικό τομέα: 2.305.922.717 δρχ.
'Υψος οφειλών των αγροτικών συνεταιριστικών οργανώσεων:
α) 145.835.800.380 δρχ. που καλύπτονται από το Ελληνικό Δημόσιο,
β) 7.189.381.000 δρχ. που διαγράφονται σε βάρος της ΑΤΕ, και
γ) 28.499.262.000 δρχ. που αποτελούν ρυθμίσεις χρεών από την ΑΤΕ με ειδικούς όρους.
Σύνολο: 181.524.443.380 δρχ.
 



 








Σελίδα 3043 
Ειδικότερα, οι οφειλές των ιδιωτών που περιλαμβάνονται στο νομοσχέδιο, έχουν ως εξής:
Επιχειρήσεις εκτροφής χελιών κλειστού α) οι 8 επιχειρήσεις: 1.149.411.900 δρχ. κυκλώματος και γαρίδων β) η ΧΕΛΠΑ: 504.505.000 δρχ. 
Θερμοκηπιακές μονάδες νομού Θεσπρωτίας
121.702.000 δρχ. 
Θερμοκηπιακές μονάδες νομού Καρδίτσας
183.209.607 δρχ. 
Θερμοκηπιακές μονάδες νομού Τρικάλων
347.094.210 δρχ. 
Σύνολο 
2.305.922.717 δρχ.
'Εχουμε σοβαρά προβλήματα να αντιμετωπίσουμε στη γεωργία και δεν είναι δυνατόν κύρια απασχόλησή μας να αποτελεί η απάντηση σε προσπάθειες υπονόμευσης με ανακρίβειες και με πρακτικές παραπληροφόρησης και παραποίησης για τη δημιουργία ψευδών εντυπώσεων.
Για να σταματήσει η εκστρατεία παραπληροφόρησης και κατασυκοφάντησης με ανακρίβειες και παραποποίηση στοιχείων είχα προτείνει στην Κυβέρνηση τη διαγραφή από το νόμο των διατάξεων που αφορούν τις ρυθμίσεις οφειλών όλων των ιδιωτών από αγροτικές δραστηριότητες με σχετικό σχέδιο τροπολογίας.
Η Κυβέρνηση έκρινε, ότι δεν μπορεί το νομοθετικό έργο να γίνεται αντικείμενο μικροκομματικών εκμεταλλεύσεων και ούτε να επηρεάζεται από την παραπληροφόρηση, τη δημαγωγία και τις ανακρίβειες.
Η ΑΤΕ, σε συνεργασία με τα Υπουργεία Οικονομικών και Γεωργίας, θα εκδώσει εγκύκλιο με τα κριτήρια και τις προϋποθέσεις είτε διαγραφής, είτε ρύθμισης χρεών. Θα εφαρμοστούν με ακρίβεια τα κριτήρια και οι προϋποθέσεις που ορίζει ο νόμος με το άρθρο 18, ούτως ώστε όσοι, είτε από τις συνεταιριστικές οργανώσεις, είτε από τις ιδιωτικές επιχειρήσεις, δεν τις πληρούν, δεν θα ενταχθούν στις ρυθμίσεις.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
36. Στην με αριθμό 2341/25-10-97 ερώτηση δόθηκε με το υπ' αριθμ. 2625/14-11-97 έγγραφο από τον Yπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 2341/25-10-97 και στην αίτηση κατάθεσης εγγράφων με αριθμό 249/25-10-97 που κατατέθηκαν από το Βουλευτή κ. Μανώλη Μπεντενιώτη σας γνωρίζουμε τα εξής:
Σύμφωνα με την υπάρχουσα νομοθεσία σχετικά με τις υδατοκαλλιέργειες για την έκδοση της άδειας λειτουργίας μιας μονάδας απαραίτητη προϋπόθεση είναι:
- η έγκριση του ΥΕΝ
- η έγκριση του ΥΕΝ
- η έγκριση της υπηρεσίας των Εννάλιων Αρχαιοτήτων
- Η προέγκριση χωροθέτησης
- η έγκριση Περιβαλλοντικών Ορων
και τέλος η έκφραση γνώμης του ΕΟΤ και της Τοπικής Αυτοδιοίκησης
Για κάθε επένδυση με τα παραπάνω στοιχεία η εκάστοτε Εποπτεία Αλιείας εισηγείται την απόφαση μίσθωσης του χώρου και την 'Αδεια λειτουργίας της μονάδας, η οποία και υπογράφεται από τον αρμόδιο Νομάρχη.
Στην αναφερόμενη στο θέμα περιοχή λειτουργούν ήδη (4) τέσσερις μονάδες που διαθέτουν Απόφαση 'Εγκρισης Περιβαλλοντικών 'Ορων έχοντας τηρηθεί από την παραπάνω υπηρεσία μας όλες οι διαδικασίες που προβλέπονται από την σχετική Νομοθεσία:
- Προέγκριση Χωροθέτησης για μονάδες που εγκαταστάθηκαν μετά τις 25-10-90 (σύμφωνα με την ΚΥΑ 69269/5387/25-10-90).
- Η μίσθωση του θαλάσσιου χώρου, για μονάδες που έχουν εγκατασταθεί πριν την έκδοση της σχετικής ΚΥΑ.
Οι προαναφερόμενες μονάδες είναι:
- ΥΔΡΟΦΑΡΜ ΕΠΕ (ΚΥΑ 10593/4-3-92)
- Αγ. Μαύρα ΕΠΕ (ΚΥΑ 86332/17-2-93)
- Υδατοκαλλιέργειες Καλλονή ΕΠΕ (ΚΥΑ 42512/25-10-96)
- Σταμάτης Σταύρου (ΚΥΑ 37435/26-1-96)
Επίσης βρίσκονται στη διαδικασία έγκρισης των περιβαλλοντικών όρων δύο μονάδες, αφού γι' αυτές έχουν εκδοθεί ήδη οι προαναφερθείσες αδειοδοτήσεις (προτάσεις ΓΕΝ, ΥΕΝ, κλπ.).
Οι μονάδες αυτές είναι:
- Ιχθυοκαλλιέργειες Κυκλαδικές
- Ιχθυοτεχνολογία ΕΠΕ (μονάδα ανοιχτής θαλάσσης).
Επίσης σας ενημερώνουμε ότι για τα θέματα λειτουργίας των ιχθυοκαλλιεργητικών μονάδων, όπως και για τη λειτουργία μονάδων χωρίς άδεια, ή αυθαίρετες επεκτάσεις των μονάδων μέσα στη θάλασσα, αρμόδια είναι η Δ/νση Αλιείας της οικείας Νομαρχιακής Αυτοδιοίκησης. Οι καταπατήσεις και τα αυθαίρετα κτίσματα στον αιγιαλό και την παραλία είναι αρμοδιότητα της οικείας Κτηματικής Υπηρεσίας του Υπουργείου Οικονομικών.
Τέλος, όσον αφορά στα έγγραφα των σχετικών αδειών αυτά θα σας κατατεθούν από το συνερωτώμενο Υπουργείο Γεωργίας, στο οποίο και διαβιβάστηκαν από την αρμόδια Δ/νση Αλιείας.
Ο Υπουργός
Κ. ΛΑΛΙΩΤΗΣ"
37. Στην με αριθμό 2341/25-10-97 ερώτηση δόθηκε με το υπ' αριθμ. 102/17-11-97 έγγραφο από τον Υπουργό Γεωργίας η η ακόλουθη απάντηση:
"Aπαντώντας στην ερώτηση 2341/25-10-97 που κατέθεσε ο Βουλευτής κ. Μ. Μπεντενιώτης για τα θέματα της αρμοδιότητάς μας, σας πληροφορούμε τα εξής:
Με την 727703/27-9-91 απόφαση του Νομ. Πειραιά εγκρίθηκε το πρακτικό δημοπράτησης θαλάσσιου χώρου έκτασης (10) στρεμ. στη θέση "Μάλη" Ν.Δ. νήσου Αγκιστριού Σαρωνικού κόλπου για το χρονικό διάστημα από 1-10-91 έως 30-9-2001 προκειμένου στο χώρο αυτό να δημιουργηθεί ιχθυοκαλλιεργητική μονάδα.
'Υστερα από το 534659/93 έγγραφο του ΕΟΤ με το οποίο προτάθηκε η μεταφορά της μονάδας λόγω τουριστικών αναπτυξιακών τάσεων της περιοχής και τη σύμφωνη γνώμη της παραπάνω εταιρείας ανεκλήθη η προηγούμενη απόφαση και εγκρίθηκε με την 1553/26.10.97 απόφαση Νομ. Πειραιά η μεταφορά της ιχθυοκαλλιεργητικής μονάδας στη θέση "Θυννί" Μεθάνων. Με την 1976/26-10-94 απόφαση Νομ. Πειραιά και σε συνέχεια της προηγούμενης εγκρίθηκε η εκμίσθωση θαλάσσιας έκτασης(10) στρεμ. στην εν λόγω θέση στην ίδια Εταιρεία και για το χρονικό διάστημα από 1-11-94 μέχρι 31-10-2004.
Με την 2690/23-11-94 τέλος απόφαση Νομ. Πειραιά, και προ πάσης ενέργειας μετεγκατάστασης από την Εταιρεία, ανεκλήθησαν οι προηγούμενες δύο αποφάσεις και επανήλθε σε ισχύ η αρχική έγκριση (727703/27-9-91), επειδή ελήφθησαν υπόψη το γενικότερο συμφέρον, καθώς και οι ανάγκες των κατοίκων της περιοχής, οι οποίοι και θα εθίγοντο από την εγκατάσταση της μονάδας στο συγκεκριμένο όρμο.
Μετά τα παραπάνω η αναφερόμενη Εταιρεία αγνοώντας την τελευταία πιο πάνω απόφαση, χωρίς να έχει προβεί στην υπογραφή μισθωτηρίου συμβολαίου και χωρίς να έχει ενημερώσει την Λιμενική Αρχή Μεθάνων, όπως όριζε η ανακληθείσα απόφαση, έχει καταπατήσει το συγκεκριμένο θαλάσσιο χώρο στη θέση "Θυννί" τοποθετώντας και λειτουργώντας ιχθυοκαλλιεργητικές εγκαταστάσεις και δεν ελευθερώνει το χώρο παρά τις ενέργειες με διοικητικά πρόστιμα και την καταγγελία στον Εισαγγελέα Πλημμελειοδικών Πειραιά, της πιο πάνω Λιμενικής Αρχής (σχετ. το από 12-10-95 έγγραφο του Λ/Σ Μεθάνων) και φυσικά δεν καταβάλει κανένα μίσθωμα στο Δημόσιο.
Παράλληλα η ενδιαφερόμενη εταιρεία έχει προσφύγει στο Διοικητικό Εφετείο Πειραιά κατά του Νομάρχη Πειραιά, ζητώντας την ακύρωση της 2690/23-11-94 απόφασής του, για να παραμείνει στο "Θυννί" Μεθάνων και αναμένεται η
 



 








Σελίδα 3044 
απόφαση του δικαστηρίου μετά την εκδίκαση της υπόθεσης στις 18-9-97.
Από πλευράς Υπηρεσιών Αλιείας Νομ/κής Αυτ/σης και όσον αφορά την υπόθεση της καταπάτησης, αναμένεται η απόφαση του δικαστηρίου προκειμένου να γίνουν οι ανάλογες ενέργειες.
Σε αίτηση τέλος, της εν λόγω εταιρείας για επανεξέταση της μίσθωσης του χώρου έχει δοθεί αρνητική απάντηση.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
38. Στην με αριθμό 2347/29-10-97 ερώτηση δόθηκε με το υπ' αριθμ. 106/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2347/29-10-97 που κατέθεσε η Βουλευτής κ. Π. Φουντουκίδου για τα θέματα της αρμοδιότητάς μας, σας πληροφορούμε τα εξής:
Η μείση της παραγωγής ροδακίνων (βιομηχανικών) την περίοδο 1997 υπήρξε καθολική στις παραγωγικές περιοχές της χώρας και συνεπώς η επεξεργασθείσα ποσότητα ροδάκινου για παραγωγή κομπόστας μειωμένη.
Η μείωση αυτή (της μεταποιηθείσας ποσότητας) αφορά όλες τις βιομηχανίες της χώρας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
39. Στην με αριθμό 2348/29-10-97 ερώτηση δόθηκε με το υπ' αριθμ. 107/21-11-97 έγγραφο από τον Υπουργό Γεωγίας η ακόλουθη απάντηση:
"Απαντώντας στην ερώτηση 2348/29-10-97 που κατέθεσε η Βουλευτής κυρία Π. Φουντουκίδου, σας πληροφορούμε τα εξής:
Το Υπουργείο Γεωργίας με το αριθμ. 1032/Θ/19-6-97 έγγραφό του ζήτησε από τις Νομαρχιακές Αυτοδιοικήσεις Kαστοριάς, Κοζάνης, Φλώρινας, Πέλλας, Ημαθίας, Γρεβενών και Πιερίας να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν στην παραγωγή (προανθικό στάδιο) δένδρων μηλιάς, κερασιάς και αχλαδιάς από παγετούς Μαρτίου- Απριλίου 1997, οι οποίες δεν καλύπτονται ασφαλιστικά από τον ΕΛ.Γ.Α. Παράλληλα, προωθεί για υπογραφή και έγκριση σχέδιο κοινής απόφασης των Υπουργών Γεωργίας και Οικονομικών για τη χορήγηση οικονομικών ενισχύσεων στους αγρότες που η γεωργική παραγωγή τους ζημιώθηκε από δυσμενείς καιρικές συνθήκες κατά το έτος 1997.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
40. Στην με αριθμό 2349/29-10-97 ερώτηση δόθηκε με το υπ' αριθμ. 108/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2349/29-10-97 που κατέθεσε η Βουλευτής κα Π. Φουντουκίδου, σας πληροφορούμε τα εξής:
Η καθυστέρηση στην εκκαθάριση των φακέλων δικαιολογητικών επιδοτήσεων εξαγωγών μεταποιημένων οπωρ/κών οφείλεται στο ότι οι φάκελοι που υποβάλλονται στην αρμόδια υπηρεσία ΔΙΔΑΓΕΠ δεν είναι πλήρεις.
Η μη πληρότητά τους οφείλεται:
α. Κυρίως στο ότι τα αρμόδια τελωνεία διαβιβάζουν τα σχετικά τελωνειακά περιστατικά (βεβαιώσεις για το Υπ. Γεωργίας Δ/νσεις εξαγωγής κλπ.) χωρίς να είναι πλήρως συμπληρωμένα ή με εγγραφές που δεν πληρούν τις προϋποθέσεις για πληρωμή, προϋποθέσεις που τίθενται από τους Κοινοτικούς Κανονισμούς, Υπουργικές Αποφάσεις και Εγκυκλίους και
β. στα προβλήματα που παρουσιάζουν τα δικαιολογητικά που υποβάλλονται από τους ενδιαφερόμενους εξαγωγείς.
Συνέπεια των ανωτέρω είναι η αρμόδια υπηρεσία να αναλίσκεται σε μια σειρά αλληλογραφιών και επικοινωνιών με τις αρμόδιες τελωνειακές υπηρεσίες, και ενδιαφερόμενους, διαδικασία χρονοβόρα που έχει σαν αποτέλεσμα την καθυστέρηση εκκαθάρισης και πληρωμής των φακέλων εξαγωγών.
Για την αντιμετώπιση των καθυστερήσεων η αρμόδια υπηρεσία
α. έστρεψε τις προσπάθειές της στα τελωνεία της χώρας ζητώντας όπως τα διαβιβαζόμενα παραστατικά να είναι συμπληρωμένα, σύμφωνα με τα προβλεπόμενα από τους Κανονισμούς, με παράλληλη ενημέρωση της 19ης τελωνειακής Δ/νσης για την λήψη μέτρων εκ μέρους της.
β. Μετά την διαπίστωση των ελλείψεων εξέδωσε νέα εγκύκλιο προς τους εξαγωγείς, με διευκρινήσεις και υποδείγματα εγγράφων, προκειμένου τα εκ μέρους των υποβαλλόμενα δικαιολογητικά να είναι πλήρη.
γ. γίνεται προσπάθεια στελέχωσης του τμήματος των μετ/νων οπωρ/κών με ικανό αριθμό ελεγκτών.
Τέλος για την ριζική αντιμετώπιση του θέματος, προβλέπεται η ίδρυση και λειτουργία του νέου Οργανισμού Ελέγχων, με σχετικό νομοσχέδιο του Υπουργείου Γεωργίας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
41. Στην με αριθμό 2350/29-10-97 ερώτηση δόθηκε με το υπ' αριθμ. 109/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2350/29-10-97 που κατέθεσε η Βουλευτής κα Π. Φουντουκίδου, σας πληροφορούμε τα εξής:
Κατά το έτος 1997 διατέθηκαν πιστώσεις ύψους 7.400.000.000 δρχ. για την κρατική εκμετάλλευση Δασών στα οποία συμπεριλαμβάνονται και οι αμοιβές των υλοτόμων δασεργατών. Για την ολοκλήρωση του προγράμματος απαιτούνται ακόμη 600.000.000 δρχ. περίπου τα οποία έχουν ζητηθεί να χορηγηθούν από το Υπουργείο Οικονομικών, των οποίων και εκκρεμεί η έγκριση.
Οσον αφορά τις εισαγωγές ξυλείας η χώρα μας είναι ελλειμματική σε δασικά προϊόντα και ως εκ τούτου οι ανάγκες της καλύπτονται με εισαγωγές.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
42. Στην με αριθμό 2354/29-10-97 ερώτηση δόθηκε με το υπ' αριθμ. 110/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2354/29-10-97 που κατέθεσαν οι Βουλευτές κύριοι Μ. Μπόσκου, Στ. Παναγιώτου και Στρ. Κόρακας για τα θέματα της αρμοδιότητάς μας, σας πληροφορούμε τα εξής:
Το Υπουργείο Γεωργίας στην προσπάθειά του να συμβάλει στην αποκατάσταση των παλιννοστούντων ομογενών εκ Ρωσίας, παραχωρεί δωρεάν στο Ε.Ι.Κ.Α.Π.Ο.Ε. το οποίο υπάγεται στο Υπουργείο Εξωτερικών. 'Εργο του η αποκατάσταση των παλιννιστούντων και η παραχώρηση εποικιστικών εκτάσεων σε διάφορες περιοχές της χώρας, κυρίως Θράκης, προκειμένου να εφαρμόσει το πρόγραμμά του που είναι η οικιστική, γεωργική και επαγγελματική αποκατάσταση των παλιννοστούντων ομογενών.
'Ηδη έχει παραχωρηθεί σημαντικός αριθμός στρεμμάτων στις περιοχές της Ξάνθης, Ροδόπης, 'Εβρου και Koζάνης.
Σε όσους από τους παλιννοστούντες δεν επιθυμούν να ενταχθούν στο πρόγραμμα του ανωτέρω ιδρύματος προβλέπεται η αποκατάστασή τους όπου υπάρχουν γεωργικές και οικοπεδικές εκτάσεις σύμφωνα με τις διατάξεις της Αγροτικής Νομοθεσίας και μάλιστα κατ' εξαίρεση των διατάξεων των αναφερομένων στην κατοικία, στην Ιθαγένεια και στο επάγγελμα αυτών.
Επομένως όσοι από τους ενδιαφερόμενους επιθυμούν, μπορούν να υποβάλουν αίτηση στην αρμόδια Δ/νση Γεωργίας Κατερίνης προκειμένου να εξετασθεί η παραχώρηση οικοπεδικής έκτασης.
Επιπλέον γνωρίζουμε, όσον αφορά τις αναφερόμενες ως διαθέσιμες εκτάσεις του Δήμου Δίου - Συνοικισμού Πλατανακίων,
 



 








Σελίδα 3045 
ότι είναι αμφισβητούμενο το ιδιοκτησιακό τους καθεστώς καθόσον υπάρχει ακόμη η δικαστική εκκρεμότητα.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
43. Στην με αριθμό 2357/29-10-97 ερώτηση δόθηκε με το υπ' αριθμ. 174/14-11-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του από 29-10-97 εγγράφου σας, σχετικά με την αριθμ. 2357/29-10-97 ερώτηση, που κατέθεσαν οι Βουλευτές κύριοι Νικ. Γκατζής και Ευαγ. Μπούτας, σας γνωρίζουμε τα εξής:
1. Το Υπουργείο Οικονομικών, στο πλαίσιο της κατάρτισης του νέου οργανισμού του, (για την αναδιοργάνωση και το διοικητικό εκσυγχρονισμό των Υπηρεσιών του, καθώς και τη μηχανοργάνωση και το μηχανολογικό εκσυγχρονισμό αυτών και προσαρμογής γενικά της δομής και της λειτουργίας των Υπηρεσιών του Υπουργείου στις σημερινές ανάγκες και δεδομένα), καταβάλλει κάθε δυνατή προσπάθεια βελτίωσης των παρεχόμενων υπηρεσιών και καλύτερης εξυπηρέτησης των πολιτών γενικά από τις Δ.Ο.Υ.
2. Επειδή δεν είναι δυνατή η σύσταση Δ.Ο.Υ. σε όλες τις πόλεις και κωμοπόλεις (λόγω έλλειψης προσωπικού για τη στελέχωση αυτών κλπ.), το Υπουργείο Οικονομικών αναζητεί, μελετά και έχει καθιερώσει διάφορους εναλλακτικούς τρόπους εξυπηρέτησης των πολιτών στον τόπο κατοικίας τους ή άσκησης της επαγγελματικής τους δραστηριότητας, (όπως η υποβολή δηλώσεων ταχυδρομικά και η πληρωμή μέσω Τραπεζών και ΕΛ-ΤΑ).
3. Στο παρόν στάδιο και με τις σημερινές συνθήκες, υπηρεσιακές ανάγκες και δυνατότητες (όγκος εργασιών, αριθμός φορολογουμένων κλπ.), δεν μπορεί να συσταθεί ΔΟΥ στο Βελεστίνο, δεδομένου ότι, το Βελεστίνο υπάγεται στην αρμοδιότητα της ΔΟΥ Ν. Ιωνίας και βρίσκεται σε πολύ μικρή απόσταση απ' αυτήν (15 χλμ. περίπου), η οποία άρχισε να λειτουργεί από 6 Φεβρουαρίου 1995 και εξυπηρετεί πλήρως τους κατοίκους του Βελεστίνου και της ευρύτερης περιοχής".
Ο Υπουργός
Γ. ΠΑΠΑΝΤΩΝΙΟΥ"
44. Στην με αριθμό 2359/29-10-97 ερώτηση δόθηκε με το υπ' αριθμ. 111/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2359/29-10-97 που κατέθεσε ο Βουλευτής κ. Σπ. Δανέλλης για τα θέματα της αρμοδιότητάς μας, σας πληροφορούμε τα εξής:
Αναφορικά με την 2497/27-8-97 απόφαση του προϊσταμένου της Περιφ/κής Δ/νσης Ανατολικής Αττικής (ΦΕΚ 771/Δ/29-8-97) για άρση αναδάσωσης από έκταση εμβαδού 15.587,50 τ.μ. σε περιοχή της Κοινότητας Ανθούσας καθώς και για άρση της αναδάσωσης από 710 στρεμ. της παραπάνω Κοινότητας που έγινε με την 3790/8-10-93 απόφαση Νομάρχη Ανατολικής Αττικής, σας πληροφορούμε τα εξής:
Το 1993 και προκειμένου να προχωρήσει η Πολεοδομική μελέτη της Κοινότητας Ανθούσας, είχαμε ζητήσει από τις Δασικές Αρχές της Νομαρχίας Ανατολικής Αττικής να εξετάσουν τη δυνατότητα άρσης της αναδάσωσης που είχε επιβληθεί με την 108424/34 απόφαση Υπουργού Γεωργίας, για όσες εκτάσεις συγκέντρωναν τις προϋποθέσεις της παρ. 3 του άρθρου 117 του Συντάγματος και του άρθρου 38 ν. 998/79 (δημιουργία αναποτρέπτων καταστάσεων προ της 11.6.1975) και κατόπιν τούτου ο Νομάρχης Ανατολικής Αττικής με την 3790/8-10-93 απόφασή του ήρε την αναδάσωση από έκταση εμβαδού 710 στρεμ. με την παραπάνω αιτιολογία.
Με την 2497/27-8-97 απόφαση του ο ίδιος Περιφ/κός Δ/ντής προέβη στην άρση αναδάσωσης σε έκταση εμβαδού 15.587,50 τ.μ. η οποία είχε παραμείνει κηρυγμένη ως αναδασωτέα, κατόπιν σχετικού αιτήματος της Κοινότητας και με αιτιολογία ότι:
Το γεγονός ότι η ανωτέρω υπ' αριθμ. 108424/13-9-1934 απόφαση του Υπουργείου Γεωργίας, λόγω της γενικότητάς της, μεγάλης περιοχής που περιλαμβάνει (όλο το λεκανοπέδιο Αθηνών) των εξαιρέσεων που έχει, αλλά και των κοινωνικών προβλημάτων που δημιουργήθηκαν σε αυτή, ένα μεγάλο μέρος του Ελληνικού πληθυσμού μετά την απελευθέρωση της Ελλάδας από τους Γερμανούς δεν εφαρμόσθηκε, κατέστη δε ανενεργός.
Το γεγονός ότι μέσα στην έκταση των τμημάτων 1, 2, 3, 4, 5, 6, 7, 8, 9, 10, 11, 12, 13 και 14 τα οποία κατά την έκδοση της υπ' αριθμ. 3790/8-10-93 απόφασης του Νομάρχη Ανατολικής Αττικής παρέμειναν κηρυγμένα αναδασωτέα, υπήρχαν πενήντα ένα (51) κτίσματα πρώτης και κύριας κατοικίας τα οποία καταλαμβάνουν μαζί με τους περιβάλλοντας αυτούς χώρους (οικόπεδα) συνολική έκταση εμβαδού 15.587,50 τ.μ. και από το επίσης γεγονός ότι μέσα σ' αυτήν την έκταση είχε δημιουργηθεί η ίδια πραγματική κατάσταση πολύ είχε δημιουργηθεί και στην έκταση των 710 στρεμμάτων πολύ πριν από το 1975 και από παραδρομή και πλάνη περί τα πραγματικά περιστατικά δεν ήρθη και από την εν λόγω έκταση η αναδάσωση και δεν εκδόθηκε απόφαση περί μη κηρύξεως της έκτασης αναδασωτέας.
Κατά συνέπεια θα έπρεπε εν όψει των ανωτέρω πραγματικών καταστάσεων να είχε παύσει από μακρού χρόνου η έκταση αυτή να αποτελεί δάσος ή δασική έκταση κατά την έννοια των διατάξεων του άρθρου 3 παρ. 1, 2 και 3 του ν. 998/1979, αφού ούτε δασικά προϊόντα μπορεί να παράγει ούτε να συμβάλλει στη διατήρηση της φυσικής και βιολογικής ισορροπίας, ή στην εξυπηρέτηση της διαβιώσεως του ανθρώπου μέσα στο φυσικό του περιβάλλον, αλλά αποτελεί πλέον μαζί με την έκταση των 710 στρεμμάτων τον οικισμό Ανθούσας, ο οποίος αποτελεί ήδη αυτοτελή Κοινότητα από το έτος 1979 (Π.Δ. 27-1-79 ΦΕΚ 16 (τεύχος Α') της 31-1-79) και θα έπρεπε να μην είχε κηρυχθεί αναδασωτέα όπως τούτο άλλωστε έγινε με την έκταση των 710 στρεμμάτων.
Η αιτιολογία του αρμοδίου οργάνου για την άρση της αναδάσωσης, επικαλούμενη λόγους κοινωνικούς κρίνεται επαρκής και δεν συντρέχει λόγος ακύρωσης.
Ο Υπουργός
ΣΤΕΦ. ΤΖΟΥΜΑΚΑΣ"
45. Στην με αριθμό 2359/29-10-97 ερώτηση δόθηκε με το υπ' αριθμ. 2639/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 2359 που κατατέθηκε στις 29-10-97 από το Βουλευτή κ. Σπύρο Δανέλλη σας ενημερώνουμε τα εξής:
Ως προς τον έλεγχο νομιμότητας των κτισμάτων είναι ήδη γνωστό ότι με το Ν. 2218/94 όλες οι σχετικές με τις αυθαίρετες κατασκευές αρμοδιότητες καθώς και η ευθύνη για την ιεράρχηση, τον καθορισμό προτεραιοτήτων και την υλοποίηση των κατεδαφίσεων έχουν μεταβιβασθεί στη Δευτεροβάθμια Τοπική Αυτοδιοίκηση.
Είναι σαφές ότι το ΥΠΕΧΩΔΕ παρέχει την αμέριστη πολιτική συμπαράστασή του καθώς και την οικονομική και τεχνική υποστήριξή του σε όλες τις πρωτοβουλίες και δράσεις της Νομαρχιακής Αυτοδιοίκησης και των Δήμων και Κοινοτήτων που θέτουν φράγμα στην αυθαίρετη δόμηση.
Τέλος όσον αφορά στην ολοκλήρωση του πολεοδομικού σχεδιασμού στην υπ' όψη περιοχή, από τις αρμόδιες υπηρεσίες μας, σε συνεργασία με τους εμπλεκόμενους και συναρμόδιους φορείς, καταβάλλεται και θα συνεχίσει να καταβάλλεται κάθε δυνατή προσπάθεια για την εξεύρεση της βέλτιστης λύσης και της ταχύτερης προώθησης του όλου θέματος.
Ο Υπουργός
Κ. ΛΑΛΙΩΤΗΣ"
46. Στην με αριθμό 2363/29-10-97 ερώτηση δόθηκε με το υπ' αριθμ. 112/21-11-97 έγγραφο από τον Υπουργό Γεωργίας η ακόλουθη απάντηση:
 



 








Σελίδα 3046 
"Απαντώντας στην ερώτηση 2363/29-10-97 που κατέθεσε ο Βουλευτής κ. Γ. Αλεξόπουλος, σας πληροφορούμε τα εξής:
Από την ισχύουσα αλιευτική νομοθεσία (Ν.Δ. 420/70 Αλιευτικός Κώδικας, ν. 1740/87) προβλέπονται οι εξής τρόποι για την εκμετάλλευση των Δημόσιων Ιχθυοτρόφων υδάτων:
1. Εκμίσθωση με Δημοπρασία στην οποία μπορούν να πάρουν μέρος νομικά ή φυσικά πρόσωπα (άρθρο 35 Ν.Δ. 420/70).
2. Εκμίσθωση σε αλιευτικούς συνεταιρισμούς χωρίς δημοπρασία δι' απευθείας σύμβασης και με ετήσιο μίσθωμα όχι μικρότερο από το 10% της αξίας της παραγωγής (άρθρο 35 και 51 Ν.Δ. 420/70 όπως τροποποιήθηκε με το ν. 1740/87 και ν. 2040/92).
3. Απευθείας παραχώρηση με Κοινή Απόφαση των Υπουργών Γεωργίας, Οικονομικών και Δημόσιας Διοίκησης και Αποκέντρωσης, σε επιχειρήσεις των Οργανισμών Τοπικής Αυτοδιοίκησης (άρθρο 5 ν. 1740/87).
Σε περίπτωση που ο μισθωτής αλιευτικός οργανισμός δεν εκμεταλλεύεται σωστά το μίσθιο ή εμφανίζει μειωμένα έσοδα, το Δημόσιο δύναται να καταγγέλει την μίσθωση (άρθρο 55 Ν.Δ. 420/70).
Η δημόσια διαχείριση και αλιευτική εκμετάλλευση των Δημόσιων Ιχθυοτρόφων υδάτων έχει αποκεντρωθεί σε Νομαρχιακό επίπεδο και ασκείται από τις αρμόδιες Υπηρεσίες σύμφωνα με τις ισχύουσες αλιευτικές διατάξεις. Η επιλογή του τρόπου μίσθωσης γίνεται με γνώμονα την εξυπηρέτηση της ασκούμενης Εθνικής Κοινωνικής Πολιτικής σε συνδυασμό με την εξασφάλιση των εσόδων του Δημοσίου και την καλύτερη διαχείριση των ιχθυοτρόφων υδάτων.
Η, με απευθείας σύμβαση, εκμίσθωση σε αλιευτικούς συνεταιρισμούς πληρεί τις προαναφερόμενες προϋποθέσεις καθόσον:
- Οι αλιευτικοί συνεταιρισμοί ανήκουν στις πλέον ευαίσθητες κοινωνικές ομάδες.
- Το γεγονός ότι τα μέλη των αλιευτικών συνεταιρισμών είναι επαγγελματίες με εμπειρία στο αντικείμενο εκμετάλλευσης εξασφαλίζει την κατά το ορθολογικότερο τρόπο αλιευτική διαχείριση.
- Ο τρόπος υπολογισμού του μισθώματος, βάσει της αξίας της παραγωγής (αλλά και με περιορισμό ως προς το κατώτατο ποσό) και θεωρώντας αυτονόητο ότι ο μισθωτής συνεταιρισμός ενδιαφέρεται για την συνεχή αύξηση της απόδοσης του ιχθυοτροφείου εξασφαλίζει σημαντικά έσοδα για το Δημόσιο.
Περιπτώσεις κακής διαχείρισης έχουν κατά καιρούς σημειωθεί τόσον από αλιευτικούς συνεταιρισμούς όσον και από ιδιώτες, στους οποίους δόθηκε η εκμετάλλευση μετά από δημοπρασία. Για τις περιπτώσεις αυτές υπάρχουν σχετικές διατάξεις και το πρόβλημα εντοπίζεται στην εφαρμογή αυτών και όχι στην αλλαγή της ισχύουσας αλιευτικής νομοθεσίας.
Διευκρινίζουμε ότι οι μισθώσεις στους αλιευτικούς συνεταιρισμούς σε καμία περίπτωση δεν είναι μονοετείς. Η πρώτη μίσθωση είναι συνήθως μέχρι πέντε χρόνια και εφόσον ο συνεταιρισμός αποδείξει την ορθή εκ μέρους του εκμετάλλευση, με την πάροδο της πενταετίας μπορεί να ανανεωθεί και να γίνει δεκαετής.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
47. Στην με αριθμό 2364/29-10-97 ερώτηση δόθηκε με το υπ' αριθμ. 4813/18-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 2364/29-10-97 που κατατέθηκε στη Βουλή των Ελλήνων από το Βουλευτή κ. Γ. Αλεξόπουλο και αναφέρεται στο πιο πάνω θέμα, σας πληροφορούμε ότι τα εν λόγω προβλήματα θα αποτελέσουν τμήμα της πρότασης χρηματοδότησης από το Ειδικό Πρόγραμμα Τοπικής Αυτ/σης (ΕΠΤΑ), του σχεδίου Ι. ΚΑΠΟΔΙΣΤΡΙΑΣ.
Ο Υφυπουργός
Λ. ΠΑΠΑΔΗΜΑΣ"
48. Στην με αριθμό 2366/29-10-97 ερώτηση δόθηκε με το υπ' αριθμ. 1312/29-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2366/29-10-97 που κατέθεσε ο Βουλευτής κ. Βασ. Παπαγεωργόπουλος, σχετικά με τη λειτουργία των σχολείων της Α/θμιας και Δ/θμιας Εκπ/σης Ν. Θεσσαλονίκης, σας γνωρίζουμε τα ακόλουθα:
Το Υπουργείο διόρισε 2.489 εκπαιδευτικούς (2.172 δάσκαλοι, 228 Νηπιαγωγοί, 82 Φυσικής Αγωγής και 7 Αγγλικής Γλώσσας) για το τρέχον έτος 1997-98 και κάλυψε όλα τα οργανικά κενά που δημιουργήθηκαν στην Π/θμια Εκπ/ση μέχρι 31-8-97. Στο Νομό Θεσσαλονίκης δε διορίσθηκε κανένας εκπαιδευτικός διότι όλα τα οργανικά κενά είχαν καλυφθεί από τις μεταθέσεις των εκπαιδευτικών.
Για την αντιμετώπιση των αναγκών που δημιουργήθηκαν λόγω αδειών κύησης, αναρρωτικών αδειών κλπ., στα σχολεία της Π/θμιας Εκπ/σης Ν.Α. Θεσσαλονίκης, το Υπουργείο έχει χορηγήσει μέχρι σήμερα 468 πιστώσεις (55 πιστώσεις στη Α' Δ/νση Α/θμιας Εκπ/σης Ν.Α. Θεσσαλονίκης και 413 πιστώσεις στην Β' Δ/νση Α/θμιας Εκπ/σης Ν.Α. Θεσσαλονίκης) για προσλήψεις προσωρινών αναπληρωτών.
Τέλος σας γνωρίζουμε ότι, όπως μας πληροφόρησε η αρμόδια Δ/νση Β/θμιας Εκπ/σης Ν.Α. Θεσσαλονίκης, στο Νομό Θεσσαλονίκης δεν υπάρχει πλέον κανένα κενό σε εκπαιδευτικό προσωπικό και τα κενά που δημιουργήθηκαν στην αρχή του σχολικού έτους από παραιτήσεις, αποσπάσεις ή άδειες (εκπ/κές, κα) εκπαιδευτικών έχουν ήδη καλυφθεί από αναπληρωτές και ωρομισθίους εκπαιδευτικούς.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
49. Στην με αριθμό 2370/29-10-97 ερώτηση δόθηκε με το υπ' αριθμ. 113/17-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2370/29-10-97 που κατέθεσε στη Βουλή ο Βουλευτής κ. Ε. Μπασιάκος, παρακαλούμε να πληροφορήσετε τον κ. Βουλευτή τα εξής:
Οι ερωτήσεις αυτές αναφέρονται σε νόμο που πρόσφατα ψηφίστηκε στη Βουλή. Η ανακίνηση του θέματος των ρυθμίσεων των οφειλών προς την ΑΤΕ από τους κυρίους Βουλευτές έχει σκοπό τη συνέχιση της τακτικής της δημιουργίας εντυπώσεων. 'Ολα τα στοιχεία αναφέρθηκαν κατά τη συζήτηση στη Βουλή. Τα επαναλαμβάνω:
Πριν από ένα χρόνο περίπου συνετάγη από το Υπουργείο Γεωργίας με επιμέλεια της Δ/νσης Νομοπαρασκευαστικού 'Εργου και Νομικών Υποθέσεων το σχέδιο νόμου "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".
Στο εν λόγω σχέδιο νόμου είχαν συμπεριληφθεί για να καλυφθούν από το Ελληνικό Δημόσιο, με βάση τα στοιχεία της Διεύθυνσης Γεωργικών Βιομηχανιών της ΑΤΕ, τα οποία γνωστοποιήθηκαν με ανάλογο έγγραφο στο Υπουργείο Γεωργίας, οι οφειλές προς την ΑΤΕ και το Ελληνικό Δημόσιο:
α) μονάδων θερμοκηπίων στο Νομό Θεσπρωτίας, και
β) 8 επιχειρήσεων εκτροφής χελιών και γαρίδων κλειστού κυκλώματος,
που είναι μια εξειδικευμένη μορφή υδατοκαλλιέργειας με ανακύκλωση νερού εκτροφής.
Μετά τη συζήτηση και ψήφιση του εν λόγω νομοσχεδίου από τη Διαρκή Επιτροπής της Βουλής και συγκεκριμένα την 1η Αυγούστου 1997, η ΧΕΛΠΑ Α.Ε. επιχείρηση εκτροφής χελιών κλειστού κυκλώματος υπέβαλε στο Υπουργείο Γεωργίας και στη Διεύθυνση Γεωργικών Βιομηχανιών της ΑΤΕ έγγραφο αίτημα, με σκοπό να συμπεριληφθεί στην εν λόγω ρύθμιση, της οποίας οι οφειλές προς την ΑΤΕ ξεπερνούν το 1,3 δις δρχ.
Για λόγους ενιαίας αντιμετώπισης σε τροπολογία που υπέβαλαν οι Υπουργοί Εθνικής Οικονομίας και Οικονομικών και Γεωργίας κατά τη συζήτηση του σχεδίου νόμου στην
 



 








Σελίδα 3047 
Ολομέλεια της Βουλής, συμπεριελήφθη και η παραπάνω εταιρεία και για το ποσό των 654.505.000 δραχμών. Κατά τη συζήτηση στη Βουλή (Πρακτικά Βουλής 16-10-97) διεγράφησαν από τα παραπάνω ποσό 150.000.000 δραχμές, προκειμένου να μεταφερθούν για την κάλυψη ζημιών θερμοκηπίων στους Νομούς Τρικάλων και Καρδίτσας.
Η διαγραφή των οφειλών και η ρύθμιση των χρεών δεν θα λάβει χώρα, εφόσον δεν πληρούνται οι όροι και οι προϋποθέσεις που τίθενται στο άρθρο 18 του νόμου.
Με τις ερωτήσεις τους οι κύριοι Τσιτουρίδης και Μπασιάκος, σκοπίμως παρασιωπούν τη ρητή διατύπωση του άρθρου 18 του νόμου, ότι απαραίτητη προϋπόθεση για τη ρύθμιση των χρεών των εν λειτουργία επιχειρήσεων είναι η βιωσιμότητά τους, η οποία θα προκύψει βάσει ολοκληρωμένου προγράμματος εξυγίανσης, που θα αξιολογηθεί από την ΑΤΕ Α.Ε. και θα εγκριθεί από τα Υπουργεία Οικονομικών και Γεωργίας.
Οι Βουλευτές της Νέας Δημοκρατίας, προφανώς για λόγους πολιτικών σκοπιμοτήτων και εντυπώσεων, τόσο κατά τη συζήτηση του σχεδίου νόμου στη Βουλή ομιλούσαν με ανακρίβειες, όσο και μετά τη ψήφιση του νομοσχεδίου στο σύνολο επιδιώκουν τη συνέχιση της παραπληροφόρησης, λόγω του ότι ο κύριος μέτοχος μιας από τις 9 επιχειρήσεις ιδιωτών είναι συγγενής του Υφυπουργού ΠΕ.ΧΩ.Δ.Ε., κ. Κολιοπάνου. Το κριτήριο ήταν η πορεία της επιχείρησης και η εξυγίανση του χαρτοφυλακίου της ΑΤΕ. Τα άλλα είναι επινοήσεις Βουλευτών της Νέας Δημοκρατίας. Συκοφαντήθηκαν πρόσωπα στο βωμό αντιπολιτευτικών σκοπιμοτήτων.
Οι ιδιοκτήτες των άλλων ιδιωτικών επιχειρήσεων δεν απασχόλησαν τους κυρίους Βουλευτές, γιατί δεν αποτελούσαν "αντικείμενο" πολιτικής εκμετάλλευσης.
'Οπως δεν τους απασχόλησαν οι συνεταιρισμοί, των οποίων τα χρέη προκλήθηκαν από κατασπατάληση δεκάδων δισεκατομμυρίων δραχμών. Παράδειγμα, η 'Ενωση Σερρών, που στη Διοίκησή της ήταν στελέχη της Νέας Δημοκρατίας και την οδήγησαν σε χρεωκοπία με άνοιγμα περίπου 30 δισεκατομμυρίων δραχμών. Αυτά φαίνεται ότι δεν εξυπηρετούσαν τα μικροκομματικά σχέδια των κυρίων Βουλευτών της Νέας Δημοκρατίας.
Είναι γνωστή η περισσή υποκρισία που διακρίνει ορισμένους από τη Νέα Δημοκρατία.
Επιπλέον για τους λόγους των παραταξιακών σχεδίων τους συνεχίζουν τη δημαγωγία με προφανείς επιδιώξεις.
Η διαφάνεια στις ρυθμίσεις είναι σαφής. Μπορούν να κριθούν από οποιονδήποτε πολίτη και από κάθε αρμόδια αρχή.
Η επιδίωξή μας ήταν, στα πλαίσια της εξυγίανσης του χαρτοφυλακίου της ΑΤΕ, να διαγραφούν και χρέη ιδιωτών στον αγροτικό τομέα, είτε λόγω λεηλασιών, είτε λόγω χρεωκοπίας, είτε λόγω καταστροφής μονάδων από καιρικές συνθήκες.
Με λογιστικό 30-9-96 οι οφειλές προς την ΑΤΕ των αγροτών, των συνεταιριστικών οργανώσεων και των ιδιωτών ανέρχονται στο ποσό του 1 τρις 783 δισεκατομμυρίων δραχμών.
Με το νομοσχέδιο διαγράφονται και ρυθμίζονται χρέη που είναι αδύνατο να εισπράξει η ΑΤΕ.
Και συγκεκριμένα:
Υψος οφειλών ιδιωτών στον αγροτικό τομέα: 2.305.922.717 δρχ.
Υψος οφειλών των αγροτικών συνεταιριστικών οργανώσεων:
α) 145.835.800.380 δρχ. που καλύπτονται από το Ελληνικό Δημόσιο,
β) 7.189.381.000 δρχ. που διαγράφονται σε βάρος της ΑΤΕ, και
γ) 28.499.262.000 δρχ. που αποτελούν ρυθμίσεις χρεών από την ΑΤΕ με ειδικούς όρους.
Σύνολο: 181.524.443.380 δρχ.
Ειδικότερα, οι οφειλές των ιδιωτών που περιλαμβάνονται στο νομοσχέδιο, έχουν ως εξής:
Επιχειρήσεις εκτροφής χελιών α) οι 8 επιχειρήσεις: 1.149.411.900 δρχ. κλειστού κυκλώματος & γαρίδων β) η ΧΕΛΠΑ:504.505.000 δρχ.
Θερμοκηπιακές μονάδες Νομού Θεσπρωτίας
121.702.000 δρχ.
Θερμοκηπιακές μονάδες Νομού Καρδίτσας
183.209.607 δρχ.
Θερμοκηπιακές μονάδες Νομού Τρικάλων
347.094.210 δρχ.
Σύνολο 
2.305.922.717 δρχ.
'Εχουμε σοβαρά προβλήματα να αντιμετωπίσουμε στη γεωργία και δεν είναι δυνατόν κύρια απασχόλησή μας να αποτελεί η απάντηση σε προσπάθειες υπονόμευσης με ανακρίβειες και με πρακτικές παραπληροφόρησης και παραποίησης για τη δημιουργία ψευδών εντυπώσεων.
Για να σταματήσει η εκστρατεία παραπληροφόρησης και κατασυκοφάντησης με ανακρίβειες και παραποίηση στοιχείων, είχα προτείνει στην Κυβέρνηση τη διαγραφή από το νόμο των διατάξεων που αφορούν τις ρυθμίσεις οφειλών όλων των ιδιωτών από αγροτικές δραστηριότητες με σχετικό σχέδιο τροπολογίας.
Η Κυβέρνηση έκρινε, ότι δεν μπορεί το νομοθετικό έργο να γίνεται αντικείμενο μικροκομματικών εκμεταλλεύσεων και ούτε να επηρεάζεται από την παραπληροφόρηση, τη δημαγωγία και τις ανακρίβειες.
Η ΑΤΕ, σε συνεργασία με τα Υπουργεία Οικονομικών και Γεωργίας, θα εκδώσει εγκύκλιο με τα κριτήρια και τις προϋποθέσεις είτε διαγραφής, είτε ρύθμισης χρεών. Θα εφαρμοστούν με ακρίβεια τα κριτήρια και οι προϋποθέσεις που ορίζει ο νόμος με το άρθρο 18, ούτως ώστε όσοι, είτε από τις συνεταιριστικές οργανώσεις, είτε από τις ιδιωτικές επιχειρήσεις, δεν τις πληρούν, δεν θα ενταχθούν στις ρυθμίσεις.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
50. Στην με αριθμό 2373/29-10-97 ερώτηση δόθηκε με το υπ' αριθμ. 439/14-11-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 2373/29-10-97 που κατέθεσε ο Βουλευτής κ. Β. Παπαγεωργόπουλος, σας γνωρίζουμε τα εξής:
Οι αρμόδιες, για την αστυνόμευση της Θεσσαλονίκης, Υπηρεσίες της Γενικής Αστυνομικής Διεύθυνσης Θεσσαλονίκης, διενεργούν περιπολίες και συνεχείς ελέγχους για την τήρηση της τάξης και ασφάλειας και την πρόληψη και καταστολή της εγκληματικότητας με ικανοποιητικά αποτελέσματα.
Η επέκταση του θεσμού των Πολυδυνάμων Αστυνομικών Τμημάτων στην πόλη αυτή έγινε στα πλαίσια της αναδιάρθρωσης των Υπηρεσιών για δημιουργία δυναμικότερων μονάδων αστυνόμευσης και καλύτερη προσφορά υπηρεσιών στους πολίτες. Η συνολική αποδοτικότητά τους θα αξιολογηθεί με γνώμονα το υπηρεσιακό και δημόσιο συμφέρον στα πλαίσια της γενικότερης αναδιάρθρωσης των Περιφερειακών Υπηρεσιών που πρόκειται να πραγματοποιηθεί μετά την ολοκλήρωση του σχεδίου "Ι. ΚΑΠΟΔΙΣΤΡΙΑΣ".
Για τη στελέχωσή τους έχει διατεθεί, μέσα από την ορθολογική κατανομή της ελλειμματικής δύναμης, η ανάλογη δύναμη. Πρόσφατα διατέθηκαν στη Γ.Α.Δ. Θεσσαλονίκης 80 Δόκιμοι Αστυφύλακες και θα ληφθεί μέριμνα για περαιτέρω ενίσχυσή της μόλις οι υπηρεσιακές δυνατότητες το επιτρέψουν.
Επίσης, έχει διατεθεί σε αυτή ικανός αριθμός οχημάτων (506 διαφόρων τύπων) καθώς και το απαραίτητο τηλεπικοινωνιακό υλικό (πολυκαναλικοί πομποδέκτες, κλπ.), εφόδια και μέσα (όπλα, αλεξίσφαιρα γιλέκα, κλπ), τα οποία ανανεώνονται και εκσυγχρονίζονται μέσα από την εξέλιξ των προγραμμάτων προμηθειών.
Η οικονομική κατάσταση του προσωπικού βελτιώθηκε σημαντικά με το νέο ενιαίο μισθολόγιο. Συνεχίζονται όμως οι προσπάθειες στα πλαίσια των δημιοσιονομικών δυνατοτήτων, για επίλυση και άλλων οικονομικών αιτημάτων, όπως έγινε πρόσφατα με την ικανοποίηση αιτημάτων σχετικά με τις μισθολογικές προαγωγές και την αύξηση του επιδόματος
 



 








Σελίδα 3048 
εξομάλυνσης. Επίσης έχει συσταθεί διϋπουργική επιτροπή για τροποποίηση των προβλεπόμενων από το ν. 988/79 μισθολογικών προαγωγών.
Σε ό,τι αφορά την εκπαίδευση, μετεκπαίδευση και επιμόρφωση του προσωπικού, αυτή είναι συνεχής και εντατική, τόσο στο εσωτερικό, όσο και στο εξωτερικό. Το εκπαιδευτικό σύστημα με προγραμματισμό και μελέτη αναβαθμίζεται συνεχώς και προσρμόζεται στις σύγχρονες ανάγκες και απαιτήσεις.
Το Τμήμα Εκπαίδευσης, το οποίο ιδρύθηκε και λειτουργεί στην αναφερόμενη Γενική Αστυνομική Διεύθυνση και έχει στελεχωθεί με κατάλληλο προσωπικό, επιμορφώνει και εκπαιδεύει, βάση προγραμμάτων, το αστυνομικό προσωπικό συνεχώς, στα θέματα που σχετίζονται με την άσκηση των καθηκόντων, των υποχρεώσεών τους και την εκτέλεση της αποστολής τους. Με τα προγράμματα αυτά, εκτός της οπλοτεχνικής, σκοποβολής, αυτοάμυνας, αυτοπροστασίας, σωματικής αγωγής, εκρηκτικών μηχανισμών και ναρκωτικών, η εκπαίδευση επεκτείνεται και σε θέματα αστυνομικού ενδιαφέροντος και αστυνομικής πρακτικής.
Επίσης, με μέριμνα του Αριστοτελείου Πανεπιστημίου μετεκπαιδεύτηκαν 30 αξιωματικοί επί εξάμηνο σε θέματα ανθρωπίνων δικαιωμάτων, ρατσισμού και ξενοφοβίας, ενώ οι άλλοι αστυνομικοί παρακολουθούν σεμινάρια ξένων γλωσσών, πληροφορικής κλπ., που διεξάγονται με μέριμνα του Ι.Δ.Ε.
Ειδικότερα, για την εκπαίδευση και σκοποβολή εγκαταστάθηκε πρόσφατα στη Θεσσαλονίκη σύστημα σκοποβολής LASER και λειτουργεί σκοπευτήριο στο Πανόραμα.
Για την απαλλαγή της Αστυνομίας από τα ξένα, προς την αποστολή της, έργα, συνεχίζεται η προσπάθεια που άρχισε με τις διατάξεις του άρθρου 34 του ν. 2168/1993.
Με επανειλημμένες ενέργειές μας, προς το Υπουργείο Δικαιοσύνης, έχει ζητηθεί η αποδέσμευση της Αστυνομίας από το έργο της επίδοσης ποινικών δικογράφων. Πρόσφατα με έγγραφό μας ζητήθηκε η τροποποίηση της διάταξης της παρ. 7 του άρθρου 15 του ν. 1835/1989, προκειμένου αυτή να καταστεί αυστηρότερη και πλέον περιοριστική για επιδόσεις από τους αστυνομικούς. Ως εναλλακτική λύση προτείνεται πέραν της ανάθεσης των επιδόσεων σε δικαστικούς επιμελητές η επίδοση να γίνεται και από το προσωπικό των Ο.Τ.Α.
Ο Υπουργός
ΓΕΩΡΓΙΟΣ ΡΩΜΑΙΟΣ"
51. Στην με αριθμό 2377/30-10-97 ερώτηση δόθηκε με το υπ' αριθμ. 1317/19-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2377/30-10-97 που κατέθεσε ο Βουλευτής κ. Αναστ. Παπαληγούρας, σας γνωρίζουμε τα ακόλουθα:
Το Υπουργείο διόρισε 62 εκπαιδευτικούς Α/θμιας Εκπ/σης στο Νομό Κορινθίας (52 δασκάλους, 9 νηπιαγωγούς και 1 καθηγητή Φυσικής Αγωγής) για το τρέχον σχολικό έτος 1997 - 1998 και κάλυψε σχεδόν όλα τα οργανικά κενά που δημιουργήθηκαν μέχρι 31-8-97. Διόρισε δηλαδή 37 εκπαιδευτικούς περισσότερους από τα οργανικά κενά.
Για την αντιμετώπιση των αναγκών που δημιουργήθηκαν(από άδειες κύησης, αναρρωτικών αδειών κλπ) στα σχολεία της Α/θμιας Εκπ/σης Ν. Κορινθίας το Υπουργείο έχει χορηγήσει μέχρι σήμερα 85 πιστώσεις για προσλήψεις προσωρινών αναπληρωτών.
Λειτουργούν κανονικά όλα τα Δημ. Σχολεία και τα Νηπιαγωγεία του Νομού Κορινθίας, εκτός από τρία 1/θ Δημοτικά, Φενεού, Κυλλήνης και 'Ανω Τρικάλων, τα οποία είχαν από δύο μαθητές το καθένα και φοιτούν στα γειτονικά Δημοτικά Γκούρας, Καλλιάνων και Ρεθίου αντίστοιχα, με δαπάνη μεταφοράς τους από το Δημόσιο. Σήμερα δεν υπάρχουν ελλείψεις σε διδακτικό προσωπικό δασκάλων, νηπιαγωγών και Εκπ/κών Ειδικοτήτων.
Στη Δ/θμια Εκπ/ση το ΥΠΕΠΘ μέχρι 7-11-97, είχε χορηγήσει στη Δ/νση Β/θμιας Εκπ/σης Κορινθίας 115 πιστώσεις για πρόσληψη αναπληρωτών και ύστερα από επικοινωνία με την εν λόγω Δ/νση αποστείλαμε ακόμα πέντε (5) πιστώσεις για να καλυφθούν και τα τελευταία υπάρχοντα κενά σε εκπ/κό προσωπικό.
Το ΠΥΣΠΕ Ν. Κορινθίας συγκροτήθηκε στις 26-8-97. Στις 27-8-97 άρχισε η διαδικασία επιλογής Δ/των Σχολ. Μον. και στις 3-9-97 καταρτίσθηκαν και ανακοινώθηκαν οι αξιολογικοί πίνακες. Ακολούθησε υποβολή, εξέταση και επανεξέταση των ενστάσεων και στις 13-10-97 επικυρώθηκαν οι τελικοί αξιολογικοί πίνακες και την ίδια ημερομηνία έγινε η τοποθέτηση των Δ/ντών στα Σχολεία.
Στη συνέχεια άρχισε η διαδικασία επιλογής Υποδιευθυντών και η οποία αναμένετο να ολοκληρωθεί στις 7-11-97.
Οσον αφορά την τοποθέτηση Διευθυντών στα σχολεία Β/θμιας Εκπ/σης έχει ήδη συγκροτηθεί το ΠΥΣΔΕ και έχει προχωρήσει η διαδικασία επιλογής των Διευθυντών.
Σχετικά με τη στέγαση των σχολείων σας γνωρίζουμε τα εξής:
α. Δημοτικά. 'Ολα τα σχολεία του Νομού λειτουργούν με πρωινό ωράριο, εκτός από το 2ο-10ο Κορίνθου (εναλλάξ ανά εβδομάδα) και από το 1ο-13ο Κορίνθου (6 τμήματα ανά τρίτη εβδομάδα απόγευμα). Το 10ο Σχολείο ανοικοδομείται και θα τελειώσει σε ένα έτος περίπου και το 13ο θα ολοκληρωθεί μέχρι τέλους του 97. Η κατάσταση των διδακτηρίων είναι από καλή έως άριστη, εκτός από το 6ο Κορίνθου, του οποίου έχει δρομολογηθεί η μεταστέγασή του σε δημόσιο διδακτήριο που θα ανεγερθεί (τώρα στεγάζεται σε μισθωμένο κτίριο).
2. Νηπιαγωγεία. Ολα τα Νηπιαγωγεία λειτουργούν με πρωινό ωράριο. Η κατάστασή τους κρίνεται από καλή έως άριστη, εκτός από τα Νηπιαγωγεία της πόλης της Κορίνθου τα οποία στεγάζονται σε μισθωμένα κτίρια (τα καλύτερα από όσα διατίθενται), δεν έχουν τις προδιαγραφές που απαιτούνται και γίνεται προσπάθεια από τις Υπηρεσίες, το Δήμο κα άλλους φορείς για την ανεύρεση οικοπέδων και την ανέγερση σύγχρονων Νηπιαγωγείων.
Η Νομαρχιακή Αυτοδιοίκηση Κορινθίαςαπό πιστώσεις του ΥΠΕΠΘ έχει διαθέσει για επισκευές σχολικών κτιρίων του Νομού, προκειμένου να διασφαλισθεί η ασφάλεια και υγιεινή των παιδιών, 340 εκ. δρχ. κατά την διετία 1996 και 1997.
Κατά συνέπεια τα ουσιαστικότερα προβλήματα των επισκευών έχουν επιλυθεί.
'Οσον αφορά την ανοικοδόμηση νέων σχολικών κτιρίων σας γνωρίζουμε ότι, κατά το έτος 1997 εκτελούνται 10 νέα σχολικά κτίρια με εντατικό ρυθμό, ενώ έχουν παραδοθεί προς χρήση το 1997, 8 σχολεία και το 1996 παραδόθηκαν 7 σχολικά κτίρια.
Επίσης άλλα 11 νέα σχολεία βρίσκονται στο στάδιο σύνταξης μελέτης ή διαδικασίας δημοπράτησης, η εκτέλεση των οποίων θα αρχίσει εντός των προσεχών μηνών, όπως μας πληροφόρησε η Ν.Α.Κορινθίας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
52. Στην με αριθμό 2379/30-10-97 ερώτηση δόθηκε με το υπ' αριθμ. 2592/18-11-97 έγγραφο από τον Υφυπουργό Εθνικής Οικονομίας η ακόλουθη απάντηση:
"Απαντώντας στην ερώτηση 2379/30-10-97 που κατέθεσε στη Βουλή των Ελλήνων ο Βουλευτής κ. Μ. Κεφαλογιάννης, σχετικά με την πορεία υλοποίησης των έργων του ΠΕΠ ΚΡΗΤΗΣ, σας γνωρίζουμε τα εξής:
1. Υποπρόγραμμα Ι, "Κρήτη Κέντρο Οικονομίας και 'Ερευνας στην Ν.Α. Μεσόγειο".
Στο ΠΕΠ ΚΡΗΤΗΣ έχει ενταχθεί η β' φάση του ΒΙΟ.ΠΑ Χανίων, έργο που ήδη υλοποιείται.
Κανένα άλλο ΒΙΟΠΑ της Κρήτης δεν έχει εξασφαλίσει μέχρι σήμερα όλες εκείνες τις προϋποθέσεις ώστε να θεωρείται ώριμο έργο για χρηματοδότηση από το ΠΕΠ.
2. Υποπρόγραμμα ΙV, "Αγροτική και Τοπική Ανάπτυξη"
Το ποσοστό απορρόφησης του Υποπρ. ΙV, για το διάστημα 1994 - 1997 (Οκτώβριος) σε σχέση με τη δέσμευση για το διάστημα 1994 - 1997 είναι 64,7% και εκτιμάται ότι θα ανέλθει στο 80 - 85% μέχρι τέλος του έτους. Το ποσοστό
 



 








Σελίδα 3049 
απορρόφησης του Υποπρογράμματος IV για το διάστημα 1994 - 1997 (Οκτώβριος) σε σχέση με τη συνολική δέσμευση 1994 - 1999 ανέρχεται σε 45,4% και είναι ίσο με το μέσο ποσοστό απορρόφησης του ΠΕΠ Κρήτης.
3. Υποπρόγραμμα V, "Ανθρώπινο δυναμικό"
Η χαμηλή απορρόφηση που εμφανίζει το Υποπρόγραμμα V, οφείλεται στην αναστολή υλοποίησης των Προγραμμάτων Κατάρτισης και των Προγραμμάτων Κοινωνικού Αποκλεισμού για το 1996, λόγω μη ολοκλήρωσης του θεσμικού πλασίου πιστοποίησης των ΚΕΚ από το Υπουργείο Εργασίας.
Για το 1997 προκηρύχθηκαν και ήδη υλοποιούνται προγράμματα που θα αυξήσουν το ποσοστό απορρόφησης του Υποπρογράμματος V.
O Yφυπουργός
ΧΡΗΣΤΟΣ ΠΑΧΤΑΣ"
53. Στην με αριθμό 2382/30-10-97 ερώτηση δόθηκε με το υπ' αριθμ. 1318/19-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην αριθμ. 2382/30-10-97 ερώτηση του Βουλευτή κ. Ηλ. Βεζδρεβάνη σχετικά με την ύπαρξη απαραίτητων πιστώσεων για τη μεταφορά των μαθητών στο Νομό Θεσπρωτίας, σας πληροφορούμε τα ακόλουθα:
Για το έτος 1996 χορηγήθηκαν οι ακόλουθες πιστώσεις για τις δαπάνες μεταφοράς μαθητών:
α) 123.242.000 για το Α' εξάμηνο του 1996.
β) 30.000.000 για ανεξόφλητες δαπάνες.
γ) 39.000.000 για το δίμηνο Σεπτεμβρίου - Οκτωβρίου 1996.
δ) 39.000.000 για το δίμηνο Νοεμβρίου - Δεκεμβρίου 1996.
Για το έτος 1997 χορηγήθηκαν οι ακόλουθες πιστώσεις για τις δαπάνες μεταφοράς μαθητών:
α) 137.000.000 για το Α' εξάμηνο 1997.
β) 86.000.000 για το τετράμηνο Σεπτεμβρίου - Δεκεμβρίου 1996.
γ) 3.700.000 για ανεξόφλητες δαπάνες παρελθουσών χρήσεων.
δ) 15.000.000 για δαπάνες μεταφοράς μαθητών Δ/θμιας Εκπ/σης λόγω υλοποίησης του Ειδικού Προγράμματος αναπλήρωσης διδακτέας ύλης στα σχολεία Δ/θμιας Εκπ/σης.
Σημειώνουμε ότι οι πιστώσεις του Α' εξαμήνου 1997 και του τετραμήνου Σεπτεμβρίου - Δεκεμβρίου 1997 είναι αυξημένες έναντι των αντιστοίχων του προηγουμένου έτους κατά 10%.
Τέλος σημειώνουμε ότι για το υπόλοιπο των ανεξόφλητων δαπανών μεταφοράς μαθητών έχουμε ζητήσει από το Υπουργείο Οικονομικών σχετικές πιστώσεις προκειμένου να διατεθούν και στη Νομαρχιακή Αυτοδιοίκηση Θεσπρωτίας, ανάλογα με τις γενικότερες ανάγκες και τα οικονομικά περιθώρια.
Οσον αφορά το χρονικό διάστημα από 1-1-98 μέχρι 30-6-98 οι σχετικές πιστώσεις θα μεταφερθούν μετά την ψήφιση του προϋπολογισμού 1998 και την έναρξη εκτέλεσής του.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
54. Στην με αριθμό 2384/30-10-97 ερώτηση δόθηκε με το υπ' αριθμ. 187/19-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 30-10-97 εγγράφου σας, σχετικά με την αριθμ. 2384/30-10-97 ερώτηση, που κατέθεσε ο Βουλευτής κ. Ηλ. Βεζδρεβάνης, σας γνωρίζουμε τα εξής:
Το ΣΔΟΕ από τις 10-4-97 που ξεκίνησε τη δράση του μέχρι και τις 30-9-97 πραγματοποίησε ελέγχους στους σημαντικότερους τομείς της οικονομικής δραστηριότητας. Οι έλεγχοι αυτοί αφορούσαν τις μεγάλες επιχειρήσεις, τα κέντρα διασκέδασης και τα καταστήματα ψυχαγωγίας, την διάθεση, μεταφορά, χρήση και νόθευση του πετρελαίου, η σωστή απόδοση του ΦΠΑ, τον έλεγχο των ξενοδοχειακών επιχειρήσεων και των επιχειρήσεων που δραστηριοποιούνται κατά την καλοκαιρινή περίοδο και έχουν σχέση με τον τουρισμό. Αυτό το διάστημα το ΣΔΟΕ εργάζεται με βάση κλαδικούς ελέγχους. 'Εχουν επιλεγεί δεκατρείς συγκεκριμένοι κλάδοι οικονομικής δραστηριότητας ή επαγγέλματα και οι έλεγχοι εκτείνονται στο σύνολο των επιχειρήσεων που δραστηριοποιούνται στους κλάδους αυτούς.
Από την έναρξη λειτουργίας του ΣΔΟΕ μέχρι και το μήνα Σεπτέμβριο 1997 έχουν πραγματοποιηθεί σε όλη την Ελλάδα 64.510 έλεγχοι και έχουν διαπιστωθεί 282.903 φορολογικές και τελωνειακές παραβάσεις. Από τις επιχειρήσεις που ελέχθηκαν σε 18.343 διαπιστώθηκαν και καταλογίσθηκαν παραβάσεις.
Τους καλοκαιρινούς μήνες το ΣΔΟΕ πραγματοποίησε εντατικούς ελέγχους στις τουριστικές περιοχές και ειδικότερα στα νησιά, με προτεραιότητα τον έλεγχο των ξενοδοχειακών επιχειρήσεων και των επιχειρήσεων που δραστηριοποιούνται στον τουρισμό.
Ειδικότερα για τις περιοχές που αναφέρονται στην ερώτηση σας γνωρίζουμε τα εξής:
Στην Κέρκυρα πραγματοποιήθηκαν 1.639 έλεγχοι και διαπιστώθηκαν 13.150 παραβάσεις.
Στα Γιάννενα πραγματοποιήθηκαν 1.254 έλεγχοι και διαπιστώθηκαν 4.884 παραβάσεις.
Στη Μύκονο πραγματοποιήθηκαν 338 έλεγχοι και διαπιστώθηκαν 3.295 παραβάσεις.
Στην Αίγινα πραγματοποιήθηκαν 43 έλεγχοι και διαπιστώθηκαν 184 παραβάσεις.
Στην Ζάκυνθο πραγματοποιήθηκαν 459 έλεγχοι και διαπιστώθηκαν 1.988 παραβάσεις.
Συνολικά στις παραπάνω περιοχές πραγματοποιήθηκαν 3.733 έλεγχοι και διαπιστώθηκαν 23.411 παραβάσεις.
Για το σύνολο σχεδόν των παραβάσεων που διαπιστώθηκαν έχουν συνταχθεί εκθέσεις ελέγχου και έχουν αποσταλεί στις ΔΟΥ και στα Τελωνεία για την επιβολή των κυρώσεων.
Ο Υφυπουργός
Γ. ΔΡΥΣ"
55. Στην με αριθμό 2386/30-10-97 ερώτηση δόθηκε με το υπ' αριθμ. 115/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2386/30-10-97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:
Η παραγωγή βάμβακος της τρέχουσας περιόδου 1997/98 λόγω των καιρικών συνθηκών που επικράτησαν μέχρι τώρα εκτιμάται ότι θα είναι γύρω στους 1.150.000 τόνους.
Με το δεδομένο αυτό η ελάχιστη τιμή παραγωγού για την ποιότητα "τύπος" αναμένεται να κυμανθεί περί τις 240 δρχ./κιλό. Σημειώνεται ότι η τιμή αυτή προσαυξάνεται βεβαίως στην περίπτωση καλύτερης ποιότητας, επιπλέον δε ο παραγωγός μπορεί να επιτύχει υψηλότερη τιμή - λόγω ανταγωνισμού της αγοράς - σαν αποτέλεσμα της ελεύθερης διαπραγμάτευσής του με την εκκοκκιστική επιχείρηση όπου θα παραδώσει το προϊόν του.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
56. Στην με αριθμό 2396/30-10-97 ερώτηση δόθηκε με το υπ' αριθμ. 2650/11-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 2396 που κατατέθηκε στις 30-10-97 από τους Βουλευτές κυρίους Νίκο Γκατζή και Αχιλλέα Κανταρτζή, σας γνωρίζουμε τα εξής σχετικά με θέματα αρμοδιότητας ΥΠΕΧΩΔΕ:
Η μονάδα η οποία στην ερώτηση αναφέρεται ως Μεταλλουργική Βελεστίνου αφορά κατά πάσα πιθανότητα την βιομηχανία παραγωγής χάλυβα "Χαλυβουργία Θεσσαλίας", που βρίσκεται στην περιοχή του Βελεστίνου της Μαγνησίας.
Για τη βιομηχανία αυτή μετά από υποβολή Μελέτης Περιβαλλοντικών Επιπτώσεων εκδόθηκαν οι Κοινές Υπουργικές Αποφάσεις Εγκρισης Περιβαλλοντικών Ορων με αρ. πρωτ. Δ/νσης ΕΑΡΘ του ΥΠΕΧΩΔΕ 10897/93 και 33147/96. Οι
 



 








Σελίδα 3050 
περιβαλλοντικοί όροι σχετικά με την αέρια ρύπανση προέβλεπαν τη λειτουργία συστημάτων αποκονίωσης των αερίων αποβλήτων της μονάδας και παράλληλα την διενέργεια κατάλληλων μετρήσεων.
'Οπως μας ενημέρωσε η αρμόδια Νομαρχιακή Αυτοδιοίκηση Μαγνησίας, τον Φεβρουάριο του 1997 διενήργησε αυτοψία στην εν λόγω Βιομηχανία, προκειμένου να διαπιστωθεί η πορεία των εργασιών εγκατάστασης συστήματος δέσμευσης - αποκονίωσης των αερίων εκπομπών (ειδικών φίλτρων). Η τοποθέτηση αυτών των ειδικών φίλτρων έχει υπαχθεί σε επένδυση του ν. 1892/90, (με την υπ' αριθμ. ΙΕ/238/40223/ ν. 1982/90/28-5-96), ύψους 170 εκ. δρχ. και θα πρέπει να έχει ολοκληρωθεί στις 31-12-97. Εως σήμερα η Χαλυβουργία Θεσσαλίας ΑΣΕΕ, έχει εκταμιεύσει 67,4 εκ. δρχ. για το εν λόγω έργο, με την διάθεση του ποσού των 58,8 εκ. δρχ. για εγκατάσταση ειδικού εξοπλισμού. Η τοποθέτηση του όλου συστήματος και των απαιτουμένων έργων για την προστασία του περιβάλλοντος, θα πρέπει οπωσδήποτε να ολοκληρωθεί ταυτόχρονα με την υλοποίηση της όλης επένδυσης έως το τέλος του χρόνου.
Ο Υπουργός
Κ. ΛΑΛΙΩΤΗΣ"
57. Στην με αριθμό 2398/30-10-97 ερώτηση δόθηκε με το υπ' αριθμ. 116/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2398/30-10-97 που κατέθεσε ο Βουλευτής κ. Κ. Σπυριούνης, σας πληροφορούμε ότι, για το θέμα της Χρυσάφη Ελένης, η οποία κατετάγη σε θέση εργασίας Ιδιωτικού δικαίου αορίστου χρόνου με την ειδικότητα της καθαρίστριας, σύμφωνα με τις διατάξεις του ν. 2266/94 και τοποθετήθηκε στη Δ/νση Γεωργίας Ν. Α. Θεσ/νίκης καθώς και για άλλες παρόμοιες περιπτώσεις θα προωθηθεί ενιαία νομοθετική ρύθμιση από τις Νομαρχιακές Αυτοδιοικήσεις των Νομών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
58. Στην με αριθμό 2399/30-10-97 ερώτηση δόθηκε με το υπ' αριθμ. 49/14-11-97 έγγραφο από τον Υπουργό Πολιτισμού η ακόλουθη απάντηση:
"Απαντώντας στην αριθμ. 2399/30-10-97 ερώτηση του Βουλευτή κ. Ιωάννη Λαμπρόπουλου, σας γνωρίζουμε τα εξής:
1. Ο Πύργος Καπιτσίνου και ο Πύργος Οικονομέα, αγνώστων ιδιοκτητών, στην κοινότητα Λαγκάδας, επαρχίας Καλαμών, Ν. Μεσσηνίας είναι κηρυγμένα ιστορικά διατηρητέα μνημεία με ζώνη προστασίας γύρω τους 50 μ. και 5 μ. αντίστοιχα ΥΑ ΥΠΠΟ/ΑΡΧ/ ΒΙΦ30/ 53483/1452πε/17-1-97, ΦΕΚ Β' 222/20-3-97 και ΥΑ ΥΠΠΟ / ΑΡΧ /Β1 / Φ30 / 38733 /807/2-7-84, ΦΕΚ Β' 846/29-11-84.
Το αδιευκρίνιστο ιδιοκτησιακό καθεστώς των δύο προαναφερόμενων μνημείων δεν επιτρέπει στην Αρχαιολογική Υπηρεσία να προβεί στην συντήρηση ή αποκατάστασή τους.
Ωστόσο η 5η Εφορεία Βυζαντινών Αρχαιοτήτων το 1996 διέθεσε το ποσό των 1.500.000 δρχ. περίπου, για την κατασκευή στεγάστρου και τοιχίου αντιστήριξης στον Πύργο Οικονομέα, χάριν προστασίας των διερχομένων.
2. Ο Ι. Ναός Εισοδίων της Θεοτόκου έχει χαρακτηρισθεί ως οικοδόμημα που χρειάζεται ειδική κρατική προστασία με ζώνη προστασίας 20 μ. γύρω του ΥΑ ΥΠΠΟ/ΑΡΧ/ Β1/Φ30/ 36103/1007/ 23-9-96.
3. Η αυτοψία της 5ης ΕΒΑ, σχετικά με τις ζημιές που τυχόν προκάλεσε σε μνημεία της περιοχής ο σεισμός της 13-10-97, έχει ολοκληρωθεί και με βάση αυτήν θα γίνουν οι αναγκαίες ενέργειες.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
59. Στην με αριθμό 2399/30-10-97 ερώτηση δόθηκε με το υπ' αριθμ. 2651/20-11-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 2399 που κατατέθηκε στις 30/10-97 από το Βουλευτή κ. Ιωάννη Λαμπρόπουλο σας γνωρίζουμε τα εξής:
Ο κοινοτικός Πύργος Λαγκάδας είναι χαρακτηρισμένος ως ιστορικό διατηρητέο μνημείο από το συνερωτώμενο Υπουργείο Πολιτισμού. Η προστασία των μνημείων που είναι χαρακτηρισμένα από το παραπάνω Υπουργείο και ειδικά των προ του 1835 όπως το υπ' όψη κτίριο, είναι δικής του αρμοδιότητας (Δ/νση Βυζαντινών και μεταβυζαντινών μνημείων).
Το ΥΠΕΧΩΔΕ σ' αυτές τις περιπτώσεις συνεκτιμώντας την πολιτιστική αξία των μνημείων αυτών συνεπικουρεί στην προστασία τους σύμφωνα με τις οικονομικές του δυνατότητες.
Στα προαναφερθέντα πλαίσια εξετάζεται από τις αρμόδιες υπηρεσίες μας, η επιχορήγηση της οικείας Κοινότητας για την αποκατάσταση του Πύργου.
Ο Υπουργός
ΚΩΣΤΑΣ ΛΑΛΙΩΤΗΣ"
60. Στην με αριθμό 2403/30-10-97 ερώτηση δόθηκε με το υπ' αριθμ. 1321/18-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2403/30-10-97 που κατέθεσε ο Βουλευτής κ. Σπηλ. Σπηλιωτόπουλος σας γνωρίζουμε τα ακόλουθα:
1. Το θέμα της μονιμοποίησης των υπαλλήλων που υπηρετεί στα Τ.Ε.Ι. με σχέση εργασίας ιδιωτικού δικαίου αορίστου χρόνου εντάσσεται μέσα στα πλαίσια του γενικότερου θέματος της μονιμοποίησης όλων γενικά των υπαλλήλων της κατηγορίας αυτής που υπηρετούν στο δημόσιο και τα Ν.Π.Δ.Δ. και συνεπώς ανάγεται στην αρμοδιότητα του Υπουργείου Εσωτερικών Δημόσιας Διοίκησης και Αποκέντρωσης.
2. Από την αρμόδια υπηρεσία του ΥΠΕΠΘ έχει ήδη ολοκληρωθεί η διαδικασία κατάρτισης των οργανισμών των διοικητικών υπηρεσιών των ΤΕΙ και προωθούνται για υπογραφή από τους συναρμόδιους υπουργούς.
3. 'Οσον αφορά τη συμμετοχή του διοικητικού προσωπικού στα όργανα λήψης αποφάσεων των Τ.Ε.Ι., σας πληροφορούμε ότι το Υπουργείο Παιδείας δεν μπορεί να προχωρήσει σε οποιαδήποτε πρωτοβουλία νομοθετικής ρύθμισης χωρίς τη σύμφωνη γνώμη αυτών των οργάνων στα οποία λαμβάνονται οι αποφάσεις, εάν δηλαδή θέλουν και τη συμμετοχή του διοικητικού προσωπικού.
4. Ως προς το θέμα της χορήγησης της εφάπαξ αμοιβής του άρθρου 19 του ν. 2470/97 και στους διοικητικούς υπαλλήλους των Τ.Ε.Ι., σας γνωρίζουμε ότι η εν λόγω εφάπαξ αμοιβή σύμφωνα με τη προμνησθείσα διάταξη καταβάλλεται στο διοικητικό προσωπικό που συμμετέχει στη διεξαγωγή και υποστήριξη των Γενικών Εξετάσεων δηλ. για συγκεκριμένη εργασία και για το λόγο αυτό δεν είναι δυνατή η καταβολή της στους διοικητικούς υπαλλήλους των Τ.Ε.Ι.
Τέλος σας γνωρίζουμε ότι με τους διοικητικούς υπαλλήλους των Τ.Ε.Ι. έχουμε αρχίσει ήδη ένα διάλογο για μία οικονομική ενίσχυσή τους, πάντοτε μέσα στα πλαίσια του νέου μισθολογίου και πάντοτε βέβαια σε συνεργασία με το Υπουργείο Οικονομικών.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
61. Στην με αριθμό 2404/30-10-97 ερώτηση δόθηκε με το υπ' αριθμ. 48132/18-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 2404/30-10-97 που κατατέθηκε στη Βουλή των Ελλήνων από το Βουλευτή κ. Σ. Σπηλιωτόπουλο και αναφέρεται στο πιο πάνω θέμα, σας πληροφορούμε τα εξής:
Η ανάπλαση του Δημαρχείου και του παλιού Νοσοκομείου Αιγίου έχουν συμπεριληφθεί στην πρόταση της Περιφέρειας Δυτ. Ελλάδας γα το "Ολοκληρωμένο Πρόγραμμα Ανασυγκρότησης
 



 








Σελίδα 3051 
Αχαϊας - Φωκίδας" με προϋπολογισμό 100 εκ. δρχ. και 350 εκ. δρχ. αντίστοιχα και τα οποία τελούν υπό έγκριση.
Επίσης σύμφωνα με στοιχεία που μας δόθηκαν από το Δήμο Αιγίου τα ανωτέρω δύο έργα χρηματοδοτούνται από το ΕΤΕΡΠΣ (Ταμείο του ΥΠΕΧΩΔΕ).
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
62. Στην με αριθμό 2405/30-10-97 ερώτηση δόθηκε με το υπ' αριθμ. 117/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2405/30-10-97 που κατέθεσε ο Βουλευτής κ. Σ. Σπηλιωτόπουλος, σας πληροφορούμε τα εξής:
Μετά τη δημοσίευση των Οργανισμών των Νομαρχιακών Αυτοδιοικήσεων και του νομοθετικού πλαισίου που διέπει αυτές, η τοποθέτηση των υπαλλήλων και η πλήρωση των κενών οργανικών θέσεων γίνεται πλέον από τις Νομαρχιακές Αυτοδιοικήσεις.
Η ΑΤΕ αντιμετωπίζει τα θέματα της ίδρυσης των μονάδων της με γνώμονα πάντοτε την καλύτερη εξυπηρέτηση των συναλλασσομένων με αυτή και οπωσδήποτε μέσα στα πλαίσια των δυνατοτήτων της.
Η ανάπτυξη του δικτύου της Τράπεζας συντελέστηκε διαχρονικά με ιδιαίτερη έμφαση στην ίδρυση μονάδων στην περιφέρεια, όπου η ΑΤΕ διαθέτει σήμερα το μεγαλύτερο αριθμό μονάδων από όλες τις Τράπεζες, γεγονός που επιβεβαιώνει:
1. την ευαισθησία της στην ανάγκη τραπεζικής εξυπηρέτησης των Αγροτών και
2. τη συμβολή της στην ανάπτυξη της περιφέρειας.
Ο μεγάλος όμως αριθμός των αιτημάτων για ίδρυση νέων μονάδων, ο κίνδυνος υπερβολικής (αντιοικονομικής) διόγκωσης του Δικτύου και η αξιολόγηση των δυνατοτήτων της Τράπεζας, επιβάλλουν την ανάσχεση του ρυθμού ανάπτυξης του Δικτύου στην περιφέρεια.
Επιπλέον οι επιλογές της Τράπεζας για το σχεδιασμό του δικτύου της διαμορφώνεται με τον περιορισμό του μειωμένου ανθρώπινου δυναμικού που διαθέτει σήμερα και με το βασικό κριτήριο την ανάγκη δημιουργίας επιχειρησιακά ανταγωνιστικών και δυναμικών μονάδων.
Την περίοδο αυτή είναι εξαιρετικά περιορισμένες οι δυνατότητες ίδρυσης μονάδων στην Περιφέρεια. Μελλοντικά όμως και εφόσον υπάρξουν οι απαραίτητες προϋποθέσεις, η ΑΤΕ θα εξετάσει και πάλι τη δυνατότητα υλοποίησης της πρότασης σε σχέση και με το γενικότερο σχεδιασμό του Δικτύου της.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
63. Στην με αριθμό 2407/97 ερώτηση δόθηκε με το υπ' αριθμ. 195/10-11-97 έγγραφο από τον Υπουργό Εξωτερικών η ακόλουθη απάντηση:
"Απατώντας στην υπ' αριθμ. 2407/97 ερώτηση του Βουλευτή κ. Ευγένιου Χαϊτίδη σας πληροφορούμε:
Τόσο ο Πρωθυπουργός κ. Σημίτης όσο και ο Υπουργός Εξωτερικών ενημέρωσαν το Κοινοβούλιο σε ειδική συνεδρίαση την 6η τρέχοντος μηνός για τα αποτελέσματα της Διάσκεψης της Κρήτης και τις διμερείς συζητήσεις, που έγιναν στο περιθώριο της Διάσκεψης αυτής με τους ηγέτες των γειτονικών μας χωρών.
Ειδικότερα η διαβίωση και ελεύθερη έκφραση - διακίνηση των Ελλήνων που διαμένουν στην ΠΓΔΜ είναι ένα από τα θέματα που αποτελούν αντικείμενο συνεχούς ενδιαφέροντος της ελληνικής πλευράς. Το ίδιο ισχύει και ως προς την ανθελληνική προπαγάνδα, οποτεδήποτε αυτή εκδηλώνεται και η οποία, πάντως, δεν προέρχεται από πλευράς των επισήμων αρχών της ΠΓΔΜ.
Η συνεργασία στον πολιτιστικό - αρχαιολογικό τομέα με την ΠΓΔΜ δεν έχει ακόμη αρχίσει, πρόκειται όμως τούτο να συμβεί προσεχώς. Ειδικότερα, ως προς τα σχολικά βιβλία έχουμε έλθει σε επαφή με τη σκοπιανή πλευρά για το θέμα αυτό.
Επίσης, όσον αφορά την οριστική διευθέτηση του θέματος της ονομασίας, όπως είναι γνωστό, διεξάγονται διαπραγματεύσεις μεαξύ των άλλων δύο πλευρών, πριν από την ολοκλήρωση των οποίων ουδέν είναι δυνατόν να λεχθεί επ' αυτού πέραν των γνωστών θέσεων αρχής που έχει υιοθετήσει η ελληνική πλευρά.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
64. Στην με αριθμό 2409/31-10-97 ερώτηση δόθηκε με το υπ' αριθμ. 120/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2409/31-10-97 που κατέθεσε ο Βουλευτής κ. Γ. Τρυφωνίδης, σας πληροφορούμε τα εξής:
Το πρόβλημα της αυξημένης παραγωγής σε ορισμένες περιοχές της χώρας, λόγω των ευνοϊκών καιρικών συνθηκών, ήταν γνωστό στις Υπηρεσίες του Υπουργείου Γεωργίας. Προκειμένου να μην υπάρξουν προβλήματα στη συλλογή και εμπορία του βαμβακίου με την υπ' αριθμ. 3551/15-10-97 υπουργική απόφαση αυξάνεται η ηρτημένη εσοδεία κατά Νομό και σε ποσοστό 11% κατά μέσο όρο για όλη τη χώρα προκειμένου να ικανοποιηθούν οι παραγωγοί που έχουν κάνει ένσταση. Για όσους παραγωγούς δεν καλύπτονται από την ανωτέρω απόφαση θα ακολουθήσει εξέταση των ενστάσεών τους ώστε να καλυφθεί κάθε δίκαιη απαίτηση παραγωγού.
Σε κάθε περίπτωση τόσο οι υπηρεσίες του Υπουργείου Γεωργίας όσο και του Οργανισμού βάμβακος θα καταβάλουν κάθε δυνατή προσπάθεια ώστε να διασφαλιστεί η πραγματική παραγωγή και η εισαγωγή της στα εκκοκκιστήρια και να αποφευχθούν φαινόμενα τα οποία θα δημιουργήσουν αύξηση της συνυπευθυνότητας και κατ' επέκταση μειωμένες τιμές στους παραγωγούς.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
65. Στην με αριθμό 2413/97 ερώτηση δόθηκε με το υπ' αριθμ. 201/14-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2413/97 ερώτηση του Βουλευτή κ. Απ. Ανδρεουλάκου σας πληροφορούμε:
Απαραίτητη προϋπόθεση για την παραμονή της Ελληνικής Μειονότητας στις εστίες της αποτελεί η ουσιαστική βελτίωση των οικονομικών και κοινωνικών συνθηκών στην Αλβανία αλλά και η δημιουργία αισθήματος ασφάλειας που επιτυγχάνεται με τη συνεχή ανάπτυξη και βελτίωση των διμερών σχέσεων.
Η ελληνική πολιτική στην Αλβανία αποβλέπει στη δημιουργία των συνθηκών αυτών, γεγονός το οποίο συνεπάγεται μια μακρά και σταθερή διαδικασία. Η Κυβέρνηση τόσο πριν, όσο και μετά την πρόσφατη κρίση λαμβάνει συγκεκριμένα μέτρα για τη βελτίωση της υποδομής και των συνθηκών διαβίωσης στις μειονοτικές περιοχές, στο πλαίσιο της πολυσχιδούς οικονομικής βοήθειας προς την Αλβανία. Παράλληλα, η κυβέρνηση έχει επανειλημμένως, αλλά και κατά την πρόσφατη επίσκεψη του κ. Πρωθυπουργού στα Τίρανα, καταστήσει σαφή την ανάγκη σεβασμού των δικαιωμάτων της μειονότητας και ιδιαίτερα των εκπαιδευτικών.
Η νέα Αλβανική Κυβέρνηση έχει διαβεβαιώσει ότι τα θέματα της Ελληνικής Μειονότητας θα αντιμετωπισθούν κατά τρόπο σύγχρονο και προωθημένο.
Υπενθυμίζεται ότι επετεύχθη στην πράξη κατάργηση των μειονοτικών ζωνών, με τη λειτουργία για πρώτη φορά τον Σεπτέμβριο του 1996, των πρώτων τάξεων των ελληνόφωνων σχολείων στο Αργυρόκαστρο, το Δέλβινο και τους Αγ. Σαράντα και αποδοχή από την Αλβανική Κυβέρνηση της ίδρυσης από την "Φιλεκπαιδευτική Εταιρεία" προτύπου ιδιωτικού κολλεγίου στα Τίρανα.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
 



 








Σελίδα 3052 
66. Στην με αριθμό 2416/31-10-97 ερώτηση δόθηκε με το υπ' αριθμ. 3/14-11-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 2416/31-10-97 που κατέθεσε ο Βουλευτής κ. Γ. Τζιτζικώστας, σας γνωρίζουμε τα εξής:
Η βαθμολογική εξέλιξη όλων των Αξιωματικών της Ελληνικής Αστυνομίας καθορίζεται από τις νεοθεσπισθείσες διατάξεις του π.δ. 24/1997. Οι διατάξεις αυτές συνιστούν αναμόρφωση, βελτίωση, εκσυγχρονισμό και κωδικοποίηση προγενεστέρων διατάξεων που ρύθμιζαν τα θέματα αυτά.
Στο ό,τι αφορά τις μισθολογικές προαγωγές των Αξιωματικών που προέρχονται από την παραγωγική Σχολή σας πληροφορούμε ότι τελούν σε άμεση συνάρτηση με εκείνες των Αξιωματικών των Ενόπλων Δυνάμεων και ρυθμίζονται από τις διατάξεις του ν. 988/1979. Για την τροποποίηση έχει συσταθεί διυπουργική επιτροπή Εθνικής 'Αμυνας, Δημόσιας Τάξης και Εμπορικής Ναυτιλίας.
Ο Υπουργός
ΓΕΩΡΓΙΟΣ ΡΩΜΑΙΟΣ"
67. Στην με αριθμό 2418/31-10-97 ερώτηση δόθηκε με το υπ' αριθμ. 122/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2418/31-10-97 που κατέθεσε ο Βουλευτής κ. Γ. Τζιτζικώστας, σας πληροφορούμε τα εξής:
Οι διάφορες εγκύκλιοι που έχουν κατά καιρούς εκδοθεί, για την θαλάσσια Αλιεία, δεν συντάσσονται και εκδίδονται από μεμονωμένα άτομα, αλλά από την καθ' ύλην αρμόδια Διεύθυνση του Υπουργείου Γεωργίας (Διεύθυνση Θαλ. Αλιείας) η οποία γνωρίζει καλύτερα και σε βάθος τα θέματα της αρμοδιότητάς της και που εφαρμόζει την πολιτική του Υπουργείου Γεωργίας. Φυσικά στα πλαίσια της μελέτης των διαφόρων θεμάτων που ανακύπτουν, ζητείται, εκτός από την άποψη των περιφερειακών υπηρεσιών αλιείας καθώς και άλλων συναρμοδίων υπηρεσιών που ενδεχομένως εμπλέκονται στα συγκεκριμένα θέματα, και η άποψη και θέσεις των διαφόρων φορέων (αλιευτικές οργανώσεις, μεμονωμένοι ψαράδες κλπ) και αν χρειαστεί και των Ερευνητικών Ιδρυμάτων της χώρας (ΕΚΘΕ, ΙΘΑΒΙΚ, Πανεπιστημιακά Ιδρύματα, ΕΘΙΑΓΕ κλπ).
'Ολα τα π.δ. και Υπουργικές Αποφάσεις που εκδίδονται για την λήψη μέτρων ρύθμισης της αλιείας, τίθενται πριν την έκδοσή τους, σύμφωνα με το νόμο, υπόψη του Συμβουλίου Αλιείας για έκφραση σχετικής γνώμης.
Τέλος όσον αφορά την κριτική συγκεκριμένων Υπηρεσιακών εγκυκλίων αυτές έχουν εκδοθεί για την παροχή διευκρινήσεων σε σχετικά ερωτήματα και οδηγιών εφαρμογής της ισχύουσας νομοθεσίας στις περιφερειακές υπηρεσίες αλιείας και φυσικά δεν αλληλοαναιρούνται γιατί διαφορετικά δεν θα μπορούσαν να εφαρμοστούν.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
68. Στην με αριθμό 2419/30-10-97 ερώτηση δόθηκε με το υπ' αριθμ. 4118/21-11-97 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 2419/30-10-97 που κατατέθηκε στη Βουλή των Ελλήνων από το Βουλευτή κ. Α. Καραμάριο για επιπτώσεις που προκλήθηκαν από πτώχευση τουρκικού τουριστικού πρακτορείου, σας γνωρίζουμε τα εξής:
Το Υπουργείο μας είναι γνώστης του προβλήματος και των επιπτώσεων που προκαλούνται από τις πτωχεύσεις των τουρκικών πρακτορείων και γι' αυτό το λόγο έχει επιστήσει την προσοχή στους ξενοδόχους όταν πρόκειται να υπογράφουν συμβόλαια με τους tour operators, δεδομένου ότι οι μεταξύ τους συμβάσεις διέπονται από την αρχή της ελευθερίας των συμβάσεων και δεν συνάπτονται υπό την καθοδήγηση του κράτους.
Συνεπώς εφιστάται ιδιαίτερη προσοχή στους μικρούς ξενοδόχους που συνεργάζονται με τουριστικά γραφεία να εξετάζουν με επιμέλεια τη φερεγγυότητα και την οικονομική κατάσταση των ξένων τουριστικών πρακτόρων για να αποφεύγονται δυσάρεστες καταστάσεις όπως αυτή που προέκυψε με το τουριστικό πρακτορείο TURSEM.
Ο ΕΟΤ πρότεινε στους ξενοδόχους δύο κινήσεις με τις οποίες μπορούν να προστατευθούν οι επιχειρηματίες. Η πρώτη είναι να ζητούν οι ξενοδόχοι προκαταβολές των ποσών για τη σταδιακή φιλοξενία των τουριστών. Σε περίπτωση όμως που το τουριστικό γραφείο δεν είναι σε θέση να δώσει προκαταβολικά τα ποσά αυτά, θα πρέπει να ζητείται η εγγυητική επιστολή Πιστωτικού Ιδρύματος.
Για τη ρύθμιση των χρεών των ξενοδοχειακών επιχειρήσεων αρμόδιος να σας απαντήσει είναι ο Υπουργός Εθνικής Οικονομίας και Οικονομικών στον οποίο διαβιβάζουμε την ερώτηση.
Ειδικότερα, μετά την υποβολή του από 15-10-97 υπομνήματος της 'Ενωσης Ξενοδόχων Ρόδου, ο Γενικός Γραμματέας ΕΟΤ απευθύνει επιστολή τόσο προς Τράπεζες, σχετικά με οφειλές ξενοδόχων, όσο και προς το Υπουργείο Οικονομικών, σχετικά με την απαλλαγή καταβολής Φ.Π.Α. λόγω έκδοσης τιμολογίων που δεν έχουν εισπραχθεί.
Η Υπουργός
ΒΑΣΩ ΠΑΠΑΝΔΡΕΟΥ"
69. Στην με αριθμό 2422/31-10-97 ερώτηση δόθηκε με το υπ' αριθμ. 41672/19-11-97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2422/31-10-97 που κατέθεσε ο Βουλευτής κ. Γ. Σούρλας, σας γνωρίζουμε τα ακόλουθα:
Χαρακτηριστισμός περιοχών ως φθινουσών ή ένταξή τους σε ειδικό πλαίσιο κινήτρων για την ανάπτυξη τους, είναι θέματα που ρυθμίζονται με διατάξεις του υπό κατάρτιση Αναπτυξιακού Νόμου και θα αποτελέσουν αντικείμενο του νομοθετικού έργου.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
70. Στην με αριθμό 2427/31-10-97 ερώτηση δόθηκε με το υπ' αριθμ. 1325/19-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2427/31-10-97 που κατέθεσαν οι Βουλευτές κύριοι Αχ. Κανταρτζής και Απ. Τασούλας σας γνωρίζουμε ότι η αυτή ερώτηση κατετέθη υπό του εκ των ερωτώντων συναδέλφων Βουλευτών κ. Απ. Τασούλα και ως επίκαιρη ερώτηση, κατά τη συζήτηση της οποίας την 5-11-97 αναπτύξαμε στη Βουλή τις απόψεις μας επ' αυτής.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
71. Στην με αριθμό 2433/31-10-97 ερώτηση δόθηκε με το υπ' αριθμ. 123/21-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2433/31-10-97 που κατέθεσαν οι Βουλευτές κύριοι Ν. Γκατζής, Β, Μπούτας, σας πληροφορούμε ότι συνολικά για το έτος 1997 υπήρχαν για το Υπουργείο Γεωργίας διαθέσιμες πιστώσεις δακοκτονίας ύψους 4,55 δις δρχ. (2,35 τακ. Προϋπολογισμού + 2,2 δις από Ε.Ε.).
Συνεπώς για το έτος 1997 υπάρχει έλλειμμα πιστώσεων της τάξης 3,45 δις δρχ.
Το Υπουργείο Γεωργίας διέθεσε την ως άνω πίστωση στις περιφερειακές υπηρεσίες οι οποίες εφαρμόζουν πρόγραμμα καταπολέμησης του δάκου της ελιάς και έχουν εξοφληθεί δαπάνες οι οποίες πραγματοποιήθηκαν μέχρι τέλος Αυγούστου και απομένουν ακάλυπτες όλες οι δαπάνες που πραγματοποιήθηκαν από τέλος Αυγούστου - Αρχές Σεπτεμβρίου μέχρι σήμερα.
Παράλληλα το Υπουργείο Γεωργίας έχει προβεί έγκαιρα στις απαραίτητες ενέργειες και έχει ζητήσει από το Υπουργείο Οικονομικών συμπληρωματική πίστωση ύψους 3,5 δις δρχ. Και
 



 








Σελίδα 3053 
αναμένει τη έκρισή της προκειμένου να καταστεί δυνατή η εξόφληση όλων των δαπανών του προγράμματος δακοκτονίας και επομένως και του αναφερόμενου εργολάβου του νομού Μαγνησίας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
72. Στην με αριθμό 2436/31-10-97 ερώτηση δόθηκε με το υπ' αριθμ. 41671/19-11-97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2436/31-10-97 που κατέθεσε ο Βουλευτής κ. Σ. Δήμας, σας πληροφορούμε τα ακόλουθα:
Με την με αριθμ. 12138/Β. 511/30-5-97 Κ.Υ.Α. των Υπουργών Εθνικής Οικονομίας και Ανάπτυξης, η οποία εκδόθηκε κατ' εξουσιοδότηση του άρθρου 36 του ν. 2459/97, ανατέθηκε στον ΕΟΜΜΕΧ να ορίσει τα κριτήρια αποζημίωσης των επιχειρήσεων των Νομών Φλώρινας και Κιλκίς που επλήγησαν από τον εμπορικό αποκλεισμό (EMBARGO) της Πρώην Γιουγκοσλαβικής Δημοκρατίας της Μακεδονίας (FYROM) και να εκταμιεύσει τις προβλεπόμενες επιδοτήσεις.
'Ηδη με απόφαση της ΔΣ/ΕΟΜΜΕΧ έχουν καθοριστεί τα κριτήρια αποζημίωσης και έχουν κληθεί με ανακοινώσεις και καταχωρήσεις στον τοπικό τύπο οι ενδιαφερόμενοι να καταθέσουν τα προβλεπόμενα δικαιολογητικά.
Βάσει της παραπάνω Κοινής Υπουργικής Απόφασης καιτης ΣΑΕ 27/5/9-5-97 προσδιορίσθηκε καταβολή αποζημιώσεων μόνο για τις εμπορικές επιχειρήσεις των Νομών Κιλκίς και Φλώρινας, στους οποίους υπάρχουν οι δύο οδικοί άξονες - δίοδοι της χώρας προς τη FYROM, ύψους 940 εκατ. δρχ. 'Ητοι με την παραπάνω ρύθμιση επιδιώκεται πρωτίστως η αποζημίωση των εμπορικών επιχειρήσεων των δύο Νομών, που επλήγησαν λόγω της απώλειας του εισερχόμενου από τη FYROM αγοραστικού κοινού.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
73. Στην με αριθμό 2437/97 ερώτηση δόθηκε με το υπ' αριθμ. 194/10-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2437/97 ερώτηση του Βουλευτή κ. Ευγένιου Χαϊτίδη σας πληροφορούμε:
Στα πλαίσια της συνάντησης στην οποία αναφέρεται ο κ. Βουλευτής ουδέποτε κυκλοφόρησε έντυπο με την αναφορά "Συνάντηση των Υπουργών Εξωτερικών Ελλάδας - Μακεδονίας", ή τουλάχιστον δεν περιήλθε σε γνώση της ελληνικής πλευράς. Ο Οργανισμός Ηνωμένων Εθνών και τα διάφορα όργανά του τηρούν πιστά και προσεκτικά το πνεύμα και το γράμμα της Απόφασης 817/93 του Συμβουλίου Ασφαλείας, που καθορίζει ως προσωρινή ονομασία το "Former Yogoslav Republic of Macedonia (FYROM)".
'Οσον αφορά ενδεχόμενες άλλες περιπτώσεις χρήσης εσφαλμένης ονομασίας από άλλους φορείς διεθνώς, τόσο το Υπουργείο Εξωτερικών, όσο και οι Ελληνικές διπλωματικές Αρχές στο εξωτερικό -εφ' όσον βέβαια κάτι τέτοιο περιέλθει σε γνώση τους- αντιδρούν άμεσα, ώστε να πραγματοποιείται η απαιτούμενη διόρθωση και να επιβάλλεται η χρήση τη συμπεφωνημένης ονομασίας.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
74. Στην με αριθμό 2440/3-11-97 ερώτηση δόθηκε με το υπ' αριθμ. 206/20-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 3-11-97 εγγράφου σας, σχετικά με την αριθ. 2440/3-11-97 ερώτηση που κατέθεσε ο Βουλευτής κ. Μανώλης Κεφαλογιάννης και αναφέρεται στη μη καταβολή υπερωριών σε οκτώ υπαλλήλους του ΥΠΕΧΩΔΕ αποσπασμένους σε πολιτικά γραφεία Βουλευτών, σας πληροφορούμε ότι με την αριθμ. 2071158/7-11-97 απόφαση του Γενικού Λογιστηρίου του Κράτους χορηγήθηκε πίστωση 10.000.000 δρχ. στο ΥΠΕΧΩΔΕ για τον ανωτέρω σκοπό.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
75. Στην με αριθμό 2462/3-11-97 ερώτηση δόθηκε με το υπ' αριθμ. 1906/14-11-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 2462/3-11-97 η οποία κατατέθηκε στη Βουλή από τους Βουλευτές κυρίους Στ. Αλφιέρη, Μ. Μουσταφά, Ι. Δραγασάκη και Ευαγ. Αποστόλου για τα θιγόμενα σ' αυτά θέματα, σας πληροφορούμε τα εξής:
1. 'Οπως μας εγνώρισε η Υποδιεύθυνση Επιθεώρησης Εργασίας Ελευσίνας κατά τη διάρκεια του έτους 1997 πραγματοποιήθηκαν έλεγχοι (ο τελευταίος 4-11-97) στην εν λόγω εταιρεία και υποβλήθηκαν οι αριθμ. 2/1997, 12/1997, 13/1997 και 43/97 μηνύσεις που αφορούσαν παραβάσεις χρονικών ορίων απασχόλησης και σε μία περίπτωση για παράνομη απασχόληση αλλοδαπού.
2. Από έλεγχο που πραγματοποιήθηκε από υπαλλήλους των αρμοδίων υπηρεσιών του ΙΚΑ σε καταστάσεις προσωπικού εργαζομένων της πιο πάνω βιομηχανίας δεν διαπιστώθηκε μειωμένη ασφάλιση ή μη επικόλληση ενσήμων για τον Πρόεδρο και τον Γραμματέα του Σωματείου Εργαζομένων της Βιομηχανίας αυτής.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
76. Στην με αριθμό 2475/4-11-97 ερώτηση δόθηκε με το υπ' αριθμ. 1341/13-11-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2475/4-11-97 που κατέθεσε η Βουλευτής κ. Φάνη Πάλλη-Πετραλιά, σας γνωρίζουμε τα ακόλουθα:
Το θέμα του καθορισμού των τιμολογίων διακίνησης των περιοδικών ανάγεται στην αποκλειστική αρμοδιότητα των Υπουργείων Οικονομικών και Τύπου και Μέσων Μαζικής Ενημέρωσης, τα οποία και εξέδωσαν την υπ' αριθμ. 14749 Ε/7-8-97 (ΦΕΚ 712 τ. Β') κοινή υπουργική απόφαση "Καθορισμός ειδικών τιμολογίων διακίνησης στο εσωτερικό της χώρας εφημερίδων και περιοδικών".
Ο δια της ανωτέρω αποφάσεως καθορισμός για το Β' εξάμηνο του τ.ε. ειδικού τιμολογίου διακίνησης στο εσωτερικό της χώρας περιοδικών Θρησκευτικού περιεχομένου αφορά όλα τα θρησκευτικού περιεχομένου περιοδικά και όχι μόνο τα μνημονευόμενα στην ερώτηση και δε θεωρούμε ότι εκ της αποφάσεως αυτής βάλλεται η Ορθοδοξία.
Ο Υπουργός
ΓΕΡΑΣΙΜΟΣ ΑΡΣΕΝΗΣ"
77. Στην με αριθμό 2486/97 ερώτηση δόθηκε με το υπ' αριθμ. 202/15-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2486/97 ερώτηση του Βουλευτή κ. Ν. Νικολόπουλου σας πληροφορούμε:
Κατά την πρόσφατη επίσκεψή του στα Τίρανα, 15-10-97, ο κ. Πρωθυπουργός ζήτησε ενίσχυση από αλβανικής πλευράς των μέτρων φύλαξης της μεθορίου για την καταπολέμηση της παράνομης μετανάστευσης και κάθε είδους εγκληματικότητας.
Στο πλαίσιο της επίσκεψης ο Υπουργός Δημόσιας Τάξης κ. Ρωμαίος και ο Αλβανός ομόλογός του, υπέγραψαν Κοινό Ανακοινωθέν, βάσει του οποίου τα δύο Υπουργεία θα συνεργασθούν για την καταπολέμηση διακίνησης ναρκωτικών οργανωμένου εγκλήματος και κλοπών, ενώ η ελληνική πλευρά αναλαμβάνει την εκπαίδευση αλβανών αστυνομικών στους ανωτέρω τομείς. Η συνεργασία των δύο Υπουργείων θα συντελέσει δραστικά στην αντιμετώπιση κάθε είδους εγκληματικότητας.
Το καθεστώς των Αλβανών υπηκόων στη χώρα μας θα
 



 








Σελίδα 3054 
καθορισθεί με γενική ρύθμιση, που προωθεί η Κυβέρνηση για τους αλλοδαπούς εργαζόμενους στην Ελλάδα, η οποία θα παρέχει άδεια παραμονής και εργασίας, υπό συγκεκριμένες προϋποθέσεις και διαδικασίες.
Η Κυβέρνηση επιδεικνύει αμέριστο ενδιαφέρον για τους ομογενείς από την Αλβανία. Για τη διευκόλυνσή τους χορηγείται μεγάλος αριθμός θεωρήσεων μακράς διάρκειας και πολλαπλών ταξιδίων. Οι θεωρήσεις αυτές επέχουν, μέχρι τώρα, θέση άδειας παραμονής. Επιπλέον δε, παρέχουν και την απολαβή ωφελημάτων κοινωνικού χαρακτήρα όπως π.χ. ιατρική περίθαλψη, επιδόματα πρόνοιας κλπ, γεγονός που καθιστά τη θέση τους προνομιακή σε σχέση με τους άλλους αλλοδαπούς στη χώρα μας.
Πάντως, η Κυβέρνηση καταβάλλει κάθε προσπάθεια για τη βελτίωση των οικονομικών και κοινωνικών συνθηκών στην Αλβανία και τη δημιουργία αισθήματος ασφαλείας, προϋποθέσεις οι οποίες είναι απαραίτητες για την ευημερία της Ελληνικής Μειονότητας στις πατρογονικές της εστίες.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
78. Στην με αριθμό 2503/4-11-97 ερώτηση δόθηκε με το υπ' αριθμ. 48185/18-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 2503/4-11-97 που κατέθεσε ο Βουλευτής κ. Δημ. Σαρρής, σχετικά με την μονιμοποίηση εργαζόμενου στο Δήμο Ηρακλείου, σας γνωρίζουμε τα εξής:
Οι εργαζόμενοι στους ΟΤΑ μπορούσαν να μονιμοποιηθούν σύμφωνα με τις διατάξεις του ν. 1874/90 εφόσον είχαν τις προϋποθέσεις του νόμου και υπέβαλαν εμπρόθεσμα τα σχετικά δικαιολογητικα.
Στη συγκεκριμένη περίπτωση που η χάρις απενεμήθη μετ' την εκπνοή της προθεσμίας υποβολής δικαιολογητικών, δεν είναι δυνατή η μονιμοποίηση του ενδιαφερόμενου, αφού δεν είχαν υποβληθεί εμπρόθεσμα τα προβλεπόμενα από το νόμο δικαιολογητικά.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
79. Στην με αριθμό 2505/5-11-97 ερώτηση δόθηκε με το υπ' αριθμ. 54/13-11-97 έγγραφο από τον Υπουργό Πολιτισμού η ακόλουθη απάντηση:
"Απαντώντας στην αριθμ. 2505/5-11-97 ερώτηση των Βουλευτών κυρίων 'Ελσας Παπαδημητρίου, Γιώργου Σουφλιά, Νικολάου Κατσαρού και Ιωάννη Παπαδημόπουλου, σας γνωρίζουμε τα εξής:
Για το ζήτημα που θέτουν με την ερώτησή τους οι κύριοι Βουλευτές έχω απαντήσει με αφορμή την 180/24-10-97 επίκαιρη ερώτηση του Βουλευτή κ. Θ. Στάθη. Επισυνάπτονται τα σχετικά πρακτικά της Βουλής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
80. Στην με αριθμό 2519/5-11-97 ερώτηση δόθηκε με το υπ' αριθμ. 48030/18-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην υπ' αριθ. 2519/5-11-1997 ερώτηση, που κατατέθηκε από το Βουλευτή κ. Θεόδωρο Π. Κασσίμη, σας πληροφορούμε τα εξής:
Η Περιφέρεια, σύμφωνα με την παράγραφο 1 του άρθρου 1 του Ν. 2503/1997 αποτελεί ενιαία αποκεντρωμένη μονάδα διοίκησης του Κράτους και ο έλεγχος των πράξεων του Γενικού Γραμματέα Περιφέρειας δεν είναι δυνατός παρά μόνον σύμφωνα με τις διατάξεις του άρθρου 8 του ν. 3200/1955, οι οποίες εφαρμόζονται αναλόγως, βάσει των δύο τελευταίων εδαφίων της παραγράφου 2 του άρθρου 1 του ν. 2503/1997 και μέσα στην προβλεπόμενη από τις ανωτέρω διατάξεις προθεσμία, πλην όμως δεν έχει υποβληθεί σχετική προσφυγή κατά οποιασδήποτε αποφάσεως του Γενικού Γραμματέα της Περιφέρειας Ανατολικής Μακεδονίας και Θράκης.
'Υστερα από τα ανωτέρω, αρμόδιο όργανο για τη διερεύνηση των καταγγελλομένων και την τυχόν επιβολή πειθαρχικών μέτρων είναι ο πειθαρχικός προϊστάμενος, σύμφωνα με την παράγραφο 3 του άρθρου 219 του Π.Δ. 611/1977 "Υπαλληλικός Κώδικας".
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
81. Στην με αριθμό 2530/6-11-97 ερώτηση δόθηκε με το υπ' αριθμ. 15/14-11-97 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 2530/6-11-1997 που κατέθεσε ο Βουλευτής κ. Α. Ρεγκούζας, σε ό,τι μας αφορά, σας γνωρίζουμε ότι οι αποδοχές του προσωπικού της Αγροφυλακής ρυθμίστηκαν με το μισθολόγιο των πολιτικών δημοσίων υπαλλήλων. Η περαιτέρω ικανοποίηση των οικονομικών αιτημάτων του θα επιδιωχθεί στα πλαίσια των δημοσιονομικών δυνατοτήτων της χώρας και της συνολικής εισοδηματικής κυβερνητικής πολιτικής.
Γαι την επίλυση του θέματος της μισθολογικής εξέλιξης έχει συνταχθεί σχετικό σχέδιο κοινής Υπουργικής απόφασης, όπως προβλέπεται από το άρθρο 21 του ν. 2470/1997.
Με το ν. 2218/1994, όπως τροποποιήθηκε με το ν. 2240/1994, οι Νομαρχιακές Αυτοδιοικήσεις είναι πλέον αρμόδιες για την αγροτική ασφάλεια της περιοχής τους και την πλήρωση των κενών οργανικών θέσεων προσωπικού.
Ο Υπουργός
ΓΕΩΡΓΙΟΣ ΡΩΜΑΙΟΣ"
82. Στην με αριθμό 2534/6-11-97 ερώτηση δόθηκε με το υπ' αριθμ. 6670/17-11-97 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 2534/6-11-97 που κατατέθηκε στη Βουλή των Ελλήνων από τον Βουλευτή κ. Σπ. Σπηλιωτόπουλο, σας γνωρίζουμε τα εξής:
1. Στις προτάσεις για το υπό έγκριση "Αναπτυξιακό Πρόγραμμα της σεισμόπληκτης περιοχής Αιγιαλείας και Φωκίδας περιλαμβάνονται τα δύο έργα στα οποία αναφέρεστε α) Συντήρηση-Βελτίωση του δρόμου Νερατζιές - Μεϊντανά - Αγ. Κων/νος και β) Σύνδεση της επαρχιακής οδού 'Αλσους - Μάγειρα Μακρόβρυσης με την οδό Γρηγόρη - Βερίνο - Γκραίκα - Κρήνη.
2. Επί προσθέτως σας πληροφορούμε ότι οι διαδικασίες οριστικής έγκρισης του παραπάνω Προγράμματος ευρίσκονται σε εξέλιξη και η ένταξη των έργων θα γίνει μετά από σχετική απόφαση της Επιτροπής Παρακολούθησης.
Ο Υφυπουργός
ΧΡΗΣΤΟΣ ΠΑΧΤΑΣ"
83. Στην με αριθμό 2544/6-11-97 ερώτηση δόθηκε με το υπ' αριθμ. 1131/18-11-97 έγγραφο από τον Αναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης 2544/6-11-97 του Βουλευτή κ. Βασ. Παππά, σας γνωρίζουμε τα εξής:
Το Κέντρο Αποδήμων Μακεδόνων ιδρύθηκε το 1967, με πρωτοβουλία του Υπουργείου Εξωτερικών, σαν ένας συνδετικός κρίκος του εθνικού κέντρου με τους απόδημους Μακεδόνες.
Για την τυπική διοικητική ένταξή του επιλέχτηκε από το Υπουργείο Εξωτερικών ως κατάλληλος φορέας ιδιωτικού δικαίου η Εταιρεία Μακεδονικών Σπουδών, η οποία και υιοθέτησε σχετική ιδρυτική Απόφαση στις 18-5-1967.
Λόγω της σημασίας που έχει η πολυσχιδή δραστηριότητά
 



 








Σελίδα 3055 
του, το Υπουργείο Εξωτερικών παρέχει σ' αυτό την υποστήριξή του, η οποία περιλαμβάνει και οικονομική ενίσχυση.
Στα πλαίσια αυτά, το Υπουργείο Εξωτερικών θα διαθέσει το ποσόν των 5 εκατ. δραχμών για την αντιμετώπιση των άμεσων αναγκών του ΚΑΜ. Πέρα απ' αυτό προτίθεται να προβεί στις ενδεδειγμένες, από την πλευρά του, ενέργειες που θα συμβάλουν στη συνέχιση της λειτουργίας του.
Ο Αναπληρωτής Υπουργός
ΓΙΩΡΓΟΣ Α. ΠΑΠΑΝΔΡΕΟΥ"
84. Στην με αριθμό 2554/6-11-97 ερώτηση δόθηκε με το υπ' αριθμ. 1619/19-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 2554/6-11-1997 που κατατέθηκε στη Βουλή των Ελλήνων από τον Βουλευτή κ. Νίκο Νικολόπουλο, σχετικά με την αποκατάσταση ή αποζημίωση των πλημμυροπαθών της Πάτρας, τον καταλογισμό ευθυνών και τα μέτρα πρόληψης αναλόγων καταστάσεων σας γνωρίζουμε τα ακόλουθα:
1. Τα μέτρα για την αποκατάσταση των ζημιών και την παροχή αρωγής στους πληγέντες ελήφθησαν αμέσως από την Γενική Γραμματεία Περιφέρειας Ελλάδας και το ΥΠΕΧΩΔΕ και επ' αυτών έχουν δοθεί απαντήσεις στη Βουλή.
2. Η επιτροπή εμπειρογνωμόνων που συγκροτήθηκε, με απόφαση του Γενικού Γραμματέα Περιφέρειας Δυτικής Ελλάδας, για τυχόν καταλογισμό αποφάνθηκε ότι η καταστροφή οφείλεται σε απρόβλεπτα και τυχαία γεγονότα που συνέβησαν σωρευτικά σε συνδυασμό με την ισχυρή βροχόπτωση και την ημιτελή φάση στην οποία βρίσκονταν τα εκτελούμενα έργα.
3. Η υιοθέτηση προληπτικών μέτρων, δεν ανήκει στην αρμοδιότητα του Υπουργείου Εσωτερικών, Δημόσιας Διοίκησης και Αποκέντρωσης / Γενική Γραμματεία Πολιτικής Προστασίας. Αρμόδιο ν' απαντήσει είναι το συνερωτώμενο Υπουργείο.
Ο Υφυπουργός
ΣΤΑΥΡΟΣ ΜΠΕΝΟΣ"
85. Στην με αριθμό 2559/6-11-97 ερώτηση δόθηκε με το υπ' αριθμ. 1354/18-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2559/6-11-97 που κατέθεσε ο Βουλευτής κ. Νικ. Νικολόπουλος σας γνωρίζουμε τα ακόλουθα:
1. Το θέμα της μονιμοποίησης των υπαλλήλων που υπηρετεί στα Τ.Ε.Ι. με σχέση εργασίας ιδιωτικού δικαίου αορίστου χρόνου εντάσσεται μέσα στα πλαίσια του γενικότερου θέματος της μονιμοποίησης όλων γενικά των υπαλλήλων της κατηγορίας αυτής που υπηρετούν στο δημόσιο και τα Ν.Π.Δ.Δ. και συνεπώς ανάγεται στην αρμοδιότητα του Υπουργείου Εσωτερικών Δημόσιας Διοίκησης και Αποκέντρωσης.
2. Από την αρμόδια υπηρεσία του ΥΠΕΠΘ έχει ήδη ολοκληρωθεί η διαδικασία κατάρτισης των οργανισμών των διοικητικών υπηρεσιών των Τ.Ε.Ι. και προωθούνται για υπογραφή από τους συναρμόδιους υπουργούς.
3. 'Οσον αφορά τη συμμετοχή του διοικητικού προσωπικού στα όργανα λήψης αποφάσεων των Τ.Ε.Ι., σας πληροφορούμε ότι το Υπουργείο Παιδείας δεν μπορεί να προχωρήσει σε οποιαδήποτε πρωτοβουλία νομοθετικής ρύθμισης χωρίς τη σύμφωνη γνώμη αυτών των οργάνων στα οποία λαμβάνονται οι αποφάσεις, εάν δηλαδή θέλουν και τη συμμετοχή του διοικητικού προσωπικού.
4. Ως προς το θέμα της χορήγησης της εφάπαξ αμοιβής του άρθρου 19 του ν. 2470/97 και στους διοικητικούς υπαλλήλους των Τ.Ε.Ι., σας γνωρίζουμε ότι η εν λόγω εφάπαξ αμοιβή σύμφωνα με την προμνησθείσα διάταξη καταβάλλεται στο διοικητικό προσωπικό που συμμετέχει στη διεξαγωγή και υποστήριξη των Γενικών Εξετάσεων δηλ. για συγκεκριμένη εργασία και για το λόγο αυτό δεν είναι δυνατή η καταβολή της στους διοικητικούς υπαλλήλους των Τ.Ε.Ι.
Τέλος σας γνωρίζουμε ότι με τους διοικητικούς υπαλλήλους των Τ.Ε.Ι. έχουμε αρχίσει ήδη ένα διάλογο για μία οικονομική ενίσχυσή τους, πάντοτε μέσα στα πλαίσια του νέου μισθολογίου και πάντοτε βέβαια σε συνεργασία με το Υπουργείο Οικονομικών.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
86. Στην με αριθμό 2560/6-11-97 ερώτηση δόθηκε με το υπ' αριθμ. 4088/19-11-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της αριθ. 2560/6-11-97 ερώτησης που κατατέθηκε στη Βουλή των Ελλήνων από τον Βουλευτή κ. Ν. Νικολόπουλο, αναφορικά με τη διαχείριση από την Τράπεζα της Ελλάδος των αποθεματικών του Ταμείου Υγείας Δημοτικών και Κοινοτικών Υπαλλήλων (ΤΥΔΚΥ) και των άλλων Ασφαλιστικών Οργανισμών, σας γνωρίζουμε τα εξής:
Η διάταξη η οποία περιελήφθη στο ν. 2469/97 "Περιορισμός και βελτίωση της αποτελεσματικότητος των κρατικών δαπανών και άλλες διατάξεις" με βάση την οποία τα αποθεματικά κεφάλαια των Ασφαλιστικών Οργανισμών κατατίθενται υποχρεωτικά στην Τράπεζα της Ελλάδος η οποία ενεργεί ως διαχειρίστρια των κεφαλαίων αυτών, δεν αποτελεί νέα ρύθμιση.
Τα αποθεματικά κεφάλαια των Ασφαλιστικών Οργανισμών και λοιπών Δημοσίων Οργανισμών, όπως είναι γνωστό, κατατίθενται υποχρεωτικά στην Τράπεζα της Ελλάδος από το έτος 1950, βάσει των διατάξεων του Α.Ν. 1611/50 (ΦΕΚ 304/Α) η οποία ενεργεί ως διαχειριστικό όργανο.
Εξ άλλου με τις διατάξεις του άρθρου τρίτου του ν. 2216/94 (ΦΕΚ 83/Α/94) επανελήφθη ότι τα διαθέσιμα κεφάλαια των Ασφαλιστικών Ταμείων και Δημοσίων Οργανισμών μεταφέρονται υποχρεωτικά στην Τράπεζα της Ελλάδος η οποία ενεργεί ως διαχειριστικό όργανο των καταθετών. Ακόμη προσετέθη ότι η Τράπεζα της Ελλάδος, στα πλαίσια της ασκούμενης διαχείρισης επενδύει τα διαθέσιμα κεφάλαια σε τίτλους του Ελληνικού Δημοσίου.
'Ετσι από 1-6-94 μετά την εφαρμογή του προαναφερόμενου νόμου και με τον νέο τρόπο διαχείρισης των διαθεσίμων κεφαλαίων τα Ασφαλιστικά Ταμεία και οι Δημόσιοι Οργανισμοί απολαμβάνουν μεγαλύτερες αποδόσεις από αυτές που απολάμβαναν από τις μέχρι 31/5/94 έντοκες καταθέσεις τους στην Τράπεζα της Ελλάδος. Παράλληλα διατηρήθηκε σε ισχύ το θεσμικό καθεστώς ως προς τις επενδύσεις των διαθεσίμων κεφαλαίων από τις Διοικήσεις των Ασφαλιστικών Ταμείων.
Η διάταξη της παρ. 11α του άρθρου 15 του ν. 2469/97 αποτελεί κατ' ουσία συνέχιση του ήδη εφαρμοζόμενου από την Τράπεζα της Ελλάδος τρόπου διαχείρισης των διαθεσίμων κεφαλαίων των Ασφαλιστικών Ταμείων με κάποιες προσθήκες που έχουν ως στόχο την καλύτερη δυνατή αξιοποίηση των εν λόγω διαθεσίμων κεφαλαίων.
Ο Υφυπουργός
ΝΙΚΟΣ ΦΑΡΜΑΚΗΣ"
87. Στην με αριθμό 2583/7-11-97 ερώτηση δόθηκε με το υπ' αριθμ. 1618/19-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 2583/7-11-1997 που κατατέθηκε στη Βουλή των Ελλήνων από τον Βουλευτή κ. Ευάγγελο Μπασιάκο σχετικά με την αντιμετώπιση των σεισμών σας γνωρίζουμε τα εξής:
α) Σύμφωνα με το ν. 2344/95 περί Πολιτικής Προστασίας (άρθρο 8 παρ. γ) η Γενική Γραμματεία Πολιτικής Προστασίας "κατευθύνει και συντονίζει το έργο της πολιτικής προστασίας κατά τη διάρκεια της καταστροφής" και "ο Γενικός Γραμματέας Πολιτικής Προστασίας συντονίζει τη δράση των κρατικών υπηρεσιών και παρέχει όλα τα κρατικά μέσα στις περιπτώσεις των γενικών καταστροφών, τοπικών μεγάλης έκτασης ή θαλασσίων μεγάλης έκτασης" (άρθρο 10 παρ. 1). Συνεπώς είναι σαφώς καθορισμένο ποιός έχει την κύρια αποκλειστική ευθύνη του συντονισμού των επιχειρήσεων για αντιμετώπιση
 



 








Σελίδα 3056 
φυσικών φαινομένων που προκαλούν καταστροφές.
β) Σχετικά με το Συντονιστικό Διυπουργικό 'Οργανο (ΣΔΟ) σας πληροφορούμε ότι συνήλθε στις 19 Μαϊου 1997 και εξήτασε μια σειρά σημαντικών θεμάτων. 'Εκτοτε δεν έχει συνεδριάσει διότι δεν χρειάστηκε να αντιμετωπισθεί μεγάλης έκτασης καταστροφή στη χώρα.
Σε ό,τι αφορά στα άλλα ερωτήματα αρμόδιο να σας απαντήσει είναι το συνερωτώμενο Υπουργείο.
Ο Υφυπουργός
ΣΤΑΥΡΟΣ ΜΠΕΝΟΣ"
88. Στην με αριθμό 2598/10-11-97 ερώτηση δόθηκε με το υπ' αριθμ. 1359/18-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2598/10-1197 που κατέθεσε ο Βουλευτής κ. Γ. Καρατζαφέρης σας γνωρίζουμε ότι το υποτιθέμενο θέμα της μείωσης των ωρών διδασκαλίας των θρησκευτικών είναι άνευ αντικειμένου, επειδή κάτι τέτοιο δεν έχει αποφασισθεί από το Παιδαγωγικό Ινστιτούτο.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
89. Στην με αριθμό 2632/11-11-97 ερώτηση δόθηκε με το υπ' αριθμ. 1266/18-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2632/11-11-97 που κατέθεσε ο Βουλευτής κ. Ιωάννης Τζωάννος, σας γνωρίζουμε τα ακόλουθα:
Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23-9-97 (ΦΕΚ 188-Α') ορίζεται ότι:
"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε διδακτικό έτος.
Στις περιπτώσεις διδακτικής προϋπηρεσίας με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας, Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".
'Ετσι με την αποκλιμάκωση των ποσοστών διορισμού με βάση την επετηρίδα και την κλιμάκωση των ποσοστών διορισμού με βάση τον διαγωνισμό πιστεύουμε ότι όλος ο αριθμός των αναπληρωτών που υπήρχε κατά τη δημοσίευση του νόμου 2525/97 θα μπορέσει να απορροφηθεί στα πλαίσια αυτής της πενταετίας.
Η ανωτέρω ρύθμιση φανερώνει αναμφίβολα την κοινωνική ευαισθησία της Κυβέρνησης προς τους αναπληρωτές εκπαιδευτικούς.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ").
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη τιμή να ανακοινώσω στο Σώμα το δελτίο των επικαίρων ερωτήσεων της Δευτέρας 15ης Δεκεμβρίου 1997.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 4 Καν. Βουλής).
1. Η με αριθμό 552/8.12.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Γεωργίας, σχετικά με την απόλυση συμβασιούχων έκτακτων υπαλλήλων διατρητριών ηλεκτρονικών υπολογιστών από την Αγροτική Τράπεζα Ελλάδος.
2. Η με αριθμό 569/10.12.97 επίκαιρη ερώτηση του Βουλευτή της Νέας Δημοκρατίας κ. Πέτρου Τατούλη προς τον Υπουργό Γεωργίας, σχετικά με την υλοποίηση του έργου κατασκευής Ταμιευτήρα στη Λίμνη Τάκα Αρκαδίας κλπ.
3. Η με αριθμό 572/10.12.97 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς τον Υπουργό Υγείας και Πρόνοιας, σχετικά με τη λειτουργία του Νοσοκομείου Γιαννιτσών, τις παρεμβάσεις του Προέδρου του Διοικητικού Συμβουλίου του Νοσοκομείου κλπ.
4. Η με αριθμό 564/10.12.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την καθυστέρηση κατασκευής του δρόμου Χαλκίδας - Λίμνης στην Εύβοια κλπ.
5. Η με αριθμό 566/10.12.97 επίκαιρη ερώτηση του Βουλευτή του Δημοκρατικού Κοινωνικου Κινήματος κ. Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με την οικονομική επιχορήγηση του Κέντρου Θεραπείας Εξαρτημένων Ατόμων (ΚΕ.Θ.Ε.Α.), την υλοποίηση των προγραμμάτων κλπ.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου ('Αρθρο 130 παρ. 4 Καν. Βουλής).
1. Η με αριθμό 556/9.12.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Εμμανουήλ Μπεντενιώτη προς τους Υπουργούς Εθνικής Οικονομίας και Οικονομικών, Ανάπτυξης, σχετικά με τη λήψη μέτρων ανάπτυξης και εκσυχρονισμού των Λουτροπηγών Μεθάνων.
2. Η με αριθμό 574/10.12.97 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τον Υπουργό Υγείας και Πρόνοιας, σχετικά με τη λήψη μέτρων επίλυσης διοικητικών προβλημάτων του Πανεπιστημιακού Νοσοκομείου Ιωαννίνων κλπ.
3. Η με αριθμό 573/10.12.97 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Απόστολου Τασούλα προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη λειτουργία του εργοστασίου ΕΛΒΙΕΞ στην περιοχή Ιωαννίνων, τη μόλυνση με τοξικές ουσίες του εδάφους και του υδροφόρου ορίζοντα κλπ.
4. Η με αριθμό 565/10.12.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Μεταφορών και Επικοινωνιών, σχετικάμε τις παράνομες προσλήψεις προσωπικού στη θυγατρική εταιρεία του Οργανισμού Τηλεπικοινωνιών Ελλάδος (Ο.Τ.Ε.) COSMOTE κλπ.
5. Η με αριθμό 568/10.12.97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη- Καραγιάννη προς τον Υπουργό Εθνικής Παιδείας και Θρησκευμάτων, σχετικά με καταγγελίες γονέων παιδιών που φοιτούν στο 39ο Λύκειο Αθηνών ότι καθηγητές συνιστούν την αγορά βιβλίων από συγκεκριμένο εκδοτικό οίκο κλπ.
 



 








Σελίδα 3057 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ, πριν μπούμε στη συζήτηση των επικαίρων ερωτήσεων, να μου δώσετε το λόγο προκειμένου να κάνω μια διαδικαστική παρατήρηση. 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα μου επιτρέψετε ως Κοινοβουλευτικός Εκπρόσωπος της Αξιωματικης Αντιπολίτευσης να απευθυνθώ προς εσάς και να σας παρακαλέσω να μεταφέρετε στον κύριο Πρόεδρο της Βουλής το εξής: Η ώρα των επικαίρων ερωτήσεων, κατά τον Κανονισμό, επιβάλλει εδώ την παρουσία των κυρίων Υπουργών. Δεν έχω κανένα πρόβλημα με τους αξιοτίμους κυρίους Υφυπουργούς. 'Ομως γίνεται ωμή παραβίαση του Κανονισμού. Και επειδή αυτό το θέμα εθίγη και άλλη φορά σ' αυτήν την Αίθουσα, θα ήθελα να παρακαλέσω να μεταφέρετε στον Πρόεδρο του Σώματος και στα μέλη της Κυβέρνησης...
ΠΡΟΕΔΡΕΥΩΝ (Παναγιώτης Ν. Κρητικός): Αυτό το έχει επισημάνει και ο ίδιος ο κύριος Πρόεδρος της Βουλής, όπως θα ξέρετε και σεις. Σας έχει προλάβει σ' αυτό. 'Οταν όμως υπάρχουν ανάγκες ...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, εν τοιαύτη περιπτώσει τροποποιήστε τον Κανονισμό που να επιτρέπει, όπως στις επερωτήσεις, την παρουσία των κυρίων Υφυπουργών. 'Αλλως υπάρχει ωμή παραβίαση του Κανονισμού.
ΠΡΟΕΔΡΕΥΩΝ (Παναγιώτης Ν. Κρητικός): 'Οταν ορίζει ο Κανονισμός για Υπουργούς, εννοεί και τους Υφυπουργούς. Εσείς είσθε παλιός κοινοβουλευτικός.
Επίκαιρες ερωτήσεις πρώτου κύκλου.
Κύριοι συνάδελφοι, θα παρακαλέσω εάν δεν υπάρχει αντίρρηση εκ μέρους των ενδιαφερομένων ερωτώντων Βουλευτών να προηγηθεί η δεύτερη επίκαιρη ερώτηση του πρώτου κύκλου, που απευθύνεται στον κ. Χριστοδουλάκη, διότι επείγεται να αναχωρήσει.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, πρώτη είναι η δική μου ερώτηση και θα παρακαλέσω να συζητηθεί αυτή πρώτη, διότι έχω μια σύσκεψη στο Υπουργείο και χρειάζεται να αποχωρήσω το γρηγορότερο.
ΠΡΟΕΔΡΕΥΩΝ (Παναγιώτης Ν. Κρητικός): Εφόσον λοιπόν υπάρχει αντίρρηση, θα αρχίσουμε με την πρώτη επίκαιρη ερώτηση που έχει αριθμό 555/8.12.97 του Βουλευτή του ΠΑΣΟΚ και Αντιπροέδρου της Βουλής κ. Λουκά Αποστολίδη προς τους Υπουργούς Δικαιοσύνης και Ανάπτυξης, σχετικά με τις εκλογές στο Εμπορικό και Βιομηχανικό Επιμελητήριο Βοιωτίας, την αλλαγή της σχετικής νομοθεσίας κλπ.
Παρακαλώ να αναφέρετε και την ιδιότητα του Αντιπροέδρου. Να ευλογούμε και τα γένια μας, όταν υπάρχουν! 'Οχι όταν δεν υπάρχουν!
Η ερώτηση του κ. Αποστολίδη σε περίληψη έχει ως εξής:
"Στις 2 Δεκεμβρίου πραγματοποιήθηκαν οι εκλογές στο Επιμελητήριο (ΕΒΕ) Βοιωτίας. Οι μεθοδεύσεις της απερχόμενης διοίκησης και της εκλογικής επιτροπής που προεδρεύεται από δικαστικό, απέκλεισαν ουσιαστικά τους εμποροβιοτέχνες και επαγγελματίες μέλη του Επιμελητηρίου από την Επαρχία της Θήβας να ψηφίσουν. 
Συγκεκριμένα αρνήθηκαν να βάλουν δεύτερη κάλπη στη Θήβα και διήμερο με αποτέλεσμα να μην ψηφίσουν δυόμισι χιλιάδες και πλέον μέλη της Επαρχίας Θηβών.
Επίσης οι μεθοδεύσεις αυτές έδωσαν την ευκαιρία να αναπτυχθούν "τοπικιστικές" αντιπαραθέσεις και απολίτικες πρακτικές ανάμεσα στις επαρχίες. Δημιούργησαν επίσης διχαστικές λογικές ανάμεσα στις επαγγελματικές τάξεις. 
Επειδή συνέπεια αυτών των πρακτικών ήταν να εκλεγεί μια διοίκηση μη αντιπροσωπευτική και σε συνδυασμό με τις υπάρχουσες εκλογικές διατάξεις να γίνει και "υφαρπαγή" ουσιαστικά εδρών. Σ' αυτήν την κατεύθυνση υπάρχουν βέβαια ενστάσεις και προσφυγές που θα εκδικασθούν.
Ερωτώνται οι κύριοι Υπουργοί:
α) Τι μέτρα θα λάβουν για την επικίνδυνη και απαράδεκτη μεθόδευση που έγινε από το δικαστικό αντιπρόσωπο, καθώς και από τα μέλη της εκλογικής επιτροπής που ασφαλώς δεν έπραξαν το καθήκον τους ως δημόσιοι λειτουργοί;
β) Αν υπήρχε δυνατότητα έκδοσης προεδρικού διατάγματος για τη δεύτερη κάλπη στη Θήβα, γιατί ο αρμόδιος Υπουργός δεν το έπραξε, ποιος τον εμπόδισε; Υπήρξε παράγοντας που απέτρεψε τη δεύτερη κάλπη; Διότι ορισμένοι παράγοντες σκιαμαχούν και παίζουν στις πλάτες των επαγγελματιών για δικούς τους στόχους.
γ) Θα αναλάβει την ευθύνη η Κυβέρνηση να δημιουργήσει παράρτημα του ΕΒΕ Βοιωτίας στην Επαρχία της Θήβας, αν αυτό δεν γίνει από τη σημερινή διοίκηση, όταν μάλιστα το αίτημα είναι καθολικό και από τους τέσσερις Βουλευτές του νομού και τα κόμματα;
δ) Προτίθεται η Κυβέρνηση να αλλάξει τη νομοθεσία στον επιμελητηριακό χώρο για περισσότερη δημοκρατία και αναβάθμιση των ΕΒΕ;".
Ο κύριος Υφυπουργός Ανάπτυξης κ. Μιχάλης Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, είναι η πολλοστή φορά που επανερχόμαστε σ' αυτό το ζήτημα τις τελευταίες εβδομάδες....
ΠΡΟΕΔΡΕΥΩΝ (Παναγιώτης Ν. Κρητικός): Πέρα του ότι αυτό το θέμα ετέθη προ και μετά τις εκλογές των επιμελητηρίων, έχουμε και εδώ στην ημερήσια διάταξη μια ερώτηση σχετική με το θέμα.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Αναπτυξης): Είναι η μοίρα μας φαίνεται κύριε Πρόεδρε.
Κύριοι συνάδελφοι, οι εκλογές στα επιμελητήρια ρυθμίζονται με το ν. 2081/92, ένα νόμο ο οποίος εφαρμόζεται τα τελευταία έξι χρονια. Παρ' όλα αυτά πρόσφατα εξεδόθη σχετικά με τη διαδικασία διεξαγωγής εκλογών το π.δ. 193/97, το οποίο προβλέπει ότι οι εκλογές μπορούν να διενεργούνται και σε άλλο χώρο εκτός του καταστήματος και σε άλλη κάλπη εκτός της έδρας του επιμελητηρίου. Είναι σαφής και ο νόμος, αλλά και το προεδρικό διάταγμα. Επίσης αναφέρεται στο συγκεκριμένο προεδρικό διάταγμα ότι μπορεί η εκλογική επιτροπή να υποβοηθείται στο έργο της από άλλη εκλογική επιτροπή, την οποία συστήνει η ίδια.
Εμείς ανταποκρινόμενοι στο αίτημα των επαγγελματοβιοτεχνών και εμπόρων της περιοχής της Θήβας και των τεσσάρων Βουλευτών του νομού, οι οποίοι επανειλημμένα μας επισκέφθηκαν, στείλαμε επιστολές στην εφορευτική επιτροπή για την εφαρμογή του νόμου.
Σας διαβάζω, κύριε Αποστολίδη, την πρώτη επιστολή που έστειλε ο κ. Αποστολάκης, ο γενικός γραμματέας, προς την πρόεδρο της εκλογικής επιτροπής του Επιμελητηρίου Βοιωτίας στη 1.10.1997, δύο μήνες προ των εκλογών, που λέει τα εξής: "Θεωρώ σκόπιμο να επισημάνω τις δυσκολίες που θα έχουν οι ψηφοφόροι-μέλη του επιμελητήριου, κάτοικοι της ευρύτερης περιοχής Θηβών, προκειμένου να μεταβούν στην έδρα σας. Επειδή στις προθέσεις μας -άλλωστε αυτό προκύπτει και από το πρόσφατο προεδρικό διάταγμα- είναι η μαζική και απρόσκοπτη προσέλευση των ψηφοφόρων με το ξεπέρασμα όλων των πιθανών εμποδίων, θα εξυπηρετούσε η σύσταση εφορευτικής επιτροπής που θα είχε έδρα τη Θήβα". Και επανέρχεται το Υπουργείο στις 25 Νοεμβρίου, δέκα μέρες προ των εκλογών με την εξής επιστολή: "Στη συνέχεια της από 1.10.1997 επιστολής μας, σας γνωρίζουμε ότι σύμφωνα με την παράγραφο 4 του άρθρου 2 του π.δ. 193, η εκλογική επιτροπή μπορεί να υποβοηθείται στο έργο της κατά τις ημέρες διεξαγωγής των εκλογών, από πενταμελείς εφορευτικές επιτροπές". Και συμπληρώνει το έγγραφο ότι σε πολλά επιμελητήρια συγκροτήθηκαν επιτροπές, όπως στη Λάρισα. Εκτός από τη Λάρισα έγινε παράρτημα και στην Ελασσόνα, υπήρξε δηλαδή δεύτερη κάλπη στην Ελασσόνα. Υπήρξε και τρίτη κάλπη στα Φάρσαλα. Για τη Ρόδο υπήρξε παράρτημα και στην Κάλυμνο και στην Κω. Στη Θεσσαλονίκη είχαμε το Βιοτεχνικό Επαγγελματικό Επιμελητήριο και μία σειρά άλλα
 



 








Σελίδα 3058 
επιμελετήρια. Πραγματικά, οι εφορευτικές επιτροπές έλαβαν τέτοιες αποφάσεις. Επίσης, το έγγραφο λέει: "Μετά τα παραπάνω και για λόγους που σας έχω αναφέρει στην προηγούμενη επιστολή, παρακαλούμε να εξετάσετε τη δυνατότητα σύστασης εφορευτικής επιτροπής, προκειμένου να ψηφίσουν οι επαγγελματοβιοτέχνες των Θηβών στην έδρα τους". Τι άλλο έπρεπε να κάνουμε; Να εκδόσουμε δηλαδή και προεδρικό διάταγμα ειδικά για τη Θήβα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού.)
Νομίζω ότι δεν πρέπει να υποστηρίζουμε αυτά τα πράγματα. Αν κάποιοι δεν έχουν δημοκρατική ευαισθησία, δηλαδή τα μέλη των εφορευτικών επιτροπών, οι διοικήσεις ή όποιοι άλλοι ή δεν εφαρμόζουν το νόμο, τότε πρέπει να εφαρμόσουμε το νόμο. Νομίζω, κύριε συνάδελφε -και ξέρετε ότι σας τιμώ βαθύτατα- ότι δεν εμπόδισε κανένας τον Υπουργό να εκδόσει προεδρικό διάταγμα. Ποιος θα τον εμποδίσει άραγε;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τελειώνετε.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Γιατί να τον εμποδίσει; Νομίζω ότι δεν είναι πράγματα αυτά τα οποία πρέπει να συζητάμε σ' αυτήν την Αίθουσα.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Αντιπρόεδρος έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Είναι σαφές ότι έλλειψε η δημοκρατική ευαισθησία, είναι σαφές ότι δεν εφαρμόστηκε ο νόμος, είναι σαφές ότι στη συγκεκριμένη περίπτωση κάποιοι δεν έκαναν καλά τη δουλειά τους.
ΠΡΟΕΔΡΕΥΩΝ (Παναγιώτης Ν. Κρητικός): Επειδή βιάζεστε, δεν πρέπει να υπερβαίνετε και το χρόνο.
Ορίστε, κύριε Αποστολίδη.
ΛΟΥΚΑΣ ΑΠΟΣΤΟΛΙΔΗΣ (Γ' Αντιπρόεδρος της Βουλής): Κύριε Υφυπουργέ, θα συμφωνήσω με τις απαντήσεις σας, αλλά αυτό που για σας είναι σαφές, για το Υπουργείο και για τη νομιμότητα είναι ασαφές. Φαίνεται επίσης, ότι είναι ασαφές και για τους δικαστικούς λειτουργούς.'Οταν με προεδρικό διάταγμα επιβάλλεται να εφαρμοστεί ο νόμος και κάποιες διαδικασίες για συμμετοχή των μελών των επιμελητηρίων, τότε έχουμε μία πραγματική κατάσταση.
Αδιαφόρησε η εκλογική επιτροπή, αδιαφόρησαν δηλαδή οι δημόσιοι λειτουργοί. Εκλέχθηκε και μία μη αντιπροσωπευτική διοίκηση, η οποία θα διοικήσει, με δυόμισι χιλιάδες μέλη από μία επαρχία να μην ψηφίζουν. Είναι δυνατόν να σταθεί στα πόδια της αυτή η διοίκηση; 
Δεύτερο ερώτημα: Στην περίπτωση αυτή έχουμε υφαρπαγή ψήφου. Γιατί με τον τρόπο που εφαρμόζεται η εκλογική νομοθεσία, ενώ βγήκαν οκτώ μέλη -παρά τον αποκλεισμό- από την Αντιπολίτευση στη διοίκηση του επιμελητηρίου, βρέθηκαν με πέντε. Αυτή είναι η δήθεν εφαρμογή της εκλογικής νομοθεσίας!
Τρίτον, αυτό που είναι σαφές για σας, είναι ότι βγήκαν κάποιοι κύριοι να λένε ότι ο Υπουργός θα μπορούσε να παρακάμψει τη διαδικασία αυτή, να κάνει προεδρικό διάταγμα και να επιβάλει την κάλπη στην Επαρχία της Θήβας, για να συμμετέχουν και τα μέλη της επαρχίας αυτής. Και βρέθηκαν παράγοντες, οι οποίοι ρίχνουν ευθύνες σε σας, κύριε Υπουργέ, ότι πιεστήκατε να μην κάνετε αυτήν την πράξη. Θα ήθελα σαφέστατα να απαντήσετε και στους παράγοντες αυτούς, που κατ' αυτόν τον τρόπο δηλητηριάζουν την πολιτική ζωή, αλλά δίνουν και τη δυνατότητα για να εκφράζονται όλες αυτές οι τοπικιστικές πρακτικές κατά την άποψη τη δική μου, και να δημιουργούν προβλήματα και διχασμούς στις επαγγελματικές τάξεις.
Και για να κλείσω, θα ήθελα να σας παρακαλέσω να απαντήσετε ευθέως: Σε νομούς, που γνωρίζετε με τις επαρχίες τα διάφορα προβλήματα που υπάρχουν, σκέπτεται το Υπουργείο στην αλλαγή της εκλογικής νομοθεσίας, να επιβάλει τουλάχιστον σε πόλεις πάνω από δέκα χιλιάδες, δεκαπέντε χιλιάδες κατοίκους τη στοιχειώδη δυνατότητα να στήσουν ένα γραφείο, ένα παράρτημα για να εξυπηρετηθούν τα μέλη του επιμελητηρίου;
Νομίζω ότι είναι καθήκον, υποχρέωση της πολιτείας και να αναβαθμίσει τα επιμελητήρια, αφού αυτός είναι ο στόχος, αλλά και να μπει η δημοκρατία μέσα στα επιμελητήρια, γιατί η συντηρητική παράταξη μέχρι πριν τις εκλογές έλεγε "μην πολιτικοποιείτε" και την επομένη των εκλογών είδαμε από υψηλόβαθμα στελέχη το "δοξάστε", ότι η συντηρητική παράταξη νίκησε.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ, έχετε το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, δεν θα απαντήσω στα αυτονόητα περί πιέσεων, για να μην εκδώσουμε προεδρικό διάταγμα. Δεν εκδίδονται προεδρικά διατάγματα μία εδβομάδα προ των εκλογών, φωτογραφικά, για κάποια συγκεκριμένη περιοχή.
Προφανώς θα έπρεπε να εφαρμοσθεί η νομοθεσία, η οποία είναι σαφής. Οι επιστολές που σας διάβασα και οι οδηγίες του Υπουργείου είναι σαφέστατες. Τι άλλο, άραγε, έπρεπε να γίνει;
Μάλλον, τα προβλήματα που υπάρχουν σε μια συγκεκριμένη περιοχή προσπαθούν ορισμένοι να τα μετακυλήσουν στο Υπουργείο, στον Υπουργό ή οπουδήποτε αλλού. Αυτό, όμως, δεν αφορά εμάς.
Επαναλαμβάνω και πάλι, η διαδικασία από την πλευρά του Υπουργείου υπήρξε νομιμότατη. Για λόγους αυτονόητους δεν μπορεί καθημερινά να εκδίδονται προεδρικά διατάγματα όπου υπάρχουν προβλήματα. Ο νομοθέτης προβλέπει διαδικασίες τις οποίες πρέπει να τηρούν οι διοικήσεις και στη συγκεκριμένη περίπτωση οι εκλογικές επιτροπές.
Θα ήθελα να σας πω επίσης για τα υπόλοιπα ερωτήματα τα οποία θέσατε, σχετικά με την επιμελητηριακή νομοθεσία, ότι πράγματι έχουμε την πρόθεση να την τροποποιήσουμε και να τη βελτιώσουμε, διότι πρέπει τα επιμελητήρια να ανταποκριθούν στο δύσκολο και σύνθετο ρόλο τους τα επόμενα χρόνια, στα πλαίσια της πορείας που έχει χαράξει η χώρα.
Δεύτερον, ειλικρινά μας προβλημάτισαν οι δυσκολίες στη διαδικασία των εκλογών, ώστε να εξετάσουμε τη δυνατότητα της νομοθέτησης των παραρτημάτων σε διάφορες περιοχές της χώρας.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η υπ' αριθμόν 561/10.12.97 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Εθνικής Οικονομίας και Οικονομικών, σχετικά με την καθυστέρηση κατάθεσης του νομοσχεδίου με το οποίο ρυθμίζεται η αναπροσαρμογή των συντάξεων συνταξιούχων του δημοσίου κλπ.
Η ερώτηση του κυρίου συναδέλφου σε περίληψη έχει ως εξής:
"Στις αρχές του 1997 ψηφίστηκε από τη Βουλή το νέο μισθολόγιο του προσωπικού της Δημόσιας Διοίκησης (Δημοσίου, Ν.Π.Δ.Δ., Ο.Τ.Α.) και δημοσιεύθηκε στο φύλλο της Εφημερίδας της Κυβέρνησης την 21.3.97 (ν. 2470/ΦΕΚ 40Α).
Βάσει της ισχύουσας συνταξιοδοτικής νομοθεσίας πρέπει να γίνει και αναπροσαρμογή των συντάξεων όσων έχουν καταστεί συνταξιούχοι του δημοσίου μέχρι 31.12.96, ενώ για τους από 1.1.97 συνταξιοδοτούμενους η σύνταξη θα υπολογίζεται βάσει του νέου μισθολογίου.
Για την αναπροσαρμογή των συντάξεων των μέχρι 31.12.96 συνταξιούχων απαιτείται η έκδοση ειδικού συνταξιοδοτικού νόμου, ο οποίος θα ρυθμίζει τα της αναπροσαρμογής των συντάξεων.
Επειδή καθυστέρησε η κατάθεση του σχετικού νομοσχεδίου στη Βουλή με την ερώτησή μου αριθμ. 2856/17.3.97 προς τον Υπουργό Οικονομικών ζήτησα να πληροφορηθεί η Βουλή πότε θα προωθηθεί το σχετικό νομοσχέδιο. Η απάντηση 0456/286/0092/31.3.97, που δόθηκε από τον Υφυπουργό Οικονομικών, διευκρίνιζε ότι: "Οι διατάξεις του νέου μισθολογίου των πολιτικών δημοσίων υπαλλήλων, που πρόσφατα ψηφίσθηκε από τη Βουλή, θα επεκταθούν και στους συνταξιούχους με ειδικό νομοσχέδιο συνταξιοδοτικού περιεχομένου, μετά την ψήφιση του αμέσως ανωτέρω νομοσχεδίου", δηλαδή
 



 








Σελίδα 3059 
αυτού της επέκτασης του νέου μισθολογίου των εν ενεργεία στρατιωτικών στους συνταξιούχους.
'Ηδη έχουμε φθάσει στις 9.12.97 και ακόμη το νομοσχέδιο δεν κατατέθηκε στη Βουλή.
Με την τακτική που ακολουθείτε ούτε το Μάρτιο του 1998 δεν θα γίνει η αναπροσαρμογή των συντάξεων. Πέραν αυτών, όπως έχει δηλωθεί από την Κυβέρνηση, η αναπροσαρμογή των συντάξεων θα αρχίσει από 1.7.1997, ενώ οι αυξήσεις στους μισθούς δόθηκαν από 1.1.1997 και για το γεγονός αυτό το Ελεγκτικό Συνέδριο, όπως πληροφορούμεθα, έχει εκφράσει τις αντιρρήσεις του και έχει χαρακτηρίσει τη διάκριση αντισυνταγματική. Για τους στρατιωτικούς, όμως, η αναπροσαρμογή με νομοσχέδιο, που ήδη έχει ψηφιστεί από τη Βουλή, αρχίζει από 1.1.1997.
'Υστερα από αυτά ερωτάται και πάλι ο Υπουργός Οικονομικών, γιατί καθυστερεί την κατάθεση του σχετικού νομοσχεδίου και πότε επιτέλους θα το καταθέσει, αφού έχει ήδη τύχει και της επεξεργασίας του Ελεγκτικού Συνεδρίου. Και ακόμη, γιατί γίνονται διακρίσεις σε βαρος των πολιτικών συνταξιούχων και επιχειρείται η προώθηση αντισυνταγματικών ρυθμίσεων."
Ο Υφυπουργός Οικονομικών κ. Χριστοδουλάκης έχει το λόγο.
Κύριε Σιούφα, ήλθε ο καθ' ύλην αρμόδιος Υφυπουργός επί του Λογιστηρίου και των συντάξεων για να σας απαντήσει. Προηγουμένως διαμαρτυρηθήκατε.
ΔΗΜΗΤΡΙΟΣ ΣΙΟΥΦΑΣ: Εγώ διαμαρτυρήθηκα για τον Κανονισμό.
ΠΡΟΕΔΡΕΥΩΝ (Παναγιώτης Ν. Κρητικός): Ο Κανονισμός λέει για Υπουργούς και δεν κάνει διάκριση.
Ορίστε, κύριε Υφυπουργέ.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κατ' αρχήν θέλω να διαβεβαιώσω το Σώμα ότι δεν υπάρχει απολύτως καμία καθυστέρηση. Το συνταξιοδοτικό νομοσχέδιο το οποίο ρυθμίζει τα των πολιτικών συνταξιούχων του δημοσίου ετοιμάστηκε στο τέλος Ιουλίου και υπεβλήθη όπως πρέπει να γίνει -το γνωρίζει πολύ καλά αυτό ο κ. Σιούφας- στο Ελεγκτικό Συνέδριο. Το Ελεγκτικό Συνέδριο ακολουθεί μία διαδικασία, η οποία κρατά κάποιο διάστημα. Μετά την περάτωση αυτής της διαδικασίας μας παρεδόθη το συνταξιοδοτικό νομοσχέδιο με τη γνωμοδότηση του Ελεγκτικού Συνεδρίου, η οποία κατά νόμο πρέπει να το συνοδεύει, στις 17 Νοεμβρίου.
'Επειτα από λίγες ημέρες υπεβλήθη στην Κεντρική Νομοπαρασκευαστική Επιτροπή. Τελείωσε η επεξεργασία του νομοσχεδίου και έχει υποβληθεί στη Βουλή. Σε λίγες ημέρες θα ξεκινήσει η συζήτησή του στην Επιτροπή Οικονομικών Υποθέσεων.
Κατά συνέπεια δεν υπάρχει ούτε αλλαγή της θέσης της Κυβέρνησης ούτε κάτι άλλο. Η Κυβέρνηση στα εφικτά χρονικά πλαίσια έκανε ότι μπορούσε για την ταχύτερη προώθηση του νομοσχεδίου. Σας διαβεβαιώνω ότι άπαξ και η Κυβέρνηση λάβει μία απόφαση για την προώθηση ενός θέματος, δεν κερδίζει τίποτα με το να παρατείνει ή να καθυστερεί το χρονικό διάστημα νομοθέτησης και υλοποίησης αυτού του μέτρου.
'Οσον αφορά τις ημερομηνίες εφαρμογής, έχει αποφασιστεί ότι το νομοσχέδιο θα εφαρμοστεί από 1 Αυγούστου, οποτεδήποτε και να ψηφιστεί. Αυτό είναι κατοχυρωμένο. Είναι μέρος του νομοσχεδίου. Δηλαδή ένας ή δύο μήνες καθυστέρηση για την ψήφισή του δεν συνεπάγονται καθυστέρηση εφαρμογής. Αυτό το γνωρίζουν οι ενδιαφερόμενοι και γι' αυτό δεν ανησυχούν.
Ακόμη θέλω να σας πω ότι με αυτό το νομοσχέδιο θα υπάρξει μία ουσιαστική βελτίωση των συντάξεων των συνταξιούχων του δημοσίου. Γι' αυτό άλλωστε στον προϋπολογισμό του 1998 ο ρυθμός αυξήσεων των συντάξεων θα είναι μεγαλύτερος από το ρυθμό αυξήσεως των μισθών, διότι θα αντικατοπτρίζει μια σοβαρή αναβάθμιση των συνταξιούχων του δημοσίου που θα πραγματοποιθεί με το υπό ψήφιση νομοσχέδιο. Πιστεύεω, λοιπόν, ότι με αυτόν τον τρόπο και με τα άλλα μισθολογικά και συνταξιοδοτικά νομοσχέδια η Κυβέρνηση θα έχει πετύχει πριν από το τέλος του 1997 να ολοκληρώσει ένα μεγάλο έργο, δηλαδή την ανασύνταξη και την αναμόρφωση προς το καλύτερο όλου του συστήματος καταβολής μισθών και συντάξεων στους δημοσίους υπαλλήλους και στους δημόσιους λειτουργούς.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Οι απαντήσεις του κ. Χριστοδουλάκη είναι προφάσεις εν αμαρτίαις. Το μισθολόγιο των δημοσίων υπαλλήλων ψηφίστηκε το Μάρτιο του 1997. Από τότε έχουν περάσει εννέα μήνες και μέχρι να αρχίσει η εφαρμογή του συνταξιοδοτικού νομοσχεδίου, που δεν το έχετε καταθέσει ακόμη, θα φθάσουμε στο Μάρτιο του 1998. Η σκοπιμότητά σας είναι μία, κύριε Υφυπουργέ. Να μη δώσετε τις αυξήσεις στο 1997 και να μην επιβαρύνετε περαιτέρω τα ανοίγματα και τα ελλείμματα που έχετε στον προϋπολογισμό. 'Ετσι οι αυξήσεις θα πάνε στη χρήση του 1998.
Σε μας υπάρχει μεγάλη διαφορά και μεγάλη απόσταση ακόμα και για τον τρόπο που υπολογίζετε το χρόνο. Δεν ανησυχούν οι συνταξιούχοι του δημοσίου, διακόσιες χιλιάδες συνταξιούχοι, κύριε Υπουργέ, που θα πάρουν με ένα χρόνο καθυστέρηση την αναπροσαρμογή των συντάξεών τους; Και το λέτε αυτό σοβαρά;
Επίσης, όσον αφορά το χρόνο, εάν θα έπρεπε να υπάρχει ευαισθησία σε κάποια κατεύθυνση, τουλάχιστον πολιτική κοινωνικής προστασίας, θα έπρεπε οι συνταξιούχοι να είναι πρώτης προτεραιότητος πολιτική και δέσμευση από την Κυβέρνηση.
Δεύτερον, στην συνταξιοδοτική νομοθεσία μέχρι τώρα, εκτός εάν επί Σημίτη, Χριστοδουλάκη και Παπαντωνίου αλλάξει, όταν αρχίζει η εφαρμογή ενός μισθολογίου την ίδια ώρα αρχίζει και η αναπροσαρμογή των συντάξεων για τους συνταξιούχους. Δεν έχει παρουσιασθεί όλες τις προηγούμενες δεκαετίες συνταξιοδοτικό νομοσχέδιο, το οποίο να διαφοροποιεί τις ημερομηνίες έναρξης εφαρμογής της αναπροσαρμογής των συντάξεων. Εσείς το ξέρετε πολύ καλά αυτό και δεν είναι δυνατόν να έρχεσθε να λέτε ότι για λόγους προστασίας και αύξησης του εισοδήματος των συνταξιούχων θα το κάνετε από την 1η Αυγούστου.
Για τους στρατιωτικούς συνταξιούχους και ορθά, εφαρμόσατε την αναπροσαρμογή των συντάξεών τους με το μισθολόγιο των στρατιωτικών από 1.1.1997. Για τους πολιτικούς συνταξιούχους βάζετε το θέμα από 1.8.1997 και το δηλώνετε και τώρα επισήμως.
Δεν έχει κατατεθεί νομοσχέδιο στη Βουλή. Συνεπώς θα αρχίσει η συζήτησή του στη Διαρκή Επιτροπή μετά τις γιορτές. Μέχρι να έρθει για συζήτηση και στη συνέχεια να ψηφισθεί και να δημοσιευθεί στην Εφημερίδα της Κυβερνήσεως και να αρχίσει να εφαρμόζεται, ούτε το Μάϊο μήνα δεν πρόκειται να πάρουν διακόσιες χιλιάδες συνταξιούχοι αύξηση στις συντάξεις τους.
Αυτή είναι η γκρίζα αλήθεια, κύριε Υπουργέ, για μία γκρίζα πολιτική κοινωνικής προστασίας την οποία ασκείτε, εκτός εάν έχετε εμπλακεί και εσείς στη γνωστή εξίσωση του κ. Πασχαλίδη που λέει ότι η κυβερνητική σας πολιτική είναι ένας συνδυασμός απαντήσεων σε εκατοντάδες αγνώστους, που έχει αυτή η εξίσωση, με την οποία εφαρμόζετε την πολιτική σας. Δικαιολογημένα τα έχετε μπλέξει και σε έναρξη εφαρμογής και σε χρόνους και σε καθυστερήσεις και όλα αυτά τα θεωρείτε ότι είναι φυσιολογικά.
Λυπάμαι πάρα πολύ, αλλά η απάντησή σας δεν ικανοποιεί ούτε την Εθνική Αντιπροσωπεία ούτε τις διακόσιες χιλιάδες συνταξιούχους που θα περίμεναν να κάνουν γιορτές με τις αυξήσεις που θα έπαιρναν από την αναπροσαρμογή των συντάξεων. Αλλά την ίδια πολιτική που δείχνετε στους συνταξιούχους, τη δείξατε πρόσφατα με το να αφήσετε εξήντα χιλιάδες πολύτεκνες οικογένειες να μην πάρουν τα αναδρομικά τους το 1997.
ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Οικονομικών κ. Χριστοδουλάκης έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Σιούφα, το μόνο πράγμα το οποίο δεν ικανοποιεί
 



 








Σελίδα 3060 
η απάντησή μου είναι τα άνευ ουσίας επιχειρήματα τα οποία αναφέρατε. Διότι θα έπρεπε να γνωρίζετε πολύ καλύτερα απο όλους και από εμένα, ότι αυτό το οποίο αναφέρατε, ότι όλα τα συνταξιοδοτικά νομοσχέδια εφαρμόζονται από τον ίδιο χρόνο του μισθολογίου, δεν ισχύει.
Σας υπενθυμίζω ότι όταν είχε γίνει το προηγούμενο μισθολόγιο των δημοσίων υπαλλήλων το 1985, για να εφαρμοσθεί το αντίστοιχο συνταξιοδοτικό νομοσχέδιο είχαν περάσει τρία χρόνια. Τώρα εφαρμόζεται το ίδιο έτος που ισχύει και το μισθολόγιο των δημοσίων υπαλλήλων.
Για τους στρατιωτικούς το νομοσχέδιο είχε ψηφισθεί το 1996, αν θυμάσθε. Το συνταξιοδοτικό ψηφίστηκε σχετικά σύντομα και εφαρμόστηκε το 1997. Υπάρχει πάντα μία εύλογη υστέρηση, η οποία όμως είναι πάρα πολύ μικρή πλέον. Ούτως ή άλλως το νομοσχέδιο έχει σαφείς δεσμεύσεις για το πότε θα ξεκινήσει και κατά συνέπεια κανένα απολύτως πρόβλημα δεν έχει εάν για τον άλφα ή βήτα λόγο η ψήφισή του από την Ολομέλεια της Βουλής, γιατί η συζήτηση στην κοινοβουλευτική επιτροπή αρχίζει συντομότατα, θα γίνει σε λίγες ημέρες ή σε λίγες εβδομάδες.
'Ερχομαι όμως και σε ένα γενικότερο θέμα το οποίο θίξατε, για τη μέριμνα των συνταξιούχων.
Νομίζω ότι η Κυβέρνηση του ΠΑ.ΣΟ.Κ. πολλαπλώς και συχνά απέδειξε όχι μόνο την ευαισθησία της, γιατί ευαισθησία μπορεί να έχουν όλοι, αλλά και την αποτελεσματικότητά της στο να αντιμετωπίσει τα προβλήματα των συνταξιούχων. Και έχει επιλέξει μία πολιτική η οποία βρίσκει και ενισχύει εκείνες τις ομάδες των συνταξιούχων, που έχουν τη μεγαλύτερη ανάγκη, με την εφαρμογή του συστήματος κοινωνικής αλληλεγγύης, το ΕΚΑΣ, το οποίο θέσπισε απο πέρυσι η Κυβέρνηση και εφαρμόζεται και επεκτείνεται φέτος ακόμα περισσότερο, με τα προγράμματα βοήθειας ηλικιωμένων, τη βοήθεια στο σπίτι, με ένα πλέγμα παρεμβάσεων που έχουν σκοπό, όχι μόνο να αποκαταστήσουν το κατρακύλισμα της αγοραστικής δύναμης των συντάξεων, την οποία υπέστησαν τα τρία πρώτα χρόνια αυτής της δεκαετίας, αλλά και να διαμορφώσουν ένα πλέγμα μέτρων κοινωνικής πολιτικής, το οποίο θα απευθύνεται σ' αυτούς που έχουν ανάγκη, θα είναι κοινωνικά δίκαιο και αποτελεσματικό.
Αυτήν την πολιτική θα συνεχίσουμε και σεις μπορείτε να αναφέρεστε σε διάφορες ημερομηνίες, γιατί το ένα, γιατί το άλλο, όμως θα βλέπετε και θα ανακαλύπτετε πάντα με την καλή διάθεση, που υποθέτω πως έχετε, ότι η Κυβέρνηση είναι απολύτως συνεπής και στις δεσμεύσεις της και στον τρόπο που τα προωθεί και εφαρμόζει την πολιτική της. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 570/10.12.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τους Υπουργούς Περιβάλλοντος - Χωροταξίας και Δημοσίων 'Εργων, Εσωτερικών - Δημόσιας Διοίκησης και Αποκέντρωσης, σχετικά με τις πρόσφατες πλημμύρες στη Χίο την αποκατάσταση των ζημιών κλπ.
Η επίκαιρη ερώτηση σε περίληψη έχει ως εξής:
"Οι πρόσφατες πλημμύρες, που έπληξαν τη Χίο στις 7.12.1997 και που για την αντιμετώπισή τους εφαρμόστηκε το σχέδιο "ΞΕΝΟΚΡΑΤΗΣ", είχαν σαν αποτέλεσμα να προκληθούν μεγάλες ζημιές σε εκατοντάδες σπίτια, καταστήματα και επιχειρήσεις, που σε πολλές περιπτώσεις αγγίζουν τα όρια της ολικής καταστροφής.
Οι ευθύνες των μέχρι σήμερα κυβερνήσεων είναι τεράστιες, αφού η αυθαίρετη δόμηση, οι κακοτεχνίες και η μετατροπή των ποταμών σε δρόμους, είναι οι κύριοι παράγοντες που ευθύνονται για τις καταστροφές που έγιναν.
Ερωτώνται οι κύριοι Υπουργοί, τι μέτρα θα πάρει η Κυβέρνηση για την άμεση αποκατάσταση των ζημιών και τν αποζημίωση των πληγέντων, αλλά και για να σταματήσει το απαράδεκτο καθεστώς της αυθαίρετης παρέμβασης στο περιβάλλον και κυρίως η μετατροπή των ποταμών σε δρόμους που και αυτήν τη στιγμή ακόμα συνεχίζεται".
Ο Υφυπουργός Εσωτερικών, Δημόσιας Διοίκησης και Αποκέντρωσης έχει το λόγο.
ΣΤΑΥΡΟΣ ΜΠΕΝΟΣ (Υφυπουργός Εσωτερικών Δημόσιας Διοίκησης και Αποκέντρωσης): Αγαπητέ συνάδελφε, το φαινόμενο αυτής της μεγάλης νεροποντής και των επιπτώσεών της στην πόλη του Δήμου Χίου οφείλεται, όπως λέει η πρωτοβάθμια και η δευτεροβάθμια αυτοδιοίκηση, στο γεγονός ότι είχαν να αντιμετωπίσουν τέτοιο φαινόμενο τουλάχιστον για πενήντα χρόνια. Αρκεί να σκεφτούμε ότι είχαμε έντεκα κυβικά εκατοστά ύψος βροχής σε διάστημα μόνο τριών ωρών και αποδίδεται όχι τόσο πολύ στους χειμάρρους της περιοχής, που δεν εμφάνισαν ιδιαίτερα προβλήματα, όπως ο χείμαρρος της Αγίας Ειρήνης, Παρθένη, Κοκκαλάς και άλλοι, αλλά ήταν συνδιασμός και των πρόσφατων πυρκαγιών που είχαν απογυμνώσει τα γειτονικά δάση.
Πιστεύω, κύριε συνάδελφε, ότι η κινητοποίηση της αυτοδιοίκησης και του κράτους υπήρξε καλή. Εφαρμόστηκε το σχέδιο "ΞΕΝΟΚΡΑΤΗΣ", όπως και σεις λέτε, κινητοποιήθηκε άμεσα η πυροσβεστική, δόθηκε βοήθεια στα σπίτια και καταστήματα που είχαν πλημμυρίσει, έγιναν συσκέψεις αμέσως από την πρωτοβάθμια και δευτεροβάθμια αυτοδιοίκησης και τον εκπρόσωπο της περιφέρειας και αποφασίστηκαν μέτρα άμεσης αρωγής για τους κατοίκους που είχαν πληγεί. Μεταφέρθηκαν σε ξενοδοχεία οικογένειες, που αναγκάστηκαν να φύγουν από τα σπίτια τους. 'Ετυχαν επίσης του ευεργετήματος από τη νομαρχιακή αυτοδιοίκηση του ποσού των διακοσίων χιλιάδων (200.000) δραχμών και αυτήν τη στιγμή γίνεται απογραφή από δύο επιτροπές, μία πρωτοβάθμια και μία δευτεροβάθμια, για το ύψος των ζημιών που έχουν υποστεί νοικοκυριά και επιχειρήσεις προκειμένου να αποζημιωθούν.
Πρέπει να σας πω ότι και στο νομοσχέδιο του Υπουργείου Δημοσίων 'Εργων που συζητιέται αυτές τις μέρες στο Κοινοβούλιο προβλέπεται ότι οι πλημμυροπαθείς θα αντιμετωπίζονται με τον ίδιο τρόπο -αναφέρομαι στο νομοσχέδιο που ρυθμίζει θέματα διαδικασιών για την ανάθεση δημοσίων έργων, με τους σεισμοπαθείς.
Κατά τα άλλα, η πολιτεία θα έλθει αρωγός στα προγράμματα της πρωτοβάθμιας και δευτεροβάθμιας αυτοδιοίκησης για τα έργα τα αντιπλημμυρικά που πρέπει να γίνουν στην περιοχή.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, πράγματι στις 8 του μηνός έγινε αυτή η μεγάλη, η σημαντική, η φοβερή πλημμύρα, έπειτα από μία, ομολογούμε, μεγάλη και όχι συνηθισμένη νεροποντή. Το μέγεθος των ζημιών, όπως αναγνωρίζεται από όλους, τεράστιο. Εκατοντάδες μαγαζιά, αποθήκες στην Απλοταριά, στην οδό Βενιζέλου, στην οδό Ροδοκανάκη και στις παρόδους πλημμύρισαν και οι συνοικίες Βαρβάσι και Φάρκαινα μετατράπηκαν πραγματικά σε λίμνες και γέμισαν νερά και λάσπες.
Γιατί έγιναν όλα αυτά; Δεν ευθύνεται, κύριε Πρόεδρε, ούτε το μέγεθος της βροχής, κατά κύριο λόγο, ούτε η φύση, όπως πάει να εμφανισθεί. Είναι γιατί μπαζώθηκαν ρέματα, γιατί χείμαρροι μετατράπηκαν σε δρόμους και τώρα η βροχή μετατρέπει τους δρόμους αυτούς αντίστροφα σε χείμαρρους, όπως έγινε με το χείμαρρο Σκύλα, γιατί διαπιστώνουμε για παράδειγμα ότι ποτάμια, όπως της Αγίας Ειρήνης και του Παρθένη, τσιμεντώθηκαν και τιμωρούν τώρα κλπ. Κατά συνέπεια πρέπει να πούμε λοιπόν ότι δεν ευθύνεται η φύση αλλά η ανυπαρξία μέτρων πρόληψης, οι κακοτεχνίες έργων και η κακοποίηση του περιβάλλοντος, που τιμωρούν αυτήν τη στιγμή.
Το ύψος των ζημιών -η αποτίμηση ολοκληρώνεται πράγματι σήμερα- και υπολογίζεται ότι θα ξεπεράσει το ένα δισεκατομμύριο (1.000.000.000) δραχμές.
Επίσης να πούμε ότι και στην περιοχή Γρου, χωράφια ολόκληρα, καλλιέργειες ολόκληρες παρασύρθηκαν στη θάλασσα. Είναι δηλαδή μεγάλες πραγματικά οι ζημιές και πρωτοφανείς.
Αυτό που πρέπει να γίνει λοιπόν, κύριε Πρόεδρε, είναι να αποκατασταθούν οι πληγέντες άμεσα, να αποκατασταθούν οι ζημιές που έγιναν -σε δρόμους τινάχτηκε ολόκληρη η άσφαλτος στον αέρα, (κακοκατασκευές, στενοί οχετοί που
 



 








Σελίδα 3061 
δεν μπόρεσαν να χωρέσουν τα νερά)- και επίσης να λυθεί το πρόβλημα του καταυλισμού των τσιγγάνων. Ο καταυλισμός των τσιγγάνων βρίσκεται ουσιαστικά μέσα στον ποταμό Παρθένη. Η πλημμύρα παρέσυρε τα πάντα και μόνο τα παιδιά τους μπόρεσαν να σώσουν οι άνθρωποι. Πρέπει λοιπόν να βρεθεί ένας χώρος να στηθεί αυτός ο καταυλισμός.
Αυτά, κύριε Πρόεδρε, και όπως πάντα θέλουμε να επαναλάβουμε ότι δεν θα συγχωρηθεί η οποιαδήποτε ολιγωρία και καθυστέρηση. Οι άνθρωποι ετοιμάζονται να προχωρήσουν σε αγώνες, γι' αυτό πρέπει άμεσα να παρθούν μέτρα, να αποζημιωθούν οι πληγέντες και να αποκατασταθούν οι ζημιές. Μόνο έτσι θα μπορέσει η ακριτική Χίος να διαπιστώσει ότι υπάρχει κάποιο ενδιαφέρον από την Κυβέρνηση. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οπως είπα και στην πρωτολογία μου, αγαπητέ συνάδελφε, η πολιτεία, η Κυβέρνηση θα σταθεί αρωγός τόσο στους πολίτες της περιοχής, εκεί που έπαθαν ζημιές από τις πλημμύρες, όσο και στους θεσμούς της περιοχής, πρωτοβάθμια και δευτεροβάθμια αυτοδιοίκηση, για να αντιμετωπίσουν τα προβλήματα που ανέκυψαν.
'Οταν ολοκληρώσουν το έργο τους οι επιτροπές που καταγράφουν τις ζημιές θα στείλουν στα κυβερνητικά όργανα τα αποτελέσματα και η Κυβέρνηση θα ανταποκριθεί στο καθήκον της. Σας είπα δε, ότι επειδή είχαμε και προηγούμενα φαινόμενα, το πιο πρόσφατο είναι της Κορίνθου, η Κυβέρνηση -και αυτό είναι το πιο σημαντικό μήνυμα που βγαίνει από αυτήν τη συζήτηση-θα θεσμοθετήσει τη δυνατότητα οι πλημμυροπαθείς να αποζημιώνονται με τον ίδιο τρόπο όπως και οι σεισμοπαθείς.
ΣΤΡΑΤΗΣ ΚΟΡΑΚΑΣ: Πάντως στην Κόρινθο το πρόβλημα μένει μετά από τόσα χρόνια.
ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): Γι' αυτό το θεσμοθετούμε, κύριε Κόρακα, για να μην υπάρχουν εμπλοκές και να προχωρεί θεσμικά πια και αδιατάρακτα αυτή η διαδικασία.
ΠΡΟΕΔΡΕΥΩΝ (Παναγιώτης Ν. Κρητικός): Επόμενη είναι η με αριθμό πρωτοκόλλου 562/10-12-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τα προβλήματα που έχουν δημιουργηθεί στις φοιτητικές εστίες Θεσσαλονίκης κλπ.
Η ερώτηση του κ. Κουναλάκη έχει ως εξής:
"Εδώ και δύο μήνες περίπου οι φοιτητικές εστίες Θεσσαλονίκης, που στεγάζουν πάνω από χίλιους πεντακόσιους φοιτητές, βρίσκονται υπό κατάληψη. Την αφορμή για την κατάληψη έδωσε η απόφαση του Εθνικού Ιδρύματος Νεότητας (Ε.Ι.Ν.) να εισάγει ένα νέο αυταρχικό εξωτερικό κανονισμό και να επιβάλει ενοίκιο στους φοιτητές, στην πλειοψηφία τους παιδιά φτωχών οικογενειών.
Η απάντηση της διεύθυνσης των φοιτητικών εστιών στην κατάληψη ήταν να κοπούν τα τηλέφωνα, η θέρμανση, το ζεστό νερό και άλλες υπηρεσίες.
Ειδικά, όσον αφορά το ενοίκιο, εκτός της κοινωνικής διάστασης που έχει, έρχεται σε αντίθεση με τη συνταγματική επιταγή για δωρεάν δημόσια εκπαίδευση.
Ερωτάται ο κύριος Υπουργός:
α. Γιατί δεν προχωράει σε ένα διάλογο με τους εκπροσώπους των φοιτητών που κατοικούν στις φοιτητικές εστίες Θεσσαλονίκης, ώστε να βρεθεί μία κοινωνικά δίκαιη και λειτουργική λύση;
β. Πώς σκέπτεται να αντιμετωπίσει το όλο θέμα που έχει δημιουργηθεί στις φοιτητικές εστίες Θεσσαλονίκης;".
Ο Υφυπουργός Εθνικής Παιδείας και Θρησκευματων κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, πριν από ενάμιση ή δύο μήνες περίπου απάντησα σε παρόμοια ερώτηση. Και τότε οι φοιτητικές εστίες Θεσσαλονίκης τελούσαν υπό κατάληψη. Συνεχίζεται η κατάληψη και σήμερα και απλούστατα αλλάζει η αιτιολογία και ίσως και η αφορμή.
Εκείνη τη φορά την κατάληψη την ξεκίνησαν εννέα περίπου οικότροφοι, οι οποίοι είχαν υπερβεί το όριο, διότι στις φοιτητικές εστίες παραμένουν οι φοιτητές για όσα χρόνια χρειάζεται να τελειώσει κανονικά μια σχολή συν δύο χρόνια ανοχής. Είχαν υπερβεί δηλαδή τα επτά χρόνια οι περισσότεροι και δεν έβγαιναν από τις φοιτητικές εστίες, αν και κατέστησαν αιώνιοι φοιτητές, με αποτέλεσμα να αποκλείουν τους νέους φοιτητές σε ποσοτό 20% να εισέλθουν στις φοιτητικές εστίες. Επίσης αρνιόντουσαν να καταβάλουν την οικονομική συμμετοχή των χιλίων πεντακοσίων (1.500) δραχμών το μήνα, δηλαδή των πενήντα (50) δραχμών ημερησίως.
Και τώρα βέβαια ακούμε ότι συνεχίζουν την κατάληψη, γιατί έχει επιβληθεί νέος αυταρχικός κανονισμός. Ο κανονισμός ισχύει από το 1983 και βάσει αυτού του κανονισμού προβλέπεται η καταβολή αυτού του συμβολικού ποσού οικονομικής συμμετοχής, το οποίο διατίθεται πάλι στο ταμείο της φοιτητικής εστίας για πολιτιστικές και αθλητικές εκδηλώσεις των ίδιων των φοιτητών.
Ο νέος κανονισμός υφίσταται μόνο ως σχέδιο. Και υφίσταται ως σχέδιο από τον Ιανουάριο του 1996, όταν έγινε η σχετική πρόταση προς το σύλλογο των φοιτητών, που συμμετέχει στη φοιτητική εστία, να κάνει προτάσεις και να συζητήσει επ' αυτού. Από τότε, από τις 23 Ιανουαρίου 1996, δεν δόθηκε καμία απάντηση, δεν έγινε κανένας διάλογος και δεν δόθηκε και καμία πρόταση από την πλευρά των φοιτητών, που υπονομεύουν τη λειτουργία και της Εφορίας της Φοιτητικής Εστίας, στην οποία συμμετέχουν, προκειμένου να μην εγκριθεί ποτέ ο νέος κανονισμός.
'Αρα, αγαπητέ συνάδελφε, μην ομιλείτε για νέο "αυταρχικό" κανονισμό, ο οποίος δεν ισχύει. Και ό,τι οφείλουν, το οφείλουν με βάση τον παλιό κανονισμό, ο οποίος ισχύει από το 1983. Το δε ποσό των χιλίων πεντακοσίων (1.500) δραχμών το μήνα είναι καθορισμένο από το 1992.
Καλό θα είναι επομένως οι φοιτητές αυτοί και να φύγουν, για να αφήσουν τόπο στους νέους φοιτητές να μπουν στις φοιτητικές εστίες, και να δώσουν τη συμβολική αυτή συμμετοχή τους, που βέβαια έφτασε στο ποσό των εκατό χιλιάδων (100.000) δραχμών, διότι επτά χρόνια δεν έδωσαν ούτε μία δραχμή.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, θα είμαι πολύ σύντομος. Δεν ξέρω αν ο κύριος Υπουργός έχει πάει ποτέ σ' αυτές τις εστίες. 'Εχει βέβαια μια τάση να απαντά στις ερωτήσεις μου όταν αφορούν τη Θεσσαλονίκη λέγοντάς μου ότι είναι θεσσαλονικιός, αλλά, κύριε Υπουργέ, είσθε θεσσαλονικιός εν γένει. Δεν πάτε εκεί που υπάρχουν προβλήματα, που αφορούν το Υπουργείο Παιδείας. Εγώ πήγα εκεί και κάθησα τέσσερις ώρες με τα παιδιά αυτά.
Κατ'αρχήν έχετε υπόψη σας σε ποιά κατάσταση βρίσκονται αυτές οι φοιτητικές εστίες;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τώρα. Επί δύο μήνες είναι κατειλημμένες.
ΠΕΤΡΟΣ ΚΟΥΝΑΛΑΚΗΣ: Αυτό το δίμηνο έγιναν έτσι;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Ετσι τις κατάντησαν.
ΠΕΤΡΟΣ ΚΟΥΝΑΛΑΚΗΣ: Εγώ ειλικρινά είπα στα παιδιά, καλύτερα να ήσασταν έγκλειστοι στον Κορυδαλλό και να σπουδάζατε από τις φυλακές, παρά σε αυτά τα άθλια κατασκευάσματα, τα οποία αποκαλούνται φοιτητικές εστίες. Χωρίς να έχουν θέρμανση, χωρίς να έχουν τηλέφωνο, σε τραγική κατάσταση τα δωμάτια. Ειλικρινά έτσι θέλουμε να περάσουν τα παιδιά, αγόρια και κορίτσια, τα φτωχά αυτά παιδιά τα καλύτερα χρόνια της ζωής τους;
Ποια είναι τα αιτήματά τους; Δύο είναι τα αιτήματα. Θέλουν να συζητήσουν για τον εσωτερικό κανονισμό και φοβούνται πάρα πολύ ότι αυτό το ενοίκιο, το οποίο λέτε εσείς συμβολικό, ότι μπορεί κάποια στιγμή να αρχίσει να μην είναι συμβολικό και να αναπτύσσεται. Μου είπαν παραδείγματος χάρη -δεν ξέρω αν κάνουν λάθος- ότι στα Γιάννενα ήδη οι φοιτητές
 



 








Σελίδα 3062 
στις εστίες πληρώνουν δεκαοκτώ χιλιάδες (18.000) το μήνα και φοβούνται ότι αν αρχίσει να μπαίνει σιγά-σιγά αυτό το συμβολικό ποσό, θα αυξάνεται στο τέλος και θα φθάσει σε ύψη που δεν θα μπορούν να ανταποκριθούν αυτά τα παιδιά, τα οποία είναι πάρα πολύ φτωχά.
Επίσης, κύριε Υπουργέ, υπάρχει ένα άλλο θέμα. Επειδή ακριβώς υπάρχει κατάληψη, οι εργαζόμενοι κάνουν λοκ άουτ, υπάρχουν τεράστια προβλήματα με τη λειτουργία των φοιτητικών εστιών, κρύο, χάλια, τραγική κατάσταση στις εστίες, δεν προσλαμβάνονται και τα νέα παιδιά για αυτήν τη σχολική χρονιά που τρέχει.
Εγώ θα σας πρότεινα, επειδή από ότι φαίνεται πάτε στη Θεσσαλονίκη συχνά -έτσι δεν είναι; εκεί ζείτε, έτσι δεν μου είπατε;- να πάτε να κάνετε μία συζήτηση και εσείς με αυτά τα παιδιά. Δεν είναι κακό να πάτε να τα δείτε, να κουβεντιάσετε, να τα πείσετε ότι οι προθέσεις σας είναι καλές, τι ακριβώς προτείνετε κλπ. Θα έλεγα να πάτε και σε αυτό το καταπληκτικό, όπως μου του περιγράφατε πριν τρεις εβδομάδες, σχολείο παλιννοστούντων, όπου ενώ εσείς λέγατε ότι τα παιδιά πήγαν σε παράδεισο, έκαναν διαδήλωση. Πήγα μαζί τους στον Υπουργό Μακεδονίας-Θράκης. Συμφώνησε ο κ. Πετσάλνικος ότι πρόκειται περί τραγικής καταστάσεως και πλήρωσε δέκα εκατομμύρια (10.000.000) δραχμές για να υπάρξουν οι βελτιώσεις που χρειάζονταν, προκειμένου τα παιδιά να μπορούν να πάνε και να διδαχθούν.
Κάντε τον κόπο να βλέπετε τα προβλήματα από κοντά και να μην επικοινωνείτε μόνο με τους νομάρχες και με τα ιδρύματα νεότητος, τα οποία σας παραπληροφορούν κατά τη γνώμη μου. Κάντε επιτόπιες επισκέψεις.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Καλά θα κάνει ο κύριος συνάδελφος να μην μπερδεύει τις ερωτήσεις και να μην επικαλείται πράγματα τα οποία δεν είπα εγώ.
Αν θέλετε βέβαια το ιστορικό μου, σας πληροφορώ ότι στη Θεσσαλονίκη έζησα είκοσι δύο χρόνια και επομένως την ξέρω καλύτερα από εσάς, που είστε ένας απλός επισκέπτης.
Αλλά δεν είναι το θέμα εκεί, κύριε συνάδελφε. Το θέμα είναι ότι δημιουργήθηκε μία κατάσταση, έτσι ώστε σήμερα να αιτιολογήσουν μία κατάληψη που έγινε χωρίς λόγο. Και ο μόνος λόγος ήταν η μη εφαρμογή του κανονισμού από εννέα άτομα. Και έχω τον κατάλογο, είναι αιώνιοι φοιτητές που κατέλαβαν τώρα τη φοιτητική εστία, διότι αρνούνται και να βγουν, αλλά αρνούνται και να πληρώσουν το συμβολικό αυτό ποσό.
ΠΕΤΡΟΣ ΚΟΥΝΑΛΑΚΗΣ: Υπάρχουν αποφάσεις συνελεύσεων.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Και αν έχουν φόβους, εγώ σας ρωτώ, κύριε συνάδελφε: Από το '83 ισχύει ο Κανονισμός, ο οποίος ξεκίνησε με ένα συμβολικό, επίσης, ποσό. Και από το 1992 μέχρι το 1997 δεν έχει αναπροσαρμοστεί το ποσό των χιλίων πεντακοσίων (1.500) δραχμών. Αλλά και εάν αυξηθεί κατά τι, όπως εσείς φοβάστε, πάει πάλι στο ταμείο του φοιτητικού συλλόγου για πολιτιστικές και αθλητικές εκδηλώσεις των ίδιων των οικοτρόφων.
Αφήστε επομένως τις δημαγωγίες και αφήστε το δήθεν ενοίκιο που πάει να επιβάλει η Κυβέρνηση στους φοιτητές. Θα ήθελα πραγματικά να δείτε το πράγμα πιο ρεαλιστικά. Και η ρεαλιστική αντιμετώπιση του πράγματος είναι ότι έτσι κατάντησαν τη φοιτητική εστία, διότι επί δύο μήνες δεν αφήνουν ούτε το διευθυντικό ούτε το διοικητικό προσωπικό να παρέμβει. 'Εχουν καταλάβει όλους τους χώρους και δημιούργησαν αυτή την οικτρή εικόνα για να δικαιολογήσουν μία αδικαιολόγητη κατάληψη από την πλευρά τους.
Εν πάση περιπτώσει, το Εθνικό 'Ιδρυμα Νεότητας είναι και πάλι ανοικτό σε διάλογο. Ας κάτσουν στο τραπέζι του διαλόγου και ας αποδεχθούν και κάποιες συλλογικές διαδικασίες, διότι συμμετέχουν στην Εφορεία της Φοιτητικής Εστίας, τη λειτουργία της οποίας υπονομεύουν δια της τακτικής και οργανωμένης απουσίας τους, έτσι ώστε να μη γίνεται διάλογος.
Η διοίκηση του ΕΙΝ (Εθνικού Ιδρύματος Νεότητας) και ο πρόεδρος και η γενική διεύθυνση είναι έτοιμοι διαρκώς για διάλογο. Ας κάνουν το διάλογο.
ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη χαρά, κύριοι συνάδελφοι, να ανακοινώσω ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα επτά μαθητές και τρεις συνοδοί-δάσκαλοι από το 5ο Δημοτικό Σχολείο Βύρωνος.
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
Πέμπτη είναι η με αριθμό 567/10.12.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Ανάπτυξης, Εθνικής 'Αμυνας, σχετικά με τη λήψη μέτρων στήριξης της αμυντικής βιομηχανίας κλπ.
Η ερώτηση του κ. Ρόκου έχει ως εξής:
"Οι ελληνικές αμυντικές βιομηχανίες αντιμετωπίζουν τεράστια διοικητικά, οικονομικά και παραγωγικά προβλήματα, λόγω της αδυναμίας της πολιτείας να παρέμβει ουσιαστικά για τη στήριξη, την ανάπτυξη για τον εκσυγχρονισμό των εταιρειών.
Ειδικότερα, η ΠΥΡΚΑΛ, η μοναδική βιομηχανία παραγωγής πυρομαχικών στη χώρα μας, ακολουθεί μία φθίνουσα πορεία, με αποτέλεσμα να αμφισβητείται η αναγκαιότητα της ύπαρξής της.
Επειδή ανάκαμψη της ΠΥΡΚΑΛ σημαίνει ισχυροποίηση του αξιόμαχου των Ενόπλων Δυνάμεων της χώρας, συνεισφορά στην εθνική άμυνα και την εθνική οικονομία και διατήρηση των θέσεων εργασίας.
Επειδή αποτελεί εθνική υποχρέωση η προώθηση ενός αναπτυξιακού προγράμματος της αμυντικής βιομηχανίας.
Ερωτώνται οι κύριοι Υπουργοί:
1. Ποιες πρωτοβουλίες θα αναλάβουν για τη στήριξη της αμυντικής μας βιομηχανίας.
2. Εάν θα λάβουν υπόψη τους τις προτάσεις των εργαζομένων".
Ο Υφυπουργός Εθνικής 'Αμυνας κ. Δημήτριος Αποστολάκης έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, ευχαριστώ τον κύριο συνάδελφο, που με την ευκαιρία της ερώτησης αυτής μου δίδεται και πάλι η δυνατότητα να αναπτύξω τους βασικούς άξονες της πολιτικής του Υπουργείου 'Αμυνας για τις αμυντικές βιομηχανίες γενικότερα και ειδικότερα για την ΠΥΡΚΑΛ.
Πρέπει να καταστεί σαφές, κατ' αρχήν, ότι η εξυγίανση, αναδιοργάνωση και αναβάθμιση της ανταγωνιστικότητος της εταιρείας αυτής και της εγχώριας βιομηχανίας γενικότερα, αποτελούν βασικούς στόχους του Υπουργείου Εθνικής 'Αμυνας.
Για να σας επιβεβαιώσω αυτά που λέω, τα τρία τελευταία χρόνια η ΠΥΡΚΑΛ βελτίωσε σημαντικά την οικονομική της κατάσταση και την παραγωγική της δυνατότητα. Ειδικότερα, συμμετείχε σε διεθνή προγράμματα συμπαραγωγών, παραδίδοντας αξίας δεκαέξι δισεκατομμυρίων (16.000.000.000) δραχμών υλικά στις ελληνικές 'Ενοπλες Δυνάμεις και πετυχαίνοντας εξαγωγική διείσδυση, που της επέφερε εννέα δισεκατομμύρια (9.000.000.000) δραχμές.
Οι προθέσεις της Κυβέρνησης, όπως ποικιλοτρόπως έχουν διατυπωθεί για τα εργοστάσια της Ελευσίνας και του Λαυρίου, είναι να εκσυγχρονιστούν και να αναπτυχθούν κατά τρόπο που να επιφέρουν θετικά αποτελέσματα στη συνολική πορεία της εταιρείας. Απτό παράδειγμα των προθέσεων είναι ο εκσυγχρονισμός των εγκαταστάσεων, που γίνεται αυτήν την περίοδο στο εργοστάσιο του Λαυρίου.
Γενικότερα, στα πλαίσια της υλοποίησης του μεσοπρόθεσμου εξοπλιστικού προγράμματος, του γνωστού ως ΕΜΠΑΕ, η Κυβέρνηση επιδιώκει τον αναβαθμισμένο ρόλο των ελληνικών βιομηχανιών. Με την εξέλιξη αυτή θα επιδιωχθεί η
 



 








Σελίδα 3063 
βελτίωση της ανταγωνιστικότητας και μέσω αυτής θα επιτευχθεί η εξυγίανση της βιωσιμότητας των εταιρειών αυτών. Για την κάλυψη των αναγκών του Στρατού, Ναυτικού και Αεροπορίας σε εξοπλισμούς θα επιδιωχθεί ο μέγιστος δυνατός συντονισμός των παραγωγικών και αναπτυξιακών δυνάμεων, ώστε ο ενιαίος φορέας αμυντικής βιομηχανίας να συγκροτεί ένα πλέγμα προσφοράς υλικών και υπηρεσιών με ευέλικτη προσαρμοστικότητα στην εσωτερική και διεθνή αγορά.
Επίσης επιδιώκεται η αναδιοργάνωση των παραγωγικών δραστηριοτήτων σε κοινή βάση όλων των εταιριών, με συγχωνεύσεις ή αναπτύξεις νέων δραστηριοτήτων: Ανάλογη ανακατανομή προσωπικού και μείωση της υποαπασχόλησης, αποφυγή επικαλύψεων και ανταγωνισμών, με σκοπό την επιτυχημένη εισαγωγή στο χρηματιστήριο.
Προς την κατεύθυνση αυτή τα Υπουργεία Εθνικής 'Αμυνας, Ανάπτυξης και Εθνικής Οικονομίας συγκρότησαν ήδη διϋπουργική επιτροπή συντονισμού και υποστήριξης της λειτουργίας των κρατικών μονάδων, με σκοπό τη δημιουργία των προϋποθέσεων για ένα μόνιμο φορέα συντονισμού.
Για περισσότερα στοιχεία θα επεκταθώ στη δευτερολογία μου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, ο κύριος Υφυπουργός μας είπε αυτά που θέλει να κάνει, αλλά δεν μας είπε τα αποτελέσματα αυτής της πορείας και της προσπάθειας. Εγώ όμως είμαι υποχρεωμένος, με βάση οχλήσεις των εργαζομένων, να πάρω σαν πολιτικό πρόσωπο, τις δικές μου θέσεις και να πω ότι η Κυβέρνηση έχει μαζέψει στο σχήμα της τεχνοκράτες, αντί πολιτικών, και στις διοικήσεις των οργανισμών και των δημοσίων επιχειρήσεων αποτυχημένους πολιτικούς, αντί τεχνοκρατών.
'Ετσι δείχνει η Κυβέρνηση πως δεν αισθάνεται την ανάληψη της ευθύνης του κράτους, όταν εγκαταλείπεται μία βιομηχανία στρατηγικής σημασίας από αποτυχημένους ιδιώτες, επενδυτές με το πελατειακό κράτος, που εξέθρεψε και εκτρέφει ακόμα σήμερα. Είναι καιρός να εφαρμοστεί μία πολιτική, που να αποσκοπεί στην ανάκαμψη με την αντιμετώπιση διοικητικών, οικονομικών και παραγωγικών προβλημάτων, με την εισαγωγή σύγχρονης τεχνολογίας και τεχνογνωσίας, που θα αναδεικνύει τη βούληση της πολιτείας, πως αυτή είναι ισχυρότερη από τα συμφέροντα των εισαγωγέων και μεταπρατών.
Οι πολιτικές ευθύνες είναι τεράστιες, αν αναλογιστεί κανείς το κόστος που καλείται κάθε φορά να πληρώσει ο ελληνικός λαός για τις ανάγκες της άμυνας της χώρας με τα τεράστια εξοπλιστικά προγράμματα, τα οποία πέρα από τις οικονομικές συνέπειες οδηγούν και στην ολοκλήρωση της εξάρτησης των ελληνικών Ενόπλων Δυνάμεων από ξένες εταιρείες, προμηθευτές. Και εδώ είναι το μεγάλο ζήτημα.
Αποτελεί λοιπόν εθνική υποχρέωση η πρόβλεψη ενός ρεαλιστικού αναπτυξιακού προγράμματος της ελληνικής βιομηχανίας προς όφελος της Εθνικής 'Αμυνας, λαμβάνοντας υπόψη τις διεθνείς εξελίξεις και το ρόλο που πρέπει να παίζουν οι αμυντικές βιομηχανίες.
Πρέπει να υπάρχουν θέσεις, προτάσεις εργαζομένων και προς υμάς, ένταξη όλων των αμυντικών βιομηχανιών υπό την εποπτεία του ΓΕΕΘΑ, ώστε να υπάρχει ενιαίο πολιτικό κέντρο αποφάσεων ελέγχου και συντονισμού. Είναι στους στόχους σας.
Επίσης πρέπει να υπάρχει ελληνοποίηση των προμηθειών των Ενόπλων Δυνάμεων, η χρηματοδότηση προγραμμάτων ανάπτυξης, τεχνολογίας και τεχνογνωσίας, η αντιμετώπιση του ταμειακού ελλείμματος με σταδιακή χρηματοδότηση του ταμειακού προγράμματος και το μεγάλο ζήτημα όλων των δημόσιων επιχειρήσεων και οργανισμών με τα κεφάλαια κίνησης που δεν διατίθενται ή όταν διατίθενται, διατίθενται με ιδιαίτερα αυξημένο κόστος, όπως και η αύξηση του όγκου των παραγγελιών του Ενόπλων Δυνάμεων προς την ΠΥΡΚΑΛ και προγραμματικές συμφωνίες.
Σίγουροι πελάτες σε μία παραγωγική μονάδα, θα έπρεπε να οδηγούν σε μία δυναμική αναπτυξιακή δράση τις επιχειρήσεις και όχι σε κλείσιμό τους. Ο φόβος των εργαζομένων είναι ότι οδηγούνται αυτές οι επιχειρήσεις σε κλείσιμο.
'Οσον αφορά τη βαριά κουβέντα που είπατε στην αρχή, κύριε Υπουργέ, γνωρίζετε καλά ποιες είναι οι διοικήσεις, πώς αυτές συγκροτούνται και είναι δική σας ευθύνη η επιλογή τους.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός Εθνικής 'Αμυνας έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Η απόδειξη όσων είπα προηγούμενα, είναι και η διακηρυγμένη θέση του Υπουργείου, ότι στόχος μας είναι να αυξήσουμε το ποσοστό συμμετοχής της ελληνικής βιομηχανίας στις προμήθειες των Ενόπλων Δυνάμεων από 4% που είναι, το οποίο παραλάβαμε, σε 15%. Είμαστε πολύ κοντά σ'αυτόν το στόχο.
Επίσης θέλω να σας πω ότι καλύπτουμε τις ανάγκες για εκσυγχρονισμό του εξοπλισμού και για την αναβάθμιση της τεχνολογικής βάσης των εταιρειών αυτών μέσω των αντισταθμιστικών ωφελημάτων από την προμήθεια μεγαλυτέρων συστημάτων Ενόπλων Δυνάμεων, οι οποίες υποχρεωτικά θα παραλαμβάνονται από το εξωτερικό.
'Εχουμε κάνει πολλές προγραμματικές συμφωνίες και δίνουμε ευκαιρία στις εταιρείες και επενδύσεις να κάνουν, αλλά και να προγραμματίσουν την παραγωγή τους για τα επόμενα πέντε χρόνια, ούτως ώστε να μπορούν να παράγουν υλικά, πυρομαχικά και ανταλλακτικά σε ανταγωνιστική βάση και για να καλύπτουν και απόλυτα τις ανάγκες των Ενόπλων Δυνάμεων.
Πρέπει επίσης να σας πω ότι δεν μπορούμε να εγκαταλείψουμε τις ιδιωτικές μικρές εταιρείες, οι οποίες λειτουργούν ως υποκατασκευαστές, διότι όλες οι βιομηχανίες προκειμένου να ανδρωθούν και να αναπτυχθούν, πρέπει να έχουν και αυτό το σύστημα των υποκατασκευαστών, οι οποίοι υποστηρίζουν σε μικρότερα συστήματα. Αυτό συμβαίνει σε όλον τον κόσμο.
Θα σας αποδείξω μόνο ότι κατά τη διάρκεια του τρέχοντος έτους έχουν υπογραφεί μεταξύ του Υπουργείου και της ΠΥΡΚΑΛ συμβάσεις συνολικής αξίας δεκαεννέα δισεκατομμυρίων (19.000.000.000) δραχμών και αναμένεται να υπογραφούν λίαν συντόμως άλλες πέντε συμβάσεις, η αξία των οποίων περνά τα τριάντα έξι δισεκατομμύρια (36.000.000.000) δραχμές.
Από όλα αυτά συνάγεται ότι οι προτάσεις των εργαζομένων στην ελληνική αμυντική βιομηχανία, οι οποίες κυρίως αφορούν την ελληνοποίηση των προμηθειών, λαμβάνονται σοβαρά υπόψη από το Υπουργείο Εθνικής 'Αμυνας. Και αυτό αποδεικνύεται από τη συνεχή προσπάθεια που καταβάλλεται για την αύξηση του ποσοστού συμμετοχής των βιομηχανιών αυτών στα εξοπλιστικά προγράμματα. Επίσης κάναμε μία πολύ μεγάλη προσπάθεια, για να βοηθήσουμε στον εκσυγχρονισμό των εργοστασίων, ούτως ώστε να είναι ανταγωνιστικά.
Κύριε συνάδελφε, κυρίες και κύριοι, να είστε βέβαιοι ότι το Υπουργείο Εθνικής 'Αμυνας κινείται προς τη σωστή κατεύθυνση και θα δείτε πολύ σύντομα, ήδη άρχισαν να φαίνονται, θα έλεγα, τα αποτελέσματα.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δεύτερου κύκλου.
Πρώτη είναι η με αριθμό 553/8.12.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καψή προς τον Υπουργό Εμπορικής Ναυτιλίας, σχετικά με την αντιμετώπιση των εργασιακών προβλημάτων στον Οργανισμό Λιμένος Πειραιά, τις μετατάξεις των λιμενεργατών κλπ., η οποία διαγράφεται λόγω κωλύματος του ερωτωμένου κυρίου Υπουργού.
Δεύτερη είναι η με αριθμό 558/9.12.97 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Υγείας και Πρόνοιας, σχετικά με τη δημοσιοποίηση έρευνας από την οποία φαίνεται ότι μεγάλο ποσοστό παιδιών πάσχουν από ρινίτιδα και βρογχικό άσθμα, τα μέτρα ενημέρωσης παιδιών και γονέων κλπ.
Η ερώτηση της κυρίας συναδέλφου έχει ως εξής:
 



 








Σελίδα 3064 
"Σύμφωνα με έρευνα που διεξήχθη από πνευμολόγο καθηγητή του Αριστοτελείου Πανεπιστημίου Θεσσαλονίκης κατά τη διάρκεια 1990 - 1997 σε δεκατρείς χιλιάδες επτακόσια σαράντα οκτώ (13.748) παιδιά ηλικίας δέκα έως δώδεκα ετών, αποτελέσματα της οποίας είδαν το φως της δημοσιότητας, το 28,4% των παιδιών υποφέρει από ρινίτιδα και το 5,7% από βρογχικό άσθμα.
Το πρόβλημα επιτείνεται, καθώς παιδιά που υποφέρουν από ρινίτιδα ακολουθούν αντιασθματική αγωγή και είναι ιδιαίτερα έντονο σε περιοχές της Βόρειας Ελλάδας.
Η ανάγκη για λήψη μέτρων στην κατεύθυνση της σωστής ενημέρωσης αλλά και της καταπολέμησης των ασθενειών είναι επιτακτική.
Γι' αυτό σας ερωτώ, κύριε Υπουργέ:
1. Είστε γνώστης των αποτελεσμάτων της ως άνω έρευνας;
2. Ποια μέτρα προτίθεσθε να λάβετε για την ενημέρωση των παιδιών και των γονέων;
3. Ποιοι παράγοντες οδηγούν στην αύξηση των ποσοστών των παιδιών που υποφέρουν από τις παραπάνω ασθένειες και ποια μέτρα λαμβάνει το Υπουργείο Υγείας για την καταπολέμησή τους;".
Ο Υφυπουργός Υγείας και Πρόνοιας έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κυρίες και κύριοι συνάδελφοι, σίγουρα το θέμα, το οποίο φέρνει με την επίκαιρη ερώτησή της σήμερα προς συζήτηση στη Βουλή η αγαπητή συνάδελφος κ. Φουντουκίδου, είναι σοβαρό.
Δεν ξέρω, όμως, αν και κατά πόσο είναι αντικείμενο επιστημονικής προσέγγισης, ή, εν πάση περιπτώσει, συζήτησης στη Βουλή μέσα σε τρία λεπτά. Αντιλαμβάνεσθε ότι είναι ένα επιστημονικό θέμα, που χρειάζεται ανάλυση και σε τρία λεπτά ούτε εγώ ούτε σεις μπορούμε να το αναπτύξουμε. Φοβάμαι μήπως η σύντομη αυτή προσέγγιση καταλήξει σε στρεβλά συμπεράσματα, που δεν πρέπει.
Εν πάση περιπτώσει, αυτό είναι δικαίωμά σας και δεν θα υποδείξω εγώ πώς να ασκήσετε τα κοινοβουλευτικά σας καθήκοντα, αφού φέρατε το θέμα.
Εκείνο, όμως, που πρέπει να σας πω είναι ότι με ενημερώνει υπεύθυνα ο πρόεδρος του παιδιατρικού νοσοκομείου "ΑΓΙΑ ΣΟΦΙΑ", ότι η ανακοίνωση, για την οποία γίνεται λόγος στην επίκαιρη ερώτησή σας, έγινε στο Πνευμονολογικό Συνέδριο που πραγματοποιήθηκε στη Θεσσαλονίκη στις 6.12.97 και βασίζεται -και προσέξτε το- στην ανακοίνωση του ιατρού Σιχλετίδη, ο οποίος, για την αξιολόγηση των περιπτώσεών του, χρησιμοποίησε δεδομένα του έτους 1978 και όχι πρόσφατα στοιχεία.
Εάν είναι έτσι, πιθανόν και τα στοιχεία τα οποία κατέθεσε στο συνέδριο να είναι ανεπίκαιρα και πιθανόν ανακριβή.
Εγώ θέλω να σας πω ότι έρευνες για τις παθήσεις των παιδιών για τις ρινίτιδες και το βρογχικό άσθμα έχουν γίνει και σε άλλες περιοχές της χώρας, αλλά και σε άλλες χώρες της Ευρώπης και της Αμερικής.
Η διεθνής βιβλιογραφία είναι πλούσια σε μελέτες, οι οποίες αναφέρουν ότι το παιδικό άσθμα εμφανίζεται όλο και πιο συχνά σε χώρες με βιομηχανική ανάπτυξη. Για παράδειγμα υπολογίζεται ότι το 6,7% των παιδιών στις Ηνωμένες Πολιτείες πάσχουν από άσθμα. Σε συγκριτική δε μελέτη παιδιών ηλικίας δώδεκα χρονών σε τέσσερις χώρες, ιστορικό άσθματος είχαν στη Νέα Ζηλανδία 16,8%, στην Ουαλλία 12%, στη Νότιο Αφρική 11,5% και στη Σουηδία 4%. Σε εθνική μελέτη στη Μεγάλη Βρετανία, 13% των παιδιών ηλικίας πέντε με δεκαεπτά χρονών είχαν ιστορικό άσθματος. 'Αλλες δημοσιεύσεις αναφέρουν παρόμοιες συχνότητες. Τα ποσοστά ποικίλουν από χώρα σε χώρα. Πάντως συγκρίνοντας τις μελέτες, μεγάλο πρόβλημα είναι τα κριτήρια της διάγνωσης και οι διαφορές από ηλικία σε ηλικία των παιδιών.
Στην Ελλάδα, σύμφωνα με τα στοιχεία που μου δίνει το νοσοκομείο, το 8% με 10% του παιδικού πληθυσμού έχει ιστορικό αλλεργικού άσθματος.
Σχετικά τώρα με τους αιτιολογικούς παράγοντες, τον πιο σημαντικό ρόλο παίζει το οικογενειακό ιστορικό άσθματος ή άλλης αλλεργικής κατάστασης. Σημαντική συσχέτιση συνεχίζουν να έχουν οι διάφοροι αλλεργιογόνοι παράγοντες στο περιβάλλον, όπως είναι η φυτική γύρις, τα κατοικίδια ζώα, η ακαρίδα στη σπιτική σκόνη και άλλα.
Λοιμώξεις του ανώτερου αναπνευστικού συστήματος προκαλούν επεισόδια άσθματος στα ευαίσθητα άτομα. Αυτό είναι το λοιμώδες άσθμα. Υπάρχουν ενδείξεις ότι η ατμοσφαιρική ρύπανση, κυρίως από εκπομπές από τα αυτοκίνητα, παίζει ενεργό ρόλο στην ευαισθητοποίηση στους αλλεργικούς ανθρώπους, που έχουν κληρονομική προδιάθεση στο άσθμα.
Το ίδιο ισχύει και για την αλλεργική ρινίτιδα, αλλά οι ατμοσφαιρικοί ρύποι έχουν και άμεση επίδραση στους βλεννογόνους της ρινός.
ΠΡΟΕΔΡΕΥΩΝ (Παναγιώτης Ν. Κριτικός): Τελειώσατε παρακαλώ, γιατί υπερβήκαμε κατά πολύ το χρόνο των ερωτήσεων και έχουμε και νομοθετικό έργο μπροστά μας.
Η κ. Φουντουκίδου έχει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, εγώ δεν θέλω να αναλύσω -και ασφαλώς δεν έχω και τη δυνατότητα να αμφισβητήσω- τα αποτελέσματα μιας επιστημονικής έρευνας, που έγινε πρόσφατα, με δεδομένα από το 1990 μέχρι το 1999. 'Οπως ξέρετε, όσο πιο μακροχρόνια είναι η παρατήρηση, τόσο και πιο αξιόπιστη είναι.
Αυτό που ήθελα εγώ να κάνω με την ερώτηση είναι να αναδείξω το θέμα της προστασίας της δημόσιας υγείας, που για μένα προβάλλει σαν θέμα υψίστης προτεραιότητος για τους αρμόδιους φορείς, που -λυπάμαι για τη διαπίστωση- τελικώς φαίνεται ότι απέτυχαν στην αποστολή τους.
'Ετσι, λοιπόν, προβάλλει μία ανάγκη περαιτέρω ευαισθητοποίησης, αλλά και πιο υπεύθυνης και αποτελεσματικότερης αντιμετώπισης. Η έρευνα δείχνει ότι ένα στα τέσσερα παιδιά υποφέρει σήμερα από ρινίτιδα και αλλεργικό άσθμα σε περιοχές της Βόρειας Ελλάδας και δυστυχώς, το ποσοστό φθάνει στο 34% και περισσότερο στην Πτολεμαϊδα, 30% και περισσότερο στο Βόλο και στη Θεσσαλονίκη, περιοχές με αυξημένη ατμοσφαιρική και περιβαλλοντολογική ρύπανση, που σημαίνει ότι υπάρχει σύνδεση.
Αν με ρωτάτε, αν το θέμα είναι επίκαιρο, ασφαλώς θα σας πω ότι είναι εξόχως επίκαιρο, κύριε Υπουργέ, διότι και το θέμα των εκπομπών, όπως ξέρετε, ήταν το σημείο έρευνας στο πρόσφατο συνέδριο του Κιότο, όπου η Κυβέρνησή μας δυστυχώς πήγε μόνο μετά από καταγγελίες που έγιναν από τον τοπικό Τύπο και από τα πολιτικά κόμματα και όπου -να το σημειώσουμε και αυτό-κατ'ουσίαν επιφύλαξε δι'εαυτήν το δικαίωμα αύξησης των εκπομπών.
Εγώ θα πω κάτι άλλο. Ο κόσμος σήμερα μαστίζεται. Είναι σε έξαρση η ηπατίτιδα, η φυματίωση, η ρινίτιδα, λοιμώδη νοσήματα, είναι ανεξέλεγκτες οι καταστάσεις. Τι θα γίνει, κύριε Υπουργέ, αν δεν πάρουμε μέτρα;
Αντιλαμβάνεσθε, λοιπόν, ότι υπάρχει άμεση ανάγκη λήψης μέτρων προστασίας της δημόσιας υγείας σήμερα, κύριε Υπουργέ, γιατί αύριο φοβάμαι ότι θα είναι πολύ αργά.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κυρία συνάδελφε, δεν πρόλαβα να σας πω στην πρωτολογία μου ότι το Ινστιτούτο Υγείας του Παιδιού είχε ασχοληθεί από χρόνια με το θέμα. Από την αρχή της δεκαετίας του 1980 ασχολείται με τις επιπτώσεις της ατμοσφαιρικής ρύπανσης στην υγεία των παιδιών.
Η πρώτη ανακοίνωση έγινε το 1985. 'Εχουν δοθεί σχετικές οδηγίες σε όλες τις υπηρεσίες υγείας της πρωτοβάθμιας φροντίδας της χώρας. Επίσης γίνεται τώρα ανάλυση από το Ινστιτούτο Υγείας του Παιδιού και συγγραφή μιας μελέτης με τίτλο "Γεωγραφική κατανομή κοινωνικοοικονομικών παραγόντων στο λεκανοπέδιο Αθηνών, σε συνάρτηση με τα επίπεδα ατμοσφαιρικής ρύπανσης". Η μελέτη αυτή έγινε με ανάθεση από το ΥΠΕΧΩΔΕ στα πλαίσια του προγράμματος ΕΤΕΡΠΣ και τα αποτελέσματα δεν έχουν δημοσιευθεί ακόμα. Επίκειται η δημοσίευσή τους.
Επίσης, από τον τομέα ανθρωπολογίας της υγείας του
 



 








Σελίδα 3065 
Ινστιτούτου Υγείας του Παιδιού υπήρξε συντονισμός δύο ευρωπαϊκών προγραμμάτων, που έχουν σχέση με τη βελτίωση της αντιμετώπισης του παιδικού άσθματος. Το ένα πρόγραμμα είναι: "Η φαρμοκολογική και κοινωνικοπολιτισμική αντιμετώπιση του παιδικού άσθματος" και το άλλο πρόγραμμα είναι: "Ζώντας με το άσθμα στην παιδική ηλικία-προαγωγή της υγείας, Ευρωπαϊκό forum". Αυτά από πλευράς κεντρικών υπηρεσιών του Υπουργείου, διότι το Ινστιτούτο Υγείας του Παιδιού είναι μια υπηρεσία του Υπουργείου Υγείας.
Βεβαίως, η Διεύθυνση Πρωτοβάθμιας Φροντίδας Υγείας δίδει συνεχώς οδηγίες στα κέντρα υγείας και σε όλες τις Διευθύνσεις Υγείας και Πρόνοιας των νομαρχιών για προγράμματα πρόληψης σε αυτόν τον τομέα.
Είμαι στη διάθεσή σας, να δώσω όλα τα στοιχεία να τα μελετήσετε, για να δείτε ότι γίνεται μία προσπάθεια, χωρίς αυτό να σημαίνει ότι έχουμε εξαντλήσει όλες μας τις δυνατότητες.
Θέλω να πιστεύω ότι με τις υπηρεσίες σχολικής υγείας, που θα ξεκινήσουν από φέτος να συνιστώνται, νομίζω ότι μέσα από αυτές τις υπηρεσίες θα μπορέσουμε να περάσουμε προγράμματα πρόληψης και σωστής ευαισθητοποίησης και ενημέρωσης, που είναι και το υπ' αριθμόν ένα μέτρο γι' αυτές τις περιπτώσεις.
ΠΡΟΕΔΡΕΥΩΝ (Παναγιώτης Ν. Κρητικός): Η τρίτη με αριθμό 571/10.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την κατοχύρωση επαγγελματικών δικαιωμάτων των πτυχιούχων περιβαλλοντολόγων του Πανεπιστημίου Αιγαίου κλπ., διαγράφεται λόγω κωλύματος του ερωτωμένου κυρίου Υπουργού.
Τέταρτη είναι η με αριθμό 563/10.12.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τους Υπουργούς Γεωργίας, Εσωτερικών, Δημόσιας Διοίκησης και Αποκέντρωσης, σχετικα με την απομάκρυνση του Εθνικού Ιδρύματος Ανάπτυξης Γεωργικών Ερευνών (ΕΘΙΑΓΕ) έξω απο την πόλη της Λάρισας κλπ.
Η επίκαιρη ερώτηση έχει ως εξής:
"Λόγω της οικιστικής ανάπτυξης της πόλης της Λάρισας, οι εγκαταστάσεις του Εθνικού Ιδρυματος Ανάπτυξης Γεωργικών Ερευνών (ΕΘΙΑΓΕ) βρίσκονται πλέον δίπλα στις συνοικίες Αβέρωφ, Σέκφο και Νέα Πολιτεία.
Είναι γνωστο ότι στο ΕΘΙΑΓΕ, για τις ανάγκες των ερευνών, χρησιμοποιούνται φυτοφάρμακα υψηλής τοξικότητας, με σοβαρές επιπτώσεις στο περιβάλλον και στον ανθρώπινο οργανισμό.
Πραγματοποιούνται επίσης συχνά ψεκασμοί σε καλλιέργειες που απέχουν ελάχιστα μόνο μέτρα από τα σπίτια, με αποτέλεσμα τα φάρμακα να κατακάθονται στις αυλές και στα μπαλκόνια. Στις δε αποθήκες, που ενοικιάζονται σε ιδιώτη και λειτουργούν σαν σπορόκεντρο, γίνεται καθημερινή χρήση επικίνδυνων φαρμάκων για την απολύμανση και την απεντόμωση του σπόρου.
Εύλογη, λοιπόν, είναι η ανησυχία των κατοίκων, που εντείνεται και από τα αυξημένα κρούσματα καρκίνουν στην περιοχή.
Ερωτώνται οι κύριοι Υπουργοί:
1. Θα φροντίσει για την έγκαιρη απομάκρυνση του ιδρύματος και την μετεγκατάστασή του εκτός κατοικημένων περιοχών;
2. Θα λάβει τα αυστηρά εκείνα μέτρα, ώστε να απαγορευθεί ξανά η πολεοδόμηση δίπλα σε εγκαταστάσεις που ανήκουν στο ΕΘΙΑΓΕ;".
Ο κύριος Υφυπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, η επίκαιρη ερώτηση της κυρίας συναδέλφου αφορά τις εγκαταστάσεις του Ινστιτούτου Φυτών και Βοσκών στη Λάρισα και αφορά τις εγκαταστάσεις της πρώην κρατικής σποροπαραγωγής, αποθήκες δηλαδή οι οποίες μετά την κατάργηση της κρατικής παρέμβασης στο αντικείμενο αυτό, οι αποθήκες αυτές με διαγωνισμό ενοικιάσθηκαν σε συνεταιρισμούς και ενώσεις.
'Αρα λοιπόν έχουμε δύο αντικείμενα. Κατ' αρχήν την εναποθήκευση υλικών, σπόρων, κύρια όμως έχουμε την ενασχόληση με ερευνητικές δραστηριότητες του ΕΘΙΑΓΕ στη συγκεκριμένη περιοχή, δραστηριότητες οι οποίες υλοποιούνται -κάνουν τα πειράματα για τη βελτίωση κτηνοτροφικών φυτών και οσπρίων- από επιστήμονες οι οποίοι απο μας έχουν τη σαφή κατεύθυνση να είναι ιδιαίτερα ευαίσθητοι στα θέματα προστασίας περιβάλλοντος και δημόσιας υγείας και με βάση τη γνώση που έχουμε εμείς, τηρούνται αυστηρά όλοι οι κανόνες υγιεινής στην περιοχή.
Πώς έγινε το θέμα και υπάρχει αυτήν τη στιγμή το αίτημα των κατοίκων για την απομάκρυνση των αποθηκών και του ινστιτούτου, γιατί αυτή είναι η ουσία του θέματος.
Το πολεοδομικό σχέδιο της πόλης της Λάρισας επεκτάθηκε και αυτήν τη στιγμή οι κατοικημένες περιοχές φθάνουν περίπου τα τριάντα έως εκατό μέτρα από την περιοχή όπου υπάρχουν οι κρατικές αποθήκες και βεβαίως τα εκατό μέτρα περίπου σε απόσταση από το Ινστιτούτο του ΕΘΙΑΓΕ.
'Ολες οι διαδικασίες, όλες οι εργασίες, που γίνονται από το Ινστιτούτο, εφαρμόζουν τεχνικές τέτοιες που να είναι εναρμονισμένες με τη νομοθεσία του κράτους στις πειραματικές καλλιέργειες του Ινστιτούτου.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) Απαγορεύονται οι ψεκασμοί, διότι το προϊόν που παράγεται από τις καλλιέργειες σίτου και βίκου είναι προϊόν για πειράματα, άρα δεν επιτρέπονται οι ψεκασμοί. Πόσο μάλλον, όταν οι καλλιεργώμενες πειραματικές εκτάσεις απέχουν από τις κατοικίες περίπου είκοσι μέτρα.
Παρ'όλα αυτά, όπου υπάρχει -όχι μόνο σ'αυτήν την περιοχή, αλλά και σ'άλλες περιοχές της χώρας- επέκταση των πολεοδομικών σχεδίων των πόλεων, το Υπουργείο Γεωργίας έχει συγκροτήσει επιτροπή και μέσα στο 1998, θα πάρει τις οριστικές του αποφάσεις για το μέλλον των αποθηκών και τις δραστηριότητες στους συγκεκριμένους χώρους, άρα και στο συγκεκριμένο χώρο της Λάρισας.
ΠΡΟΕΔΡΟΣ (Απόστολος Κακλαμάνης): Η κ. Ανδριανή Λουλέ...
ΑΝΔΡΙΑΝΗ ΛΟΥΛΕ: Κύριε Πρόεδρε, προχθές δεν ήμουν εδώ -ή μάλλον φύγατε εσείς μετά- όταν κάνατε εκείνο το σχόλιο για το όνομά μου.
ΠΡΟΕΔΡΟΣ (Απόστολος Κακλαμάνης): Δεν φταις εσύ που σε είπα, Νίτσα, σε έλεγαν μικρή χαϊδευτικά Νίτσα και σου έμεινε.
ΑΝΔΡΙΑΝΗ ΛΟΥΛΕ: Δεν θα το πιστέψετε, αλλά αυτό έχει να κάνει με την παρανομία του πατέρα μου στην Αθήνα. Δεν έχει να κάνει καθόλου με χαϊδευτικό όνομα. Πάντως, σας ευχαριστώ πάρα πολύ για την παρέμβαση που κάνατε, έχετε δίκιο. 
ΠΡΟΕΔΡΟΣ (Απόστολος Κακλαμάνης): Αυτός ο λόγος, στον οποίο αναφέρεσθε, επέβαλε νομίζω να παραμείνει το Ανδριανή.
ΑΝΔΡΙΑΝΗ ΛΟΥΛΕ: Ξέρετε γιατί; Διότι ήλθα από την επαρχία παρανόμως εδώ, έξι μηνών. Είχε δώσει άλλο όνομα φυσικά και όχι το Λουλέ και δεν ήθελε να καταλάβουν οι γείτονες ότι προέρχεται από την επαρχία. Νόμιζε ότι το Νίτσα, τέλος πάντων, είναι πιο της πόλης όνομα και μου παρέμεινε.
ΠΡΟΕΔΡΟΣ (Απόστολος Κακλαμάνης): Λέγει ο κ. Κρητικός ότι κάνεις τις κινήσεις του πατέρα σου, όχι μόνο των χεριών. Να, και η στάση αυτή του μακαρίτη Λουλέ είναι.
ΑΝΔΡΙΑΝΗ ΛΟΥΛΕ: Τι να κάνω, κύριε Πρόεδρε, εγώ φταίω που του μοιάζω;
ΠΡΟΕΔΡΟΣ (Απόστολος Κακλαμάνης): Και έτσι σε αγαπάμε διπλά.
Ορίστε, έχετε το λόγο.
ΑΝΔΡΙΑΝΗ ΛΟΥΛΕ: Λυπάμαι που ο φίλος μου ο κ. Σωτηρλής δεν βλέπει κανένα πρόβλημα σ'αυτήν την ιστορία. Η ερώτησή μου δεν είχε σκοπό να χτυπήσει, ούτε το Υπουργείο Γεωργίας ούτε τη δουλειά που κάνει το ΕΘΙΑΓΕ. Αλλά δεν μπορούμε να αγνοήσουμε ότι γύρω από το ίδρυμα
 



 








Σελίδα 3066 
υπάρχουν συνοικίες που προσβάλλονται καθημερινά από τη χρήση υψηλής τοξικότητας φυτοφαρμάκων, που γίνεται δίπλα από τα σπίτια των κατοίκων.
Το πρόβλημα δημιουργήθηκε από τη στιγμή που στην περιοχή γύρω από το ίδρυμα αβασάνιστα, εγκρίθηκε η επέκταση του σχεδίου πόλεως, χωρίς να σκεφτούν τα προβλήματα που θα δημιουργηθούν στο μέλλον. Για το λόγο αυτόν απευθυνθήκαμε και στο Υπουργείο Εσωτερικών, να μας πουν πώς έβγαλαν αυτήν την απόφαση και ποιος.
Σύμφωνα με τα όσα υποστηρίζουν οι κάτοικοι, είναι ιδιαίτερα επικίνδυνη και σημαντική η αύξηση των κρουσμάτων του καρκίνου ανάμεσά τους και τα τελευταία χρόνια, όπως λένε πάντα οι ίδιοι κάτοικοι, το 75% των θανάτων οφείλεται στον καρκίνο.
Να σημειωθεί εδώ, κύριε Υπουργέ, ότι υπάρχουν δύο σχολεία στο χώρο όπου γίνονται καλλιέργειες. Το ένα απ'αυτά είναι το Πολυκλαδικό Λύκειο, που στεγάζεται σε τμήμα των αποθηκών -που λειτουργούν σαν σπορόκεντρο-και σε άλλο τμήμα των αποθηκών φυλάσσονται σχολικά βιβλία και τρόφιμα που δίδονται στους πολύτεκνους.
Ξέρουμε ότι η νομοθεσία ορίζει πως τα φυτοφάρμακα πρώτης και δεύτερης κατηγορίας τοξικότητας -που είναι και τα πιο επικίνδυνα φυσικά- δεν πρέπει να χρησιμοποιούνται σε απόσταση μικρότερη από πενήντα μέτρα από τις κατοικημένες περιοχές.
Θέλω να αναγνωρίσω τη σοβαρή δουλειά που κάνει το ΕΘΙΑΓΕ. 'Οχι μόνο δεν πρέπει να τη σταματήσουμε, αλλά να τη συνεχίσουμε και να την ενισχύσουμε, όχι όμως σε βάρος της υγείας των πολιτών. Δηλαδή εδώ, ή το ίδρυμα θα πρέπει να περιορίσει τις δραστηριότητές του, ή αλλιώς η λειτουργία του θα καθίσταται επικίνδυνη για τους γύρω οικισμούς.
Γι'αυτό θα έλεγα να απομακρύνετε τις εγκαταστάσεις του ΕΘΙΑΓΕ από τις κατοικημένες περιοχές που τώρα βρίσκεται και να λάβετε τα απαραίτητα αυστηρά εκείνα μέτρα, ώστε να μην επιτραπεί η όποια οικιστική ανάπτυξη στο μέλλον γύρω από αυτό. Και όπως είπατε στο τέλος της πρωτολογίας σας, σκοπεύετε να πάρετε περισσότερα μέτρα. Ελπίζω να γίνει έτσι και να σταματήσει η ιστορία μέχρι εκεί τουλάχιστον. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ'αρχήν την επέκταση του πολεοδομικού σχεδίου δεν την έκανε το ΥΠΕΧΩΔΕ ούτε το Υπουργείο Γεωργίας. Την έκαναν οι τοπικές αρχές.
ΑΝΔΡΙΑΝΗ ΛΟΥΛΕ: Οι οποίες ελέγχονται.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Πριν το κάνουν αυτό, υπήρχε έρευνα στην περιοχή, η οποία γίνεται και σήμερα και όλες οι αρμόδιες υπηρεσίες της Λάρισας μέχρι σήμερα δεν μας έχουν δώσει ποτέ κανένα μήνυμα, καμιά αφορμή, ότι υπάρχει αυτή η εκτίμηση που εσείς φέρνετε με το κείμενο της ερώτησής σας, για κινδύνους και μάλιστα για καρκινογόνες ουσίες στην περιοχή, που βλάπτουν την υγεία των πολιτών.
Θέλω να θεωρήσετε ότι έχουμε λίγη ευαισθησία και εμείς και εσείς, στο κομμάτι αυτό, γι' αυτό και τόνισα από την αρχή ότι η κατεύθυνση η δική μας είναι να χρησιμοποιούνται για τα πειράματα του ινστιτούτου τέτοιες ουσίες, που θα είναι βέβαιο ότι δεν θα βλάπτουν την υγεία των πολιτών.
Τα πειράματα αυτά τα εκτελούν επιστήμονες ερευνητές με άρτια επιστημονική κατάρτιση και βεβαίως με σαφή κατεύθυνση.
Με βάση αυτά που είπατε εσείς θα ξαναρωτήσουμε τις υπηρεσίες, της Λάρισας να έχουμε και τη δική τους τεκμηριωμένης άποψης.
ΑΝΔΡΙΑΝΗ ΛΟΥΛΕ: Πέστε μας για το σχολείο. Το γνωρίζετε;
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Αυτά είναι συναισθηματικά και υπερβολές που λέτε. Οι υπερβολές δεν βοηθάνε την ουσία. Μία είναι η ουσία, ότι οι κάτοικοι θέλουν να απομακρυνθούν από την περιοχή αυτή και οι αποθήκες και το ινστιτούτο και να το κάνουν πάρκο. Σεβαστή αυτή τους η επιθυμία, αλλά να μη λέμε και υπερβολές. Γιατί λέγονται υπερβολές για το σχολείο, για αρρώστιες κλπ.
ΑΝΔΡΙΑΝΗ ΛΟΥΛΕ: Αμφισβητείτε ότι υπάρχει το σχολείο; Πέστε μας ότι δεν γνωρίζετε ότι υπάρχει το σχολείο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Να είμαστε σοβαροί. Διότι το να διασπείρουμε τέτοιες ανησυχίες σε μια περιοχή, χωρίς τεκμηριωμένα στοιχεία, πράγματι δεν εξυπηρετούμε τα καλώς εννοούμενα συμφέροντα των πολιτών.
Σε κάθε περίπτωση σας διαβεβαιώ, ότι εμείς το 1998 θα εξετάσουμε για άλλους λόγους τη δυνατότητα, να δούμε τι θα κάνουμε με αυτές τις αποθήκες και το ινστιτούτο. Ευχαριστώ.
ΑΝΔΡΙΑΝΗ ΛΟΥΛΕ: Αυτό πάντως δεν είναι απάντηση.
ΠΡΟΕΔΡΟΣ (Απόστολος Κακλαμάνης): Πέμπτη είναι η με αριθμό 554/8.12.1997 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη - Καραγιάννη προς τον Υπουργό Περιβάλλοντος, Χωροταξίας και Δημοσίων 'Εργων, η οποία διαγράφεται λόγω απουσίας τόσο της ερωτώσης συναδέλφου όσο και του ερωτωμένου Υπουργού.
Ολοκληρώθηκε η συζήτηση των επικαίρων ερωτήσεων.
 



 








Σελίδα 3067 
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συμπληρωματική ημερήσια διάταξη
ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ
Θα συνεχιστεί η συζήτηση επί των άρθρων και του συνόλου του σχεδίου νόμου του Υπουργείου Πολιτισμού: "Θεσμοί, μέτρα και δράσεις πολιτιστικής ανάπτυξης".
Κατά την προχθεσινή συνεδρίαση και τη συζήτηση πριν από την επιψήφιση επί της αρχής του νομοσχεδίου δεν μίλησαν, αν και ήταν παρόντες, οι συνάδελφοι κύριοι Βασίλειος Κορκολόπουλος, Ηλίας Βεζδρεβάνης, Ιωάννης Παπαδημόπουλος και Στέλιος Παπαθεμελής και απεφασίσθη ομοφώνως να λάβουν το λόγο, όσοι είναι παρόντες κατά τη συζήτηση της πρώτης ενότητας με επιπλέον χρόνο πέντε λεπτών.
Το νομοσχέδιο αποτελείται από δέκα άρθρα. Τροπολογίες του Υπουργού δεν υπάρχουν, αλλά υπάρχουν των συναδέλφων και καλό θα είναι να έχουμε λίγο χρόνο να συζητήσουμε και επ' αυτών.
Σε ό,τι αφορά την οργάνωση της συζητήσεως, μπορούμε να πάμε μέχρι το άρθρο 5 σε μία ενότητα;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Και το 8, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Οι εισηγητές τι λένε;
Ορίστε, κύριε Χυτήρη.
ΤΗΛΕΜΑΧΟΣ ΧΥΤΗΡΗΣ: 'Ετσι έγινε και στην επιτροπή.
ΠΡΟΕΔΡΟΣ (Απόστολος Κακλαμάνης): Επομένως να βάλουμε τα άρθα 6, 7 και 9 ως δεύτερη ενότητα;
ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, συμφωνούμε κι εμείς και το συζήτησα το πρωί και με τον κύριο Υπουργό. Θα ήθελα να προτείνω, αν συμφωνούν και οι συνάδελφοί μου εισηγητές, επειδή η πρώτη ενότητα περιλαμβάνει το μεγάλο άρθρο 4, όπου υπάρχουν πολλές παρεμβάσεις από όλους μας, μήπως θα μπορούσαμε, αν χρειαστεί, να μιλήσουμε δεκαπέντε λεπτά επί των έξι άρθρων.
ΠΡΟΕΔΡΟΣ (Απόστολος Κακλαμάνης): Είναι σωστό αυτό που λέτε. Να δώσουμε περισσότερο χρόνο στους εισηγητές για την ενότητα αυτή. Θα δώσουμε τα δέκα λεπτά και αν κάποιος θέλει να προχωρήσει περισσότερο, θα μιλήσει μέχρι δεκαπέντε λεπτά.
Συμφωνείτε λοιπόν να συζητηθούν τα άρθρα σε δύο ενότητες, η πρώτη ενότητα θα περιλαμβάνει τα άρθρα 1,2,3,4,5 και 8 και η δεύτερη ενότητα τα άρθρα 6,7,9 και 10;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Ο εισηγητής του ΠΑΣΟΚ κ. Χυτήρης έχει το λόγο.
ΤΗΛΕΜΑΧΟΣ ΧΥΤΗΡΗΣ: Δεν θα μιλήσει ο κ. Βεζδρεβάνης, που εκκρεμεί η ομιλία του από την προηγούμενη συνεδρίαση;
ΠΡΟΕΔΡΟΣ (Απόστολος Κακλαμάνης): Θα ακούγαμε πρώτα τους εισηγητές, αλλά εφόσον σηκώθηκε από τη θέση του o κ. Βεζδρεβάνης, ας του δώσουμε το λόγο.
Ορίστε, κύριε Βεζδρεβάνη, έχετε το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, νομίζω ότι εμείς έπρεπε να μιλήσουμε, που δεν μιλήσαμε στις πρωτολογίες.
ΠΡΟΕΔΡΟΣ (Απόστολος Κακλαμάνης): 'Οχι, θα μιλούσατε επί των άρθρων και θα είχατε περισσότερο χρόνο.
Ορίστε, κύριε Βεζδρεβάνη.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, παρά τις προσπάθειες που κάνει ο Πρόεδρος της Βουλής κ. Κακλαμάνης για την αναβάθμιση του Κοινοβουλίου, η Κυβέρνηση κάνει ό,τι μπορεί για να το καταρρακώσει.
(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.)
Μία ακόμα απόδειξη τούτου, είναι η εμμονή της να συζητήσει το σημερινό νομοσχέδιο με τις ειδικές διαδικασίες του Κανονισμού της Βουλής. Και τούτο χωρίς να προβεί στις δέουσες εξηγήσεις, παρά τη δική μας έμμονη αξίωση που μας ανάγκασε στην αποχώρηση από την Αίθουσα. Αλλά η αποχώρησή μας, φαίνεται, δεν ίδρωσε το αυτί της Κυβερνήσεως. Γιατί εγώ, κύριε Υπουργέ, γνωρίζω πολύ καλά να καταλογίζω σωστά τις ευθύνες εκεί που ανήκουν και δεν καταλογίζω την ευθύνη στο Προεδρείο της Βουλής, το οποίο πιέζεται από την Κυβέρνηση για να κάνει ό,τι κάνει εις βάρος του Κανονισμού.
Κύριοι της Κυβέρνησης, η εν διαμαρτυρίαις αποχώρηση ενός κόμματος και ιδιαίτερα του κόμματος της Αξιωματικής Αντιπολιτεύσεως είναι πράξη πολιτική, ένδειξη κορυφαίας διαμαρτυρίας.
Αλλά, κύριοι συνάδελφοι, πού τέτοιες ευαισθησίες από τη σημερινή Κυβέρνηση! 'Επρεπε να είχατε χάσει τον ύπνο σας, κύριε Υπουργέ, όταν αποχώρησε από τη συζήτηση του νομοσχεδίου σας η Αξιωματική Αντιπολίτευση.
Δικαιολογημένα όλοι οι Βουλευτές διερωτώνται, γιατί πρέπει αυτό το νομοσχέδιο να ψηφισθεί πριν κλείσει η Βουλή για τις γιορτές. Διεκόπη η συζήτηση του νομοσχεδίου του Υπουργείου Κοινωνικών Ασφαλίσεων, ανετράπη η ημερησία διάταξη της Παρασκευής, μπαίνει εμβόλιμη συνεδρίαση την ερχομένη Τρίτη, δηλαδή έχουμε πλήρη αναστάτωση των εργασιών της Βουλής, για να περάσει αυτό το νομοσχέδιο, μέσα στο 1997.
Να υιοθετήσω, κύριε Υπουργέ, την άποψη ότι μετά την 1η Ιανουαρίου θα γίνει ανασχηματισμός της Κυβέρνησης και κανείς από τους σημερινούς Υπουργούς δεν γνωρίζει εάν θα είναι Υπουργός ή εάν θα είναι Υπουργός, ποίου Υπουργείου; Ειλικρινά, είναι ένα ερώτημα, καθ'όσον το σημερινό κυβερνητικό σχήμα δεν αντέχει άλλο. Κουρασμένο αγκομαχάει και συνεχώς και καθημερινώς χάνει τη στήριξή του από την κοινή γνώμη.
Να υιοθετήσω την άποψη ότι μέχρι 31 Δεκεμβρίου είναι το απώτατο όριο για την υπογραφή των προγραμματικών συμβάσεων που ανέρχονται στο ένα τρισεκατομμύριο διακόσια δισεκατομμύρια (1.200.000.000.000) δραχμές και πρέπει να μετάσχει σ'αυτό κατά το ποσοστό του και το Υπουργείο Πολιτισμού; Και αυτό είναι ένα ερώτημα που αντέχει, κύριε Υπουργέ, στη λογική και σε όσα κατά κόρον λέγονται και γράφονται αυτόν τον καιρό.
Να υιοθετήσω μία τρίτη άποψη, ότι χωρίς τις διατάξεις του συζητουμένου νομοσχεδίου χάνονται κάποια δισεκατομμύρια από την Ευρωπαϊκή 'Ενωση; Εύλογο είναι το ερώτημα.
Τώρα ξύπνησε η Κυβέρνηση, τη δωδεκάτη παρά ένα και αγκομαχάει τρέχοντας να προλάβει την 31η Δεκεμβρίου;
'Ο,τι και να συμβαίνει, κύριοι συνάδελφοι, από αυτά που ανέφερα, δεν δικαιολογούν το σημερινό Υπουργό Πολιτισμού να φέρνει στη Βουλή ένα νομοσχέδιο γραμμένο στο γόνατο.
Εγώ, κύριε Υπουργέ, ευθαρσώς σας αναγνωρίζω ότι έχετε τις δυνατότητες να κάνετε τομές στα θέματα του Υπουργείου Πολιτισμού. Με το νομοσχέδιο που φέρατε βιαστικά, κυριολεκτικά αγκομαχώντας, υποτιμάτε τις δυνατότητές σας, αλλά και τη νοημοσύνη της Εθνικής Αντιπροσωπείας.
Περιμέναμε ειλικρινά από εσάς ένα νομοσχέδιο για τον πολιτισμό, που θα έκανε τομές, θα άνοιγε δρόμους, για να αποκτήσουν φτερά τα πολιτιστικά μας δρώμενα. Και αντ'αυτού, "πλίνθοι και κέραμοι ατάκτως ερριμμένα"!
Δεν είμαι σε θέση να ερμηνεύσω τη φράση του εισηγητού σας κ. Χυτήρη, που είπε ότι κάθε άρθρο του νομοσχεδίου μπορούσε να είναι και ένα ιδιαίτερο νομοσχέδιο. Εννοούσε αυτό το οποίο λέω εγώ, περί "πλίνθων και κεράμων" ή και η ομολογουμένως γαλατική του ευγένεια δεν άντεξε αυτόν τον αχταρμά;
Διακηρύσσετε σε όλους τους τόνους ότι είστε υπέρ του διαλόγου και διάλογο με τους ενδιαφερομένους φορείς δεν κάνατε παρ' ό,τι σας εζητήθη. Αρκεστήκατε να κάνετε διάλογο με τους υφισταμένους σας και τους συμβούλους σας, οι οποίοι και συμφώνησαν με τον προϊστάμενό τους, δηλαδή με σας.
Κύριε Υπουργέ, χωρίς τομές, χωρίς οράματα, αναμοχλεύετε ό,τι υπάρχει και προσπαθείτε να πείτε ότι κάτι κάνετε και εσείς για τον πολιτισμό, γιατί βρίσκεστε στη θέση του πολιτικού προϊσταμένου του Υπουργείου Πολιτισμού.
Ο πολιτισμός είναι ένα από τα μεγαλύτερα θέματα με τα οποία η Ελλάδα, κύριε Υπουργέ, μπορεί να παίξει στην παγκόσμια σκακιέρα, γιατί δεν έχουμε και πολλά πράγματα με τα οποία μπορούμε να παίξουμε στη διεθνή κοινωνία. Με τον
 



 








Σελίδα 3068 
πολιτισμό, όμως, κύριε Υπουργέ -και το γνωρίζετε πολύ καλά-μπορούμε να παίξουμε καλά σαν χώρα. Και η αναμόχλευση των υπαρχόντων γίνεται με την ίδρυση έντεκα Νομικών Προσώπων Ιδιωτικού Δικαίου και μιας ανωνύμου εταιρείας, που θα εξαρτώνται άμεσα από τον κύριο Υπουργό Πολιτισμού.
Κανένα πρόβλημα, κύριε Υπουργέ, δεν έχω μαζί σας. 'Εχω όμως πρόβλημα με αυτήν την απεριόριστη εξουσιόδοτηση την οποία ζητάτε από την Εθνική Αντιπροσωπεία και την οποία εγώ σαν 'Ελληνας Βουλευτής δεν τη δίνω. Γιατί αυτή η απεριόριστη εξουσιοδότηση του ελληνικού Κοινοβουλίου προς την Κυβέρνηση ευνουχίζει αυτό το Νομοθετικό Σώμα.
Φροντίσατε βέβαια, κύριε Υπουργέ, να δώσετε το μήνυμα ότι πολιτισμός για την Ελλάδα είναι η Αθήνα και η Θεσσαλονίκη. Και όσον αφορά τη συμπεριφορά της Αθήνας έναντι της υπολοίπου Ελλάδος, είναι γνωστή. Τέτοια υπέστη και η Θεσσαλονίκη. Σήμερα επειδή ευτυχεί η Θεσσαλονίκη να έχει εσάς Υπουργό, επεκτείνετε αυτόν τον πολιτιστικό άξονα από Αθήνα μέχρι Θεσσαλονίκη και σαφώς αγνοείτε ολόκληρη την άλλη Ελλάδα.
Το Εθνικό Κοινοβούλιο, κύριε Υπουργέ, αποτελείται όμως για κάποια χρόνια ακόμη και από Βουλευτές που εκπροσωπούν την επαρχία. Γιατί όπως πάει η κατάσταση, σε λίγα χρόνια δεν θα υπάρχουν Βουλευτές που θα εκπροσωπούν την επαρχία, αλλά μόνο τα μεγάλα αστικά κέντρα, το λεκανοπέδιο της Αττικής, τον Πειραιά, τη Θεσσαλονίκη και τις μεγάλες πόλεις. Ακόμη, όμως, υπάρχουν 'Ελληνες Βουλευτές που αντιπροσωπεύουν την ελληνική επαρχία, αυτήν την ξεχασμένη Ελλάδα, αυτήν που και το νομοσχέδιό σας θέλει να λησμονήσει.
Το νομοσχέδιό σας βιαστικά μιλάει για πολιτισμό για αυτές τις δύο πόλεις. 'Οχι, κύριε Υπουργέ, δεν είναι μόνο αυτές οι δύο πόλεις. Και το ακούτε αυτό μόνο από εμένα. Θα το ακούγατε όμως και από τους υπολοίπους συναδέλφους εξ επαρχίας, εάν δεν είχατε μεθοδεύσει αυτόν τον τρόπο με τον οποίο διαγράψατε όλους τους συναδέλφους της επαρχίας με αυτήν την απαράδεκτη διαδικασία που ακολουθήθηκε προχθές το βράδυ. Και εμείς διεσώθημεν, διότι ήμασταν μέχρι τα ξημερώματα εδώ. Αν αγνοείτε αυτό, κύριε Υπουργέ, αν αγνοείτε δηλαδή ότι πολιτισμός δεν είναι μόνο η Αθήνα και η Θεσσαλονίκη, αλλά είναι και η άλλη Ελλάδα -και θα παρακαλέσω τον κύριο συνάδελφο να αφήσει τον κύριο Υπουργό, γιατί για τον κύριο Υπουργό ομιλώ- τότε σας καλούμε να έρθετε στην 'Ηπειρο για να διαπιστώσετε ότι οι ρίζες του πολιτισμού μας ξεκινούν από τα πανάρχαια χρόνια και συνεχίζονται μέχρι σήμερα με τη θαυμαστή παρουσία στα πολιτιστικά δρώμενα της πατρίδας μας. Παίζοντας οι πρόγονοί μας τους τραγικούς στη Δωδώνη και στην Τιτάνη, μας δείχνουν το δρόμο, μας δείχνουν τις πολιτιστικές μας ρίζες και μας καλούν να αντισταθούμε στην προσπάθειά σας να παραγκωνιστεί ο τόπος μας από τον πολιτιστικό άξονα της Αθήνας-Θεσσαλονίκης κατά τον οδικό άξονα ΠΑΘΕ.
Περιμέναμε ένα νομοσχέδιο που θα φρόντιζε για την ανάδειξη της πολιτιστικής μας κληρονομιάς. Και είναι ντροπή μας, που αιώνες τώρα είναι θαμμένη αυτή η πολιτιστική μας κληρονομιά κάτω από τη γη. Περιμέναμε κάτι για το βιβλίο, για το θέατρο, για τη δημοτική μουσική, για τους παραδοσιακούς μας χορούς, για τα μουσεία μας, αρχαιολογικά και λαογραφικά. Και αντί τούτων και πολλών άλλων, κύριε Υπουργέ...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα παρακαλέσω, κύριε Πρόεδρε, να μου δώσετε ένα λεπτό.
ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω κι εγώ να συντομεύετε.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, τουλάχιστον η ανοχή σε κάποιους Βουλευτές, που μένουν μέχρι τα ξημερώματα εδώ, είναι επιβεβλημένη.
ΠΡΟΕΔΡΕΥΩΝ (Παναγιώτης Ν. Κρητικός): Το επίδομα υπερωριών σε χρόνο ομιλίας δηλαδή;
ΗΛΙΑΣ ΒΕΖΔΡΕΒΑΝΗΣ: Αν συνέβαινε αυτό, θα ήμουν πολύ ευτυχής. Αλλά δεν βλέπω να γίνεται.
'Ελεγα, λοιπόν, πως αντί τούτων και πολλών άλλων που αναμέναμε από το νομοσχέδιο, το οποίο ήρθε προς ψήφιση, βιαστικό, πρόχειρο, φτωχό, φέρνετε εκείνες τις διατάξεις, με τις οποίες θέλετε για μια ακόμη φορά να τοποθετήσετε την ελληνική επαρχία στο περιθώριο.
Είχα την τιμή, κύριε Υπουργέ, να βρεθώ επί δύο χρόνια πρόεδρος και επί δύο χρόνια γενικός γραμματέας της Ηπειρωτικής Στέγης Γραμμάτων και Τεχνών, ενός από τους μεγαλύτερους πνευματικούς φορείς της Ηπείρου. Αν σήμερα ήμουν σ' αυτήν τη θέση, αν είχα και σήμερα αυτήν την ιδιότητα, θα απέρριπτα ασυζητητί το νομοσχέδιό σας.
Σήμερα που έχω την ιδιότητα του εκπροσώπου του ελληνικού λαού, σήμερα που εκπροσωπώ το Νομό Θεσπρωτίας, ένα νομό φτωχό, αλλά περήφανο, ένα νομό, που έχει να δείξει πολιτιστική κληρονομιά πολύ ανώτερη από πολλές άλλες περιοχές της χώρας και δεν έχετε κάνει τίποτα, σήμερα, λοιπόν, με την ιδιότητα αυτή, είμαι υποχρεωμένος να καταψηφίσω το νομοσχέδιό σας. Αυτός είναι ο λόγος, κύριε Υπουργέ, που τόνισα προηγουμένως, δηλαδή η περιφρόνηση που δείχνει το νομοσχέδιό σας στα πολιτικά δρώμενα της ελληνικής επαρχίας και ιδιαίτερα στο νομό, που εκπροσωπώ, για τον οποίο πουθενά και τίποτα δεν υπάρχει. Ειλικρινά -δεν θέλω να καταχραστώ περισσότερο το χρόνο, κι ευχαριστώ, κύριε Πρόεδρε, για την ανοχή σας-λυπάμαι όμως, διότι από το σημερινό Υπουργό Πολιτισμού περίμενα σαφώς άλλη αντίληψη για τα πολιτιστικά δρώμενα της πατρίδας μας. Και διαπίστωσα ότι πραγματικά ο κύριος Υπουργός, για να καλύψει μόνο τις δικές του προσωπικές, εν προκειμένω, ανάγκες, όπως ανέλυσα στην αρχή, φέρνει αυτό το πρόχειρο νομοσχέδιο, το οποίο κυριότατα αδικεί την ελληνική επαρχία. Και εγώ ως Βουλευτής ελληνικής επαρχίας είμαι υποχρεωμένος να το καταψηφίσω.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κορκολόπουλος έχει το λόγο.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Ευχαριστώ, κύριε Πρόεδρε, για την κατανόησή σας.
Νομίζω ότι -ας μη με παρεξηγήσει ο κύριος Υπουργός για τις λέξεις, που θα χρησιμοποιήσω- το ακαθόριστο σύνολο, που συνθέτει το νομοσχέδιο, το παζλ από το οποίο κανείς δύσκολα μπορεί να βγάλει συμπεράσματα για τη γενική κατεύθυνση που παίρνει ο πολιτισμός μας μέσα από αυτό το νομοσχέδιο, με υποχρεώνει στις εξής αναφορές, που ειλικρινά θέλω να πιστεύω, ότι ο κύριος Υπουργός θα λάβει υπόψη του.
(Στο σημείο αυτό ο κύριος Υπουργός συνομιλεί με την κ. Μπενάκη)
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μία συνεννόηση ήθελα να κάνω.
ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω οι συνεννοήσεις να γίνονται διαφορετικά, όταν αγορεύει κάποιος συνάδελφος.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Θα ήθελα να σας επιστήσω την προσοχή ότι το νομοσχέδιό σας -και το λέω με όλον το σεβασμό σ' αυτό που όλοι υπηρετούμε-θα έπρεπε να ενδιαφέρεται για το πώς πραγματικά θα στηρίξουμε τη θέση της Ελλάδας μέσα στους επόμενους αιώνες.
Και πάνω απ' όλα προϋποθέτει τον προσδιορισμό της πολιτιστικής ταυτότητας του σύγχρονου 'Ελληνα. Μετά το 1821 που δημιουργήθηκε η σύγχρονη Ελλάδα μέχρι σήμερα, δεν έχουμε καταφέρει να προσδιορίσουμε την πολιτιστική μας ταυτότητα. Αυτό είναι, ίσως, το σημαντικότερο βήμα που πρέπει να κάνουμε, μπαίνοντας στον 21ο αιώνα.
Μέσα απ' αυτήν τη θεώρηση, επιτρέψτε μου να κάνω τις εξής αναφορές:
Πρώτον, κύριε Υπουργέ, έστω και ως πρόταση σε αυτό το πολυδιαφημισμένο νομοσχέδιο δεν υπάρχει μία αναφορά για ισλαμικό μουσείο. Δεν ξέρω, αν σας έχει απασχολήσει η έννοια του ισλαμικού μουσείου. 'Εχει τεράστια στρατηγική σημασία η δημιουργία ισλαμικού μουσείου στην Ελλάδα. Αυτές τις μέρες βγαίνει το βιβλίο για το μουσείο Μπενάκη.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είστε
 



 








Σελίδα 3069 
καλεσμένος.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: 'Οχι, εσείς είστε καλεσμένος, να το παρουσιάσετε, αν μου επιτρέπετε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα το παρουσιάσω τη Δευτέρα. Σας καλώ στην ομιλία μου.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Δεν είναι δημιούργημά σας.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, να μη μαλώνουν τώρα δύο καλεσμένοι στην παρουσίαση του βιβλίου.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Καλά τα λέτε, κύριε Πρόεδρε.
Θέλω, λοιπόν, να πω ότι πράγματι ξεφυλλίζοντας το βιβλίο του Μουσείου Μπενάκη νιώθει κανείς το έργο που έχει επιτελέσει και ταυτόχρονα τη σημασία που θα είχε για την Ελλάδα η δημιουργία ενός ισλαμικού μουσείου. 'Οπως πολύ εύστοχα είπε ο κ. Βεζδρεβάνης, δεν πρέπει να γίνει και αυτό στην Αθήνα ή στη Θεσσαλονίκη. Πρέπει να γίνει σε ένα άλλο χώρο, που οποιαδήποτε κυβέρνηση μπορεί να τον προσδιορίσει πολύ πιο εύστοχα από εμένα.
Δεύτερον, κύριε Υπουργέ, στην Ανδρίτσαινα, υπάρχει στην αποθήκη μία εκπληκτική σειρά εκμαγείων της ζωοφόρου του ναού του Επικουρείου Απόλλωνα. 'Οπως γνωρίζετε η ζωοφόρος του Επικουρείου Απόλλωνα εκλάπη κι αυτή, κατ' αντιστοιχία με τα μάρμαρα του Παρθενώνα, όχι βέβαια από τον 'Ελγιν, αλλά από άλλες ομάδες εκείνης της εποχής σε συνεργασία τότε με τον υιό του Αλή Πασά.
Δεν σας έχω δει να έχετε κάνει καμία αναφορά. Πηγαίνετε στο Λονδίνο, παίρνετε μέρος σε συσκέψεις και σωστά εκθειάζετε την ανάγκη επιστροφής των μαρμάρων του Παρθενώνα. Κι όμως, αν πάμε να επισκεφθούμε στο Βρετανικό Μουσείο τα μάρμαρα του Παρθενώνα, πριν τα πλησιάσουμε, σε ένα πατάρι, βρίσκεται η εκπληκτική ζωοφόρος του Επικουρείου Απόλλωνα.
Ρωτώ: Η ελληνική Κυβέρνηση δεν έχει θέσει θέμα καλύτερης ανάδειξης αυτής της ζωοφόρου; Δεν μιλάω, κύριε Υπουργέ, για θέμα επιστροφής. Είμαι βέβαιος ότι, αν δημιουργήσετε ένα στοιχειώδη, σύγχρονο μουσειακό χώρο στην ορεινή Ολυμπία και εκεί βάλετε αυτά τα εκπληκτικά εκμαγεία που σαπίζουν σε ξύλινα κιβώτια στην Ανδρίτσαινα εδώ και πολλά χρόνια -είμαι βέβαιος ότι το Υπουργείο Πολιτισμού αγνοεί την ύπαρξή τους- θα μπορέσουμε να δείξουμε σεβασμό προς αυτό που διεκδικούμε. Τότε θα έχουμε το ανάστημα, όποιος κάθεται στη θέση του Υπουργού Πολιτισμού να ζητά τα μάρμαρα για να τα αναδείξει καλύτερα και όχι με τον τρόπο που τα διεκδικούμε σήμερα, διότι αυτός ο τρόπος οδηγεί σε αδιέξοδο και όχι σ' αυτό που όλοι ευχόμεθα.
Σε συνδυασμό με αυτό, σας παρακαλώ ειλικρινά, κύριε Υπουργέ, να τοποθετηθεί υπεύθυνα η Κυβέρνηση ως προς το θέμα της ζωοφόρου του Ναού του Επικουρείου Απόλλωνα.
Τρίτον, μου απήντησε προ ημερών ο κύριος Υπουργός ότι δεν είναι θέμα της αρμοδιότητός του. Λέω σε σας, όμως, κύριε Πρόεδρε, ότι έχουμε μία πολιτιστική καχεξία μέσα στη Βουλή. Οι διάδρομοι απ' έξω κοσμούνται με γύψινα αγάλματα, αλλά τα μαρμάρινα αγάλματα σαπίζουν στις αποθήκες του Εθνικού Μουσείου.
'Εχουμε φωτογραφίες κακέκτυπα μεγαλωμένες από σκηνές της επαναστάσεως, αλλά ταυτόχρονα εκατοντάδες αν όχι χιλιάδες πρωτότυπα έργα μεγάλης αξίας χάνονται και καταστρέφονται όταν πλημμυρίζει η Εθνική Πινακοθήκη.
'Εχω ζητήσει από τον Πρόεδρο της Βουλής επανειλημμένα να προχωρήσουμε μέσα από ειδικούς το πώς επιτέλους θα αποκτήσουμε μια πραγματική φυσιογνωμία αντάξια του κτιρίου και του σκοπού που επιτελούμε εδώ μέσα. Προς τιμήν του ο κύριος Πρόεδρος μου είπε ότι θα προχωρήσει προς αυτήν την κατεύθυνση, αλλά θα ήθελα, κύριε Πρόεδρε, να του μεταβιβάσετε ότι μέχρι σήμερα, ενώ έχει περάσει σχεδόν ένας χρόνος, ενώ έχω παρακαλέσει με δύο επιστολές μου, δεν έχω τύχει καμία απάντησης επί της προόδου που γίνεται σ'αυτήν την κατεύθυνση.
Και νομίζω ότι σ'αυτήν την επιτροπή πάνω απ'όλα πρέπει να μετέχει ο Υπουργός Πολιτισμού που έχει συμβούλους, που έχει ανθρώπους οι οποίοι πραγματικά γνωρίζουν τί να κάνουν.
Μπαίνετε στο γραφείο του Προέδρου της Βουλής, κύριε Πρόεδρε.'Εχετε μια εικόνα σύγχρονη. Πάρτε μια εικόνα. Ζητήστε από τον κύριο Υπουργό Πολιτισμού μια εικόνα του 15ου, του 16ου αιώνος, εγώ θα σας ευχόμουν και βυζαντινή. Διότι το Βυζάντιο απουσιάζει από τη Βουλή των Ελλήνων, κύριε Πρόεδρε. Δεν έχουμε ίχνος Βυζαντίου. Διεκδικούμε την ιστορία του Βυζαντίου, κοπτόμεθα για την ιστορία του Βυζαντίου, είναι ελληνική η ιστορία του Βυζαντίου και δεν υπάρχει ούτε μια ένδειξη αν υπάρχει Βυζάντιο.
ΠΡΟΕΔΡΕΥΩΝ (Παναγιώτης Ν. Κρητικός): Επισημαίνετε τις ελλείψεις σε πολιτιστικές και πολιτισμικές επενδύσεις στη Βουλή.
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Ξέρετε γιατί το επισημαίνω, κύριε Πρόεδρε; Διότι ασχολούμεθα εδώ...
ΠΡΟΕΔΡΕΥΩΝ (Παναγιώτης Ν. Κρητικός): Είναι φτωχή και η Βουλή και δεν διαθέτει τις αναγκαίες δαπάνες!
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μα, δεν χρειάζονται δαπάνες. Υπάρχουν στα υπόγεια και σαπίζουν, όπως σας είπα. Ούτε δαπάνη χρειάζεται, κύριε Πρόεδρε, ούτε τίποτε. Και μάλιστα, εγώ θα ήμουν ειλικρινά πολύ υποχρεωμένος απέναντι στον Πρόεδρο της Βουλής, εάν μου ζητηθεί να του διαθέσω το 1/12 των αποδοχών μου...
ΠΡΟΕΔΡΕΥΩΝ (Παναγιώτης Ν. Κρητικός): Μια τέτοια προσπάθεια έχει αρχίσει για την ανάδειξη...
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Αφήστε με, κύριε Πρόεδρε, να ολοκληρώσω.
Εγώ διαθέτω το 1/12 των αποδοχών μου προς την πολιτιστική συμπλήρωση της Βουλής, που είναι ανύπαρκτη σήμερα και το καταθέτω στο Προεδρείο μόλις μου ζητηθεί. Και νομίζω ότι αν το ζητήσετε από όλους τους συναδέλφους το ίδιο θα κάνουν. Είναι τραγική η εικόνα που έχουμε.
Θα ήθελα, κύριε Πρόεδρε, να επισημάνω επίσης και ένα γεγονός: Βάζουμε αυτό το πολυνομοσχέδιο να τρέχει και βρισκόμαστε σε μια περίοδο που οδεύουμε προς τους Ολυμπιακούς Αγώνες του 2004 που θα γίνουν στην Αθήνα. Ο κύριος Υπουργός είχε την καλοσύνη και μας έχει στείλει ένα προσχέδιο, για το τί σκέφτεται να κάνει για τις πολιτιστικές δραστηριότητες, την πολιτιστική Ολυμπιάδα που θέλει να αναπτύξει κλπ.
Δεν ξέρω όμως, κύριε Υπουργέ, μέσα στο πολυνομοσχέδιό σας αν υπάρχει στοιχειώδης μέριμνα ακριβώς γι'αυτό που με το προσχέδιό σας εσείς εισηγείσθε στην Κυβέρνηση να κινηθεί προς αυτή την κατεύθυνση. Πολύ φοβούμαι ότι και ο χρόνος θα περάσει και ουσιαστικά πράγματα δεν θα γίνουν και ιδιαίτερα, στην περιοχή της Ηλείας, είτε αυτή λέγεται Αρχαία 'Ηλιδα είτε λέγεται Αρχαία Ολυμπία, δεν νομίζω ότι θα κάνετε κάτι σημαντικό και θα χαθεί μια πολύ μεγάλη ευκαιρία.
Και δράττομαι της ευκαιρίας, κύριε Πρόεδρε, να καλέσω τον κύριο Υπουργό να επισκεφθεί την Αρχαία 'Ηλιδα. Τα ποντίκια που θα συναντήσετε, κύριε Υπουργέ, δεν τα έχετε δει σε κανένα σημείο της Ελλάδος. Και όταν είπα ότι αυτά τα ποντίκια καταστρέφουν τα αρχαία, ξέρετε τι μας απήντησαν οι αρχαιολόγοι σας; Μην ανησυχείτε, λέει, τις πινακίδες τρώνε. Και όταν ρώτησα κάποιον διακεκριμένο αρχαιολόγο, μου είπε ότι αυτό είναι το χειρότερο, διότι χάνονται τα ίχνη, χάνονται οι αναφορές αυτών των ευρημάτων.
Και ειλικρινά πιστεύω ότι όταν ζούμε αυτήν την τραγική εγκατάλειψη, είτε λόγω ελλείψεως πόρων -υπάρχει έλλειψη πόρων- είτε λόγω αδιαφορίας, είναι τραγικό να μιλάμε για τόσο μεγαλόσχημα πράγματα εδώ, ενώ δεν μπορούμε να καλύψουμε στοιχειώδη πράγματα που διεθνώς μας εκθέτουν. Και είναι αυτά, τα οποία μας κάνουν -ενώ μπορούσαμε να βρισκόμαστε στην πρωτοπορία όλων των ευρωπαϊκών χωρών σε θέματα που έχουν σχέση με την παιδεία και τον πολιτισμό- δυστυχώς, να είμαστε ουραγοί.
Θέλω να πιστεύω ότι ο κύριος Υπουργός έχει τις δυνατότητες πραγματικά να δημιουργήσει την πολιτιστική ανάταση, εκείνη την οποία χρειάζεται η Ελλάδα, διότι, κύριε Υπουργέ, εάν δεν υπάρχει πολιτιστική ανάταση, πολιτική ανόρθωση, δεν
 



 








Σελίδα 3070 
θα έχουμε. Θα ζούμε όλοι στο βούρκο και σιγά-σιγά και οι λίγοι που βλέπουν τα άστρα, κύριε Υπουργέ, θα εκλείψουν.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, από τον παρόντα Υπουργό θα περίμενα πράγματι μία πλέον συστηματικότερη εργασία γύρω από το νομοσχέδιο αυτό. Με την πρώτη ανάγνωση αντιλαμβάνεται κανείς ότι πρόκειται περί ενός κειμένου που έχει μάλλον μυθηστοριματική διάσταση ή έστω διηγηματική. Είναι τόσες οι λεπτομέρειες, που αναφέρονται σ' αυτό, ώστε να δημιουργούν σύγχυση. Σιγά-σιγά έχουμε ξεφύγει πάρα πολύ από τον παλαιότερο τρόπο νομοθετήσεως, όπου οι νόμοι ήταν πιο σαφείς, τα κείμενα ολιγόλογα, πιο περιεκτικά και πραγματικά μπορούσαμε να συνεννοηθούμε καλύτερα.
Βλέπετε τώρα για παράδειγμα στο άρθρο 2 ή στο άρθρο 6 τέσσερις πυκνογραμμένες σελίδες κείμενο, όπου ρυθμίζονται πράγματα, τα οποία κάλλιστα θα μπορούσαν με προεδρικά διατάγματα και με υπουργικές αποφάσεις να ρυθμιστούν. 
'Ετσι, λοιπόν, από νομοθετικής πλευράς τα νομοσχέδιά μας πάσχουν όλα και πραγματικά αν λάβει υπόψη κανείς και την ταχύτητα με την οποία νομοθετούμε στον κάθε τομέα, τότε δικαίως παραπονούμεθα όλοι ότι δεν μπορούμε καν να έχουμε μία σαφή αντίληψη του νομοθετικού πλαισίου για κάθε τομέα. Διότι έτσι με τους πολλούς νόμους, με τις εμβαλωματικές προσπάθειες που επιχειρούνται κάθε φορά, δεν μπορούμε να αποκτήσουμε ένα περιεκτικό και σαφές νομοθετικό πλαίσιο, κυρίως συνεπεία των πιέσεων που δέχεται η νομοθετική εξουσία από τις διάφορες κοινωνικές ομάδες.
Αυτό ως μία γενική παρατήρηση.
Θα ήθελα να τονίσω αυτό το οποίο πάρα πολλοί στην Αίθουσα αυτή έχουν τονίσει μέχρι τώρα και λέγεται και γράφεται καθημερινώς, ότι εμείς αν έχουμε μία ξεχωριστή θέση στην παγκόσμια ιστορία αυτό το οφείλουμε στον πολιτισμό μας. Αυτό είναι σαφές και παραδεκτό από όλους. Δεν έχουμε ούτε ΝΤΑΣΩ ούτε ΜΠΟΙΝΓ, ούτε άλλα μεγάλα εργοστάσια για να παράγουμε ορισμένα βιομηχανικά προϊόντα υψηλής τεχνολογίας, έχουμε όμως τον πολιτισμό μας, ο οποίος συγκινεί και σήμερα όλους τους λαούς. Και όσοι μιλούν για Eλλάδα εννοούν τον πολιτισμό της Ελλάδας και αυτό μας κάνει φυσικά όλους υπερήφανους.
Βεβαίως για να αποδείξουμε ποιοι είμαστε μπορούμε με τη Φαιστό, με την Κνωσό, με τον αιγαιοπελαγίτικο πολιτισμό μας, με την Ολυμπία, με την Ακρόπολη, με τους Δελφούς, με τη Βεργίνα, με το Δίον αυτό να το κάνουμε, αλλά δεν είναι μόνο αυτοί οι τόποι οι οποίοι έχουν τόσο σημαντικά αρχαιολογικά ευρήματα, τα οποία μας κάνουν να είμαστε πράγματι υπερήφανοι, αλλά υπάρχουν και άλλοι τόποι με ήσσονος σημασίας ασφαλώς αρχαιότητες, τις οποίες δεν προσέχουμε και δυστυχώς και το υπό συζήτηση νομοσχέδιο δεν διαλαμβάνει τίποτα για την προβολή αυτών των αρχαιοτήτων των άλλων περιοχών που δεν έχουν τη σπουδαιότητα αυτών των τόπων που προανέφερα.
Από την άλλη πλευρά, όμως, ενώ θα περίμενε κανείς με το παρόν νομοσχέδιο και από τον παρόντα συγκεκριμένο Υπουργό, να προέλθει πράγματι μια δυνατή πρωτοβουλία και να γίνει ένας νόμος - πλαίσιο που να μπορέσει να προωθήσει την πολιτιστική μας κληρονομιά, να τη διαφυλάξει και να τη συντηρήσει, αυτό δεν γίνεται και βλέπετε αυτά τα τραγελαφικά τα οποία συμβαίνουν στη χώρα μας.
Πρέπει, λοιπόν, να ασχοληθούμε κυρίως με αρχαιολογικά ευρήματα μεγάλης αξίας με τα σημαντικά -και κρατάω μία φράση την οποία είπε προχθές το βράδυ ο κύριος Υπουργός- να δούμε τα σημαντικά αρχαιολογικά ευρήματα- και να μην ασχολούμαστε με τα τιποτένια. Και το λέω αυτό με πλήρη επίγνωση των όσων λέω, διότι πρέπει να κατανοήσουμε οι πάντες, κύριε Υπουργέ, ότι αφού πέρασαν άνθρωποι πριν από μας από τη γη, από τον πλανήτη μας, είναι επόμενο να άφησαν πίσω τα ίχνη του πολιτισμού τους. Αυτό, όμως, δεν σημαίνει ότι όλα τα ίχνη αποτελούν οπωσδήποτε και αρχαιολογικά ευρήματα και στοιχεία πολιτισμού. Κάτι θα έμεινε. 'Ενας τάφος, ένα πήλινο δοχείο, μία επιγραφή κλπ. Αλλά εμείς τι κάνουμε; Αφήνουμε τα σημαντικά αρχαιολογικά ευρήματα να γίνονται βορά στους αρχαιοκαπήλους στην ύπαιθρο και ασχολούμαστε με τα ασήμαντα.
Θα σας πω για την πλατεία της πατρίδας μου, της Λάρισας, που εδώ και δυο χρόνια ο δήμος δεν μπορεί να προχωρήσει στην αξιοποίησή της, γιατί βρέθηκε ένα ντουβάρι, χωρις κανένα απολύτως αρχαιολογικό στοιχείο και οι αρχαιολογικές υπηρεσίες ταλαιπωρούν το δήμο, αφού δεν μπορεί να αξιοποιήσει την πλατεία. Το ντουβάρι αυτό δεν είναι πολιτιστικό στοιχείο και δεν είναι δυνατόν να έρχεται το Κεντρικό Αρχαιολογικό Συμβούλιο και άλλες υπηρεσίες του Υπουργείου και να ασχολούνται με τιποτένια πράγματα και να περιφρονούν τα σημαντικά.
Είναι εξοργιστικά αυτά που συμβαίνουν και το είδαμε αυτό εδώ στο προαύλιο της Βουλής. Επί οκτώ μήνες, σαράντα άνθρωποι περίπου, ενώ διαπιστώθηκε ότι υπήρχε συμπαγής όγκος πέτρας και το μόνο που βρέθηκε ήταν ένα ντουμπέκι, δεν ξέρω πως το λένε αλλιώς στα νέα ελληνικά, ένας ογκόλιθος με μία τρύπα, όπου συνέθλιβαν οι πρόγονοί μας τα δημητριακά. Κατανάλωσαν εδώ οκτώ μήνες σαράντα άνθρωποι, μετακινώντας το υλικό με το κουταλάκι για να μην πειράξουν την πέτρα, ενώ φαινόταν ότι πρόκειται για συμπαγή σύνθεση του εδάφους και όχι κάποιο σημαντικό αρχαιολογικό εύρημα.
'Ετσι διασπαθίζουμε τις ελάχιστες πιστώσεις που υπάρχουν στο Υπουργείο Πολιτισμού σε ασήμαντα πράγματα και αφήνουμε τα σημαντικά να τα παίρνουν από δω και από εκεί και να τα κάνουν ιδιωτικές συλλογές ή να τα φυγαδεύουν στο εξωτερικό.
Κύριε Υπουργέ, νομίζω ότι είναι καιρός να ασχοληθείτε μ' αυτά πιο σοβαρά. Εγώ προτείνω μέσα σ' αυτό το νομοσχέδιο να δούμε τι θα κάνουμε με τη σύγχρονη τέχνη. Καλώς, λοιπόν, ιδρύεται το Εθνικό Μουσείο Σύγχρονης Τέχνης και το άλλο το Κρατικό στη Θεσσαλονίκη. 'Ομως θα έπρεπε να ληφθεί ακόμα μέριμνα να δημιουργηθούν κάποια μουσεία σε ευρύτερες περιοχές, περιφερειακά, όπου να συγκεντρώνουμε τα σημαντικά αρχαιολογικά ευρήματα.
Πάμε στο δρόμο Λάρισας-Αγιάς. Επί δυόμισι χρόνια, σας το δηλώνω επίσημα, καθυστερεί η διάνοιξη του δρόμου σε μήκος πενήντα μέτρων, γίνεται παράκαμψη μέσα από ένα χωριό, όπου περνάνε αυτοκίνητα βαριάς κυκλοφορίας από στενούς δρόμους, γιατί βρέθηκαν δύο τάφοι. 'Ολοι ξέρουμε ότι δεν ανήκουν στο Μέγα Αλέξανδρο, ούτε σε κανένα άλλο σημαίνον πρόσωπο. Είναι δυο κοινοί τάφοι που βρέθηκαν εκεί από χωρικούς της περιοχής. Αυτή η υπηρεσία δεν μπορεί να διαγνώσει ότι αυτοί οι τάφοι δεν αποτελούν σημαντικά αρχαιολογικά ευρήματα και να τους παρουν από εκεί και να τους μεταφέρουν σε ένα περιφερειακό μουσείο, όπου εκεί να συντηρηθούν; 'Εχουμε, λοιπόν, αυτά τα απαράδεκτα πράγματα και φαινόμενα και καθυστερούν τα δημόσια έργα επί χρόνια για το τίποτα.
Πρέπει, κύριε Υπουργέ, το Κεντρικό Αρχαιολογικό Συμβούλιο να αλλάξει νοοτροπία. Θυμάμαι ακόμα την περίπτωση μιάς εκκλησίας, όπου έπεσε η σκεπή τελείως και όπου δεν υπήρχε καμία τοιχογραφία στον τοίχο γιατί πέρασε η υγρασία και τις κατέστρεψε και για πέντε χρόνια δεν έγινε τίποτα. Απλώς είπαν ότι θα γίνει μία προγραμματική σύμβαση, θα κάνουμε κάποια αναπαλαίωση κλπ. Αν έχετε χρήματα, προχωρήστε, διαφορετικά αφήστε να κτισθεί μία καινούρια εκκλησία, διότι δεν υπάρχει κάτι που μπορεί να διασωθεί.
Αν το ΕΚΑΣ και οι υπηρεσίες σας έτσι σκέπτονται και έτσι νομίζουν ότι μπορούν να προφυλάξουν τον πολιτισμό, κάνουν μεγάλο λάθος.
Λίγα λόγια τώρα για τη μουσική. Καλώς διαλαμβάνεται κάποια διάταξη για τη μουσική. 'Οσον αφορα το χορό, έχουμε μεγάλες επιδόσεις. Δεν υπάρχει χωριό στην Ελλάδα που να μην έχει ένα χορευτικό συγκρότημα. 'Ολοι στη σύγχρονη Ελλάδα χορεύουν από το πρωί μέχρι το βράδυ. Με αεροπλάνα και πούλμαν τρέχουν στο εξωτερικό και πουλάνε φιγούρες και κινήσεις χορευτικές.
 



 








Σελίδα 3071 
Ομως, κύριε Υπουργέ, δεν βλέπουμε κάποιο σοβαρό ενδιαφέρον στο χώρο της μουσικής. Δεν θέλω να γίνω κακός απέναντι στη νεολαία, ούτε να φρενάρω τα ξενόφερτα πρότυπα μουσικής, αλλά πρέπει να προστατεύσουμε την καλή μουσική, ώστε να σταματήσουμε, αν είναι δυνατόν, αυτούς τους βρυχηθμούς λεόντων της κεντρώας Αφρικής. Πρόκειται περί πραγματικών βρυχηθμών, γιατι η σύγχρονη μουσική που λανσάρεται στα κέντρα της νεολαίας, κάθε άλλο παρά μουσική είναι.
Τέλος, μια μικρή παρατήρηση στο άρθρο 2. Λέτε, κύριε Υπουργέ, ότι ιδρύονται δύο νομικά πρόσωπα το Κρατικό Μουσείο και το Εθνικό Σύγχρονης Τέχνης. 'Εχω τη γνωμη αφού τα όμοια είναι κρατικά, είναι λίγο σόλικο να πιστεύουμε ότι με τους κανόνες του ιδιωτικού δικαίου, ιδρύουμε κρατικά πρόσωπα και η φραση το λέει καθαρά ότι ιδρύεται Εθνικό Μουσείο Σύγχρονης Τέχνης. 'Οχι ότι δεν μπορεί να λειτουργήσει με τους κανόνες του ιδιωτικού δικαίου, αλλά εδώ θέλει η διάταξη κάποια βελτίωση και ή θα πάτε κατευθείαν στο νομικό πρόσωπο δημοσίου δικαίου, αφού υπάρχουν παρόμοια ιδρύματα που εξυπηρετούν παρόμοιους σκοπούς ή να τα αφήσετε να αναλάβουν την πρωτοβουλία ιδιωτικοί φορείς. Δεν μπορεί η πολιτεία να ξεκινάει κάτι τέτοιο και μετά να τα παραχωρεί στους ιδιώτες. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία σαράντα ένας μαθητές και δύο συνοδοί-δάσκαλοι από το 1ο Δημοτικό Σχολείο Βύρωνα, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".
Ο κ. Χυτήρης έχει το λόγο.
ΠΕΤΡΟΣ ΤΑΤΟΥΛΗΣ: Κύριε Πρόεδρε, είμαι και εγώ γραμμένος για να μιλήσω.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Τατούλη, δεν ήσασταν από πριν και αποφασίστηκε στην προηγούμενη συνεδρίαση να μιλήσουν επί της πρώτης ενότητας και της αρχής οι παρόντες συνάδελφοι εκείνη την ώρα και ήταν τέσσερις.
ΠΕΤΡΟΣ ΤΑΤΟΥΛΗΣ: Μα, κύριε Πρόεδρε, ...
ΠΡΟΕΔΡΕΥΩΝ (Παναγιώτης Ν. Κρητικός): 'Οχι δεν ήσασταν παρών. Αυτό συμφωνήθηκε και αυτό ισχύει. 'Εχετε το δικαίωμα να μιλήσετε επί της ενότητας.
Αυτά ανεκοίνωσε ο κύριος Πρόεδρος, υπήρξε ομόφωνη η αποδοχή, άλλωστε έχει αποφασισθεί και δεν μπορούμε τώρα να κάνουμε εξαιρέσεις.
Κύριε Τατούλη, θα μιλήσετε. Δεν χάνετε το δικαίωμά σας στην ενότητα.
ΠΕΤΡΟΣ ΤΑΤΟΥΛΗΣ: Κύριε Πρόεδρε, μία πρακτική που είχε ακολουθηθεί ήταν να μιλάμε όλοι.
ΠΡΟΕΔΡΕΥΩΝ (Παναγιώτης Ν. Κρητικός): Σας λέω τι αποφασίστηκε προχθές και επιβεβαιώθηκε σήμερα από τον κύριο Πρόεδρο. Μην πάμε τώρα σε περιττή συζήτηση.
Ορίστε, κύριε Χυτήρη.
ΤΗΛΕΜΑΧΟΣ ΧΥΤΗΡΗΣ: Κύριε Πρόεδρε, στην Επιτροπή τα προς εξέταση άρθρα είναι τα 1, 2, 3, 4, 5 και 8. Αυτά τα άρθρα εξετάστηκαν διεξοδικά, όπου είχαμε τη δυνατότητα και τροπολογίες να καταθέσουμε και ο κύριος Υπουργός να δεχθεί πολλές εξ αυτών.
Με την ευκαιρία θέλω να πω ότι στη συζήτηση επί της αρχής, δόθηκε η αφορμή στον Υπουργό να απαντήσει και λεπτομερέστερα επί παρατηρήσεων που έγιναν απο τους εισηγητές πάνω στα άρθρα.
Βέβαια, από ό,τι αντιλαμβάνομαι υπάρχουν αρκετές τροπολογίες που έχουν κατατεθεί.
Θα ήθελα ο κύριος Υπουργός να τις δει με τη δέουσα προσοχή, γιατί αφορούν διάφορες εκκρεμότητες, που μερικές απ' αυτές ευσταθούν, όπως π.χ. των εργαζομένων στο Υπουργείο Πολιτισμού, σε διάφορα τμήματα. Νομίζω ότι είναι θέματα που μπορούν να αντιμετωπιστούν και στο παρόν νομοσχέδιο και όσα δεν μπορούν εδώ, τουλάχιστον στον υπό κατάρτιση οργανισμό του Υπουργείου Πολιτισμού.
Στο άρθρο 1, κύριε Πρόεδρε, με τον τίτλο "Εθνική πολιτική βιβλίου - λογοτεχνικά βραβεία και συναφή ζητήματα", εξετάζεται ακριβώς η πολιτική, οι πρωτοβουλίες, που παίρνονται, και οι καινοτομίες γύρω από το βιβλίο. Υπάρχει η βράβευση έργων Ελλήνων λογοτεχνών. Στα καθιερωμένα είδη βραβείων της λογοτεχνίας προστίθενται αυτήν τη φορά και βραβεία μετάφρασης ελληνικού έργου στην ξένη, όπως και ξένα στα ελληνικά. Επίσης, ένα κεντρικό βραβείο συνολικού έργου 'Ελληνα συγγραφέα, βραβείο στα περιοδικά και επίσης βραβείο σε εκδότες ή βιβλιοπώλες, οι οποίοι έχουν συμβάλει στη διάδοση του ελληνικού βιβλίου με πρωτότυπους και αποτελεσματικούς τρόπους.
Το σημαντικό σημείο στο άρθρο αυτό είναι η ενιαία τιμή βιβλίου, κάτι που υπάρχει και σε πολλές άλλες ευρωπαϊκές χώρες. Και καθορίζεται η ενιαία τιμή βιβλίου στο άρθρο αυτό λεπτομερέστερα πώς θα ανακοινώνεται η ενιαία αυτή τιμή ποιά έκπτωση και σε ποιο βαθμό θα υπάρχει στη τιμή αυτή που είναι 10%. Δεν μπορεί το βιβλίο να πουλιέται σε διαφορετική τιμή εκτός από βιβλιοπωλεία που βρίσκονται σε απόσταση πάνω από πενήντα χιλιόμετρα από τον εκδοτικό οίκο. Στην περίπτωση αυτή μπορεί να υπαρξει τιμή, η οποία θα επιβαρύνεται με 5% επιπλέον. Το άρθρο αυτό είναι βασικό γιατί η ενιαία τιμή βιβλίου καθορίζεται για πρώτη φορά στην Ελλάδα και έγινε μετά από διεξοδική συζήτηση με τους φορείς του βιβλίου.
Επίσης, με το άρθρο αυτό ιδρύεται το Λογοτεχνικό Αρχείο Θεσσαλονίκης για πρώτη φορά το οποίο εχει μια μορφή αστικής μη κερδοσκοπικής εταιρείας. Διεξοδικά αναφέρεται ο τρόπος λειτουργίας του Λογοτεχνικού Αρχείου Θεσσαλονίκης και τι θα διέπει η παρουσίαση που θα κάνει το αρχείο, με ποιούς τρόπους και πώς θα γίνει η πρόσληψη των διαφόρων υπαλλήλων στο Λογοτεχνικό Αρχείο Θεσσαλονίκης.
Κάτι άλλο που καθορίζεται στο άρθρο αυτό σχετικά με το βιβλίο είναι ότι τέσσερα αντίτυπα από κάθε έκδοση βιβλίου πρέπει να κατατίθενται στην Εθνική Βιβλιοθήκη είτε από τον εκδότη είτε από το συγγραφέα, ένα στη Βιβλιοθήκη της Βουλής και ένα στο Εθνικό Κέντρο Βιβλίου. Αυτό είναι απαραίτητο να γίνει, γιατί με την κατάθεση αυτή θα αναφέρεται επίσης ο αριθμός των βιβλίων που εκδόθηκαν, εις τρόπον ώστε να διευκολύνεται και η εφορία πάνω στο θέμα αυτό, αλλά και επίσης το βιβλίο επισήμως να λαμβάνει μέρος στους διαγωνισμούς που γίνονται από τις επιτροπές, προκειμένου να βραβευθούν τα βιβλία της χρονιάς.
'Εχω την εντύπωση, αγαπητέ Πρόεδρε και κύριοι συνάδελφοι, ότι με τη συζήτηση που έγινε γύρω από το άρθρο αυτό, δεν θα υπάρξουν -και δεν προτείνονται απ' όσο ξέρω- αλλαγές.
Στο άρθρο 2 με τίτλο "Εικαστική πολιτική - Μουσεία και Κέντρα Σύγχρονης Τέχνης" ιδρύονται Εθνικό Μουσείο Σύγχρονης Τέχνης στην Αθήνα και Κρατικό Μουσείο Σύγχρονης Τέχνης στη Θεσσαλονίκη. Αναφέρεται στο άρθρο ποια θα είναι επακριβώς η λειτουργία αυτών των εθνικών μουσείων, εντός των οποίων θα υπάρχουν αυτοτελή τμήματα, με τίτλο "Κέντρα Συγχρονης Τέχνης".
Πέραν τούτου, για τα Εθνικά αυτά Μουσεία Σύγχρονης Τέχνης, τα οποία είναι και απαραίτητα και είναι ένα αίτημα χρόνων από τον εικαστικό κόσμο, θα ήθελα να διευκρινίσω ότι θα είναι Νομικά Πρόσωπα Ιδιωτικού Δικαίου. Πέρα από αυτά, ιδρύεται επίσης Μουσείο Φωτογραφίας και Μουσείο Βιομηχανικού Σχεδίου. Ασφαλώς και υπάρχει το προσωπικό, ο τρόπος πρόσληψης, ο τρόπος αμοιβής, ο τρόπος λειτουργίας των καινούριων αυτών ιδρυμάτων.
Στο τρίτο άρθρο του νομοσχεδίου, αναφέρεται και περιλαμβάνεται το θέατρο, ο χορός και άλλες παραστατικές τέχνες. Καθιερώνεται κι εδώ κρατικό βραβείο συγγραφής παιδικού θεατρικού έργου, κάτι το οποίο δεν υπήρχε.
Σε όλα αυτά τα βραβεία, στα οποία αναφέρθηκα μέχρι τώρα, όπως και στα προηγούμενα άρθρα, ασφαλώς στοιχειοθετείται μέσα στα άρθρα αυτά το πως θα γίνονται οι επιτροπές, ποιοι θα τις απαρτίζουν και πως θα συνέρχονται οι επιτροπές αυτές, προκειμένου να αποφασίζουν για τα βραβεία.
Επίσης, στο τρίτο άρθρο στο οποίο βρισκόμαστε, καθιερώνεται
 



 








Σελίδα 3072 
επισήμως πλέον το ενιαίο κρατικό βραβείο "Μελίνα Μερκούρη", που απονέμεται σε ένα νέο έλληνα δημιουργό και επεκτείνονται τα μέχρι τώρα βραβεία, που είχαμε στο χορό, σε όλα τα τμήματα του χορού, του κλασικού, του σύγχρονου, της παραγωγής, της χορογραφίας, της πρωτότυπης μουσικής σύνθεσης, της ανδρικής και γυναικείας ερμηνείας.
Δίδεται δι' αυτού του τρόπου μία ώθηση στο χορό στην Ελλάδα και επίσης στο άρθρο αυτό εισάγεται ένας νέος θεσμός, της 'Οπερας Δωματίου Θεσσαλονίκης, που θα είναι αυτοτελές τμήμα του Κρατικού Θεάτρου Βορείου Ελλάδος. Στο ίδιο άρθρο προβλέπονται αναθέσεις κατ' έτος σε πέντε αναγνωρισμένους θεατρικούς συγγραφείς νεοελληνικών θεατρικών έργων. Με τον τρόπο αυτό, ενισχύεται το ελληνικό θεατρικό έργο.
Είναι αδύνατον να επεκταθώ περισσότερο σε λεπτομέρειες και στο άρθρο αυτό, όπως έπραξα άλλωστε και στα προηγούμενα. Δεν υπάρχει ο κατάλληλος χρόνος για κάτι τέτοιο, ώστε να αναφέρω όλα τα θέματα που διέπουν τη λειτουργία των καινούριων ιδρυμάτων και πως αυτή γίνεται. Αφήνω ούτως ή άλλως στους συναδέλφους μου και στην καλή τους προαίρεση, να χρησιμοποιήσουν το χρόνο τους, προκειμένου να προβούν στις κατάλληλες παρατηρήσεις, τις οποίες και μπορούμε να συζητήσουμε.
Το άρθρο 4 είναι αυτό, το οποίο πιστεύω ότι αντιμετωπίσθηκε και από την Επιτροπή με τη μεγαλύτερη σε χρόνο συζήτηση, από τα αναφερόμενα αυτήν τη στιγμή άρθρα, διότι αντιμετωπίζονται στο άρθρο αυτό ζητήματα κινηματογραφικής πολιτικής. Γίνεται μία κεντρική παρέμβαση στην κινηματογραφική νομοθεσία, αφού για πρώτη φορά το Φεστιβάλ Κινηματογράφου αποκτά μια καινούρια νομική προσωπικότητα.
Πιστεύω ότι το Φεστιβάλ Κινηματογράφου θα είναι το κέντρο της ελληνικής κινηματογραφίας και παραγωγής. Καθιερώνονται επίσης και κρατικά βραβεία κινηματογράφου.
Για πρώτη φορά τα βραβεία θα απονέμονται από μία επιτροπή, που θα αποτελείται από πενήντα μέλη. Στην επιτροπή αυτή θα συμμετέχουν πολλοί ακόμα και πολίτες, οι οποίοι αγαπούν τον κινηματογράφο και δεν έχουν με τον κινηματογράφο ειδικότερη σχέση όσον αφορά τη λειτουργία του, εις τρόπον ώστε τα βραβεία αυτά να είναι γενικώς αποδεκτά και οι αποφάσεις περί των βραβείων να είναι εξίσου αποδεκτές.
Προβλέπεται, επίσης, μία σύμβαση του φεστιβάλ με την Ταινιοθήκη της Ελλάδος που έχει έδρα την Αθήνα, αλλά και με το Μουσείο Κινηματογράφου, το οποίο θεσμοθετείται -είναι νεοσύστατο και αυτό- και είναι στη Θεσσαλονίκη.
Θέλω να αναφέρω και εγώ ότι πολλά από τα καινούρια ιδρύματα έχουν έδρα τη Θεσσαλονίκη. Αυτό γίνεται ακριβώς επειδή εκεί υπάρχει και το οίκημα, λόγω Πολιτιστικής Πρωτεύουσας, επομένως και πολιτιστικό υλικό θα υπάρχει στα αντίστοιχα ιδρύματα, τα οποία καθιερώνονται τώρα και πολύ σωστά.
Με το άρθρο 5 που αφορά το χώρο της μουσικής εκπαίδευσης, ιδρύονται ειδικά ταμεία οργανώσεως συναυλιών των δύο κρατικών ορχηστρών, τόσο στην Αθήνα, όσο και στη Θεσσαλονίκη. Αυτό σημαίνει ότι θα υπάρχει ίδια περιουσία των κρατικών ορχηστρών, αλλά και συνεργασία τόσο μεταξύ τους, όσο και αυτόνομη συνεργασία με άλλους οργανισμούς τόσο στην Ελλάδα, όσο και στο εξωτερικό. Αυτή η ευελιξία των κρατικών αυτών ορχηστρών πιστεύω ότι είναι απαραίτητη. Αναφέρεται διεξοδικά και εδώ το πώς θα είναι τα ταμεία αυτά και ποιοι θα είναι οι κανόνες λειτουργίας τους.
Υπάρχει, επίσης, ειδικό ταμείο οργάνωσης συναυλιών της Κρατικής Ορχήστρας Αθηνών, το οποίο αναλαμβάνει -και αυτό πρέπει να το σημειώσουμε- και τη διαχείριση της αίθουσας του "ΠΑΛΛΑΣ" στο κέντρο της Αθήνας.
Κύριε Πρόεδρε, με αυτήν τη σύντομη παράθεση που έκανα -διότι τίποτε άλλο δεν μπορούσε να γίνει στο λίγο χρόνο που διέθετα- και μετά τη συζήτηση που έγινε κατά την προετοιμασία του νομοσχεδίου στην Επιτροπή, όπου είχαμε και περισσότερο χρόνο και ουσιαστικότερα πράγματα να πούμε, πιστεύω ότι το νομοσχέδιο αυτό είναι αρκετά πλήρες και τα άρθρα στα οποία αναφέρθηκα έχουν καταρτισθεί μετά από πολλές συζητήσεις με τους αρμόδιους φορείς. Επίσης, ο κύριος Υπουργός έκανε δεκτές τροπολογίες στην κατ' άρθρο συζήτηση του νομοσχεδίου στην Επιτροπή.
Θα τελειώσω για να αφήσω το χρόνο στους συναδέλφους για να κάνουν συγκεκριμένες παρατηρήσεις επί των άρθρων. Θέλω να πω όμως στον κύριο Υπουργό ότι θα πρέπει με τη δέουσα προσοχή να εξετάσουμε ξανά τις τροπολογίες μεταξύ των οποίων και μερικές, τις οποίες έχουμε καταθέσει εγώ και άλλοι συνάδελφοι και αφορούν συμπληρώσεις στα άρθρα αυτά του νομοσχεδίου που παρουσίασα μέχρι τώρα.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Η εισηγήτρια της Νέας Δημοκρατίας κ. 'Ελσα Παπαδημητρίου, έχει το λόγο.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Υπουργέ, είναι πραγματικά τα δεκαπέντε λεπτά λίγος χρόνος. Θα δεχθώ αυτό που είπε ο συνάδελφος μου ο κ.Τηλέμαχος Χυτήρης. Νομίζω ότι υπήρξε εκτενής επεξεργασία, αλλά και σταθερή άποψη στους υπόλοιπους, πλην του εισηγητή της Πλειοψηφίας, ότι τελικά αναμένετο από εσάς να κάνετε πολύ καλύτερη δουλειά, σε ένα τόσο σοβαρό πολυνομοσχέδιο.
Θα περάσω εν τάχει τα πέντε από τα έξι άρθρα της πρώτης ενότητας και θα μείνω περισσότερο στο αγαπημένο μου άρθρο 4, που πραγματικά θεωρώ, όπως είπα και στην Επιτροπή, ότι πρέπει να αποσυρθεί και να το ξαναδείτε σοβαρά και με τους φορείς.
Στο άρθρο 1, σας είπα και στην Επιτροπή την πολύ καλή μου πρόθεση να το ψηφίσω. Θεωρώ ότι μετά από ένα χρόνο που ζητούσαν ραντεβού μαζί σας οι άνθρωποι των γραμμάτων, οι λογοτέχνες -και τρομάξατε να τους το δώσετε-κατάφεραν και σας έπεισαν. Εν πάση περιπτώσει, καταθέσατε την βούλησή σας να ενιαιοποιήσετε την τιμή. Αυτό ασυζητητί είναι προς τιμήν σας και το αποδεχόμεθα, καίτοι εγώ στενοχωρήθηκα, όσο και εσείς, όταν από την πάρα πολύ καλή τοποθέτηση του Κοινοβουλευτικού Εκπροσώπου της Νέας Δημοκρατίας του κ.Μάνου, απεδείχθη ότι σήμερα, με το INTERNET με τις ταχύτητες των computer και με την οικειοποίηση τελικά και των πνευματικών αγαθών, θα έχουμε μεγάλο πρόβλημα στην αγορά. Να δούμε αυτήν σας η πρόθεση τι "πιάνει" την αγορά. 'Οντως θα έχουμε πρόβλημα.
Θα συμφωνήσω με όσα είχε πει στην επιτροπή -και φαντάζομαι ότι θα υποστηρίξει και σήμερα- ο συνάδελφός μου ο κ.Μπρατάκος. Με τον τρόπο τελικά που στελεχώνετε όλες αυτές τις επιτροπές κρίσης των διαφόρων βραβείων, ακυρώνετε την καλή σας πρόθεση. Δηλαδή, σαφέστατα θα πρέπει να βρείτε κάποιον τρόπο δημοκρατικής επίφασης, για να συμφωνήσουμε και εμείς μαζί σας και κυρίως ο κοινωνικός έλεγχος να μην συνεχίζει θεωρών ότι τελικά αλληλοβραβευόμαστε κάτω από το φως του κομματισμού.
Στην εικαστική σας πολιτική πιστεύω ότι μπαίνει προφανώς ταφόπετρα στο Μουσείο Γουλανδρή.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Καθόλου.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Μακάρι. 'Οταν αποδειχθεί ότι αυτό δεν είναι σωστό, θα ζητήσω συγγνώμη.
Εν πάση περιπτώσει, συνεχίζω να πιστεύω μέχρι αυτήν την ημέρα ότι με τον τρόπο που διαχειριστήκατε το πρόβλημα μέχρι στιγμής, έχουμε χάσει κάτι που θα μπορούσε να είναι πολύ σημαντικό στον τόπο μας.
Επιπλέον πιστεύω, όχι τόσο ως Βουλευτής, όσο ως αρχιτέκτων, ότι θα μπορούσε κάλλιστα ο Pei στο ίδιο οικόπεδο, σεβόμενος και τα οποιαδήποτε αρχαιολογικά ευρήματα, να βρει μία εξαιρετική λύση. Καλό είναι όσο το αμφισβητούν να πάνε μέχρι την Ιερουσαλήμ να δουν τι κάνουν εκεί οι συνάδελφοί μου οι Εβραίοι και κυρίως οι συνάδελφοί μας οι πολιτικοί εκεί, αυτοί που έχουν ανοιχτό πνεύμα.
Θέλω να επανέλθω σε μία πολύ καλή πρόταση του κ.Παντερμαλή. Νομίζω ότι είναι καιρός να πάψουμε να τα λέμε όλα εθνικά και κρατικά.Πίστευα ότι σας είχε πείσει ο καθηγητής συνάδελφός μας. Πολύ ωραίο θα ήταν να πούμε "Μουσείο Σύγχρονης Τέχνης Αθήνας και Θεσσαλονίκης". Γιατί τάχα να
 



 








Σελίδα 3073 
πρέπει να είναι όλα ή κρατικά ή εθνικά;
Τώρα για το managerial scheme, το σχήμα διαχείρισης, που παρουσιάζετε με τους Προέδρους σας, με τους διοικητάς σας, με τους διευθυντάς σας, με τους υποδιευθυντάς σας και όλα αυτά τα προσόντα που απαιτούνται, δεν νομίζω ότι μπορείτε να πείσετε κανέναν. Εγώ δεν θα πάω στο ότι θα είναι κακόβουλα ή ότι αποτελούν φωτογραφίες. Παρακάτω θα το πω, γιατί τις διαβάζω τις φωτογραφίες ευανάγνωστα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Να μου τις πείτε για να τις σημειώσω.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Σας τις είπα στην Επιτροπή. Μιλάω για την Ορχήστρα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Να μου τους πείτε για να κρατήσω λίστα ονομάτων.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Θα σας τους ξαναπώ, κύριε Υπουργέ. Δεν υπάρχει πρόβλημα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είναι σημερινοί διευθυντές; Αυτοί είναι διευθυντές τώρα;
ΕΛΙΣΑΒΕΤ ΠΑΠΑΔΗΜΗΤΡΙΟΥ: Τι θα πει αυτό; Υποτίθεται ότι δημιουργείτε θεσμό, όπως λέει το νομοσχέδιο σας.
Δηλαδή καιρός είναι -θα σας ξαναπώ σήμερα- να πάψουμε να τετραγωνίζουμε τον κύκλο. Οι διευθυντές των ορχηστρών έχουν κάποια κριτήρια και κάποια προσόντα. Κάντε μια μεταβατική διάταξη, να ισχύει κάποτε, όσο μακριά θέλετε, και ας έχουν οι άνθρωποι ζωή και υγεία. Αλλά δεν είναι δυνατόν, αν μας αρέσει ο βιολιστής, αν μας αρέσει ο τρομπονίστας, να γίνεται διευθυντής ορχήστρας. Είναι μαέστροι οι διευθυντές των ορχηστρών και νομίζω ότι πρέπει να το δεχθείτε.
Πιστεύω, λοιπόν, ότι τα διαχειριστικά σχήματα είναι τυχαία. Πιστεύω ότι διαφορετικός άνθρωπος έφτιαξε το υπο άρθρο ή την παράγραφο και μη θυμώνετε, κύριε Υπουργέ, είσθε συμπαθής, όταν χαμογελάτε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν θυμώνω, αλλά συνάδελφοι που χαμογελούν συνεχώς, κατηγορούνται.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Απευθύνεσθε σε μένα; Θεωρώ ότι είναι ένα από τα προσόντα μου. Δολοφονώ με χαμόγελο συνήθως.
Λοιπόν, πάμε στο θέατρο και το χορό. Βραβεία, επιτροπές, πάλι βραβεία, συγκροτημένες επιτροπές με τον ίδιο τρόπο. Σε παρένθεση λέω πως πιστεύω ότι το κρατικό βραβείο συγγραφής παιδικού θεατρικού έργου, είναι μια θετική ενθάρρυνση για την κοινωνία και την τέχνη. Αλλά θα περίμενα, όπως σας παρακαλέσαμε, όπως σας παρακάλεσαν στη γιορτή του ΠΑΛΛΑΣ όλοι οι άνθρωποι του θεάτρου, να δίνατε "ένδειξη" έστω επίλυσης των χρονιζόντων προβλημάτων του θεάτρου και του χορού. Διότι όχι μόνο είναι ντροπή η χώρα μας να παραμένει ως η μόνη χώρα που δεν έχει ανωτάτη παιδεία θεάτρου και χορού, αλλά υπάρχει και η δεινή θέση των παιδιών μας, που γυρίζουν από το εξωτερικό και που δεν μπορούν να ανωτατοποιήσουν εν Ελλάδι τα διπλώματα, που έχουν πάρει από άλλες χώρες.
Δηλαδή, πιστεύω ότι πρέπει να μπει μια τροπολογία για το ΔΙΚΑΤΣΑ, πρέπει από σήμερα να ρυθμίσετε την ισοτιμία και την αντιστοιχία των τίτλων. Κι αυτή είναι η βασική μου παρατήρηση στα θέματα χορού και θεάτρου και πιστεύω ότι πρέπει να μας υποσχεθείτε εδώ μέσα ότι πάρα πολύ σύντομα θα φέρετε ένα νομοσχέδιο, που θα προβλέπει την ανωτατοποίηση της θεατρικής και ορχηστρικής παιδείας. 'Εχω σχέδια, κύριοι συνάδελφοι του ΠΑΣΟΚ, από το 1984-1986, παρατηρήσεις φορέων. Δεν μπορεί να βαρύνεται ο κ. Βενιζέλος, αλλά αυτό πρέπει να βαραίνει όλη την Αίθουσα. 'Οσους δεν είναι πια σ' αυτήν την Αίθουσα και εμάς που είμαστε νέοι στην Αίθουσα. Δεν είναι δυνατόν οι απόγονοι των αρχαίων Ελλήνων να μην έχουν ανωτάτη παιδεία χορού και θεάτρου.
Κι εδώ θα τολμήσω να πω κάτι και συμπαθάτε με. Συμπαθούσα πάρα πολύ τη Μελίνα Μερκούρη την αξέχαστη. 'Εχω πολλές φορές εισηγηθεί σε μνημόσυνα στη μνήμη της. 'Ομως, σ' αυτήν τη χώρα έχει ζήσει και ο Βεάκης και η Παξινού. Κάντε κάποτε και ένα βραβείο και σε κάποιου άλλου μνήμη. Για να μην μπω λίγο βαθύτερα, είναι πρόσφατος ο τρόπος, που τίμησε η Κυβέρνηση του ΠΑΣΟΚ, η τελευταία, τη Μελίνα Μερκούρη όσο ζούσε, ως Υπουργό της τελευταίας της θητείας.... Δεν είναι δυνατόν δηλαδή, να Μελινοποιείται το σύμπαν του πολιτισμικού αποθέματος. Πιστεύω ότι δεν τιμά τη μνήμη ενός εξαιρετικού και σεμνού ανθρώπου.
Και θα επαναλάβω αυτό που είπα, μιλώντας κάποτε, στη μνήμη της. 'Οτι έζησα -με την παρουσία σας, κύριε Βενιζέλο και την παρουσία του κ. Λαλιώτη- το "ξεσπίτωμα" της Κατίνας Παξινού από το καμαρίνι της, για να βάλουν τη Μελίνα Μερκούρη. Σηκώθηκε ο κ. Κορές και διάβασε το τελευταίο γράμμα της Μερκούρη προς το Κορέ, που του έγραφε: Πόσο θέλω μετά το θάνατό μου να πιάσω μια γωνίτσα στο θέατρο, να σεργιανάω τα βράδια και να μιλάω με τη Μαρίκα και την 'Ελλη". Και όταν διαβαζόταν η επιστολή, η Μαρίκα Κοτοπούλη είχε ξεσπιτωθεί. 'Οχι για να τιμήσετε τη Μελίνα, αλλά για να κομματικοποιήσετε το θέατρο, κι αυτό είναι άπρεπο.
Το άρθρο 5 ρυθμίζει τα θέματα πάλι του διαχειριστικού σχήματος των προέδρων κλπ. Εφόσον καταλάβατε ποιους φωτογράφισα, δεν είναι ανάγκη να τους ακούσουν και οι τοίχοι αυτής της Αίθουσας.
Οι άνθρωποι των ορχηστρών, των μουσικών θεάτρων της Λυρικής Σκηνής, θεωρούν ότι δεν λύνεται κανένα τους πρόβλημα. 'Ελαβα τα στοιχεία που μου στείλατε για τον προϋπολογισμό της Λυρικής Σκηνής, συνεχίζω να πιστεύω ότι είναι ελάχιστος για να ανταποκριθεί στο ρόλο της. Πιστεύω, στη συνέχεια, ότι για να σας εμπιστευτούν στα προεδρικά σας διατάγματα - με την έννοια της πολιτισμικής επιλογής- θα εκτιμούσαμε σήμερα μία χειρονομία από σας. Να πείτε ναι, θα προετοιμάσω όλα αυτά τα διατάγματα -δεν ξέρω πόσο καιρό θέλετε να τα προετοιμάσετε- και θα τα φέρω στη Διαρκή Επιτροπή Μορφωτικών να πούμε και εμείς μια άποψη και πάρτε πλειοψηφία, μην πάρετε τα 2/3, την πλειοψηφία την έχετε. Αλλά ας γίνει κάποια κουβέντα. Δηλαδή πρέπει να φύγει η κορώνα του Λουδοβίκου λίγο από πάνω σας. Κάτι πρέπει να γίνει.
Συμφωνούμε γενικώς στη ρύθμιση των θεμάτων της πνευματικής ιδιοκτησίας και στα συγγενικά δικαιώματα, εγώ συνεχίζω να διαφωνώ ότι η μη ποσόστωση στην πρόβλεψη των συγγενικών δικαιωμάτων, δεν είναι έντιμη. Δηλαδή, το να θέλουμε να προλάβουμε κάποιους "απατεώνες" παραγωγούς που θα "ρίξουν" τους καημένους συγγενείς των θανόντων ηθοποιών, δεν μπορεί να γενικεύει την άποψη, γιατί φοβούμαι ότι θα φθάσουμε στο σημείο να μην μπορούμε να απολαύσουμε παλιές καλές ελληνικές ταινίες, που δεν είναι κατ'ανάγκη "ακριβές" στην εμπορική εκτίμηση των διακινητών.
Πιστεύω, ότι πρέπει να θεωρήσουμε και να ελέγχουμε, βέβαια, ex post αν έντιμα φέρθηκαν οι παραγωγοί. Και να τους τιμωρήσουμε δια της συνταγματικής υποχρεώσής της πολιτείας υπάρχουν τα δικαστήρια αν αυτοί δεν λειτουργήσουν σωστά και έντιμα.
Από κει και πέρα, συμφωνώ με την άποψη του εικαστικού Επιμελητηρίου ότι δεν μπορεί να συνεχίζεται για άλλα τόσα χρόνια το συγγενικό δικαίωμα. Δηλαδή, κάποια στιγμή και η πνευματική παροχή πρέπει να γίνεται ιδιοκτησία του ελληνικού λαού. Κάποια στιγμή πρέπει να κοινωνικοποιείται και το πολιτιστικό αγαθό.
Και να μπω στον κινηματογράφο και να κλείσω. Το άρθρο 4 ασχολείται με τα λειτουργικά του φεστιβάλ και δημιουργεί ακόμα επιτροπές, υποεπιτροπές, συμβούλια, ομάδες, γραφειοκρατία. δηλαδή: αναξιοπιστία και υπανάπτυξη. Πουθενά στα εν λόγω άρθρα δεν υπάρχει φιλοσοφία για την ύπαρξη και την ανάπτυξη του φεστιβάλ και σε ελληνικό και σε διεθνές επίπεδο.
Υπάρχουν αυτήν τη στιγμή τριακόσια φεστιβάλ στις αγορές της γης. Τι είναι αυτό που διαφοροποιεί το φεστιβάλ της χώρας μας; Υπάρχει κάτι που το διαφοροποιεί; Ποιο σκοπό και ποιους στόχους εξυπηρετεί; Είναι ο στόχος, η προώθηση και η βελτίωση της εγχώριας παραγωγής και κατανάλωσης; Αν είναι αυτός, έχετε ιστορικά αποτύχει.
Για το Μουσείο Κινηματογράφου της Θεσσαλονίκης, θα ήθελα να σας πω στην παράγραφο 2, ότι ένας πολιτισμικός
 



 








Σελίδα 3074 
χώρος πρέπει να εντάσσεται στα πλαίσια μιας γενικότερης πολιτιστικής φιλοσοφίας και ανάπτυξης που δεν έχετε καταθέσει. Η δημιουργία ενός μουσείου για τον κινηματογράφο θα είχε περισσότερο νόημα στα πλαίσια ενός αρχειακού χώρου, μιας ακαδημίας κινηματογράφου ή της ταινιοθήκης Ελλάδος ή ενός εκπαιδευτικού ιδρύματος για τον κινηματογράφο, που οφείλαμε σ'αυτόν τον τόπο.
Παράγραφος 3, για τα χρηματικά βραβεία ποιότητος, θα πω και ισχύει για όλα σας τα άρθρα, ότι το χρήμα δεν είναι αυτοσκοπός για κανέναν καλλιτέχνη και αν θέλετε και για κανέναν έμπορο, το χρήμα ως βραβείο. Η επιβράβευση με αντικειμενικά κριτήρια ποιότητος είναι το ζητούμενο, η επιβράβευση καινοτομίας, ικανότητος προσέγγισης και ανταπόκρισης του κοινού της Ελλάδος. Αν με αυτό το κριτήριο κρίνατε, πόσα από τα βραβεία που έχει η χώρα μας μοιράσει ετησίως, θα είχαν δοθεί; Τα βραβεία και οι επιχορηγήσεις πρέπει να ενταχθούν σε ένα ευρύτερο, επίσημο και δημοκρατικό θεσμό-όργανο, όχι πάλι μεταξύ σας.
Οι αίθουσες προβολής δεν μπορούν να διατηρηθούν με τέτοιους είδους ημίμετρα και διατάξεις, διότι τελικά τα σύγχρονα κινηματογραφικά θέατρα σε όλο τον κόσμο, εντάσσονται σε ένα σχέδιο πολιτισμικής χωροταξίας, ανάπλασης κάποιων παλαιών αιθουσών και σε κάποιες περιοχές που διαδέχονται κάποιες άλλες που κλείνουν, που ανοίγουν κλπ., έχουν δηλαδή και χωροταξικά πολιτισμικά κριτήρια.
'Οσο για την ίδρυση κινηματογραφικών σχολών, η επαγγελματική παιδεία στα οπτικοακουστικά μέσα είναι όντως από τους σημαντικότερους πόλους ανάπτυξης ενός έθνους. Αλλά σε σας έχουμε βρει μόνο υποσχέσεις.
Το Ελληνικό Κέντρο Κινηματογράφου διογκώνει, διαιωνίζει την απαράδεκτη και απαρχαιωμένη δομή του και δεν εξυπηρέτησε, ούτε εξυπηρετεί κανέναν παρά μόνο τους αγαπημένους σας σκηνοθέτες...
ΠΡΟΕΔΡΕΥΩΝ (Παναγιώτης Ν. Κρητικός): Στα σχήματα λόγου δεν έχω πολλή εμπιστοσύνη.
ΕΛΙΣΑΒΕΤ ΠΑΠΑΔΗΜΗΤΡΙΟΥ: ...που δεν μπορούν ποτέ να γεμίσουν τις αίθουσες.
'Οσο για την προβολή τους στις αίθουσες, ο ιδιοκτήτης της αίθουσας είναι ένας επιχειρηματίας που λειτουργεί με βασικό κίνητρο τη βελτίωση των εσόδων του. 'Εστω και με επιδότηση μία άδεια ή μισοάδεια αίθουσα είναι πολύ λιγότερο επιθυμητή από μία γεμάτη ή μισογεμάτη, χωρίς επιδότηση. Δεν νομίζω ότι αυτού του είδους η επιδότηση προσφέρει τίποτα.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να σας ανακοινώσω ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα έξι μαθητές με δύο συνοδούς -καθηγητές από το Τ.Ε.Λ. Τριπόλεως.
Τους καλωσορίζουμε.
(Χειροκροτήματα απ' όλες τις πτέρυγες)
Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριοι Βουλευτές, θα προσπαθήσω να καλύψω τα πολλά αυτά άρθρα που περιλαμβάνουν πολλά αντικείμενα, όσο το δυνατόν συντομότερα.
Η κριτική που κάναμε στην αρχή του νομοσχεδίου αφορούσε την κυβερνητική πολιτική απέναντι στον πολιτισμό, ότι επιδιώκει -και αυτό είναι το κυρίαρχο- να υποτάξει και τον πολιτισμό και τις τέχνες στην πολιτική της αγοράς του συρμού, όπως είναι σήμερα.
Για να το πετύχει αυτό κάναμε την κριτική ότι μετατρέπει τα διάφορα Νομικά Πρόσωπα Δημοσίου Δικαίου σε πρόσωπα Ιδιωτικού Δικαίου. Βεβαίως, το Νομικό Πρόσωπο Ιδιωτικού Δικαίου δεν είναι επιχειρηματίας που θα βάλει το κέρδος στην τσέπη του. Δεν εννοούμε αυτό. Εννοούμε όμως ότι, αποφεύγοντας τον έλεγχο του δημόσιου λογιστικού, δεν θα έπρεπε να εξυγιανθεί το δημόσιο λογιστικό και να είναι οι έλεγχοι όπως πρέπει, γρήγοροι κλπ.;
Εδώ, λοιπόν, αποφεύγουμε αυτόν τον έλεγχο.
Δεύτερον, είναι ο τρόπος που διορίζονται αυτά τα συμβούλια και η δυνατότητα ανάθεσης έργων- τέχνης, παραγωγών και άλλων στα Νομικά αυτά Πρόσωπα Ιδιωτικού Δικαίου, με αποτέλεσμα να βρίσκεται ο πολιτισμός μας σε άμεσο κίνδυνο. Με αυτήν την έννοια είπαμε ότι μπορεί να βρεθεί μπροστά μας ο Λαμπράκης στον κινηματογράφο ή ο Κοκκαλης στην Ε.Τ.
'Ενα άλλο ζήτημα που είναι γενικότερο είναι οι διορισμοί. Είπαμε ότι γίνονται διορισμοί και μάλιστα όχι εκπροσώπων των φορέων, κατ' επιλογή. Μόνο έτσι υπηρετούνται αυτά τα Νομικά Πρόσωπα Ιδιωτικού Δικαίου κατά την αντίληψη της κυβερνητικής πολιτικής.
'Ενα άλλο ζήτημα είναι τα βραβεία. Δεν έχει κανείς αντίρρηση να δοθούν τα βραβεία. 'Eχουμε την εντύπωση ότι δεν είναι αρκετά τα βραβεία και ούτε μπαίνουν στο βάθος. Φοβόμαστε ότι θα μείνουν στην υψηλή βαθμίδα, αν θέλετε -μπορεί να είναι και αντικειμενική αυτή η βαθμίδα-αλλά έτσι δεν προωθείται, δεν υπηρετείται η τέχνη και η καλλιτεχνική δημιουργία.
Ειπώθηκε προηγουμένως για τα βραβεία, όπως και για την επιτροπή όπου θα κρίνει τα βραβεία, που διορίζεται κλπ. 'Ομως, λογικό θα ήταν οι επιτροπές αυτές να ήταν εκπρόσωποι των ίδιων των φορέων και φυσικά να εκφράζεται εκεί μέσα και το Υπουργείο Πολιτισμού ή αν θέλετε να έχει την εποπτεία κλπ.
'Ενα δεύτερο ζήτημα που θέλω να τονίσω στο πρώτο άρθρο έχει σχέση με την τιμή του βιβλίου. Βεβαίως θα υπάρξει ενιαία τιμή, αλλά επισημαίνουμε και καταθέτουμε και ανάλογες τροπολογίες που πρέπει να γίνουν δεκτές για συζήτηση, έστω και αν είναι εκπρόθεσμες, διότι ήταν κάπως περίεργη η διαδικασία κατάθεσης για συζήτηση αυτού του νομοσχεδίου. Επομένως, εκτός από τους διάφορους ιδιώτες, εκδότες, βιβλιοπώλες να είναι και τα συλλογικά όργανα που θα υπόκεινται στην ενιαία τιμή. 'Ενα αυτό.
Το δεύτερο που θέλουμε να επισημάνουμε έχει σχέση με το 10%. Αν και είναι ενιαία η τιμή, όταν το 10% αξιοποιηθεί από τα μεγάλα βιβλιοπωλεία τα μικρά θα τα θάψει. Το μικρό βιβλιοπωλείο δεν αντέχει το 10% σε ετήσια βάση.
'Αλλο ζήτημα έχει σχέση με την απάλειψη του σημείου 10 της παραγράφου 5. Η εκπαίδευση σχετικά με το βιβλίο πρέπει να είναι στο Υπουργείο Παιδείας, να είναι δημόσια κλπ. Να μη κάνουμε δηλαδή φύλλο και φτερό τη δημόσια εκπαίδευση, προχωρώντας έτσι με αυτόν τον τρόπο υπόγεια στην κατάργηση της δωρεάν παιδείας.
Θέλω να θίξω ένα ακόμα θέμα και δεν ξέρω αν το έκανε δεκτό ο κύριος Υπουργός, σχετικά με την κατάθεση των εντύπων. Αυτά δηλαδή να εξαιρούνται φορολογικά. Αν έγινε δεκτό να μου συγχωρέσετε για την επανάληψη.
Μπαίνει ακόμα ένα θέμα σχετικά με την απόσπαση υπαλλήλου από το Υπουργείο κλπ. Βεβαίως προστέθηκε με τη σύμφωνη γνώμη. Εμείς, όμως, θα λέγαμε και με τη σύμφωνη γνώμη του ΝΠΔΔ, γιατί καμιά φορά και ο Υπουργός θα το θέλει και το ΝΠΙΔ θα το θέλει και δεν αποκλείεται και ο εργαζόμενος να το θέλει. Αλλά θα μαδήσουμε πάλι τα ΝΠΔΔ. Γι'αυτό βάζουμε να δεχθείτε και τη σύμφωνη γνώμη του ΝΠΔΔ.
Αναφορικά με το άρθρο 2, ισχύουν πάλι τα ίδια όσον αφορά το νομικό πρόσωπο που φτιάχνει κλπ. Θέλουμε να επισημάνουμε ότι καθορίζεται εδώ η παραγωγή νέων έργων επί παραγγελία. 'Οσο και αν φαίνεται αθώο αυτό, δεν θεωρούμε ότι πρέπει να είναι μέσα στα πολιτιστικά ήθη και στην πολιτιστική πολιτική. Το ίδιο ισχύει εδώ και για την οργάνωση του ΚΕΚ, τα όργανα διοίκησης, ο διευθυντής κλπ. Να επισημάνουμε μια επιπλέον περίπτωση που δεν πρέπει να είναι έτσι. Διορίζει το Υπουργείο την διοίκηση, αλλά διορίζει και την εξελεγκτική επιτροπή. 'Ετσι χάνεται η έννοια του ελέγχου και του ελεγχόμενου.
Σε κάποια από τις παραγράφους αναφέρεται ότι μπορεί αυτό το νομικό πρόσωπο να προβαίνει σε διάφορες πράξεις, σε αγορές, σε πωλήσεις, χωρίς διατυπώσεις. Αυτή είναι επικίνδυνη περίπτωση. Μπορεί η πρόθεση του κυρίου Υπουργού να είναι αγαθή. 'Οταν όμως, η πρόθεση κάποιου Υπουργού δεν θα είναι αγαθή, αυτό το "χωρίς διατυπώσεις", μπορεί να
 



 








Σελίδα 3075 
μας βάλει σε άλλους δρόμους και δεν πρέπει να γίνει. Υπάρχει και μία άλλη πλευρά που εμείς δεν τη δεχόμαστε. Το άρθρο 108 του Συντάγματος μιλάει για τον έλεγχο στη διαχείριση των Νομικών Προσώπων Δημοσίου Δικαίου κλπ. Εδώ δε στην παράγραφο 3, του άρθρου 2, στο γ' λέτε ότι πρέπει να γίνει η διαχείριση στην πινακοθήκη κλπ. κατά παρέκκλιση του δημόσιου λογιστικού.
Κάτι συγκεκριμένο έχετε εσείς που το βάζετε αυτό γιατί δεν είναι όπως όλα τα άλλα Νομικά Πρόσωπα Ιδιωτικού Δικαίου. 'Εχετε κάτι συγκεκριμένο. Δε συμφωνούμε εμείς σε αυτό σε καμία περίπτωση.
Συμφωνούμε με το 1% για τα δημόσια κτίρια. 'Ομως εδώ πρέπει να επισημάνουμε κάτι για το οποίο θα καταθέσουμε και τροπολογία. Να μην είναι κατ' ανάθεση ή εν πάση περιπτώσει, κύριε Υπουργέ, να ορίσουμε εδώ ένα ύψος πάνω από το οποίο να μην γίνεται κατ' ανάθεση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, πιστεύω ότι θα πάω στα δεκαπέντε λεπτά, αλλά θα δούμε.
Από ένα ύψος δύο - τριών εκατομμυρίων και πάνω να μην είναι κατ' ανάθεση. Αν πρόκειται για κανένα μικρό έργο, το καταλαβαίνει κανένας, αλλά για μεγάλα, ακριβά έργα, δεν συμφωνούμε. 
'Οταν γίνονται τέτοιες δοσοληψίες και αγορές εικαστικών έργων από Νομικά Πρόσωπα Δημοσίου Δικαίου, Ιδιωτικού Δικαίου και ΟΤΑ, να αποδίδεται το 2% στο Καλλιτεχνικό Επιμελητήριο.
Το άρθρο 3 αφορά το θέατρο και το χορό. Ισχύουν τα ίδια όσον αφορά τη διοίκηση, τους διευθυντές. Εδώ όμως θα ήθελα να επισημάνω το ζήτημα της συνταξιοδότησης. Καταργείται η Κοινοβουλευτική Επιτροπή σχετικά με τη συνταξιοδότηση. Κακώς καταργείται, να μην καταργηθεί. Δεν χρειάζεται τη δευτεροβάθμια επιτροπή, εφόσον υπάρχουν αυτές οι πρωτοβάθμιες.
'Ενα άλλο ζήτημα είναι ότι πρέπει να αλλάξετε σε αυτό το θέμα τα σχετικά με τους κριθέντες παλαιότερα, στους οποίους έχει αποδοθεί μία μικρή σύνταξη ή δεν έχει δοθεί και καθόλου. Αυτό είναι ένα θέμα. 'Ετσι κι αλλιώς, δεν έχουν ασφάλιση, δεν έχουν σύνταξη αυτοί οι άνθρωποι, να λυθεί τουλάχιστον με εξομοίωση κλπ. 'Εχουμε καταθέσει και τροπολογία και φαντάζομαι ότι θα τη συζητήσουμε.
Για τα κρατικά βραβεία ισχύει ό,τι είπαμε στην αρχή. Θα θέλαμε να είναι βαθύτερη η αναγνώριση της προσπάθειας των καλλιτεχνών.
Στο σημείο αυτό θα ήθελα να τονίσω και πάλι ότι τις αναθέσεις συγγραφής θεατρικών έργων κλπ. θα πρέπει να τις αποφεύγει κανένας, διαφορετικά θα πρέπει να είναι διαφανείς οι διαδικασίες κλπ. 
Στο άρθρο 4 που αφορά τον κινηματογράφο έχουμε δύο τρία ζητήματα, τα οποία θέλω να επισημάνω. Θα μπορούσε κανένας να μιλήσει πολύ γι αυτά. 
Το ένα ζήτημα αφορά το Φεστιβάλ του Κινηματογράφου. Ενώ φαίνεται ότι γίνεται μία ομογενοποίηση της ξένης ταινίας και της ελληνικής, ο τρόπος χρηματοδότησης, το κόστος που έχει η ξένη ταινία που είναι δεκαπλάσιο, δεκαπενταπλάσιο ...
Δεν με ακούτε, κύριε Υπουργέ. Φαίνεται ότι ακούτε με πολύ ενδιαφέρον την κ. Παπαδημητρίου σαν εισηγήτρια.
Τελικά, θα λειτουργήσει αυτή η διαδικασία υπέρ της ξένης ταινίας και η ελληνική ταινία μπαίνει στην άκρη.
Το δεύτερο ζήτημα αφορά τη χρηματοδότηση. Θα πρέπει να αποδίδεται το 8% που είναι νομοθετημένο και να επιστρέφει στον κινηματογράφο, για τις ανάγκες του.
'Οσον αφορά τον καλλιτεχνικό διευθυντή, κύριε Υπουργέ, θα πρέπει να αλλάξετε ορισμένες ρυθμίσεις που έχετε κάνει. Διορίζετε τον καλλιτεχνικό διευθυντή και κάνει ό,τι θέλει: Εισάγει στην κριτική επιτροπή, προεισάγει, αποφασίζει μετά κλπ. Τα έχει όλα αυτά. Αυτό δεν είναι καλό πράγμα ούτε και για μια κυβερνητική πολιτική σαν τη δική σας κύριε Υπουργέ.
Δεν με ακούτε, κύριε Υπουργέ, φαίνεται ότι δεν θέλετε να πάρετε τίποτα υπόψη σας.
Αυτός ο διευθυντής και για τι δεν αποφασίζει! Αποφασίζει για το προσωπικό, για τα πάντα αποφασίζει αυτός ο διευθυντής.
Το άρθρο 5 αφορά τις ορχήστρες και τη μουσική. 
Στα προηγούμενα που είπαμε για το θέατρο και για το χορό, θα ήθελα να σας θυμίσω ότι θα έπρεπε να φροντίσετε για τα περιφερειακά θέατρα που έχουν προβλήματα. Τα μουσικοχορευτικά παραδοσιακών συλλόγων μην τα υποτιμάμε. Στο κάτω -κάτω, είναι ένα κομμάτι από την παράδοσή μας. Και εμείς δεν θέλουμε να είμαστε προγονολάτρες.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).
Δεν μπορούμε, όμως να αγνοήσουμε τέτοια ζητήματα, στα οποία όλοι λέμε ότι στηριζόμαστε.
Στο άρθρο 5 καταργείτε και το Νομικό Πρόσωπο Δημοσίου Δικαίου που υπήρχε πριν. Αναφέρεστε επίσης στο διευθυντή της Κρατικής Ορχήστρας Αθήνας και Θεσσαλονίκης. Νομίζουμε ότι θα πρέπει να είναι μαέστρος. Επίσης, έχουμε την εντύπωση ότι και η Λυρική Σκηνή θα πρέπει να υπαχθεί σ' αυτήν τη διαδικασία. Να διοριστεί και στη Λυρική Σκηνή, όχι μουσικός σας διευθυντής, αλλά μαέστρος. Προκύπτει ένα ζήτημα το ότι δίνετε και διοικητικά και πειθαρχικά καθήκοντα, όπως και καθήκοντα προσωπικού. Δεν ξέρω αν αυτοί οι άνθρωποι είναι ικανοί να τα βγάλουν πέρα.
Υπάρχει μία ιδιωτική συμφωνική ορχήστρα στα Γιάννενα, κύριε Υπουργέ. Είναι η μοναδική στην περιφέρεια έξω από Αθήνα, Θεσσαλονίκη. Θα έπρεπε να δείτε τι μπορείτε να κάνετε για να τη βοηθήσετε.
Σχετικά με τα ωδεία και την εκπαίδευση, ενώ κάτι λέτε για την εκπαίδευση, αφήνετε προεδρικό διάταγμα να ρυθμίσει τα σχετικά θέματα. Γι' αυτό ανησυχεί ο κόσμος και έχουν βάση οι προβληματισμοί του. Πρώτα-πρώτα δεν υπάρχει ανώτατη μουσική εκπαίδευση. Επίσης, τι θα γίνει μ' αυτά τα ωδεία τα οποία υπάρχουν; Ποια και πως θα υπαχθούν; Ανησυχεί ο κόσμος και έχει δίκιο. Μερικοί προσφέρουν αυτά που προσφέρουν και ίσως μπορούν να προσφέρουν και άλλα. Αλλά όλα αυτά τα καθορίζετε με προεδρικό διάταγμα. Είπατε ότι θα έρθετε να το συζητήσουμε στην επιτροπή κλπ. Θα ήταν, όμως, σκόπιμο τόσον καιρό να είχατε ρυθμίσει αυτό το πράγμα και να το ψηφίζαμε σήμερα.
Θα μιλήσω για το άρθρο 8 πολύ σύντομα, γιατί θα μας ανακαλέσει στην τάξη για το χρόνο ο κύριος Πρόεδρος. Εδώ προκύπτει ένα θέμα με τη δημιουργία δημοσίων υπαλλήλων που περιέρχονται στα νομικά πρόσωπα κλπ. Δεν είναι σωστό αυτό. Θα πρέπει να απαλειφθεί.
'Ενα άλλο ζήτημα προκύπτει σε σχέση με τα συγγενικά δικαιώματα όταν τελειώνει η προστασία και συνεχίζεται η εκμετάλλευση, όπου το 2% πηγαίνει στην ΕΤΕ. 'Ηθελα να αναφερθώ εδώ και σε ένα ζήτημα όσον αφορά αυτά που δεν έχουν δημοσιευθεί, έργα κλπ....
ΠΡΟΕΔΡΕΥΩΝ (Παναγιώτης Σγουρίδης): Αγαπητέ μου συνάδελφε κ.Τασούλα τελειώνετε. Η άνεση του χρόνου υπάρχει, αλλά ας μην την εκμεταλλευόμαστε.
ΑΠΟΣΤΟΛΟΣ ΤΑΣΟΥΛΑΣ: Υπάρχει ο κίνδυνος -το είχαμε πει στην Επιτροπή αυτό το πράγμα- να αποκρυβούν θησαυροί, καλλιτεχνικά έργα. Θα πρέπει να το ρυθμίσετε αυτό.
Δεν μπορούμε να ψηφίσουμε αυτά τα άρθρα. Αν κάνατε, όμως, δεκτά αυτά που λέμε, θα τα ψηφίζαμε.
ΠΡΟΕΔΡΕΥΩΝ (Παναγιώτης Σγουρίδης): Η κ. Ανδριανή Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, δεν θα καταχραστώ το χρόνο και πιστεύω ότι θα είμαι πολύ πιο σύντομη από τα δεκαπέντε λεπτά που μας έχετε δώσει.
Κύριε Υπουργέ, θα ήθελα λιγάκι να με προσέξετε, γιατί έχουμε κάποιες παρατηρήσεις να κάνουμε. Μπορεί επί της αρχής να καταψηφίσαμε το νομοσχέδιο, αλλά υπάρχουν και κάποια άρθρα, τα οποία τα βρίσκουμε σωστά και τα ψηφίζουμε, όπως το άρθρο 1, που αναφέρεται στην εθνική πολιτική του βιβλίου, στα λογοτεχνικά βιβλία και σε συναφή ζητήματα. Σε γενικές γραμμές κινείται νομίζουμε σε θετική κατεύθυνση και αυτό κυρίως με την καθιέρωση της ενιαίας τιμής του βιβλίου.
 



 








Σελίδα 3076 
'Εχουμε, όμως, να κάνουμε ορισμένες παρατηρήσεις.
Στο άρθρο 1 παράγραφος 3β όπου ο εκδότης ανακαθορίζει την τιμή διάθεσης βιβλίου στο κοινό, θα πρέπει να ενημερώνεται και ο συγγραφέας ή ο εικονογράφος, αν υπάρχει ή αυτός που έκανε την καλλιτεχνική επιμέλεια και οι οργανισμοί συλλογικής διαχείρισης όπου αυτοί ανήκουν.
Θα ήθελα να με προσέξει ο κύριος Υπουργός.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Σας προσέχω.
ΑΝΔΡΙΑΝΗ ΛΟΥΛΕ: Δεν γίνεται να μιλάτε και να προσέχετε εμένα. Αυτό αποκλείεται. 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Πού το ξέρετε; Μπορεί να τα καταφέρνω.
ΑΝΔΡΙΑΝΗ ΛΟΥΛΕ: Δεύτερη παρατήρηση. Στην παράγραφο 3θ του άρθρου 1, που αναφέρεται στην παράβαση των διατάξεων της παραγράφου αυτής και τις συνέπειες της, να προστεθεί, αν μπορούμε, ότι "την παύση ή παράλειψη στο μέλλον της παράτασης, μπορούν να αξιώσουν και οι δημιουργοί". Να σας το επαναλάβω;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα το σημείωσω.
ΑΝΔΡΙΑΝΗ ΛΟΥΛΕ: Τρίτη παρατήρηση: Στην παράγραφο 5β του άρθρου 1 και σχετικά με τα ζητήματα παιδείας που προβλέπει το νομοσχέδιο, θεωρούμε ότι δεν είναι σωστό το εθνικό κέντρο βιβλίου και τα άλλα Νομικά Πρόσωπα Ιδιωτικού Δικαίου να μπορούν να ιδρύουν Ι.Ε.Κ.
Τα επαγγέλματα του βιβλίου θα πρέπει να προέρχονται μέσα από βελτιωμένα προγράμματα της δημόσιας εκπαίδευσης -λύκεια, ΤΕΛ, ΤΕΣ, ΤΕΙ κλπ- που συνολικά είναι στις αρμοδιότητες του Υπουργού Παιδείας.
Η διαστρωμάτωση των τίτλων σπουδών στο χώρο του βιβλίου, και μάλιστα ανεξέλεγκτα από τα ΝΠΙΔ, μόνο σύγχυση πιστεύουμε ότι μπορεί να φέρουν.
Στο άρθρο 1 παρ.2 όπου προβλέπεται η συγκρότηση κριτικής επιτροπής για την απονομή βραβείων στο χώρο του βιβλίου, να θεσπισθεί η συμμετοχή των αντίστοιχων φορέων, Εικαστικό Επιμελητήριο, επιτροπή εικονογράφων, αναγνωρισμένων λογοτεχνικών σωματείων κλπ.
'Ερχομαι στο άρθρο 2. Το άρθρο 2 δεν το υπογράφουμε, γιατί η επιτροπή που είχε συγκροτηθεί από τον προηγούμενο Υπουργό σας τον κ.Μπένο -το είχα πει και στην Επιτροπή αυτό- τον Ιανουάριο του 1996 για να επεξεργαστεί προτάσεις για την εθνική πολιτική στις εικαστικές τέχνες, παρέδωσε τη μελέτη της σε σας, το Νοέμβριο του 1996.
Ο σχεδιασμός των προτάσεων είχε τους εξής τομείς:
Πολιτική για την εικαστική ανάπτυξη, πολιτική για τη διάδοση της ελληνικής τέχνης, πολιτική για τα μουσεία, για τα κέντρα σύγχρονης τέχνης, πολιτική για την ανάπτυξη της εικαστικής παιδείας.
Από αυτούς τους τομείς, στο καινούριο νομοσχέδιο που φέρνετε, υπάρχουν μόνο τμήματα για τα μουσεία και τα κέντρα σύγχρονης τέχνης.
Μας βρίσκουν γενικά σύμφωνους οι προτάσεις του Εικαστικού Επιμελητηρίου για το άρθρο 2. Στην παρ.1ε ββ' να συμπληρωθεί όμως το εξής "Ο διευθυντής του μουσείου να επιλέγεται βάσει των προσόντων του μετά από προκήρυξη της θέσης". Στην παρ.1β να συμπληρωθεί "για κάθε αγορά έργου τέχνης τα μουσεία να παρακρατούν το 2% που προβλέπει ο ν.1218/81 και να το αποδίδουν στο Εικαστική Επιμελητήριο".
Στην παρ.5α του άρθρου 2 να συμπληρωθεί μετά "το 1% της δαπάνης κατασκευής δημοσίων κτιρίων και διαμόρφωσης του περιβάλλοντος χώρου, το εξής "καθώς και το 1% της δαπάνης διαμόρφωσης δημοσίων χώρων".
Η παρ.5β του άρθρου 2 καταργεί ουσιαστικά τα άρθρα 1, 2, 3, 4 του Ν.1854/89 για τη δημιουργία και τοποθέτηση έργων εικαστικών τεχνών σε δημόσιους χώρους και δημόσια κτίρια.
Εδώ θα ήθελα να προσθέσω και κάτι άλλο, κύριε Υπουργέ. Θα μπορούσαμε να περιλάβουμε ακόμη και την περίπτωση των ξενοδοχείων. Προκειμένου να έχουν κακόγουστες εικόνες στα δωμάτια και στους διαδρόμους, γιατί να μην έχουν έργα τέχνης , μια και περνάει τόσος κόσμος από τα ξενοδοχεία μας. Δεν θα τα κλέβουν, θα είναι ευθύνη του ξενοδοχείου από κει και πέρα. Δεν θα γίνει "άντε πάρτε τα και κάντε τα ό,τι θέλετε". Δεν εννοώ αυτό.
ΙΩΑΝΝΗΣ ΔΗΜΑΡΑΣ: Δεν έχει συμβεί να τα κλέβουν.
ΑΝΔΡΙΑΝΗ ΛΟΥΛΕ: Πολύ σωστά λέει ο κ.Δημαράς, πουθενά στο εξωτερικό δε γίνεται να κλέβουν από τα ξενοδοχεία τα έργα τέχνης.
Επίσης, σύμφωνα με την πρόταση του Εικαστικού Επιμελητηρίου να υπάρξει ρύθμιση στο νομοσχέδιο, που να εξασφαλίζει τη διαφάνεια, τη διαδικασία των πανελληνίων καλλιτεχνικών διαγωνισμών ως υποχρεωτική, όταν το ποσό είναι από πέντε εκατομμύρια δραχμές (5.000.000) για έργα γλυπτικής -δηλαδή, το κόστος κατασκευής τους- και πάνω από τρία εκατομμύρια δραχμές (3.000.000) για έργα ζωγραφικής και των λοιπών εικαστικών τεχνών. Στις επιτροπές κρίσης των διαγωνισμών, η πλειοψηφία να είναι καλλιτέχνες και εκπρόσωποι του Εικαστικού Επιμελητηρίου .
Τέλος, πιστεύουμε ότι πρέπει να περιληφθούν στο άρθρο 2 οι εξής ρυθμίσεις:
-Νομοθετική ρύθμιση που θα προβλέπει ότι οι απαιτούμενες τακτικές πιστώσεις για τη λειτουργία του Εικαστικού Επιμελητηρίου εγγράφονται στον ετήσιο τακτικό προϋπολογισμό.
-Νομοθετική κατοχύρωση ότι στις εκθέσεις, αγορές κλπ. στις Επιτροπές Επιλογών, πλειοψηφία θα έχουν οι εικαστικοί καλλιτέχνες, θα εκπροσωπείται το Εικαστικό Επιμελητήριο σ'αυτές και θ'αποκλείονται έμποροι και "φιλότεχνοι" καθώς και κριτικοί τέχνης από αυτές. Να υπάρχουν φορείς, Α.Ε.Ι. , καθηγητές Α.Ε.Ι, ιστορικοί τέχνης.
-Νομοθετική κατοχύρωση ότι στις κρατικές παροχές που δίνονται για την ενίσχυση των εικαστικών τεχνών, φορέας ανάπτυξης θα είναι ο εικαστικός καλλιτέχνης και οι επιλογές θα γίνονται από επιτροπές, όπου την πλειοψηφία θα έχουν οι εικαστικοί καλλιτέχνες.
Δεν ψηφίζουμε το άρθρο 3, γιατί δεν κάνει καμία αναφορά στο ελέύθερο θέταρο, στο επιδοτούμενο και στα δημοτικά. Αυτό σημαίνει ότι δεν υπάρχει συγκεκριμένη πολιτική. Αντιθέτως, εννοείται ότι όλα αυτά ρυθμίζονται με προεδρικά διατάγματα. Επίσης, δεν κάνει αναφορά στην παιδεία των τεχνών. Αφήνει αυτόν το φαύλο κύκλο της παραπαιδείας να οργιάζει, ενώ θα μπορούσε με την αναβάθμιση σε επίπεδο α' εκπαίδευσης, να δημιουργήσει Ακαδημία Τεχνών και να συμπεριλάβει όλες τις απαραίτητες σχολές, σταματώντας αυτό το όργιο οικονομικής εκμετάλλευσης των νέων ανθρώπων και των οικογενειών της που συντηρεί -μια βιομηχανία παραγωγής, κάθε άλλο παρά ανθρώπων τέχνης.
(Στο σημείο αυτό ο κύριος Υπουργός συνομιλεί με την κ. Ε. Παπαδημητρίου)
Κύριε Υπουργέ, σας παρακαλώ. Σταματώ εδώ. Δεν θα συνεχίσω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κυρία Παπαδημητρίου, στενοχωρείτε την κ. Λουλέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μου έλεγε τι ωραία τα λέει η κ. Λουλέ.
ΑΝΔΡΙΑΝΗ ΛΟΥΛΕ: Μα, κοροϊδευόμαστε τώρα; Αποκλείεται να σας έλεγε αυτό.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κυρία Λουλέ.
ΑΝΔΡΙΑΝΗ ΛΟΥΛΕ: Το άρθρο 4 δεν το ψηφίζουμε, διότι με αυτό επιχειρείτε παρεμβάσεις, που οι συνέπειές τους μπορεί να είναι σημαντικές για την πορεία του ελληνικού κινηματογράφου.
Σχετικά με τις αρμοδιότητες του διευθυντή. 'Ενας άνθρωπος, ο διευθυντής, αποφασίζει για όλα και κρίνει το μέλλον του ελληνικού κινηματογράφου. Το ίδιο άτομο λειτουργεί και ως προκριματική για τα κρατικά βραβεία και ως κριτική επιτροπή. Μάλιστα, ο σύμβουλος του ΥΠΠΟ, ο οποίος υποτίθεται ότι πρέπει να χαράξει την πολιτική για τον ελληνικό κινηματογράφο, πρέπει να έχει όραμα, να είναι ενωτικός, ψηφίζει και έχει γνώμη στην κριτική επιτροπή, για το ποια ταινία αξίζει ή όχι. Την ευθύνη για την πορεία του φεστιβάλ,
 



 








Σελίδα 3077 
αλλά και του ελληνικού κινηματογράφου ως ένα βαθμό θα την έχουν διορισμένα από τον Υπουργό πρόσωπα, που η σχέση τους με τον κινηματογράφο δεν υπαγορεύεται πουθενά. Ο διευθυντής με μια του απόφαση μπορεί να στείλει σε οποιαδήποτε ταινία από κάθε είδους κρατική ενίσχυση. 
Εγώ δεν θα συνεχίσω περισσότερο σ' αυτό το άρθρο. Θα αφήσω τον κ. Κουναλάκη, που έχει οριστεί Κοινοβουλευτικός Εκπρόσωπος του κόμματός μας, να επεκταθεί, γιατί ξέρει περισσότερα γύρω απ' αυτό.
Το άρθρο 8 το ψηφίζουμε.
Τελειώνω, με το άρθρο 5, αναφορικά με τα όσα προβλέπονται για τις ορχήστρες. Είπαμε και στη Διαρκή Επιτροπή ότι η προβλεπόμενη κατάργηση των δύο ειδικών ταμείων οργάνωσης συναυλιών σε Αθήνα και Θεσσαλονίκη, όπως και η αντικατάστασή τους από ιδιωτικούς φορείς, με διευρυμένες μάλιστα ευθύνες, μας βρίσκει αντίθετους. Ενημερώνοντας και την Ολομέλεια, να πούμε πως ανοίγονται δύο σοβαρά ζητήματα.
Το πρώτο έχει να κάνει με τη διαχέιριση της περιουσίας των δύο αυτών ταμείων, που θα λειτουργούν πλέον με κανόνες ιδιωτικής οικονομίας, δίνοντας, εκτός των άλλων, και έναν ιδιαίτερο κερδοσκοπικό χαρακτήρα στη λειτουργία τους. Παραδίδεται δηλαδή η διαχείριση δημοσίου χρήματος σε ιδιώτες. Η αποδέσμευσή τους επίσης από τον οικονομικό έλεγχο του Παρέδρου του Ελεγκτικού Συνεδρίου και η ανάθεση αυτού του ρόλου σε τριμελή εξελεγκτική επιτροπή, που θα ορίζεται από τον εκάστοτε Υπουργό Πολιτισμού, εντείνει τους φόβους για τη διαφάνεια των πραγμάτων.
Το δεύτερο ζήτημα αφορά την απόλυτη ευθύνη, που δίνεται στον ιδιωτικό-κερδοσκοπικό πλέον φορέα, στην "παραγωγή" πολιτισμού, καθώς και θα έχει πλήρη και απόλυτο έλεγχο της ανάπτυξης και των δραστηριοτήτων των δύο ορχηστρών. Είναι χαρακτηριστικό, για το πώς γίνεται αντιληπτός ο ρόλος των δύο ταμείων, το γεγονός ότι δεν προβλέπεται πουθενά η σχέση εκείνων, που θα τα διοικήσουν, με τη μουσική. Ο δε διευθυντής της ορχήστρας, που θα έπρεπε, κατά τη γνώμη μας, να έχει τον πρωταγωνιστικό ρόλο λόγω της φύσεως της δουλειάς του, των ιδιαιτέρων ικανοτήτων και γνώσεών του, που του επιτρέπουν να γνωρίζει πώς διοικείται μια ορχήστρα, περιορίζεται στο να παρίσταται απλά στις συνεδριάσεις του Δ.Σ., χωρίς δικαίωμα ψήφου, ως εισηγητής.
Γενικότερα, υποστηρίζουμε ότι η καλλιτεχνική εκπαίδευση θα πρέπει να αντιμετωπιστεί συνολικά μέσα από το εκπαιδευτικό μας σύστημα. 
ΠΡΟΕΔΡΕΥΩΝ (Παναγιώτης Σγουρίδης): Η κ. Βασιλική Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κυρίες και κύριοι συνάδελφοι, κύριε Υπουργέ, όσον αφορά το άρθρο 1 που αναφέρεται στην εθνική πολιτική του βιβλίου, λογοτεχνικά βραβεία και άλλα συναφή ζητήματα, επειδή οι συνάδελφοί μου οι προηγούμενοι και η κ. Λουλέ, αλλά και η κ. Παπαδημητρίου αλλά και άλλοι συνάδελφοι, διάβασαν ή πήραν τις θέσεις από το Επιμελητήριο Εικαστικών Τεχνών και τις προτάσεις που έχει κάνει, να μην ξαναδιαβάσω εγώ, κύριε Υπουργέ, τα ίδια. Οι θέσεις αυτές του Επιμελητηρίου Εικαστικών Τεχνών, με βρίσκουν σύμφωνη. Τις θέσεις αυτές τις έχετε και σεις, κύριε Υπουργέ, ισχύουν και είναι και οι θέσεις του κόμματός μας.
Θα αναφερθώ όμως στο άρθρο 1 στο 3 α' και β' όπου εκεί ο εκδότης ανακαθορίζει τις τιμές διάθεσης βιβλίου. Θα πρέπει εκεί να ερωτάται και ο δημιουργός και αν είναι κάποιος που έχει κάνει την εικονογράφηση θα πρέπει οπωσδήποτε και αυτός να ερωτάται ή αν υπάρχουν άλλοι οργανισμοί διαχείρισης που έχουν σχέση με το βιβλίο.
Εδώ όμως, κύριε Υπουργέ, δεν βλέπω το Υπουργείο σας να λαμβάνει καμία θέση και σε ο,τι αφορά τις βιβλιοθήκες στα σχολεία της πρωτοβάθμιας, της δευτεροβάθμιας και της τριτοβάθμιας εκπαίδευσης όπου εκεί είναι απαραίτητα τα βιβλία -τα λογοτεχνικά βιβλία γενικότερα- για τους μαθητές.
'Οταν ήμουν καθηγήτρια, ήμουν υπεύθυνη βιβλιοθήκης και για να μαζέψω βιβλία για τη βιβλιοθήκη, θα έπρεπε να κάνω κάποιες χοροεσπερίδες, να μαζέψουν τα παιδιά τα λεφτά και στη συνέχεια να πάμε να αγοράσουμε βιβλία.
Γνωρίζετε πολύ καλά, κύριε Υπουργέ, ότι στο Υπουργείο σας κάθε χρόνο συσσωρεύονται χιλιάδες βιβλία από διάφορους λογοτέχνες, ποιητές, συγγραφείς που σας στέλνουν τα βιβλία. Θα ήταν καλό αυτά τα βιβλία να τα ανακατανέμετε στα διάφορα σχολεία της Ελλάδος και ειδικότερα στις βιβλιοθήκες που είναι σε παραμεθόριες περιοχές όπου εκεί είναι πολύ δύσκολο να υπάρχουν βιβλιοπωλεία και να έρχονται σε επικοινωνία τα παιδιά με τα βιβλία. Και γνωρίζουμε πολύ καλά τα προβλήματα που αντιμετωπίζουν οι παραμεθόριες περιοχές.
Επίσης στο άρθρο 1, κύριε Υπουργέ, όσον αφορά τα βιβλία μπορούν τα μεγάλα βιβλιοπωλεία να κάνουν κάποιες εκπτώσεις 10% και φυσικά θα έχουν κέρδος. Στα μικρά βιβλιοπωλεία τα οποία δεν θα μπορούν να κάνουν έκπτωση 10% διότι δεν θα πουλάνε πάρα πολλά βιβλία, εκεί θα υπάρχει πρόβλημα. 'Ετσι τα μεγάλα βιβλιοπωλεία θα γίνουν πολύ μεγαλύτερα και με περισσότερα κέρδη, ενώ τα μικρότερα βιβλιοπωλεία θα κλείσουν.
Στο άρθρο 2 όσον αφορά την εικαστική πολιτική στα μουσεία και τα κέντρα σύγχρονης τέχνης, εδώ πάλι επικροτούμε τις θέσεις της 'Ενωσης Εικαστικών Τεχνών. 
Τώρα, στο άρθρο 3 δεν διαφωνούμε όσον αφορά το θέατρο και τις άλλες παραστατικές τέχνες. 'Ομως εδώ, έχω μια εκφρασμένη πεποίθηση της Εταιρείας Θεατρικών Συγγραφέων που εκτιμούν ότι υπάρχει κάποιο ενδιαφέρον όσον αφορά το θέμα τους. Αναφέρονται στην τροπολογία κατάργησης του ν.988/43 που έχει διατηρηθεί σε ισχύ και στο σύνολό του με το άρθρο 72 παρ.2 του ν.2121/93 περί πνευματικής ιδιοκτησίας που αφορά τη διατήρηση της Εταιρείας Ελλήνων Θεατρικών Συγγραφέων ως εισπρακτικού φορέα των θεατρικών συγγραφέων.
Παρακαλώ, κύριε Υπουργέ, να λάβετε υπόψη σας αυτό το αίτημα της Εταιρείας Θεατρικών Συγγραφέων.
Θα ήθελα να τονίσω στο άρθρο 3, όπως τόνισε και ο συνάδελφος κ. Τασούλας, ότι δεν υπάρχει πολιτική, όσον αφορά τους παραδοσιακούς χορούς και τους συλλόγους μη κερδοσκοπικού χαρακτήρα, που από δικά τους έσοδα, από την τσέπη τους, από τον περισσευούμενο οβολόν προσπαθούν να διατηρήσουν την ταυτότητά μας, τα ήθη, τα έθιμά μας. Νομίζω ότι αυτό το έθιξε και ο Πρωθυπουργός στην ομιλία του στην προ ημερησίας διατάξεως συζήτηση, ότι όσον αφορά την Ενωμένη Ευρώπη, κινδυνεύουμε να χάσουμε τον πολιτισμό μας, τα ήθη και τα έθιμά μας.
Κύριε Υπουργέ, σας καλούμε στην εκδήλωση που κάνει η Πανηπειρωτική Συνοσπονδία Ελλάδος στο στάδιο Ειρήνης και Φιλίας, όπου μαζεύεται δεκαπέντε χιλιάδες κόσμος και χορεύουν δύο χιλιάδες παιδιά από πέντε ετών μέχρι πενήντα ετών, που θα γίνει στις 25.1.98.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το είπατε και στην Επιτροπή και το σημείωσα.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Στο άρθρο 4, κύριε Υπουργέ, η προτεινόμενη πολιτική, καθώς και στο άρθρο 6, βρίσκει κάθετα αντίθετους, όχι μόνο το Δημοκρατικό Κοινωνικό Κίνημα, αλλά και τους εργαζόμενους, τα συνδικάτα, τους πολιτιστικούς φορείς.
Η προτεινόμενη πολιτική για τον κινηματογράφο συνεχίζει το μονοπωλιακό κρατικό μοντέλο, την ίδια ώρα, που στο χώρο των μουσείων δημιουργούνται δεκάδες Νομικά Πρόσωπα Ιδιωτικού Δικαίου για τον απόλυτο έλεγχο. Γιατί, κύριε Υπουργέ, στον κινηματογράφο υπάρχει κρατικός παρεμβατισμός και καταστρέφεται ο ελεύθερος χαρακτήρας της καλλιτεχνικής δημιουργίας;
Στο σημείο αυτό θα ήθελα να διαβάσω, κύριε Υπουργέ, ένα έγγραφο της Εταιρείας Ελλήνων Σκηνοθετών, που αναφέρεται στις αρμοδιότητες που έχουν εκχωρηθεί στο διευθυντή του φεστιβάλ, τον οποίο διορίζετε εσείς ο ίδιος.
Ο Υπουργός διορίζει το διευθυντή του φεστιβάλ.
Σε τι είναι υπεύθυνος ο διευθυντής του φεστιβάλ:
Είναι μέλος του Δ.Σ. του φεστιβάλ και ασκεί διοίκηση.
Εκφράζει την κυβερνητική πολιτική.
 



 








Σελίδα 3078 
Αποφασίζει για τα βραβεία του διεθνούς φεστιβάλ.
Επιλέγει με τη συνδρομή τριμελούς επιτροπής τις ταινίες που θα πάρουν μέρο στο Φεστιβάλ Ελληνικού Κινηματογράφου.
Επιλέγει μόνο δύο ελληνικές ταινίες για το διεθνές φεστιβάλ.
Αποφασίζει τη σύνθεση της κριτικής επιτροπής του διεθνούς φεστιβάλ.
Ορίζει τους προσκεκλημένους του φεστιβάλ.
Εισηγείται τον προϋπολογισμό και επιβλέπει την εκτέλεση των αποφάσεων των διοικητικών συμβουλίων.
Προσλαμβάνει το τεχνικό και καλλιτεχνικό προσωπικό.
Επιλέγει το μοναδικό 'Ελληνα καλλιτέχνη, που παίρνει μέρος στην κριτική επιτροπή του διεθνούς φεστιβάλ.
Παίρνει μέρος στην κριτική επιτροπή των κρατικών βραβείων.
Αυτό σημαίνει, κύριε Υπουργέ, ότι ο ίδιος άνθρωπος θα είναι υπεύθυνος για όλα τα παραπάνω, πέραν του ότι είναι και υπεύθυνος για τα οικονομικά, για τους απολογισμούς διοικητικού συμβουλίου και για μία σειρά άλλα θέματα.
Θα ήθελα να κάνω μία παρατήρηση. Φυσικά δεν είναι η δική μου αγωνία, είναι η αγωνία των μελών του διοικητικού συμβουλίου των κινηματογραφιστών και το παράπονό τους ότι εδώ έχουμε φοβερά κρατικό παρεμβατισμό.
(Στο σημείο αυτό κτυπάει το κουδούνι λήξεως του χρόνου ομιλίας της κ. Βουλευτού)
Κύριε Πρόεδρε, θα παρακαλέσω την ανοχή σας για πολύ λίγο. Εγώ δεν δήλωσα ότι θα μιλήσω δέκα λεπτά.
Το κράτος εδώ, κύριε Υπουργέ, στηρίζει και υποστηρίζει μία ομάδα είκοσι ανακυκλωμένων ανθρώπων, που ασχολούνται με τον κινηματογράφο και ανακυκλώνουν τα κρατικά χρήματα, λαμβάνοντες πότε θέσεις προέδρων, αντιπροέδρων, επιλέγουν ταινίες, επιλέγουν σενάρια, κρίνουν ποιες ταινίες θα πάνε στο φεστιβάλ και φυσικά άλλος πήρε τρεις φορές είκοσι εκατομμύρια (20.000.000) δραχμές και άλλος τέσσερις φορές.
Φυσικά, κύριε Υπουργέ, επιλέγονται οι ταινίες για να πάνε στο φεστιβάλ και από τις δεκαπέντε ταινίες που το κράτος επιδοτεί, τις δώδεκα τις επιλέγουν και αφήνουν εκτός διαγωνισμού κάποιους ανθρώπους, που κάνουν ελεύθερο κινηματογράφο, με αποτέλεσμα να μη μπορεί να συμμετέχει ο ελεύθερος κινηματογράφος στο Φεστιβάλ Κινηματογράφου.
Αυτό έχει σαν αποτέλεσμα, κύριε Υπουργέ, με τα σενάρια που επιλέγουν, κάποιων ανθρώπων που έχουν ίδιο όφελος, στον ελληνικό κινηματογράφο εδώ και είκοσι χρόνια να βλέπουμε τις ταινίες, οι οποίες είναι πέρα από τη φιλοσοφία και τα προβλήματα της ελληνικής κοινωνίας και φυσικά, είναι άδειες οι αίθουσες των κινηματογράφων από κόσμο, όταν προβάλλονται οι ελληνικές ταινίες. Γεμίζουν όμως οι αίθουσες με τις αμερικάνικες ταινίες και κόβουν διακόσιες και τριακόσιες χιλιάδες εισιτήρια, έναντι επτά και οκτώ χιλιάδων των ελληνικών.
Η φιλοσοφία του ελληνικού κινηματογράφου δεν αγγίζει τα προβλήματα, τα κοινωνικά, τα πολιτικά, αν θέλετε, όπως έξυπνα ο αμερικανός τα αγγίζει. Θα σας φέρω ένα παράδειγμα.'Οταν υπάρχει ένα ανώτατο όργανο κυβερνητικό, ένας αστυνομικός -δεν θέλω να θίξω την Αστυνομία με αυτό-και βλέπουν κάποιοι ότι πάει ενάντια στα συμφέροντα των αστυνομικών ή και του κράτους με τη διακίνηση ναρκωτικών κλπ., ο αμερικανός το παίρνει αυτό το θέμα, αγγίζει τον κόσμο, το βγάζει προς τα έξω, χωρίς να έχει κανένα πρόβλημα. Ας γίνει στην Ελλάδα κάτι τέτοιο. Μπορεί; Δεν μπορεί.
Αν κάποιος έχει το μεράκι να διαθέσει κάποια χρήματα για να φτιάξει μια τέτοια ταινία, που θα έχει εμπορικότητα, δεν μπορεί ή δεν περνάει στο Φεστιβάλ Κινηματογράφου και φυσικά, δεν αγγίζει το πρόβλημα του απλού 'Ελληνα πολίτη.
Κύριε Υπουργέ, πριν από είκοσι χρόνια, ο ελληνικός κινηματογράφος με αυτές τις ταινίες που βλέπουμε, το Φωτόπουλο κλπ., άγγιζε τα προβλήματα της τότε κοινωνίας και γι'αυτό ήταν γεμάτες οι αίθουσες και μέχρι σήμερα οι ταινίες αυτές είναι επίκαιρες και φυσικά, αν παίζονταν στους κινηματογράφους, θα έκοβαν εισιτήρια.
'Αρα λοιπόν, κύριε Υπουργέ, εδώ υπάρχει μια ομάδα είκοσι ατόμων, οι οποίοι ανακυκλώνονται, εκμεταλλεύονται τα κρατικά χρήματα για τον κινηματογράφο και φυσικά αυτό είναι και το παράπονο όλων αυτών των ανθρώπων.
Κύριε Υπουργέ, αυτές οι επιτροπές για τον κινηματογράφο, τις οποίες εσείς διορίζετε, δεν είναι συμβουλευτικές μόνο, είναι και καθοριστικές. Στο άρθρο αυτό και γενικά, όλα τα κόμματα της Αντιπολίτευσης είμαστε ενάντια, κάθετοι και το Υπουργείο θα πρέπει να το αποσύρει το νομοσχέδιο. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Περιβάλλοντος, Χωροταξίας και Δημοσίων 'Εργων: "Βελτίωση των διαδικασιών για την ανάθεση της κατασκευής των δημοσίων έργων και άλλες διατάξεις."
Επίσης, ο Υπουργός Δικαιοσύνης διαβίβασε στη Βουλή αίτηση της Εισαγγελικής Αρχής για την άρση της ασυλίας του Βουλευτή κ.Ιωάννη Τσακλίδη. 
Παραπέμπεται στην αρμόδια Διαρκή Επιτροπή.
Υπάρχει μια επιστολή του Προέδρου του Συνασπισμού της Αριστεράς και της Προόδου κ.Νίκου Κωνσταντόπουλου, που ορίζει στο νομοσχέδιο αυτό ως Κοινοβουλευτικό Εκπρόσωπο το Βουλευτή Β' Αθήνας κ. Κουναλάκη.
Επίσης υπάρχει μια επιστολή του κ. Σταύρου Δήμα εκ μέρους της Νέας Δημοκρατίας, που ορίζει ως Κοινοβουλευτικό Εκπρόσωπο στο νομοσχέδιο αυτό, τη Βουλευτή Α' Αθήνας κ. 'Αννα Ψαρούδα-Μπενάκη.
Βλέπετε, το νομοσχέδιο σας, κύριε Υπουργέ, συγκέντρωσε σχεδόν όλο το γυναικείο φύλο της Βουλής. Τρεις εισηγήτριες είναι γυναίκες και μια Κοινοβουλευτική Εκπρόσωπος. 
Ορίστε, κύριε Υπουργέ, έχετε το λόγο.
ΘΕΟΔΩΡΟΣ ΚΑΤΣΑΝΕΒΑΣ: Εμείς δεν θα μιλήσουμε, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Καλώς, ο κ. Κατσανέβας έχει το λόγο.
ΘΕΟΔΩΡΟΣ ΚΑΤΣΑΝΕΒΑΣ: Ευχαριστούμε που μας δίνετε κι εμάς το λόγο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Θα προηγηθείτε κι εσείς, κυρία Μπενάκη;
ΑΝΝΑ ΜΠΕΝΑΚΗ ΨΑΡΟΥΔΑ: Ναι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Πριν από τον κύριο Υπουργό ή μετά;
ΑΝΝΑ ΜΠΕΝΑΚΗ ΨΑΡΟΥΔΑ: Πριν.
ΠΡΟΕΔΡΕΥΩΝ (Παναγιώτης Σγουρίδης): Κύριε Κουναλάκη, κι εσείς θέλετε να μιλήσετε πριν από τον Υπουργό ή μετά;
ΠΕΤΡΟΣ ΚΟΥΝΑΛΑΚΗΣ: Πριν από τον κύριο Υπουργό.
ΠΡΟΕΔΡΕΥΩΝ (Παναγιώτης Σγουρίδης): 'Αρα λοιπόν, όλοι θα μιλήσουν πριν απο τον κύριο Υπουργό.
Ορίστε, κύριε Κατσανέβα.
ΘΕΟΔΩΡΟΣ ΚΑΤΣΑΝΕΒΑΣ: Κύριε Υπουργέ, είστε ο πολιτικός προϊστάμενος ενός πάμπτωχου Υπουργείου. Ειλικρινά συμπάσχουμε όλοι -κι εμείς- με το πενιχρό σας χαμόγελο, το οποίο, βέβαια, διαθέτετε αφειδώς, αλλά ξέρουμε πολύ καλά ότι ο εκάστοτε Υπουργός Πολιτισμού πολύ λίγο μπορεί να χαμογελά με την οικονομική κατάσταση του συγκεκριμένου Υπουργείου από εποχής που ιδρύθηκε. Επειδή, δει δη χρημάτων, όλα έχουν σχέση με τα χρήματα, θα έλεγα ότι αυτό το νομοσχέδιο, τηρουμένων των αναλογιών και στα πλαίσια των συνθηκών που υπάρχουν αποτελεί σημαντικό και θετικό βήμα προς τη σωστή κατεύθυνση.
Θέλω, βέβαια, να ελπίζω ότι, όταν παρέλθει επιτέλους ο Ρουβίκωνας ή οι Συμπληγάδες του Μάαστριχτ και της λιτότητας που διερχόμαστε εδώ και πολλά χρόνια, το Υπουργείο αυτό θα ευτυχήσει να αποτελέσει πόλο άντλησης και είσπραξης περισσότερων πόρων και κονδυλίων, γιατί -για να θυμηθούμε και τη Μελίνα- θα έπρεπε αυτό να αποτελεί και τη "βαριά" βιομηχανία της Ελλάδας και σαν φορέας διαιώνισης, διατήρησης και ανάπτυξης της πολιτιστικής μας κληρονομιάς και ιδιαιτερότητας, αλλά και σαν ένα δυναμικό
 



 








Σελίδα 3079 
κέντρο οικονομικής ανάπτυξης της χώρας.
Δεν θα αναφερθώ σε πολλά θέματα. Απλά θέλω να επισημάνω αυτό που είπαν αρκετοί συνάδελφοι, ότι κάποιες τροπολογίες και ιδιαίτερα αυτή που αφορά τους εργαζόμενους του Υπουργείου Πολιτισμού και αυτή που έχει σχέση με τον οργανισμό, νομίζω ότι θα έπρεπε να την δείτε θετικά και να την αντιμετωπίσετε στα πλαίσια μιας λογικής προοπτικής.
Στο άρθρο 5 και γενικότερα σε ό,τι έχει σχέση με την μουσική και την καλλιτεχνική παιδεία, αναρωτιέμαι κι εγώ, όπως και άλλοι σ' αυτήν την Αίθουσα, πότε επιτέλους θα υπάρξει ανωτατοποίηση των τομέων της μουσικής, του χορού, του θεάτρου, του κινηματογράφου και γενικότερα της καλλιτεχνικής παιδείας στη χώρα μας.
Κύριοι συνάδελφοι, στη χώρα μας -δεν ξέρω αν υπάρχει άλλη χώρα στον κόσμο, ίσως κάποιες χώρες της Αφρικανικής Ηπείρου να συγκαταλέγονται σ' αυτήν την περίεργη κατάσταση- δεν έχουμε καμία πανεπιστημιακή σχολή στους τομείς της τέχνης. 'Ισως υπάρχουν κάποιες ιδιαιτερότητες που διαμορφώθηκαν μέσα στην πορεία των πραγμάτων και που συνδέονται και με κατεστημένες καταστάσεις σε ωδεία και σε άλλα θέματα. Νομίζω ότι μπορεί να υπάρξουν λύσεις, αν η παιδεία μας στην τέχνη διαμορφωθεί όπως έχει καθιερωθεί σε μέσο ανώτερο και ανώτατο επίπεδο.
Ειδικότερα, κύριε Υπουργέ, τα ωδεία Αθήνας, Θεσσαλονίκης, το Εθνικό και το Κρατικό, νομίζω ότι είναι έτοιμα να μετεξελιχθούν σε ανώτατες σχολές, όπως φυσικά και η Κρατική Σχολή Ορχηστρικής Τέχνης. 
Σας καλώ, λοιπόν, να συνεννοηθείτε με το Υπουργείο Παιδείας και να προωθήσετε επιτέλους αυτήν τη μεγάλη τομή, ώστε να αποκτήσει η χώρα μας πανεπιστήμια τέχνης. Επιτέλους κι εμείς να μπούμε πριν από τον 21ο αιώνα στον 20ο αιώνα.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Δεν θα μου δώσετε λίγο παραπάνω χρόνο, κύριε Πρόεδρε;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Εχετε ακόμα ένα λεπτό.
ΘΕΟΔΩΡΟΣ ΚΑΤΣΑΝΕΒΑΣ: Ευχαριστώ πολύ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ο πίνακας λέει ότι έχετε ένα λεπτό.
ΘΕΟΔΩΡΟΣ ΚΑΤΣΑΝΕΒΑΣ: Ο πίνακας το λέει. Δέκα λεπτά δικαιούμαστε, αλλά ο κύριος Πρόεδρος...
ΠΡΟΕΔΡΕΥΩΝ (Παναγιώτης Σγουρίδης): 'Οχι, οι Κοινοβουλευτικοί Εκπρόσωποι έχουν δέκα λεπτά.
ΑΝΝΑ ΜΠΕΝΑΚΗ - ΨΑΡΟΥΔΑ: 'Οχι, και οι ομιλητές.
ΠΡΟΕΔΡΕΥΩΝ (Παναγιώτης Σγουρίδης): 'Οχι.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Συνεννοηθήκαμε με τον προηγούμενο προεδρεύοντα.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Κατσανέβα.
ΘΕΟΔΩΡΟΣ ΚΑΤΣΑΝΕΒΑΣ: Θα ήθελα να θίξω και άλλα θέματα, αγαπητέ Υπουργέ, αλλά ξέρετε ότι θα ήταν καλό να μην τα πω. Θα έλθω, όμως, σε ορισμένα επιμέρους ζητήματα.
Επιτρέψτε μου να επανέλθω στο άρθρο 5 -με μπλέξατε, κύριε Πρόεδρε, με την παρέμβασή σας- όπου έχετε μια τουλάχιστον προσωρινή καλή λύση για τη μουσική εκπαίδευση. Αναρωτιέμαι, γιατί αυτή η επιλεκτική μεταχείριση μόνο στην μουσική εκπαίδευση και όχι και στις άλλες μορφές της τέχνης στην Ελλάδα, δηλαδή, στο θέατρο, στον κινηματογράφο, στο χορό. Δεν αναφέρομαι στα εικαστικά, γιατί εκεί υπάρχει Ανωτάτη Σχολή Καλών Τεχνών, αλλά και εκεί ασφαλώς μπορεί να γίνει παρέμβαση ευρύτερης μορφής.
Με άλλα λόγια, η ευρύτερη οργάνωση της παιδείας στην τέχνη χρειάζεται νομίζω μια μεγαλύτερη και σημαντικότερη παρέμβαση, που πιστεύω ότι εσείς μπορείτε να την κάνετε και είναι καιρός να γίνει.
Συζητάμε και το άρθρο 6, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): 'Οχι. Συζητάμε την ενότητα από το άρθρο 1 έως και το άρθρο 5 και το άρθρο 8.
ΘΕΟΔΩΡΟΣ ΚΑΤΣΑΝΕΒΑΣ: Αυτά λοιπόν. Δεν πήρα πολύ χρόνο.
ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε πολύ, κύριε Κατσανέβα.
Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Υπουργέ, θα ήθελα να ξεκαθαρίσουμε ορισμένα πράγματα στα άρθρα αυτά, γιατί λέγονται διάφορα και δεν έχει ξεκαθαρίσει ο κύριος Υπουργός τη θέση του.
'Ερχομαι στο άρθρο 1, στη διαδικασία απονομής των βραβείων. Υπάρχουν διάφορες κατηγορίες βραβείων, μεταξύ των οποίων είναι και το μεγάλο βραβείο Λογοτεχνίας.
Τι γίνεται, λοιπόν, κύριε Υπουργέ; Ορίζετε εσείς αυτοβούλως, αυθαίρετα, ορισμένες επιτροπές, οι οποίες εισηγούνται και αποφασίζετε εσείς κατά το δοκούν, δεδομένου του ότι και η σύνθεση των επιτροπών είναι προϊόν δική σας απόφασης...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δέχθηκα την παρέμβαση της κ. Παπαδημητρίου στην Επιτροπή και δεσμεύομαι από τον κατάλογο των πανεπιστημίων και των σωματείων.
ΑΓΓΕΛΟΣ ΜΠΡΑΤΑΚΟΣ: Ποιόν κατάλογο, κύριε Υπουργέ; 'Εναν κατάλογο προσώπων. Τι σημαίνει ένας κατάλογος προσώπων; 'Ενας κατάλογος προσώπων μπορεί να είναι δύο χιλιάδες άτομα ή πεντακόσια άτομα. Υπάρχει καμία δέσμευση; Να είμαστε ρεαλιστές. Κακώς το βάζετε. Εγώ δεν ήθελα να οξύνω τη συζήτηση, αλλά όχι και να μας κοροϊδεύετε.
Μας κοροϊδεύετε, κύριε Υπουργέ. 'Οταν λέτε ότι τα ιδρύματα θα προτείνουν πρόσωπα και θα κάνετε ένα κατάλογο προσώπων και από αυτό τον κατάλογο θα διορίσετε τις επιτροπές αυτές, υπάρχει καμία αντικειμενικότητα όσον αφορά τη διαδικασία απονομής των επάθλων, όταν δηλαδή, τελικά εσείς ο ίδιος αποφασίζετε την απονομή;
Ξέρετε τι να κάνετε; Θα σας πω εγώ τι να κάνετε. Δύο πράγματα έχετε να κάνετε. Να κάνετε επιτροπές, τις οποίες θα διορίζετε εσείς, αλλά να βάλετε μέσα πρόσωπα ex oficcio ή εκπροσώπους ορισμένων φορέων ή τουλάχιστον βάλτε ένα μέρος -μπορεί να μη θέλετε την πλειοψηφία- από αυτούς. Πάρτε από την Ακαδημία Αθηνών. Γιατί δεν παίρνετε έναν ακαδημαϊκό να τον βάλετε πρόεδρο της επιτροπής απονομής του μεγάλου επάθλου;
Δεύτερον, κάντε μία αυτοδέσμευση, δηλαδή, πείτε ότι όταν οι αποφάσεις των επιτροπών έχουν μία πλειοψηφία των 2/3 π.χ. να είναι δεσμευτικές για τον Υπουργό.
Ξέρετε τι φοβάμαι, κύριε Υπουργέ; Φοβάμαι ότι από την πρώτη στιγμή θα διαβληθεί η δική σας απόφαση που μπορεί να είναι αντικειμενική. Δέχομαι ότι θα είναι αντικειμενική. Δεν έχετε κανένα λόγο να μειώσετε την ισχύ και την αξία του βραβείου αυτού. Θα δώσετε, όμως, έτσι εύλογα δικαιώματα να κάνουν αρνητική κριτική κατά την απονομή των επάθλων.
Βλέπετε τι γίνεται. Δίνουν ένα έπαθλο, ένα βραβείο και μετά χαλάει ο κόσμος από την αρνητική κριτική. Φαντασθείτε αυτούς που θέλουν να κάνουν κακόβουλη κριτική να επικαλούνται και τα επιχειρήματα τα οποία σας ανέφερα.
Ας ξεκαθαρίσουμε τώρα και κάτι άλλο, κύριε Υπουργέ. Δεν έχω χρόνο τώρα να πω, γιατί ιδρύεται το Λογοτεχνικό Αρχείο Θεσσαλονίκης, ενώ υπάρχει το Εθνικό Κέντρο Βιβλίου και το Ινστιτούτο Βιβλίου και Ανάγνωσης Κοζάνης και γιατί η έδρα του πρέπει να είναι στη Θεσσαλονίκη. Τα περί έδρας θα τα πούμε παρακάτω στο άρθρο 6.
Λέτε παραδείγματος χάρη ότι επιλέγετε την Αθήνα και τη Θεσσαλονίκη -αυτό το δίδυμο- για να φιλοξενήσει όλα τα ιδρύματα τα οποία δημιουργείτε. Και όμως, κύριε Υπουργέ, θα πρέπει εδώ να ξεκαθαρίσουμε ένα πράγμα. Αυτή η δομή έχει δημιουργηθεί εδώ και δεκαετίες. Εμείς θα συνεχίσουμε αυτήν τη δομή; Λέτε δηλαδή ότι βάζουμε έδρα των ιδρυμάτων τη Θεσσαλονίκη γιατί υπάρχει υποδομή. Μα, αν πάμε έτσι, κύριε Υπουργέ, δεν θα υπάρξει ποτέ αλλαγή της υποδομής. Κάποια στιγμή πρέπει να κάνετε τομές και κάποια στιγμή, πρέπει να πάτε και σε κάποια άλλη πόλη, να κτίσετε ένα κτίριο για να εγκατασταθεί ένα μουσείο.
Τώρα πολύ σύντομα, κύριε Πρόεδρε, πρέπει να ξεκαθαρίσουμε ορισμένα πράγματα. Δεν μιλάω για την αποζημίωση.
 



 








Σελίδα 3080 
'Ολα τα διοικητικά συμβούλια, τα διορίζετε κατά τρόπο αυθαίρετο. Η αποζημίωση γίνεται με απόφαση του Υπουργού Οικονομικών και του Υπουργού Πολιτισμού. Σας ικανοποιεί αυτό; Πιστεύετε ότι όλοι εμείς εδώ που το ακούμε, πιστεύουμε ότι εσείς δεν έχετε κανένα προσωπικό ελατήριο, δεν έχετε κανένα προσωπικό συμφέρον; Είναι τρόπος αυτός όλα τα ιδρύματα τα οποία κάνετε να διορίζονται κατ' αυτόν τον τρόπο με απόφαση αποκλειστικά και μόνο δική σας και να καθορίζεται η αποζημίωση των μελών τους με έναν τρόπο αυθαίρετο; Δηλαδή, μπορεί να δίνετε όσα θέλετε;
Μπορεί εσείς να έχετε καλή προθεση, κύριε Υπουργέ, αλλά ο άλλος που θα έρθει να σας αντικαταστήσει, μπορείτε να μου εξασφαλίσετε ότι θα έχει και αυτός την ίδια πρόθεση; 'Οτι θα έχει το χέρι του στο μέλι και δεν θα το γλείφει; Εσείς δεν έχετε ανάγκη ψήφων είπατε -όλοι έχουν ανάγκη ψήφων-αλλά κάποιος άλλος μπορεί να έχει ανάγκη ψήφων, δεν θα εκμεταλλευθεί αυτές τις διαδικασίες;
Διορίζετε διευθυντές μουσείων, διευθυντές παραρτημάτων. Ρωτάω με ποια διαδικασία, κύριε Πρόεδρε; Θα πάρετε έναν όποιον θέλετε και θα τον κάνετε διευθυντή ή αναπληρωτή διευθυντή διοικητικού; Σε όλες τις παραγράφους έχετε και ένα διορισμό διευθυντού ή ένα διορισμό αναπληρωτή διευθυντή διοικητικού κλπ. Σας ερωτώ δηλαδή, πως θα γίνει η διαδικασία; Θα πάρετε έναν οποιονδήποτε και θα τον ονομάσετε διευθυντή, επειδή έχει δήθεν τα προσόντα; Θα κάνετε προκήρυξη; Και ποια είναι η διαδικασία της προκήρυξης;
Κύριε Υπουργέ, φοβάμαι ότι αυθαιρετείτε σε όλους αυτούς τους διορισμούς.
Κύριε Πρόεδρε, τελειώνω με την παράγραφο 2β. Με αυτήν την παράγραφο προβλέπεται η συγκρότηση της επιτροπής συνταξιοδότησης συγγραφέων και καλλιτεχνών. Τι γινόταν μέχρι τώρα, κύριε Υπουργέ; Ο ν. 2435 προέβλεπε μία επταμελή επιτροπή, η οποία οριζόταν μετά από γνώμη και της Βουλής.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Εμεινε.
ΑΓΓΕΛΟΣ ΜΠΡΑΤΑΚΟΣ: 'Εμεινε; Εντάξει.
Τελείωσα, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σηφουνάκης έχει το λόγο.
ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, εγώ πρέπει ομολογουμένως -επειδή άκουσα πριν το συνάδελφό μου το Βασίλη τον Κορκολόπουλο να κάνει καποιες ωραίες προτάσεις, να βοηθήσουμε στη βελτίωση της εικόνας του εσωτερικού κτιρίου της Βουλής- να πω ότι το μεν κτίριο ως οικοδόμημα είναι ιστορικό και πάρα πολύ ωραίο, ανεξάρτητα βέβαια αν σ' αυτήν την Αίθουσα εγώ θα έβλεπα, άλλο χρωματισμό ο υπάρχων είναι ολίγον απαράδεκτος να αναλάβει το Υπουργείο Πολιτισμού να γίνει πιο σωστός. Παραδείγματος χάρη αυτές οι κολώνες...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το Υπουργείο δεν έχει αρμοδιότητα στη Βουλή. Υπάρχει εσωτερική αυτονομία.
ΝΙΚΟΛΑΟΣ ΣΗΦΟΥΝΑΚΗΣ: Είναι κηρυγμένο κτίριο από το Υπουργείο Πολιτισμού.
ΠΡΟΕΔΡΕΥΩΝ (Παναγιώτης Σγουρίδης): Ως παράδειγμα να το δεχθούμε, αλλά ως ουσιαστικό παράδειγμα όχι.
ΝΙΚΟΛΑΟΣ ΣΗΦΟΥΝΑΚΗΣ: 'Οχι, να κάνει την πρόταση, εννοώ όχι να κάνει το έργο, σαφώς. Αλλά αυτές οι κολώνες παλαιότερα στην αρχική τους μορφή ήταν χρωματισμένες κατ' απομίμηση μαρμάρου κύριε Πρόεδρε, να αναλάβετε την ευθύνη.
'Ενα δεύτερο. Το θέμα των έργων τα οποία πρέπει να κοσμούν την Βουλή. Η Πινακοθήκη έχει χιλιάδες έργα. Τη συντριπτική πλειοψηφία αυτών των έργων ουδέποτε θα μπορέσει να τα εκθέσει στους χώρους που διαθέτει.
Θα κάνει περιοδικές εκθέσεις. Είδα στη μακρινή Αυστραλία που απλώς πήγα τα κτίρια των ομόσπονδων κοινοβουλίων της κάθε περιοχής, της άνω Ουαλίας, της Βικτωρίας κ.ο.κ. να έχουν αναρτημένα έργα τέχνης επιβλητικά, τα οποία όπως μ' ενημέρωσαν δανείζει η πινακοθήκη τους και εκτίθενται στους χώρους της Βουλής. Νομίζω ότι είναι ένα πράγμα πάρα πολύ ωραίο και πάρα πολύ απλό να κάνουμε κι εμείς και όχι να έχουμε αναρτημένους πίνακες αντίγραφα στη Βουλή χάρτινους με άσκημες κορνίζες κ.τ.λ. Νομίζω δεν τιμά κανένα. Κάνω μία παρατήρηση έτσι απλή.
Θέλω να συγχαρώ βέβαια τον Υπουργό για την καθιέρωση των βραβείων "Μελίνας Μερκούρη". Και έρχομαι τώρα στην ουσία των άρθρων. Στο άρθρο 2 έχουμε κάνει μία πρόταση και ορισμένοι Βουλευτές του ΠΑΣΟΚ, όπως ο κ. Κατσιμπάρδης και ο κ. Καλαμακίδης αλλά είδα και οι συνάδελφοι του Συνασπισμού και αναφέρομαι στις τροπολογίες 1322 και 1320 όπως και 40 και 43 αντίστοιχα που αναφέρονται στην ανάγκη αποκέντρωσης του φόρτου και του βάρους της ευθύνης που δεν οδηγεί σε ουσιαστικό και σωστό αποτέλεσμα των προϊσταμένων των εφοριών ...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είναι στο άρθρο 7 όχι στο άρθρο 2.
ΝΙΚΟΛΑΟΣ ΣΗΦΟΥΝΑΚΗΣ: Μπορεί να μπει στο άρθρο 2, κύριε Υπουργέ, δεν έχουμε προτείνει που μπαίνει. Εγώ τουλάχιστον στην τροπολογία δεν έχω προτείνει άρθρο για διευκόλυνση. 'Εχω την άποψη επειδή είναι συγκεκριμένο ότι μπορεί να πάει στο τέλος του άρθρου 2 παράγραφος 6. Και να πω γιατί το λέω.
Οι περίπου τριάντα εφορείες Προϊστορικών και Κλασικών Αρχαιοτήτων, τα πρόσωπα των προϊσταμένων ταυτίζονται με τους διευθυντές των μουσείων. Οι προϊστάμενοι αυτοί έχουν τον τεράστιο φόρτο της διοίκησης, των οικονομικών, αλλά κυρίως το ανασκαφικό έργο των ιδιωτικών και δημοσίων χώρων και εκτάσεων και οικοδομημάτων, της αυτοψίας, της συντήρησης κτλ.
Αντιλαμβάνεσθε λοιπόν, ότι αν υπάρχει ένα κακό χάλι στα μουσεία μας η ευθύνη δεν είναι, όπως είπα, και στην πρωτολογία μου, των αρχαιολόγων που έχουν συντελέσει τα μέγιστα και ότι έχει σωθεί σε αυτόν τον τόπο σώθηκε κυρίως από τους αρχαιολόγους μιας εποχής βεβαίως, να υπάρξει αποκέντρωση, όπως υπάρχει στην Ιταλία, όπως υπάρχει και αλλού, που πάει να πει οι προϊστάμενοι αυτών των εφορειών προϊστορικών και κλασικών αρχαιοτήτων και δεν αναφέρομαι βεβαίως στις άλλες των νεοτέρων που δεν έχουν μουσεία ούτε των Βυζαντινών που είναι ελάχιστο το αντικείμενό τους να διαχωρίσουμε τη μία αρμοδιότητα από την άλλη. Να μη συμπίπτει. Ο διευθυντής του μουσείου που πρέπει να είναι μάνατζερ στο μουσείο με το Δ/ντή της εφορείας, οι αρχαιολόγοι δεν ξέρουν από μουσειολογία ούτε βεβαίως εκθεσιολογία. Δεν έχουμε αυτήν την ειδικότητα στην Ελλάδα, αλλά να μπορούν να λειτουργούν τα μουσεία όπως πρέπει να λειτουργούν, αλλιώς δεν μπορεί να γίνει ποτέ τίποτα. Θα μένουν τα προβλήματα ως έχουν;
Θέλω λοιπόν, κύριε Υπουργέ, τουλάχιστον αυτή η τροπλογία να γίνει δεκτή. Δεν υπάρχει κανένα πρόβλημα σε αυτό που ακούστηκε ότι πως θα ξεχωρίζουμε τις δαπάνες των εφοριών από τις δαπάνες του μουσείου. Η κάθε εφορία που έχει συγκεκριμένο προγραμματισμό λαμβάνει από το Υπουργείο Πολιτισμού βάσει του προγράμματος που συντέλεσε και στέλνει τις ανάγκες πιστώσεις από τον προϋπολογισμό του Υπουργείου. 'Αρα, είναι το πιο εύκολο πράγμα και δεν υπάρχει νομίζω θέμα σε αυτό.
Μια άλλη παρατήρηση που θέλω να κάνω αφορά το άρθρο 8 και την παράγραφο 4. Αναφέρομαι σε μια παλιά πρακτική του Υπουργείου Πολιτισμού, ήταν το μόνο Υπουργείο που επιχορηγούσε τους ιδιώτες προκειμένου να προβούν στην αναστήλωση ή τη συντήρηση αξιόλογων κτιρίων κυρίως των νεοτέρων κτιρίων από το 1830 και μετά.
Πρέπει να πω ότι αυτή η πολιτική ατόνισε από το 1988 και μετά για πολλούς και διάφορους λόγους. Χρειάζεται ίσως μια μεγαλύτερη διασαφήνιση του συγκεκριμένου άρθρου και πολύ περισσότερο χρειάζεται στο Υπουργείο Εθνικής Οικονομίας με πρόταση δική σας να υπάρξει ένα σταθερό ειδικό κονδύλιο, να προσδιοριστούν καλύτερα οι προδιαγραφές γιατί είναι πολύ μεγάλη ανάγκη και πολύ σημαντικό.
Στο άρθρο 8 και τελειώνω, κύριε Πρόεδρε, υπάρχει μια διάταξη και ένα άρθρο που αφορά την κοινή απόφαση που θα βγαίνει μεταξύ των Υπουργών Πολιτισμού και Χωροταξίας
 



 








Σελίδα 3081 
προκειμένου να δίδονται τα πτυχία για όλους εκείνους οι οποίοι ασχολούνται με τα έργα και τη συντήρηση τέχνης.
Είναι σωστό αυτό που λέτε, να μην προσδιοριστεί μέσα από το νόμο. Θα θέλαμε όμως να υπάρξει μια συνεργασία. Υπάρχουν, αν θέλετε, και καλές και κακές εμπειρίες. Εγώ προσωπικά και με την ιδιότητα, αν θέλετε, του αρχιτέκτονα, θα ήθελα πριν από την έκδοση των διαταγμάτων, αν μπορούν οι υπηρεσίες να έχουν και μια άποψη δική μας. Αν υπήρχε μέσα στο νόμο, θα την καταθέταμε σήμερα στη Βουλή- αύριο δεν μπορούμε να την καταθέσουμε-σε σχέση με την εξουσιοδότηση που ο νόμος δίνει στον εκάστοτε Υπουργό να κάνει.
ΠΡΟΕΔΡΕΥΩΝ (Παναγιώτης Σγουρίδης): Προς ενημέρωσή σας, κύριε Σηφουνάκη, αλλά και των άλλων συναδέλφων της Βουλής θα πρέπει να ξέρετε ότι η Βουλή έχει αποφασίσει -και έχει ενημερώσει -να αναθέσει σε μία επιτροπή από καθηγητές και επιστήμονες της Σχολής Καλών Τεχνών και άλλων σχολών να της υποβάλουν μια έκθεση για τον τρόπο με τον οποίο θα πρέπει να αναρτηθούν κάποιοι πίνακες στους τοίχους της είτε μέσα από τα υπόγεια της Πινακοθήκης είτε από κάποιους πίνακες που θα αγορασθούν κλπ.
Ο πολιτισμός όμως δεν είναι κάτι χειροπιαστό. Είναι ανάλογα από την οπτική γωνία που τον προσεγγίζει κανείς. Γι'αυτό ακριβώς και μέχρι τώρα -είναι ένας χρόνος που έχει συσταθεί αυτή η επιτροπή- δεν έχουμε κάποια αποτελέσματα. Πάντως, προς αυτήν την κατεύθυνση της αξιοποίησης του κτιρίου της Βουλής ο Πρόεδρος κ. Κακλαμάνης έχει κινηθεί.
Αυτά προς ενημέρωσή σας.
ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, θα ήθελα να κάνω μια παρατήρηση πάνω σ'αυτά...
ΠΡΟΕΔΡΕΥΩΝ (Παναγιώτης Σγουρίδης): Αυτά με τον Πρόεδρο θα τα πείτε ή, αν θέλετε, να τα συζητήσουμε είτε στο γραφείο μου είτε κάπου αλλού.
Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Θα ήθελα να κάνω γενικές παρατηρήσεις προς τον κύριο Υπουργό και ελπίζω να ακούσουμε τις απόψεις του.
Κατ'αρχήν, δεν μπορώ να αντιληφθώ τη βιασύνη σας σε σχέση με αυτό το νομοσχέδιο. Κάτι ακούω, από εδώ και από εκεί, ότι έχουμε δεσμεύσεις κλπ. Θέλω να μας πείτε εδώ καθαρά γιατί σπεύσατε με τέτοιες διαδικασίες, τελείως απαράδεκτες, να συζητήσουμε ένα κατά τη γνώμη μου εξαιρετικά σημαντικό νομοσχέδιο.
'Εχω βαρεθεί να ακούω και τον Πρωθυπουργό και εσάς να μιλάτε για την τεράστια σημασία του πολιτισμού, στον προϋπολογισμό να δίνετε ψίχουλα και ένα νομοσχέδιο τόσης σημασίας που επιχειρεί καίριες παρεμβάσεις σε όλους τους τομείς του πολιτισμού, να ακολουθεί αυτές τις θλιβερές διαδικασίες. Είναι Παρασκευή μεσημέρι, είναι ελάχιστοι οι παρόντες Βουλευτές, δεν υπάρχουν μέσα ενημέρωσης και κανένας δεν παίρνει είδηση ότι συζητούμε ένα σοβαρό νομοσχέδιο που αφορά τον πολιτισμό μας. Θέλω μια εξήγηση για όλα αυτά τα πράγματα, εκτός αν είσθε ευχαριστημένος και νομίζετε ότι όλες αυτές οι διαδικασίες είναι θαυμάσιες και να τελειώνουμε όσο πιο γρήγορα γίνεται για να αρχίσουμε τις εφαρμογές. Ελπίζω να μην είναι αυτός ο λόγος.
Θα ήθελα να κάνω δυο παρατηρήσεις σε σχέση με το άρθρο 4 που αφορά στον κινηματογράφο. Εγώ δεν βρίσκω αυτό το άρθρο τελείως αρνητικό. 'Εχει όμως ορισμένα προβλήματα που τα επισημάναμε στην επιτροπή και θέλω να τα επαναλάβω. Πρώτον, είναι αυτές οι φοβερές υπερεξουσίες του γενικού διευθυντή. 'Ισως θα έπρεπε να βρούμε μια ισορροπία.
Δεύτερον, από το ένα άκρο πάμε στο άλλο. Εκεί που οι φορείς στο παρελθόν, με τον ισχύοντα νόμο κυριαρχούσαν, τώρα τους πετάμε σε μια γενική συνέλευση, η οποία δεν έχει καμιά αρμοδιότητα και δίνουμε φοβερές υπερεξουσίες στον καλλιτεχνικό διευθυντή. Δεν μπορούσε να βρεθεί μια ισορροπία για να μειωθούν και όλες αυτές οι αντιδράσεις;
Δεν έχω δει άλλο νομοσχέδιο που να έχει επισύρει τέτοιες αντιδράσεις και καταγγελίες, από όλους τους ανθρώπους που εργάζονται στους διάφορους χώρους του πολιτισμού. Και εγώ διερωτώμαι, πώς θα εφαρμοσθεί αυτό το πράγμα όταν όλος ο κόσμος είναι αντίθετος.
Τρίτον, δεν μπορώ να καταλάβω, κύριε Υπουργέ, γιατί ενώ εδώ και πάρα πολλά χρόνια όλοι οι φορείς που ασχολούνται με τον κινηματογράφο λένε ότι μία από τις κακοδαιμονίες της χώρας μας σε σχέση με αυτό το θέμα είναι η έλλειψη ανώτατης σχολής φωτογραφίας, γιατί δεν αναλαμβάνετε την ευθύνη σε συνεργασία με το Υπουργείο Παιδείας να προχωρήσουμε επιτέλους προς αυτήν την κατεύθυνση. Αντίθετα, στην παράγραφο 6 του άρθρου 4 λέτε: "Παρέχεται νομοθετική εξουσιοδότηση για την ίδρυση ανώτατης σχολής κινηματογραφίας και τμημάτων κινηματογραφικής θεωρίας στα ΑΕΙ".
Αυτό είναι παραπομπή του θέματος στις καλένδες. Αυτό δεν είναι τίποτα. Και δεν μπορώ να καταλάβω γιατί το βάζετε. 'Η κάνουμε τώρα την τομή ή το αφήνουμε έτσι και πιέζουμε όσοι ενδιαφερόμαστε και κάποτε ας ελπίσουμε ότι θα γίνει. Δεν μπορώ να καταλάβω σε τι εξυπηρετεί αυτή η διάταξη.
Τέλος είδα εδώ στο άρθρο 3 ένα περίεργο πράγμα και το οποίο θέλω να μου εξηγήσετε. Συγκεκριμένα αναφέρομαι στην παράγραφο 3ε που λέγει: "Το διοικητικό και βοηθητικό προσωπικό που υπηρετούσε κατά την 1.6.1997 με σύμβαση εργασίας ιδιωτικού δικαίου κατατάσσεται αυτοδικαίως σε προσωρινές θέσεις προσωπικού με σύμβαση εργασίας ιδιωτικού δικαίου αορίστου χρόνου αντίστοιχης ειδικότητας που συνιστώνται αυτοδικαίως στην παραπάνω σχολή".
Πώς μπορείτε να τα κάνετε αυτά τα πράγματα; Τι σημαίνουν αυτά; Υποτίθεται ότι τώρα έχουμε κάποιες σκληρές νομοθεσίες που δεν μπορεί κανένας να τακτοποιηθεί κατ' αυτόν τον τρόπο. Πώς γίνονται όλα αυτά; Βάσει ποίας διαδικασίας με τα ισχύοντα αυτό το διάστημα;
Τελείωσα κύριε Πρόεδρε δεν έχω να πω τίποτα άλλο.
ΠΡΟΕΔΡΕΥΩΝ (Παναγιώτης Σγουρίδης): Η κ. 'Αννα Μπενάκη-Ψαρούδα έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, θα συμφωνήσω με το συνάδελφο που προηγήθηκε όσον αφορά το σχολιασμό του τρόπου με τον οποίο εισήχθη το νομοσχέδιο. Παρεμβλήθηκε αιφνιδιαστικά προχθές. Εγώ εδώ έμαθα ότι συζητείται το νομοσχέδιο του Υπουργείου Πολιτισμού και η συζήτηση διεξάγεται υπό πίεση διότι πράγματι όταν τοποθετείται νομοθετική εργασία ημέρα Παρασκευή και μεσημέρι είναι εύλογο να μην είναι οι Βουλευτές που θα ήθελαν να είναι και να λάβουν μέρος σε αυτήν τη συνεδρίαση.
Η ενότητα που συζητούμε, κύριε Πρόεδρε, επιβεβαιώνει το γενικό χαρακτηρισμό του νομοσχεδίου. Υποτίθεται ότι είναι ένα νομοσχέδιο πολιτιστικής ανάπτυξης, αλλά στην πραγματικότητα δεν είναι τίποτα άλλο παρά ένα νομοσχέδιο υποκατάστασης του Υπουργείου Πολιτισμού, διότι με τις διατάξεις αυτές, τις οποίες συζητούμε, δημιουργείται στην πραγματικότητα ένα πολυπλόκαμο παραυπουργείο πολιτισμού, αποτελούμενο από ποικίλους φορείς ιδιωτικού δικαίου -εδώ δεν έχουμε αντίρρηση και θα αναφερθώ σε αυτό- στους οποίους ανατίθεται η άσκηση μέρους σημαντικών τομέων της πολιτιστικής πολιτικής, που κανονικά ανήκει στο Υπουργείο Πολιτισμού. Υπαινίχθηκα ήδη ότι κάτι τέτοιο δεν θα ήταν κακό. Και πράγματι η αποκέντρωση του Υπουργείου Πολιτισμού και η ανάθεση μέρους της πολιτιστικής πολιτικής σε άλλους φορείς που λειτουργούν με τους κανόνες του ιδιωτικού δικαίου, δεν είναι κακό. Και έχει γίνει. Νομίζω όμως ότι ένα τέτοιο σοβαρό εγχείρημα που γίνεται με αυτό το νομοσχέδιο σε τέτοια έκταση, θα έπρεπε να γίνει πιο μελετημένα και με μεγαλύτερη σοβαρότητα. Και εγώ η ίδια είμαι η πρώτη που δημιούργησα ένα φορέα ιδιωτικού δικαίου αυτόν της χρηματοδότησης των αρχαιολογικών έργων, όπου, κύριε Υπουργέ, κάνατε και μία παρέμβαση με τη δημιουργία μίας θέσης διευθυντού. Αυτό έγινε από τη μεγάλη και έντονη ανάγκη να χρηματοδοτούνται και να διεξάγονται τα αρχαιολογικά έργα με μεγαλύτερη ευλυγισία και ευκινησία και μάλιστα τότε για να αφαιρεθεί η χρηματοδότηση μέσω της αρχαιολογικής εταιρείας.
Συνεπώς το βασικό εγχείρημα δεν είναι κακό. Αλλά αυτή η αποκέντρωση της πολιτιστικής πολιτικής πρέπει να γίνεται υπό μία απαράβατη προϋπόθεση, ότι την πραγματική εποπτεία,
 



 








Σελίδα 3082 
όχι την εποπτεία στα χαρτιά, το συστηματικό έλεγχο και όχι τον έλεγχο στα χαρτιά και φυσικά την τελική ευθύνη αυτής της άσκησης της πολιτιστικής πολιτικής από τους ποικιλόνυμους φορείς, την έχει το Υπουργείο Πολιτισμού. Και ποιο Υπουργείο Πολιτισμού; Οι υπηρεσίες του Υπουργείου Πολιτισμού και όχι βέβαια απλώς το υπουργικό γραφείο.
Με όλους αυτούς τους φορείς που δημιουργούνται εδώ πέρα, εμένα μου δημιουργείται η εύλογη απορία. Οι αντίστοιχες διευθύνσεις του Υπουργείου Πολιτισμού τι θα κάνουν; Η διεύθυνση γραμμάτων, τι έχει να κάνει έπειτα απ' όλο αυτόν τον κυκεώνα που δημιουργείται με το άρθρο 1; Η διεύθυνση καλών τεχνών -βλέπω μάλιστα τον πολύ άξιο διευθυντή της να βρίσκεται σ' αυτήν την Αίθουσα- τι ρόλο θα παίζει μετά από αυτό το νομοσχέδιο;.
'Εχω την αίσθηση -κι εκεί οδηγούμεθα- ότι το Υπουργείο Πολιτισμού υποβαθμίζεται σε μία διεκπεραιωτική υπηρεσία, η οποία θα συντάσσει τις αναγκαίες διοικητικές πράξεις και θα τις προωθεί στο Εθνικό Τυπογραφείο.
Νομίζω ότι το εγχείρημα του κυρίου Υπουργού είναι σημαντικό. Η κατεύθυνση σε γενικές γραμμές μπορεί να είναι σωστή, αλλά δεν εκτελείται σωστά, διότι ο σκοπός δεν είναι να αποδυναμώσουμε και να περιθωριοποιήσουμε το Υπουργείο Πολιτισμού. Αν θέλουμε κάτι τέτοιο, να το πούμε ευθέως.
Ο σκοπός πρέπει να είναι να αποκεντρώσουμε την πολιτιστική πολιτική προς ιδιωτικούς φορείς, αλλά να ενισχύσουμε τον κατευθυντικό και ελεγκτικό ρόλο του Υπουργείου Πολιτισμού. Δυστυχώς, αυτά δεν συμβαίνουν εδώ πέρα και με αυτά, που θα σας πω, θα φανεί ακόμα περισσότερο, διότι έτσι όπως δημιουργούνται αυτοί οι φορείς, με τυχαία κριτήρια και μάλλον τοπικιστικά -εάν κρίνω και από την επικέντρωση όλων στη Θεσσαλονίκη-δημιουργείται ένα πολιστιστικό χάος. Αυτό το χάος και κάθε χάος, όπως ξέρετε, δημιουργεί σκότος. Σκότος υπάρχει πράγματι στο πώς θα λειτουργούν, παραδείγματος χάρη οι προσλήψεις. Τώρα, το ότι παρεμβάλλεται κάπου ο νόμος 2190, δεν αποτελεί εγγύηση, διότι δεν παρεμβάλλεται παντού. Υπάρχουν πολλές προσλήψεις, που γίνονται εκτός νόμου 2190. Το διαισθάνομαι τουλάχιστον. Και φυσικά χάος και σκότος...
ΠΡΟΕΔΡΕΥΩΝ (Παναγιώτης Σγουρίδης): Μπορείτε να μας καταγγείλετε μία-δύο περιπτώσεις τέτοιων προσλήψεων;
ΑΝΝΑ ΜΠΕΝΑΚΗ-ΨΑΡΟΥΔΑ: Θα μπω στα άρθρα και θα σας πω αμέσως, κύριε Πρόεδρε.
Επίσης, υπάρχει σκότος, όσον αφορά τη χρηματοδότηση, γιατί όλοι αυτοί οι φορείς χρηματοδοτούνται από τον κρατικό προϋπολογισμό. Μπαίνουν βέβαια και διάφορα άλλα, δωρεές κλπ., αλλά βασικά, χρήματα κρατικά θα διαχειρίζονται. Πώς θα ελέγχονται; Με τους ορκωτούς λογιστές, λέει μέσα. Φθάνουν; Δεν φθάνουν. Το σύστημα των ορκωτών λογιστών λειτουργεί με άλλον τρόπο. Και μόνο αν κρίνει ο Υπουργός Δικαιοσύνης αναγκαίο, διατάσσει έκτακτο έλεγχο του Ελεγκτικού Συνεδρίου.
Κύριε Πρόεδρε, είναι πολύ σοβαρό το θέμα. Με την εξάπλωση του δημοσίου στους ιδιωτικούς φορείς, αν ταυτόχρονα δεν επεξεργαστούμε ένα ειδικό σύστημα ελέγχου αυτών των φορέων -που δεν μπορεί να είναι του Ελεγκτικού Συνεδρίου, διότι γι' αυτό γίνονται αυτοί οι φορείς, να ξεφεύγουν από το Ελεγκτικό Συνέδριο και μέχρι ενός σημείου είναι σωστό αυτό- εάν δεν δημιουργήσουμε έναν ad hoc ελεγκτικό μηχανισμό, φοβούμαι ότι μπαίνουμε σε πολύ μεγάλες περιπέτειες.
Να έρθω τώρα, στα άρθρα.
Το άρθρο 1 αφορά το βιβλίο. 'Εχετε δίκιο, κύριε Υπουργέ. Η παράγραφος 1 του άρθρου 1 μιλάει έμμεσα για την πολυπόθητη εθνική πολιτική βιβλίου, που ζητείται αιώνες τώρα από όλους τους φορείς του βιβλίου και είναι σωστό. Λέτε ότι θα είναι σε συνεργασία με το Υπουργείο Εθνικής Παιδείας και κάθε συναρμόδιο κρατικό φορέα. Επιχειρήσατε να συνεργαστείτε; Δεν νομίζω ότι θα το κατορθώσετε.
Εδώ υπάρχει ένα ειδικό ζήτημα. Τι θα γίνει, επιτέλους, με τις βιβλιοθήκες; Είναι δυνατόν οι βιβλιοθήκες, που είναι το βασικό εργαλείο άσκησης πολιτικής βιβλίου, να ανήκουν στο Υπουργείο Παιδείας και το Υπουργείο Πολιτισμού -τώρα οι άλλοι φορείς που δημιουργείτε- να σχεδιάζουν την πολιτική βιβλίου; Για επιχειρείστε να τις πάρετε, και εμείς, εγώ τουλάχιστον προσωπικά, θα επικροτήσω την προσπάθειά σας, ώστε τουλάχιστον να γίνει κάτι και γι' αυτήν την Εθνική Βιβλιοθήκη, ο τρόπος λειτουργίας της οποίας εξακολουθεί να είναι πάρα πολύ καθυστερημένος.
Από εκεί και πέρα, ενισχύεται φυσικά το Εθνικό Κέντρο Βιβλίου. Πράγματι, κάνει καλή δουλειά και έχει αναπτύξει πολλες πρωτοβουλίες. 'Ομως διαβάζουμε παρακάτω ότι με προγραμματική σύμβαση, που συνάπτεται μεταξύ του Υπουργείου Πολιτισμού, του Εθνικού Κέντρου Βιβλίου και σωματείων -ποιων;- του χώρου της λογοτεχνίας και του βιβλίου, ιδρύεται παραδείγματος χάρη το λογοτεχνικό αρχείο Θεσσαλονίκης. Με σύμβαση ρυθμίζονται οι λεπτομέρειες, που δεν τις ξέρουμε.
Αυτό θα μπορεί να λειτουργεί -από ό,τι αντιλαμβάνομαι- με τους δικούς του κανόνες, οι οποίοι από παραπομπή σε παραπομπή φθάνουν σε κάποια άγνωστα σωματεία τελικά. Δεν ιδρύεται όμως μόνο το Λογοτεχνικό Αρχείο Θεσσαλονίκης. Στη συνέχεια μπορούν να λαμβάνονται και άλλες πρωτοβουλίες, όπως το Εθνικό Κέντρο Βιβλίου να συστήνει και να συμμετέχει σε εταιρίες και κοινοπραξίες οιασδήποτε μορφής σε νομικά πρόσωπα, σε φορείς και επιχειρήσεις μη κερδοσκοπικού χαρακτήρα και να συνάπτει προγραμματικές ή άλλες συμβάσεις με ελληνικούς ή ξένους φορείς.
Αντιλαμβάνεστε σε τι χάος οδηγούμεθα; Καλή και άγια η δουλειά που κάνει το Εθνικό Κέντρο Βιβλίου, αλλά ο νόμος ανοίγει πόρτες. Και σας απαντώ, κύριε Πρόεδρε, ότι εδώ μέσα όλοι αυτοί που θα απασχολούνται, δεν νομίζω ότι θα προσλαμβάνονται με το ν. 2190, παρ' όλο που θα πληρώνονται χρήματα του κράτους. Υπάρχουν και άλλα βέβαια εδώ που θα μπορούσε να πει κανείς, αλλά δεν φτάνει ο χρόνος.
Πάω παρακάτω, στο άρθρο 2, με το οποίο ιδρύονται δύο μουσεία σύγχρονης τέχνης. Καλώς ιδρύεται το Μουσείο της Θεσσαλονίκης γιατί υπάρχει υποδομή, υπάρχει ένα κτίριο, υπάρχουν οι προϋποθέσεις. Ξαφνικά όμως, μας προκύπτει και Εθνικό Μουσείο Σύγχρονης Τέχνης στην Αθήνα. Το "ξαφνικά" δεν το λέμε γιατί δεν υπάρχει αίτημα. Είναι ένα αίτημα που υποβάλλεται επί χρόνια εντόνως. Αλλά έτσι δημιουργείται ένα μουσείο; Δηλαδή, με ένα νόμο ιδρύουμε ένα εθνικό μουσείο χωρίς καμία προϋπόθεση από πλευράς κράτους; Μπορούμε λοιπόν, κύριε Υπουργέ, να απαλλαγούμε από τον πειρασμό και να μη σας πούμε ότι εδώ εξαπολύετε ένα πυροτέχνημα και δίνετε δήθεν μία απάντηση σ'αυτήν τη θλιβερή ιστορία του Μουσείου Γουλανδρή; Διότι αυτό το εθνικό μουσείο που το ονομάζετε σύγχρονης τέχνης είναι πραγματικά στον αέρα. Είναι για να πούμε "να, κυρία Γουλανδρή, εμείς ιδρύουμε το κρατικό μουσείο και επομένως δεν σε έχουμε ανάγκη και μη μας πολυενοχλείς", όπως περίπου αυτήν την εικόνα έδωσε το Υπουργείο. Βέβαια, εδώ πια τα πάντα γίνονται -διοικητικά συμβούλια, διευθυντές- με απόφαση του Υπουργού χωρίς καμία δέσμευση. Τα μουσεία αυτά μπορούν να δημιουργούν και αυτοτελή τμήματα, που λέγονται Κέντρα Σύγχρονης Τέχνης, Θα έχουν εσωτερικό κανονισμό όπως και τα κυρίως μουσεία, οι οποίοι κανισμοί δημιουργούνται με κοινή απόφαση των Υπουργών κλπ. Δηλαδή είναι ή δεν είναι στον αέρα τελείως ανεξέλεγκτα και αφημένα στην πρωτοβουλία του Υπουργού;
Οι προσλήψεις, κύριε Πρόεδρε, πάλι χωρίς το ν.2190 θα γίνονται και εδώ. Πρέπει να σας βρω αμέσως και τη διάταξη που το λέει. Βέβαια, τα χρήματα, από πού θα προέρχονται; Από κρατική επιχορήγηση. Επίσης, βλέπουμε ότι αυτά τα μουσεία θα τα ελέγχει ορκωτός λογιστής και ο Υπουργός Πολιτισμού θα παραγγέλνει, μόνο οποτεδήποτε το κρίνει αναγκαίο έκτακτο έλεγχο από το Ελεγκτικό Συνέδριο ή το Υπουργείο Οικονομικών. Και apropo, αυτούς τους διευθυντές, που εσείς, κύριε Υπουργέ, θα τους ορίσετε στα μουσεία, διευθυντές που πρέπει να έχουν προσόντα ιδιαίτερα, θα τους επιλέγετε έτσι με μια απόφαση; Γιατί; Δεν πρέπει να βάλετε μέσα να γίνεται η επιλογή έπειτα από προκήρυξη; Δεν υπάρχει στην ισχύουσα νομοθεσία αυτό το πράγμα. Kαι εγώ όταν
 



 








Σελίδα 3083 
κάλυψα τη θέση διευθυντού της Εθνικής Πινακοθήκης, μπορούσα να πάρω όποιον ήθελα να τον κάνω διευθυντή, αλλά έκανα μία στοιχειώδη προκήρυξη. Υπέβαλαν αιτήσεις.'Εκανα μια συνέντευξη τύπου και είπα, ότι αυτοί υπέβαλαν υποψηφιότητα, αλλά εγώ διαλέγω αυτόν και διάλεξα, όπως ξέρετε, την κατά πάντα άξια Μαρίνα Λαμπράκη-Πλάκα, που χαίρομαι που και εσείς την εκτιμήσατε και παρατείνατε τη θητεία της. Να ορίσετε οι διευθυντές να επιλέγονται με προκήρυξη.
'Ερχομαι στο άρθρο για τα θέατρα και το χορό.
Δημιουργείτε νέα κρατικά βραβεία καθώς και το κρατικό βραβείο "Μελίνα Μερκούρη". Συμμερίζομαι απόλυτα τις απόψεις της εισηγήτριάς μας. Mε ένα κρατικό βραβείο χορού δεν θα έπρεπε επιτέλους να τιμήσουμε και το δημοτικό χορό; Λέτε ότι τα κρατικά βραβεία χορού απονέμονται στον τομέα του κλασικού μπαλέτου, του μοντέρνου και του σύγχρονου χορού". Τον δημοτικό χορό δεν θα έπρεπε να τον τιμήσουμε; Τόση δραστηριότητα, τόσος οργασμός υπάρχει στην Ελλάδα γύρω από το δημοτικό χορό. Για σκεφθείτε μήπως θα έπρεπε να δημιουργήσουμε ένα τέτοιο κρατικό βραβείο.
Εν τέλει, κύριε Υπουργέ, θα ήθελα να επανέλθω στην πρόταση που έκανε ο κ.Μάνος και έχει σχέση με αυτά που σας είπα για τους διευθυντές, τους οποίους πρέπει να προσλαμβάνετε έπειτα από προκήρυξη. Τα ονόματα των προσώπων -τα μέτρησε ο κ.Μάνος και νομίζω ότι τα έβγαλε διακόσια είκοσι τέσσερα χθες- που θα επιλέξετε για όλες αυτές τις επιτροπές που υποδηλώνετε, πέραν του ότι, όπως είπατε, θα δημοσιεύονται στην Εφημερίδα της Κυβερνήσεως, αυτά κατά κάποιο τρόπο θα έπρεπε να αποκτούν και μια δημοσιότητα και να συνοδεύονται από τα βιογραφικά τους και την αιτιολογία της επιλογής. Δεν ξέρω αν θα πρέπει να φθάσω μέχρι του σημείου να πω -δυστυχώς είναι παρά πολλά και πού θα πάμε έτσι- να περνάνε από την Επιτροπή Μορφωτικών Υποθέσεων της Βουλής. Τουλάχιστον κάπως για τους διευθυντές -δεν μιλάω για τα μέλη του Διοικητικού Συμβουλίου-που είναι τα πρόσωπα που στην ουσία διευθύνουν όλους αυτούς τους φορείς, εκεί δεν θα ήταν άσχημο να υπήρχε και μία γνωμοδότηση της Επιτροπής Μορφωτικών Υποθέσεων της Βουλής. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα επιδιώξω να δώσω μία πολύ σύντομη απάντηση στα επιχειρήματα και στη συνέχεια θα ασχοληθώ με το κείμενο του νομοσχεδίου, ενσωματώνοντας και τροπολογίες που αντιστοιχούν στα συζητούμενα άρθρα, διότι αυτές συζητούνται, κατά τον Κανονισμό, ταυτοχρόνως.
Κατ'αρχάς θα ήθελα πραγματικά να αναζητήσετε το σύνολο της νομοθετικής ύλης για θέματα Υπουργείου Πολιτισμού και πολιτισμού γενικότερα, που έχει παραχθεί μέσω της Βουλής των Ελλήνων, όχι από συστάσεως του ελληνικού κράτους, αλλά από τη μεταπολίτευση ως σήμερα, για να δείτε τι θέματα καλύπτονται και με ποιες νομοθετικές και άρα πολιτικές πρωτοβουλίες, και στη συνέχεια να αξιολογήσετε το μέγεθος του εγχειρήματος που γίνεται με το συζητούμενο νομοσχέδιο.
Δεν θέλω ν'αναφερθώ σε παραδείγματα, αλλά αναλογιστείτε ποιους νόμους έχει ψηφίσει η Βουλή των Ελλήνων για θέματα πολιτισμού από το 1974 και μετά και πόσο πιο συστηματική, πιο συνολική είναι η προσπάθεια που γίνεται με το παρόν νομοσχέδιο.
Αν κάνετε μία σύντομη αναδίφηση, θα θυμηθείτε όλοι, κυρίες και κύριοι συνάδελφοι, ότι έχουμε ένα νόμο για τον κινηματογράφο, ένα νόμο για την πνευματική ιδιοκτησία, ένα νόμο για τις συντάξεις -πρόσφατο- τη νομοθεσία για το ταμείο διαχείρισης ειδικών αρχαιολογικών πόρων και ένα νόμο περί ΤΑΠ, σε διάστημα είκοσι δύο ετών.
Και τώρα έχουμε μία πλήρη ρύθμιση για όλους τους τομείς, για το βιβλίο, για τα εικαστικά, για τις παραστατικές τέχνες, για τον κινηματογράφο, για τη μουσική και τη μουσική εκπαίδευση, για τα πνευματικά δικαιώματα και ορισμένες πολύ σημαντικές παρεμβάσεις για την πολιτιστική κληρονομιά, οι οποίες θα συνοδευτούν φυσικά από τον κορμό της αντίστοιχης νομοθεσίας, που είναι το νέο νομοσχέδιο για την προστασία της πολιτιστικής κληρονομιάς, ο νέος αρχαιολογικός νόμος.
Και πρέπει να σας πω ότι το νομοσχέδιο αυτό έχει κατατεθεί στη Βουλή εδώ και πάρα πολλούς μήνες. Είναι έτοιμο από το Υπουργείο Πολιτισμού από τον Ιούνιο και έπρεπε να προηγηθεί η συζήτηση στα κυβερνητικά όργανα. 'Εχει συζητηθεί ανέτως στην Επιτροπή Μορφωτικών Υποθέσεων της Βουλής σε τέσσερις συνεδριάσεις με πολλές συμμετοχές εξωκοινοβουλευτικών προσώπων. 'Ηταν γραμμένο στην ημερήσια διάταξη. Γνωρίζετε πολύ καλά ότι πιέζω για την ολοκλήρωση της διαδικασίας αυτής, γιατί όλα αυτά έχουν εξαγγελθεί, έχουν συζητηθεί και πρέπει επιτέλους να λάβουν τη μορφή του τυπικού νόμου.
Και επιπλέον, η μόνη μεταβολή που έγινε ήταν η αντικατάσταση μιας ημέρας συνεδριάσεως. Δηλαδή αντί για την Πέμπτη που έπρεπε να συζητηθεί κανονικά το νομοσχέδιο, οπότε πάλι θα συζητούσαμε σήμερα Παρασκευή, συζητήθηκε την Τετάρτη, διότι πέραν των όσων είπε ο κύριος Πρόεδρος της Βουλής την Πέμπτη, εγώ προσωπικά έπρεπε να προεδρεύσω της Διάσκεψης Υπουργών Οπτικοακουστικών του Συμβουλίου της Ευρώπης που συνέρχεται στη Θεσσαλονίκη με συμμετοχή πενήντα Υπουργών.
Επίσης, πρέπει να σας πω για να τελειώσει αυτή η συζήτηση ότι πράγματι υπάρχουν πολιτιστικά νομικά πρόσωπα που ιδρύονται στη Θεσσαλονίκη όχι επειδή αυτό αποτελεί έμπνευση κάποιου, αλλά επειδή αυτά υπάρχουν. Είναι το προϊόν της δραστηριότητας της Πολιτιστικής Πρωτεύουσας. Είναι το απόθεμα που μένει στη χώρα μετά από την Πολιτιστική Πρωτεύουσα. Αυτά πρέπει να νομοθετηθούν εν'όψει της εκ του νόμου λύσεως και εκκαθαρίσεως του νομικού προσώπου του οργανισμού της Πολιτιστικής Πρωτεύουσας 1997 που πρέπει να γίνει την 1η Ιανουαρίου 1998.
'Ερχομαι τώρα στα επιμέρους ζητήματα. Θα μπορούσα να δώσω μια μακρά απάντηση, αλλά νομίζω ότι έχουν ειπωθεί όλα και στην αγόρευσή μου επί της αρχής και στην επιτροπή. 'Αρα, θα παραπέμψω αναγκαστικά σ' αυτά. Ελπίζω αυτό να μην εκληφθεί ως αδυναμία απάντησης των επιμέρους επιχειρημάτων. 
'Αρθρο 1. Αποσαφηνίζω απλώς ότι οι επιτροπές συγκροτούνται τώρα χωρίς συγκεκριμένη εσωτερική διάρθρωση με απόφαση του Υπουργού Πολιτισμού, χωρίς κανένα περιορισμό. Ξέρετε ότι η φετινή επιτροπή που διορίστηκε από μένα έκανε επιλογές βραβείων που συνήντησαν τη γενική συμφωνία. Η μεταβολή είναι ότι έχουμε εννεαμελείς επιτροπές με συγκεκριμένη εσωτερική διάρθρωση των μελών, ώστε να είναι αντιπροσωπευτικές. Ο Υπουργός δεσμεύεται από τις προτάσεις των πανεπιστημίων και των λογοτεχνικών σωματείων και όχι από τον κατάλογο των μελών τους. Δεσμεύεται από τις συγκεκριμένες προτάσεις που θα γίνουν, από τις τέσσερις φιλοσοφικές σχολές και από τα τρια μεγάλα σωματεία.
Επίσης, δεν πρέπει να επαναληφθεί η παρεξήγηση που σκοπίμως δημιουργήθηκε με την αγόρευση του κ. Μάνου για διορισμό διακοσίων εικοσιτεσσάρων ατόμων τα οποία προσλαμβάνονται δήθεν ως υπάλληλοι. Πρόκειται για διορισμό μελών διοικητικών συμβουλίων και για προσωπικότητες κοινωνικές και επιστημονικές τις οποίες παρακαλούμε γονυπετείς να αποδεχθούν να αναλάβουν το βάρος αυτών των καθηκόντων. Πρέπει να σας πω ότι είναι περιπέτεια για τον Υπουργό να παρακαλά για να βρει μέλη των επιτροπών απονομής των βραβείων.
ΑΓΓΕΛΟΣ ΜΠΡΑΤΑΚΟΣ: Κύριε Υπουργέ, επιτρέψτε μου μια διακοπή. 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ναι, κύριε Μπρατάκο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μπρατάκο, έχετε το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Υπουργέ, μιλάτε εδώ για κατάλογο καταλλήλων προσώπων απ' όπου παίρνετε και διορίζετε τις επιτροπές. Παρακάτω στην παράγραφο ζ' λέτε ότι οι αποφάσεις παίρνονται με πλειοφηφία ή ύστερα από φανερή και αιτιολογημένη ψηφοφορία εφόσον οι παρόντες
 



 








Σελίδα 3084 
είναι πέντε. Η επιτροπή είναι εννεαμελής. Οι παρόντες είναι πέντε. 'Αρα οι τρεις στους εννιά μπορούν να πάρουν απόφαση.
ΕΥΑΓΕΛΛΟΣ ΒΕΝΙΖΕΛΟΣ (Υπουργός Πολιτισμου): Ναι. Οι άλλοι ας έρθουν να μετασχουν. Πρέπει να ληφθεί απόφαση. 'Οταν συνήλθε η επιτροπή υπό την προεδρία μου και την παρεκάλεσα να προτείνει την ελληνική συμμετοχή στο Ευρωπαϊκό Λογοτεχνικό Βραβείο "Αριστείον", έγινε μακρά συζήτηση και στη συνέχεια συνέταξαν πρακτικό και είπαν παρακαλούμε τον Υπουργό να επιλέξει όποιους θέλει. Υπέδειξα τα βιβλία του Μπακόλα και του Πανσέληνου που νομίζω ότι ήταν δυο εξαιρετικά αξιοπρεπείς ελληνικές συμμετοχές.
Δεν θέλω να μπω σε λεπτομέρειες. Είναι ένας χώρος που τον γνωρίζω πάρα πολύ καλά και προσωπικά. 'Εχω καλή ενημέρωση για την κίνηση της αγοράς βιβλίου και για το παραγόμενο λογοτεχνικό προϊόν.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Θα είσθε πάντα Υπουργός;
ΕΥΑΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Ο οποιοσδήποτε Υπουργός δεσμεύεται από τις αποφάσεις αυτών των επιτροπών.
ΠΡΟΕΔΡΕΥΩΝ (Παναγιώτης Σγουρίδης): Συνεπώς, κύριε Υπουργέ, δεν μιλάμε για κατάργηση του ν.2190.
ΕΥΑΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Δεν μιλάμε καθόλου. Για το ν.2190 πρέπει να αποσαφηνίσω μια και έξω ότι όλα υπάγονται σ' αυτόν. Πρόκειται για νομικά πρόσωπα του ευρύτερου δημόσιου τομέα, τα οποία χρηματοδοτούνται σε ποσοστό μεγαλύτερο του 50% από το ελληνικό δημόσιο. 'Αρα πληρούνται όλες οι προϋποθέσεις εφαρμογής του ν.2190.
Απορώ γιατί επανέρχεσθε. Το έχω πει τουλάχιστον πέντε φορές κατά τη διάρκεια της συζήτησης.
'Εχω κάποιες νομοθετικές μεταβολές, για να μην προκληθεί σύγχυση.
Στο άρθρο 1, παράγραφος 3, περίπτωση θ': "Η παράβαση των διατάξεων της παρούσας παραγράφου επιφέρει τις συνέπειες του άρθρου 1, του ν.
146/1914." Η επόμενη πρόταση αυτής της περίπτωσης θ' διαγράφεται, γιατί ενδέχεται να δημιουργήσει σύγχυση σε σχέση με τα γενικώς ισχύοντα ως προς την εφαρμογή του ν. 146/1914. Εφαρμόζεται πλήρως, όπως έχει νομολογηθεί και ερμηνευθεί ο νόμος αυτός.
Επίσης, στην παράγραφο 4, στην περίπτωση στ', "Το διατηρητέο κτίριο της οδού Θεοφίλου 13 στην 'Ανω Πόλη της Θεσσαλονίκης, το οποίο ανήκει στον Οργανισμό Πολιτιστικής Πρωτεύουσας της Ευρώπης - Θεσσαλονίκη 1997 μεταβιβάζεται από το νόμο", εδώ προστίθενται οι λέξεις "και χωρίς άλλες διατυπώσεις" και συνεχίζει η φράση όπως είναι- "στο Υπουργείο Πολιτισμού...".
Στο άρθρο 2, πρέπει να πω ότι τα μουσεία τα οποία θα λειτουργούν ως κρατικά πρόσωπα ιδιωτικού δικαίου, είναι δύο μείζονες εικαστικοί φορείς, την ίδρυση των οποίων προτείνει ομοφώνως η Ομάδα Εργασίας για τη χάραξη της Εθνικής Εικαστικής Πολιτικής. Δεν έχει καμία σχέση η ίδρυση των κρατικών μουσείων με ανάλογες, πολύ σημαντικές, ιδιωτικές πρωτοβουλίες, που είναι όλες ευπρόσδεκτες. Δεν θέλω τώρα να ανοίξω διάλογο. 'Ομως, είναι δυνατόν να μην υπάρξει κρατικό μουσείο; Και το Εθνικό Θέατρο είναι Νομικό Πρόσωπο Ιδιωτικού Δικαίου και λέγεται "Εθνικό". Και το Κρατικό Θέατρο Βορείου Ελλάδος είναι Νομικό Πρόσωπο Ιδιωτικού Δικαίου και λέγεται "Κρατικό". Και πρέπει φυσικά το Κρατικό Μουσείο Σύγχρονης Τέχνης της Αθήνας να λέγεται "Εθνικό" σε αντιδιαστολή με πολλά ιδιωτικά μουσεία, τα οποία μπορούν να υπάρχουν και τα οποία μπορούν να φέρουν το όνομα του ιδρυτή τους ή ο,τιδήποτε άλλο, το δε της Θεσσαλονίκης πρέπει να λέγεται "Κρατικό", σε αντιδιαστολή με το Ιδιωτικό Μακεδονικό Μουσείο Σύγχρονης Τέχνης, το οποίο εδρεύει στη Θεσσαλονίκη, είναι ιδιωτικός φορέας, σωματείο και ίδρυμα και συνεργάζεται προγραμματικά τώρα με το Κρατικό Μουσείο Σύγχρονης Τέχνης που ιδρύει ο νόμος αυτός.
Νομοτεχνικά τώρα. Στο άρθρο 2, παράγραφος 1, περίπτωση δ', εκεί που ρυθμίζεται η στέγαση του Κρατικού Μουσείου Σύγχρονης Τέχνης η φράση είναι: "Το Κρατικό Μουσείο Σύγχρονης Τέχνης στεγάζεται σε ειδικά διαμορφωμένο χώρο του πρώην εργοστασίου ΥΦΑΝΕΤ, ιδιοκτησίας της Εθνικής Τράπεζας της Ελλάδος, που παραχωρήθηκε στον Οργανισμό Πολιτιστικής Πρωτεύουσας της Ευρώπης - Θεσσαλονίκη 1997, για να εξυπηρετήσει ειδικά τις ανάγκες στέγασης και λειτουργίας του Μουσείου. Στο Μουσείο μεταβιβάζονται" -εδώ μπαίνει η προσθήκη- "εκ του νόμου και χωρίς άλλη διατύπωση" και συνεχίζει "τα σχετικά δικαιώματα και οι υποχρεώσεις του Οργανισμού Πολιτιστικής Πρωτεύουσας της Ευρώπης - Θεσσαλονίκη 1997".
Στην παράγραφο 5, περίπτωση β', του άρθρου 2, η φράση τελειώνει με τις λέξεις "και εκπρόσωπος του Επιμελητηρίου Εικαστικών Τεχνών Ελλάδος". Εκεί υπάρχει τελεία, αλλά πριν πρέπει να μπει "καθώς και κάθε άλλη αναγκαία λεπτομέρεια".
Και συνεχίζει "Aπό της ημερομηνίας ισχύος του παρόντος νόμου παύουν οι ισχούουσες διατάξεις ..." όπως είναι η διατύπωση.
Στο άρθρο 3 είναι περιττό να τονίζω ότι το νομοσχέδιο αναφέρεται σε νέες παρεμβάσεις και νέους θεσμούς. Η λειτουργία των κρατικών σκηνών, οι επιχορηγήσεις του ιδιωτικού θεάτρου, τα ΔΗΠΕΘΕ, όλα αυτά υπάρχουν, λειτουργούν, επιχορηγούνται. Διαθέτουμε επτά δισεκατομμύρια (7.000.000.000) δραχμές το χρόνο στο θέατρο. Δεν είναι αντικείμενο του νομοσχεδίου, είναι όμως αντικείμενο της πολιτικής μας.
Εδώ εν παρενθέσει λέω, απαντώντας εμμέσως στην παρατήρηση της κας Μπενάκη ότι το Υπουργείο Πολιτισμού χαράσσει την πολιτική του, το Υπουργείο Πολιτισμού εποπτεύει, το Υπουργείο Πολιτισμού διορίζει τις διοικήσεις, το Υπουργείο Πολιτισμού κατευθύνει τη χρηματοδότηση. Μα, έτσι χαράσσεται η πολιτική, με αυτά τα μέσα άσκησης, πολύ έντονης και σαφούς εποπτείας.
Θα σας πω δε εδώ, μια που άρχισα να λέω την κουβέντα αυτή ότι δέχθηκα την παρατήρηση του κ. Μάνου, τα βιογραφικά τα σύντομα και η αιτιολογία διορισμού των μελών όλων των συμβουλίων νομικών προσώπων του Υπουργείου Πολιτισμού να κοινοποιούνται στην Επιτροπή Μορφωτικών Υποθέσεων για να λαμβάνει γνώση και να προκαλεί όποια συζήτηση θέλει. Και θα βάλω προσθήκη στο άρθρο 7 που ρυθμίζει διοικητικά θέματα, οι διορισμοί όλων των καλλιτεχνικών διευθυντών και των αναπληρωτών διευθυντών των νομικών προσώπων του Υπουργείου Πολιτισμού να γίνονται με προκήρυξη της αντίστοιχης θέσης. Διότι εγώ ένα διορισμό καλλιτεχνικού διευθυντού έκανα και τον έκανα με διεθνή διαγωνισμό αυτοδεσμευόμενος και με καταχώριση στην ΜΟΝΤΕ και στην HERALD TRIBUNE. 'Εναν έχω διορίσει επί της θητείας μου, τον καλλιτεχνικό διευθυντή της Λυρικής Σκηνής και έκανα με αυτοδέσμευση της διοίκησης διεθνή προκήρυξη.
Ο Υπουργός έχει την αρμοδιότητα και πρέπει να την ασκεί κατά τρόπο χρηστό. Αν θέλετε να το βάλουμε και ρητά στο νόμο, εμένα που περισσεύει. Δηλαδή πλειοδοτώ να γίνονται οι προκηρύξεις αυτές.
Στο άρθρο 3 στην παράγραφο 5, σελίδα 16 του πρακτικού, πρόκειται για τη συγκρότηση της επιτροπής που χορηγεί το Kρατικό Bραβείο Συγγραφής Παιδικού Θεατρικού 'Εργου. Στο άρθρο 5α, στην προτελευταία πρόταση υπάρχει η εξής διατύπωση: "Ο πρόεδρος της επιτροπής εκλέγεται με μυστική ψηφοφορία μεταξύ των μελών". Αυτό είναι μια διαφοροποίηση σε σχέση με όλες τις άλλες επιτροπές. Πρέπει αντί αυτού να μπει "Με την πράξη διορισμού της επιτροπής, διορίζεται και ο πρόεδρός της".
ΠΡΟΕΔΡΕΥΩΝ (Παναγιώτης Σγουρίδης): Αλλάζει το "Ο πρόεδρος της επιτροπής εκλέγεται με μυστική ψηφοφορία μεταξύ των μελών"...
ΕΥAΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Αυτό φεύγει και αντικαθίσταται με την πρόταση "Με την πράξη διορισμού των μελών της επιτροπής, διορίζεται και ο πρόεδρός της".
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στο
 



 








Σελίδα 3085 
άρθρο 4, δεν θέλω να μιλήσω τώρα για την κινηματογραφική πολιτική. Κάνουμε μια πολύ μεγάλη προσπάθεια. Στον κρατικό προϋπολογισμό για πρώτη φορά, τον τακτικό προϋπολογισμό του κράτους, διπλασιάζεται το ποσό του επιστρεφομένου φόρου σε σχέση με πέρσι. Φέτος είναι δύο δισεκατομμύρια εξακόσια εκατομμύρια (2.600.000.000) δραχμές η πρόβλεψη του κωδικού του τακτικού προϋπολογισμού. Είναι κάτι πολύ σημαντικό για τον κινηματογράφο.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Με ελπίδα είσπραξης.
ΕΥΑΓΕΛΛΟΣ ΒΕΝΙΖΕΛΟΣ (Υπουργός Πολιτισμού): 'Οχι, με ελπίδα είσπραξης. Υπάρχει βεβαιότης είσπραξης με βάση την κίνηση των αιθουσών.
ΘΕΟΔΩΡΟΣ ΚΑΤΣΑΝΕΒΑΣ: Για την ανωτατοποίηση δεν μας είπατε. 
ΕΥΑΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Εφόσον μου το θέτετε, να σας πω το εξής: Κατ'αρχήν ως προς την κινηματογραφική παιδεία υπάρχει πρόβλεψη στο νόμο. Για τη θεατρική εκπαίδευση περιτεύει να πω -το είπα νομίζω στην επιτροπή- ότι στα υπάρχοντα και λειτουργούντα τμήματα θεατρικών σπουδών έχουν ήδη συγκροτηθεί και ειδικεύσεις υποκριτικής. Στο Πανεπιστήμιο Θεσσαλονίκης για παράδειγμα στο τμήμα θεάτρου λειτουργούν τρία τμήματα: Πρώτον Θεατρολογίας, δεύτερον Σκηνογραφίας και τρίτον Υποκριτικής. Δεν είναι δυνατόν να καταστήσουμε πανεπιστήμια στις δραματικές σχολές ούτε να καταστήσουμε πανεπιστήμια τις σχολές χορού τις ιδιωτικές, τις άπειρες που υπάρχουν , ούτε τα ωδεία. Η πανεπιστημιακή εκπαίδευση αυτήν τη στιγμή μπορεί να οργανωθεί στο πλαίσιο των τμημάτων που λειτουργούν και είμαστε σε διαρκή επαφή με το Υπουργείο Παιδείας προς την κατεύθυνση αυτή.
Δεν θα πάω στο άρθρο 4 και θα πω τις τροπολογίες του άρθρου 3.
Στα άρθρα 1 και 2 δεν έχουν υποβληθεί τροπολογίες.
Στο άρθρο 3, από τις τροπολογίες που έχουν υποβληθεί, αποδέχομαι τη με γενικό αριθμό 1325 και ειδικό 43, που υπογράφουν οι συνάδελφοι κύριοι Κοντομάρης, Διαμαντίδης και λοιποί, που προστίθεται ως τελευταία παράγραφος στο άρθρο 3.
Στο κείμενο, όμως, της προτεινόμενης τροπολογίας προστίθεται μία πρόταση, που λέει το εξής: "Η ρύθμιση της παραγράφου αυτής δεν θίγει τα κριτήρια αναγνώρισης των πτυχίων των Α.Ε.Ι. εξωτερικού ως ισοτίμων προς αυτών των Ελληνικών Α.Ε.Ι.". 'Αρα, γίνεται δεκτή η τροπολογία αυτή με την προσθήκη της πρότασης που εκφώνησα τώρα. Δεν μεταβάλλεται τίποτα στο περιεχόμενο της τροπολογίας, απλώς προς αποφυγή παρεξηγήσεων με τη γενική νομοθεσία του Υπουργείου Παιδείας.
ΠΡΟΕΔΡΕΥΩΝ ( Παναγιώτης Σγουρίδης): Ως προς το θέμα της ισοτιμίας.
ΕΥΓΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Ναι.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Γιατί το βάζετε, αφού υπάρχει το ΔΙΚΑΤΣΑ;
ΠΡΟΕΔΡΕΥΩΝ ( Παναγιώτης Σγουρίδης): 'Οχι, κυρία Παπαδημητρίου, πρέπει να μπει. Είναι μία κατοχύρωση.
ΕΥΑΓΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Αυτό αφορά τα πτυχία και όχι τα Ιδρύματα. Λοιπόν, έγινε σαφές.
Επίσης στο άρθρο 3 υπάρχει μία άλλη τροπολογία της κ. Ανουσάκη με γενικό αριθμό 1317 και ειδικό 39, η oποία προστίθεται ως παράγραφος στο κείμενο του άρθρου 3, χωρίς την τελευταία πρότασή της. Δηλαδή, κάνω δεκτή την τροπολογία χωρίς την αναδρομική ισχύ, χωρίς τη φράση που λέει "Οι παραπάνω διατάξεις και το άρθρο 8 του ν.2435/1996 (ΦΕΚ Α'189) ισχύουν αναδρομικώς από της δημοσιεύσεως του νόμου αυτού, στην Εφημερίδα της Κυβερνήσεως". 'Αρα, το υπόλοιπο κείμενο γίνεται δεκτό, πλην αυτής της πρότασης, που διαγράφεται.
ΠΡΟΕΔΡΕΥΩΝ ( Παναγιώτης Σγουρίδης): Και μπαίνει στο τέλος του άρθρου, όπως διαμορφώνεται με την προσθήκη της τροπολογίας με γενικό αριθμό 1325 και ειδικό 43;
ΕΥΑΓΓΕΛΛΟΣ ΒΕΝΙΖΕΛΟΣ (Υπουργός Πολιτισμού): Ας το βάλουμε στο τέλος. Παρ' ότι νομοτεχνικά πρέπει να μπει ενδιαμέσως, για να μην μπερδευτούμε, ας μπει στο τέλος.
Δηλαδή, η προσθήκη που λέω, αυτή που υπογράφει η κ. Ανουσάκη, θα ξεκινάει ως παράγραφος του άρθρου 3 με τη διατύπωση που έχει ως ακολούθως: "Το άρθρο 8 του ν.2435/1996 (ΦΕΚ Α' 189) τροποποιείται ως εξής:" Μετά μπαίνει το κείμενο της τροπολογίας, πλην της φράσεως που διέγραψα, ως παράγραφος πρόσθετη στο άρθρο 3 .
Και η προηγούμενη τροπολογία θα μπει ως παράγραφος πρόσθετη με το περιεχόμενο που έχει και την προσθήκη που έκανα.
ΠΡΟΕΔΡΕΥΩΝ (Παναγιώτης Σγουρίδης): Με τη σειρά που τις κάνατε δεκτές.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μάλιστα.
ΠΡΟΕΔΡΕΥΩΝ ( Παναγιώτης Σγουρίδης): Στο άρθρο 4, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στο άρθρο 4.
ΠΡΟΕΔΡΕΥΩΝ ( Παναγιώτης Σγουρίδης): Σας παρακαλώ νομοτεχνικά, όχι με σχόλια.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Διαχωρίζω τα σχόλια από τις νομοτεχνικές παρατηρήσεις.
ΠΡΟΕΔΡΕΥΩΝ ( Παναγιώτης Σγουρίδης): Ναι, αλλά σας παρακαλώ, επειδή ο χρόνος είναι πολύτιμος και εσείς θέλετε να τελειώσουμε το νομοσχέδιο σήμερα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στην παράγραφο 1α του άρθρου 4, στα σχετικά με τη στέγαση του φεστιβάλ, σας διαβάζω το κείμενο, όπως διαμορφώνεται.
Λέει το κείμενο του σχεδίου: "Το ΦΕΣΤIΒΑΛ στεγάζεται στους χώρους του παλιού κινηματογράφου "Ολύμπιον" ιδιοκτησίας του Ο.Π.Π.Ε. Θεσσαλονίκη 1997". Και συνεχίζει, όπως το διατυπώνω τώρα: " Η κυριότητα του "Ολύμπιον" περιέρχεται στο ΦΕΣΤΙΒΑΛ εκ του νόμου και χωρίς άλλη διατύπωση. Το "Ολύμπιον", όταν δεν χρησιμοποιείται για τις ανάγκες του ΦΕΣΤΙΒΑΛ και του Μουσείου Κινηματογράφου, μπορεί να χρησιμοποιείται και για την εμπορική εκμετάλλευσή του ως κινηματογράφου απευθείας ή μέσω αναδόχου.". Και συνεχίζει μετά το εδάφιο "β." της παραγράφου 1α του άρθρου 4.
ΠΡΟΕΔΡΕΥΩΝ(Παναγιώτης Σγουρίδης): Αναμορφώνεται ολόκληρη η παράγραφος.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αναμορφώνεται αυτό το υποεδάφιο του εδαφίου α' της παραγράφου 1α.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Χωρίς υποχρέωση για το 25%;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ναι, γιατί αυτό καλύπτεται από τις διατάξεις που έχουμε βάλει για την απόδοση του φόρου σε όλες τις αίθουσες και όλα τα γραφεία διανομής. Υπερκαλύπτεται με τη ρύθμιση που έχουμε κάνει παρακάτω.
Και τώρα, θα ικανοποιήσω ορισμένες παρατηρήσεις του κ. Κουναλάκη, σε σχέση με τις αρμοδιότητες του Διευθυντή του Φεστιβάλ.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Τροπολογία άλλη στο άρθρο 2 δεν δέχεσθε;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν υπήρχε στο άρθρο 2 άλλη τροπολογία.
ΠΡΟΕΔΡΕΥΩΝ (Παναγιώτης Σγουρίδης): Στα άρθρα 1 και 2 δεν υπάρχουν τροπολογίες. Στο άρθρο 3 μπήκαν δύο τροπολογίες. Ας προχωρήσουμε στο άρθρο 4.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στη σελίδα 19 του Πρακτικού, σχετικά με τις αρμοδιότητες του Διευθυντή του Φεστιβάλ, στην περίπτωση δδ', αναφέρεται: "Ο Διευθυντής έχει τις εξής αποκλειστικές αρμοδιότητες:". Στη συνέχεια υπάρχει με λατινικούς αριθμούς απαρίθμηση των αρμοδιοτήτων του Διευθυντή. Από αυτές τις αποκλειστικές αρμοδιότητες, διαγράφω τους εξής λατινικούς αριθμούς, I, II, IV και IX και γίνεται αναρίθμηση των λατινικών αριθμών, που απαριθμούν τις αποκλειστικές αρμοδιότητες του Διευθυντή του Φεστιβάλ.
ΠΕΤΡΟΣ ΚΟΥΝΑΛΑΚΗΣ: Ποιος τα κάνει τώρα αυτά;
 



 








Σελίδα 3086 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το διοικητικό συμβούλιο.
Στη σελίδα 21 του Πρακτικού, στο άρθρο 4, στην παράγραφο 2, εδάφιο γ', μένει όπως είναι διατυπωμένο το εδάφιο γ' και στο τέλος πρέπει να προστεθούν οι λέξεις "εκ του νόμου και χωρίς άλλη διατύπωση".
Στη σελίδα 22 του Πρακτικού, υπάρχει ένα αριθμητικό σφάλμα στο εδάφιο ζ'. Υπάρχει η φράση "ή κάποιου από τα έντεκα πρόσωπα αναγνωρισμένου κύρους που επέλεξε ο Υπουργός". Η λέξη "έντεκα" πρέπει να φύγει και πρέπει να γίνει "ή κάποιο απο τα πρόσωπα αναγνωρισμένου κύρους που επέλεξε ο Υπουργός".
Στη σελίδα 23 του Πρακτικού, στο άρθρο 5, στην παράγραφο 1, η τελευταία πρόταση του εδαφίου στ', προφανώς έχει προκύψει από τυπογραφικό λάθος. Πρέπει να διατυπωθεί κατά τρόπο εύληπτο, δηλαδή "Ο προϊστάμενος ορίζεται με απόφαση του Δ.Σ. μεταξύ των υπαλλήλων που υπηρετούν με παράλληλη άσκηση καθηκόντων ή είναι αποσπασμένοι" . Αυτή είναι η τελευταία πρόταση.
ΠΡΟΕΔΡΕΥΩΝ (Παναγιώτης Σγουρίδης): Επαναλάβετέ το, σας παρακαλώ, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η τελευταία, λοιπόν, πρόταση του εδαφίου στ' της παραγράφου 1 του άρθρου 5, διατυπώνεται ως εξής:"Ο προϊστάμενος ορίζεται με απόφαση του Δ.Σ. μεταξύ των υπαλλήλων που υπηρετούν με παράλληλη άσκηση καθηκόντων ή είναι αποσπασμένοι". 
ΠΡΟΕΔΡΕΥΩΝ (Παναγιώτης Σγουρίδης): Το "με σύμβαση εργασίας", συνεπώς, φεύγει.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ναι, φεύγει γιατί δεν βγαίνει και νόημα.
ΠΡΟΕΔΡΕΥΩΝ (Παναγιώτης Σγουρίδης): Στο άρθρο 5 έχετε να κάνετε άλλη παρατήρηση;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στο άρθρο 5 παράγραφος 4 εδάφιο ε' γίνονται ορισμένες προσθήκες και έτσι θα σας διαβάσω ολόκληρο το εδάφιο ε' με τις προσθήκες, οι οποίες έπρεπε να έχουν μπει ήδη από την επιτροπή, αλλά δεν ξέρω για ποιο λόγο δεν μπήκαν.
ΠΡΟΕΔΡΕΥΩΝ (Παναγιώτης Σγουρίδης): Είχατε μία προσθήκη στη Διαρκή Επιτροπή.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Διατυπώνω, λοιπόν, ολόκληρο το εδάφιο ε', το οποίο έχει ως εξής:
"Με προεδρικό διάταγμα, που εκδίδεται με πρόταση του Υπουργού Πολιτισμού, ρυθμίζεται η οργάνωση και λειτουργία των Σχολών Βασικής Μουσικής Εκπαίδευσης και καθορίζονται τα σχετικά με τους τομείς, το γενικό πλαίσιο, τους κύκλους και τις κατευθύνσεις σπουδών, το πρόγραμμα σπουδών, τα μαθήματα, τις απολυτήριες εξετάσεις, τους τίτλους σπουδών, τις κτιριολογικές και λοιπές προϋποθέσεις και τη διαδικασία χορήγησης αδειών ίδρυσης και λειτουργίας τους, τα σχετικά με τη μεταβίβαση και ανάκληση των αδειών, τα σχετικά με τα προσόντα, τα καθήκοντα και τις υποχρεώσεις των ιδιοκητών, των διευθυντών, των αναπληρωτών διευθυντών και του προσωπικού των σχολών, τον εξοπλισμό τους, την επωνυμία τους, τις οικονομικές υποχρεώσεις των ιδιοκτητών και των σπουδαστών, τις αναγκαίες μεταβατικές διατάξεις και κάθε άλλο συναφές ζήτημα.
Με απόφαση του Υπουργού Πολιτισμού εκδίδεται ο γενικός κανονισμός λειτουργίας των σχολών αυτών, καθορίζεται ο τρόπος άσκησης της εποπτείας και ρυθμίζεται κάθε αναγκαία λεπτομέρεια".
Και στο άρθρο 8 παράγραφος 12 στην τελευταία σειρά της δεξιάς στήλης της σελίδας 34 του Πρακτικού, εκεί που είναι η τροποποιούμενη παράγραφος 4 του άρθρου 71 του ν. 2121/1993, αρχίζει το κείμενο της παραγράφου 4. Διαγράφεται το "2 παρ. 1 τελευταίο εδάφιο" και άρα, περιλαμβάνονται μόνο τα άρθρα 11, 29 παρ. 1, 30, 31 κλπ. Διαγράφεται, δηλαδή, η αναφορά στο άρθρο 2 παράγραφος 1 τελευταίο εδάφιο.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μια στιγμή, κύριε Πρόεδρε, να δω μήπως υπάρχει τροπολογία σχετική με τα άρθρα αυτά που γίνεται αποδεκτή από εμένα.
Πολλές τροπολογίες τις έχω ήδη ενσωματώσει από την επιτροπή με τις παρατηρήσεις που έκανα, άρα άλλη τροπολογία για τα άρθρα αυτά εγώ δεν έχω
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Υπάρχει η 1250 στο άρθρο 2, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν έχω στα χέρια μου τουλάχιστον, τροπολογία που να αφορά το άρθρο 2. Θέλετε να μου τη δώσετε;
ΠΡΟΕΔΡΕΥΩΝ (Παναγιώτης Σγουρίδης): Εν τω μεταξύ, κύριοι συνάδελφοι, έχω την τιμή να ανακοινώσω στο Σώμα ότι η Επιτροπή Κανονισμού της Βουλής καταθέτει την έκθεσή της στην πρόταση του Προέδρου της Βουλής για την τροποποίηση διατάξεων του Κανονισμού της Βουλής.
Συνεχίστε, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κυρία Παπαδημητρίου, αυτή η τροπολογία -όπου δεν λέτε σε ποιο άρθρο αντιστοιχεί, θα μπορούσε να είναι και στο άρθρο 7, όπου την είχα υπολογίσει εγώ- είναι μία συνταξιοδοτικού χαρακτήρα τροπολογία, η οποία πρέπει να τεθεί σε ειδικό συνταξιοδοτικό νομοσχέδιο προτείνοντος μόνου του Υπουργού Οικονομικών.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Ναι, χωρίς τη δική σας συναίνεση;
ΠΡΟΕΔΡΕΥΩΝ (Παναγιώτης Σγουρίδης): Δεν μπορεί να περάσει, κυρία Παπαδημητρίου. Και εκ του νόμου δεν μπορεί να περάσει.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Με τη δική μου συναίνεση ουσιαστικά.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Τη δική σας συναίνεση θέλουμε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Πράγματι έχω συζητήσει με τους χορευτές, όχι με τους λυρικούς καλλιτέχνες, τη μείωση των ορίων. Και είναι σωστή η μείωση των ορίων ηλικίας των χορευτών.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Και των τραγουδιστών;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κοιτάξτε, είναι άλλα τα όρια ηλικίας του χορευτή και άλλα τα όρια ηλικίας των τραγουδιστών. Εδώ έχετε βάλει το πεντηκοστό πέμπτο και για τους δύο. Το πεντηκοστό πέμπτο είναι πάρα πολύ υψηλό για τους χορευτές.
ΠΡΟΕΔΡΕΥΩΝ (Παναγιώτης Σγουρίδης): Εντάξει κύριε Υπουργέ.
Κυρία Παπαδημητρίου αρκεστείτε στη δήλωση του Υπουργού ότι θα δει το θέμα Το ότι την έχει συνυπολογίσει για το άρθρο 7 σημαίνει ότι το συζητάει με τους συναρμόδιους Υπουργούς.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Μπενάκη.
ΑΝΝΑ ΜΠΕΝΑΚΗ-ΨΑΡΟΥΔΑ: Να το ξεκαθαρίσουμε, κύριε Πρόεδρε. Θα ήθελα να πω ότι μπορεί να είναι συνταξιοδοτική η διάταξη και να χρειάζεται ειδικό συνταξιοδοτικό νόμο, αλλά έχει συμβεί πολλές φορές να μπαίνει σε κοινό νόμο και να προστίθεται η ρήτρα ότι θα εκδοθεί συνταξιοδοτικός νόμος.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν είναι σωστό αυτό.
ΑΝΝΑ ΜΠΕΝΑΚΗ-ΨΑΡΟΥΔΑ: Δεν είναι σωστό, υπό την έννοια...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η διάταξη αυτή έχει τόση αξία, όση και η δήλωσή μου.
ΑΝΝΑ ΜΠΕΝΑΚΗ-ΨΑΡΟΥΔΑ: 'Εχει πολιτική αξία μεγίστη.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Νομικά έχει την ίδια αξία. Η διάταξη σε μη συνταξιοδοτικό νόμο, περί συνταξιοδοτικών θεμάτων, που παραπέμπει σε συνταξιοδοτικό νόμο, είναι γράμμα κενό, είναι μια πολιτική διακήρυξη. Τίποτε άλλο. 'Εχει γίνει στο παρελθόν, αλλά είναι λάθος.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Χρόνια τώρα δεν έχει γίνει.
 



 








Σελίδα 3087 
ΠΡΟΕΔΡΕΥΩΝ (Παναγιώτης Σγουρίδης): Κυρία Παπαδημητρίου, σας το διαβεβαιώνει και ο πρώην Υφυπουργός Οικονομικών, ο κ. Γεωργακόπουλος, που γνωρίζει το θέμα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Περιμένω τώρα ο κ. Κουναλάκης να ψηφίσει το άρθρο 4.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 1 έως και 5 και του άρθρου 8 και εισερχόμεθα στην ψήφιση των άρθρων ένα προς ένα.
Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό, κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό, με την τροπολογία με γενικό αριθμό 1325 και ειδικό 43 και την τροπολογία με γενικό αριθμό 1317 και ειδικό 39;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό, με την τροπολογία με γενικό αριθμό 1325 και ειδικό 43 και την τροπολογία με γενικό αριθμό 1317 και ειδικό 39.
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 5, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 8, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Κύριοι συνάδελφοι, θα συνεχίσουμε στην ενότητα των υπολοίπων άρθρων.
Ορίστε, κύριε Υπουργέ, έχετε το λόγο επ' αυτών.
ΑΝΝΑ ΜΠΕΝΑΚΗ-ΨΑΡΟΥΔΑ: 'Εχει περάσει η ώρα, κύριε Πρόεδρε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η επόμενη ενότητα είναι εξαιρετικά μικρή, κατά τη γνώμη μου. Βέβαια, με συγχωρείτε, δεν προκαταλαμβάνω κανέναν. Πιστεύω ότι είναι εξαιρετικά μικρή. Θα πρότεινα μάλιστα να αντιστρέψουμε τη σειρά, να σας πω τι θα δεχόμουνα από πλευράς τροπολογιών, γιατί πιστεύω ότι μπορεί πράγματι να συζητηθεί αυτή η ενότητα.
Υπάρχουν βέβαια πολιτικές αντιρρήσεις για την ανώνυμη εταιρεία, αλλά επί της αρχής γι'αυτό συζητήσαμε κατ'εξοχήν. Νομίζω -με κάθε καλοπιστία το λέω, δεν θέλω να υφαρπάσω τίποτα- ότι μπορούμε να τη συζητήσουμε.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Μπενάκη.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, νομίζω ότι τα άρθρα 6 και 7 είναι τα σημαντικότερα του νομοσχεδίου.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μα, δεν έχουν τίποτα...
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υπουργέ, εδώ δημιουργείται ανώνυμη εταιρεία, εξαφανίζεται το ΤΑΠΑ. Πρέπει να μας εξηγήσετε τι θα γίνει με το ΤΑΠΑ.
Αν τα είπατε στην επιτροπή -εγώ δε μετείχα - δεν αρκεί. Εδώ είναι Ολομέλεια. Ολόκληρο Νομικό Πρόσωπο Δημοσίου Δικαίου που χειρίζεται δισεκατομμύρια, από το οποίο εξαρτώνται οι απαλλοτριώσεις, εκμηδενίζεται. Τουλάχιστον να μας εξηγήσετε σε ποια κατάσταση περιέρχεται, πέραν όλων των άλλων που συνδέονται με την ανώνυμη εταιρεία.
Νομίζω ότι είναι σοβαρό και το άρθρο 7 που αφορά τις υπηρεσίες του Υπουργείου Πολιτισμού. Χίλια δυο πράγματα μπορούν να λεχθούν, όχι μόνο για τις διατάξεις, αλλά και εξ αφορμής των διατάξεων, για όσα συμβαίνουν στο Υπουργείο.
Να πάμε την Τρίτη, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, θα υπενθυμίσω απλώς στο Σώμα ότι τη Δευτέρα έχουμε νομοθετική εργασία. 'Εχουμε την τροποποίηση του Κανονισμού της Βουλής. Οπωσδήποτε, σ'αυτό πολλοί συνάδελφοι θα θέλουν να πάρουν το λόγο. 'Οπως καταλαβαίνετε, αν πάμε μια μέρα ακόμα, αυτό σημαίνει ότι θα πρέπει τη Δευτέρα να συζητήσουμε και τα άρθρα 6, 7, 9 και το ακροτελεύτιο συν τις τροπολογίες.
'Οπως καταλαβαίνετε, θα είναι πιεσμένος ο χρόνος. Κάνω έκκληση στο Σώμα να συζητηθούν τουλάχιστον τα άρθρα και ας μείνουν οι τροπολογίες για τη Δευτέρα. Ας κάνουμε, λοιπόν, αυτήν την προσπάθεια, τώρα που υπάρχει άνεση χρόνου. Τη Δευτέρα δεν θα έχουμε άνεση χρόνου.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αν τελειώσατε, κύριε Πρόεδρε, μου δίνετε το λόγο;
ΠΡΟΕΔΡΕΥΩΝ (Παναγιώτης Σγουρίδης): Εγώ έκανα έκκληση στο Σώμα και παρακαλώ να τη δεχτεί.
Ορίστε, κύριε Υπουργέ, έχετε το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κοιτάξτε, ούτως ή άλλως έχει αρχίσει η συζήτηση των άρθρων, έτσι δεν είναι; Να πάρω, λοιπόν, το λόγο επί των άρθρων και νομίζω ότι αυτό θα διευκολύνει πάρα πολύ.
'Εχω λάβει υπόψη μου όλες τις παρατηρήσεις.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υπουργέ, να συνεννοηθούμε τι θα γίνει με τη συζήτηση και αν θέλετε εσείς σήμερα να μιλήσετε έχει καλώς. Αλλά για τη συζήτηση τη δική μας να κρατήσουμε ένα χρονικό περιθώριο τη Δευτέρα -αυτό θα μπορούσαμε να το κάνουμε, κύριε Πρόεδρε- ώστε ο Κανονισμός της Βουλής να συζητηθεί μετά.
ΠΡΟΕΔΡΕΥΩΝ (Παναγιώτης Σγουρίδης): Ο Κανονισμός της Βουλής θα προηγηθεί. Θα συζητηθεί ο Κανονισμός της Βουλής και αν ορίσουμε ότι θα είναι δύο ώρες η συζήτηση για το κλείσιμο του νομοσχεδίου, αυτό σημαίνει ότι ό,τι ώρα τελειώσουμε τη συζήτηση του Κανονισμού της Βουλής, θα συνεχίσουμε το νομοσχέδιο.
ΑΝΝΑ ΜΠΕΝΑΚΗ-ΨΑΡΟΥΔΑ: Δεν γίνονται αυτά, κύριε Πρόεδρε. Θα γίνει καθορισμός χρόνου και γι' αυτό και για τον Κανονισμό της Βουλής.
ΠΡΟΕΔΡΕΥΩΝ (Παναγιώτης Σγουρίδης): Δεν δεσμεύομαι για τον Κανονισμό της Βουλής. Είναι θέμα του Προέδρου της Βουλής και σας παρακαλώ πολύ μη με φέρνετε σε δύσκολη θέση.
ΑΝΝΑ ΜΠΕΝΑΚΗ-ΨΑΡΟΥΔΑ: Μα, δεν μπορείτε να μας πείτε ότι εάν ο Κανονισμός συζητείται μέχρι τις 01.00' το βράδυ, εμείς θα συζητήσουμε το νομοσχέδιο 01.00' με 03.00'.
ΠΡΟΕΔΡΕΥΩΝ (Παναγιώτης Σγουρίδης): Αν το αποφασίσετε έτσι θα γίνει.
ΑΝΝΑ ΜΠΕΝΑΚΗ-ΨΑΡΟΥΔΑ: Μα δεν μπορείτε να μας επιβάλετε τέτοιου είδους απόφαση.
 



 








Σελίδα 3088 
ΠΡΟΕΔΡΕΥΩΝ (Παναγιώτης Σγουρίδης): Μα γι'αυτό προσπαθώ, κυρία Μπενάκη, ξέρετε πολύ καλά τις καλές προθέσεις του Προεδρείου.
ΑΝΝΑ ΜΠΕΝΑΚΗ-ΨΑΡΟΥΔΑ: Καλή πρόταση κάνω και εγώ, να ρυθμίσουμε περιορισμένο χρόνο τη Δευτέρα για το νομοσχέδιο, αλλά ανθρώπινο και μετά να συζητηθεί ο Κανονισμός της Βουλής.
ΠΡΟΕΔΡΕΥΩΝ (Παναγιώτης Σγουρίδης): Μήπως θα πρέπει εκτός των Κοινοβουλευτικών Εκπροσώπων και των συναδέλφων που θα θέλουν να μιλήσουν και θα γραφούν, ο Υπουργός και οι εισηγητές να πάρουν το λόγο σήμερα. Και να πούμε ότι σε μιάμιση ώρα θα τελειώσουμε διότι φοβάμαι πολύ το εξής: Τη Δευτέρα θα αρχίσει στις 18.00'. Αν πούμε ότι αρχίζουμε αυτό, πάλι δεν θα υπάρχει κόσμος.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Νομίζω ότι θα ταλαιπωρηθούμε περισσότερο.
ΠΡΟΕΔΡΕΥΩΝ (Παναγιώτης Σγουρίδης): Θα ταλαιπωρηθείτε περισσσότερο, ακούστε που σας λέω.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το λέω για τους συναδέλφους, εγώ θα είμαι ούτως ή άλλως.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε το λόγο παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, για να διευκολύνουμε και την Κυβέρνηση και τη συζήτηση του Κανονισμού τη Δευτέρα, θα πρότεινα να δεσμευθούμε ότι σήμερα μέχρι 16.00' θα τελειώσουμε το νομοσχέδιο. Μπορούμε να καθήσουμε μία ώρα ακόμα εδώ. Πολλοί συνάδελφοι δεν είναι για να πάρουν το λόγο. Πιστεύω ότι θα υπάρξει άνεση χρόνου γι' αυτούς που θέλουν να μιλήσουν.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε...
ΠΡΟΕΔΡΕΥΩΝ (Παναγιώτης Σγουρίδης): Δεν τελειώσαμε ακόμα το θέμα της διαδικασίας, περιμένετε. 'Εγινε μία πρόταση αρκετά σοβαρή από τον Κοινοβουλευτικό Εκπρόσωπο του ΠΑ.ΣΟ.Κ. να συνεχίσουμε για μία ώρα και να τελειώσουμε τη συζήτηση του νομοσχεδίου, αφού κάνει δεκτές όλες τις τροπολογίες.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Επί της διαδικασίας, κύριε Πρόεδρε, μπορώ να πάρω το λόγο.
ΠΡΟΕΔΡΕΥΩΝ (Παναγιώτης Σγουρίδης): Η κ. Παπαδημητρίου έχει το λόγο.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Στην επιτροπή συζητήσαμε επί δεκατέσσερις ώρες και πιστεύω ότι έχουμε δει αναλυτικά τα πράγματα. Θεωρώ ότι είναι κρίμα που στριμώχθηκε ένα τόσο κρίσιμο νομοσχέδιο, στην στροφή του έτους, αλλά εν πάση περιπτώσει μας έτυχε και φαίνεται ότι δεν μπορούσε να γίνει αλλιώς.
Τις θέσεις μας για το άρθρο 6 τις γνωρίζει ο Υπουργός και νομίζω ότι τις γνωρίζει και ο ελληνικός λαός.'Εχουμε δώσει μεγάλη δημοσιότητα, και θα βοηθήσουμε το προεδρείο υπό την προϋποθεση βέβαια ότι θα δείξει και ο ίδιος ο Υπουργός ότι μερικά πράγματα από όσα προτείναμε γι' αυτά τα άρθρα τα αποδέχεται, αποδεχόμενος τις τροπολογίες μας. Εφ'όσον η κ. Μπενάκη δεν ήταν Κοινοβουλευτική Εκπρόσωπος στην επιτροπή και υπήρξε Υπουργός Πολιτισμού, εγώ θα δεχόμουν, αν δέχονται οι συνάδελφοι μου των άλλων κομμάτων να ακούσουμε τον κύριο Υπουργό, και την κ. Μπενάκη, αφού μας απαντήσει ο Υπουργός επί των τροπολογιών.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, προτείνω μία ώρα από τώρα, αφού μιλήσει ο Υπουργός και πάρουν το λόγο και οι εισηγητές. Από εκεί και πέρα, αν νομίζουμε ότι χρειάζεται, να πάμε και περισσότερο. Το κρίνετε εκείνη τη στιγμή. Ειδάλλως θα διακόψουμε για τη Δευτέρα.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Γιατί αυτή η συμπίεση ειδικά για τον πολιτισμό;
ΠΡΟΕΔΡΕΥΩΝ (Παναγιώτης Σγουρίδης): Γατί ξέρετε, κύριε Σημαιοφορίδη, ότι αυτοί που συζητάνε σήμερα μέσα στην Αίθουσα είναι, αν θέλετε, η ελίτ και γνωρίζουν τα του πολιτισμού, οπότε αυτά που είναι να συζητηθούν, έχουν συζητηθεί.
ΑΓΓΕΛΟΣ ΜΠΡΑΤΑΚΟΣ : Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Κύριε Μπρατάκο, έχετε Κοινοβουλευτικό Εκπρόσωπο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, είμαι Βουλευτής και πρέπει να προστατεύσω τη συζήτηση.
ΠΡΟΕΔΡΕΥΩΝ (Παναγιώτης Σγουρίδης): 'Εχετε Κοινοβουλευτικό Εκπρόσωπο.
ΑΓΓΕΛΟΣ ΜΠΡΑΤΑΚΟΣ: Αφού θα μιλήσει ο κύριος Υπουργός, τότε εμείς τι θα πούμε;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα μιλήσετε. Είμαι πάντα ανοιχτός, κύριε Μπρατάκο. Δεν σημαίνει αυτό ότι δεν θα δεχθώ και άλλες προτάσεις. Αλίμονο!
ΠΡΟΕΔΡΕΥΩΝ (Παναγιώτης Σγουρίδης): Πριν δώσω το λόγο σε σας, κύριε Υπουργέ, έχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα οκτώ μαθητές και δεκαεννιά συνοδοί-δάσκαλοι και γονείς από το 35ο Δημοτικό Σχολείο των Τρικάλων.
Η Βουλή τους καλωσορίζει.
(Χειροκροτήματα)
Ορίστε, κύριε Υπουργέ, έχετε το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κυρίες και κύριοι συνάδελφοι, το άρθρο 6 περιλαμβάνει πρώτον τη διάταξη περί μουσειακής πολιτικής και τη συγκρότηση του σχετικού συμβουλίου. Επ' αυτού δεν είδα να υπάρχει καμία αντίρρηση, άρα δεν κάνω κανένα σχόλιο.
Περιλαμβάνει επίσης την ίδρυση του Ευρωπαϊκού Κέντρου Βυζαντινών και Μεταβυζαντινών Μνημείων και επ' αυτού δεν είδα κάποια παρατήρηση, την οποία να έχω σημειώσει και δεν υπάρχει και τροπολογία.
ΑΓΓΕΛΟΣ ΜΠΡΑΤΑΚΟΣ: Υπάρχει και τροπολογία, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Τροπολογία δεν υπάρχει, πλην μίας δικής σας να υπάρξει και ένα παράρτημα στο Μυστρά, αλλά αυτήν την τροπολογία τη συζητήσαμε στην επιτροπή. Θα πω, λοιπόν, την άποψή μου επί της τροπολογίας αυτής. Είναι το μόνο ζήτημα, που έχει τεθεί σε σχέση με το Ευρωπαϊκό Κέντρο Βυζαντινών και Μεταβυζαντινών Μνημείων και περιλαμβάνεται επίσης και η δυνατότητά μας να ιδρύουμε τα αρχαιολογικά ινστιτούτα, τα ελληνικά, στο εξωτερικό, που χρειαζόμαστε μία νομική βάση, για να το κάνουμε. Επ' αυτού, δεν είδα να υπάρχει καμία αντίρηση. Και αφήνω το θέμα της ανώνυμης εταιρίας.
Αρχίζω από το Ευρωπαϊκό Κέντρο Βυζαντινών και Μεταβυζαντινών Μνημείων. Η ίδρυσή του είναι μία ανειλημμένη προ πολλών ετών υποχρέωση, έχουμε λάβει επιχορηγήσεις από ξένους οργανισμούς, που πρέπει να τις αξιοποιήσουμε και να φανούμε και σοβαροί και η έδρα του έχει ορισθεί, έναντι των οργανισμών αυτών, προ πολλού στο Μεγάλο Μουσείο Βυζαντινού Πολιτισμού, που λειτουργεί στη Θεσσαλονίκη.
Στο Μυστρά ή σε άλλα μέρη πολύ σημαντικά για το βυζαντινό μας πολιτισμό, αναπτύσσονται δραστηριότητες του ινστιτούτου, αλλά πρέπει να αφήσουμε στον κανονισμό του τη δυνατότητα να προβλέψει και την ίδρυση τυχόν παραρτημάτων ή των χώρων στέγασης κάποιων δραστηριοτήτων του. Εγώ δε προσωπικά θέλω να δεσμευτώ ότι ο Μυστράς, σε σχέση και με το κέντρο αυτό, θα αποτελέσει αντικείμενο ιδιαιτέρης μέριμνας. Είμαστε άλλωστε με τον κ. Σίνο και την επιτροπή αναστήλωσης του Μυστρά σε διαρκή επικοινωνία και έχουμε φροντίσει να επιλύσουμε χρονίζοντα προβλήματα του Μυστρά τους τελευταίους δώδεκα μήνες.
Επιτρέψτε μου τώρα να πω λίγα πράγματα για την ανώνυμη εταιρία. 'Οπως έχω εξηγήσει κατ' επανάληψη, η ανώνυμη εταιρία είναι θυγατρική εταιρία του ΤΑΠ, το οποίο είναι ο μόνος και αποκλειστικός μέτοχος, το δε Διοικητικό Συμβούλιο του ΤΑΠ είναι εταιρικό όργανο, είναι η γενική συνέλευση της εταιρίας. Η εταιρία είναι κρατική και αναπτύσσει δραστηριότητες σ' εκείνον το συγκεκριμένο τομέα της εμπορικής εκμετάλλευσης, στον οποίο τόσα χρόνια ο ΤΑΠ δεν μπόρεσε
 



 








Σελίδα 3089 
να αναπτύξει δραστηριότητα. Διότι ο ΤΑΠ δεν επιδίδεται σε εμπορικές εκδόσεις, ούτε στην αξιοποίηση του πλούτου των εκμαγείων και των λοιπών μικροαντικειμένων, που έχει.
Επαναλαμβάνω ότι έχει έσοδα από εισιτήρια αρχαιολογικών χώρων και μουσείων, που υπερβαίνουν τα έντεκα δισεκατομμύρια (11.000.000.000), αλλά έχει έσοδα από έντυπα μόλις εκατόν είκοσι εκατομμυρίων (120.000.000) και έντυπα από εκμαγεία μόλις εκατόν ογδόντα εκατομμύρια (180.000.000).
Το αποτέλεσμα είναι να μη μεταφέρουμε το μήνυμα του ελληνικού πολιτισμού στους πιθανούς αγοραστές των εντύπων και των εκμαγείων και επίσης, να αφήνουμε να κυριαρχούν στην αγορά τελείως ακαλαίσθητα μη ακριβή αντίγραφα, ενώ όλη η εταιρεία μπορεί να οργανώσει την παραγωγική λειτουργία πολλών μικρών και μεσαίων ελληνικών επιχειρήσεων, το προϊόν των οποίων θα πιστοποιείται και θα ελέγχεται από τα εργαστήρια του ΤΑΠ. Αλλά αυτήν την εμπορική δραστηριότητα, δεν μπορεί να την κάνει ένα Νομικό Πρόσωπο Δημοσίου Δικαίου. Το ΤΑΠ όμως, είναι απολύτως αρμόδιο για τον έλεγχο των αρχαιολογικών χώρων και των μουσείων, είναι απολύτως αρμόδιο για τις απαλλοτριώσεις, είναι απολύτως αρμόδιο για τις επιστημονικές εκδόσεις και απολύτως αρμόδιο για τον έλεγχο των εργαστηρίων, στα οποία θα βγαίνουν οι μήτρες των εκμαγείων και θα γίνεται η πιστοποίηση των ακριβών αντιγράφων.
Πρέπει δε να σας πω, ότι αποδέχθηκα και την παρατήρηση του κ. Παντερμαλή, η οποία ήταν αυτονόητη, δεν υπάρχει αντίθετη διάταξη στο νομοσχέδιο, τα τυχόν προς διανομή κέρδη της ανώνυμης εταιρείας να διατίθενται όλα στον τομέα της πολιτιστικής κληρονομιάς του Υπουργείου Πολιτισμού. Και προς αποφυγήν κάθε παρεξήγησης, στο άρθρο 6 παράγραφος 2 στο εδάφιο δ', μετά τη φράση "στο πλαίσιο της πολιτιστικής πολιτικής που καθορίζει το Υπουργείο Πολιτισμού.", προστίθεται η φράση "Τα προς διανομή κέρδη της εταιρείας διατίθενται στον τομέα της πολιτιστικής κληρονομιάς του Υπουργείου Πολιτισμού". Και εννοώ τις διευθύνσεις τις αρχαιολογικές και τις αναστηλωτικές.
ΑΝΝΑ ΜΠΕΝΑΚΗ-ΨΑΡΟΥΔΑ: Να τις ονομάσετε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν έχω αντίρρηση. Να πούμε "Στο χώρο ευθύνης των αρχαιολογικών και αναστηλωτικών υπηρεσιών του Υπουργείου Πολιτισμού".'Ετσι να είναι η διατύπωση.
Δεν έχω άλλη παρατήρηση σημειακή ως προς το άρθρο 6.
ΑΝΝΑ ΜΠΕΝΑΚΗ-ΨΑΡΟΥΔΑ: Διατίθενται από τις υπηρεσίες;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού):'Η από το ΤΑΠ.
Ας πω τη διατύπωση με μία νομοθετική ακρίβεια για να συμφωνήσουμε.
Η φράση είναι: "Τα προς διανομή κέρδη της εταιρείας διατίθενται στο χώρο ευθύνης των αρχαιολογικών και αναστηλωτικών υπηρεσιών του Υπουργείου Πολιτισμού και του ΤΑΠ, μέσω των υπηρεσιών του Υπουργείου Πολιτισμού και του ΤΑΠ".
Στο άρθρο 7, θα μπω κατευθείαν στις νομοθετικές παρατηρήσεις δια των οποίων αποδέχομαι και μία σειρά από τροπολογίες.
Πριν όμως απ'αυτό, θα πω ότι η τροπολογία με γενικό αριθμό 1359 και ειδικό 72 που υπογράφει ο κ. Χυτήρης, για προσθήκη παραγράφου στο άρθρο 7, γίνεται δεκτή.
Επίσης, η ομάδα ταυτοσήμων τροπολογιών που υπογράφουν πολλοί συνάδελφοι, όπως οι κύριοι Δημαράς, Κανελλόπουλος, Πολύδωρας, Παπαδημητρίου, Σηφουνάκης, Χυτήρης, Κοντομάρης, Κουβέλης, Κουναλάκης, κα Λουλέ -θα πάρω ενδεικτικά μία τροπολογία την υπ'αριθμ. 1314/37- για τους σχεδιαστές γίνεται επίσης, δεκτή. Τώρα εμμέσως θα απαντήσω στις υπόλοιπες τροπολογίες δια των παρατηρήσεων των νομοτεχνικών που θα κάνω επί το κειμένου του άρθρου.
Στο άρθρο 7, παράγραφος 7α οι τελευταίες λέξεις είναι "εκτός Αττικής ή Θεσσαλονίκης". Το "ή" απαλείφεται και γίνεται "και". Η φράση επομένως γίνεται "εκτός Αττικής και Θεσσαλονίκης".
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ)
Στο άρθρο 7, παράγραφος 7, εδάφιο β', στο τέλος λέγει: "...οι οποίοι μπορούν να μετατάσσονται χωρίς αριθμητικό περιορισμό στο Υπουργείο Πολιτισμού". Εδώ πρέπει να προστεθεί η φράση "σε ισάριθμες συνιστώμενες θέσεις".
Τώρα, στο τέλος του τρίτου υποεδαφίου του εδαφίου β', της παραγράφου 7, του άρθρου 7, να προστεθεί η φράση "Οι υπάλληλοι των κλάδων μηχανικών του ΤΑΠ μετατάσσονται χωρίς περιορισμούς στο Υπουργείο Πολιτισμού σε ισάριθμες συνιστώμενες θέσεις".
Θα επανέλθω, κύριε Πρόεδρε, στο άρθρο 7 μόλις οι συνάδελφοι μου εντοπίσουν τροπολογίες, τις οποίες αυτήν τη στιγμή δεν αναφέρω.
'Ερχομαι στο άρθρο 9. Εδώ αποδέχομαι κατ' αρχάς την τροπολογία με γενικό αριθμό 1358 και ειδικό 71, η οποία προστίθεται ως παράγραφος, καθώς επίσης και την τροπολογία με γενικό αριθμό 1357 και ειδικό 70, που και αυτή προστίθεται ως παράγραφος.
Σημειώνω δε, ότι στην επιτροπή έχω δεχθεί όλες τις άλλες τροπολογίες επί του άρθρου 9.
Επί του κειμένου τώρα του άρθρου 9.
'Ερχομαι στην παράγραφο 6, εδάφιο β', περίπτωση ΙV. Εδώ μνημονεύονται διάφοροι κλάδοι. Θα πρέπει να προστεθεί ακόμα ένας. Λέγει το κείμενο: "σε όσους υπαλλήλους υπηρετούν κατά τη δημοσίευση του παρόντος ή υπηρέτησαν στο ΥΠ.ΠΟ., στους κλάδους ΠΕ7, ΠΕ8, ΠΕ10, ΠΕ17, ΤΕ0, ΔΕ6...". Εδώ προστίθεται και ο κλάδος "ΥΕ5". Και συνεχίζει το κείμενο όπως έχει στο σχέδιο νόμου.
'Ερχομαι τώρα στην παράγραφο 11 του άρθρου 9, που αρχίζει με τη διατύπωση "Η παράγραφος 9 του άρθρου 75 του ν. 2121/93 (Α 25), όπως αντικαταστάθηκε..." κλπ. Το δεύτερο εδάφιο αυτής της τροποποιούμενης παραγράφου αρχίζει με τη διατύπωση "Με την ίδια απόφαση ρυθμίζονται τα σχετικά...". Θα πρέπει η διατύπωση αυτή να γίνει ως εξής: "Με κοινή απόφαση των ίδιων Υπουργών ρυθμίζονται τα σχετικά..." κλπ. 'Αρα, λοιπόν, οι λέξεις "με την ίδια απόφαση" αντικαθίστανται από τις λέξεις "με κοινή απόφαση των ίδιων Υπουργών".
Θα παρακαλούσα, κύριε Πρόεδρε, αν υπάρχει κάποιος συνάδελφος, αν συμφωνείτε κι εσείς και έχουμε τη δυνατότητα να το κάνουμε έτσι, ο οποίος θέλει να μου εντοπίσει κάτι σχετικό με τροπολογία αναφερόμενη στο άρθρο 7, να μου το εντοπίσει.
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, δεν μπορεί να γίνει αυτή η διαδικασία.
Ο κ. Χυτήρης έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, με συγχωρείτε, θέλω να κάνω μία παρατήρηση.
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Κόρακα.
ΣΤΡΑΤΗΣ ΚΟΡΑΚΑΣ: Κύριε Πρόεδρε, η ώρα είναι 15.30'. Ακούσαμε τις προτάσεις του κυρίου Υπουργού. Μάλιστα ο ίδιος είπε να του επισημάνουμε και κάτι άλλο, που θα είχαμε να παρατηρήσουμε. Θα παρακαλούσα, λοιπόν, να μας αφήσετε να δούμε αυτές τις προτάσεις, διότι πολλές ήταν για τροπολογίες, αριθμός τάδε κλπ., και δεν είχαμε τη δυνατότητα να τις παρακολουθήσουμε. Ακόμη, να σημειώσω ότι σήμερα είναι Παρασκευή και ότι έχουμε ακόμη μία ημέρα, για να συζητήσουμε το νομοσχέδιο. Επιπλέον, εμείς έχουμε πολλές τροπολογίες και θα θέλαμε χρόνο για να τις αναπτύξουμε. Επίσης, όπως θα έχετε υπόψη σας, στη Διάσκεψη των Προέδρων, αποφασίσθηκε -επειδή ήλθε αιφνιδιαστικά για συζήτηση αυτό το νομοσχέδιο, οι τροπολογίες που αναγκαστικά κατατέθηκαν εκπρόθεσμα, γιατί είχαμε στη διάθεσή μας άλλη μία ή δύο μέρες για να τις καταθέσουμε, θα θεωρηθούν ως εμπρόθεσμες και θα συζητηθούν.
'Ετσι λοιπόν, ο κύριος Υπουργός και το Υπουργείο, θα έχει τη δυνατότητα να τις δει μέχρι τη Δευτέρα και εμείς θα μπορέσουμε με μεγαλύτερη άνεση να υποστηρίξουμε τις απόψεις μας και τις τροπολογίες μας. Γι'αυτό κύριε Πρόεδρε,
 



 








Σελίδα 3090 
προτείνω να τερματίσουμε εδώ τη συνεδρίαση. 'Εχει περάσει αρκετή ώρα. 'Ηδη συζητήθηκαν ...
ΠΡΟΕΔΡΕΥΩΝ (Λουκάς Αποστολίδης): Πριν δέκα λεπτά κύριε Κόρακα, πάλι το ίδιο διαδικαστικό θέμα βάλατε.
ΣΤΡΑΤΗΣ ΚΟΡΑΚΑΣ: 'Οχι κύριε Πρόεδρε, μισό λεπτό, δεν είναι πριν από δέκα λεπτά. Πριν από δέκα λεπτά ζήτησαν το λόγο ορισμένοι και δεν μπόρεσαν να διατυπώσουν τις απόψεις τους. Εμείς επιμένουμε. Αυτή η ενότητα θέλει τέσσερις ώρες συζήτηση. Μόνο εμείς για τις τροπολογίες μας, θέλουμε τουλάχιστον μία ώρα. Εάν είστε διατεθειμένος να πάτε μέχρι τις εννέα το βράδυ, να καθίσουμε.
ΠΡΟΕΔΡΕΥΩΝ (Λουκάς Αποστολίδης): 'Οχι, δεν θα πάμε τόσο αργά, κύριε Κόρακα. Θα ξεκινήσουμε και θα δούμε στην πορεία. 
Ο κ. Χυτήρης έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, για να σας διευκολύνουμε, εάν δεν δεχθείτε να τερματίσουμε εδώ πέρα τη συζήτηση και μπούμε στην άλλη ενότητα για να τελειώσουμε το νομοσχέδιο σήμερα, εμείς θα αποχωρήσουμε, γιατί θεωρούμε ότι πρόκειται για εμπαιγμό. Μέχρι εδώ και μη παρ'έκει.
ΠΡΟΕΔΡΕΥΩΝ (Λουκάς Αποστολίδης): Tελειώσατε, κύριε Κόρακα;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, να πω κάτι για τη διαδικασία;
ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Υπουργέ, επί της διαδικασίας.
Ορίστε, κύριε Χυτήρη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): 'Οχι, κ. Μπενάκη τώρα. 'Εχω δώσει το λόγο. 'Οταν θα τελειώσει ο κ. Χυτήρης, θα πάρετε το λόγο.
Ορίστε κύριε Χυτήρη.
ΤΗΛΕΜΑΧΟΣ ΧΥΤΗΡΗΣ: Θα πάρετε αμέσως το λόγο κ. Μπενάκη. Θα είμαι σύντομος.
ΑΝΝΑ ΜΠΕΝΑΚΗ-ΨΑΡΟΥΔΑ: Να μη μπούμε στους εισηγητές, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Χυτήρη.
ΤΗΛΕΜΑΧΟΣ ΧΥΤΗΡΗΣ: Ακούστε με πρώτα κ. Μπενάκη.
Μετά την ομιλία του κυρίου Υπουργού στην οποία επιχειρηματολόγησε πάνω στα θέματα στα οποία υπάρχει κάποιο πρόβλημα, νομίζω ότι από την πλευρά μου ως εισηγητής δεν θα είχα να προσθέσω τίποτα το ιδιαίτερο και γι'αυτό θα έδινα το χρόνο αυτό, που είναι τόσο πολύτιμος από ό,τι βλέπω, στους συναδέλφους, προκειμένου να τον εκμεταλλευθούν οι ίδιοι.
Στο άρθρο 6 για την περίφημη, απλώς, ανώνυμη εταιρεία, θα ήθελα να πω ότι υπάρχει αυτή η καχυποψία. Εγώ έχω πεισθεί από τα επιχειρήματα του Υπουργού, αλλά θα προσέθετα ότι είμαι σίγουρος ...
ΣΤΡΑΤΗΣ ΚΟΡΑΚΑΣ: Κύριε Πρόεδρε, εγώ νομίζω ότι θα πρέπει να διακοπεί η διαδικασία.
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, πώς διακόπτετε έτσι;
ΣΤΡΑΤΗΣ ΚΟΡΑΚΑΣ: Θέσαμε ένα θέμα και θέλουμε την απάντηση. 'Οχι κόλπα σε μένα, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν είναι κόλπα. Αν έχετε όρεξη να φωνάζετε και να αυθαιρετείτε, σας λέω ότι δεν έχετε αυτό το δικαίωμα. 
ΣΤΡΑΤΗΣ ΚΟΡΑΚΑΣ: Ζήτησε η κ. Μπενάκη το λόγο.
ΠΡΟΕΔΡΕΥΩΝ (Λουκάς Αποστολίδης): Ούτε συνήγορος της κ. Μπενάκη είστε εσείς.
ΣΤΡΑΤΗΣ ΚΟΡΑΚΑΣ: 'Εχετε εσείς το δικαίωμα;
ΠΡΟΕΔΡΕΥΩΝ (Λουκάς Αποστολίδης): 'Εχω το δικαίωμα να εφαρμόζω τον Κανονισμό και να ελέγχω τις αυθαιρεσίες.
ΣΤΡΑΤΗΣ ΚΟΡΑΚΑΣ: Δεν εφαρμόζετε τον Κανονισμό! Εσείς αυθαιρετείτε και να προσέχετε!
ΠΡΟΕΔΡΕΥΩΝ (Λουκάς Αποστολίδης): Εγώ να προσέχω; Αυτά να τα πείτε πουθενά αλλού κύριε Κόρακα, όχι σε αυτήν την Αίθουσα!
ΣΤΡΑΤΗΣ ΚΟΡΑΚΑΣ: 'Εθεσα ένα θέμα διαδικαστικό και έχω δικαίωμα να ζητήσω να γίνει συζήτηση. 
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, είναι αυθαίρετος ο τρόπος και δεν μπορεί αυτή η αυθαιρεσία σας να περάσει.
ΣΤΡΑΤΗΣ ΚΟΡΑΚΑΣ: 'Οχι, εσείς αυθαιρετείτε!
ΠΡΟΕΔΡΕΥΩΝ (Λουκάς Αποστολίδης): Να σεβαστείτε τους συναδέλφους!
ΣΤΡΑΤΗΣ ΚΟΡΑΚΑΣ: Θα γίνει συζήτηση πάνω στο θέμα που θέσαμε. Να διακόψουμε τις εργασίες.
ΠΡΟΕΔΡΕΥΩΝ (Λουκάς Αποστολίδης): Κύριε Χυτήρη, μπορείτε να συνεχίσετε σας παρακαλώ;
ΤΗΛΕΜΑΧΟΣ ΧΥΤΗΡΗΣ: Ευχαρίστως.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Κυρία Μπενάκη, να ολοκληρώσει ο κ. Χυτήρης, όπως το σεβαστήκατε προηγούμενα και θα σας δώσω αμέσως μετά το λόγο.
ΤΗΛΕΜΑΧΟΣ ΧΥΤΗΡΗΣ: Τελειώνω με μία φράση, επειδή διεκόπη η φράση αυτή προηγουμένως.
'Οσον αφορά την ανώνυμη αυτή εταιρεία -είναι ένα θέμα το οποίο συζητείται και στο οποίο υπάρχουν διάφορες αντιρρήσεις και ένας προβληματισμός, ο οποίος αναπτύχθηκε και στη Διαρκή Επιτροπή, αλλά και εδώ στο Σώμα- θα έλεγα ότι πέραν των επιχειρημάτων, τα οποία είναι πειστικά κατά την άποψή μου από τη μεριά του Υπουργού, απολύτως, θα έλεγα, η καχυποψία αυτή θα διαλυθεί και στην πράξη από τη λειτουργία της ανώνυμης αυτής εταιρείας, στην οποία βεβαίως, όπως λέει και το ίδιο το άρθρο, υπεύθυνος είναι ο Υπουργός.
ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Μπενάκη έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, δεν είστε καλά ενημερωμένος, γιατί μόλις ανεβήκατε στην 'Εδρα.
Είπαμε προηγουμένως ότι ο κύριος Υπουργός θα κάνει μερικές δηλώσεις για τις τροπολογίες, οι οποίες έχουν κατατεθεί, και εν συνεχεία, θα μεταφέρουμε τη συζήτησή μας τη Δευτέρα.
ΠΡΟΕΔΡΕΥΩΝ (Λουκάς Αποστολίδης): Θα συνεχίσουμε και θα δούμε στην πορεία. Θέλετε να σας τα διαβάσω τα Πρακτικά κυρία Μπενάκη;
ΑΝΝΑ ΜΠΕΝΑΚΗ-ΨΑΡΟΥΔΑ: Είπαμε κύριε Πρόεδρε, ότι θα μιλήσει ο κύριος Υπουργός και στη συνέχεια θα δούμε την πορεία της συζητήσεως.
Εγώ λοιπόν, παίρνω το λόγο επί της πορείας και σας λέω το εξής: Δεν είναι δυνατόν αυτή τη στιγμή στις 15.30' να μιλήσουν οι εισηγητές. Εντάξει, δικαίωμα του κ. Χυτήρη ήταν να πει τρία λόγια και να τελειώσει. Η κ. Παπαδημητρίου, υποθέτω και οι άλλοι εισηγητές, δεν μπορούν να μιλήσουν αυτήν την ώρα, όταν μάλιστα απουσιάζουν και πολλοί Βουλευτές, οι οποίοι πράγματι θέλουν να μιλήσουν επί του άρθρου.
Τι νόημα έχει να ακούσουμε τους εισηγητές τώρα και να μεταφέρουμε την υπόλοιπη συζήτηση των Βουλευτών -διότι αυτό το δεχθήκαμε, διαβάστε τα Πρακτικά να το δείτε- τη Δευτέρα;
Καλύτερα να μεταφέρουμε απ' αυτήν τη στιγμή τη συζήτηση για τη Δευτέρα. Και επιπλέον θα ήθελα να σας πω, για να διευκολύνω τα πράγματα, εφ'όσον επείγει γιατί θα κλείσει η Βουλή, ας κανονίσουμε ένα χρονικό περιθώριο συζήτησης τη Δευτέρα.
ΣΤΡΑΤΗΣ ΚΟΡΑΚΑΣ: Είναι όλα εντάξει. Τα έχουμε συζητήσει με τον Πρόεδρο.
ΑΝΝΑ ΜΠΕΝΑΚΗ-ΨΑΡΟΥΔΑ: Λείπατε, κύριε Κόρακα, αλλά υπάρχει ανάγκη λέει να ψηφίσουμε τον Κανονισμό τη Δευτέρα.
ΣΤΡΑΤΗΣ ΚΟΡΑΚΑΣ: Συμφωνώ.
ΑΝΝΑ ΜΠΕΝΑΚΗ-ΨΑΡΟΥΔΑ: Να προτάξουμε τη συζήτηση του νομοσχεδίου...
ΠΡΟΕΔΡΕΥΩΝ (Λουκάς Αποστολίδης): Κυρία Ψαρούδα, θα δεχθώ και μίλησα κατ' αυτόν τον τρόπο στον κ. Κόρακα, ο οποίος δεν σεβάστηκε πραγματικά ότι έχω δώσει το λόγο ...
ΣΤΡΑΤΗΣ ΚΟΡΑΚΑΣ: Με συγχωρείτε. 'Εθεσα ένα θέμα.
 



 








Σελίδα 3091 
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, όταν έδωσα το λόγο, διακόψατε κατά τον ίδιο τρόπο που τώρα παίρνετε το λόγο ...
ΣΤΡΑΤΗΣ ΚΟΡΑΚΑΣ: Ζητάει ο Υπουργός ...
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κόρακα. Δεν έχετε το λόγο.
ΣΤΡΑΤΗΣ ΚΟΡΑΚΑΣ: Τι λέτε;
ΠΡΟΕΔΡΕΥΩΝ (Λουκάς Αποστολίδης): Υπάρχουν και άλλοι εδώ μέσα, οι οποίοι θέλουν να μιλήσουν. Μην μονοπωλείτε.
ΣΤΡΑΤΗΣ ΚΟΡΑΚΑΣ: Αφήστε τα αυτά.
ΠΡΟΕΔΡΕΥΩΝ (Λουκάς Αποστολίδης): Γιατί η κ. Ψαρούδα δέχθηκε ...
ΣΤΡΑΤΗΣ ΚΟΡΑΚΑΣ: Ζήτησε το λόγο ο κύριος Υπουργός και η κ. Μπενάκη και δεν τον δώσατε...
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν θέλω να εξαντλείται ο χρόνος κατά τον τρόπο ...
ΣΤΡΑΤΗΣ ΚΟΡΑΚΑΣ: Ζήτησαν το λόγο ...
ΠΡΟΕΔΡΕΥΩΝ (Λουκάς Αποστολίδης): Θα τελειώσετε για να μιλήσει και κανένας άλλος μέσα σ' αυτήν την Αίθουσα; Είναι κακιά η συνήθειά σας.
ΣΤΡΑΤΗΣ ΚΟΡΑΚΑΣ: Οι αυθαιρεσίες σας είναι.
ΠΡΟΕΔΡΕΥΩΝ (Λουκάς Αποστολίδης): Η αυθαιρεσία είναι δική σας. Είσθε γνωστός στο να αυθαιρετείτε επί του Κανονισμού.
ΣΤΡΑΤΗΣ ΚΟΡΑΚΑΣ: Μη με προκαλείτε. 
ΠΡΟΕΔΡΕΥΩΝ (Λουκάς Αποστολίδης): Μα, σας προκαλώ γιατί προκαλείτε εσείς το Προεδρείο.
ΣΤΡΑΤΗΣ ΚΟΡΑΚΑΣ:...(Δεν ακούστηκε)
ΠΡΟΕΔΡΕΥΩΝ (Λουκάς Αποστολίδης): Είπα προηγούμενα -και αυτή ήταν η συζήτηση ακριβώς με τον κ. Σγουρίδη όταν ήταν εδώ, γιατι έτυχε να είμαι δίπλα και να ακούω και εγώ- ότι θα μιλήσει ο κύριος Υπουργός, θα συνεχίσουμε και θα δούμε στην πορεία.
ΣΤΡΑΤΗΣ ΚΟΡΑΚΑΣ:...(Δεν ακούστηκε)
ΠΡΟΕΔΡΕΥΩΝ (Λουκάς Αποστολίδης): Σας παρακαλώ! Και απευθύνομαι σε όλο το Σώμα και όχι μόνο σε σας προσωπικά. 'Εβαλε ένα θέμα η κ. Ψαρούδα. Να δούμε αυτό το ζήτημα. Εάν συμφωνεί το Σώμα να συνεχίσουμε τη συζήτηση τη Δευτέρα με χρόνο συγκεκριμένο. Διότι με αυτήν τη λογική όταν δεν έχουν μιλήσει συνάδελφοι, θα έρθουν τη Δευτέρα και θα γραφούν άλλοι δέκα, είκοσι, τριάντα. Είναι δυνατόν έτσι να ψηφισθεί το νομοσχέδιο; 'Εβαλε η ίδια η κ. Ψαρούδα το θέμα αυτό. Εάν δεχθεί το Σώμα ότι θα πρέπει εντός συγκεκριμένου χρονικού διαστήματος να ολοκληρωθεί η διαδικασία, άσχετα με το πόσοι θα γραφτούν και αν θα προλάβουν να μιλήσουν ή όχι, αυτό είναι σωστό.
ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.
ΠΡΟΕΔΡΕΥΩΝ (Λουκάς Αποστολίδης): 'Εχει ζητήσει το λόγο ο κ. Γεωργακόπουλος. 
Ορίστε, κύριε Γεωργακόπουλε, έχετε το λόγο.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλης κ. ΑΠΟΣΤΟΛΟΣ ΚΑΚΛΑΜΑΝΗΣ)
ΣΤΡΑΤΗΣ ΚΟΡΑΚΑΣ: 'Ηρθε ο κύριος Πρόεδρος.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, έκανα πρόταση πριν ξεκινήσουμε τη συζήτηση της ενότητας των άρθρων αυτών, να πάρουμε μία ώρα -ακόμη ήταν 15.05' η ώρα τότε- και στις 16.00' η ώρα να έχει ολοκληρωθεί η συζήτηση αυτών των άρθρων. 'Εφεραν αντίρρηση ότι μπορεί να μην έχει ολοκληρωθεί μέχρι εκείνη την ώρα η συζήτηση. Και είπε ο κύριος Πρόεδρος, ο κ. Σγουρίδης ότι "ας πάμε μέχρι εκείνη την ώρα, και επειδή λίγοι συνάδελφοι είναι παρόντες στην Αίθουσα και μπορεί να έχουμε τελειώσει ή να τελειώνουμε σε πέντε, δέκα λεπτά, να μην αφήσουμε το νομοσχέδιο σε εκκρεμότητα". Αντί να πάμε σ' αυτήν τη διαδικασία, την οποία είχαμε δεχθεί, ξεκινάμε εκ νέου μία συζήτηση επί της διαδικασίας. Θα φάμε όλο το χρόνο και το νομοσχέδιο θα μείνει χωρίς να ψηφισθεί.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα είχαμε τελειώσει τώρα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ναι. Δεν καταλαβαίνω ούτε αυτή την παρέμβαση του κ. Κόρακα, με την οποία διέκοψε τον ομιλητή και έκανε μία τόσο μεγάλη φασαρία χωρίς κανένα λόγο. Λυπάμαι πάρα πολύ αλλά πρέπει να συνεχισθεί η συζήτηση, να ολοκληρωθεί το νομοσχέδιο, γιατί δεν υπάρχει λόγος να παραταθεί η συζήτηση πέραν της τετάρτης απογευματινής. 
ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.
ΣΤΡΑΤΗΣ ΚΟΡΑΚΑΣ: 'Οταν έθεσα το θέμα, μετά την ομιλία και τις παρατηρήσεις του κυρίου Υπουργού, είπα "ακούσαμε τις παρατηρήσεις και πολλές από αυτές πρέπει να τις σκεφθούμε" και υπενθύμισα επίσης αυτό που είπαμε στη Διάσκεψη των Προέδρων για τις τροπολογίες. Επειδή ήρθε κάπως αιφνιδιαστικά το νομοσχέδιο και δεν προλάβαμε εμπρόθεσμα να καταθέσουμε τροπολογίες, αυτές που κατατέθηκαν πριν ξεκινήσει η συζήτηση, θα θεωρούντο ως εμπρόθεσμες και αυτές ζητούν χρόνο για να συζητηθούν. Και αποφασίσαμε στη Διάσκεψη των Προέδρων να συζητηθούν αυτές οι τροπολογίες.
'Ετσι, λοιπόν, κάνοντας ένα μικρό υπολογισμό και παίρνοντας υπόψη πόση ώρα κράτησε η συζήτηση της πρώτης ενότητας, είπα ότι θα μας πάει πάρα πολύ αργά. Επειδή έχουν προβλεφθεί τέσσερις ημέρες και επειδή σήμερα είναι Παρασκευή, δεν υπάρχει κανένας λόγος να συνεχίσουμε.
'Εθεσα αυτό το θέμα και ο κύριος Αντιπρόεδρος -ενώ ζήτησε και ο Υπουργός το λόγο και η κυρία Κοινοβουλευτική Εκπρόσωπος της Νέας Δημοκρατίας- αντί να θέσει για συζήτηση αυτό το θέμα, δίνει το λόγο στον εισηγητή του ΠΑ.ΣΟ.Κ. για να συνεχίσουμε.
Δεν καταλαβαίνω αυτήν τη διαδικασία. Και επιπλέον, μας απευθύνει με ένα σωρό χαρακτηρισμούς και αναγκαζόμαστε να εκνευριζόμαστε και να λέμε πράγματα που δεν μας ευχαριστούν. Δεν είναι δυνατόν να συνεχίσουμε σήμερα τη συζήτηση στο νομοσχέδιο.
ΠΡΟΕΔΡΟΣ (Απόστολος Κακλαμάνης): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, το δεύτερο μέρος σίγουρα είναι πάρα πολύ μικρό και μπορούμε πιο σύντομα να τοποθετηθούμε. Αλλά είναι ήδη 15.40 και αυτό το χρονικό όριο που βάλατε μέχρι τις 16.00, δηλαδή σε είκοσι λεπτά να τελειώσουμε, δεν νομίζω ότι μπορεί να καλύψει ούτε την κ. Παπαδημητρίου ούτε εμένα ούτε την κ. Αράπη ή όποιον άλλο θέλει να μιλήσει.
ΘΕΟΔΩΡΟΣ ΚΑΤΣΑΝΕΒΑΣ: Μισή ώρα μιλάμε για τον Κανονισμό.
ΑΝΔΡΙΑΝΗ ΛΟΥΛΕ: Μισή, ξεμισή ώρα, δεν έχει σχέση. Αλλά, μπορώ να ολοκληρώσω; Δεν καταλαβαίνω.
ΘΕΟΔΩΡΟΣ ΚΑΤΣΑΝΕΒΑΣ: Μισή ώρα μιλήσαμε προ ολίγου, μισή ώρα μιλάμε και τώρα για τον Κανονισμό.
ΑΝΔΡΙΑΝΗ ΛΟΥΛΕ: Μπορώ να ολοκληρώσω; Αφού έτσι κι αλλιώς θα συνεχίσουμε τη Δευτέρα με τις τροπολογίες και δεν πρόκειται να το ψηφίσουμε σήμερα, γιατί να μη σταματήσουμε τώρα με ήρεμα τα πνεύματα και να μιλήσουμε τη Δευτέρα; Βέβαια, ο κύριος Αντιπρόεδρος έθεσε ένα πρόβλημα, ότι μπορεί να θέλουν τριάντα Βουλευτές να μιλήσουν τότε. Αλλά μπορούμε και τώρα να πούμε, κ. Μπενάκη, να μη συμβεί. 'Οσοι είναι παρόντες τώρα και θέλουν να μιλήσουν, να μπορούν να μιλήσουν τη Δευτέρα.
ΑΝΝΑ ΜΠΕΝΑΚΗ-ΨΑΡΟΥΔΑ: Μα, μόλις έφυγαν.
ΑΝΔΡΙΑΝΗ ΛΟΥΛΕ: Πώς θα γίνει; Θα πρέπει να βρούμε μία χρυσή τομή.
ΠΡΟΕΔΡΟΣ (Απόστολος Κακλαμάνης): Εγώ κατάλαβα περίπου τι γίνεται. Βέβαια τον κ.Αποστολίδη, όπως και κάθε Αντιπρόεδρο, θα πρέπει να τον διευκολύνετε στη δουλειά του. Οι διακοπές, το να μιλάει κανείς χωρίς να πάρει το λόγο κλπ., δημιουργούν μία ένταση. Αλλά όπως είδα, αναγνωρίζετε το θέμα και μπορώ να το κλείσω .
Επί της ουσίας. Πρέπει να πούμε -το λέω και στον Υπουργό- ότι η Αντιπολίτευση έδειξε κατανόηση και διάθεση να βοηθήσει να ολοκληρωθεί το εκκρεμές έργο που υπήρχε πριν τις διακοπές. Επομένως, θα πρέπει να τηρήσουμε έναν
 



 








Σελίδα 3092 
κανόνα, ώστε να σεβαστούμε και τις ενστάσεις που διατυπώνονται.
Εγώ θα σας προτείνω το εξής: Κατ'αρχάς είναι δεδομένη η πολιτική απόφαση που πήραμε ότι συμφωνούμε να τελειώσουμε -όπως τελειώσαμε και το νομοσχέδιο του Υπουργείου Εργασίας και Κοινωνικών Ασφαλίσεων χθες- το νομοσχέδιο αυτό σήμερα και αν δεν προλάβουμε σήμερα, να πάμε τη Δευτέρα. Και μάλιστα είπα ότι την Τρίτη θα βάλουμε συμβάσεις, αυτές που είναι ήδη έτοιμες και την Τρίτη το πρωϊ θα γίνει η συζήτηση της επερωτήσεως. Νομίζω ότι δεν υπάρχει ουσιαστικό πρόβλημα, πλην του ότι, κύριε Υπουργέ, -θα βοηθήσετε και εσείς- θα έρθετε και την επόμενη εβδομάδα.
Από κει και πέρα το πρόβλημά μας λύνεται. Δηλαδή και εσείς, κύριε Υπουργέ, σε τρεις μέρες εξασφαλίσατε να συζητηθεί το νομοσχέδιό σας πριν τις γιορτές, για τους λόγους που επικαλεσθήκατε. Επομένως, μπορούμε να τελειώσουμε τώρα τη συζήτηση της δευτέρας ενότητας, εφ'όσον είναι εκκρεμής η συζήτηση, και τη Δευτέρα ή και την Τρίτη, αναλόγως, να συζητήσουμε και τις τροπολογίες.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν υπάρχουν.
ΠΡΟΕΔΡΟΣ (Απόστολος Κακλαμάνης): Υπάρχουν τροπολογίες Βουλευτών, εκ των οποίων ορισμένες από αυτές, επειδή το νομοσχέδιο αυτό ήρθε νωρίτερα απ'ό,τι είχαν προγραμματίσει, έχουν κατατεθεί εκπροθέσμως. Και αποφασίσαμε στη Διάσκεψη των Προέδρων αυτές που έχουν κατατεθεί με μίας ημέρας διαφορά, γιατί προηγήθηκε η συζήτηση, να μπορούν να συζητηθούν από τους Βουλευτές. Αν βεβαίως, υπάρχει από τον Κανονισμό ή το Σύνταγμα ένσταση, δηλαδή δαπάνες, προϋπολογισμός, τότε δεν θα συζητηθούν.
'Αρα, να ικανοποιηθούν όλες οι πλευρές και αν μεν δεν συμφωνείτε ούτε σε αυτό, να τελειώσουμε σήμερα την ενότητα αυτή -και απ'ό,τι καταλαβαίνω είναι ακόμη δύο ομιλητές- να μιλήσουν αυτήν τη στιγμή και να το κλείσουμε.....
ΑΝΔΡΙΑΝΗ ΛΟΥΛΕ: Τέσσερις είναι ακόμη.
ΠΡΟΕΔΡΟΣ (Απόστολος Κακλαμάνης):...ή να πούμε αυτοί οι τέσσερις να μιλήσουν τη Δευτέρα. Αυτό μπορούμε να κάνουμε. Τη Δευτέρα όμως, ...
ΘΕΟΔΩΡΟΣ ΚΑΤΣΑΝΕΒΑΣ: Και οι Βουλευτές;
ΠΡΟΕΔΡΟΣ (Απόστολος Κακλαμάνης): Κοιτάξτε. Θα μιλήσουν οι τέσσερις που είναι γραμμένοι, οι εισηγητές. Θα μιλήσουν και οι εκπρόσωποι στο χρόνο που δικαιούνται. Υποθέτω ότι έχετε μιλήσει μια φορά. 'Ετσι θα κλείσει αυτή η ενότητα. 
ΑΝΝΑ ΜΠΕΝΑΚΗ-ΨΑΡΟΥΔΑ: Δεν έχουμε μιλήσει καμία φορά.
ΠΡΟΕΔΡΟΣ (Απόστολος Κακλαμάνης): Θα μιλήσετε, λοιπόν, τη Δευτέρα. Υπολογίζω ότι η συζήτηση του Κανονισμού δεν θα μας πάρει πάνω από μιάμιση ή δύο ώρες. Είναι θέματα που δεν έχουν προβλήματα. Μπορούμε να τελειώσουμε αν ξεκινήσουμε αμέσως. 
ΣΤΡΑΤΗΣ ΚΟΡΑΚΑΣ: Να ξεκινήσουμε στις 18.00'. 
ΠΡΟΕΔΡΟΣ (Απόστολος Κακλαμάνης): Δεν μπορούμε να ξεκινήσουμε στις 18.00', διότι έχουμε πρώτα τις επίκαιρες ερωτήσεις. Μόλις τελειώσουν, θα μπούμε αμέσως στο νομοσχέδιο. Σας λέω από τώρα ότι ειδικώς τη Δευτέρα στις 18.00' είτε εγώ είτε ο Αντιπρόεδρος που θα έχει επιφορτισθεί γι'αυτό, θα ανεβεί στην έδρα, θα διαβάζει επίκαιρες ερωτήσεις και θα διαγράφει όσους δεν είναι παρόντες. Θα ειδοποιήσει και η υπηρεσία τους συναδέλφους που έχουν επίκαιρες ερωτήσεις, ώστε να είναι εδώ στις 18.00'.
Αμέσως, λοιπόν, θα μπούμε στον Κανονισμό. Τελειώνοντας τον Κανονισμό θα μπούμε στο νομοσχέδιο του Υπουργείου Πολιτισμού. Την Τρίτη το πρωί θα συζητηθεί η επερώτηση. Τρίτη απόγευμα θα συζητηθούν οι συμβάσεις και νομίζω ότι θα τελειώσουμε έτσι ομαλά και κανονικά.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Και με τους Βουλευτές τι θα γίνει, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Θα μιλήσουν και οι παρόντες συνάδελφοι.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Γιατί μόνο οι παρόντες; 
ΠΡΟΕΔΡΟΣ (Απόστολος Κακλαμάνης): Κύριε Σημαιοφορίδη, εσείς είστε ανελλιπώς παρών εδώ μέσα από το 1981. Θα έπρεπε, αν κάποιος σας παραπονεθεί, να του πείτε "όπως καθόμουν εγώ μέχρι τις 15.40', να καθόσουν και εσύ". Δεν μπορούμε να τα εξοικονομήσουμε όλα. Πώς να το κάνουμε; 
ΑΝΝΑ ΜΠΕΝΑΚΗ-ΨΑΡΟΥΔΑ: Θα ήθελα να κάνω μια συμβιβαστική πρόταση.
ΠΡΟΕΔΡΟΣ (Απόστολος Κακλαμάνης): Μισό λεπτό, κυρία Μπενάκη.
Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Φυσικά και συμφωνώ με την πρότασή σας, κύριε Πρόεδρε. Θέλω απλώς να διευκρινήσω ότι εκπρόθεσμες τροπολογίες συζητήθηκαν ήδη παραλλήλως με τα άρθρα. Πολλές δε εκπρόθεσμες τροπολογίες έχουν γίνει δεκτές, εκτός από μένα και απ'το Σώμα τελικώς.
Είναι δε ένα νομοσχέδιο στο οποίο δεν υπάρχουν τροπολογίες-προσθήκες. 'Ολες οι τροπολογίες αναφέρονται στα άρθρα και συζητούνται ταυτοχρόνως και παραλλήλως. Ειδικά θέλω να πω στον κ.Κόρακα ότι οι μόνες εκπρόθεσμες τροπολογίες του ΚΚΕ είναι τροπολογίες που αναφερόντουσαν στο άρθρο 8. 'Ηδη το άρθρο 8 έχει ψηφιστεί. 'Ηταν τροπολογίες περί πνευματικών δικαιωμάτων.
ΠΡΟΕΔΡΟΣ (Απόστολος Κακλαμάνης): Δεν συζητήθηκαν αυτές;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ενσωματώθηκαν στη συζήτηση, αλλά δεν έγιναν δεκτές. Εν πάση περιπτώσει, υπάρχει μια λογική εκεί σεβασμού των διεθνών συνθηκών.
ΠΡΟΕΔΡΟΣ (Απόστολος Κακλαμάνης): Σύμφωνοι, αλλά απ'την άλλη πλευρά το ΚΚΕ και ειδικά ο κ.Κόρακας που περιεφέρετο από επιτροπή σε επιτροπή σήμερα, προφανώς δεν είχε τη δυνατότητα να υποστηρίξει τις απόψεις του. 
Νομίζω ότι όλα αυτά μπορούμε να τα βρούμε τη Δευτέρα.
Η κ.Μπενάκη έχει ζητήσει το λόγο.
Ορίστε, κυρία Μπενάκη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, για να διευκολύνω συναδέλφους που δεν είναι εδώ, θέλω να σας πω ότι δύο συνάδελφοι είναι όλοι κι όλοι οι οποίοι αναγκάστηκαν να φύγουν πιο μπροστά. 'Ηταν ο κ.Μπρατάκος και ο κ.Τατούλης.
ΠΡΟΕΔΡΟΣ (Απόστολος Κακλαμάνης): Κύριε Γεωργακόπουλε, μήπως είναι κανένας από το ΠΑΣΟΚ που ήθελε να μιλήσει;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν γνωρίζω, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κατά συνέπεια, θα μιλήσουν ο κ.Κατσανέβας, ο κ.Σημαιοφορίδης, ο κ.Τατούλης και ο κ.Μπρατάκος, οι εισηγητές και οι ειδικοί αγορητές και οι Κοινοβουλευτικοί Εκπρόσωποι κανονικότατα, εφόσον δεν μίλησαν.
Νομίζω ότι τη Δευτέρα τις τροπολογίες αυτές που δεν ήταν δυνατόν να υποστηριχθούν, μπορούμε να τις συζητήσουμε. Αναλόγως θα δώσετε μια απάντηση, κύριε Υπουργέ. Δεν υποχρεούσθε να τις δεχθείτε. Να απαντήσετε μόνο επ'αυτών.
Κύριοι συνάδελφοι έχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας -τόσο αργά- αφού ξεναγήθηκαν στην έκθεση της αίθουσας, "ΕΛΕΥΘΕΡΙΟΣ ΒΕΝΙΖΕΛΟΣ" εξήντα πέντε μαθητές και δύο συνοδοί καθηγητές από το 4ο Γενικό Λύκειο Λάρισας.
(Χειροκροτήματα απ' όλες τις πτέρυγες)
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κυρία Αράπη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, θέλω να ρωτήσω τον κύριο Υπουργό τι έχει κατά νου να κάνει όσον αφορά το Κέντρο Εκπαιδευτικών Προγραμμάτων. Τα παιδιά που ήρθαν το πρωί μου είπαν ότι έδωσαν στην κ. Παπαδημητρίου
 



 








Σελίδα 3093 
μια τροπολογία - προσθήκη. Ρώτησα και τον κ. Χυτήρη και μου είπε ότι θα το συμπεριλάβετε στον οργανισμό.
Θέλω μία απάντηση από τον κύριο Υπουργό ...
ΠΡΟΕΔΡΟΣ (Απόστολος Κακλαμάνης): Κυρία Αράπη, θα την κλείσουμε τη συζήτηση τώρα γιατί είναι πολύ αργά. Τη Δευτέρα θα συζητήσουμε και αυτό το θέμα και θα πάρετε απάντηση.
Κύριοι συνάδελφοι, δέχεστε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.45' λύεται η συνεδρίαση για την προσεχή Δευτέρα 15 Δεκεμβρίου 1997 και ώρα 18.00 με αντικείμενο εργασιών του Σώματος: α) Kοινοβουλευτικό έλεγχο, συζήτηση επικαίρων ερωτήσεων, και β) νομοθετική εργασία σύμφωνα με την ημερήσια διάταξη.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ




 








Σελίδα 3094 
Η σελίδα σε PDF 


