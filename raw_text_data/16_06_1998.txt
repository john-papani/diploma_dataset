
Σελίδα 10475 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΝΔ'
Τρίτη 16 Ιουνίου 1998
Αθήνα, σήμερα στις 16 Ιουνίου 1998, ημέρα Τρίτη και ώρα 18.09 συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Αναστάσιο Καραμάριο, Βουλευτή Δωδεκανήσου, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αναπτυξιακός Σύνδεσμος "Φενεός" Νομού Κορινθίας ζητεί να κατασκευαστεί το αρδευτικό δίκτυο Φενεού.
2) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Αναπτυξιακός Σύνδεσμος "Φενεός" Νομού Κορινθίας ζητεί χρηματοδότηση για την κατασκευή της σήραγγας Στυμφαλίας - Φενεού.
3) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Διοικήσεις των ΟΕΒ Μακεδονίας - Θράκης ζητούν τη μη κατάργηση των Οργανισμών Εγγείων Βελτιώσεων.
4) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Νομάρχης Σερρών ζητεί να τροποποιηθεί η Α2/13721/2431/94 κοινή απόφαση Υπουργών Μεταφορών - Επικοινωνιών, Γεωργίας και Οικονομικών, περί κυκλοφορίας αγροτικών οχημάτων ογκομετρήσεως.
5) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Δ.Σ. του Συλλόγου Διοικητικού Προσωπικού ΙΚΑ Μυτιλήνης Λήμνου και Παραρτημάτων ζητεί την επιστροφή στο Παράρτημα Μυτιλήνης των αποσπασθέντων στη Μήθυμνα συναδέλφων τους.
6) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η επιτροπή αγώνα για την απόσυρση του υπό κατάθεση στη Βουλή, Σ/Ν για την πρόνοια ζητεί να μην κατατεθεί στη Βουλή το Σ/Ν.
7) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Εργατικό Κέντρο Ρεθύμνου καταγγέλλει την ενέργεια της Διοίκησης της Ιονικής Τράπεζας να προσφύγει στη Δικαιοσύνη κατά της ΓΣΕΕ.
8) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Τερψιθέας Ναυπακτίας ζητεί να μην καταργηθεί το ταχυδρομικό γραφείο Τερψιθέας - Ναυπακτίας.
9) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία οι Σύλλογοι Γονέων 6ου Γυμνασίου - 4ου Λυκείου και 15ου Δημοτικού Σχολείου Περιοχής Αγίας Ειρήνης Γαλατσίου Αττικής ζητούν την τροποποίηση της κυκλοφοριακής μελέτης του Δήμου Γαλατσίου και την κυκλοφοριακή ρύθμιση όλων των οδών γύρω από τα σχολικά συγκροτήματα.
10) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Κίνηση Πολιτών Γαλατσίου Αττικής και ο Σύλλογος "Φίλοι του Δάσους" Ν.Ιωνίας ζητούν την αλλαγή χωροθέτησης των Ολυμπιακών εγκαταστάσεων "παλαί ντε σπορ" από το Γαλάτσι στο Ρουφ.
11) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Κίνηση Πολιτών Γαλατσίου Αττικής ζητεί να απομακρυνθούν τα μεγάλα οχήματα και να απαγορευθεί η στάθμευση των φορτηγών στη λεωφ. Βεϊκου κ.λπ.
12) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η ΕΛΜΕ και Τοπικοί Φορείς Νομού Καρδίτσας ζητούν την επίλυση προβλημάτων του τομέα της Δημόσιας Εκπαίδευσης.
13) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Δημοτικό Συμβούλιο Μετσόβου Ιωαννίνων ζητεί να παραμείνει η ΔΟΥ στο Μέτσοβο.
14) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Δημοτικό Συμβούλιο Μετσόβου Ιωαννίνων ζητεί να αυξηθεί η επιχορήγηση του Δημοτικού Γυμνασίου Μετσόβου.
15) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Εργαζόμενοι στην ΥΑ/ΕΟΤ Λ. Κυλλήνης Νομού Ηλείας εκφράζουν την ανησυχία τους για το εργασιακό τους μέλλον μετά την παράδοση της ξενοδοχειακής μονάδας σε ιδιώτη.
16) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε 
 

  



Σελίδα 10476 
αναφορά με την οποία ο Σύλλογος Υπαλλήλων Ελληνικού Οργανισμού Τουρισμού ζητεί την αναβάθμιση και τον εκσυγχρονισμό του ΕΟΤ.
17) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η 'Ενωση Λειτουργών Βόρειας Ρηνανίας Βεστφαλίας ζητεί να επιτραπεί η εισαγωγή με ειδικούς φορολογικούς όρους, αυτ/των εκπαιδευτικών του εξωτερικού.
18) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία τα Συνταξιουχικά Σωματεία ΙΚΑ - ΤΕΒΕ - ΤΣΑ Νομού Καβάλας ζητούν την επανασύνδεση των κατωτέρων συντάξεων με το 20πλάσιο μεροκάματο του ανειδίκευτου εργάτη.
19) Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ ζητεί να επανεξετασθεί η αίτηση της μαθήτριας του Πολυκλαδικού Λυκείου Αγρινίου, Αργυρώς Λιάσκου, για δικαιολόγηση απουσιών της που οφείλονται σε σοβαρό πρόβλημα υγείας της.
20) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η 'Ενωση Συνταξιούχων ΙΚΑ Νομού Χανίων "ΑΓΙΑ ΠΑΡΑΣΚΕΥΗ" ζητεί την καταβολή στα μέλη της, έκτακτης οικονομικής ενίσχυσης 200.000 δρχ.
21) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία Εργαζόμενοι στο Παράρτημα Δυτικής Κρήτης του ΕΛΚΕΠΑ ζητούν την ένταξή τους στον ΟΑΕΔ ως προσωπικό με σύβμαση εργασίας αορίστου χρόνου.
22) Ο Βουλευτής Εύβοιας κ. ΙΩΑΝΝΗΣ ΚΑΛΑΜΑΚΙΔΗΣ κατέθεσε αναφορά με την οποία ο Νομάρχης Εύβοιας ζητεί χρηματοδότηση για την αποκατάσταση των ζημιών στα Βίταλα Εύβοιας από τις θεομηνίες του Μαρτίου.
23) Οι Βουλευτές κύριοι ΛΕΩΝΙΔΑΣ ΤΖΑΝΗΣ και ΓΕΩΡΓΙΟΣ ΣΟΥΡΛΑΣ κατέθεσαν αναφορά με την οποία η Κοινότητα Κλήματος του Νομού Μαγνησίας ζητεί την ίδρυση αγροτικού ιατρείου στην περιοχή της.
24) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύνδεσμος Ακρωτηρίου με έδρα το Αρώνι ζητεί να συμπεριληφθεί το Ακρωτήρι στο χρηματοδοτικό πρόγραμμα "Natura 2000".
25) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Καμαρών του Νομού Αχαϊας ζητεί την αλλαγή της χάραξης της νέας γραμμής ΟΣΕ Πατρών - Αθηνών.
26) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία ο Σύλλογος Αγελαδοκτηνοτρόφων του Νομού Μαγνησίας ζητεί την επιστροφή ΦΠΑ στα μέλη του.
27) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Νομαρχιακή Αυτοδιοίκηση Αιτωλ/νίας διαμαρτύρεται για την καθυστέρηση των εργασιών της κατασκευής της σιδηροδρομικής γραμμής Κρυονερίου - Αγρινίου.
28) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Γενικό Νοσοκομείο Παίδων "Καραμανδάνειο" υποβάλλει προτάσεις για τη βελτίωση της λειτουργίας του.
29) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία το Κέντρο Παιδικής Μέριμνας Αρρένων Λαμίας ζητεί την κάλυψη των κενών οργανικών θέσεων παιδαγωγών στο κέντρο.
30) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Σαραβαλίου Δυτικής Ελλάδας ζητεί την άρση των αδικιών που δημιουργεί η εφαρμογή του Νόμου για το ΦΜΑΠ.
31) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Παραλίας Πλατάνου υποβάλλει προτάσεις στον ΟΣΕ για τη χάραξη της νέας γραμμής Αθηνών - Πατρών.
32) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμος Αιγίου του Νομού Αχαϊας ζητεί τη δημιουργία ΤΕΙ σε όλες τις πόλεις του Νομού Αχαϊας.
33) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια 'Ενωση Γονέων η Χριστιανική Αγωγή ζητεί να μη διδάσκεται το βιβλίο της Βιολογίας στις πρώτες τάξεις του γυμνασίου.
34) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία το Επιμελητήριο Αρκαδίας ζητεί την επίλυση του στεγαστικού προβλήματος του ΚΕΚ του Επιμελητηρίου και της Ομοσπονδίας Επαγγελματοβιοτεχνών Αρκαδίας.
35) Ο Βουλευτής Κοζάνης κ. ΗΛΙΑΣ ΒΛΑΧΟΠΟΥΛΟΣ κατέθεσε αναφορά με την οποία Κάτοικοι του Νομού Κοζάνης ζητούν να δοθούν στη δημοσιότητα τα αποτελέσματα της έρευνας του αεροπορικού δυστυχήματος με το ΥΑΚΟΒΛΕΦ 42.
36) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Φοιτητών του Τμήματος της Κτηνιατρικής του Πανεπιστημίου Θεσσαλίας ζητεί την επαρκή στελέχωση του Τμήματος.
37) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Πανελλήνιος 'Ενωσις Πλοιάρχων Εμπορικού Ναυτικού Πάσης Τάξεως ζητεί την ικανοποίηση των ασφαλιστικών, συνταξιοδοτικών αιτημάτων των μελών της.
38) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία το Εργατοϋπαλληλικό Κέντρο Σαλαμίνας και Περιχώρων ζητεί την ικανοποίηση των εργασιακών αιτημάτων των μελών του.
39) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Δημοτικό Περιφερειακό Θέατρο Κρήτης Α.Ε. ζητεί τη λήψη μέτρων για να συνεχισθεί η λειτουργία του.
40) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Δήμος Κρεστένων του Νομού Ηλείας ζητεί την κατασκευή του νέου Νομαρχιακού Νοσοκομείου Πύργου Ηλείας.
B' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5221/4-3-98 ερώτηση δόθηκε με το υπ'αριθμ. 648/30-3-98 έγγραφο από τον Υπουργό Δικαιοσύνης η ακόλουθη απάντηση:
"Σε απάντηση της υπ' αριθμ. 5221/4-3-1998 ερώτησης που κατέθεσε στη Βουλή των Ελλήνων ο Βουλευτής κ. Βύρωνας Πολύδωρας, σας διαβιβάζουμε το έγγραφο υπ' αριθμ. 963/18-3-98 του Προέδρου και Διευθύνοντα Συμβούλου της εταιρείας "ΘΕΜΙΣ ΚΑΤΑΣΚΕΥΑΣΤΙΚΗ Α.Ε." καθώς και το έγγραφο 67/98 του Διευθυντού του Ευρωπαϊκού Κέντρου Δημοσίου Δικαίου.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμόν 5248/4-3-98 ερώτηση δόθηκε με το υπ'αριθμ. 1692/10-4-98 έγγραφο από τον Υφυπουργό Εθνικής 
 

  



Σελίδα 10477 
Αμυνας η ακόλουθη απάντηση:
"Σε απάντηση της 5248/4-3-98 ερώτησης που κατέθεσε ο Βουλευτής κ. Ν. Τσιαρτσιώνης στη Βουλή των Ελλήνων με θέμα την διαδικασία που ακολουθείται στις μεταθέσεις των οπλιτών και την επιλογή των Δόκιμων 'Εφεδρων αξιωματικών σας γνωρίζονται τα εξής:
Με την Υπουργική Απόφαση 410/47/4388 της17-6-94 καθιερώθηκε η υποχρεωτική θητεία τουλάχιστον για ένα εξάμηνο σε μονάδες Β' κύκλου εκπαίδευσης για τοΣτρατό Ξηράς, σε πολεμικά πλοία, ναυστάθμους και υπηρεσίεςΝήσων για το πολεμικό ναυτικό και σε μονάδες εκτός Νομών Αττικής, Βοιωτίας και Θεσσαλονίκης (ορισμένες Μονάδες) για την Πολεμική Αεροπορία. Τοιουτοτρόπως δημιουργήθηκε για πρώτη φορά πλαίσιο αρχών και κανόνων στο σύστημα μεταθέσεων οπλιτών, στηριγμένο (ι) στη Συνταγματική επιταγή για ισονομία και ισοπολιτεία (άρθρο 4 του Συντάγματος) και (ιι) στην απαγκίστρωση της πελατειακής σχέσης Διοίκησης και πολιτών. Η εν λόγω Υπουργική Απόφαση, όχι μόνο βρίσκεται σε πλήρη ισχύ και τηρείται πιστά, αλλά μελετάται και η περαιτέρω βελτίωσή της. 
Επιπλέον, σας ενημερώνουμε ότι οι 'Εφεδροι Αξιωματικοί επιλέγονται βάσει του ΑΝ 833/37 και σχετικών διαταγών που εξασφαλίζουν την απόλυτη αξιοκρατική επιλογή, με κύριο κριτήριο τις γραμματικές τους γνώσεις. Για την επιλογή των Εφέδρων Αξιωματικών ουδεμία παρέμβαση υπήρξε και η επιλογική διαδικασία ενεργείται σύμφωνα με την ισχύουσα νομοθεσία και τις ανάγκες της υπηρεσίας. 
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
3. Στην με αριθμό 5270/5-3-98 ερώτηση δόθηκε με το υπ'αριθμ. 658/26-3-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην με αριθμό 5270/5-3-98 ερώτηση, που κατέθεσε στη Βουλή των Ελλήνων ο Βουλευτής κ. Αναστάσιος Καραμάριος, σχετικά με την στελέχωση των Ειρηνοδικείων της περιφέρειας του Εφετείου Δωδεκανήσου, σας γνωρίζουμε τα εξής:
Το Υπουργείο Δικαιοσύνης έχει ήδη αποστείλει ερώτημα στο Ανώτατα Δικαστικό Συμβούλιο του Αρείου Πάγου για την πλήρωση των κενών θέσεων του Ειρηνοδικείου Ρόδου, Κω και Καρπάθου, και του Πταισματοδικείου Ρόδου. Με απόφασή του δε το Α.Δ.Σ. έχει καλύψει ήδη τη θέση στο Πταισματοδικείο Ρόδου, και μια θέση στο Ειρηνοδικείο Κω.
Σημειώνεται ότι οι κενές θέσεις Ειρηνοδικών σε όλην τη Χώρα, ανέρχονται σε εξήντα εννέα (69) και για το λόγο αυτό το Υπουργείο Δικαιοσύμης έχει προκηρύξει διαγωνισμό, ο οποίος και είναι σε εξέλιξη, προκειμένου να πληρωθούν τα κενά.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
4. Στην με αριθμό 5279/5-3-98 ερώτηση δόθηκε με το υπ'αριθμ. 868/10-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 5279/5-3-98 που κατατέθηκε στη Βουλή, από τους Βουλευτές κυρίους Μ. Κωστόπουλου και Μπ. Αγγουράκη, αναφορικά με υγειονομικά προβλήματα που δημιουργούνται από εγκατάσταση παλαιού νεκροταφείου στο Δήμο Ερυθρών και άμεση μεταφορά αυτού, σας γνωρίζουμε τα εξής:
'Οπως μας πληροφόρησε η Δ/νση Υγείας και Δημ. Υγιεινής Νομ. Αυτ/σης Δυτ. Αττικής με το σχετικό (β) έγγραφό της στους κατ' επανάληψη υγειονομικούς ελέγχους που έχει διενεργήσει έχει διαπιστώσει την μη συμμόρφωση των υπευθύνων στα μέτρα που έχουν προταθεί, με αποτέλεσμα τα προβλήματα να εξακολουθούν να υπάρχουν και να εγκυμονούν κινδύνους για τη Δημόσια Υγεία. Προτάθηκε δε από την παραπάνω Δ/νση Υγείας να ασκηθεί ποινική δίωξη κατά του Δήμου Ερυθρών ως υπαίτιου για τις παραβάσεις και κατά παντός άλλου τυχόν υπεύθυνου.
Σε ό,τι αφορά στην μεταφορά του νεκροταφείου αρμόδιο είναι το Υπουργείο Εσωτερικών και το ΥΠΕΧΩΔΕ, τα οποία είναι συνερωτώμενα και τα οποία παρακαλούνται να απαντήσουν στα θέματα αρμοδιότητάς μας.
Ο Υφυπουργός
ΕΜΜ. ΣΚΟΥΛΑΚΗΣ"
5. Στην με αριθμό 5346/9-3-98 ερώτηση δόθηκε με το υπ'αριθμ. 1782/27-4-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 5346/9.3.98 που κατατέθηκε στη Βουλή των Ελλήνων από το Βουλευτή κ. Θ. Γεωργιάδη σχετικά με την εισαγωγή σπουδαστών στη Σχολή Τουριστικών Επαγγελμάτων στην ειδικότητα της Ζαχαροπλαστικής Τεχνικής, σας γνωρίζουμε τα εξής:
Η εισαγωγή μαθητών στις Δευτεροβάθμιες Τεχνικές Επαγγελματικές Σχολές Τουριστικών Επαγγελμάτων (ΤΕΣΤΕ) γίνεται βάσει των Π.Δ. 121/28.3.88 και 346/17.9.96 που έχουν εκδοθεί κατ' εξουσιοδότηση του ν. 1566/85.
Τα προγράμματα Ζαχαροπλαστικής Τέχνης που εφαρμόζει η Σ.Τ.Ε. είναι διετούς διάρκειας, απευθύνονται σε αποφοίτους Γυμνασίου ή Λυκείου και σαν στόχο έχουν να εφοδιάσουν τους εκπαιδευόμενους με τις απαραίτητες γνώσεις και δεξιότητες προκειμένου να εργασθούν ως εξειδικευμένο προσωπικό σε Ζαχαροπλαστεία που λειτουργούν σε ξενοδοχειακές ή σε αυτόνομες επιχειρήσεις.
Επίσης λαμβάνεται υπόψη για την εισαγωγή:
- ο βαθμός απολυτηρίου Γυμνασίου ή Λυκείου (κατά 50%)
- ο βαθμός επιτυχίας κατά την αξιολόγησή τους από την Επιτροπή (κατά 50%)
- η ικανότητά τους να μιλούν, να γράφουν και να διαβάζουν μια ξένη γλώσσα
- να είναι πολίτες της Ε.Ε.
Για την έκδοση των παραπάνω Πρ. Διαταγμάτων ελήφθη υπόψη η αρχή της ίσης μεταχείρισης όλων όσων επιθυμούν να φοιτήσουν στη συγκεκριμένη ειδικότητα χωρίς καμία διάκριση.
Επίσης στα πλαίσια της άτυπης συνεχιζόμενης κατάρτισης που παρέχει η ΣΤΕ σε εργαζόμενους στα τουριστικά επαγγέλματα ως εμπειροτέχνες (ν. 1077/80) οργανώνονται και λειτουργούν τμήματα Ζαχαροπλαστικής Τέχνης, οπουδήποτε στην Ελλάδα εκδηλωθεί ενδιαφέρον και έχουν ιδρυθεί τμήματα Μετεκπαίδευσης.
Η Υπουργός
ΒΑΣΩ ΠΑΠΑΝΔΡΕΟΥ"
6. Στην με αριθμό 5420/11-3-98 ερώτηση δόθηκε με το υπ'αριθμ. 662/27-3-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην ερώτηση με αριθμό 5420/11-3-98 με την οποία ο Βουλευτής κ. Λευτέρης Ι. Παπανικολάου κατέθεσε στη Βουλή των Ελλήνων, έγγραφο του Δικηγορικού Συλλόγου Καλαμάτας, σχετικά α) με την ίδρυση Μονίμου Εφετείου στην πόλη της Καλαμάτας και β) Την μη κατάργηση της μεταβατικής έδρας, του Εφετείου Ναυπλίου στην έδρα του Πρωτοδικείου Καλαμάτας, σας γνωρίζουμε τα κάτωθι:
Στην ειδική επιτροπή που συγκροτήθηκε προς μελέτη της νέας χωροταξικής ανακατανομής των εδρών των Δικαστηρίων διαβιβάστηκε η ερώτησή σας.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
7. Στην με αριθμό 5477/12-3-98 ερώτηση δόθηκε με το υπ'αριθμ. 8638/7-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ' αριθμό 5477/12.3.98 ερώτηση των Βουλευτών κυρίων Ορ. Κολοζώφ και Απ. Τασούλα, σας γνωρίζουμε τα εξής:
 

  



Σελίδα 10478 
Η υπηρεσία μας έχει προχωρήσει στην έγκριση για προκήρυξη μιας θέσης Επιμελ. Β' Παθολογίας, μιας θέσης Επιμελητού Β' Nευρολογίας και μιας θέσης Δ/ντού Ψυχιατρικής.
Σε εφαρμογή του άρθρου 23 του ν. 2519/97 προκηρύξαμε μια θέση Παθολογίας με σύμβαση ορισμένου χρόνου.
Για το νοσοκομείο, έχουν προκηρυχθεί 6 θέσεις Τ.Ε. Νοσ/κής, 15 θέσεις Δ.Ε. Αδελφών Νοσοκόμων και 8 θέσεις Υ.Ε. βοηθ. Υγειονομ. Προσ/κού - φυλάκων Ασθενών. Για τις παραπάνω θέσεις δημοσιεύθηκαν οι οριστικοί πίνακες διοριζομένων το Φεβρουάριο.
Με την αριθμ. 10/97 προκήρυξη του ΑΣΕΠ προκηρύχθηκαν 2 θέσεις του κλάδου ΤΕ Επισκεπτριών Υγείας. Η υποβολή αιτήσεων των υποψηφίων έληξε 28.1.98.
Οι ανάγκες μεταφοράς των επειγόντων περιστατικών, καθώς και των περιστατικών που χρήζουν μεταφοράς για την πραγματοποίηση εξετάσεων ή τη συνέχιση νοσηλείας τους σε άλλα νοσ/μεία καλύπτονται από το ΕΚΑΒ. Το Νοσ/μείο διαθέτει και ένα ασθενοφόρο για την κάλυψη των αναγκών του. Η καθαριότητα του νοσ/μείου ανατέθηκε σε ιδιωτικό συνεργείο με σχετική έγκριση σκοπιμότητας.
Ο Υπουργός
Κ. ΓΕΙΤΟΝΑΣ"
8. Στην με αριθμό 5532/13-3-98 ερώτηση δόθηκε με το υπ' αριθμ. 8911/16-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 5532/13.3.98 ερώτηση των Βουλευτών κυρίων Στρ. Κόρακα και Απ. Τασούλα σας γνωρίζουμε τα εξής:
Η υπηρεσία μας με το υπ' αριθμό ΔΥ13α/14679/12-5-97 έγγραφο έδωσε την έγκριση για προκήρυξη μίας θέσης Επιμ. Α' Παιδιατρικής καί μία θέση Επιμελ. Β' παιδιατρικής. 
Για την κάλυψη των αναγκών που υπάρχουν προχωρήσαμε στην προκήρυξη μιας θέσης παιδιάτρου με σύμβαση 6 μηνών σύμφωνα με το άρΘρο 23 του 2519/97.
'Εχει προκηρυχθεί από το Υπουργείο Υγείας-Πρόνοιας η διενέργεια διαγωνισμού για την προμήθεια 4 ελικοπτέρων και 2 αεροπλάνων παροχής επείγουσας ιατρικής βοήθειας και μεταφοράς βαρέως πασχόντων ασθενών. Ο διαγνωισμός θα διενεργηθεί στις 25-5-98.
Ο Υπουργός
ΚΩΣΤΑΣ ΓΕΙΤΟΝΑΣ"
9. Στην με αριθμό 5616/17-3-98 ερώτηση δόθηκε με το υπ' αριθμ. 1563/14-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"1. Απαντώντας στην 5616/17-3-98 ερώτηση η οποία κατατέθηκε από την βουλευτή κ. Στέλλα Αλιφιέρη, σας γνωρίζουμε τα ακόλουθα:
Στο Υπουργείο μας έχει ήδη συσταθεί επιτροπή που εξετάζει την αναμόρφωση των προνοιακών επιδομάτων που χορηγούνται στα 'Ατομα με Ειδικές Ανάγκες, αναζητώντας δικαιότερες και επαρκέστερες λύσεις στα οικονομικά τους αιτήματα.
2. Σε ό,τι αφορά την ελεύθερη μετακίνηση των ΑΜΕΑ, επομένως και των τυφλών, με τα συγκοινωνιακά μέσα ΟΑΣΑ., ΟΑΣΘ., ΟΣΕ, Αστικά και Υπεραστικά ΚTΕΛ, δεν έχει υπάρξει καμία αλλαγή σε σχέση με το έτος 1997, σύμφωνα με την Κοινή Υπουργική Απόφαση Γ4α/φ11/οικ1579/98 η οποία έχει δημοσιευθεί στο ΦΕΚ 316/1-4-98 TΒ και ουδέποτε έπαυσε να ισχύει.
Ο Υφυπουργός
ΘΕΟΔΩΡΟΣ ΚΟΤΣΩΝΗΣ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
10. Στην με αριθμό 5673/18-3-98 ερώτηση δόθηκε με το υπ' αριθμ. 507/22-4-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5673/1-8-3-98 ερώτηση που κατατέθηκε στη Βουλή των Ελλήνων από το βουλευτή κ. Λευτ. Παπανικολάου, σχετικά με την αύξηση της τιμής της ζάχαρης από την Ε.Β. ΖΑΧΑΡΗΣ ΑΕ κατά 7%, σας γνωρίζουμε τα εξής:
Η Ε.Β. ΖΑΧΑΡΗΣ Α.Ε. αναπροσαρμόζει, κατ' έτος, την τιμή του προϊόντος της ανάλογα με τη μεταβολή των στοιχείων κόστους παραγωγής και διάθεσης του είδους. 
Πράγματι, στις 17/3/98, η ανωτέρω εταιρεία προχώρησε σε αύξηση της τιμής πώλησης της ζάχαρης κατά 7% περίπου. Το Υπουργείο μας στα πλαίσια των αρμοδιοτήτων του και με δεδομένο ότι η τιμή του είδους διαμορφώνεται ελεύθερα (Α.Δ.16/92), ζήτησε ενημέρωση για τους λόγους που επέβαλαν την αύξηση αυτή. Στις 23/3/98 η επιχείρηση μας κοινοποίησε νέο τιμοκατάλογό της με μείωση της τιμής του προϊόντος κατά 6 δρχ./κιλό, έναντι του τιμοκαταλόγου της 17/3/98.
Από τη σύγκριση των τιμοκαταλόγων έτους 1997 και αυτού της 23/3/98 προκύπτει τελικά μια αύξηση της τάξεως του 3,5% περίπου, ποσοστό που κυμαίνεται σε ομαλά επίπεδα.
Δεν παραλείπει εξάλλου να σημειωθεί ότι με την πολιτική τιμών, που εφαρμόζει η εν λόγω εταιρεία, στοχεύει στην ανταγωνιστικότητά της έναντι των εισαγωγικών εταιρειών του είδους, καθώς και στη βιωσιμότητα της επιχείρησης.
Ο Υφυπουργός
ΜΙΧ. ΧΡΥΣΟΧΟΪΔΗΣ"
11. Στην με αριθμό 5706/19-3-98 ερώτηση δόθηκε με το υπ' αριθμ. 9609/10-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 57Ο6/19-3-98 ερώτηση του Βουλευτή κ. Β. Γιοβανούδα, σας γνωρίζουμε τα εξής:
1. Μετά από ενημέρωση, που είχαμε από το Ν.Γ.Ν. Χαλκιδικής μας πληροφόρησαν ότι κανένας γιατρός του Νοσ/μείου και των τεσσάρων (4) Κ. Υγείας του νομού Χαλκιδικής δεν μετατέθηκε ούτε αποσπάστηκε την τελευταία 4ετία. Γιατροί του κλάδου Ε.Σ.Υ. που έφυγαν από το νομό Χαλκιδικής έφυγαν είτε με συνταξιοδότηση, είτε με παραίτηση, είτε με άλλο νέο διορισμό σε άλλη θέση του Ε.Σ.Υ.
2. Αποσπάσεις νοσηλευτικού προσωπικού από το νοσ/μείο και τα Κ.Υ. πραγματοποιήθηκαν 2 λόγω συνυπηρέτησης.
Μετατάξεις νοσηλευτ. προσωπ. από το νοσοκομείο και τα Κ.Υ. δέκα τέσσερις (14) λόγω οικογενειακών λόγων.
Μετατάξεις νοσηλευτικού προσ/κού στο νοσ/μείο και στα Κ.Υ. από άλλα νοσηλευτικά ιδρύματα οκτώ(8).
Υπήρχαν ακόμη τριάντα δύο (32) προσλήψεις νοσ/κού προσ/κού.
3. Το Υπουργείο έχει προκηρύξει μία θέση Επιμ. Α' Παιδιατρικής, μία θέση Δ/ντού Πνευμονολογίας, μία θέση Επιμ. Β' Αναισθησιολογίας, μία θέση Δ/ντή Αναισθησιολογίας, μία θέση Επιμ. Β' Ουρολογίας, μία θέση επιμ. Β' Ψυχιατρικής.
Για το Κ. Υγείας Ν. Μουδανιών μία θέση Επιμελ. Α' Μικροβιολ. εγαστ. Κ.Υ. Παλαιοχωρίου, δύο θέσεις Δ/ντών Παθολογίας. 
Κ.Υ. Αγ. Νικολάου μία θέση Επιμ. Α' Μικροβιολ. εργαστ. Κ.Υ. Κασσανδρείας μία θέση Επιμ. Α' Παθολογίας και μία θέση Επιμ. Α' Παιδιατρικής.
4. Οι αγροτικοί γιατροί τα Σαββατοκύριακα εφημερεύουν στα Κ. Υγείας και όχι στα Περιφερειακά Ιατρεία.
5. Με αποφάσεις του Υπουργού Υγείας - Πρόνοιας εγκρίθηκε η επέκταση των κτιριακών εγκαταστάσεων στο Ν.Γ.Ν. Χαλκιδικής κατά 2.100 τ.μ. με κατ' αρχήν προϋπολογισμό 525.000.000 δρχ. στις οποίες εγκαταστάσεις θα στεγασθούν μεταξύ άλλων το τμήμα εξωτερικών ιατρείων, το τμήμα επειγόντων περιστατικών και η Μονάδα Τεχνικού Νεφρού. 'Αμεση προτεραιότητα δίνεται στη δημιουργία Μονάδας Αυξημένης Φροντίδας. 'Ηδη έχει δημοσιευθεί στις εφημερίδες και στο Τ.Ε.Ε. η πρόσκληση ενδιαφέροντος για την εκπόνηση της παραπάνω μελέτης προϋπολογιστικής δαπάνης 60.000.000 δρχ. με το οποίον ποσόν έχει ήδη επιχορηγηθεί το νοσοκομείο.
Στο Ν.Γ.Ν. Χαλκιδικής λειτουργεί Αιματολογικό Εργαστ. στις 
 

  



Σελίδα 10479 
δραστηριότητες του οποίου έχει προγραμματισθεί να συμπεριληφθεί και ο προληπτικός έλεγχος της Μεσογειακής Αναιμίας. 
Για τον ίδιο σκοπό έγινε η πρόσληψη Δ/ντού αιματολογικού εργαστηρίου και η προμήθεια ενός μηχανήματος ηλεκτροφόρησης αιμοσφαιρίνης.
Ο Υπουργός
ΚΩΣΤΑΣ ΓΕΙΤΟΝΑΣ"
12. Στην με αριθμό 5744/20-3-98 ερώτηση δόθηκε με το υπ' αριθμ. 511/22-4-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στη με αριθμό 5744/20-3-98 ερώτηση που κατατέθηκε στη Βουλή των Ελλήνων από το Βουλευτή κ. Γ. Καρατζαφέρη, σχετικά με το ανατιμητικό κλίμα που επικρατεί στην αγορά και τους σχετικούς ελέγχους των Ελεγκτικών Οργάνων, σας γνωρίζουμε τα εξής:
Το Υπουργείο Ανάπτυξης, στα πλαίσια των αρμοδιοτήτων του, παρακολουθεί καθημερινά την αγορά χωρίς διακρίσεις, για την αντιμετώπιση τυχόν φαινομένων οποιασδήποτε μορφής παραπλάνησης του καταναλωτικού κοινού και τη διατήρηση της εξέλιξης των τιμών των ειδών και παροχών σε ομαλά επίπεδα.
Ως προς τα συγκεκριμένα είδη που θίγονται στην ερώτηση, σημειώνεται ότι οι τιμές των υγρών καυσίμων από το 1992 διαμορφώνονται ελεύθερα από όλους τους διακινητές, με βάση τους κανόνες του υγιούς ανταγωνισμού και η αναπροσαρμογή τους εξαρτάται από τις τιμές πώλησης του είδους από τα Ελληνικά Διυλιστήρια.
Οι τιμές των διυλιστηρίων επηρεάζονται από τις μεταβολές των διεθνών τιμών του αργού πετρελαίου και των προϊόντων του, καθώς και την ισοτιμία του δολλαρίου. Σε αυτούς άλλωστε τους παράγοντες οφείλεται και η διαφοροποίηση από βδομάδα (αύξηση ή μείωση) των ενδεικτικών τιμών, που ανακοινώνει το Υπουργείο.
Σε ό,τι αφορά την ανακοίνωση των ενδεικτικών τιμών κατά δύο (2) ημέρες νωρίτερα, στη συγκεριμένη περίπτωση, αυτή έγινε προκειμένου να αποφευχθούν τυχόν προβλήματα στην ομαλή διακίνηση των προϊόντων αυτών στην αγορά. Δεν παραλείπεται επίσης να αναφερθεί, ότι οι τιμές των υγρών καυσίμων για τον καταναλωτή αυτήν την περιόδο, έναντι της αντίστοιχης περσινής διαμορφώνονται στα ίδια, αν όχι μικρότερα, επίπεδα.
Ως προς την αύξηση της τιμής της ζάχαρης, σημειώνεται ότι όπως προκύπτει από τη σύγκριση των τιμοκαταλόγων της Ε.Β. ΖΑΧΑΡΗΣ Α.Ε. του έτους 1997 και αυτού της 23/3/98 που μας κοινοποιήθηκε, παρουσιάζεται τελικά μία αύξηση της τάξεως του 3,5%, ποσοστό που κυμαίνεται σε ομαλά επίπεδα.
'Αλλωστε με την πολιτική τιμών, που εφαρμόζει η εν λόγω εταιρεία, στοχεύει στην ανταγωνιστικότητά της έναντι των εισαγωγικών εταιρειών του είδους, καθώς και τη βιωσιμότητα της επιχείρησης.
Ο Υφυπουργός
ΜΙΧ. ΧΡΥΣΟΧΟΪΔΗΣ"
13. Στην με αριθμό 5747/20-3-98 ερώτηση δόθηκε με το υπ' αριθμ. 510/22-6-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στη με αριθμό 5747/20-3-98 ερώτηση που κατατέθηκε στη Βουλή των Ελλήνων από τους Βουλευτές κυρίους Σταύρο Παναγιώτου και Δημ. Κωστόπουλο, σας γνωρίζουμε ότι η απόφαση της Κυβέρνησης για αλλαγή της νομικής μορφής της Κεντρικής Αγοράς Αθηνών (ΟΚΑΑ) έχει ληφθεί στα πλαίσια εκσυγχρονισμού του Οργανισμού, σύμφωνα με τα οριζόμενα από τις διατάξεις του ν. 2414/96 (ΦΕΚ 135/Α/25-6-96).
Ο Υφυπουργός
ΜΙΧ. ΧΡΥΣΟΧΟΪΔΗΣ"
14. Στην με αριθμό 5784/24-3-98 ερώτηση δόθηκε με το υπ' αριθμ. 515/22-4-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 5784/24.3.98 ερώτηση που κατατέθηκε στη Βουλή των Ελλήνων από το Βουλευτή κ. Βασ. Κορκολόπουλο, σχετικά με τις επιπτώσεις της υποτίμησης της δραχμής στην ανατίμηση των οικοδομικών υλικών που παράγονται στην Ελλάδα, καθώς και στο κατ' αποκοπή τίμημα των εκτελούμενων στη χώρα μας μεγάλων έργων, σας γνωρίζουμε κατά το μέρος που αυτή μας αφορά τα ακόλουθα:
Οι τιμές των οικοδομικών υλικών, μετά την έκδοση της 16/92 Αγορανομικής Διάταξης, διαμορφώνονται ελεύθερα και ανάλογα με τις συνθήκες που επικρατούν στην αγορά (προσφορά - ζήτηση και ανταγωνισμός).
Από τις σχετικές έρευνες που διενεργήθηκαν στις επί μέρους αγορές, μετά την υποτίμηση της δραχμής, διαπιστώθηκε ότι όσον αφορά το τσιμέντο δεν σημειώθηκε μεταβολή της τιμής πωλήσεώς του, ενώ διαπιστώθηκε μια αύξηση της τάξεως του 7 έως 8% στις τιμές του σιδήρου. Επίσης παρατηρήθηκαν κάποιες αυξήσεις στις τιμές πώλησης των δομικών υλικών, των ειδών υγιεινής και των πλακιδίων επένδυσης που οφείλονται, κατά κύριο λόγο, στο αυξημένο κόστος εισαγωγής των πρώτων και βοηθητικών υλών.
Το Υπουργείο Ανάπτυξης στα πλαίσια των αρμοδιοτήτων του, παρακολουθεί καθημερινά την αγορά για την αντιμετώπιση τυχόν φαινομένων οποιασδήποτε μορφής παραπλάνησης του καταναλωτικού κοινού και την εφαρμογή των κειμένων διατάξεων.
Παράλληλα μεριμνά, με τον διαρκή διάλογο και την καθημερινή επικοινωνία με τους εκπροσώπους των διαφόρων κλάδων, για την διατήρηση της εξέλιξης των τιμών των αγαθών σε ομαλά επίπεδα και τον περιορισμό, κατά το δυνατό, του ρυθμού αύξησης του πληθωρισμού.
'Οσον αφορά τις επιπτώσεις που έχει η υποτίμηση της δραχμής, στο κατ' αποκοπή τίμημα των εκτελουμένων μεγάλων έργων στη χώρα μας, σημειώνεται ότι για το θέμα αυτό πλέον αρμόδιο να απαντήσει είναι το συνερωτώμενο Υπουργείο ΠΕΧΩΔΕ.
Ο Υφυπουργός
ΜΙΧ. ΧΡΥΣΟΧΟΪΔΗΣ"
15. Στην με αριθμό 5811/26-3-98 ερώτηση δόθηκε με το υπ' αριθμ. 10053/15-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση της ερώτησης 5811/26.3.98, που κατέθεσε στη Βουλή των Ελλήνων ο Βουλευτής κ. Σπ. Σπηλιωτόπουλος σας γνωρίζουμε ότι:
Η Δ/νσή μας εκτιμώντας τις ανάγκες του Π.Ι. Αγ. Βαρβάρας ή (Ζαρούχλας Ν. Αχαϊας προκήρυξε έγκαιρα την κενή θέση στο ανωτέρω ΠΙ η οποία όμως δεν προτιμήθηκε επί μακρόν χρονικό διάστημα από υποψηφίους αγροτικούς γιατρούς και έτσι θέσαμε σε εφαρμογή την παρ. 1 του άρθρου 23 του ν. 2071/92 που δίνει τη δυνατότητα σε γιατρούς που έχουν εκπληρώσει την υποχρεωτική υπηρεσία υπαίθρου του Ν.Δ 67/1968 να τοποθετούνται σε κενές θέσεις ΠΙ και ΚΥ.
'Ετσι λοιπόν στο Π.Ι. Αγ. Βαρβάρας τοποθετήθηκε με θητεία σύμφωνα με την υπ' αριθμ. Α9α/9392/1.4.98 Απόφασή μας ο γιατρός Ποκοπίου Σάββας ο οποίος θα παρουσιασθεί σύντομα στο ΠΙ για να αναλάβει καθήκοντα.
Ο Υπουργός
ΚΩΝ. ΓΕΙΤΟΝΑΣ"
16. Στην με αριθμό 5844/27-3-98 ερώτηση δόθηκε με το υπ' αριθμ. 593/15-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 5844/27-3-1998 του Βουλευτή κ. Γεωργίου Τζιτζικώστα σας γνωρίζουμε ότι όπως μας πληροφόρησε η Τράπεζα της Ελλάδος η έκδοση και θέση σε κυκλοφορία νέου τραπεζογραμματίου των 50.000 (πενήντα χιλιάδων) δραχμών, ουδέποτε απασχόλησε και δεν πρόκειται
 

  



Σελίδα 10480 
να απασχολήσει, έστω και ως υπόθεση εργασίας την Τράπεζα της Ελλάδος, καθόσον κάτι τέτοιο δεν κρίνεται αναγκαίο. Το ίδρυμα Εκτύπωσης Τραπεζογραμματίων και Αξιών (ΙΕΤΑ) της Τράπεζας της Ελλάδος προβαίνει ήδη στις αναγκαίες προσαρμογές και προετοιμασίες, ώστε να είναι σε θέση να ανταποκριθεί πλήρως σε εκτυπωτικές ανάγκες που θα προκύψουν κατά τη μελλοντική παραγωγή των τραπεζογραμματίων ΕΥΡΩ.
Ο Υπουργός
Γ. ΠΑΠΑΝΤΩΝΙΟΥ"
17. Στην με αριθμό 5861/30-3-98 ερώτηση δόθηκε με το υπ' αριθμ. 1220/15-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5861/30-3-98 που κατέθεσε στη Βουλή ο Βουλευτής κ. Βασίλης Κορκολόπουλος σχετικά με τον Προαστιακό Σιδηρόδρομο κλπ. σας διαβιβάζουμε όσον αφορά το Υπουργείο μας το σχετικό έγγραφο με αρ. πρωτ. 144122/7-4-98 του Δ/ντος Συμβούλου του Οργανισμού Σιδηροδρόμων Ελλάδος.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
18. Στην με αριθμό 5870/30-3-98 ερώτηση δόθηκε με το υπ' αριθμ. 877/23-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 5870/30-3-98 ερώτηση που κατέθεσαν οι Βουλευτές κύριοι Στρ. Κόρακας και Στ. Παναγιώτου και που αναφέρεται στα επιδόματα των πολυτέκνων σας γνωρίζουμε τα εξής:
Ο Ο.Γ.Α. (εντολοδόχος πληρωμής των αναφερομένων επιδομάτων) χορήγησε χωρίς καθυστέρηση τα οφειλόμενα οικογενειακά επιδόματα σε όλους τους δικαιούχους που υπέβαλαν τα απαιτούμενα δικαιολογητικά και ανάλογα με το χρόνο υποβολής τους.
'Ετσι το Δεκέμβριο του 1997 πληρώθηκαν 337.000 δικαιούχοι.
Δεν πληρώθηκαν 15.000 δικαιούχοι που δεν είχαν υποβάλει εγκαίρως τα δικαιολογητικά τους.
Το πρώτο δίμηνο του 1997, πληρώθηκαν 330.000 δικαιούχοι.
Σε 15.000 που υπέβαλαν καθυστερημένα τα δικαιολογητικά τους, εγκρίθηκε η χορήγηση του επιδόματος και όλων των αναδρομικών που δικαιούνται και τους καταβλήθηκαν από 6-15 του τρέχοντος μήνα, ενώ συνεχίστηκε κανονικά και η πληρωμή του διμήνου των άλλων δικαιούχων.
Επειδή η χορήγηση και η συνέχιση καταβολής των πολυτεκνικών επιδομάτων και της ισόβιας σύνταξης της πολύτεκνης μητέρας συνδέονται με το ετήσιο οικογενειακό εισόδημα (ν. 2459/97) για την απλούστευση της διαδικασίας, περιορισμό της γραφειοκρατίας και την αποφυγή καθυστέρησης στην πληρωμή των δικαιούχων ο Ο.Γ.Α. συνεργάζεται με το ΚΗΥΚΥ και το ΚΕΠΥΟ για τη διασταύρωση των απαραίτητων οικονομικών στοιχείων.
Ο Υπουργός
Κ. ΓΕΙΤΟΝΑΣ"
19. Στην με αριθμό 5872/30.3.98 ερώτηση δόθηκε με το υπ'αριθμ. 612/15.4.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 5872/30.3.1998 των Βουλευτών κυρίων Ορέστη Κολοζώφ και Μήτσου Κωστόπουλου σας γνωρίζουμε ότι όπως με ενημέρωσαν από την Αγροτική Τράπεζα Ελλάδος:
1. Η ΑΤΕ έχει στην κατοχή της ποσοστό 56,6% των κοινών μετοχών και 20,1% των προνομιούχων μετοχών της Τράπεζας Κεντρικής Ελλάδας (Τ.Κ.Ε.). Η Τ.Κ.Ε. με τον περιορισμένο αριθμό καταστημάτων που διαθέτει (23 καταστήμτα, εκ των οποίων 13 είναι συγκεντρωμένα στην περιοχή Αθήνας-Πειραιά και 4 στη Θεσσαλονίκη) αποτελεί ένα σχετικό μικρό "παίκτη" στο τραπεζικό σύστημα, καθόσον το ενεργητικό της αντιστοιχεί σε ποσοστό 0,5% περίπου του συνόλου του ενεργητικού όλων των τραπεζών που δραστηριοποιούνται στη χώρα μας. Συνεπώς ενδεχομένη απορρόφησή της από την ΑΤΕ δεν θα προσέφερε στην τελευταία κάτι το ουσιαστικό. Πέραν βέβαια του ανέφικτου της συγχώνευσης, αφού η ΤΚΕ είναι εισηγμένη στο Χρηματιστήριο ενώ η ΑΤΕ όχι.
2. Σε εφαρμογή της οικονομικής πολιτικής της Κυβέρνησης στον τομέα των αποκρατικοποιήσεων, το Δ.Σ. της ΑΤΕ στη 2/24.2.1998 συνεδρίασή του αποφάσισε την επανάληψη της διαδικασίας πώλησης του πλειοψηφικού πακέτου των μετοχών της Τ.Κ.Ε., ιδιοκτησίας ΑΤΕ.
3. Στην ΑΤΕ ήδη βρίσκεται σε εξέλιξη ένα τριετές πρόγραμμα ανασυγκρότησης και εκσυγχρονισμού, που δεν περιλαμβάνει την Τ.Κ.Ε., η οποία έχει καταρτίσει το δικό της 5ετές επιχειρησιακό σχέδιο ανάπτυξης. Μολονότι δεν έχει αποκλεισθεί οριστικά η περίπτωση απορρόφησης της Τ.Κ.Ε. από την ΑΤΕ, παρά τις πρακτικές δυσκολίες αυτού του εγχειρήματος, στην παρούσα φάση έχει προκριθεί η επιλογή της πώλησης διότι αναμένεται να εξασφαλίσει μεγαλύτερα οφέλη, τόσο για τη μητρική τράπεζα όσο και για τη θυγατρική της. Σημειώνεται ότι στην περίπτωση της απορρόφησης ένας μεγάλος αριθμός από τα καταστήματα των δύο τραπεζών που γειτονεύουν θα πρέπει να κλείσουν, το οποίο σημαίνει όχι μόνο απώλεια εσόδων για την πωλήτρια αλλά και απόλυση αρκετών υπαλλήλων.
4. 'Οπως και στην πρώτη προσπάθεια έτσι και τώρα έχει προγραμματιστεί να γίνει αποτίμηση της αξίας της Τ.Κ.Ε., από ανεξάρτητο εξειδικευμένο και έμπειρο οργανισμό. Η μελέτη της αποτίμησης, σύμφωνα με το χρονοδιάγραμμα της διαδικασίας πώλησης, θα έχει ολοκληρωθεί και θα βρίσκεται στα χέρια της ΑΤΕ πολύ νωρίτερα από την κατάθεση των προσφορών εξαγοράς.
5. Πάγια τακτική της Διοίκησης της ΑΤΕ είναι να λαμβάνει πάντα υπόψη τις θέσεις των συνδικαλιστικών σωματείων των εργαζομένων, χωρίς όμως αυτό να σημαίνει ότι απεμπολεί το δικαίωμα κατάστρωσης εξυγιαντικής στρατηγικής. Σε κάθε περίπτωση, η ΑΤΕ οπωσδήποτε θα καταβάλει κάθε δυνατή προσπάθεια προκειμένου να διασφαλισθεί στο ακέραιο το σύνολο των θέσεων εργασίας μετά την επιτυχή ολοκλήρωση της προσπάθειας πώλησης, είτε στην ΤΚΕ είτε στην ΑΤΕ.
Ο Υπουργός
Γ. ΠΑΠΑΝΤΩΝΙΟΥ"
20. Στην με αριθμό 5879/30.3.98 ερώτηση δόθηκε με το υπ'αριθμ. 72/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5879/30.3.1998 που κατέθεσε η Βουλευτής κ. Μ. Γιαννάκου, σας γνωρίζουμε τα εξής:
Το θέμα της εισόδου λαθρομεταναστών και της παράνομης απασχόλησης αλλοδαπών μας απασχολεί σοβαρά και αντιμετωπίζεται με υπευθυνότητα και κατά προτεραιότητα από το Υπουργείο μας, σε συνεργασία με τα συναρμόδια Υπουργεία και άλλους φορείς, για την προστασία των δικαιωμάτων του εργατικού δυναμικού της χώρας μας, την εξασφάλιση και παγίωση αισθήματος ασφαλείας στους πολίτες και τη διασφάλιση των εθνικών μας συμφερόντων.
Για το σκοπό αυτό, θεσπίσθηκαν και οι διατάξεις των Π.Δ. 358/97 και 359/97, σύμφωνα με τις οποίες αλλοδαποί που δεν είναι υπήκοοι των Κρατών-Μελών της Ευρωπαϊκής 'Ενωσης και εισήλθαν στη χώρα μας χωρίς να πληρούν τις νόμιμες προϋποθέσεις εισόδου, παραμονής και απασχόλησης μέχρι τη δημοσίευση των ανωτέρω Π.Δ., μπορούν, εφόσον το επιθυμούν, να νομιμοποιηθούν υπό τις προϋποθέσεις των διατάξεων που αναφέρονται σ'αυτά και μέσα σε προθεσμία πέντε μηνών (1-1 έως 31.5.1998), η οποία μπορεί να παραταθεί για δύο ακόμη μήνες με απόφαση του κ. Υπουργού 
 

  



Σελίδα 10481 
Εργασίας και Κοινωνικών Ασφαλίσεων.
Επισημαίνεται ότι όσο διαρκεί η ανωτέρω προθεσμία δεν εφαρμόζονται για τους αλλοδαπούς που έχουν εκδηλώσει την επιθυμία να νομιμοποιηθούν οι διατάξεις του άρθρου 33 του ν.1975/1991 (Ποινικές-Διοικητικές Κυρώσεις).
Επίσης ενισχύσαμε με προσωπικό και μέσα και δραστηριοποιήσαμε τις Υπηρεσίες που αστυνομεύουν τις παραμεθόριες περιοχές και θέσαμε σε συνεχή επαγρύπνιση τα 46 μεταβατικά απασπάσματα που έχουν αναπτυχθεί σε αυτές. Στο εσωτερικό της χώρας συγκροτούνται ειδικά συνεργεία, τα οποία διενεργούν συνεχείς περιπολίες και ελέγχους και καταβάλλουν προσπάθειες γαι την εξάρθρωση κυκλωμάτων που προωθούν λαθρομετανάστες.
Αυτονόητο πάντως είναι ότι όσοι αλλοδαποί διαπράττουν ποινικά κολάσιμες πράξεις συλλαμβάνονται και παραπέμπονται στη δικαιοσύνη. Επίσης και όσοι από τους λαθρομετανάστες διαμένουν και εργάζονται παράνομα στη χώρα μας συλλαμβάνονται και απομακρύνονται απ' αυτή.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές, να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, και να περιορίσει τις δυσμενείς επιπτώσεις και κοινωνικές προεκτάσεις από το φαινόμενο αυτό, προωθεί την ίδρυση Ειδικών Υπηρεσιών Συνοριακής Φύλαξης.
Οι υπό ίδρυση Υπηρεσίες θα λειτουργούν στα πλαίσια της Ελληνικής Αστυνομίας και θα στελεχωθούν κατά βάση με συνοριακούς φύλακες και με το αναγκαίο για τη διοίκησή της αστυνομικό προσωπικό. Οι συνοριακοί φύλακες θα αποτελούν ιδιαίτερο προσωπικό του Υπουργείου μας που θα προσλαμβάνονται με 5ετή θητεία, η οποία θα είναι δυνατόν να ανανεώνεται, εφόσον βέβαια εξακολουθήσουν να υφίσταται οι σχετικές ανάγκες.
Τέλος, για την καταπολέμηση του φαινομένου της λαθρομετανάστευσης έχουν συναφθεί διμερείς συμφωνίες επανεισδοχής με άλλη κράτη (Βουλγαρία, Ρουμανία, Πολωνία, Σλοβενία, Κροατία). Επίσης, έχουν συναφθεί πρωτόκολλα και συμφωνίες αστυνομικής συνεργασίας με ρήτρα επανεισδοχής με την Αλβανία, Λιθουανία και Αρμενία, ενώ επίκειται η σύναψη παρομοίων συμφωνιών και με άλλα κράτη, όπως Ουγγαρία, Ουκρανία, Πακιστάν, κλπ.
Το όλο θέμα παρακολουθείται με αμείωτο ενδιαφέρον και την επιβαλλόμενη σοβαρότητα.
Ο Υπουργός
ΓΕΩΡΓΙΟΣ ΡΩΜΑΙΟΣ"
21. Στην με αριθμό 5888/30.3.98 ερώτηση δόθηκε με το υπ'αριθμ. 2628/16.4.98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της 5888/30.3.98 ερώτησης που κατέθεσε η Βουλευτής κ. Στέλλα Αλφιέρη αναφορικά με την εγκατάσταση Λούνα Παρκ επί του δημοσίου κτήματος με Α.Β.Κ. 1766 που βρίσκεται επί της Ακτής Πρωτοψάλτη στην Καστέλλα, σας γνωρίζουμε τα εξής:
'Οπως μας ανέφερε η Περιφερειακή Υπηρεσία (Κ.Υ. Πειραιά) το παραπάνω ακίνητο είχε παραχωρηθεί στο Δήμο Πειραιά με την 137/84 απόφαση του Δ.Σ. της ΚΕΔ για δημιουργία Δημοτικού Ανοικτού Εθνογραφικού Μουσείου. Ο Δήμος, όμως δε υλοποίησε το σκοπό της παραχώρησης και το Δ.Σ. της ΚΕΔ στην 25/3.7.96/Δ15 συνεδρίασή του αποφάσισε την ανάκληση της παραχώρησης από το Δήμο, η οποία επικυρώθηκε από τον Υπουργό Οικονομικών με την 5705/21.1.97 απόφασή του.
Η παραπάνω απόφαση ανακοινώθηκε από την ΚΕΔ με το αρ.3236/1548/Φ314034/23.4.97 έγγραφο στο Δήμο Πειραιά.
Στις αρχές Οκτωβρίου 1997 επιχειρήθηκε η κατάληψη του Δημοσίου ακινήτου με την εγκατάσταση και λειτουργία Λούνα Παρκ και ενημερώθηκε με έγγραφό μας το Πολυδύναμο Αστυνομικό Τμήμα Πειραιά, όπως μην επιτρέψει την κατάληψη. Παρά τις ενέργειες της Αστυνομίας προχώρησαν αυθαίρετα στην παράνομη εγκατάσταση και λειτουργία αυτού. Η Κ.Υ. Πειραιά έλαβε τα προβλεπόμενα νόμιμα μέτρα, σύμφωνα με τις διατάξεις περί προστασίας των Δημοσίων κτηματων και συγκεκριμένα:
α) Υποβολή μήνυσης στον Εισαγγελέα Πρωτοδικών Πειραιά.
β) Πρωτόκολλα αυθαίρετης χρήσης
γ) Πρωτόκολλο διοικητικής αποβολής
Τα παραπάνω πρωτοκόλλα προσβλήθηκαν από τους καθ' όν στα αρμόδια δικαστήρια. 'Ηδη η Κ.Υ. Πειραιά έχει δώσει εντολή σε δικαστικό επιμελητή να προβεί στην εκτέλεση του πρωτοκόλλου διοικητικής αποβολής, ώστε να διασφαλιστούν τα συμφέροντα του Δημοσίου στο παραπάνω Δημόσιο ακίνητο.
Ο Υφυπουργός
Γ. ΔΡΥΣ"
22. Στην με αριθμό 5891/30.3.98 ερώτηση δόθηκε με το υπ'αριθμ. 1244/21.4.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5891/30.3.98 που κατέθεσαν στη Βουλή οι Βουλευτες κύριοι Μουσταφά Μουσταφά, Ε. Αποστόλου, Στέλλα Αλφιέρη, Ανδριανή (Νίτσα) Λουλέ και Σπύρος Δανέλλης, σχετικά με φορτηγά Δημόσιας Χρήσης αυτ/τα μικτού βάρους έως 4.000 χιλόγραμμα, σας πληροφορούμε τα παρακάτω:
1. Τα θέματα της αύξησης του μικτού βάρους των ΦΔΧ της συγκεκριμένης κατηγορίας στα 6.000 χιλιόγραμμα και η ελεύθερη διακίνησή τους σε όλη τη χώρα, μελετώνται λόγω και των επιπτώσεων που θα επέφερε η ρύθμιση των θεμάτων αυτών στην ισορροπία προσφοράς-ζήτησης στον τομέα των εθνικών μεταφορών.
2. 'Εχει γίνει πρόβλεψη να εφοδιαστούν και τα ΦΔΧ αυ/τα της κατηγορίας αυτής με νέο τύπο πινακίδων, οι οποίες θα δοθούν στο μέλλον στις ειδικές κατηγορίες αυτ/των (ΦΔΧ, λεωφορεία κλπ).
3. Σύμφωνα με το ν.383/76 και το ΠΔ 57/89 (Α'28), όπως τροποποιήθηκε με το ΠΔ 294/91 (Α'103) και ισχύει σήμερα και την με αρ. Β2/32424/5758/91 (Β' 785) Απόφαση του Υπουργού Μεταφορών και Επικοινωνιών, οι ιδιοκτήτες ΦΔΧ αυτ/των μικτού βάρους άνω των 6.000 χιλιογράμμων, υπόκεινται στους περιορισμούς που έχουν τεθεί από την Ευρωπαϊκή 'Ενωση και ισχύουν στην Ελλάδα για την πρόσβαση στο επάγγελμα του μεταφορέα εμπορευμάτων. Για τους ιδιοκτήτες ΦΔΧ αυτ/των κάτω των 6.000 χιλιογράμμων, όπως είναι η συγκεκριμένη κατηγορία, δεν απαιτείται να κατέχουν άδεια οδικού μεταφορέα εμπορευμάτων.
4. Με τον ν.2465/97 (Α' 28), άρθρο 8, "Ελεγχος Παραβάσεων Αυτοκινήτων", ανατίθεται στο Σώμα Δίωξης Οικονομικού Εγκλήματος, (ΣΔΟΕ), του ν.2343/95 (Α'211), ο έλεγχος της εφαρμογής των κειμένων διατάξεων για τα ελληνικά και αλλοδαπά λεωφορεία και φορτηγά ιδιωτικής χρήσης και δημόσιας χρήσης, καθώς και από τα επιβατικά δημόσιας χρήσης όπως και η επιβολή διοικητικών ποινών επί τόπου και άμεσα έπειτα από ακρόαση του οδηγού. Ελέγχεται τόσο η νομιμότητα κυκλοφορίας του αυτοκινήτου, όσο και η νομιμότητα της μεταφοράς και ο έλεγχος διενεργείται σε οποιοδήποτε σημείο της χώρας. Στα πλαίσια του ΣΔΟΕ επίκειται η συγκρότηση και λειτουργία ειδικών επιτροπών.
5. Η υπηρεσία εξετάζει τα θέματα του συγκεκριμένου κλάδου των μεταφορέων με θετικό πνεύμα και μέσα στα πλαίσια που επιβάλλει ο ευαίσθητος χώρος των εμπορευματικών μεταφορών.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
23. Στην με αριθμό 5894/31.3.98 ερώτηση δόθηκε με το υπ'αριθμ. 12985/23.4.98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5894/31.3.98 που κατέθεσε ο Βουλευτής κ. Γ. Αλεξόπουλος, σας πληροφορούμε τα ακόλουθα:
 

  



Σελίδα 10482 
1. Το Υπουργείο Ανάπτυξης επεξεργάζεται νομοθετικές ρυθμίσεις για την αναδιάρθρωση του ΕΟΜΜΕΧ και ουσιαστική αποκέντρωση των Υπηρεσιών που θα προσφέρονται στις ΜΜΕ στο επίπεδο της Περιφέρειας, με κατευθύνσεις:
α. Τη δημιουργία ενός Κεντρικού ΕΟΜΜΕΧ, κοινωφελούς χαρακτήρα στην πλειονότητα των δραστηριοτήτων του, με πανελλαδική εμβέλεια στη δράση του, κοινοτική και διεθνή διασύνδεση, αλλά με ορθολογική αναδιάταξη του προσωπικού του και εκσυγχρονισμό των παρεχομένων υπηρεσιών και της εν γένει λειτουργίας του.
β. Την τόνωση των αναπτυξιακών δραστηριοτήτων της Περιφέρειας ως διοικητικής ενότητας και ενιαίας αποκεντρωμένης μονάδας διοίκησης, με τη θέσπιση αρμοδιοτήτων για την ανάπτυξη των ΜΜΕ στη γεωγραφική της περιοχή.
2. Αναφορικά με τη Σχολή Κιλιμοποιίας του ΕΟΜΜΕΧ, σημειώνεται ότι αυτή λειτουργεί κανονικά.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
24. Στην με αριθμό 5901/31-3-98 ερώτηση δόθηκε με το υπ' αριθμ. 6938/21-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5901/31.3.98 η οποία κατατέθηκε στη Βουλή των Ελλήνων από το Βουλευτή κ. Γ. Καρατζαφέρη, σας γνωρίζουμε τα εξής:
'Οπως είναι γνωστό, τα μόνα έσοδα της ΔΕΗ για την κάλυψη των λειτουργικών και λοιπών υποχρεώσεων, προέρχονται από τις εισπράξεις λογαριασμών έναντι καταναλώσεως ρεύματος, οι οποίες και πρέπει να πραγματοποιούνται κατά τον πλέον αξιόπιστο τρόπο.
Προς την κατεύθυνση αυτή, οι υπάλληλοι της ΔΕΗ είναι υποχρεωμένοι να χρησιμοποιούν όλα τα νόμιμα μέσα. Παράλειψη χρησιμοποίησης κάποιου μέτρου μπορεί να θεμελιώσει ακόμα και ποινικές ευθύνες για τους αρμόδιους υπαλλήλους της Επιχείρησης.
Οι πελάτες της ΔΕΗ, στη συντριπτική τους πλειοψηφία, είναι συνεπείς στις υποχρεώσεις τους προς αυτήν, και εξοφλούν έγκαιρα τους λογαριασμούς τους. Παράλληλα, οι υπηρεσίες της ΔΕΗ δεν παραλείπουν να επιδεικνύουν την κοινωνική τους ευαισθησία και στις περιπτώσεις που περιστασιακά κάποιος καταναλωτής έχει πρόβλημα ρευστότητας.
Υπάρχουν όμως περιπτώσεις καταναλωτών που, για δικούς τους λόγους, δεν εξοφλούν τους λογαριασμούς τους όταν εγκαταλείψουν τους χώρους που χρησιμοποιούσαν, με αποτέλεσμα να συσσωρεύονται οφειλές, οι οποίες προφανώς πρέπει να εξοφλούνται, το συντομότερο δυνατόν, δεδομένου ότι, εκτός άλλων, αποτελούν και χρήματα του ελληνικού λαού.
Επόμενο λοιπόν είναι, για την εξόφληση αυτών των οφειλών για τις οποίες δεν είναι γνωστές στη ΔΕΗ οι νέες διευθύνσεις των οφειλετών, υπάλληλοι της ΔΕΗ να αναζητούν τις διευθύνσεις αυτές, με σκοπό να τακτοποιηθεί η οικονομική μερίδα των αγνώστου διαμονής οφειλετών.
Εν προκειμένω και σε απάντηση των όσων αναφέρει στην ερώτησή του ο Βουλευτής κ. Γ. Καρατζαφέρης, περί δήθεν ύπαρξης στη ΔΕΗ, μιας παράνομης ΚΥΠ, κατηγορηματικά διαβεβαιώνουμε ότι ανέκαθεν, κανένα ειδικό Κλιμάκιο ή Υπηρεσία Ερευνών-Πληροφοριών με γενικό αντικείμενο έρευνας, δεν υφίσταται σ' αυτήν, πράγμα το οποίο μπορεί να διαπιστωθεί από οποιοδήποτε αρμόδιο όργανο της Πολιτείας.
Βέβαια, κατά τον χειρισμό του υπόψη αντικειμένου, δηλαδή της ανεύρεσης των οφειλετών της ΔΕΗ, είναι δυνατόν, σε σπάνιες περιπτώσεις, να υπάρχουν ενστάσεις μη αποδοχής κάποιας οφειλής, πράγμα το οποίο εξετάζεται από τις αρμόδιες υπηρεσίες της ΔΕΗ και με κριτήρια τη σωστή τεκμηρίωση και νομιμότητα, επανελέγχεται η κάθε μία περίπτωση χωριστά, με στόχο την ικανοποίηση δικαίων αιτημάτων.
Στη συγκεκριμένη περίπτωση της αναφερομένης στην ερώτηση του Βουλευτού κυρίας, η οποία δεν είναι συμβεβλημένη πελάτισσα με τη ΔΕΗ, γεγονός είναι ότι, εμφανίζετο στα Γραφεία της Επιχείρησης κάποιος τρίτος, ο οποίος τακτοποιούσε τους λογαριασμούς της από κατανάλωση ρεύματος στο κατάστημά της, και ζητούσε κατ' επανάληψη διακανονισμούς αυτών σε δόσεις. Δηλαδή εμφανίζετο στη ΔΕΗ και υπέγραφε διακανονισμούς τρίτος, ως ο πραγματικός χρήστης της υπόψη ηλεκτρικής ενέργειας.
Σημειώνουμε εδώ ότι την υπόψη καταναλώτρια ηλεκτρικής ενέργειας η ΔΕΗ, όπως αυτή μας διαβεβαίωσε, δεν την εγνώριζε προσωπικά μέχρι τις 27.3.98. και πολύ περισσότερο φυσικά δεν είχε πληροφορηθεί όχι μόνο οποιοδήποτε στοιχείο την αφορούσε, αλλά ακόμη και την διεύθυνση της διαμονής της.
Συνακόλουθα, τα όποια προσωπικά στοιχεία της έγιναν γνωστά, ανακοινώθηκαν από την ίδια σε τηλεοπτικούς σταθμούς, δημοσιεύθηκαν από την εφημερίδα "ΕΛΕΥΘΕΡΟΣ ΤΥΠΟΣ" και διατυπώθηκαν στη ΔΕΗ, αυτόβουλα, από το τρίτο άτομο που όπως αναφέρεται παραπάνω εμφανιζόταν ως ο πραγματικός καταναλωτής ηλεκτρικής ενέργειας στο κατάστημά της.
Επιπρόσθετα των παραπάνω, σας πληροφορούμε, όπως η ΔΕΗ μας πληροφορεί, ότι η αρμόδια υπηρεσία της έχει προσκαλέσει προσωπικά -χωρίς μέχρι σήμερα ανταπόκριση- και κατ' επανάληψη, την υπόψη "άτυπη" καταναλώτρια ηλεκτρικής ενέργειας, προκειμένου να ενημερωθεί λεπτομερώς για το όλο θέμα και να βεβαιωθεί ότι δεν υφίσταται στην Επιχείρηση καμία υπηρεσία που να λειτουργεί παράνομα "φακελώνοντας" τους πελάτες της.
Τέλος, η ΔΕΗ έχει αποστείλει από τις 7.4.98 στην εφημερίδα "ΕΛΕΥΘΕΡΟΣ ΤΥΠΟΣ", επιστολή, στην οποία αναλύεται διεξοδικά το όλο θέμα που προέκυψε από αστήρικτες καταγγελίες, οι οποίες στη συνέχεια χρησιμοποιήθηκαν ως πλαίσιο για τη δήθεν τεκμηρίωση της όλης σχετικής ειδησεολογίας.
Η Υπουργός
ΒΑΣΩ ΠΑΠΑΝΔΡΕΟΥ"
25. Στην με αριθμό 5903/31-3-98 ερώτηση δόθηκε με το υπ' αριθμ. 772/23-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5903/31.3.98 που κατέθεσε στη Βουλή ο Βουλευτής κ. Απόστολος Σταύρου, παρακαλούμε να πληροφορήσετε τον κ. Βουλευτή ότι για το ίδιο θέμα είχαμε την ευκαιρία να ενημερώσουμε την Βουλή, κατά τη συζήτηση της 1233/30-3-98 επίκαιρης ερώτησης που συζητήθηκε στις 1-4-98.
Θεωρούμε ότι από τα σχετικά πρακτικά ο κ. Βουλευτής θα ενημερωθεί αναλυτικά και εμπεριστατωμένα.
Ο Υπουργός
Κ. ΛΑΛΙΩΤΗΣ"
26. Στην με αριθμό 5907/31-3-98 ερώτηση δόθηκε με το υπ' αριθμ. 6937/21-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5907/31.3.98 που κατέθεσε στη Βουλή των Ελλήνων ο Βουλευτής κ. Γιάννης Θωμόπουλος, σας γνωρίζουμε τα εξής όσον αφορά αρμοδιότητές μας:
1. Από την πρόσφατη κακοκαιρία (26.3.98) μεταξύ των περιοχών της χώρας που επλήγησαν, επλήγει και η Αργοναυπλία με αποτέλεσμα να δημιουργηθούν πολλές και σοβαρές βλάβες στα δίκτυα διανομής από τα οποία ηλεκτροδοτείται (136 σπασμένοι στύλοι, κομμένοι αγωγοί, πτώσεις δέντρων στα δίκτυα κλπ).
2. Τα συνεργεία της ΔΕΗ, κινητοποιήθηκαν αμέσως και παρά τις δύσκολες καιρικές συνθήκες και τη δυσχέρεια πρόσβασης λόγω των χιονοπτώσεων κατόρθωσαν μέχρι την 30.3.98 να αποκαταστήσουν όλες τις βλάβες και να επανηλεκτροδοτηθεί σχεδόν το σύνολο των καταναλωτών (21 κοινότητες και οικισμοί).
'Ενας πολύ μικρός αριθμός, απομακρυσμένων περιπτώσεων αποκαταστάθηκε, κυρίως λόγω μη δυνατότητος προσπέλασης, 
 

  



Σελίδα 10483 
το αργότερο μέχρι την 3.4.98.
Η Υπουργός
ΒΑΣΩ ΠΑΠΑΝΔΡΕΟΥ"
27. Στην με αριθμό 5908/31-3-98 ερώτηση δόθηκε με το υπ' αριθμ. 242/22-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην 59Ο8/31.3.998 ερώτηση του Βουλευτή κ. Σπήλιου Π. Σπηλιωτόπουλου με την οποία κατέθεσε ψήφισμα του Κοινοτικού Συμβουλίου της κοινότητας Αιγείρας του Ν. Αχαϊας σχετικά με την εκτίμηση των ακινήτων της περιοχής, για τις οποίες δεν έχει εφαρμογή το σύστημα αντικειμενικού προσδιορισμού αξίας ακινήτων σας γνωρίζουμε τα ακόλουθα:
Σύμφωνα με τις διατάξεις του άρθρ. 21 του ν. 2459/97 από το οικονομικό έτος 1997 και για κάθε επόμενο έτος επιβάλλεται φόρος στη μεγάλη ακίνητη περιουσία που βρίσκεται στην Ελλάδα.
Επίσης με τις διατάξεις του άρθρ. 24 του ν. 2459/97 ορίζεται ότι για τον υπολογισμό του φόρου μεγάλης ακίνητης περιουσίας (Φ.Μ.Α.Π) λαμβάνεται υπόψη η αγοραία ή αντικειμενική αξία των ακινήτων την 1η Ιανουαρίου του έτους Φορολογίας.
Στις περιοχές που δεν ισχύει το αντικειμενικό σύστημα, η μεν αξία των κτισμάτων προσδιορίζεται με αντικειμενικό τρόπο, η δε αξία των οικοπέδων-γηπέδων βάσει των συγκριτικών στοιχείων των ΔΟΥ, όπως αυτά έχουν διαμορφωθεί και ανταποκρίνονται κατά κανόνα στις τιμές της αγοράς.
Το Υπουργείο με την αριθ. 1Ο3582Ο/99/ΒΟΟ13/21.3.96 ΠΟΛ.1Ο91 εγκύκλιο διαταγή του, έχει δώσει σαφείς και λεπτομερείς οδηγίες προς όλες τις ΔΟΥ για τον τρόπο υπολογισμού της αγοραίας αξίας των ακινήτων που βρίσκονται εκτός αντικειμενικού συστήματος, ώστε οι εκτιμήσεις αυτών από τις Δημόσιες Οικονομικές Υπηρεσίες να ανταποκρίνονται στις πραγματικές αξίες όπως αυτές διαμορφώνονται κάθε φορά από τις συνθήκες της αγοράς.
Περαιτέρω σας γνωρίζουμε ότι εντός του 1998 θα έχει ολοκληρωθεί η μελέτη και θα τεθεί σε εφαρμογή το αντικειμενικό σύστημα υπολογισμού της αξίας όλων των ακινήτων της χώρας.
Ο Υφυπουργός
ΓΕΩΡΓΙΟΣ ΔΡΥΣ
28. Στην με αριθμό 5909/31-3-98 ερώτηση δόθηκε με το υπ' αριθμ. 811/16-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στο από 31-3-98 έγγραφό σας, με το οποίο μας στείλατε την 5909/31.3.98 ερώτηση, που κατέθεσε στη Βουλή ο Βουλευτής κ. Σπ. Σπηλιωτόπουλος, σχετικά με το πιο πάνω θέμα, σας γνωρίζουμε τα εξής:
1. Σύμφωνα με τις διατάξεις της παραγράφου 23 του άρθρου 33 του ν. 2238/1994, όπως συμπληρώθηκαν με την παράγραφο 8 του άρθρου 5 του ν. 2579/1998, για τις επιχειρήσεις του Νομού Αττικής, εκτός αυτών που παρέχουν υπηρεσίες, που είναι εγκατεστημένες επί οδών στις οποίες εκτελούνται τα έργα κατασκευής του ΜΕΤΡΟ και των οποίων η συναλλακτική κίνηση παρεμποδίζεται με αποτέλεσμα την ουσιαστική μείωση των ακαθαρίστων εσόδων τους, το ελάχιστο ποσό καθαρού εισοδήματος που προσδιορίζεται με τις διατάξεις αυτού του άρθρου, μπορεί να αμφισβητηθεί από τον υπόχρεο με αίτησή του, η οποία υποβάλλεται, μέσω του Προϊσταμένου της αρμόδιας δημόσιας οικονομικής υπηρεσίας μέχρι και το τέλος του επόμενου μήνα από το μήνα που έγινε η βεβαίωση του φόρου της δήλωσης, ενώπιον Επιτροπής που συγκροτείται με απόφαση του Υπουργού Οικονομικών.
Η αίτηση αυτή δεν αναστέλλει τη βεβαίωση και την είσπραξη του φόρου που οφείλεται. Η Επιτροπή εφόσον κρίνει το αίτημα βάσιμο με απόφασή της διαγράφει ή μειώνει κατά περίπτωση το ελάχιστο ποσό καθαρού εισοδήματος που προσδιορίζεται με βάση τις διατάξεις αυτού του άρθρου.
Η υποβολή της παραπάνω αίτησης δεν κωλύει την άσκηση προσφυγής, στην περίπτωση όμως άσκησής της πριν από τη λήψη απόφασης παύει κάθε ενέργεια για τη λήψη απόφασης από την Επιτροπή.
2. 'Υστερα από τα παραπάνω και δεδομένου ότι στην Υπηρεσία μας δεν υποβλήθηκαν από τις ενδιαφερόμενες επιχειρήσεις σχετικά αιτήματα και του γεγονότος ότι η ρύθμιση που έγινε με το άρθρο 5 του ν. 2579/1998, αφορά μόνον τις περιπτώσεις των θιγόμενων επιχειρήσεων λόγω του έργου του ΜΕΤΡΟ, δεν υπάρχει δυνατότητα να εξαιρεθούν από τα αντικειμενικά κριτήρια επιχειρήσεις που τυχόν επλήγησαν από τα έργα της ΔΕΥΑΠ στην Πάτρα. Αν υποβληθούν αιτήματα θα μελετηθούν για μελλοντική νομοθετική ρύθμιση.
Ο Υφυπουργός
Γ. ΔΡΥΣ"
29. Στην με αριθμό 5914/31-3-98 ερώτηση δόθηκε με το υπ' αριθμ. 12783/21-4-98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5914/31-3-98 που κατέθεσε ο Βουλευτής κ. Κ. Ευμοιρίδης, σας πληροφορούμε τα εξής:
Η υπαγωγή της Αθηναϊκής Χαρτοποιίας Α.Ε στον ΟΑΕ ήταν αποτέλεσμα της έντονης προβληματικότητάς της υπό τη διοίκηση των πρώην μετόχων της. Κατά την διάρκεια της λειτουργίας της υπό τον ΟΑΕ και ανεξάρτητα από τις επιχειρηματικές της επιδόσεις (Leader της αγοράς) διασφάλισε την απασχόληση για περισσότερες από 2.000 οικογένειες και αποτέλεσε ένα σημαντικό παράγοντα εισοδήματος για τον Δραμινό λαό.
Στα τέλη του 1996 η εταιρία παρουσίασε μιά σημαντική κρίση και οι Τράπεζες σταμάτησαν τη χρηματοδότησή της με αποτέλεσμα να απειλείται η πτώχευσή της. Η Κυβέρνηση απεκατέστησε την εμπιστοσύνη του πιστωτικού συστήματος στην εταιρία, την αναδιοργάνωσε με ιδιωτικό management και αναζήτησε -μέσω διεθνών χρηματοοικονομικών συμβούλων- κατάλληλο διάδοχό της στην επιχειρηματική αυτή δραστηριότητα. Για τον σκοπό αυτό προσεγγίστηκαν 120 επιχειρήσεις με τα γνωστά αποτελέσματα που, υπό τις δεδομένες συνθήκες δεν θα μπορούσαν, κατά την εκτίμησή μας, να είναι καλύτερα.
Η Κυβέρνηση, ο ΟΑΕ και η Αθηναϊκή Χαρτοποιία προσέλαβε κορυφαίους ειδικούς νομικούς συμβούλους για να αντιμετωπίσουν τα πολλά νομικά θέματα αυτής της ιδιωτικοποίησης μεταξύ των οποίων και τις διεκδικήσεις του πρώην ιδιοκτήτη της εταιρίας.
Η Κυβέρνηση θα συνεχίσει την προσπάθεια αποκρατικοποίησης της εταιρίας.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ")
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Τετάρτης 17 Ιουνίου 1998.
ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου. ('Αρθρο 129 παρ. 3, 130 παρ. 2 και 3 Καν. Βουλής).
1. Η με αριθμό 1706/133/15.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον κύριο Πρωθυπουργό, σχετικά με τις θέσεις της Κυβέρνησης στη Σύνοδο Κορυφής στο Κάρντιφ, την αντιμετώπιση των προβλημάτων που προκαλούνται από τις οικονομικές εξελίξεις, την επίτευξη ταχύτερα της σύγκλισης κλπ.
2. Η με αριθμό 1678/11.6.98 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τα μέτρα πυροπροστασίας και φύλαξης των δασικών εκτάσεων της χώρας μας κλπ.
3. Η με αριθμό 1702/132/15.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον κύριο Πρωθυπουργό, σχετικά με τα προβλήματα που δημιουργήθηκαν με την πολιτική της Κυβέρνησης για την Παιδεία, τη διεξαγωγή του διαγωνισμού 
 

  



Σελίδα 10484 
πρόσληψης των εκπαιδευτικών κλπ.
4. Η με αριθμό 1690/15.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων αναβάθμισης των μειονοτικών γυμνασίων Κομοτηνής.
5. Η με αριθμό 1694/15.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την ένταξη στο Κοινοτικο Πρόγραμμα URBAN των υποβαθμισμένων περιοχών του Πειραιά κλπ.
ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου. ('Αρθρο 130 παρ. 2 και 4 Καν. Βουλής).
1. Η με αριθμό 1687/12.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Μαγκριώτη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη χρηματοδότηση των έργων ανάπλασης περιοχών των Δήμων Πολεοδομικού Συγκροτήματος Θεσσαλονίκης.
2. Η με αριθμό 1681/11.6.98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Μεταφορών και Επικοινωνιών, σχετικά με την καταβολή των δεδουλευμένων και αποζημιώσεων στους πρώην ιδιοκτήτες λεωφορείων.
3. Η με αριθμό 1682/11.6.98 επίκαιρη ερώτηση του Ανεξάρτητου Βουλευτή κ. Αναστασίου Παπαληγούρα προς τους Υπουργούς Περιβάλλοντος, Χωροταξίας και Δημοσίων 'Εργων και Δικαιοσύνης, σχετικά με την επαναπρόσληψη των απολυθέντων υπαλλήλων του Ταμείου Εθνικής Οδοποιϊας στην Κορινθία κλπ.
 

  



Σελίδα 10485 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές και Ερωτήσεις πρώτου κύκλου:
Πρώτη είναι η με αριθμό 6727/28.4.98 ερώτηση του Βουλευτή της Νέας Δημοκρφατίας κ. Δημητρίου Σιούφα προς τον Υπουργό Τύπου και Μέσων Μαζικής Ενημέρωσης, σχετικά με τη λήψη μέτρων ενίσχυσης του Επαρχιακού Τύπου, η οποία διαγράφεται λόγω κωλύματος του ερωτωμένου κυρίου Υπουργού.
Δεύτερη είναι η με αριθμό 6211/737/8.4.98 ερώτηση και αίτηση κατάθεσης εγγράφων του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δικαιοσύνης, σχετικά με τη λειτουργία της Αρχής για την "Προστασία του ατόμου από την επεξεργασία δεδομένων προσωπικού χαρακτήρα" κλπ. η οποία και αυτή διαγράφεται λόγω κωλύματος του κυρίου Υπουργού.
ΣΤΡΑΤΗΣ ΚΟΡΑΚΑΣ : Κύριε Πρόεδρε, με συγχωρείτε για ένα λεπτό. Είναι η δεύτερη φορά που διαγράφεται η ερώτηση. 'Ετυχε να προεδρεύετε εσείς και την περασμένη φορά. Πρόκειται για μια εξαιρετικά σημαντική ερώτηση που έχει σχέση με το ηλεκτρονικό φακέλωμα που λειτουργεί ανεξέλεγκτα. Ο κύριος Υπουργός επικαλούμενος ...
ΠΡΟΕΔΡΕΥΩΝ (Παναγιώτης Ν. Κρητικός): Τι να κάνω, κύριε Κόρακα; Από τη στιγμή που υπάρχει κώλυμα είμαι υποχρεωμένος να απαγγείλω τη διαγραφή.
ΣΤΡΑΤΗΣ ΚΟΡΑΚΑΣ : Θα σας πω εγώ αμέσως τι να κάνετε. Θα ήθελα να μου πείτε ή να ρωτήσετε τον κύριο Υπουργό να μας πει σε ποια προτεραιότητα βάζει τις υποχρεώσεις του απέναντι στη Βουλή. 
ΠΡΟΕΔΡΕΥΩΝ (Παναγιώτης Ν. Κρητικός): Θα ερωτηθεί ο κύριος Υπουργός διά του κυρίου Προέδρου.
ΣΤΡΑΤΗΣ ΚΟΡΑΚΑΣ : Και τι είναι οι άλλοι Υπουργοί που είναι παρόντες; Δεν είχαν τίποτε σημαντικότερο να κάνουν;
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε αλλά και ο Υπουργός της προηγούμενης ερώτησης απουσιάζει.
ΣΤΡΑΤΗΣ ΚΟΡΑΚΑΣ : Κύριε Πρόεδρε, εμένα δεν με ενδιαφέρει τι κάνει ο συνάδελφος της Νέας Δημοκρατίας. Μα, εδώ είναι η δεύτερη φορά που διαγράφεται. 
ΠΡΟΕΔΡΕΥΩΝ (Παναγιώτης Ν. Κρητικός): Είναι η δεύτερη φορά. Και τι θέλετε να κάνουμε; 
ΣΤΡΑΤΗΣ ΚΟΡΑΚΑΣ : Δηλαδή τίποτα δεν πρέπει να κάνετε; Είναι φυσιολογικό αυτό;
ΠΡΟΕΔΡΕΥΩΝ (Παναγιώτης Ν. Κρητικός): Εγώ είμαι υποχρεωμένος να αναγγείλω το κώλυμα το οποίο έχει δηλωθεί στο Προεδρείο. 
ΣΤΡΑΤΗΣ ΚΟΡΑΚΑΣ : Δηλαδή τυχαίνει κάθε φορά να έχει κώλυμα; Μα, δεν είναι δυνατόν.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα! Κάνετε τώρα συζήτηση μονόπλευρη. Σας επαναλαμβάνω ότι και η προηγούμενη ερώτηση διεγράφη λόγω κωλύματος του άλλου Υπουργού. Καθώς επίσης διαγράφεται και η τρίτη ερώτηση της συναδέλφου κ. Αλφιέρη.
ΣΤΡΑΤΗΣ ΚΟΡΑΚΑΣ : Μα αυτό σημαίνει υποβάθμιση του κοινοβουλευτικού ελέγχου. Αυτό σημαίνει ότι η Κυβέρνηση περιφρονεί τον κοινοβουλευτικό έλεγχο και τη Βουλή.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ δεν έχετε το λόγο πλέον. Δεν μπορείτε να κάνετε συζήτηση μονόπλευρη απόντος και του κυρίου Υπουργού.
ΣΤΡΑΤΗΣ ΚΟΡΑΚΑΣ : Κύριε Πρόεδρε, την περασμένη φορά ...
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, σας παρακαλώ! Το είπατε δέκα φορές. Την περασμένη φορά βεβαίως διεγράφη. Αυτό είναι γραμμένο στα Πρακτικά. Δεν χρειάζεται να το λέτε δέκα φορές. Υπάρχει κώλυμα του Υπουργού. 
ΣΤΡΑΤΗΣ ΚΟΡΑΚΑΣ : Μα είναι δυνατόν, κύριε Πρόεδρε; Πού θα πάμε; Τότε ας σηκωθούμε να φύγουμε από εδώ για να ησυχάσετε και σεις και μεις. 
ΠΡΟΕΔΡΕΥΩΝ (Παναγιώτης Ν. Κρητικός): Διαγράφεται επίσης και η τρίτη με αριθμό 6819/29.4.1998 ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με τις ενέργειες της Κυβέρνησης, προκειμένου να ελαττωθεί ο αριθμός των προφυλακισμένων ανηλίκων στα Σωφρονιστικά Καταστήματα, λόγω κωλύματος του κυρίου Υπουργού.
Προχωρούμε στη συζήτηση των αναφορών και ερωτήσεων δευτέρου κύκλου: 
Πρώτη είναι η με αριθμό 3388/4.3.1998 αναφορά του Βουλευτή της Νέας Δημοκρατίας κ. Γεωργίου Σούρλα, προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη χρηματοδότηση του έργου επέκτασης του νομαρχιακού νοσοκοκείου Αγίου Νικολάου Κρήτης. 
Η ερώτηση του κ. Σούρλα σε περίληψη έχει ως εξής: 
"Κύριε Υπουργέ, τέσσερα χρόνια καθυστέρησε η μελέτη του έργου της επέκτασης του νομαρχιακού νοσοκομείου Αγίου Νικολάου Κρήτης. Με την τελευταία προ τριμήνου αναθεώρηση του περιφερειακού προγράμματος Κρήτης υπήρξε υπόσχεση για χρηματοδότηση ύψους εξακοσίων εκατομμυρίων (600.000.000) δραχμών.
Παρακαλώ, κύριε Υπουργέ, να μας πληροφορήσετε εάν προτίθεστε να χρηματοδοτήσετε και από ποιο κονδύλι την ολοκλήρωση των έργων του νοσοκομείου Αγίου Νικολάου Κρήτης."
Ο Υπουργός Υγείας και Πρόνοιας κ. Κωνσταντίνος Γείτονας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, θέλω να πληροφορήσω τον κύριο συνάδελφο ότι η Κυβέρνηση ναι έχει αποφασίσει τη χρηματοδότηση της ανέγερσης της νέας πτέρυγος του νοσοκομείου Αγίου Νικολάου Νομού Λασηθίου. Θα το δημοπρατήσουμε το έργο σε δύο φάσεις, κύριε Σούρλα. Για την πρώτη φάση διαθέτουμε ένα ποσό της τάξεως του ενάμισι δισεκατομμυρίου (1.500.000.000) δραχμών. Ο προϋπολογισμός του συνολικού έργου είναι περίπου τριάμισι δισεκατομμύρια (3.500.000.000) δραχμές.
Και το πρώτο στάδιο της δεύτερης φάσης του έργου περιλαμβάνει την ανέγερση του υπογείου, όπου θα γίνουν οι βοηθητικές εγκαταστάσεις και του ισογείου, όπου θα γίνουν τα εξωτερικά ιατρεία, τα εργαστήρια και η μονάδα βραχείας νοσηλείας. Το έργο θα χρηματοδοτηθεί με πεντακόσια εκατομμύρια (500.000.000) περίπου από τα ΠΕΠ και με ένα δισεκατομμύριο (1.000.000.000) από το πρόγραμμα δημοσίων επενδύσεων. Η μελέτη εγκρίθηκε το Μάϊο και προχωρεί και η εδαφοτεχνική έρευνα από το ΙΓΜΕ, στο οποίο έχει ανατεθεί.
Μετά την έγκριση των συλλογικών αποφάσεων, θα προχωρήσει η δημοπράτηση του έργου. Δεν είναι δυνατόν να δημοπρατηθεί ολόκληρο το έργο της δεύτερης φάσης, διότι αυτήν τη στιγμή πιστεύω ότι με το πρώτο στάδιο καλύπτονται οι βασικές ανάγκες του νοσοκομείου.
Γνωρίζετε πολύ καλά, ίσως και καλύτερον εμού, διότι έχετε χρηματίσει Υπουργός Υγείας, ότι και στην άλλη Ελλάδα, αλλά ιδιαίτερα και στην περιοχή αυτή, έχουμε χαρακτηριστικά παραδείγματα άναρχης ανάπτυξης των υποδομών της υγείας.
Είμαστε, λοιπόν, υποχρεωμένοι, συμπληρώνοντας υποδομές, να βλέπουμε το γενικότερο προγραμματισμό, έτσι ώστε οι διατιθέμενοι πόροι, που είναι πόροι από τη φορολογία και από τον ιδρώτα του ελληνικού λαού, να αξιοποιούνται κατά τον καλύτερο τρόπο. Γι' αυτό και στα πλαίσια της περιφέρειας της Κρήτης βλέπουμε συνολικά την ανάπτυξη των υποδομών σε μια συμπληρωματική βάση, όπως επίσης θα προχωρήσουμε και στις ενοποιήσεις των διοικητικών συμβουλίων και των νομικών προσώπων σε πολλές περιοχές της χώρας, έτσι ώστε να υπάρχει καλύτερη λειτουργία και συλλειτουργία των νοσοκομείων. Και ιδιαίτερα θέλω να πω ότι και για τα νομαρχιακά νοσοκομεία, όπως συμβαίνει και για του Αγίου Νικολάου, είναι καλό και η περιοχή και οι φορείς της περιοχής να ζητούν έργα. Θα πρέπει όμως όλοι να ξέρουμε ότι αυτά τα έργα θα πρέπει να αξιοποιούνται και οι μονάδες να λειτουργούν με μεγάλη πληρότητα. Το λέω αυτό, γιατί 
 

  



Σελίδα 10486 
συμβαίνει σε πολλές περιοχές της χώρας να έχουμε μικρή πληρότητα, ενώ αναζητούνται συνεχώς έργα πρόσθετα. Ακόμα συμβαίνει σε πολλά νομαρχιακά νοσοκομεία, ενώ έχουν τις δυνατότητες να αντιμετωπίζονται περιστατικά, να μην κρατούνται και να στέλνονται στα δευτεροβάθμια ή τριτοβάθμια νοσοκομεία. αυτό συμβαίνει και στην περιοχή της Κρήτης.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Η αναφορά, κύριε Πρόεδρε, του Γιάννη Κουνενού, πρώην Βουλευτού -γιατί περί αυτής πρόκειται- γνωστού για την επιστημονική προσφορά, για την πολιτική δράση και για το ενδιαφέρον, που εμείς εδώ θητεύσαμε μαζί στο Κοινοβούλιο, με το ενδιαφέρον του για το Λασίθι, δίνει τη δυνατότητα να δούμε τα ζητήματα του τομέα της υγείας φυσικά στο νομό αυτό. Αλλά και να θυμηθούμε κάποια πράγματα, τα οποία παρέδωσε η Κυβέρνηση της Νέας Δημοκρατίας και έχει υποχρέωση κι αυτή η Κυβέρνηση να συνεχίσει. Είναι μια ώρα απολογισμού, ευθυνών, όχι φυσικά συγκρίσεων. 
Πρέπει να σας θυμίσω, κύριε Υπουργέ, ότι βελτιώθηκε σημαντικά το χρόνο που κυβερνούσαμε εμείς τον τόπο, η υποδομή και οι παρεχόμενες υπηρεσίες υγείας στο Νομό Λασιθίου, αφού ολοκληρώθηκε το νοσοκομείο στη Σητεία, ύψους δύο δισεκατομμυρίων (2.000.000.000), στην Ιεράπετρα έγινε η επέκταση πάνω από 1,5 δισεκατομμύρια. Εκεί πρέπει να σας πω ότι ακόμα εκκρεμούν ζητήματα σοβαρά, όπως είναι η υποδομή για χειρουργεία και για εργαστήρια, όπως το ακτινολογικό εργαστήρι. Και βεβαίως διατέθηκαν και πιστώσεις για το Νοσοκομείο της Νεάπολης και πιστώσεις για τη μελέτη για το Νοσοκομείο του Αγίου Νικολάου.
Πέντε χρόνια είναι πάρα πολλά, κύριε Υπουργέ, να μιλάμε για σχεδιασμούς, για μελέτες, για έγκριση που μόλις προ ημερών είδε το φως της δημοσιότητας. Πέντε ολόκληρα χρόνια είναι αυτά. Και πιστεύω ότι είναι λάθος σας, που δεν εισηγηθήκατε και δεν πετύχατε την ένταξη του νοσοκομείου αυτού στο δεύτερο Πακέτο Ντελόρ. Λέτε για πεντακόσια εκατομμύρια (500.000.000). Δεν αναφέρετε συγκεκριμένους αριθμούς, από τους οποίους προκύπτει η βεβαιότητα ότι θα χορηγηθούν αυτές οι πιστώσεις. Και γνωρίζουμε ότι όταν τα χρήματα προέρχονται από εθνικούς πόρους, δικαιολογημένα υπάρχει κάποια αμφιβολία.
Εγώ, όμως, θέλω να επισημάνω, γιατί παρακολουθώ, άλλωστε έχω και μία συνέχεια ως Βουλευτής στο νομό, ότι οι καθυστερήσεις αυτές οφείλονται και στις εσωκομματικές τριβές, και οι οποίες δεν είναι άσχετες με κάποια συμφέροντα, όπως συμβαίνει σ' αυτές τις μελέτες και τις αναθέσεις των έργων. Προσέξτε το αυτό ιδιαίτερα.
Δεν είναι ικανοποιητική η απάντησή σας υπό την έννοια ότι ακόμα είναι στον αέρα το θέμα των πιστώσεων. Επίσης, όμως, στον αέρα είναι και το θέμα των ενοποιήσεων, των συγχωνεύσεων των νοσοκομείων. Και πραγματικά εκεί, εάν προσθέσουμε και το Νοσοκομείο - Κέντρο Υγείας της Νεάπολης, έχουμε τέσσερα νοσοκομεία.
Είναι ένα ζήτημα πολύ μεγάλο το οποίο θα πρέπει να το κουβεντιάσετε -δεν ξέρω αν ήδη το έχετε κουβεντιάσει- με τους τοπικούς φορείς που έχουν τις δικές τους απόψεις τις οποίες και πρέπει να λάβουμε σοβαρά υπόψη. Νομίζω, όμως, ότι μέσα από ένα καλό διάλογο, μέσα από ένα διάλογο πειστικό και τεκμηριωμένο, μπορεί να προκύψει μία συνεργασία όλων των νοσοκομείων για να βελτιωθεί το επίπεδο των παρεχομένων υπηρεσιών υγείας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 'Αλλωστε είναι και η μοναδική ερώτηση. Δεν νομίζω ότι παίρνουμε πολύ χρόνο.
Για το θέμα των συγχωνεύσεων των διοικήσεων είχατε πει, ότι αυτό θα γινόταν μέσα στον Ιούνιο. Βέβαια, το θέμα δεν είναι αρχές ή τέλος Ιουνίου ή τον Ιούλιο. Αυτή, όμως, η ιστορία κρατάει σε εκκρεμότητα πολλά ζητήματα και υπάρχει μία χαλάρωση ήδη σε ένα πεδίο, κάτι το οποίο δεν είναι καθόλου καλό για την παροχή υπηρεσιών στα νοσοκομεία.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Σούρλα, εγώ δεν θα κάνω συγκρίσεις. Εγώ δεν διαγράφω έργα που έγιναν και επί άλλων κυβερνήσεων, αλλά οι συγκρίσεις είναι συντρηπτικές. Απλώς θέλω να πω ότι αυτήν τη στιγμή στη χώρα είναι σε εξέλιξη ένα πρόγραμμα έργων νοσοκομειακής, κύρια, υποδομής ύψους τετρακοσίων δισεκατομμυρίων (400.000.000.000) δραχμών. Τίποτα άλλο.
'Οσον αφορά το συγκεκριμένο νοσοκομείο, όχι μόνο δεν ήταν στον αέρα η απάντησή μου, αλλά σας μίλησα συγκεκριμένα. Με ρωτάτε για προθέσεις, στη γραπτή σας ερώτηση και σας απαντώ με αποφάσεις. Ναι, αποφασίσαμε να προχωρήσουμε στην κατασκευή του πρώτου σταδίου της δεύτερης φάσης του νοσοκομείου. Εγκρίναμε τη μελέτη, προχωρούν οι εδαφοτεχνικές έρευνες -ανετέθησαν στο ΙΓΜΕ- και εξευρέθηκαν οι πιστώσεις. Σας είπα πεντακόσια εκατομμύρια (500.000.000) δραχμές από το ΠΕΠ και ένα δισεκατομμύριο (1.000.000.000) δραχμές από το πρόγραμμα δημοσίων επενδύσεων. Θα τα δείτε στις συλλογικές αποφάσεις οι οποίες θα εκδοθούν.
Επομένως, προχωρούμε στη συμπλήρωση του έργου αυτού.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
'Εχω ένα λεπτό ακόμα κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Προειδοποίηση είναι. Μη διαμαρτύρεστε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τουλάχιστον ίση μεταχείριση.
ΠΡΟΕΔΡΕΥΩΝ (Παναγιώτης Ν. Κρητικός): 'Ιση μεταχείριση και μάλιστα λόγω αναστήματος σε εσάς λίγο παραπάνω.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν ξέρω ποιος έχει το πρόβλημα κάθε φορά με το ανάστημα στο οποίο αναφέρεσθε.
ΠΡΟΕΔΡΕΥΩΝ (Παναγιώτης Ν. Κρητικός): Εγώ έχω φροντίσει να το αναπληρώσω δια της υπερυψωμένης έδρας.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, πιστεύω ότι πιο πολύ είναι η γειτονία των εκλογικών μας περιφερειών που δημιουργεί τριβές.
ΠΡΟΕΔΡΕΥΩΝ (Παναγιώτης Ν. Κρητικός): 'Ισα-ίσα έχουμε συμμαχία και λόγω της γειτονίας μας αλληλοτροφοδοτούμεθα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου κρατάτε το χρόνο;
ΠΡΟΕΔΡΕΥΩΝ (Παναγιώτης Ν. Κρητικός): Βεβαίως.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Σούρλα, θέλω να σημειώσω ότι αυτό που είπατε για τα τέσσερα νοσοκομεία επιβεβαιώνει αυτό που ανέφερα. Είναι σαφές ότι οι υποδομές μας στην υγεία χρειάζονται και ενίσχυση και νέα έργα και ανάπτυξη.
Από την άλλη μεριά, όμως, πρέπει να είναι σαφές στον κάθε πολίτη και στον ελληνικό λαό ότι οι πόροι δεν είναι απεριόριστοι. Είματε υποχρεωμένοι, λοιπόν, τα λεφτά που διαθέτουμε στην υγεία, είτε σε υποδομές είτε για λειτουργία, να τα αξιοποιούμε πλήρως. Δεν είναι δυνατόν να συνεχίσουμε στη χώρα με λειτουργία και ανάπτυξη αποσπασματική νοσοκομείων, χωρίς να εξασφαλίσουμε τους όρους λειτουργίας και συμπληρωματικής λειτουργίας.
Εάν σας δείξω την πληρότητα αυτού του νοσοκομείου -γι' αυτό το οποίο μιλάμε- και συνολικά την πληρότητα σε ορισμένα τμήματα των τεσσάρων νοσοκομείων -και αυτό το φέρνω ως παράδειγμα, είναι και σε άλλες περιοχές- θα δείτε ότι θεωρητικά δεν θα δικαιολογείτο καμία παραπέρα ανάπτυξη.
Είμαστε, λοιπόν, υποχρεωμένοι να προχωρήσουμε στα έργα στη βάση ενός ευρύτερου σχεδιασμού που καλύπτει τις ανάγκες μιας περιοχής, όπως είναι μιας περιφέρειας, στη βάση της συμπληρωματικότητας και παράλληλα να προχωρήσουμε σε συγχωνεύσεις νομικών προσώπων έτσι ώστε με ενιαία διοίκηση να εξασφαλίζεται η ανάπτυξη του νοσοκομείου στις διαστάσεις και στις κατευθύνσεις εκείνες που εξυπηρετούνται συνολικά οι ανάγκες υγείας μιας ολόκληρης περιοχής.
Επειδή αναφερθήκατε στις συγχωνεύσεις -σας πληροφορώ 
 

  



Σελίδα 10487 
ότι εμείς έχουμε έτοιμα τα σχετικά διατάγματα και θα προχωρήσουν κατά περίπτωση- πιστεύω δε ότι σε αυτό, προς μία τέτοια πολιτική θα βρούμε και το κόμμα σας και εσάς προσωπικά σύμφωνο.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των αναφορών και ερωτήσεων.
 

  



Σελίδα 10488 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.
Υπουργείου Εσωτερικών, Δημόσιας Διοίκησης και Αποκέντρωσης.
Ψήφιση στο σύνολο του σχεδίου νόμου: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις".
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Λάμπρος Παπαδήμας έχει καμία νομοτεχνική παρατήρηση;
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, υπάρχουν κάποιες παρατηρήσεις, καθαρά νομοτεχνικής φύσεως, οι οποίες είναι οι εξής:
Στο άρθρο 5 παράγραφος 27 το γράμμα α) διαγράφεται. Στην τρίτη σειρά του ιδίου εδαφίου η λέξη "και" διαγράφεται. Και στην αμέσως επόμενη τέταρτη σειρά, μετά τις λέξεις "της παραγράφου 9", προστίθενται οι λέξεις "και η παράγραφος 13".
Το δεύτερο εδάφιο "β) Η παράγραφος ...ως ακολούθως" διαγράφεται. 'Ηταν η μεταφορά που είπαμε πιο πάνω.
Στο αρθρο 8, μετά την παράγραφο 6, μεταφέρεται το άρθρο 14 ως παράγραφοι 7, 8 και 9 και η ήδη παράγραφος 7 του άρθρου αυτού αναριθμείται σε παράγραφο 10.
Στο άρθρο 13, μετά τις φράσεις "των Προέδρων Εφετών αυξάνεται κατά 10" και "των Εισαγγελέων Εφετών κατά 5", προστίθενται οι λέξεις "με τη δημοσίευση του παρόντος".
Τέλος, το ακροτελεύτιο άρθρο 15 αναριθμείται σε 14.
(Στο σημείο αυτό ο κύριος Υφυπουργός Εσωτερικών, Δημόσιας Διοίκησης και Αποκέντρωσης Λ. Παπαδήμας καταθέτει τις προαναφερθείσες νομοτεχνικές βελτιώσεις οι οποίες έχουν ως εξής:
"ΥΠΟΥΡΓΕΙΟ ΕΣΩΤΕΡΙΚΩΝ,
ΔΗΜΟΣΙΑΣ ΔΙΟΙΚΗΣΗΣ ΚΑΙ ΑΠΟΚΕΝΤΡΩΣΗΣ
ΝΟΜΟΤΕΧΝΙΚΕΣ ΒΕΛΤΙΩΣΕΙΣ ΣΤΟ ΣΧΕΔΙΟ ΝΟΜΟΥ
"Ανασύνταξη των εκλογικών καταλόγων, οργάνωση και άκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις"
1. 'Αρθρο 5, παράγραφος 27: Το γράμμα α) διαγράφεται, στη συνέχεια στη τρίτη σειρά του ιδίου εδαφίου η λέξη "και" διαγράφεται και στην αμέσως επόμενη σειρά (τέταρτη), μετά τις λέξεις "της παραγράφου 9", προστίθενταιοι λέξεις "και η παράγραφος 13".
(σελίδα 18 διανεμηθέντος κειμένου"
2. Το εδάφιο β: "β) Η παράγραφος 13 ........... ως ακολούθως":
διαγράφεται
(σελίδα 19 διανεμηθέντος κειμένου)
3. 'Αρθρο 8, μετά την παράγραφο 6 μεταφέρεται το άρθρο 14 ως παράγραφοι 7, 8 και 9 και η ήδη παράγραφος 7 αναριθμείται σε παράγραφο 10.
(σελίδα 27 διανεμηθέντος κειμένου)
4. 'Αρθρο 13
Μετά τις φράσεις "των Προέδρων Εφετών αυξάνεται κατά 10" και "των Εισαγγελέων Εφετών κατά 5" προστίθενται οι λέξεις "με τη δημοσίευση του παρόντος".
(σελίδα 37 διανεμηθέντος κειμένου)
5. Το ακροτελεύτιον άρθρο 15 αναριθμείται σε 14.
(σελίδα 38 διανεμηθέντος κειμένου)
Ο Υφυπουργός
Λ. Παπαδήμας")
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραμάριος έχει το λόγο.
ΑΝΑΣΤΑΣΙΟΣ ΚΑΡΑΜΑΡΙΟΣ: 'Εχω την εντύπωση, κύριε Υπουργέ, ότι η διατύπωση του άρθρου 13, που αφορά την αύξηση των θέσεων των Προέδρων Εφετών κλπ. η προσθήκη που τέθηκε "και εισέτι 10 από 1.1.1999" νομίζω ότι δεν είναι σωστά τοποθετημένη και έχει πρόβλημα. Είναι μπερδεμένη. Διαβάστε την. Θέλετε να πείτε ότι από την 1.1.1999 θα αυξηθούν κατά άλλες 10. Το "εισέτι", τι θα πει;
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, η συγκεκριμένη παράγραφος στην οποία αναφέρεται ο κύριος συνάδελφος αφορά την τροπολογία την οποία κατέθεσε ο Υπουργός Δικαιοσύνης. Η διατύπωση είναι απόλυτα δικής του αρμοδιότητας. Αυτή η παρατήρηση έγινε. Η τελική θέση του κυρίου Υπουργού Δικαιοσύνης είναι η διατύπωση να μείνει ως έχει.
ΑΝΑΣΤΑΣΙΟΣ ΚΑΡΑΜΑΡΙΟΣ: Δεν βγαίνει νόημα.
ΠΡΟΕΔΡΕΥΩΝ (Παναγιώτης Ν. Κρητικός): 'Αλλωστε, έτσι έχει ψηφιστεί. Δεν μπορούμε και να την αλλάξουμε. Αν χρειαζόταν μια διευκρίνηση, βεβαίως μπορούσε να γίνει.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, σας έδωσα αυτή την απάντηση για να μην έχετε περαιτέρω απορίες.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Θα ήθελα να ρωτήσω τον κύριο Υπουργό, γιατί μου δημιουργεί ένα πρόβλημα η πρώτη συμπλήρωση, διόρθωση που έκανε. Λέτε ότι προστίθενται και οι λέξεις "και η παράγραφος 13" μετά την παράγραφο 9 του άρθρου 61. 'Ομως, αυτή η παράγραφος 13 δεν ξέρουμε τι λέει.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Αφού είναι μέσα. Μεταφορά έχει γίνει.
ΣΤΡΑΤΗΣ ΚΟΡΑΚΑΣ: Εντάξει, κύριε Υπουργέ.
ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα: Γίνεται δεκτό το νομοσχέδιο και στο σύνολο με τις νομοτεχνικές βελτιώσεις του κυρίου Υπουργού;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΤΡΑΤΗΣ ΚΟΡΑΚΑΣ: Κατά πλειοψηφία.
ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο έγινε δεκτό και στο σύνολο με τις νομοτεχνικές βελτιώσεις του κυρίου Υπουργού.
Συνεπώς, το νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις", έγινε δεκτό κατά πλειοψηφία, κατ' αρχήν, κατ' άρθρο και στο σύνολο, σε μόνη συζήτηση και έχει ως εξής:
Aνασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις
ΚΕΦΑΛΑΙΟ Α'
Ανασύνταξη εκλογικών καταλόγων
'Aρθρο 1
Σύνταξη νέων εκλογικών καταλόγων
Αυτεπάγγελτη εγγραφή, διαγραφή
και διόρθωση στοιχείων
1. Οι εκλογικοί κατάλογοι όλων των δήμων και κοινοτήτων της χώρας ανασυντάσσονται κατά τα οριζόμενα στις διατάξεις του παρόντος κεφαλαίου και οι ισχύοντες καταργούνται μετά την κατά την παράγραφο 9 του άρθρου 1 οριστικοποίηση των νέων. 
2. Οι εκλογικοί κατάλογοι συντάσσονται ενιαίοι χωρίς διάκριση σε καταλόγους ανδρών και γυναικών. 
3. Κάθε εκλογέας εγγράφεται μόνο στους εκλογικούς καταλόγους του δήμου ή της κοινότητας στα δημοτολόγια των οποίων είναι εγγεγραμμένος.
 

  



Σελίδα 10489 
4. Μέσα σε τέσσερις (4) μήνες από τη δημοσίευση του παρόντος νόμου οι δήμαρχοι και οι πρόεδροι των κοινότητων με βάση τα δημοτολόγια του δήμου ή της κοινότητας συντάσσουν ονομαστικές αλφαβητικές καταστάσεις που αποτελούν τους νέους εκλογικούς καταλόγους και περιλαμβάνουν τους εκλογείς του δήμου ή της κοινότητας που είναι εγγεγραμμένοι στα δημοτολόγιά τους. Η προθεσμία αυτή μπορεί να παραταθεί με απόφαση του Υπουργού Εσωτερικών, Δημόσιας Διοίκησης και Αποκέντρωσης, μία μόνο φορά και μέχρι τρεις (3) μήνες. 
Οι παραπάνω καταστάσεις περιλαμβάνουν τα στοιχεία του πρώτου εδαφίου της παραγράφου 15 και σε αυτές προστίθεται και ο Ειδικός Εκλογικός Αριθμός κατά τα οριζόμενα στην παράγραφο 18. Συντάσσονται κατά εκλογικά διαμερίσματα που καθορίζονται με απόφαση του νομάρχη μετά από πρόταση του δημάρχου ή προέδρου κοινότητας. Τα διαμερίσματα αυτά δύνανται να αντιστοιχούν ιδίως στα δημοτικά διαμερίσματα κατά την έννοια του άρθρου 2 του ν. 2539/1997 (ΦΕΚ 244 Α') ή σε πολεοδομικές ή οικιστικές ενότητες. 
Με προεδρικό διάταγμα ορίζεται ο τρόπος καθορισμού των εκλογικών διαμερισμάτων και η διαδικασία κατάταξης των εκλογέων σε αυτά. 
5. Οι καταστάσεις της παραγράφου 4 μέσα σε πέντε (5) ημέρες από τη σύνταξή τους αναρτώνται επί δέκα (10) ημέρες στο δημοτικό ή κοινοτικό κατάστημα. 
Μέσα σε δεκαπέντε (15) ημέρες από την ανάρτηση είναι δυνατόν να υποβληθούν ενστάσεις κατά της εγγραφής ή της μη εγγραφής από κάθε εκλογέα ή αντιπρόσωπο κόμματος, αναγνωρισμένου, κατά τον Κανονισμό της Βουλής, στη γραμματεία του δήμου ή της κοινότητας. 
Πίνακας με τα στοιχεία των ενισταμένων και εκείνων κατά των οποίων στρέφονται αναρτάται στο χώρο ανακοινώσεων του δήμου ή της κοινότητας επί πενθήμερο. 
Οι αντιρρήσεις επί των ενστάσεων διατυπώνονται εγγράφως από το δήμαρχο ή πρόεδρο της κοινότητας ή από τον εκλογέα στον οποίο αφορούν. 
Για τις αναρτήσεις των καταστάσεων και πινάκων της παραγράφου αυτής συντάσσεται έκθεση, που υπογράφεται από υπάλληλο του δήμου ή της κοινότητας. 
6. Οι ενστάσεις της παραγράφου 5 είναι γραπτές, παραδίδονται από τον ίδιο τον ενιστάμενο ή ειδικό πληρεξούσιό του και πρέπει να περιέχουν το ονοματεπώνυμο και τη διεύθυνσή του, το ονοματεπώνυμο εκείνου εναντίον του οποίου στρέφονται, τον εκλογικό κατάλογο, τον αύξοντα αριθμό της εγγραφής του, τους ειδικούς και συγκεκριμένους λόγους που επικαλείται ο ενιστάμενος και τα στοιχεία που αποδεικνύουν αυτούς τους λόγους. 'Eνσταση που δεν περιέχει τα στοιχεία αυτά είναι απαράδεκτη και απορρίπτεται από το αρμόδιο δικαστήριο. 
7. Μέσα σε δέκα (10) ημέρες από τη λήξη των προθεσμιών της παραγράφου 5 ο δήμαρχος ή ο πρόεδρος της κοινότητας διαβιβάζει τις ενστάσεις, με τις αντιρρήσεις του και τις σχετικές καταστάσεις στον πρόεδρο του αρμόδιου πρωτοδικείου για την εκδίκασή τους. 
Η απόφαση του πρωτοδικείου εκδίδεται μέσα σε ένα (1) μήνα. 
Κατά τα λοιπά εφαρμόζονται οι διατάξεις του άρθρου 18 του π.δ. 92/1994 (ΦΕΚ 69 Α'), όπως τροποποιείται με την παράγραφο 4 του άρθρου 5. 
8. Οι εκλογικοί κατάλογοι μαζί με τις αποφάσεις των πρωτοδικείων αποστέλλονται στο Υπουργείο Εσωτερικών, Δημόσιας Διοίκησης και Αποκέντρωσης μέσα σε δεκαπέντε (15) ημέρες από τη λήξη της προθεσμίας του δεύτερου εδαφίου της παραγράφου 7. 
Οι οικείοι δήμοι και κοινότητες αποστέλλουν επίσης στο Υπουργείο Εσωτερικών, Δημόσιας Διοίκησης και Αποκέντρωσης οπτικό δίσκο μοναδικής εγγραφής στον οποίο έχει αποτυπωθεί το περιεχόμενο των εντύπων καταλόγων. 
9. Το Υπουργείο Εσωτερικών, Δημόσιας Διοίκησης και Αποκέντρωσης μετά τον έλεγχο που αφορά την πληρότητα των στοιχείων που έχουν αποσταλεί, καθώς και τη μοναδικότητα της εγγραφής κάθε εκλογέα στους εκλογικούς καταλόγους της χώρας αποδίδει αμέσως σε καθένα από αυτούς τον Ειδικό Εκλογικό Αριθμό που προβλέπεται στην παράγραφο 18 και ενημερώνει την τηρούμενη από αυτό Βάση Δεδομένων του Εκλογικού Σώματος της χώρας. Αν διαπιστωθεί διπλή ή λανθασμένη εγγραφή προβαίνει, με απόφαση του προϊσταμένου της Διεύθυνσης Εκλογών, στη διαγραφή εκείνης που δεν είναι σύμφωνη με τα στοιχεία εγγραφής στο δημοτολόγιο. Μετά την ολοκλήρωση της ενημέρωσης της Βάσης Δεδομένων του Εκλογικού Σώματος οι εκλογικοί κατάλογοι εκτυπώνονται. Ο Προϊστάμενος της Διεύθυνσης Εκλογών υπογράφει και σφραγίζει τους καταλόγους αυτούς που είναι πλέον οριστικοί. Ανά ένα (1) αντίτυπο διαβιβάζεται στο οικείο Πρωτοδικείο, στο Γενικό Γραμματέα της Περιφέρειας, στην οικεία Νομαρχιακή Αυτοδιοίκηση και στον οικείο δήμο ή κοινότητα.
Πέραν των εντύπων καταλόγων το Υπουργείο Εσωτερικών, Δημόσιας Διοίκησης και Αποκέντρωσης διαβιβάζει στους ίδιους αποδέκτες οπτικούς δίσκους μοναδικής εγγραφής στους οποίους έχει αποτυπωθεί το περιεχόμενο των οριστικών εντύπων εκλογικών καταλόγων. 
10. Μέχρι την οριστικοποίηση των νέων εκλογικών καταλόγων εξακολουθούν να ισχύουν οι κωδικοποιημένοι εκλογικοί κατάλογοι του προηγούμενου έτους και τα παραρτήματα αυτών. Μετά την οριστικοποίηση τα εκλογικά βιβλιάρια καταργούνται. 
11. Ο δήμαρχος ή ο πρόεδρος της κοινότητας συντάσσει αυτεπάγγελτα, κάθε έτος, από 1ης μέχρι τέλους Φεβρουαρίου ονομαστικές καταστάσεις, οι οποίες περιλαμβάνουν όσους είναι εγγεγραμμένοι στα δημοτολόγια του δήμου ή της κοινότητας και αποκτούν το δικαίωμα του εκλέγειν κατά το άρθρο 4 του π.δ. 92/1994.
Οι νέοι αυτοί εκλογείς εντός του Ιανουαρίου του ίδιου έτους υποβάλλουν στον οικείο δήμο ή κοινότητα δήλωση για το εκλογικό διαμέρισμα στους εκλογικούς καταλόγους του οποίου επιθυμούν να εγγραφούν. Αν δεν υποβληθεί η δήλωση αυτή, η κατάταξή τους γίνεται στο εκλογικό διαμέρισμα που επιλέγει ο δήμος ή η κοινότητα με βάση τα υπάρχοντα στοιχεία. 
Οι καταστάσεις αυτές υποβάλλονται αμελλητί στο Υπουργείο Εσωτερικών, Δημόσιας Διοίκησης και Αποκέντρωσης για την ένταξή τους στο εκεί τηρούμενο αρχείο εκλογικών καταλόγων. 
12. Σε ιδιαίτερες καταστάσεις που συντάσσονται από το δήμαρχο ή πρόεδρο της κοινότητας κάθε ημερολογιακό δίμηνο περιλαμβάνονται όλες οι μεταβολές που έχουν επέλθει στα δημοτολόγια λόγω θανάτου, μεταδημότευσης, διόρθωσης στοιχείων εγγραφής και απόκτησης ή απώλειας της Ελληνικής Ιθαγένειας. 
Οι καταστάσεις αυτές υποβάλλονται μέσα στο πρώτο δεκαήμερο του επόμενου μήνα στο Υπουργείο Εσωτερικών, Δημόσιας Διοίκησης και Αποκέντρωσης προκειμένου να ενταχθούν στο εκεί τηρούμενο αρχείο εκλογικών καταλόγων. 
13. Το Υπουργείο Εσωτερικών, Δημόσιας Διοίκησης και Αποκέντρωσης μεριμνά για την καταχώριση στους εκλογικούς καταλόγους σχετικών ενδείξεων για τους στερηθέντες του εκλογικού δικαιώματος λόγω αμετάκλητης ποινικής καταδίκης, σε κάποιο από τα εγκλήματα που ορίζονται από τον ποινικό και στρατιωτικό ποινικό κώδικα, για όσο χρόνο διαρκεί η στέρηση αυτή. 
Τα Γραφεία Ποινικού Μητρώου, τα Στρατολογικά Γραφεία των Ενόπλων Δυνάμεων και τα Πρωτοδικεία στέλνουν στις αρχές κάθε διμήνου στο Υπουργείο Εσωτερικών, Δημόσιας Διοίκησης και Αποκέντρωσης καταστάσεις με όλα τα απαραίτητα στοιχεία για την αναγνώριση των εκλογέων αυτών στους εκλογικούς καταλόγους και γνωστοποιούν την άρση των σχετικών συνεπειών λόγω ανάκλησης των οικείων αποφάσεων ή λήξης των ποινών. 
14. Μεταβολές που συντελούνται στο δημοτολόγιο ένα (1) μήνα πριν από την προκήρυξη των εκλογών καταχωρίζονται στους εκλογικούς καταλόγους μετά τη διενέργεια των εκλογών. 
 

  



Σελίδα 10490 
15. Οι καταστάσεις των παραγράφων 11 και 12 συντάσσονται κατά αλφαβητική σειρά επωνύμου και περιλαμβάνουν τα εξής στοιχεία: φύλο, επώνυμο, κύριο όνομα, όνομα πατέρα, όνομα μητέρας, όνομα συζύγου και το γένος, αν πρόκειται για έγγαμη γυναίκα που φέρει το επώνυμο του συζύγου, ακριβή ημερομηνία γέννησης (ημέρα, μήνας, έτος) και εφόσον δεν υπάρχει, η 1η Ιανουαρίου του έτους γέννησης, αριθμό δημοτολογίου και διεύθυνση κατοικίας (δήμος ή κοινότητα ή τέως κοινότητα ή συνοικισμός, οδό και αριθμό). Επιπλέον οι καταστάσεις της παραγράφου 12 περιέχουν και τον Ειδικό Εκλογικό Αριθμό με εξαίρεση τις εγγραφές λόγω απόκτησης της Ελληνικής Ιθαγένειας. 
Οι καταστάσεις της παραγράφου 11 αναρτώνται στο δημοτικό ή κοινοτικό κατάστημα από 1ης μέχρι 10ης Μαρτίου.
Οι καταστάσεις της παραγράφου 12 αναρτώνται επίσης στο δημοτικό ή κοινοτικό κατάστημα από 1ης μέχρι 10ης του επόμενου μήνα μετά τη λήξη του διμήνου. Μέσα στις προθεσμίες αυτές κάθε εκλογέας ή αντιπρόσωπος κόμματος αναγνωρισμένου κατά τον Κανονισμό της Βουλής έχει το δικαίωμα να υποβάλει στο δήμαρχο ή τον πρόεδρο της κοινότητας ένσταση κατά της εγγραφής ή της μη εγγραφής ενός προσώπου στις καταστάσεις αυτές. 
Τα τρία τελευταία εδάφια της παραγράφου 5 εφαρμόζονται αναλόγως και στις ανωτέρω περιπτώσεις. 
16. Οι ενστάσεις, οι εναντίον αυτών αντιρρήσεις και οι σχετικές με αυτές καταστάσεις διαβιβάζονται σε πέντε (5) ημέρες από τη λήξη των προθεσμιών του τρίτου και τέταρτου εδαφίου της παραγράφου 15, από το δήμαρχο ή πρόεδρο κοινότητας στο αρμόδιο Πρωτοδικείο για την εκδίκασή τους.
Η απόφαση του Πρωτοδικείου εκδίδεται μέσα σε ένα (1) μήνα. 
Κατά τα λοιπά εφαρμόζονται οι διατάξεις του άρθρου 18 του π.δ. 92/1994, όπως τροποποιείται με την παράγραφο 4 του άρθρου 5. 
17. Για την ενσωμάτωση των μεταβολών των παραγράφων 11, 12, 13, 14, 15 και 16 και την κωδικοποίηση των εκλογικών καταλόγων εφαρμόζονται οι διατάξεις του άρθρου 20 του π.δ. 92/1994, όπως αντικαθίσταται με την παράγραφο 5 του άρθρου 5 σε συνδυασμό με την παράγραφο 9 του άρθρου 1. 
18. Καθιερώνεται Ειδικός Εκλογικός Αριθμός για κάθε εκλογέα. 
Ο αριθμός αυτός είναι μοναδικός και καθορίζεται από το Υπουργείο Εσωτερικών, Δημόσιας Διοίκησης και Αποκέντρωσης κατά την πρώτη εγγραφή του εκλογέα στους εκλογικούς καταλόγους της χώρας. 
Ο εκλογικός αριθμός αποτελεί απαραίτητο στοιχείο για κάθε εκλογέα στη βάση δεδομένων του εκλογικού σώματος. Ο τρόπος σχηματισμού και η διαδικασία χορήγησής του καθορίζονται με απόφαση του Υπουργού Εσωτερικών, Δημόσιας Διοίκησης και Αποκέντρωσης. 
19. Η χορήγηση του Ειδικού Εκλογικού Αριθμού στους εκλογείς που εγγράφονται αυτεπαγγέλτως σύμφωνα με την παράγραφο 11 γίνεται το αργότερο μέχρι την 15η Μα|ου. Οι εκλογείς αυτοί δεν ασκούν το εκλογικό τους δικαίωμα αν προκηρυχθούν εκλογές από την 1η Ιανουαρίου έως την 30ή Ιουνίου του έτους εγγραφής τους. 
20. Ο Ειδικός Εκλογικός Αριθμός χρησιμοποιείται αποκλειστικά στις εκλογικές διαδικασίες. 
Κάθε άλλη χρήση του αριθμού αυτού απαγορεύεται.
'Οποιος χωρίς δικαίωμα, χρησιμοποιεί ή εκμεταλλεύεται για άλλη χρήση τον Ειδικό Εκλογικό Αριθμό τιμωρείται με φυλάκιση τουλάχιστον ενός έτους και χρηματική ποινή τουλάχιστον ενός εκατομμυρίου δραχμών έως δέκα εκατομμυρίων αν η πράξη δεν τιμωρείται βαρύτερα από άλλες διατάξεις. Με τις ίδιες ποινές τιμωρείται και όποιος παρά την απαγόρευση επιτρέπει σε μη δικαιούμενα πρόσωπα να κάνουν χρήση του Ειδικού Εκλογικού Αριθμού.
21. Η τακτική ετήσια αναθεώρηση των εκλογικών καταλόγων έτους 1998 θα ολοκληρωθεί σύμφωνα με τα οριζόμενα από τις διατάξεις του π.δ. 92/1994. 
22. 'Οπου στην εκλογική νομοθεσία αναφέρεται η φράση "κατάλογοι εκλογικών βιβλιαρίων" νοείται "εκλογικοί κατάλογοι".
23. Για όποιο θέμα δεν προβλέπεται ειδική ρύθμιση στο άρθρο αυτό εφαρμόζονται αναλόγως οι διατάξεις του π.δ. 92/1994, όπως ισχύουν κάθε φορά. 
24. Με απόφαση του Υπουργού Εσωτερικών, Δημόσιας Διοίκησης και Αποκέντρωσης μπορεί να ρυθμίζονται θέματα τεχνικού ή λεπτομερειακού χαρακτήρα αναγκαία για την εφαρμογή των διατάξεων του άρθρου αυτού.
ΚΕΦΑΛΑΙΟ Β'
Ψηφοφορία ετεροδημοτών
'Aρθρο 2
Προϋποθέσεις εγγραφής - Περιεχόμενο
των ειδικών εκλογικών καταλόγων
1. Οι εκλογείς που διαμένουν σε δήμο ή κοινότητα άλλης εκλογικής περιφέρειας από εκείνη στους εκλογικούς καταλόγους της οποίας είναι εγγεγραμμένοι, αποκαλούμενοι εφεξής "ετεροδημότες", μπορούν να ασκούν το εκλογικό τους δικαίωμα κατά τις γενικές βουλευτικές εκλογές, τις εκλογές για την ανάδειξη αντιπροσώπων στο Ευρωπαϊκό Κοινοβούλιο και τα δημοψηφίσματα στον τόπο διαμονής τους. 
Οι Νομοί Αττικής και Θεσσαλονίκης νοούνται, στο σύνολό τους, ως εκλογικές περιφέρειες κατά την έννοια του παρόντος άρθρου. Οι εκλογείς που είναι εγγεγραμμένοι σε εκλογικούς καταλόγους δήμων και κοινοτήτων των νησιών Κύθηρα και Αντικύθηρα θεωρούνται ετεροδημότες και όταν διαμένουν σε άλλους δήμους ή κοινότητες του Νομού Αττικής. 
2. Οι ετεροδημότες ψηφίζουν την ίδια ημέρα με τους άλλους εκλογείς. Η ψηφοφορία αρχίζει την 07:00' και λήγει την 19:00' ώρα. 
3. Οι ετεροδημότες ασκούν το εκλογικό τους δικαίωμα στον τόπο διαμονής τους εφόσον εγγραφούν στον ειδικό εκλογικό κατάλογο ετεροδημοτών. 
4. Οι ετεροδημότες που επιθυμούν να ψηφίζουν στον τόπο διαμονής τους υποβάλλουν στον οικείο δήμαρχο ή στον πρόεδρο της κοινότητας της περιφέρειας διαμονής τους έντυπη αίτηση - δήλωση που αναφέρει:
α) τον Ειδικό Εκλογικό Αριθμό,
β) το επώνυμο,
γ) το όνομα,
δ) το όνομα του πατέρα,
ε) το όνομα της μητέρας,
στ) το όνομα συζύγου και το γένος (εφόσον πρόκειται για έγγαμη γυναίκα που φέρει το επώνυμο του συζύγου),
ζ) την ημερομηνία γέννησης (ημέρα, μήνας, έτος),
η) το νομό, το δήμο ή την κοινότητα και το εκλογικό διαμέρισμα στο οποίο είναι εγγεγραμμένοι,
θ) τον τόπο διαμονής (νομός, δήμος ή κοινότητα, οδός και αριθμός). 
Στην ίδια δήλωση πρέπει να αναφέρεται ότι δεν έχει στερηθεί ο δηλών του εκλογικού δικαιώματος. 
Στην αίτηση επισυνάπτεται φωτοαντίγραφο του εκλογικού βιβλιαρίου, εφόσον τα βιβλιάρια αυτά δεν έχουν καταργηθεί. 
5. Οι αιτήσεις για την εγγραφή και τη διαγραφή στους ειδικούς εκλογικούς καταλόγους των ετεροδημοτών υποβάλλονται από 1ης Μαρτίου μέχρι 31ης Δεκεμβρίου κάθε έτους εκτός από την προεκλογική περίοδο. 
Κατ' εξαίρεση κατά την πρώτη εφαρμογή του παρόντος οι αιτήσεις αυτές μπορεί να υποβληθούν και κατά τους μήνες Ιανουάριο και Φεβρουάριο. 
Εκλογείς που υποβάλλουν αιτήσεις εγγραφής κατά το τελευταίο δίμηνο πριν από τη διεξαγωγή των εκλογών δεν ψηφίζουν ως ετεροδημότες. 
Εκλογείς που υποβάλλουν αιτήσεις διαγραφής κατά το τελευταίο δίμηνο πριν από τη διεξαγωγή των εκλογών ψηφίζουν στις εκλογές αυτές ως ετεροδημότες. 
6. Οι δήμαρχοι και οι πρόεδροι κοινοτήτων του τόπου διαμονής των ετεροδημοτών με βάση τα στοιχεία της παραγράφου 4 συντάσσουν από 1ης Ιανουαρίου μέχρι τέλους 
 

  



Σελίδα 10491 
Φεβρουαρίου τους ειδικούς εκλογικούς καταλόγους των ετεροδημοτών κατά περιφέρεια εγγραφής στους βασικούς εκλογικούς καταλόγους (βασική εκλογική περιφέρεια). 
'Eνα αντίγραφο των καταλόγων αυτών κρατείται στους οικείους δήμους ή κοινότητες και ανά ένα διαβιβάζονται στο Γενικό Γραμματέα της Περιφέρειας, στην οικεία Νομαρχιακή Αυτοδιοίκηση, στο οικείο Πρωτοδικείο και στο Υπουργείο Εσωτερικών, Δημόσιας Διοίκησης και Αποκέντρωσης (Διεύθυνση Εκλογών). 
7. Οι ειδικοί εκλογικοί κατάλογοι των ετεροδημοτών συντάσσονται κατά δήμο ή κοινότητα και κατά βασική εκλογική περιφέρεια και περιλαμβάνουν τα εξής στοιχεία:
α) τον τίτλο: "Ειδικός Εκλογικός Κατάλογος Ετεροδημοτών Δήμου ή Κοινότητας ....... Νομού ................ ",
β) τον αύξοντα αριθμό,
γ) τον Ειδικό Εκλογικό Αριθμό,
δ) το επώνυμο,
ε) το όνομα,
στ) το όνομα του πατέρα,
ζ) το όνομα της μητέρας,
η) το όνομα συζύγου και το γένος (εφόσον πρόκειται για έγγαμη γυναίκα που φέρει το επώνυμο του συζύγου),
θ) την ημερομηνία γέννησης (ημέρα, μήνας, έτος),
ι) το βασικό εκλογικό κατάλογο όπου είναι εγγεγραμμένος (νομός, δήμος, ενορία ή κοινότητα),
ια) τη διεύθυνση διαμονής. 
'Aρθρο 3
Εκλογικά τμήματα - Εφορευτική Επιτροπή -
Πρόγραμμα ψηφοφορίας
1. Οι ετεροδημότες ψηφίζουν τους συνδυασμούς και τους υποψηφίους της εκλογικής περιφέρειας, στους βασικούς εκλογικούς καταλόγους της οποίας είναι εγγεγραμμένοι, σε ειδικά, αμιγή ή μεικτά, εκλογικά τμήματα και καταστήματα ψηφοφορίας ετεροδημοτών. Με απόφαση του νομάρχη της εκλογικής περιφέρειας του τόπου διαμονής τους, σύμφωνα με το άρθρο 48 του π.δ. 92/1994, καθορίζεται ο αριθμός των ειδικών εκλογικών τμημάτων και καταστημάτων ψηφοφορίας και η κατανομή των εκλογέων σε αμιγή εκλογικά τμήματα κατά εκλογική περιφέρεια ή σε μεικτά εκλογικά τμήματα περισσοτέρων της μιας εκλογικών περιφερειών, εάν ο αριθμός των εκλογέων είναι μικρός. 
2. Οι εκλογείς που περιλαμβάνονται στους ειδικούς εκλογικούς καταλόγους ετεροδημοτών απαγορεύεται να ψηφίζουν στο δήμο ή στην κοινότητα στους βασικούς εκλογικούς καταλόγους των οποίων είναι εγγεγραμμένοι. Οι βασικοί εκλογικοί κατάλογοι φέρουν την ειδική ένδειξη "ΕΤΕΡΟΔΗΜΟΤΗΣ" για όσους εκλογείς ψηφίζουν με βάση ειδικούς εκλογικούς καταλόγους ετεροδημοτών. 
Η ανωτέρω ένδειξη καταχωρίζεται με φροντίδα του Υπουργείου Εσωτερικών, Δημόσιας Διοίκησης και Αποκέντρωσης και παραμένει έστω και εάν ο εκλογέας εγγραφεί σε άλλο κατάλογο ετεροδημοτών λόγω μεταβολής του τόπου διαμονής του. Στην τελευταία περίπτωση ο ετεροδημότης αυτός διαγράφεται με ευθύνη του ίδιου Υπουργείου από τον προηγούμενο ειδικό εκλογικό κατάλογο ετεροδημοτών. 
Η διαγραφή της ένδειξης "ετεροδημότης" γίνεται επίσης από το ίδιο Υπουργείο σε περίπτωση απώλειας της ιδιότητας του ετεροδημότη εκλογέα. 
3. Η ψηφοφορία διενεργείται σε κάθε εκλογικό τμήμα ενώπιον εφορευτικής επιτροπής, που αποτελείται από τον αντιπρόσωπο της δικαστικής αρχής, ως Πρόεδρο, και τέσσερα (4) μέλη που διορίζονται από εκλογείς που περιλαμβάνονται στους ειδικούς εκλογικούς καταλόγους ετεροδημοτών. 
4. Στα εκλογικά τμήματα ετεροδημοτών η εφορευτική επιτροπή αριθμεί και μονογράφει τους φακέλους χωρίς να τους ανοίξει. Ειδικότερα στα μεικτά εκλογικά τμήματα οι φάκελοι αριθμούνται και συσκευάζονται σε ξεχωριστά δέματα για κάθε εκλογική περιφέρεια. 
Μετά την αρίθμηση, το αποτέλεσμα της οποίας γράφεται ολογράφως στο βιβλίο πρακτικών, η Επιτροπή σημειώνει την τυχόν διαφορά που προκύπτει μεταξύ του αριθμού των φακέλων και του αριθμού των ψηφισάντων. 
Ακολούθως θέτει την ένδειξη "ΑΚΥΡΟ" στους φακέλους που δεν έχουν τη σφραγίδα της εφορευτικής επιτροπής. 
Εάν και πάλι υπάρχουν πλεονάζοντες φάκελοι, τότε χαρακτηρίζονται στην τύχη "ΑΚΥΡΟΙ" τόσοι φάκελοι, από τους σφραγισμένους, ώστε να συμπληρωθεί ο αριθμός των πλεοναζόντων. 
Σε κάθε περίπτωση η εφορευτική επιτροπή οφείλει να διατυπώσει στα πρακτικά τη γνώμη της για την αιτία της ύπαρξης πλεοναζόντων φακέλων. 
Η διαλογή των ψηφοδελτίων και η εξαγωγή του αποτελέσματος της ψηφοφορίας ενεργείται από τις Εφετειακές Εφορευτικές Επιτροπές και τις αντίστοιχες Ειδικές Εφορευτικές Επιτροπές κατά τα οριζόμενα στο άρθρο 4. 
Η εφορευτική επιτροπή κάθε εκλογικού τμήματος ετεροδημοτών συντάσσει πρακτικό, στο οποίο περιλαμβάνει τον αριθμό των εγγεγραμμένων, τον αριθμό των ψηφισάντων, τον αριθμό των ευρεθέντων φακέλων κάθε εκλογικής περιφέρειας, καθώς και τον αριθμό των άκυρων φακέλων. 
5. Για την εποπτεία των αντιπροσώπων της δικαστικής αρχής των εκλογικών τμημάτων των ετεροδημοτών αρμόδιοι είναι οι έφοροι των αντιπροσώπων της δικαστικής αρχής του άρθρου 60 του π.δ. 92/1994. 
6. Για τους εφόρους και τους αντιπροσώπους της δικαστικής αρχής εφαρμόζονται αναλόγως οι σχετικές διατάξεις του π.δ. 92/1994, όπως ισχύουν κάθε φορά.
7. Για την ψηφοφορία των ετεροδημοτών χρησιμοποιούνται τα ίδια έντυπα ψηφοδέλτια που χρησιμοποιούνται στην εκλογική περιφέρεια, στους βασικούς εκλογικούς καταλόγους της οποίας οι εκλογείς είναι εγγεγραμμένοι. 
8. Ο εφοδιασμός των εκλογικών τμημάτων, μέσω των οικείων νομαρχών, με τον αναγκαίο αριθμό έντυπων ψηφοδελτίων γίνεται, με φροντίδα των κομμάτων ή των μεμονωμένων υποψηφίων που συμμετέχουν στην εκλογή, έξι (6) τουλάχιστον ημέρες πριν από την ψηφοφορία. 
9. Οι φάκελοι, μέσα στους οποίους κλείνονται τα ψηφοδέλτια, φέρουν για κάθε εκλογική περιφέρεια, στους βασικούς εκλογικούς καταλόγους της οποίας είναι εγγεγραμμένος ο ψηφοφόρος, την αντίστοιχη ένδειξη, καθώς και τη μονογραφή του δικαστικού αντιπροσώπου. 
10. Κάθε δημοτική ή κοινοτική αρχή του τόπου στον οποίο ιδρύονται τα εκλογικά τμήματα ψηφοφορίας ετεροδημοτών εκδίδει και δημοσιεύει πρόγραμμα ψηφοφορίας που περιλαμβάνει την ημέρα ψηφοφορίας, τις ώρες έναρξης και λήξης της, τον τόπο και το κατάστημα της ψηφοφορίας, καθώς και τον αριθμό των βουλευτικών εδρών της κάθε εκλογικής περιφέρειας, στους εκλογικούς καταλόγους της οποίας είναι εγγεγραμμένοι οι ετεροδημότες. 
11. Σε κάθε νομαρχιακή αυτοδιοίκηση, καθώς και σε κάθε εκλογικό τμήμα ετεροδημοτών βρίσκεται στη διάθεση των εκλογέων τεύχος το οποίο περιέχει τους συνδυασμούς με τους υποψηφίους και τους μεμονωμένους υποψηφίους, όπως αυτοί αναφέρονται στην απόφαση του άρθρου 35 του π.δ. 92/1994, όπως αυτό αντικαθίσταται με την παράγραφο 15 του άρθρου 5. Επίσης στο τεύχος αυτό αναφέρεται ο αριθμός των εδρών κάθε εκλογικής περιφέρειας και ο αριθμός των σταυρών προτίμησης που σημειώνει ο κάθε εκλογέας.
12. Το ανωτέρω τεύχος εκτυπώνεται και αποστέλλεται με φροντίδα του Υπουργείου Εσωτερικών, Δημόσιας Διοίκησης και Αποκέντρωσης στους νομάρχες για τον εφοδιασμό των δήμων, των κοινοτήτων και των εκλογικών τμημάτων. 
'Aρθρο 4
Εφετειακές και Ειδικές Εφορευτικές Επιτροπές
- Ενσωμάτωση στα γενικά αποτελέσματα της
ψηφοφορίας της Χώρας - 'Eναρξη ισχύος
του Κεφαλαίου Β'
1. Ο αντιπρόσωπος δικαστικής αρχής κάθε εκλογικού τμήματος ετεροδημοτών παραλαμβάνει τον εκλογικό σάκο, στον οποίο κλείνονται με φροντίδα της Εφορευτικής Επιτροπής όλα τα στοιχεία της ψηφοφορίας, τον μεταφέρει ο ίδιος 
 

  



Σελίδα 10492 
και τον παραδίδει αμέσως στον Πρόεδρο του Τριμελούς Συμβουλίου ή τον Πρόεδρο του οικείου Εφετείου. 
2. Σε κάθε Εφετείο συνιστάται η Εφετειακή Εφορευτική Επιτροπή Ετεροδημοτών, αποτελούμενη από τον πρόεδρο εφετών, ως πρόεδρο, και δύο εφέτες ή αντεισαγγελείς εφετών, ως μέλη. 
Η Επιτροπή αυτή συγκροτείται με απόφαση του Προέδρου του Τριμελούς Συμβουλίου ή του Προέδρου του οικείου Εφετείου. Με την ίδια απόφαση διορίζεται ο αναπληρωτής του προέδρου και των μελών της, από τους δικαστικούς και εισαγγελικούς λειτουργούς. Καθήκοντα γραμματέα ανατίθενται σε έναν από τους δικαστικούς υπαλλήλους του Δικαστηρίου. Οι σχετικές αποφάσεις εκδίδονται τουλάχιστον πέντε (5) ημέρες πριν από την ψηφοφορία και επιδίδονται αυθημερόν στους διοριζόμενους. 
'Eργο των Εφετειακών Εφορευτικών Επιτροπών Ετεροδημοτών είναι:
α) Ο συντονισμός του έργου των Ειδικών Εφορευτικών Επιτροπών της παραγράφου 3. 
β) Η παράδοση στις Ειδικές Εφορευτικές Επιτροπές της παραγράφου 3 του παρόντος των εκλογικών σάκων των αμιγών εκλογικών τμημάτων ετεροδημοτών. 
γ) Το άνοιγμα των εκλογικών σάκων των μεικτών εκλογικών τμημάτων ετεροδημοτών και η διανομή των δεμάτων με τους φακέλους της κάθε εκλογικής περιφέρειας στις αντίστοιχες Ειδικές Εφορευτικές Επιτροπές. 
Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Δικαιοσύνης ορίζεται η Εφετειακή Εφορευτική Επιτροπή που είναι αρμόδια για την έκδοση των αποτελεσμάτων ψηφοφορίας ετεροδημοτών μιας εκλογικής περιφέρειας, της οποίας το σύνολο των εγγεγραμμένων ετεροδημοτών σε μια συγκεκριμένη εφετειακή περιφέρεια δεν υπερβαίνει τους είκοσι. 
δ) Ο ορισμός του χρόνου έναρξης της αποσφράγισης των σάκων και των φακέλων και της διαλογής των ψηφοδελτίων από τις Ειδικές Εφορευτικές Επιτροπές.
ε) Η συγκέντρωση των εκδοθέντων επί μέρους, κατά εκλογική περιφέρεια, αποτελεσμάτων της ψηφοφορίας των ετεροδημοτών από τις Ειδικές Εφορευτικές Επιτροπές και
στ) Η έκδοση του συνολικού αποτελέσματος της ψηφοφορίας των ετεροδημοτών ανά εκλογική περιφέρεια. 
3. Σε κάθε Εφετείο συνιστώνται μία ή περισσότερες Ειδικές Εφορευτικές Επιτροπές, αποτελούμενες από ένα δικαστικό ή εισαγγελικό λειτουργό του Εφετείου ή του Πρωτοδικείου, ως πρόεδρο και δύο δικαστικούς ή εισαγγελικούς λειτουργούς ή υπαλλήλους των ίδιων δικαστηρίων, ως μέλη. 
Τα μέλη αυτών των Επιτροπών μαζί με τους αναπληρωτές τους διορίζονται με απόφαση του Προέδρου του Τριμελούς Συμβουλίου ή του Προέδρου Εφετών του οικείου Εφετείου. 
Με την ίδια απόφαση καθήκοντα γραμματέα ανατίθενται σε έναν από τους δικαστικούς υπαλλήλους του Εφετείου. Αν δεν είναι δυνατός ο διορισμός δικαστικών υπαλλήλων, ο Πρόεδρος του Τριμελούς Συμβουλίου ή ο Πρόεδρος του οικείου Εφετείου μπορεί να διορίσει μόνιμους πολιτικούς υπαλλήλους από αυτούς που αναφέρονται στην παράγραφο 4 του άρθρου 61 του π.δ. 92/1994, όπως τροποποιείται με την παράγραφο 27 του άρθρου 5 και υπηρετούν στην έδρα του οικείου Πρωτοδικείου. 
Η σχετική απόφαση εκδίδεται τουλάχιστον τέσσερις (4) ημέρες πριν από την ψηφοφορία και επιδίδεται αυθημερόν στους διοριζόμενους. 
'Eργο των Ειδικών Εφορευτικών Επιτροπών Ετεροδημοτών είναι:
α) Η παραλαβή από την οικεία Εφετειακή Εφορευτική Επιτροπή των εκλογικών σάκων των εφορευτικών επιτροπών των αμιγών εκλογικών τμημάτων των ετεροδημοτών και των αντίστοιχων δεμάτων των μεικτών εκλογικών τμημάτων και η καταχώριση στα πρακτικά σημείωσης για τον αριθμό των σάκων ή δεμάτων που παραλαμβάνουν με απόδειξη από τον Πρόεδρο της Εφετειακής Εφορευτικής Επιτροπής. 
β) Η τοποθέτηση όλων των φακέλων της κάθε εκλογικής περιφέρειας σε ξεχωριστή ανά εκλογική περιφέρεια κάλπη. 
γ) Η αρίθμηση και η αποσφράγιση των φακέλων, η διαλογή των ψηφοδελτίων και η εξαγωγή των αποτελεσμάτων κάθε εκλογικής περιφέρειας. 
δ) Η σύνταξη συγκεντρωτικού πίνακα των αποτελεσμάτων που περιλαμβάνει τα στοιχεία που ορίζονται στην παράγραφο 2 του άρθρου 84 του π.δ. 92/1994. Στο τέλος του πίνακα αυτού καταχωρίζεται σχετική πράξη. Ο πίνακας υπογράφεται από τον πρόεδρο και τα μέλη της επιτροπής. 
Στη σχετική πράξη αναφέρεται το γενικό αποτέλεσμα της ψηφοφορίας για όλα τα εκλογικά τμήματα κάθε εκλογικής περιφέρειας. 
ε) Η παράδοση όλων των στοιχείων της ψηφοφορίας και της διαλογής με τη φροντίδα του προέδρου της Ειδικής Εφορευτικής Επιτροπής στην Εφετειακή Εφορευτική Επιτροπή. 
4. Οι Εφετειακές Εφορευτικές Επιτροπές εκδίδουν το αποτέλεσμα της ψηφοφορίας των ετεροδημοτών συνολικά κατά βασική εκλογική περιφέρεια. Για το σκοπό αυτόν συντάσσουν ειδικούς πίνακες, κατά τα οριζόμενα στις παραγράφους 2 και 7 του άρθρου 88 του π.δ. 92/ 1994. 
Κυρωμένα αντίγραφα των ειδικών αυτών πινάκων αποστέλλονται, χωρίς καθυστέρηση, στο Υπουργείο Εσωτερικών, Δημόσιας Διοίκησης και Αποκέντρωσης, με φροντίδα των Προέδρων των Εφετειακών Εφορευτικών Επιτροπών. Επίσης, οι Πρόεδροι των Επιτροπών αυτών τηλεγραφούν ή ανακοινώνουν εγγράφως με οποιοδήποτε άλλο πρόσφορο μέσο αμέσως, στον οικείο Πρόεδρο Πρωτοδικών, το αποτέλεσμα της ψηφοφορίας των ετεροδημοτών της αντίστοιχης εκλογικής περιφέρειας, αποστέλλοντας στη συνέχεια κυρωμένα αντίγραφα των ειδικών πινάκων. 
5. Τόσο οι Εφετειακές Εφορευτικές Επιτροπές, όσο και οι Ειδικές Εφορευτικές Επιτροπές του άρθρου αυτού χρησιμοποιούν τη σφραγίδα του Εφετείου. 
6. Τα οριζόμενα στα άρθρα 40, 41 και 81 του π.δ. 92/1994 για την παρουσία κατά την ψηφοφορία και διαλογή των ψήφων των υποψηφίων και των αντιπροσώπων και πληρεξουσίων των κομμάτων εφαρμόζονται αναλόγως στις περιπτώσεις β', γ', ε' και στ' της παραγράφου 2 και των παραγράφων 3 και 4 του άρθρου αυτού. 
7. Οι Πρόεδροι που διευθύνουν τα οικεία Εφετεία έχουν τη γενική εποπτεία της αρμόδιας Εφετειακής Εφορευτικής Επιτροπής και των Ειδικών Εφορευτικών Επιτροπών και μπορούν με πράξεις τους να καθορίζουν και να ρυθμίζουν κάθε θέμα σχετικό με τη λειτουργία και το έργο όλων των παραπάνω Επιτροπών. 
8. 'Oλα τα στοιχεία της ψηφοφορίας των ετεροδημοτών εκλογέων που ψήφισαν στον τόπο διαμονής τους, καθώς και οι πίνακες και τα πρακτικά καθεμίας Εφετειακής Εφορευτικής Επιτροπής και των Ειδικών Εφορευτικών Επιτροπών διαβιβάζονται στον Πρόεδρο Πρωτοδικών της οικείας εκλογικής περιφέρειας. 
9. Οι διατάξεις του άρθρου 99 του π.δ. 92/1994, όπως τροποποιούνται με την παράγραφο 37 του άρθρου 5, εφαρμόζονται ανάλογα και για τις Eπιτροπές των παραγράφων 2 και 3. 
10. Το Υπουργείο Εσωτερικών, Δημόσιας Διοίκησης και Αποκέντρωσης μόλις παραλάβει τους πίνακες της παραγράφου 4 του άρθρου 4 και τις σχετικές πράξεις των Εφετειακών Εφορευτικών Επιτροπών για τα αποτελέσματα της ψηφοφορίας των ετεροδημοτών, τα διαβιβάζει στην Ανώτατη Εφορευτική Επιτροπή του άρθρου 91 του π.δ. 92/1994. Η Ανώτατη Εφορευτική Επιτροπή προσθέτει, στις αντίστοιχες στήλες του πίνακα που προβλέπεται από την παράγραφο 7 του άρθρου 88 του π.δ. 92/1994 κάθε Πρωτοδικείου της χώρας, και το αποτέλεσμα της ψηφοφορίας των ετεροδημοτών και στη συνέχεια ενεργεί όλες τις κατανομές των εδρών.
11. 'Οταν οι γενικές βουλευτικές εκλογές διεξάγονται ταυτόχρονα με εκλογές για την ανάδειξη αντιπροσώπων στο Ευρωπαϊκό Κοινοβούλιο ή δημοψήφισμα εφαρμόζονται οι 
 

  



Σελίδα 10493 
διατάξεις του παρόντος κεφαλαίου. 
Εάν οι εκλογές για την ανάδειξη αντιπροσώπων στο Ευρωπαϊκό Κοινοβούλιο ή δημοψήφισμα δεν συμπίπτουν με γενικές βουλευτικές εκλογές, για τον τρόπο ψηφοφορίας των ετεροδημοτών εφαρμόζονται οι διατάξεις του άρθρου δέκατου του ν. 2196/1994. 
Μέχρι την έναρξη ισχύος του προεδρικού διατάγματος της παραγράφου 14 του παρόντος άρθρου για την ψηφοφορία των ετεροδημοτών στις εκλογές για την ανάδειξη αντιπροσώπων στο Ευρωπαϊκό Κοινοβούλιο εφαρμόζονται οι διατάξεις του ν. 2196/1994. 
12. Με προεδρικό διάταγμα, που εκδίδεται με πρόταση του Υπουργού Εσωτερικών, Δημόσιας Διοίκησης και Αποκέντρωσης, ρυθμίζονται θέματα τεχνικού ή λεπτομερειακού χαρακτήρα αναγκαία για την εφαρμογή των άρθρων 2 έως 4. 
13. Για όποιο θέμα δεν ρυθμίζεται με τις διατάξεις των άρθρων 2 έως 4 εφαρμόζονται αναλόγως οι διατάξεις του π.δ. 92/1994, όπως ισχύουν κάθε φορά. 
14. Η έναρξη εφαρμογής των διατάξεων των άρθρων 2 έως 4 για την ψήφο των ετεροδημοτών ορίζεται με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης και Δικαιοσύνης. 
ΚΕΦΑΛΑΙΟ Γ'
Εκσυγχρονισμός της εκλογικής διαδικασίας
'Aρθρο 5
Τροποποίηση - συμπλήρωση - απλούστευση
εκλογικών διαδικασιών
1. Η παράγραφος 2 του άρθρου 9 του π.δ. 92/1994 αντικαθίσταται, ως ακολούθως:
"2. Σε κάθε Νομαρχιακή Αυτοδιοίκηση και Νομαρχιακό Διαμέρισμα λειτουργεί γραφείο εκλογών."
2. Το άρθρο 14 του π.δ. 92/1994 αντικαθίσταται, ως ακολούθως:
"Κάθε εκλογέας μπορεί να ζητήσει αιτιολογημένα τη διόρθωση κάθε στοιχείου εγγραφής του στον εκλογικό κατάλογο."
3. Το άρθρο 16 του π.δ. 92/1994 αντικαθίσταται, ως ακολούθως:
"Τα γραφεία εκλογών της παρ. 2 του άρθρου 9 είναι αρμόδια για το χειρισμό των θεμάτων για τα οποία καθίστανται αρμόδιοι οι νομάρχες κατά τις διατάξεις της εκλογικής νομοθεσίας. Τα γραφεία αυτά τηρούν και θέτουν στη διάθεση κάθε ενδιαφερομένου σε όλη τη διάρκεια του χρόνου τους οριστικούς εκλογικούς καταλόγους των δήμων και κοινοτήτων, τους οποίους α- ποστέλλει σε αυτούς το Υπουργείο Εσωτερικών, Δημόσιας Διοίκησης και Αποκέντρωσης."
4. Το άρθρο 18 του π.δ. 92/1994 αντικαθίσταται ως ακολούθως:
"1. Ο Πρόεδρος Πρωτοδικών, αφού λάβει τις ενστάσεις κατά των εκλογικών καταλόγων και τις τυχόν αντιρρήσεις των δήμων ή κοινοτήτων ορίζει με πράξη του, το ταχύτερο, την ημέρα και ώρα της εκδίκασης των σχετικών υποθέσεων από το Πολυμελές Πρωτοδικείο, που δικάζει κατά τη διαδικασία της εκούσιας δικαιοδοσίας. Η πράξη αυτή δημοσιεύεται δέκα (10) ημέρες πριν από την ορισμένη δικάσιμο με τοιχοκόλληση στην αίθουσα πολιτικών συνεδριάσεων του δικαστηρίου. 
2. Το Πρωτοδικείο, αποδεχόμενο την ένσταση, διατάζει τη σχετική μεταβολή στον εκλογικό κατάλογο. 
3. Η απόφαση του Πρωτοδικείου είναι οριστική και δεν υπόκειται σε κανένα ένδικο μέσο, αποστέλλεται δε αμέσως στη Διεύθυνση Εκλογών του Υπουργείου Εσωτερικών, Δημόσιας Διοίκησης και Αποκέντρωσης, το οποίο επιφέρει τις αντίστοιχες μεταβολές στους εκλογικούς καταλόγους."
5. Το άρθρο 20 του π.δ. 92/1994 αντικαθίσταται, ως ακολούθως:
"1. Το Υπουργείο Εσωτερικών, Δημόσιας Διοίκησης και Αποκέντρωσης ενσωματώνει με αλφαβητική σειρά επωνύμου στους εκλογικούς καταλόγους τους νέους εκλογείς και επιφέρει τις μεταβολές που διατάσσονται από τα οικεία πρωτοδικεία. 
Στα τηρούμενα από το Υπουργείο Εσωτερικών, Δημόσιας Διοίκησης και Αποκέντρωσης μαγνητικά αρχεία των εκλογικών καταλόγων καταχωρούνται συμπληρωματικά στοιχεία και πληροφορίες από τις οποίες προκύπτει: α) η χρονολογία εγγραφής στους εκλογικούς καταλόγους (έτος αναθεώρησης), β) η αιτιολογία εγγραφής (εγγραφή για πρώτη φορά, μεταγραφή, διόρθωση), γ) η εγγραφή του εκλογέα σε ειδικούς εκλογικούς καταλόγους ψηφοφορίας (μεταναστών, ετεροδημοτών) και δ) η διεύθυνση διαμονής, ο ταχυδρομικός κώδικας και το τηλέφωνο. 
Είναι δυνατή επίσης η καταχώριση στοιχείων των εκλογέων του άρθρου 27 του π.δ. 92/1994, όπως τροποποιείται. 
2. Αν διαπιστωθεί ότι το ίδιο πρόσωπο είναι περισσότερες από μία φορά εγγεγραμμένο στους εκλογικούς καταλόγους, με απόφαση του Διευθυντή Εκλογών του Υπουργείου Εσωτερικών, Δημόσιας Διοίκησης και Αποκέντρωσης, θεωρείται ισχυρή η μία και νόμιμη εγγραφή του, όπως αυτή εμφανίζεται στο δημοτολόγιο και διατάσσεται η διαγραφή του από τους υπόλοιπους εκλογικούς καταλόγους. Η απόφαση αυτή κοινοποιείται στον Πρόεδρο του Πρωτοδικείου, στην περιφέρεια του οποίου υπάγεται ο δήμος ή η κοινότητα, από τους εκλογικούς καταλόγους του οποίου διαγράφεται ο εκλογέας.
Για οποιαδήποτε αμφιβολία γύρω από την ταυτοπροσωπία του εκλογέα, η αρμόδια υπηρεσία του Υπουργείου Εσωτερικών, Δημόσιας Διοίκησης και Αποκέντρωσης είναι υποχρεωμένη να κάνει την απαραίτητη εξακρίβωση με τη συνδρομή των κατά τόπους δημοτικών, κοινοτικών και κρατικών αρχών. 
3. Το Υπουργείο Εσωτερικών, Δημόσιας Διοίκησης και Αποκέντρωσης με απόφαση του Διευθυντή Εκλογών κυρώνει και εκτυπώνει τους εκλογικούς καταλόγους που έχουν κωδικοποιηθεί. 
Από ένα αντίτυπο αυτών διαβιβάζεται στο οικείο Πρωτοδικείο, στο Γενικό Γραμματέα της Περιφέρειας, στην οικεία Νομαρχιακή Αυτοδιοίκηση και στον οικείο δήμο ή κοινότητα. 
4. Τα αναγνωρισμένα κόμματα, σύμφωνα με τον Κανονισμό της Βουλής, τα κόμματα που εκπροσωπούνται στο Ευρωπαϊκό Κοινοβούλιο, καθώς και αυτά που καταρτίζουν συνδυασμούς στα 2/3 των εκλογικών περιφερειών δικαιούνται μια πλήρη σειρά σε μαγνητικά μέσα των εκλογικών καταλόγων του Κράτους, βασικών και ετεροδημοτών, καθώς και δημοσιευμάτων του Υπουργείου Εσωτερικών, Δημόσιας Διοίκησης και Αποκέντρωσης εκλογικού περιεχομένου, χωρίς την καταβολή αντιτίμου."
6. Το άρθρο 21 του π.δ. 92/1994 αντικαθίσταται, ως ακολούθως:
"1. Αντίτυπα εκλογικών καταλόγων μπορούν να διατίθενται με την καταβολή αντιτίμου υπέρ του Δημοσίου, που ορίζεται από τον Υπουργό Εσωτερικών, Δημόσιας Διοίκησης και Αποκέντρωσης, σε βουλευτές, ευρωβουλευτές, υποψήφιους βουλευτές ή υποψηφίους στις νομαρχιακές, στις δημοτικές και κοινοτικές εκλογές και μόνο για τις εκλογικές περιφέρειες, τις νομαρχιακές αυτοδιοικήσεις ή τους δήμους και τις κοινότητες όπου έχουν εκλεγεί ή είναι υποψήφιοι. 
2. Οι όροι και οι προϋποθέσεις διάθεσης εκλογικών καταλόγων και άλλων δημοσιευμάτων σε άλλα πρόσωπα ή φορείς καθορίζονται με απόφαση του Υπουργού Εσωτερικών, Δημόσιας Διοίκησης και Αποκέντρωσης. 
3. Τα ανωτέρω στοιχεία μπορούν να διατίθενται και σε μαγνητικά μέσα, τα οποία χρησιμοποιούνται μόνο από εκείνον στον οποίο χορηγούνται, αποκλειστικώς και μόνο για εκλογική χρήση. 
Η παραχώρηση ή η χρησιμοποίησή τους από οποιονδήποτε άλλο ή για σκοπό μη εκλογικό απαγορεύεται. 
Οι παραβάτες τιμωρούνται με τις ποινές της παραγράφου 6 του άρθρου 108."
7. Το άρθρο 24 του π.δ. 92/1994 αντικαθίσταται, ως ακολούθως:
"Τη διαδικασία σύνταξης και αναθεώρησης των εκλογικών καταλόγων σε κάθε δήμο ή κοινότητα έχει το δικαίωμα να 
 

  



Σελίδα 10494 
παρακολουθεί από ένας αντιπρόσωπος των αναγνωρισμένων σύμφωνα με τον Κανονισμό της Βουλής κομμάτων, που ορίζεται με γραπτή δήλωση του αρχηγού του κόμματος."
8. Το άρθρο 25 του π.δ. 92/1994 αντικαθίσταται, ως ακολούθως:
"1. Για να αντιμετωπιστούν επείγουσες ανάγκες εκτύπωσης εκλογικών καταλόγων και εκτέλεσης άλλων σχετικών εργασιών, μπορεί να συγκροτούνται ειδικά συνεργεία από υπαλλήλους του Υπουργείου Εσωτερικών, Δημόσιας Διοίκησης και Αποκέντρωσης, στους οποίους καταβάλλεται ειδική αποζημίωση που καθορίζεται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, κατά παρέκκλιση από κάθε γενική ή ειδική διάταξη.
Η συγκρότηση των συνεργείων και ο τρόπος καταβολής της αποζημίωσης ορίζονται κάθε φορά με απόφαση του Υπουργού Εσωτερικών, Δημόσιας Διοίκησης και Αποκέντρωσης. 
2. Είναι δυνατόν με απόφαση του Υπουργού Εσωτερικών, Δημόσιας Διοίκησης και Αποκέντρωσης να επιτρέπεται η ανάθεση της εκτελέσεως εργασιών της προηγούμενης παραγράφου σε ιδιώτες. 
Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών καθορίζεται η ειδική αποζημίωση που καταβάλλεται."
9. H παράγραφος 3 του άρθρου 26 του π.δ. 92/1994 αντικαθίσταται, ως ακολούθως:
"3. Οι οριστικοί εκλογικοί κατάλογοι των βουλευτικών εκλογών ισχύουν και σε κάθε άλλη περίπτωση προσφυγής στη λαϊκή ετυμηγορία."
10. Το άρθρο 27 του π.δ. 92/1994 αντικαθίσταται, ως ακολούθως:
"1. Το προσωπικό της Ελληνικής Αστυνομίας, του Πυροσβεστικού Σώματος και οι Στρατιωτικοί που υπηρετούν με οποιαδήποτε ιδιότητα στις 'Eνοπλες Δυνάμεις ή στο Λιμενικό Σώμα, που είναι εγγεγραμμένοι στους εκλογικούς καταλόγους δήμου ή κοινότητας και υπηρετούν την ημέρα της προκήρυξης των εκλογών σε άλλο δήμο ή κοινότητα, δύνανται να ασκήσουν το εκλογικό τους δικαίωμα στις βουλευτικές εκλογές είτε στο δήμο ή στην κοινότητα που είναι εγγεγραμμένοι είτε στο δήμο ή στην κοινότητα που υπηρετούν. Στην τελευταία περίπτωση εγγράφονται σε ειδικούς καταλόγους. Με απόφαση του Υπουργού Εσωτερικών, Δημόσιας Διοίκησης και Αποκέντρωσης, που δημοσιεύεται στην Εφημερίδα της Κυβερνήσεως, καθορίζεται ο χρόνος και ο τρόπος με τον οποίο οι παραπάνω εκλογείς οφείλουν να δηλώσουν την πρόθεσή τους για την άσκηση του εκλογικού τους δικαιώματος στο δήμο ή την κοινότητα στους εκλογικούς καταλόγους του οποίου είναι εγγεγραμμένοι, καθώς και κάθε άλλη αναγκαία λεπτομέρεια. 
2. Κάθε υπηρεσιακή μονάδα είναι υποχρεωμένη να καταρτίσει κατάσταση με αύξοντα αριθμό των εκλογέων της προηγούμενης παραγράφου, που υπηρετούν σε αυτή. 
Η κατάσταση αυτή περιέχει τα στοιχεία με τα οποία ο εκλογέας της παραγράφου 1 είναι εγγεγραμμένος στον εκλογικό κατάλογο, το νομό, το βαθμό που έχει στην υπηρεσία του και την ιδιότητα με την οποία υπηρετεί (μόνιμος, έφεδρος, κληρωτός κ.λπ.) και από πότε υπηρετεί στη μονάδα που συντάσσει την κατάσταση. 
Στην κατάσταση του άρθρου αυτού δεν περιλαμβάνονται όσοι από τους εκλογείς της παραγράφου 1 είναι εγγεγραμμένοι στους εκλογικούς καταλόγους του δήμου ή κοινότητας στην περιφέρεια της οποίας υπηρετούν την ημέρα των εκλογών. 
Για όσους υπηρετούν στην Αθήνα και τον Πειραιά, ως περιφέρεια κατά την ανωτέρω έννοια θεωρείται η περιφέρεια της τέως Διοικήσεως Πρωτευούσης, μαζί με τους Δήμους Αχαρνών, Σαλαμίνας και Ελευσίνας και για όσους υπηρετούν στη Θεσσαλονίκη, η περιφέρεια του πρώην Δήμου Θεσσαλονίκης. 
3. Καθένας από τα πρόσωπα του πρώτου εδαφίου της παραγράφου 1, που τοποθετείται με οποιονδήποτε τρόπο για εκτέλεση υπηρεσίας αορίστου χρονικού διαστήματος ή μεγαλύτερου του μήνα στη διοικητική περιφέρεια ενός δήμου ή κοινότητας, στους εκλογικούς καταλόγους του οποίου δεν είναι εγγεγραμμένος, είναι υποχρεωμένος να δηλώσει το δήμο ή την κοινότητα, στους εκλογικούς καταλόγους του οποίου είναι εγγεγραμμένος. Με βάση αυτό το στοιχείο η υπηρεσία ή η μονάδα στην οποία υπηρετεί τον εγγράφει στην κατάσταση της παραγράφου 2. 
Κάθε υπηρεσία ή μονάδα διαγράφει από την ίδια κατάσταση κάθε πρόσωπο της παραγράφου 1, που μετακινείται σε άλλο τόπο. 
4. Οι καταστάσεις του άρθρου αυτού συντάσσονται με ευθύνη των διοικητών ή των προϊσταμένων κάθε μονάδας ή υπηρεσίας. 
5. Μόλις αρχίσει η προεκλογική περίοδος η ενημέρωση των καταστάσεων διακόπτεται. Από τις καταστάσεις διαγράφονται όσοι δήλωσαν την πρόθεσή τους να ασκήσουν το εκλογικό τους δικαίωμα στο δήμο ή την κοινότητα, στους εκλογικούς καταλόγους του οποίου είναι εγγεγραμμένοι, εφόσον οι προϊστάμενοί τους, ύστερα από εκτίμηση των υπηρεσιακών αναγκών, τους χορηγήσουν ειδική άδεια απουσίας για τον απολύτως αναγκαίο χρόνο. Ο χρόνος αυτός δεν συνυπολογίζεται στο χρόνο της κανονικής τους άδειας. Οι εκλογείς που διαγράφονται από τις καταστάσεις ασκούν το εκλογικό τους δικαίωμα στην εκλογική τους περιφέρεια. 
Αφού διαγραφούν οι παραπάνω εκλογείς, οι καταστάσεις ανασυντάσσονται σε πέντε αντίτυπα, υπογράφονται από τους αρμόδιους προϊσταμένους ή διοικητές και σφραγίζονται από την υπηρεσία ή τη μονάδα. 
Τα τέσσερα αντίτυπα των καταστάσεων διαβιβάζονται μέσα σε ανατρεπτική προθεσμία πέντε (5) ημερών, από την έναρξη της προεκλογικής περιόδου, στον Πρόεδρο Πρωτοδικών της οικείας εκλογικής περιφέρειας. 
Ο Πρόεδρος Πρωτοδικών εκθέτει τις καταστάσεις στο κατάστημα του Πρωτοδικείου επί τρεις (3) ημέρες.
Μέσα στην προθεσμία των τριών (3) ημερών, η οποία είναι ανατρεπτική, κάθε εκλογέας ή αντιπρόσωπος αναγνωρισμένου κατά τον Κανονισμό της Βουλής κόμματος έχει το δικαίωμα να ασκήσει ένσταση κατά της εγγραφής κάθε προσώπου, που έχει συμπεριληφθεί στις καταστάσεις αυτές κατά παράβαση των διατάξεων του παρόντος. 
Για τις ενστάσεις αυτές εφαρμόζεται η παράγραφος 2 του άρθρου 13. Αφού περάσει η προθεσμία των τριών (3) ημερών, ο Πρόεδρος Πρωτοδικών ορίζει με πράξη του ημέρα και ώρα εκδίκασης των ενστάσεων ενώπιον του πρωτοδικείου. 
6. Η απόφαση του πρωτοδικείου εκδίδεται το ταχύτερο, είναι οριστική και δεν υπόκειται σε κανένα ένδικο μέσο. Οι καταστάσεις που επικυρώνονται με την απόφαση έχουν ισχύ ειδικών εκλογικών καταλόγων. 
7. 'Eλληνες ναυτικοί, εγγεγραμμένοι στους εκλογικούς καταλόγους δήμου ή κοινότητας του Κράτους, που υπηρετούν σε πλοία με ελληνική σημαία, τα οποία σύμφωνα με τα εγκεκριμένα δρομολόγια ή το πρόγραμμα κινήσεώς τους κατά την ημέρα της ψηφοφορίας ευρίσκονται σε λιμάνι άλλου δήμου ή κοινότητας, ασκούν το εκλογικό τους δικαίωμα στις βουλευτικές εκλογές, στις εκλογές του Ευρωπαϊκού Κοινοβουλίου ή στο δημοψήφισμα στο δήμο ή στην κοινότητα που βρίσκεται το πλοίο, σύμφωνα με όσα προβλέπονται για τους στρατιωτικούς. 
Οι ονομαστικές καταστάσεις συντάσσονται και υπογράφονται από τον πλοίαρχο του πλοίου και θεωρούνται, για το γνήσιο της υπογραφής και το αληθές του περιεχομένου τους, από τον προϊστάμενο της Λιμενικής ή Αστυνομικής ή Τελωνειακής Αρχής του δήμου ή της κοινότητας που ναυλοχεί το πλοίο.
8. Οι εκλογείς του άρθρου αυτού παραδίδουν τρεις (3) τουλάχιστον ημέρες πριν από την ψηφοφορία στην υπηρεσία τους την αστυνομική τους ταυτότητα και το διαβατήριο.
Η αναγνώρισή τους ενώπιον της εφορευτικής επιτροπής γίνεται με την επίδειξη της υπηρεσιακής τους ταυτότητας.
Σε περίπτωση που οι εκλογείς αυτοί ασκήσουν το εκλογικό τους δικαίωμα στον τόπο εγγραφής τους στους εκλογικούς 
 

  



Σελίδα 10495 
καταλόγους, οφείλουν να προσκομίσουν από τις υπηρεσίες τους βεβαίωση ότι δεν έχουν εγγραφεί σε ειδικούς εκλογικούς καταλόγους."
11. Η παράγραφος 2 του άρθρου 31 του π.δ. 92/1994 αντικαθίσταται, ως ακολούθως:
"2. Με προεδρικό διάταγμα, που εκδίδεται αμέσως μετά τη δημοσίευση στην Εφημερίδα της Κυβερνήσεως των επίσημων αποτελεσμάτων της απογραφής του νόμιμου πληθυσμού της χώρας, ορίζεται ο αριθμός των βουλευτικών εδρών κάθε εκλογικής περιφέρειας σύμφωνα με το άρθρο 2. Το διάταγμα αυτό ισχύει ως τη δημοσίευση των αποτελεσμάτων της επόμενης αντίστοιχης απογραφής."
12. Η παράγραφος 6 του άρθρου 32 του π.δ. 92/1994 αντικαθίσταται, ως ακολούθως:
"6. Η επίδοση των προτάσεων υποψηφίων γίνεται με παραγγελία των ίδιων ή κάθε εκλογέα με δικαστικό επιμελητή στον πρόεδρο του αρμόδιου για την ανακήρυξη των υποψηφίων δικαστηρίου εννέα (9) το αργότερο ημέρες μετά την κατά το άρθρο 31 παράγραφος 3 έναρξη της προεκλογικής περιόδου."
13. Το άρθρο 33 του π.δ. 92/1994 αντικαθίσταται, ως ακολούθως:
"Το αρμόδιο δικαστήριο ανακηρύσσει με τη διαδικασία της εκούσιας δικαιοδοσίας τους υποψηφίους δέκα (10) ημέρες μετά την κατά το άρθρο 31 παράγραφος 3 έναρξη της προεκλογικής περιόδου."
14. Η παράγραφος 5 του άρθρου 34 του π.δ. 92/1994 αντικαθίσταται, ως ακολούθως:
"5. Η δήλωση, με την οποία καταρτίζεται ο συνδυασμός, επιδίδεται με δικαστικό επιμελητή στον Εισαγγελέα του Αρείου Πάγου ή κατατίθεται με απόδειξη στο γραφείο του το αργότερο δεκατρείς (13) ημέρες μετά την κατά το άρθρο 31 παράγραφος 3 έναρξη της προεκλογικής περιόδου."
15. Το άρθρο 35 του π.δ. 92/1994 αντικαθίσταται, ως ακολούθως:
"1. Τη δεκάτη τετάρτη (14η) ημέρα μετά την κατά το άρθρο 31 παράγραφος 3 έναρξη της προεκλογικής περιόδου το Α' Τμήμα του Αρείου Πάγου ανακηρύσσει σε δημόσια συνεδρίαση τους εκλογικούς συνδυασμούς, όπως αυτοί δηλώθηκαν σύμφωνα με την παράγραφο 4 του προηγούμενου άρθρου. 
2. Στην απόφαση ανακήρυξης των συνδυασμών και μετά τους συνδυασμούς αναφέρονται οι μεμονωμένοι υποψήφιοι της κάθε εκλογικής περιφέρειας, όπως αυτοί έχουν ανακηρυχθεί από το αρμόδιο δικαστήριο. 
3. Η απόφαση της ανακήρυξης κοινοποιείται αμέσως στο Υπουργείο Εσωτερικών, Δημόσιας Διοίκησης και Αποκέντρωσης."
16. Οι παράγραφοι 1 και 2 του άρθρου 37 του π.δ. 92/1994 αντικαθίστανται, ως ακολούθως:
"1. Κάθε πολιτικό κόμμα γνωστοποιεί το αργότερο εννέα (9) ημέρες μετά την κατά το άρθρο 31 παράγραφος 3 έναρξη της προεκλογικής περιόδου με γραπτή δήλωσή του, η οποία επιδίδεται στον Πρόεδρο της Βουλής και στον Εισαγγελέα του Αρείου Πάγου, το όνομα και το έμβλημα του κόμματος, για όλη την Επικράτεια. Δικαίωμα να χρησιμοποιεί, στο εξής αποκλειστικά, το όνομα και το έμβλημα που δηλώνονται έχει το πολιτικό κόμμα που τα δήλωσε. 
2. Το αργότερο εννέα (9) ημέρες μετά την κατά το άρθρο 31 παράγραφος 3 έναρξη της προεκλογικής περιόδου τα κόμματα, που θέλουν να απαρτίζουν συνασπισμό περισσότερων συνεργαζόμενων κομμάτων, γνωστοποιούν προς τον Πρόεδρο της Βουλής και τον Εισαγγελέα του Αρείου Πάγου, με γραπτή δήλωση των αρχηγών τους ή των επιτροπών που τα διευθύνουν, την προσωνυμία και το έμβλημα του συνασπισμού τους για όλη την Επικράτεια."
17. Η παράγραφος 1 του άρθρου 39 του π.δ. 92/1994 αντικαθίσταται, ως ακολούθως:
"1. Το αρμόδιο δικαστήριο γνωστοποιεί αμέσως στον 'Aρειο Πάγο και τον οικείο νομάρχη τις αποφάσεις του για την ανακήρυξη των υποψηφίων. Κάθε νομάρχης γνωστοποιεί με προκήρυξή του, στην περιφέρεια του νομού, τους συνδυασμούς και υποψηφίους που ανακηρύχθηκαν και με τα στοιχεία που περιέχει η απόφαση του άρθρου 35. 
Η προκήρυξη τοιχοκολλάται στα δημοσιότερα μέρη όλων των δήμων και κοινοτήτων κάθε νομού, με τη φροντίδα των δημοτικών και κοινοτικών αρχών."
18. Η παράγραφος 1 του άρθρου 42 του π.δ. 92/1994 αντικαθίσταται, ως ακολούθως:
"1. Η ψηφοφορία διεξάγεται ημέρα Κυριακή και διαρκεί από την ώρα 07.00' έως την ώρα 19.00' της ίδιας ημέρας."
19. Η παράγραφος 4 του άρθρου 43 του π.δ. 92/1994 αντικαθίσταται, ως ακολούθως:
"4. Σε δήμους και κοινότητες που αποτελούνται από περισσότερους συνοικισμούς και οι εκλογείς είναι δύσκολο λόγω απόστασης να προσέρχονται για ψηφοφορία σε ένα εκλογικό τμήμα είναι δυνατόν να ορίζονται περισσότερα εκλογικά τμήματα, ανάλογα με τις υπάρχουσες συγκοινωνιακές δυσχέρειες."
20. Το άρθρο 47 του π.δ. 92/1994 αντικαθίσταται, ως ακολούθως:
"Σε περίπτωση που διατίθεται φρουρά για τη φύλαξη εκλογικού τμήματος, το προσωπικό αυτής, το οποίο δεν μπορεί να υπερβαίνει τα τέσσερα (4) άτομα, ψηφίζει στο εκλογικό τμήμα που φρουρεί."
21. Η παράγραφος 7 του άρθρου 50 του π.δ. 92/1994 αντικαθίσταται, ως ακολούθως:
"7. Στον ειδικό χώρο τοποθετούνται με φροντίδα της εφορευτικής επιτροπής τραπέζι και μολύβι για χρήση από τους εκλογείς."
22. Οι παράγραφοι 3, 6 και 7 του άρθρου 51 του π.δ. 92/1994 αντικαθίστανται, ως ακολούθως:
"3. Τα μέλη των εφορευτικών επιτροπών και οι αναπληρωτές τους κληρώνονται, μέσα σε δεκαπέντε (15) ημέρες από την κατά το άρθρο 31 παράγραφος 3 έναρξη της προεκλογικής περιόδου, από το οικείο πρωτοδικείο. Στην κλήρωση, κατά την οποία μπορούν να παρίστανται οι υποψήφιοι, οι αντιπρόσωποι και πληρεξούσιοι των κομμάτων περιλαμβάνονται οι εγγεγραμμένοι στους εκλογικούς καταλόγους του οικείου εκλογικού διαμερίσματος που φέρονται στους καταλόγους αυτούς ως κάτοικοι της περιοχής. 
6. 'Oσοι σύμφωνα με τα παραπάνω ορίστηκαν μέλη των εφορευτικών επιτροπών ειδοποιούνται με απόδειξη για το διορισμό τους πέντε (5) τουλάχιστον ημέρες πριν από την ψηφοφορία με φροντίδα του Εισαγγελέα Πρωτοδικών, στον οποίο διαβιβάζεται από τον Πρόεδρο Πρωτοδικών αντίγραφο της πράξης του πρωτοδικείου για το διορισμό τους. 
7. Τα μέλη των εφορευτικών επιτροπών είναι υποχρεωμένα να εκτελούν τα καθήκοντά τους ανεξαρτήτως αν ειδοποιήθηκαν εγκαίρως."
23. Η παράγραφος 2 του άρθρου 53 του π.δ. 92/1994 αντικαθίσταται, ως ακολούθως:
"2. Σε περίπτωση που κωλύεται ή για οποιονδήποτε λόγο απουσιάζει ο πρόεδρος της εφορευτικής επιτροπής, αντιπρόσωπος της δικαστικής αρχής, αναπληρώνεται από τον αναπληρωτή του, που ορίζεται από τον έφορο δικαστικών αντιπροσώπων. Αν λείπει και αυτός, για οποιονδήποτε λόγο, η εκλογή γίνεται ενώπιον των τεσσάρων (4) μελών της εφορευτικής επιτροπής, με πρόεδρό της τον μεγαλύτερο σε ηλικία. 
Αν για οποιονδήποτε λόγο κωλύεται ή απουσιάζει ο αντιπρόσωπος της δικαστικής αρχής και ο αναπληρωτής του, καθώς και τρία (3) από τα άλλα μέλη της εφορευτικής επιτροπής, τότε το μοναδικό παρόν μέλος διορίζει δύο (2) και σε περίπτωση αδυναμίας ένα (1) ως μέλη της επιτροπής από τους εκλογείς του εκλογικού τμήματος, τα οποία υποχρεούνται να εκτελούν τα καθήκοντά τους.
Οι διατάξεις της παραγράφου αυτής εφαρμόζονται και σε κάθε άλλη περίπτωση προσφυγής στη λαϊκή ετυμηγορία."
24. Το δεύτερο εδάφιο της παραγράφου 1 του άρθρου 54 του π.δ. 92/1994 αντικαθίσταται, ως ακολούθως:
"1. Με απόφαση του Υπουργού Εσωτερικών, Δημόσιας Διοίκησης και Αποκέντρωσης είναι δυνατή η απλούστευση, 
 

  



Σελίδα 10496 
ενοποίηση ή η κατάργηση ορισμένων βιβλίων ή στοιχείων."
25. Η παράγραφος 3 του άρθρου 59 του π.δ. 92/1994 αντικαθίσταται, ως ακολούθως:
"3. Ο αντιπρόσωπος της δικαστικής αρχής αναφέρει με το ταχύτερο μέσο στον έφορο αντιπροσώπων δικαστικής αρχής την άφιξή του και την ανάληψη των καθηκόντων του. 
Αμέσως μετά το πέρας της εκλογικής διαδικασίας είναι υποχρεωμένος να υποβάλει στον έφορο γραπτή αναφορά για κάθε αξιοσημείωτο γεγονός που έλαβε χώρα κατά τη διενέργεια της εκλογής. 
Η παράλειψη υποβολής αναφοράς τιμωρείται σύμφωνα με την παράγραφο 3 του άρθρου 109."
26. Η παράγραφος 3 του άρθρου 60 του π.δ. 92/1994 αντικαθίσταται, ως ακολούθως:
"3. Από το οικείο πρωτοδικείο διαβιβάζονται στον Εισαγγελέα Πρωτοδικών φωτοαντίγραφα όλων των εκλογικών καταλόγων με βάση τους οποίους έγινε η ψηφοφορία και από τους οποίους έχουν διαγραφεί όσοι ψήφισαν."
27. Η περίπτωση η' της παραγράφου 3, η παράγραφος 4, οι περιπτώσεις γ' και στ' της παραγράφου 6, το δεύτερο εδάφιο της παραγράφου 8, το πρώτο εδάφιο της παραγράφου 9 και η παράγραφος 13 του άρθρου 61 του π.δ. 92/1994 αντικαθίστανται, ως ακολούθως:
"η) Οι δικαστικοί αντιπρόσωποι του Νομικού Συμβουλίου του Κράτους."
"4. Αν τα πρόσωπα της προηγούμενης παραγράφου δεν επαρκούν, το Α' Τμήμα του Αρείου Πάγου μπορεί, αφού διαπιστώσει την ανεπάρκεια, να διορίσει, προς συμπλήρωση του απαιτούμενου αριθμού, μόνιμους δημόσιους πολιτικούς υπαλλήλους ή μόνιμους υπαλλήλους της Νομαρχιακής Αυτοδιοίκησης, που είναι πτυχιούχοι Νομικής με βαθμό τουλάχιστον Β' ή πτυχιούχοι άλλων σχολών που κατέχουν θέση προϊσταμένου τουλάχιστον τμήματος."
"γ) Το Νομικό Συμβούλιο του Κράτους ονομαστικό κατάλογο των δικαστικών αντιπροσώπων του. 
στ) Οι Γενικοί Γραμματείς Περιφερειών, δια του Υπουργείου Εσωτερικών, Δημόσιας Διοίκησης και Αποκέντρωσης, ονομαστικές καταστάσεις, όλων των μόνιμων δημόσιων πολιτικών υπαλλήλων της περιφέρειάς τους, των μόνιμων υπαλλήλων της Νομαρχιακής Αυτοδιοίκησης και τους υπηρετούντες σε αυτήν υπαλλήλους με απόσπαση κατά το άρθρο 39 του ν. 2218/1994, όπως ισχύει κάθε φορά, που μπορούν σύμφωνα με την παράγραφο 4 να διοριστούν αντιπρόσωποι της δικαστικής αρχής. Για όσους υπηρετούν σε υπηρεσίες των υπουργείων, κεντρικές ή περιφερειακές, οι καταστάσεις συντάσσονται από την αρμόδια κεντρική υπηρεσία κάθε υπουργείου και αποστέλλονται στο Υπουργείο Εσωτερικών, Δημόσιας Διοίκησης και Αποκέντρωσης. 
Οι παραπάνω με στοιχεία β' έως και στ' ονομαστικοί κατάλογοι αποστέλλονται το αργότερο δεκαπέντε (15) ημέρες μετά την κατά το άρθρο 31 παράγραφος 3 έναρξη της προεκλογικής περιόδου."
"8. Η γνωστοποίηση του εκπροσώπου και αναπληρωτή του γίνεται προς τον Εισαγγελέα του Αρείου Πάγου μέσα σε οκτώ (8) ημέρες από την ημέρα προκήρυξης των εκλογών."
"9. Αν εξαντληθεί ο αριθμός των διορισμένων αναπληρωτών σε κάποια εκλογική περιφέρεια και παραμείνουν εκλογικά τμήματα χωρίς αντιπροσώπους της δικαστικής αρχής, ο οικείος έφορος μπορεί να διορίσει στα τμήματα αυτά αντιπροσώπους της δικαστικής αρχής, από τα πρόσωπα που αναφέρονται στις παραγράφους 3 και 4, που υπηρετούν και βρίσκονται στην ίδια εκλογική περιφέρεια."
"13. Οι έφοροι και οι τακτικοί ή αναπληρωτές αντιπρόσωποι της δικαστικής αρχής ειδοποιούνται για το διορισμό τους τουλάχιστον πέντε (5) ημέρες πριν από την ψηφοφορία, από τον Εισαγγελέα του Αρείου Πάγου και είναι υποχρεωμένοι να βρίσκονται στον τόπο του διορισμού τους δύο (2) ημέρες πριν από την ψηφοφορία.
Μόλις φτάσουν ειδοποιούν για την αφιξή τους τον Εισαγγελέα της περιφέρειάς τους και τον οικείο Γενικό Γραμματέα Περιφέρειας."
28. Η παράγραφος 2 του άρθρου 64 του π.δ. 92/1994 αντικαθίσταται, ως ακολούθως:
"2. Ο νομάρχης οφείλει να εφοδιάσει έγκαιρα κάθε εφορευτική επιτροπή των εκλογικών τμημάτων, που υπάγονται στην αρμοδιότητά του, με ψηφοδέλτια της εκλογικής περιφέρειας. Ο αριθμός των ψηφοδελτίων για κάθε συνδυασμό υποψηφίων ή μεμονωμένο υποψήφιο της περιφέρειας πρέπει να είναι μεγαλύτερος, τουλάχιστον, κατά είκοσι τοις εκατό (20%) από τον αριθμό των εκλογέων που είναι εγγεγραμμένοι στο εκλογικό τμήμα."
29. Η λέξη "εκλογέας" της παραγράφου 3 του άρθρου 20 και οι λέξεις: "και στον εκλογικό κατάλογο" της περίπτωσης α' της παραγράφου 3 του άρθρου 23 του π.δ. 30/1996, διαγράφονται.
30. Το πρώτο εδάφιο της παραγράφου 2 του άρθρου 71 του π.δ. 92/1994 αντικαθίσταται, ως ακολούθως:
"2. Μία ώρα πριν από την έναρξη της ψηφοφορίας, τα μέλη της εφορευτικής επιτροπής είναι υποχρεωμένα να βρίσκονται στον τόπο της ψηφοφορίας για να παραλάβουν από το δήμαρχο ή τον πρόεδρο της κοινότητας ή το ορισθέν από αυτούς μέλος του δημοτικού ή κοινοτικού συμβουλίου ή δημοτικό ή κοινοτικό υπάλληλο το κατάστημα, την κάλπη, τα έπιπλα και σκεύη και λοιπά εκλογικά είδη."
31. Η παράγραφος 2 του άρθρου 75 του π.δ. 92/1994 αντικαθίσταται, ως ακολούθως:
"2. Η αναγνώριση των εκλογέων, σύμφωνα με την προηγούμενη παράγραφο, γίνεται με βάση την αστυνομική τους ταυτότητα, που προσκομίζουν στην εφορευτική επιτροπή. Αν δεν έχουν αστυνομική ταυτότητα, προσκομίζουν το διαβατήριό τους. Αν πρόκειται για στρατιωτικούς και γι' αυτούς που υπηρετούν στα σώματα ασφαλείας, η αναγνώριση αυτών γίνεται με βάση τις στρατιωτικές ή άλλες υπηρεσιακές τους ταυτότητες."
32. Το πρώτο εδάφιο της παραγράφου 1 και η παράγραφος 6 του άρθρου 76 του π.δ. 92/1994 αντικαθίστανται, ως ακολούθως:
"1. Σε κάθε εκλογέα η εφορευτική επιτροπή δίνει ένα φάκελο με ειδικό γνώρισμα μονογραφημένο από τον αντιπρόσωπο της δικαστικής αρχής και σφραγισμένο με τη σφραγίδα της επιτροπής, καθώς και πλήρη σειρά έντυπων ψηφοδελτίων όλων των συνδυασμών και μεμονωμένων υποψηφίων."
"6. Στον εκλογέα που ψήφισε χορηγείται, εφόσον ζητηθεί, σχετική βεβαίωση που υπογράφεται από τον Πρόεδρο της εφορευτικής επιτροπής και σφραγίζεται με τη σφραγίδα της."
33. Στο άρθρο 79 του π.δ. 92/1994 αντικαθίσταται ο τίτλος του άρθρου και η παράγραφος 1 ως ακολούθως:
"Φύλαξη εκλογικών καταστημάτων -
Τήρηση της τάξης κατά την ψηφοφορία"
"1. Η φύλαξη του χώρου των εκλογικών καταστημάτων ανήκει αποκλειστικά στην αρμοδιότητα της Ελληνικής Αστυνομίας και ενεργείται είτε με τη διάθεση φρουράς κατά εκλογικό τμήμα είτε με την επιτήρηση κατά ευρύτερες μονάδες στέγασης των εκλογικών τμημάτων.
Η φροντίδα για την τήρηση της δημόσιας τάξης και ασφάλειας στον τόπο της ψηφοφορίας και γύρω από αυτόν ανήκει στην εφορευτική επιτροπή, με επιτηρητή τον αντιπρόσωπο της δικαστικής αρχής. 
Για το έργο της αυτό υπάγεται αμέσως σε αυτή και εκτελεί τις εντολές της η δύναμη της Ελληνικής Αστυνομίας, που έχει ταχθεί για το σκοπό αυτόν."
34. Η παράγραφος 2 και το τελευταίο εδάφιο της παραγράφου 4 του άρθρου 80 του π.δ. 92/1994 αντικαθίστανται, ως ακολούθως:
"2. Στην πόλη ή το χωριό, την ημέρα διενέργειας των εκλογών, η στρατιωτική δύναμη παραμένει μέσα στους στρατώνες όλο το διάστημα της ψηφοφορίας. Αν υπάρξει σοβαρή διαταραχή της ψηφοφορίας και η επιτροπή δεν μπορεί να επαναφέρει την τάξη, μπορεί να ζητήσει εγγράφως τη συνδρομή ένοπλης δύναμης, η οποία μόλις αποκατασταθεί η τάξη φεύγει αμέσως από τον τόπο ψηφοφορίας. Για όλα αυτά γίνεται μνεία στα πρακτικά."
 

  



Σελίδα 10497 
"4. Απαγορεύεται η είσοδος στο κατάστημα της ψηφοφορίας οποιουδήποτε δεν εκπληρώνει καθήκοντα σύμφωνα με το διάταγμα αυτό ή δεν καλείται να ψηφίσει."
35. Οι παράγραφοι 1 και 2 του άρθρου 87 του π.δ. 92/1994 αντικαθίστανται, ως ακολούθως:
"1. Η εφορευτική επιτροπή είναι υποχρεωμένη, αμέσως μετά τον τερματισμό της διαλογής, να κλείσει ασφαλώς μέσα σε σάκο τα βιβλία και όλα τα άλλα εκλογικά έγγραφα, καθώς και τα δέματα των ψηφοδελτίων τακτοποιημένα κατά συνδυασμούς ή μεμονωμένους υποψηφίους, με τη σειρά που αριθμήθηκαν και να σφραγίσει το σάκο. Στο σάκο έχουν το δικαίωμα να βάλουν τη σφραγίδα τους οι αντιπρόσωποι των κομμάτων. 
Το σάκο παραλαμβάνει ο αντιπρόσωπος της δικαστικής αρχής, τον μεταφέρει ο ίδιος και τον παραδίνει στον πρόεδρο του πρωτοδικείου που είναι αρμόδιο σύμφωνα με τις παραγράφους 3, 4 και 5 αυτού του άρθρου. Εφόσον η μετάβαση στην έδρα αυτού του πρωτοδικείου είναι δύσκολη ή δαπανηρή, παραδίνει το σάκο στον πρόεδρο του πλησιέστερου πρωτοδικείου, ο οποίος οφείλει να τον στείλει αμέσως με το ασφαλέστερο μέσο στον πρόεδρο του αρμόδιου πρωτοδικείου.
2. Αν χαθεί ο σάκος της προηγούμενης παραγράφου, το αρμόδιο πρωτοδικείο, αφού διαπιστώσει την απώλεια με απόφαση του Πολυμελούς Πρωτοδικείου, που εκδίδεται με τη διαδικασία της εκούσιας δικαιοδοσίας, διατάζει να προσκομιστεί το αντίγραφο της πράξης της εφορευτικής επιτροπής που διαβιβάστηκε στο νομάρχη ή το δήμαρχο ή τον πρόεδρο της κοινότητας, σύμφωνα με το εδάφιο β' της παραγράφου 2 του άρθρου 86. 
Με βάση το αντίγραφο αυτό γίνεται η συγκέντρωση και κατάταξη των αποτελεσμάτων σύμφωνα με το επόμενο άρθρο 88."
36. Στο άρθρο 97 του π.δ. 92/1994 προστίθεται παράγραφος 12, η οποία έχει ως ακολούθως:
"12. Κατά την ημέρα διενέργειας των βουλευτικών εκλογών, των ευρωεκλογών ή των δημοψηφισμάτων, καθώς και την παραμονή αυτής απαγορεύονται οι συγκεντρώσεις και οποιαδήποτε άλλη προεκλογική δραστηριότητα, όπως πραγματοποίηση ομιλιών, ανάρτηση και διανομή αφισσών και εντύπων, μετάδοση εκπομπών και μηνυμάτων προεκλογικού περιεχομένου."
37. Οι παράγραφοι 1 και 4 του άρθρου 99 του π.δ. 92/1994 αντικαθίστανται, ως ακολούθως:
"1. Σε όσους διορίζονται κατά τη διενέργεια βουλευτικών εκλογών έφοροι αντιπροσώπων δικαστικής αρχής, αντιπρόσωποι της δικαστικής αρχής, γραμματείς εφορευτικών επιτροπών, διερμηνείς της τουρκικής γλώσσας χορηγείται ειδική αποζημίωση, που καθορίζεται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, κατά παρέκκλιση από κάθε γενική ή ειδική διάταξη.
Με όμοια απόφαση μπορεί να καθορίζεται ειδική αποζημίωση και για τα μέλη των εφορευτικών επιτροπών.
4. Οι διατάξεις του άρθρου αυτού εφαρμόζονται και σε κάθε άλλη περίπτωση προσφυγής στη λαϊκή ετυμηγορία."
38. Η παράγραφος 3 του άρθρου 100 του π.δ. 92/1994 αντικαθίσταται, ως ακολούθως:
"3. Νομάρχες, δήμαρχοι, πρόεδροι κοινοτήτων και νομαρχιακοί, δημοτικοί ή κοινοτικοί σύμβουλοι, που επιδεικνύουν αμέλεια για την έγκαιρη εκπλήρωση των καθηκόντων που τους επιβάλλονται από τις διατάξεις του παρόντος, τιμωρούνται από τον αρμόδιο Γενικό Γραμματέα της Περιφέρειας, με την ποινή της αργίας τριών (3) έως έξι (6) μηνών, ύστερα από σύμφωνη γνώμη του συμβουλίου που προβλέπεται στην παράγραφο 5 του άρθρου 102 του Συντάγματος."
39. Η παράγραφος 2 του άρθρου 108 του π.δ. 92/1994 αντικαθίσταται, ως ακολούθως:
"2. Η προηγούμενη παράγραφος δεν εφαρμόζεται στις γενικές βουλευτικές εκλογές και στις εκλογές για την ανάδειξη αντιπροσώπων στο Ευρωπαϊκό Κοινοβούλιο μόνο για τον εκλογέα που έχει περάσει το εβδομηκοστό έτος της ηλικίας του, καθώς και για τον εκλογέα που θα βρίσκεται στο εξωτερικό."
40. Το άρθρο 111 του π.δ. 92/1994 αντικαθίσταται, ως ακολούθως:
"Οι ποινικές και πειθαρχικές διατάξεις του διατάγματος αυτού ισχύουν και σε κάθε άλλη περίπτωση προσφυγής στη λαϊκή ετυμηγορία."
41. Η παράγραφος 2 του άρθρου 121 του π.δ. 92/1994 αντικαθίσταται, ως ακολούθως:
"2. 'Oλες γενικά οι προμήθειες, εργασίες, μεταφορές και μισθώσεις, που αναφέρονται στην προηγούμενη παράγραφο, γίνονται με απευθείας ανάθεση και έγγραφη συμφωνία, κατά παρέκκλιση των περί δημοσίου λογιστικού και περί προμηθειών του Δημοσίου διατάξεων, καθώς και από κάθε άλλη διάταξη, σύμφωνα με όσα ορίζονται με τις κατά τα παραπάνω αποφάσεις του Υπουργού Εσωτερικών, Δημόσιας Διοίκησης και Αποκέντρωσης, για την έκδοση των οποίων δεν απαιτείται εξουσιοδότηση ή έγκριση κάποιας άλλης αρχής. Οι μισθώσεις μεταφορικών μέσων για τη διακίνηση προσώπων ή τη μεταφορά εκλογικού υλικού, ενεργούνται κατά παρέκκλιση των διατάξεων του ν.δ. 2396/1953 "περί κανονισμού χρήσεως και κινήσεως αυτοκινήτων οχημάτων του Δημοσίου κ.λπ." και των κατ' εξουσιοδότηση αυτών εκδιδόμενων αποφάσεων του Πρωθυπουργού ή του εξουσιοδοτημένου από αυτόν Υπουργού.
Με τις κατά τα παραπάνω αποφάσεις του Υπουργού Εσωτερικών, Δημόσιας Διοίκησης και Αποκέντρωσης ορίζονται και τα απαιτούμενα δικαιολογητικά για κάθε πληρωμή."
42. Οι παράγραφοι 1 και 5 του άρθρου 123 του π.δ. 92/1994 αντικαθίστανται, ως ακολούθως:
"1. Για την αντιμετώπιση των έκτακτων αναγκών κατά την προπαρασκευή και διεξαγωγή των βουλευτικών εκλογών, τη συγκέντρωση, μετάδοση και έκδοση των αποτελεσμάτων, είναι δυνατόν με απόφαση του Υπουργού Εσωτερικών, Δημόσιας Διοίκησης και Αποκέντρωσης να συγκροτούνται ειδικά συνεργεία από υπαλλήλους της Κεντρικής Υπηρεσίας του Υπουργείου Εσωτερικών, Δημόσιας Διοίκησης και Αποκέντρωσης, του Εθνικού Τυπογραφείου και από υπαλλήλους αρμοδιότητας του πρώην Υπουργείου Εσωτερικών, που υπηρετούν στις Περιφέρειες και στις Νομαρχιακές Αυτοδιοικήσεις και από τον απολύτως αναγκαίο αριθμό υπαλλήλων άλλων υπηρεσιών ή των οικείων, κατά περίπτωση, δικαστηρίων και δήμων και κοινοτήτων, με καταβολή ειδικής αποζημίωσης, που καθορίζεται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών. Η αποζημίωση αυτή καταβάλλεται εφόσον βεβαιώνεται προσφορά πραγματικής εργασίας. 
5. Οι υπουργικές αποφάσεις, που προβλέπονται από τις διατάξεις του άρθρου αυτού, εκδίδονται κατά παρέκκλιση από κάθε άλλη γενική ή ειδική διάταξη."
43. Το άρθρο 128 του π.δ. 92/1994 αντικαθίσταται, ως ακολούθως:
"Το έκτακτο προσωπικό οποιασδήποτε ειδικότητας, που προβλέπεται από τις διατάξεις της παραγράφου 2 του άρθρου 25, της περιπτώσεως γ' της παραγράφου 1 του άρθρου 121, καθώς και της παραγράφου 3 του άρθρου 123 προσλαμβάνεται με σύμβαση εργασίας ιδιωτικού δικαίου ορισμένου χρόνου, κατά παρέκκλιση από κάθε γενική ή ειδική διάταξη που ισχύει κάθε φορά για τις προσλήψεις στο Δημόσιο."
44. Κατά την αναθεώρηση των εκλογικών καταλόγων έτους 1998 για τους πολίτες χωρών - μελών της Ευρωπαϊκής 'Eνωσης που κατοικούν στην Ελλάδα και οι οποίοι κατά τα άρθρα τρίτο και τέταρτο του ν. 2196/1994 (ΦΕΚ 41 Α') και του άρθρου 3 του π.δ. 133/1997 (ΦΕΚ 121 Α') δύνανται να εγγραφούν σε ειδικούς εκλογικούς καταλόγους, προκειμένου να ασκήσουν το εκλογικό τους δικαίωμα στις δημοτικές και κοινοτικές εκλογές του Οκτωβρίου 1998, καθώς και σε αυτές για την ανάδειξη αντιπροσώπων στο Ευρωπαϊκό Κοινοβούλιο του Ιουνίου 1999, η προθεσμία του άρθρου 16 παράγραφος 1, περίπτωση στ', εδάφιο πρώτο του π.δ. 92/1994 παρατείνεται μέχρι 29.5.1998. Αναλόγως παρατείνονται και οι λοιπές προθεσμίες των άρθρων 16, 17, 18 και 19 του π.δ. 92/1994.
45. Οι διατάξεις του δεύτερου εδαφίου της παραγράφου 5 του άρθρου τέταρτου του ν. 2196/1994 (ΦΕΚ 41 Α') εφαρμόζονται 
 

  



Σελίδα 10498 
αναλόγως και στην περίπτωση της παραγράφου 9 του άρθρου 3 του π.δ. 133/1997. 
46. Το πρώτο εδάφιο του άρθρου 48 α' του ν. 1851/ 1989 (ΦΕΚ 122 Α'), άρθρου που έχει προστεθεί με την παραγράφο 9 του άρθρου 3 του ν. 2408/1996 (ΦΕΚ 104 Α'), αντικαθίσταται, ως ακολούθως:
"Κατά τις γενικές βουλευτικές εκλογές, τις εκλογές για την ανάδειξη αντιπροσώπων στο Ευρωπαϊκό Κοινοβούλιο και το δημοψήφισμα οργανώνονται εκλογικά τμήματα σε κάθε φυλακή."
47. 1. Οι παράγραφοι 1, 2, 3, 4, 5, 31 και 32 αυτού του άρθρου ισχύουν από την κατά την παράγραφο 9 του άρθρου 1 οριστικοποίηση της ανασύνταξης των εκλογικών καταλόγων.
2. Οι παράγραφοι 10 και 39 του άρθρου αυτού ισχύουν από την εφαρμογή της παραγράφου 14 του άρθρου 4. 
'Aρθρο 6
Δημοσκοπήσεις - Κατάργηση κυρώσεων
1. Δεκαπέντε (15) ημέρες πριν τη διενέργεια των εκλογών και έως την 19.00' ώρα της ημέρας ψηφοφορίας, απαγορεύεται η διενέργεια δημοσκοπήσεων για την πρόθεση ψήφου των εκλογέων στις βουλευτικές εκλογές και ευρωεκλογές, η δημοσίευση και η καθ'οιονδήποτε τρόπο μετάδοση αποτελεσμάτων των δημοσκοπήσεων, καθώς και η καθ'οιονδήποτε τρόπο μετάδοση και αναμετάδοσή τους από τα μέσα μαζικής ενημέρωσης.
2. Επιτρέπεται η διενέργεια δημοσκοπήσεων (EXIT POLLS) κατά την ημέρα της ψηφοφορίας. Τα αποτελέσματα της έρευνας αυτής απαγορεύεται να δημοσιοποιούνται ή να μεταδίδονται καθ'οιονδήποτε τρόπο πριν την 19.00' ώρα της ημέρας αυτής.
3. Επιτρέπεται κατά το τελευταίο δεκαπενθήμερο πριν από τις εκλογές η διενέργεια δημοσκοπήσεων κατ' εντολή των κομμάτων για δική τους αποκλειστικά εσωτερική χρήση.
4. Οι παραβάτες των διατάξεων των προηγούμενων παραγράφων τιμωρούνται με φυλάκιση τουλάχιστον έξι (6) μηνών, η οποία δεν είναι δεκτική μετατροπής ή αναστολής και χρηματική ποινή από δέκα εκατομμύρια (10.000.000) δραχμές έως εκατό εκατομμύρια (100.000.000) δραχμές.
5. Οι προβλεπόμενες στο πρώτο εδάφιο της παραγράφου 4 του άρθρου 108 του π.δ. 92/1994 διοικητικές κυρώσεις καταργούνται. 
6. Απαλλάσσονται των προβλεπόμενων από τα άρθρα 22 και 23 του ν. 2429/1993 (ΦΕΚ 155 Α') κυρώσεων:
α) τα κόμματα που κατά το άρθρο 17 αυτού του νόμου είχαν την υποχρέωση δημοσίευσης των εκλογικών τους εσόδων και δαπανών και δεν τα δημοσίευσαν και
β) οι υποψήφιοι βουλευτές ή ευρωβουλευτές που δεν διετέλεσαν στο παρελθόν βουλευτές ή ευρωβουλευτές και που κατά το άρθρο 18 είχαν την υποχρέωση υποβολής και δημοσίευσης κατάστασης των εκλογικών τους εσόδων και δαπανών και δεν συμμορφώθηκαν. 
'Aρθρο 7
Συγκρότηση Επιτροπών - Καταργούμενες διατάξεις
- Εξουσιοδότηση
1. Με αποφάσεις του Υπουργού Εσωτερικών, Δημόσιας Διοίκησης και Αποκέντρωσης συγκροτούνται:
α) Επιτροπή αποτελούμενη από το Προεδρείο της Ειδικής Μόνιμης Επιτροπής Απόδημου Ελληνισμού της Βουλής και από εκπροσώπους κομμάτων της Βουλής, που δεν συμμετέχουν με εκπρόσωπό τους στο Προεδρείο, από έναν εκπρόσωπο της Γενικής Γραμματείας Απόδημου Ελληνισμού, από έναν εκπρόσωπο του Συμβουλίου Απόδημου Ελληνισμού Ευρώπης, από καθηγητές Ανώτατων Εκπαιδευτικών Ιδρυμάτων, από έναν εκ- πρόσωπο του Υπουργείου Εσωτερικών, Δημόσιας Διοίκησης και Αποκέντρωσης και το Διευθυντή Εκλογών. 
'Eργο της Επιτροπής είναι η μελέτη και η υποβολή πρότασης για την άσκηση του δικαιώματος του εκλέγειν και εκλέγεσθαι των Ελλήνων πολιτών που κατοικούν σε χώρες - μέλη της Ευρωπαϊκής 'Eνωσης, με ειδικούς εκλογικούς καταλόγους, κατά τις εκλογές για την ανάδειξη των μελών του Εθνικού Κοινοβουλίου, οι διακρατικές επαφές για την καθιέρωση κανόνων διεξαγωγής της ψηφοφορίας και η προώθηση προς το Ευρωπαϊκό Κοινοβούλιο πρότασης για την ψήφο των ομογενών. 
Με απόφαση του Υπουργού Εσωτερικών, Δημόσιας Διοίκησης και Αποκέντρωσης μπορεί να επεκταθεί το έργο της Επιτροπής αυτής και για τους 'Ελληνες πολίτες, που κατοικούν σε άλλες, εκτός Ευρωπαϊκής 'Ενωσης, χώρες.
Για την τεχνική στήριξη και γραμματειακή εξυπηρέτηση της Επιτροπής ορίζεται, από τον Υπουργό Εσωτερικών, Δημόσιας Διοίκησης και Αποκέντρωσης, ένας υπάλληλος από αυτούς που υπηρετούν στην Κεντρική Υπηρεσία του Υπουργείου Εσωτερικών, Δημόσιας Διοίκησης και Αποκέντρωσης. 
β) Επιτροπή από πρόσωπα της παραγράφου 5 του άρθρου 14 του ν. 2307/1995 (ΦΕΚ 113 Α'). 'Eργο της Επιτροπής είναι η παρακολούθηση και η πρόταση λύσεων των προβλημάτων που ανακύπτουν κατά την εφαρμογή των διατάξεων του παρόντος, καθώς και η υποβολή πρότασης περαιτέρω απλούστευσης των εκλογικών διαδικασιών, με σκοπό την εξασφάλιση οικονομικότερης λειτουργίας του συστήματος, ευκολότερης άσκησης του εκλογικού δικαιώματος και ταχύτερης έκδοσης των εκλογικών αποτελεσμάτων. 
2. Στα μέλη των ανωτέρω Επιτροπών καταβάλλεται ειδική αποζημίωση, η οποία καθορίζεται με κοινές αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, εφαρμοζομένων αναλόγως των διατάξεων του άρθρου 123 του π.δ. 92/1994, όπως τροποποιήθηκε με την παράγραφο 42 του άρθρου 5. 
Οι διατάξεις του άρθρου αυτού ισχύουν από 1ης Δεκεμβρίου 1997. 
3. Από την οριστικοποίηση της ανασύνταξης των εκλογικών καταλόγων, σύμφωνα με την παράγραφο 9 του άρθρου 1, καταργούνται οι εξής διατάξεις του π.δ. 92/1994:
Της παραγράφου 5 του άρθρου 8, των άρθρων 10, 11, 12, 17, 19, 22, 45, 122 και των παραγράφων 1 και 2 του άρθρου 26. 
4. Με προεδρικό διάταγμα, που εκδίδεται με πρόταση του Υπουργού Εσωτερικών, Δημόσιας Διοίκησης και Αποκέντρωσης, επιτρέπεται η κωδικοποίηση σε ενιαίο κείμενο των διατάξεων της εκλογικής νομοθεσίας. Κατά την κωδικοποίηση αυτή είναι δυνατή η μεταβολή της σειράς και της αρίθμησης των κεφαλαίων, άρθρων, παραγράφων και εδαφίων και η εναρμόνιση των διατάξεων μεταξύ τους, με τις αναγκαίες προσαρμογές στη διατύπωσή τους. 
ΚΕΦΑΛΑΙΟ Δ'
Λοιπές διατάξεις
'Aρθρο 8
Θέματα του Συνηγόρου του Πολίτη - Γενικού
Επιθεωρητή του Σώματος Επιθεωρητών -
Ελεγκτών Δημόσιας Διοίκησης
1. Στην κατά τις διατάξεις του ν. 2477/1997 (ΦΕΚ 59 Α') ανεξάρτητη διοικητική αρχή "Συνήγορος του Πολίτη" συνιστώνται επτά (7) θέσεις με σύμβαση εργασίας ιδιωτικού δικαίου. Οι θέσεις αυτές κατανέμονται τρεις (3) για τις ανάγκες του Συνηγόρου του Πολίτη και ανά μία (1) για τις ανάγκες κάθε Βοηθού Συνηγόρου. Η πρόσληψη στις ανωτέρω θέσεις γίνεται κατά περίπτωση από το Συνήγορο του Πολίτη και Βοηθό Συνήγορο, με σχετική πράξη τους, χωρίς οποιαδήποτε διαδικασία. Οι αποδοχές του προσωπικού που προσλαμβάνεται στις προαναφερόμενες θέσεις καθορίζονται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, κατά παρέκκλιση των ισχυουσών διατάξεων. Το προσλαμβανόμενο προσωπικό αποχωρεί αυτοδικαίως ταυτόχρονα με την αποχώρηση, για οποιονδήποτε λόγο, του οργάνου που το προσέλαβε, χωρίς άλλη διαδικασία. Η παροχή υπηρεσίας στις θέσεις της παρούσας παραγράφου 
 

  



Σελίδα 10499 
δεν γεννά οποιοδήποτε δικαίωμα αποζημίωσης ή άλλη αξίωση ή προνόμιο. Οι ανωτέρω θέσεις επιτρέπεται να καλύπτονται και με απόσπαση υπαλλήλων υπηρεσιών και φορέων που ορίζονται στην παράγραφο 1 του άρθρου 14 του ν. 2190/1994, όπως τροποποιήθηκε και συμπληρώθηκε με τις διατάξεις του άρθρου 1 του ν. 2527/1997 (ΦΕΚ 206 Α'). Η απόσπαση γίνεται, ύστερα από αίτημα του Συνηγόρου του Πολίτη, με κοινή απόφαση του αρμόδιου υπουργού και του Υπουργού Εσωτερικών, Δημόσιας Διοίκησης και Αποκέντρωσης, κατά παρέκκλιση των ισχυουσών διατάξεων. 
2. Ο Συνήγορος του Πολίτη και οι Βοηθοί Συνηγόρου είναι ανώτατοι κρατικοί λειτουργοί αποκλειστικής απασχόλησης. Οι αποδοχές τους καθορίζονται με κανονιστικές αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, κατ' αντιστοιχία των αποδοχών του Προέδρου και Συμβούλου του Νομικού Συμβουλίου του Κράτους. Για τα λοιπά θέματα υπηρεσιακής κατάστασης του Συνηγόρου του Πολίτη και των Βοηθών Συνηγόρων εφαρμόζονται οι διατάξεις που ισχύουν κάθε φορά για τον Πρόεδρο και Συμβούλους, αντίστοιχα, του Νομικού Συμβουλίου του Κράτους. 'Oπου στις διατάξεις αυτές αναφέρεται ο Υπουργός Οικονομικών, για την εφαρμογή του παρόντος και μόνο, νοείται ο Υπουργός Εσωτερικών, Δημόσιας Διοίκησης και Αποκέντρωσης και όπου αναφέρεται ο Πρόεδρος του Νομικού Συμβουλίου του Κράτους νοείται ο Συνήγορος του Πολίτη. 
3. Στην κατά το δεύτερο εδάφιο της παραγράφου 1 του άρθρου 5 του ν. 2477/1997 πρόσκληση του Συνηγόρου του Πολίτη εξειδικεύονται τα απαιτούμενα για την πρόσληψη ειδικά τυπικά προσόντα. Οι θέσεις του ειδικού επιστημονικού προσωπικού της παραγράφου 1 του άρθρου 5 του ν. 2477/1997 επιτρέπεται να καλύπτονται και με απόσπαση υπαλλήλων υπηρεσιών και φορέων που ορίζονται στην παράγραφο 1 του άρθρου 14 του ν. 2190/1994, όπως τροποποιήθηκε και συμπληρώθηκε με τις διατάξεις του άρθρου 1 του ν. 2527/1997, εφόσον συγκεντρώνουν τα προσόντα της παραγράφου 2 του άρθρου 25 του ν. 1943/1991. Η απόσπαση γίνεται με κοινή απόφαση του Υπουργού Εσωτερικών, Δημόσιας Διοίκησης και Αποκέντρωσης και του αρμόδιου υπουργού, κατά παρέκκλιση των ισχυουσών διατάξεων, με ανάλογη εφαρμογή των διατάξεων του δεύτερου, τρίτου, τέταρτου και πέμπτου εδαφίου της παραγράφου 1 του άρθρου 5 του ν. 2477/1997. 
4. Συνιστώνται τριάντα (30) θέσεις βοηθητικού επιστημονικού προσωπικού με σύμβαση εργασίας ιδιωτικού δικαίου διάρκειας πέντε (5) ετών, που μπορεί να ανανεώνεται. Απαιτούμενα προσόντα για την πρόσληψη ή απόσπαση στις θέσεις αυτές ορίζονται τίτλος Ανώτατου Εκπαιδευτικού Ιδρύματος της ημεδαπής ή αλλοδαπής και πολύ καλή γνώση μιας ξένης γλώσσας. Η εξειδίκευση των απαιτούμενων τυπικών προσόντων και ο προσδιορισμός της ξένης γλώσσας γίνεται κάθε φορά στη δημόσια πρόσκληση, που εκδίδεται από το Συνήγορο του Πολίτη, για την πλήρωση των ανωτέρω θέσεων.
Η κάλυψη των θέσεων αυτών γίνεται με πρόσληψη ή απόσπαση υπαλλήλων, με ανάλογη εφαρμογή των διατάξεων της παραγράφου 1 του άρθρου 5 του ν. 2477/1997 και της παραγράφου 3 του παρόντος άρθρου.
5. Η πλήρωση θέσεων της Γραμματείας του Συνηγόρου του Πολίτη, σύμφωνα με τις διατάξεις της παραγράφου 4 του άρθρου 5 του ν. 2477/1997, μπορεί να γίνεται και με απόσπαση υπαλλήλων υπηρεσιών και φορέων που ορίζονται στην παράγραφο 1 του άρθρου 14 του ν. 2190/1994, όπως συμπληρώθηκε με τις διατάξεις του άρθρου 1 του ν. 2527/1997. Οι διατάξεις της παραγράφου 2 του άρθρου 10 του ν.δ. 216/1974, όπως τροποποιήθηκε και συμπληρώθηκε, ισχύουν και για αποσπάσεις υπαλλήλων στην υπηρεσία του Συνηγόρου του Πολίτη. 
6. Οι διατάξεις των δύο τελευταίων εδαφίων της παραγράφου 6 του άρθρου 5 του ν. 2477/1997 εφαρμόζονται για τους υπαλλήλους που αποσπώνται σύμφωνα με τις διατάξεις των παραγράφων 3, 4 και 5 του ίδιου νόμου, καθώς και των παραγράφων 1, 3, 4 και 5 του παρόντος άρθρου. 
7. Στην παράγραφο 2 του άρθρου 2 του ν. 2530/1997 (ΦΕΚ 218 Α'), μετά την περίπτωση ια' προστίθεται, από τότε που ίσχυσε, περίπτωση ιβ', που έχει ως εξής:
"ιβ. Να συμμετέχουν με αμοιβή στις διαδικασίες του Α.Σ.Ε.Π. για την πλήρωση θέσεων, περιλαμβανομένης και της Κεντρικής Επιτροπής Διαγωνισμού και των επιτροπών πρόσληψης ειδικού επιστημονικού προσωπικού."
8. Στην παράγραφο 1 του άρθρου 5 του ν. 2530/1997 προστίθεται περίπτωση γ' ως εξής:
"γ. Ο Συνήγορος του Πολίτη και οι Βοηθοί Συνήγοροι". Για το Συνήγορο του Πολίτη και τους Βοηθούς Συνηγόρους εφαρμόζονται οι διατάξεις των παρ. 2, 3 και 4 του άρθρου 5 του ν. 2530/1997.
9. Στο τέλος της περίπτωσης γ' της παρ. 1 του άρθρου 6 του ν. 2530/1997 προστίθεται, από τότε που ίσχυσε, η φράση: "στις οποίες δεν περιλαμβάνονται η Κεντρική Επιτροπή Διαγωνισμού και οι επιτροπές πρόσληψης ειδικού επιστημονικού προσωπικού του δημόσιου τομέα".
10. Ο Γενικός Επιθεωρητής του Σώματος Επιθεωρητών - Ελεγκτών Δημόσιας Διοίκησης (άρθρο 7 του ν. 2477/1997) είναι ανώτατος υπάλληλος, εξομοιούμενος πλήρως για τις μισθολογικές και όλες τις λοιπές συνέπειες με Γενικό Διευθυντή κεντρικών υπηρεσιών των υπουργείων. 
Για το Γενικό Επιθεωρητή έχει εφαρμογή η διάταξη της παραγράφου 3 του άρθρου 15 του ν. 2470/1997 και οι αποδοχές του καταβάλλονται από την υπηρεσία στην οποία ανήκει. 
'Aρθρο 9
Θέματα Τοπικής Αυτοδιοίκησης και
Κώδικα Ελληνικής Ιθαγένειας
1. Οι διατάξεις του άρθρου 51 του π.δ. 410/1995 αντικαθίστανται ως εξής:
"1. Η ψηφοφορία γίνεται ενώπιον εφορευτικών επιτροπών. Σε κάθε εκλογικό τμήμα δήμου ή κοινότητας ορίζεται εφορευτική επιτροπή που αποτελείται από τον αντιπρόσωπο της δικαστικής αρχής, ως Πρόεδρο, και τέσσερα μέλη με τα αναπληρωματικά τους που κληρώνονται τουλάχιστον δέκα (10) ημέρες πριν από την ψηφοφορία, από το αρμόδιο πρωτοδικείο για τους δήμους και ειρηνοδικείο για τις κοινότητες ανάμεσα στους εγγεγραμμένους στους εκλογικούς καταλόγους και τα παραρτήματά τους εκλογείς του δήμου ή της κοινότητας που ανήκει το εκλογικό τμήμα και οι οποίοι φέρονται στους καταλόγους αυτούς ότι κατοικούν σε αυτό το δήμο ή κοινότητα. Σε όποιους δήμους και κοινότητες οι κατάλογοι έχουν συνταχθεί κατά ενορίες, τα μέλη των εφορευτικών επιτροπών κληρώνονται ανάμεσα στους εγγεγραμμένους στους εκλογικούς καταλόγους της οικείας ενορίας και φέρονται ότι κατοικούν σε αυτή.
'Oσοι κληρώνονται τακτικά και αναπληρωματικά μέλη ειδοποιούνται από το δικαστήριο που ενήργησε την κλήρωση. Τα μέλη των εφορευτικών επιτροπών είναι υποχρεωμένα να εκτελούν τα καθήκοντά τους. 
2. Για την αναπλήρωση των μελών της εφορευτικής επιτροπής εφαρμόζονται οι διατάξεις της νομοθεσίας για την εκλογή βουλευτών."
2. Στο άρθρο 52 παράγραφος 2 περίπτωση (i) του π.δ. 410/1995 οι λέξεις "Νομικοί Σύμβουλοι" αντικαθίστανται με τις λέξεις "δικαστικοί αντιπρόσωποι". 
3. Η παράγραφος 3 του άρθρου 62 του π.δ. 410/1995 αντικαθίσταται ως εξής:
"3. Η εκτύπωση των εντύπων ψηφοδελτίων πρέπει να είναι με μαύρη απόχρωση. Για τα λευκά ψηφοδέλτια ισχύουν οι σχετικές διατάξεις της εκλογικής νομοθεσίας."
4. Οι διατάξεις της παραγράφου 2 του άρθρου 63 του π.δ. 410/1995 αντικαθίστανται ως εξής:
"2. Ο δήμαρχος ή ο πρόεδρος της κοινότητας οφείλει να εφοδιάσει κάθε εκλογικό τμήμα της περιφέρειάς του με ψηφοδέλτια, κατά 20% τουλάχιστον περισσότερα από τους εκλογείς του τμήματος."
 

  



Σελίδα 10500 
5. Το άρθρο 67 του π.δ. 410/1995 αντικαθίσταται ως εξής:
"Η ψηφοφορία αρχίζει την 07.00 και λήγει την 19.00 ώρα της ίδιας ημέρας."
6. Το πρώτο εδάφιο της παραγράφου 1 του άρθρου 76 του π.δ. 410/1995 αντικαθίσταται ως εξής:
"Στους δήμους, αν κανένας συνδυασμός δεν συγκεντρώσει την απόλυτη πλειοψηφία, που απαιτεί το άρθρο 71 παράγραφος 1, η ψηφοφορία επαναλαμβάνεται την επόμενη Κυριακή ανάμεσα μόνο στους υποψήφιους δημάρχους των δύο συνδυασμών που έλαβαν τις περισσότερες ψήφους."
7. Οι διατάξεις του δεύτερου εδαφίου της παραγράφου 2 του άρθρου 28 του π.δ. 30/1996 αντικαθίστανται, ως ακολούθως:
"Ο νομάρχης οφείλει να εφοδιάσει κάθε εκλογικό τμήμα της περιφέρειάς του με ψηφοδέλτια, κατά 20% τουλάχιστον περισσότερα από τους εκλογείς του τμήματος."
8. Οι διατάξεις του άρθρου 68 του π.δ. 410/1995 εφαρμόζονται αναλόγως και στα δημοτικά διαμερίσματα της παρ. 10 του άρθρου 2 του ν. 2539/1997. 
9. Η παράγραφος 2 του άρθρου 17 του ν. 2539/1997 αντικαθίσταται ως εξής:
"2. Η δημαρχιακή επιτροπή, το κοινοτικό συμβούλιο, για δε τους λοιπούς φορείς της παραγράφου 1 του άρθρου 266 του π.δ. 410/1995, το διοικητικό τους συμβούλιο, μπορούν με απόφασή τους να αναθέτουν, μετά από πρόχειρο διαγωνισμό, εφαρμόζοντας ανάλογα τις διατάξεις της παραγράφου 5 του άρθρου 11 του π.δ. 28/1980 (ΦΕΚ 11 Α'), ή και απευθείας χωρίς διαγωνισμό, την εκτέλεση εργασίας, μεταφοράς ή προμήθειας, αν η αξία καθενός από αυτά δεν υπερβαίνει το ποσό των τεσσάρων εκατομμυρίων (4.000.000) δραχμών για τους Δήμους Αθηναίων, Πειραιώς και Θεσσαλονίκης, των τριών εκατομμυρίων (3.000.000) δραχμών για τους λοιπούς δήμους και του ενάμισι εκατομμυρίου (1.500.000) δραχμών για τις κοινότητες και τους λοιπούς φορείς της παραγράφου 1 του άρθρου 266 του π.δ. 410/1995. Οι διατάξεις των παραγράφων 2, 3 και 4 του άρθρου 267 και της παραγράφου 1 του άρθρου 268 του π.δ. 410/1995 εφαρμόζονται στην περίπτωση αυτή. Στα παραπάνω ποσά δεν περιέχεται ο αναλογών Φ.Π.Α.".
10. Στην παράγραφο 30 του άρθρου 15 του ν. 2503/ 1997 προστίθενται εδάφια, ως ακολούθως:
"Βοηθοί νομάρχες που έχουν την ιδιότητα υπαλλήλου του δημόσιου τομέα, όπως αυτός προσδιορίζεται με τις διατάξεις της παραγράφου 6 του άρθρου 1 του ν. 1256/1982 (ΦΕΚ 65 Α'), δύνανται να επιλέγουν τις αποδοχές της θέσης από την οποία προέρχονται ή τα έξοδα παράστασης της θέσης στην οποία υπηρετούν.
Βοηθοί νομάρχες που επιλέγουν τις αποδοχές της θέσης από την οποία προέρχονται, λαμβάνουν επιπλέον τα δεκαέξι εκατοστά (16%) των εξόδων παράστασης του νομάρχη. 'Oταν οι εν λόγω βοηθοί νομάρχες διαμένουν σε απόσταση πέραν των 80 χιλιομέτρων από την έδρα της Νομαρχιακής Αυτοδιοίκησης ή στις νησιωτικές περιοχές αν διαμένουν σε άλλο νησί, λαμβάνουν τα τριάντα εκατοστά (30%) των ως άνω εξόδων παράστασης. 
Στους βοηθούς νομάρχες, που είναι δημόσιοι υπάλληλοι ή ιατροί του Ε.Σ.Υ. ή υπάλληλοι φορέων του δημόσιου τομέα, όπως αυτός είχε οριοθετηθεί με το άρθρο 1 παράγραφος 6 του ν. 1256/1982 ή των Τ.Ε.Δ.Κ. ή της Κ.Ε.Δ.Κ.Ε. χορηγείται από την υπηρεσία τους ειδική άδεια για όλο το διάστημα που ασκούν τα καθήκοντά τους. 
Οι ανωτέρω διατάξεις εφαρμόζονται και για τους δικηγόρους με σχέση έμμισθης εντολής τραπεζών του δημόσιου τομέα, όπως αυτός είχε οριοθετηθεί με τις ίδιες ως άνω διατάξεις.
Η ανωτέρω άδεια χορηγείται υποχρεωτικά από την υπηρεσία του υπαλλήλου και χωρίς σχετική αίτηση αυτού."
11. Η περίπτωση δ' της παραγράφου 7 του άρθρου 15 του ν. 2503/1997 και το έβδομο εδάφιο της παραγράφου 2 του άρθρου 20 του ν. 2344/1995 καταργούνται.
12. Το τελευταίο εδάφιο της παραγράφου 8 του άρθρου 18 του ν. 2539/1997 αντικαθίσταται, ως ακολούθως:
"Η πρόσληψη του προσωπικού αυτού και για τον κλάδο και για την ειδικότητα που δεν απαιτείται διαγωνισμός γίνεται από τους ίδιους τους Ο.Τ.Α. πρώτης βαθμίδας με τη διαδικασία και τα κριτήρια του άρθρου 18 του ν. 2190/1994, όπως ισχύει κάθε φορά. 
Για την πρόσληψη προσωπικού εκδίδεται απόφαση του συμβουλίου του οικείου Ο.Τ.Α., με την οποία αποφασίζεται η πραγματοποίηση των προσλήψεων. Η απόφαση αυτή περιλαμβάνει τις συγκεκριμένες υπηρεσίες ανταποδοτικού χαρακτήρα και τις αντίστοιχες κενές οργανικές θέσεις, για τις οποίες προορίζεται το προσωπικό, τις διατάξεις στις οποίες προβλέπονται τα αντίστοιχα ανταποδοτικά τέλη, τον αριθμό των προκηρυσσόμενων θέσεων κατά κατηγορία και ειδικότητα, τα απαιτούμενα προσόντα. 
Βάσει της απόφασης αυτής εκδίδεται προκήρυξη από το δήμαρχο ή πρόεδρο κοινότητας. 
Η σχετική προκήρυξη δημοσιεύεται ολόκληρη στην Εφημερίδα της Κυβερνήσεως (τεύχος προκηρύξεων Α.Σ.Ε.Π.). 
Μετά την παραπάνω δημοσίευση, δημοσιεύεται περίληψη της προκήρυξης σε μία τουλάχιστον τοπική εφημερίδα, εφόσον εκδίδεται, και σε δύο ημερήσιες της έδρας του νομού. 
Η προκήρυξη αναρτάται στο κατάστημα του δήμου ή της κοινότητας. Για την ανάρτηση συντάσσεται πρακτικό. 
Στην περίληψη αναφέρεται ο αριθμός των θέσεων που προκηρύσσονται κατά κατηγορία και ειδικότητα, τα απαιτούμενα προσόντα, ο αριθμός του φύλλου της Εφημερίδας της Κυβερνήσεως, που έχει δημοσιευθεί η προκήρυξη, η υπηρεσία στην οποία υποβάλλονται οι αιτήσεις και η προθεσμία υποβολής αιτήσεων, η οποία είναι εικοσαήμερη και αρχίζει από την επομένη της τελευταίας δημοσίευσης της περίληψης στον τύπο. Η τελευταία δημοσίευση της περίληψης γίνεται μετά από δέκα (10) ημέρες τουλάχιστον από τη δημοσίευση της προκήρυξης στην Εφημερίδα της Κυβερνήσεως (τεύχος προκηρύξεων Α.Σ.Ε.Π.). 
Το περιεχόμενο της περίληψης μεταδίδεται, όπου αυτό είναι δυνατόν και από ραδιοτηλεοπτικά μέσα. 
Η αίτηση επέχει θέση υπεύθυνης δήλωσης του άρθρου 8 του ν. 1599/1986 (ΦΕΚ 75 Α') και η ανακρίβεια των δηλωμένων στοιχείων επισύρει τις προβλεπόμενες ποινικές κυρώσεις. 
Η προκήρυξη αποστέλλεται πριν τη δημοσίευση στο Α.Σ.Ε.Π., το οποίο οφείλει να την ελέγξει από άποψη νομιμότητας εντός δεκαπέντε (15) ημερών. Αν παρέλθει άπρακτη η προθεσμία των δεκαπέντε (15) ημερών, τεκμαίρεται η σύμφωνη γνώμη του Α.Σ.Ε.Π.. Οι σχετικοί πίνακες κατάταξης των υποψηφίων αποστέλλονται στο Α.Σ.Ε.Π., το οποίο ασκεί έλεγχο αυτεπαγγέλτως ή μετά από ένσταση υποψηφίων. Μετά τον έλεγχο ο οικείος φορέας καταρτίζει τους οριστικούς πίνακες κατάταξης, καθώς και τους πίνακες διοριστέων, τους οποίους και αποστέλλει για δημοσίευση στην Εφημερίδα της Κυβερνήσεως (Τεύχος Προκηρύξεων Α.Σ.Ε.Π.). Η πρόσληψη όμως του προσωπικού μπορεί να γίνεται αμέσως μετά την κατάρτιση των πινάκων κατάταξης των υποψηφίων και πριν τον αυτεπάγγελτο ή κατ' ένσταση έλεγχο του Α.Σ.Ε.Π.. Μετά τη δημοσίευση των οριστικών πινάκων διοριστέων οι τυχόν ήδη προσληφθέντες που δεν περιλαμβάνονται σε αυτούς απολύονται. Οι απολυόμενοι λαμβάνουν τις αποδοχές που προβλέπονται για την απασχόλησή τους έως την ημέρα της απόλυσης, χωρίς οποιαδήποτε αποζημίωση από την αιτία αυτή."
13. Οι δήμοι και οι κοινότητες και οι Νομαρχιακές Αυτοδιοικήσεις, πέραν της υποχρεωτικής ασφαλίσεως της εξ ατυχημάτων αυτοκινήτων αστικής ευθύνης τους, δύνανται να ασφαλίζουν περιουσιακά τους στοιχεία και δραστηριότητες κινητά ή ακίνητα, καθώς και την αστική ευθύνη εκ των δραστηριοτήτων που συντελούν στην εκπλήρωση των σκοπών τους σε ασφαλιστικές επιχειρήσεις ιδιωτικού ή δημόσιου δικαίου. Στις ασφαλίσεις αυτές δύνανται να διαμεσολαβούν και δημοτικές επιχειρήσεις που ασκούν νόμιμα δραστηριότητες του ν. 1569/1985. 
14. Καταργείται εφεξής το άρθρο 19 του ν.δ. 3370/ 1955 "περί κυρώσεως του Κώδικος Ελληνικής Ιθαγενείας" (ΦΕΚ 258 Α'). 
 

  



Σελίδα 10501 
15. Η παρ. 4 του άρθρου 13 του ν. 2539/1997 (ΦΕΚ 244 Α') τροποποιείται ως εξής:
Στο στοιχ. α) διαγράφονται οι λέξεις "για τη χρηματοδότηση των Υποπρογραμμάτων 1, 2 και 4"
Στο στοιχ. β) διαγράφονται οι λέξεις "για τη χρηματοδότηση του Υποπρογράμματος 4"
Στο στοιχ. γ) διαγράφονται οι λέξεις "για τη χρηματοδότηση των Υποπρογραμμάτων 4 και 5"
Στο στοιχ. δ) διαγράφονται οι λέξεις "για τη χρηματοδότηση των Υποπρογραμμάτων 1, 2 και 4"
Στο στοιχ. ε) διαγράφονται οι λέξεις "για τη χρηματοδότηση των Υποπρογραμμάτων 2, 3 και 5"
Στο στοιχ. στ) διαγράφονται οι λέξεις "για τη χρηματοδότηση των Υποπρογραμμάτων 3, 4 και 5."
16. Η προθεσμία της παραγράφου 6 του άρθρου 9 του ν. 2503/1997 (ΦΕΚ 107 Α'/30.5.1997) "Διοίκηση, οργάνωση, στελέχωση της Περιφέρειας, ρύθμιση θεμάτων για την τοπική αυτοδιοίκηση και άλλες διατάξεις" παρατείνεται μέχρι την 31.12.2000 από τότε που έληξε.
17. Το δεύτερο εδάφιο της παρ. 1 του άρθρου 45 του ν. 2218/1994 αντικαθίσταται ως εξής:
"Η βεβαίωση της παράβασης γίνεται από το όργανο της υπηρεσίας των παραγράφων 2 και 3 του άρθρου 24 του π.δ. 410/1995 ή από υπαλλήλους του δήμου ή της κοινότητας, που ορίζονται με απόφαση του δημάρχου ή προέδρου κοινότητας."
18. Στην παράγραφο 1 του άρθρου 47 του π.δ. 410/ 1995 προστίθενται τα εξής:
"Οι υπάλληλοι των Ο.Τ.Α. που συνενώνονται σε έναν Ο.Τ.Α. δεν μπορούν να εκλεγούν ή να είναι δήμαρχοι, πρόεδροι κοινοτήτων και δημοτικοί και κοινοτικοί σύμβουλοι στο νέο Ο.Τ.Α. που προκύπτει από τη συνένωση."
19. Το προσωπικό κοινότητας ή δήμου που καταργείται και δεν συνενώνεται ολόκληρος σε νέο Ο.Τ.Α., αλλά οι συνοικισμοί αυτού συνενώνονται σε περισσότερους από έναν νέους Ο.Τ.Α. κατανέμεται με αιτιολογημένη απόφαση του Γενικού Γραμματέα της Περιφέρειας στους νέους αυτούς Ο.Τ.Α. που προκύπτουν από τις συνενώσεις και καθίσταται προσωπικό αυτών. 
20. Μετά τις λέξεις "οργανισμοί τοπικής αυτοδιοίκησης" της παραγράφου 1 του άρθρου 35 του π.δ. 410/ 1995 προστίθενται οι λέξεις "α' και β' βαθμού" και πριν από τις λέξεις: "η Κεντρική 'Ενωση Δήμων και Κοινοτήτων Ελλάδας" της ίδιας παραγράφου προστίθενται οι λέξεις: "η 'Ενωση Νομαρχιακών Αυτοδιοικήσεων Ελλάδας".
'Aρθρο 10
Κάλυψη δαπανών
1. Οι δαπάνες που προκαλούνται από τις διατάξεις του παρόντος νόμου σε βάρος του Κρατικού Προϋπολογισμού ύψους 897.000.000 δρχ. για τη διεξαγωγή εκάστης των εκλογών και 302.500.000 δρχ. για κάθε οικονομικό έτος θα καλυφθούν για μεν το τρέχον οικονομικό έτος από τις σχετικές πιστώσεις που έχουν εγγραφεί στον προϋπολογισμό του Υπουργείου Εσωτερικών, Δημόσιας Διοίκησης και Αποκέντρωσης, για δε τα επόμενα οικονομικά έτη από τις πιστώσεις που θα εγγράφονται στον ανωτέρω προϋπολογισμό. 
2. Οι δαπάνες που προκαλούνται σε βάρος των Ο.Τ.Α. Α' και Β' βαθμού θα καλύπτονται τόσο για το τρέχον οικονομικό έτος, όσο και για τα επόμενα οικονομικά έτη από τις πιστώσεις που θα εγγράφονται στους προϋπολογισμούς των φορέων αυτών για την καταβολή ασφαλίστρων. 
'Αρθρο 11
Προσθήκη και αντικατάσταση διατάξεων που αφορούν την Αρχή Προστασίας Δεδομένων Προσωπικού Χαρακτήρα
1. Στο τέλος της παρ. 2 του άρθρου 14 του ν. 2190/ 1994, όπως αυτή έχει τροποποιηθεί και συμπληρωθεί με τις διατάξεις των νόμων 2247/1994 (άρθρο 1 παρ. 2 περ. α'), 2335/1995 (άρθρο 17 παρ. 4), 2336/1995 (άρθρο 3 παρ. 2), 2434/1996 (άρθρο 25 παρ. 1) και 2527/1997 (άρθρο 1 παρ. 7) προστίθεται περίπτωση ιθ', που έχει ως εξής:
"ιθ) Το προσωπικό του κλάδου ελεγκτών της Γραμματείας της Αρχής Προστασίας Δεδομένων Προσωπικού Χαρακτήρα (ν. 2472/1997). Ο διορισμός του προσωπικού τούτου γίνεται από την Αρχή, με επιλογή ή διαγωνισμό ύστερα από σχετική προκήρυξη σύμφωνα με απόφαση της Αρχής με την οποία ρυθμίζονται οι επί μέρους λεπτομέρειες. Για το διορισμό εκδίδεται απόφαση του Υπουργού Δικαιοσύνης, η οποία δημοσιεύεται στην Εφημερίδα της Κυβερνήσεως."
2. Oι προθεσμίες που ορίζονται στις παραγράφους 1, 2, 3 και 4 του άρθρου 24 του ν. 2472/1997 λήγουν στις 31 Δεκεμβρίου 1998.
3. Το τελευταίο εδάφιο της παραγράφου 4 του άρθρου 16 του ν. 2472/1997 αντικαθίσταται ως εξής:
"Κατά την πρώτη εφαρμογή του παρόντος η θητεία των έξι (6) μελών της Αρχής είναι τετραετής. Μετά τη δεύτερη συγκρότηση της Αρχής γίνεται κλήρωση μεταξύ των έξι τακτικών μελών της, ώστε τρία να έχουν τετραετή θητεία και τρία διετή.
4. Η παράγραφος 2 του άρθρου 18 του ν. 2472/1997 αντικαθίσταται ως εξής:
"Οι μηνιαίες αποδοχές του Προέδρου της Αρχής είναι αντίστοιχες με το σύνολο των εκάστοτε μηνιαίων αποδοχών του Προέδρου του Νομικού Συμβουλίου του Κράτους, των δε μελών της Αρχής αντίστοιχες με το σαράντα τοις εκατό (40%) των αποδοχών του Προέδρου κατά παρέκκλιση από κάθε άλλη διάταξη. Οι αποδοχές των αναπληρωτών του Προέδρου και των μελών της Aρχής είναι αντίστοιχες με το 1/3 των μηνιαίων αποδοχών του Προέδρου και των τακτικών μελών της Αρχής και καταβάλλονται σε αυτούς εφόσον κατά βεβαίωση του Προέδρου της Αρχής προσέφεραν κατά τη διάρκεια του μηνός υπηρεσία πλην της τυχόν συμμετοχής τους σε συνεδριάσεις της Αρχής. Η αποζημίωση του Προέδρου, των μελών της Αρχής και του Γραμματέα για κάθε συνεδρίαση στην οποία μετέχουν ορίζεται με κοινή απόφαση των Υπουργών Δικαιοσύνης και Οικονομικών. Οι διατάξεις για τις δαπάνες κινήσεως των μετακινούμενων προσώπων με εντολή του Δημοσίου για εκτέλεση υπηρεσίας που ισχύουν κάθε φορά έχουν εφαρμογή και για τη μετακίνηση των μελών και των υπαλλήλων της Αρχής. Ο Πρόεδρος της Αρχής εκδίδει τις σχετικές εντολές μετακίνησης. Η ισχύς των παραπάνω διατάξεων αρχίζει από την έναρξη λειτουργίας της Αρχής."
5. Στο τέλος της παρ. 2 του άρθρου 20 του ν. 2472/ 1997 προστίθεται πέμπτο εδάφιο, που έχει ως εξής:
"Ως υπάλληλοι του Τμήματος Ελεγκτών της Γραμματείας της Αρχής μπορούν να προσλαμβάνονται και δικηγόροι, χωρίς να αποβάλλουν τη δικηγορική ιδιότητα, αλλά με αναστολή της ασκήσεως της δικηγορίας κατά τη διάρκεια της θητείας τους."
'Αρθρο 12
Κατασκευή Εφετείου Αθηνών
Προκειμένου για το έργο της κατασκευής των οικοδομικών και ηλεκτρομηχανολογικών εργασιών αποπεράτωσης του Εφετείου Αθηνών και της Αίθουσας Εορτών του Δικαστικού Μεγάρου Αθηνών, που προκηρύχθηκε με την από 23 Φεβρουαρίου 1993 προκήρυξη της Διεύθυνσης Κτιριακών 'Εργων του Υπουργείου Περιβάλλοντος, Χωροταξίας και Δημόσιων 'Εργων, ως συνολικό συμβατικό ποσό για την εφαρμογή της παρ.1 του άρθρου 8 του ν. 1418/1984 (ΦΕΚ 23 Α'), όπως ίσχυε κατά το χρόνο της προκηρύξεως (23.2.1993) και έχει εφαρμογή στο έργο αυτό, νοείται το ποσό που χρειάζεται για την ολοκλήρωση του εκτελούμενου έργου, με βάση τις ποσότητες εργασιών και υλικών που προέκυπταν από τις πραγματικές ανάγκες του έργου κατά το χρόνο της προκηρύξεώς του, όπως οι ανάγκες αυτές προσδιορίζονται και προκύπτουν από μελέτη του νέου φορέα κατασκευής του έργου (Θέμις Κατασκευαστική Α.Ε.), με προϋπολογισμό και τιμολόγηση του τριμήνου της μελέτης δημοπράτησης, που 
 

  



Σελίδα 10502 
εγκρίνεται με απόφαση του εποπτεύοντος Υπουργού Δικαιοσύνης. Κατά τον υπολογισμό των ποσοτήτων αυτών και της αξίας τους λαμβάνονται υπόψη και οι μεταβολές που επήλθαν στους κανονισμούς κατασκευής και εκτέλεσης του έργου αυτού, μετά την κατά το έτος 1969 σύνταξη της αρχικής μελέτης και μέχρι της προκηρύξεως.
Το ως άνω συνολικό συμβατικό ποσό θα προκύψει μετά την εφαρμογή επί του τελικού ποσού του νεοκαταρτιζόμενου προϋπολογισμού της αρχικής μέσης έκπτωσης και με πρόσθεση των νεοεγκριθέντων απροβλέπτων.
Το κατά τα ανωτέρω καθοριζόμενο συνολικό συμβατικό ποσό εφαρμόζεται αποκλειστικά και μόνο για τον έλεγχο τήρησης του ανώτατου ορίου υπέρβασης της δαπάνης του έργου. Αύξηση του ως άνω συνολικού συμβατικού ποσού πέραν του 50% απαγορεύεται (παρ. 1 του άρθρου 8 του ν. 1418/1984).
Κατά τα λοιπά εξακολουθεί να ισχύει η υφιστάμενη Σύμβαση, που θα συνεχίσει να εκτελείται με το νομικό καθεστώς του χρόνου δημοπράτησης του 'Εργου. Για την εφαρμογή της παραγράφου 2 του άρθρου 8 του ν. 1418/1984 λογίζεται ως συμβατική δαπάνη κάθε ομάδας ομοειδών εργασιών η δαπάνη που προσδιορίζεται στον αρχικό προϋπολογισμό της εν λόγω σύμβασης κατά κατηγορία και ομάδα ομοειδών εργασιών.
Αρμόδιος για την κρίση των Αιτήσεων Θεραπείας του αναδόχου του έργου "Συνέχιση και αποπεράτωση οικοδομικών και ηλεκτρομηχανολογικών εργασιών Εφετείου και Αίθουσας Εορτών Δικαστικού Μεγάρου Αθηνών" είναι ο Υπουργός Δικαιοσύνης. Η διάταξη αυτή έχει εφαρμογή και για τις εκκρεμείς Αιτήσεις Θεραπείας, ανεξάρτητα από το όργανο στο οποίο αυτές έχουν απευθυνθεί.
Διάδικος στις νέες δίκες που ανοίγονται με προσφυγές του αναδόχου του πιο πάνω έργου κατά πράξεων που εκδίδονται ή έχουν εκδοθεί επί των πιο πάνω Αιτήσεων Θεραπείας είναι ο Υπουργός Δικαιοσύνης και αρμόδιο δικαστήριο είναι το Εφετείο Αθηνών. Επί των δικών που είναι ήδη σε εξέλιξη επί του προκειμένου έργου υπεισέρχεται ως διάδικος ο Υπουργός Δικαιοσύνης αντί της Αρχής κατά της οποίας έχει στραφεί ο ανάδοχος.
'Αρθρο 13
Αύξηση θέσεων αντιπροέδρων Αρείου Πάγου, Προέδρων Εφετών και Εισαγγελέων Εφετών
Ο συνολικός αριθμός των οργανικών θέσεων των αντιπροέδρων του Αρείου Πάγου αυξάνεται κατά μία (1) και ορίζονται σε ενννέα (9), των προέδρων Εφετών αυξάνεται κατά δέκα (10) με τη δημοσίευση του παρόντος και εισέτι δέκα (10) από 1.1.1999 και ορίζονται σε ογδόντα τέσσερις (84) , και των Εισαγγελέων Εφετών κατά πέντε (5) με τη δημοσίευση του παρόντος και κατά δύο (2) από 1.1.1999 και ορίζονται σε τριάντα επτά (37).
'Aρθρο 14
'Eναρξη ισχύος
Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επί μέρους διατάξεις.]
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση.
Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Νομικού Προσώπου Δημοσίου Δικαίου με την επωνυμία "Οργανισμός Διαχείρισης Δημοσίου Χρέους (ΟΔ.ΔΗ.Χ.) και άλλες διατάξεις".
Θα συζητηθεί κατά την παρούσα συνεδρίαση.
Υπουργείου Εσωτερικών, Δημόσιας Διοίκησης και Αποκέντρωσης
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των Πρωτοκόλλων Συνεργασίας στους τομείς της Τοπικής Αυτοδιοίκησης, της Πολιτικής 'Αμυνας και Πολιτικής Προστασίας και της Δημόσιας Διοίκησης μεταξύ του Υπουργείου Εσωτερικών, Δημόσιας Διοίκησης και Αποκέντρωσης της Ελληνικής Δημοκρατίας και των Υπουργείων Εσωτερικών και Οικονομικών της Κυπριακής Δημοκρατίας."
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Εθνικής 'Αμυνας.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Μνημονίου 'Ατυπης Συμφωνίας (Μ.Ο.U.) για τον σχηματισμό και τη λειτουργία μιας κοινοπραξίας SAMSON POD για την υλοποίηση της Συνθήκης των Ανοικτών Ουρανών (Open Skies), Φάση Ι."
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Δημόσιας Τάξης.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των Πρωτοκόλλων βάσει του άρθρου Κ3 της Συνθήκης για την Ευρωπαϊκή 'Ενωση και του άρθρου 41 παρ. 3 της Σύμβασης για την ίδρυση Ευρωπαϊκής Αστυνομικής Υπηρεσίας (Σύμβαση EUROPOL), σχετικά με τα προνόμια και τις ασυλίες της EUROPOL, των μελών των οργάνων της, των αναπληρωτών διευθυντών και των υπαλλήλων της, και με την ερμηνεία της Σύμβασης EUROPOL από το Δικαστήριο των Ευρωπαϊκών Κοινοτήτων με προδικαστικές αποφάσεις".
Ερωτάται το Σώμα: Γίνεται δεκτό το νομοσχέδιο;
ΣΤΡΑΤΗΣ ΚΟΡΑΚΑΣ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Εμπορικής Ναυτιλίας.
Μόνη συζήτηση επι της αρχής, των άρθρων και του συνόλου του σχεδίου νόμου: "Κύρωση του Πρωτοκόλλου Συνεργασίας μεταξύ του Υπουργείου Εμπορικής Ναυτιλίας της Ελληνικής Δημοκρατίας και του Υπουργείου Εσωτερικών της Δημοκρατίας της Αλβανίας, σχετικα με την εκτέλεση κοινών περιπολιών από την Αστυνομία Συνόρων και το Ελληνικό Λιμενικό Σώμα για την αποτελεσματικότερη αστυνόμευση της θαλάσσιας μεθορίου μεταξύ των δυο χωρών".
Ερωτάται το Σώμα: Γίνεται δεκτό το νομοσχέδιο;
ΜΑΡΙΑ ΜΠΟΣΚΟΥ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Δικαιοσύνης.
Μόνη συζήτηση επί της αρχής των άρθρων και του συνόλου του σχεδίου νόμου: "Εφαρμογή των αποφάσεων 827/25.5.1993 και 955/8.11.1994 του Συμβουλίου Ασφαλείας των Ηνωμένων Εθνών με τις οποίες ιδρύθηκαν δυο Διεθνή Ποινικά Δικαστήρια για την εκδίκαση παραβιάσεων του διεθνούς ανθρωπιστικού δικαίου στο έδαφος της πρώην Γιουγκοσλαβίας και της Ρουάντα".
Ερωτάται το Σώμα: Γίνεται δεκτό το νομοσχέδιο;
ΜΑΡΙΑ ΜΠΟΣΚΟΥ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Θα ήθελα να διευκρινίσω και αυτό δεν αφορά μόνο τις κυρώσεις αυτών των διεθνών συνθηκών για τις οποίες μιλησατε προηγουμένως, αλλά είναι γενικότερο, ότι η Νέα Δημοκρατία δεν θα δεχθεί εφεξής, επειδή δεν είναι απλό πράγμα η κύρωση έστω και αν δεν έχουμε αντιρρηση σε ορισμένα πράγματα, να συζητηθεί 
 

  



Σελίδα 10503 
κύρωση συνθήκης χωρίς να παρίσταται ο αρμόδιος Υπουργός, ο οποίος εισηγείται το σχετικό νομοσχέδιο.
Οι διεθνείς συνθήκες μπορεί να μας βρίσκουν σύμφωνους στα περισσότερα πράγματα, αλλά πρόκειται για αρκετά σοβαρά ζητήματα, ώστε πρέπει τουλάχιστον να παρίσταται έστω συμβολικά ο αρμόδιος Υπουργός. Επομένως, το "κρατείται" δεν είναι μόνο τυπικό. Δεν θα δεχθούμε να συζητήσουμε έστω και αν είμαστε σύμφωνοι, εάν δεν παρίσταται ο Υπουργός ο οποιος εισηγείται το νομοσχέδιο.
ΠΡΟΕΔΡΕΥΩΝ (Παναγιώτης Ν. Κρητικός) Είναι μια πάγια κοινοβουλευτική πρακτική όπως ξερετε κατά την οποία δεν παρίσταται ο αρμόδιος Υπουργός...
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι πάγια, κύριε Πρόεδρε. 
ΠΡΟΕΔΡΕΥΩΝ (Παναγιώτης Ν. Κρητικός): ... και όχι μόνο της παρούσης Κυβερνήσεως. Είσθε νέος συνάδελφος σ' αυτήν την Αίθουσα. 
ΠΡΟΚΟΠΗΣ ΠΑΥΛΟΠΟΥΛΟΣ: Τα δυο χρόνια που είμαι εδώ εγώ, κύριε Πρόεδρε, παρίσταται ο αρμόδιος Υπουργός.
ΠΡΟΕΔΡΕΥΩΝ (Παναγιώτης Ν. Κρητικός): Δεχθείτε κάποια πληροφορία και από τους παλαιότερους. Βεβαίως, δεν είναι υποχρεωτική η παρουσία του αρμόδιου Υπουργού. 
ΠΡΟΚΟΠΗΣ ΠΑΥΛΟΠΟΥΛΟΣ: Εν πάση περιπτώσει σας λέω τη θέση της Νέας Δημοκρατίας. 
ΠΡΟΕΔΡΕΥΩΝ (Παναγιώτης Ν. Κρητικός): Θα εισέλθουμε τώρα στο νομοσχέδιο του Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Νομικού Προσώπου Δημοσίου Δικαίου με την επωνυμία "Οργανισμός Διαχείρισης Δημοσίου Χρέους (ΟΔ.ΔΗ.Χ.) και άλλες διατάξεις".
Η Διάσκεψη των Προέδρων έχει αποφασίσει τη συζήτηση αυτού του νομοσχεδίου με τη συνήθη διαδικασία σε δυο συνεδριάσεις. 
Ο εισηγητής του ΠΑΣΟΚ κ. Ανωμερίτης έχει το λόγο.
ΓΕΩΡΓΙΟΣ ΑΝΩΜΕΡΙΤΗΣ: Κυρίες και κύριοι συνάδελφοι, είναι κοινά αποδεκτό ότι το σοβαρότερο ίσως πρόβλημα της ελληνικής οικονομίας βρίσκεται στο υψηλό δημόσιο χρέος. Η διαχρονική εξέλιξή του τα τελευταία τριάντα χρόνια δείχνει ότι ως ποσοστό του ακαθάριστου εθνικού προϊόντος συνεχώς αυξάνεται. Κατά την πρώτη δεκαετία αυτών των τριάντα χρόνων ο ρυθμός συσσώρευσης είναι σχετικα υψηλός. Τη δεύτερη δεκαετία του 1980 γίνεται ιδιαίτερα υψηλός. Κορυφώνεται την τρίτη δεκαετία, ιδιαίτερα με την εκτίναξη του δείκτη στα έτη 1990-1994 όπου το χρέος της γενικής κυβέρνησης ανέβηκε από το 82,6% στο 113,6%.
Σήμερα στις χώρες της Ενωμένης Ευρωπης η Ελλάδα μαζί με το Βέλγιο, την Ιρλανδία και τη Γαλλία αποτελούν τις χώρες με το υψηλότερο δημόσιο χρέος. Από το 1996 διαφαίνεται μια τάση βαθμιαίας εξασθένησης της δυναμικής του δημόσιου χρέους που έχει άμεση σχέση με τις βελτιώσεις τριών δεικτών της ελληνικής οικονομίας.
Πρώτον, των επιτοκίων δανεισμού, δεύτερον της δημιουργίας πρωτογενούς πλεονάσματος και τρίτον του ρυθμού αύξησης του ΑΕΠ. 'Ετσι το ανεξόφλητο υπόλοιπο του χρέους της κεντρικής διοίκησης στο τέλος του 1997 εκτιμάται σε τριάντα εννέα τρισεκατομμύρια τέσσερα δισεκατομμύρια (39.004.000.000.000) δραχμές ή στο 120,2% του ΑΕΠ έναντι 122,5% του 1996. Το δημόσιο χρέος επίσης, σύμφωνα με τα κριτήρια της Συνθήκης του Μάαστριχτ και τους κανονισμούς των συμβουλίων με τις όποιες επεξηγήσεις τους εκτιμάται για το 1997 στο 109,9% έναντι 112,6% του 1996. Είναι γνωστό ότι στον κοινοτικό ορισμό συμπεριλαμβάνεται η κεντρική διοίκηση που περιγράφεται από την κεντρική κυβέρνηση και τις 'Ενοπλες Δυνάμεις, σύμφωνα με τα στοιχεία όπως είναι γραμμένα στον προϋπολογισμό, τους ΟΤΑ, τους οργανισμούς κοινωνικών ασφαλίσεων και τα λοιπά Νομικά Πρόσωπα Δημοσίου Δικαίου, το ενδοκυβερνητικό χρέος. 
Η συμμετοχή σε αυτό το χρέος του εξωτερικού δανεισμού έχει διαμορφωθεί στο 19,8% από το οποίο το 29% είναι σε δολάρια, στο 20% σε μάρκα και το 31% σε γιεν.
Κυρίες και κύριοι συνάδελφοι, στην οικονομική επιστήμη δεν έχει ποτέ απαντηθεί ή τεθεί θέμα άριστου επίπεδου χρέους ως προς το ΑΕΠ. Γι' αυτό το πρόβλημα για όλους μας εντοπίζεται πάντα στις παρεπόμενες αρνητικές συνέπειες που επιφέρει στα άλλα βασικά μεγέθη της οικονομίας, που προσδιορίζουν τη δομή και την εξέλιξή της.
Στην Ελλάδα διαχρονικά και μέχρι το 1986 δεν είχαμε αναπτύξει θεσμούς διαχείρισης και διαπραγμάτευσης. Εξάλλου και στις επιτροπές για το πιστωτικό σύστημα σε όλα εκείνα τα χρόνια οι όποιες έρευνες ή επιτροπές είχαν γίνει δεν είχαν καταλήξει και εκείνες σε θεσμούς ή λογικές που θα μπορούσαν να έχουν ανταπόκριση, σε θεσμούς διαχείρισης του δημόσιου πια τομέα. Από το 1986 και μετά παράλληλα με τις πολιτικές απελευθέρωσης από διοικητικές παρεμβάσεις τον μηχανισμό του χρηματοπιστωτικού συστήματος, στην αγορά χρήματος και κεφαλαίων άρχισαν να εφαρμόζονται πολιτικές τέτοιες, ώστε να αντιμετωπιστούν οι στρεβλώσεις, που κυρίως προκαλούσε ο βραχυπρόθεσμος χαρακτήρας του εσωτερικού χρέους, οι ανεξέλεγκτες εγγυοδοσίες του δημόσιου τομέα κ.λπ. Στην ίδια περίοδο έγιναν πολλές προσπάθειες σε θεσμικό και διαχειριστικό επίπεδο, ώστε να επηρεαστούν προς μία θετική κατεύθυνση όλοι εκείνοι οι παράγοντες από τους οποίους εξαρτάται η διάρθρωση και η διαχείριση του δημόσιου χρέους. Είναι γνωστό ότι απ' όλους τους παράγοντες αύξησης του δημόσιου χρέους, ο πιο σημαντικός υπήρξαν τα συνεχώς διευρυμένα πρωτογενή ελλείμματα, αφού σε μία χώρα με μεγάλη παραοικονομία και αναποτελεσματικούς φοροελεγκτικούς μηχανισμούς τα έσοδα αδυνατούσαν να καλύψουν τις δαπάνες. Αυτό δεν σημαίνει ότι δεν άξιζαν προσοχής και οι επιδράσεις των λοιπών προσδιοριστικών παραγόντων, δηλαδή των επιτοκίων, του πληθωρισμού, της οικονομικής μεγέθυνσης κυρίως. Φυσικά πέρα από αυτούς τους προσδιοριστικούς παράγοντες υπήρξαν και μία σειρά άλλων παραγόντων που αύξησαν εξωγενώς το χρέος:
Πρώτον, τα ελλείμματα διαφόρων λογαριασμών διαχείρισης, κυρίως αυτών που επόπτευε ή ήταν ανοιγμένοι στην Τράπεζα της Ελλάδος.
Δεύτερον, οι καταπτώσεις των εγγυήσεων του ευρύτερου δημόσιου τομέα και των ΟΤΑ, που είναι γνωστό ότι για την κάλυψή τους απαιτήθηκε πολύ αργότερα ένα τεράστιο ποσό.
Τρίτον, οι συναλλαγματικές διαφορές.
Τις οικονομικές επιπτώσεις του μεγάλου δημόσιου χρέους όλοι τις γνωρίσαμε με τα ψηλά επιτόκια, τη μείωση των ιδιωτικών παραγωγικών επενδύσεων, την ενίσχυση του πληθωρισμού, τις επιπτώσεις στην ανταγωνιστικότητα ορισμένων προϊόντων και εκείνων ιδιαίτερα που έχουν σχέση με τις διεθνείς αγορές και την αγωνία των κινδύνων εξυπηρέτησης, ακόμα και τούτου, του ίδιου του δημοσίου χρέους.
Ακριβώς γι' αυτούς τους λόγους το Πρόγραμμα Σύγκλισης 1994-1999 τοποθετεί το χρέος στο κέντρο των προτεραιοτήτων. Με ικανοποίηση και παρά τους σχετικά αργούς ρυθμούς υλοποίησης των διαρθρωτικών πολιτικών συνολικά εδώ και χρόνια, θα πρέπει να παραδεχθούμε, ότι έστω και με οριακά επιτόκια -για να μην πάρουμε επιμέρους σενάρια- η όλη πολιτική επίτευξη των στόχων κινείται σε ικανοποιητικό επίπεδο. 
Κυρίες και κύριοι συνάδελφοι, ζούμε πλέον σε ένα περιβάλλον χρηματοοικονομικών αγορών και προϊόντων, όπου μεγάλοι πιστωτικοί οργανισμοί, επιχειρήσεις και κυβερνήσεις, προσπαθούν να διαχειριστούν τα πλεονάσματά τους ή τα χρέη τους, μέσα από ευκαιρίες, με διαφορετικούς όρους και προϋποθέσεις ή κινδύνους, που νέες διαδικασίες, νέες αγορές, νέα εργαλεία στη σημερινή εποχή προσφέρουν.
Αυτό το νέο περιβάλλον απαιτεί άλλης μορφής υποδομές και πρακτικές διαχείρισης ακόμα και από τον πιο μεγάλο πελάτη των διεθνών αγορών που είναι το Κράτος. 'Ηδη προς αυτήν την κατεύθυνση έγιναν τα τελευταία χρόνια σημαντικά βήματα, τόσο με το ν. 2187/94 που αφορούσε λειτουργίες του συζητούμενου θέματος, σε σχέση με την Τράπεζα της Ελλάδος, όσο και με τις βελτιώσεις του Οργανισμού του Υπουργείου Οικονομικών. Προς αυτή την κατεύθυνση του εκσυγχρονισμού κινείται και το συζητούμενο σχέδιο νόμου. Ο εκσυγχρονισμός ως μέσο και όχι ως ιδεολογία.
 

  



Σελίδα 10504 
Σε όλες τις ευρωπαϊκές χώρες η χάραξη της πολιτικής διαχείρισης έχει προσλάβει δυναμικό και πολυδιάστατο χαρακτήρα, προσαρμοζόμενη στις νέες συνθήκες των χρηματοπιστωτικών αγορών. Το ίδιο συμβαίνει και στις πολιτικές αντιστάθμισης κινδύνων με πολιτικές επιλογές, άριστης σύνθεσης του χρέους, συμμετοχή στις πρωτογενείς και δευτερογενείς αγορές, στη χρησιμοποίηση βασικών χρηματοδοτικών εργαλείων.
Η Κυβέρνηση είχε ήδη προαναγγείλει την επιλογή ίδρυσης αυτόνομου οργανισμού διαχείρισης δημοσίου χρέους, όταν κατέθεσε τον προϋπολογισμό του 1998. Στις σελίδες μάλιστα, του προϋπολογισμού 198 και 199, έδινε πλήρες πληροφορίες για τους στόχους, τη δομή και τα χαρακτηριστικά του οργανισμού. Η ίδια όμως τάση αναζήτησης νέων οργάνων και θεσμών, φορέων διαχείρισης, έχει γίνει σε πάρα πολλές χώρες και οι απόψεις και οι τάσεις έχουν καταγραφεί.
'Ηδη μάλιστα από το Νοέμβριο του 1995 σε ένα βιβλίο που έχει εκδόσει το ΚΕΠΕ με τίτλο "Πολιτική δημόσιου χρέους" με συντονισμό του Θανάση Μπαλφούσια, περιγράφονται τα βασικά συστήματα τα οποία κυριαρχούν και τα οποία διακρίνονται σε τρεις κατηγορίες:
Πρώτον σε οργανωτικά σχήματα που διαρθρώνονται με κύριο παράγοντα πολιτικής την Κεντρική Τράπεζα. Πιστεύω, όμως, ότι μετά την ίδρυση και λειτουργία της Ευρωπαϊκής Κεντρικής Τράπεζας και την καινούρια ειδική μορφή των επιμέρους κεντρικών τραπεζών, αυτή θα ήταν μια λύση που δεν θα μπορούσε να προχωρήσει στα νέα σημερινά δεδομένα στο χώρο των κεντρικών τραπεζών.
Δεύτερον, με αιτιολογία κυρίως το διαχωρισμό από την άσκηση νομισματικής πολιτικής σε σχήματα που ενσωματώνονται στα Υπουργεία Οικονομικών. 
Και τρίτον, με φορείς διαχείρισης που λειτουργούν αυτόνομα υπό την εποπτεία του κράτους. Η ελληνική εμπειρία χωρίς να καταργεί την επιτελικότητα των υπηρεσιών του Υπουργείου Οικονομικών, οδηγεί τη διαχείριση του χρέους στην τρίτη κατηγορία, στη δημιουργία δηλαδή αυτόνομου οργανισμού με τη μορφή ΝΠΔΔ. Μορφή που είναι βέβαιο ότι θα επιτείνει τα πλεονεκτήματα ευελιξίας και αξιοπιστίας που κατά κανόνα ενυπάρχουν σε έναν αυτόνομο φορέα, θα έλεγα, και διαφάνειας αν ασκηθεί συνεχής και ενδελεχής εσωτερικός έλεγχος και καθημερινή εποπτεία από τα όργανα που προβλέπει ο νόμος αλλά και από τον ίδιο τον Υπουργό. 
Είναι γνωστό ότι πρόκειται για έναν ευαίσθητο χώρο που πολλές φορές και στη διεθνή σκηνή υπάρχουν όχι λίγα σχόλια για το πως κανείς μπορεί να πλουτίσει μέσα από τη διαχείριση τέτοιων πακέτων.
'Ηδη προς την κατεύθυνση της ορθολογικότερης διαχείρισης του δημοσίου χρέους έχουν γίνει σημαντικά βήματα και βελτιώσεις και σε άλλα θέματα, όπως η εισαγωγή των νέων δανειακών προϊόντων με βασικούς αγοραστές κατά κανόνα μικροεπενδυτές ενώ και σε άλλα πακέτα έχουμε και θεσμικούς επενδυτές, τη διαχείριση τίτλων του ελληνικού δημοσίου με λογιστική μορφή, τη φορολόγηση τίτλων του ελληνικού δημοσίου. 
Η επιτυχία αυτού του νέου θεσμού και η μη εμπλοκή ή επικάλυψη των δραστηριοτήτων του με τις επιτελικές υπηρεσίες του Υπουργείου Οικονομικών, θα κριθεί φυσικά στην πράξη. 
'Ηδη όμως το παράδειγμα της 10.Α.Ε. αποτελεί ένα θετικό στοιχείο. Και το λέω αυτό, γιατί είναι ένας από τους πιο πρόσφατους νόμους που κινείται στην ίδια λογική και του υπό ψήφιση νομοσχεδίου και που ήδη, όπως στη Διαρκή Επιτροπή της Βουλής μας είπε ο αρμόδιος Υπουργός, έχει κινηθεί θετικά και έχει αφήσει ένα θετικό οικονομικό αποτέλεσμα.
Ελπίζουμε ότι και ο Οργανισμός Διαχείρισης του Χρέους θα δικαιώσει τους στόχους αυτών που προτείνουν τη συγκεκριμένη μορφή λειτουργίας. Το δημόσιο χρέος δεν αποτελεί μόνο ένα στοιχείο δείκτη για την σύγκλιση της οικονομίας της χώρας μας με τις άλλες ευρωπαϊκές οικονομίες και κυρίως για την πλήρη συμμετοχή μας στην ΟΝΕ. Ειδικά σήμερα θα πρέπει παράλληλα με αυτήν τη διαδικασία -και χαίρομαι γιατί στο Υπουργείο Οικονομικών αυτή η διαδικασία έχει ξεκινήσει και είναι ήδη σε επίπεδο τουλάχιστον μελέτης και προγραμματισμού- να ξεκινήσει και η όλη διαδικασία σε επίπεδο λειτουργίας, οργάνωσης αλλά κυρίως πληροφορικής και στήριξης. Αυτό γιατί η ενσωμάτωση, η προσαρμογή όλων των στοιχείων στο νέο νόμισμα, το ΕUΡO, θα απαιτήσει μια πολύ μεγάλη δουλειά.
Πιστεύω ότι προς αυτήν την κατεύθυνση και με την ευκαιρία που συζητάμε για το δημόσιο χρέος, αλλά και με την ευκαιρία όλων των δημοσιονομικών θεμάτων και μεγεθών καθώς και των φορολογικών θεμάτων, θα πρέπει -και ξέρω ότι έχει γίνει ο σχεδιασμός- να πάμε με project manager και με άλλες μεθόδους στην πλήρη υλοποίηση, γιατί πιθανόν να κινδυνεύσουμε να πετύχουμε τους στόχους της σύγκλισης, αλλά να μην έχουμε δημιουργήσει τις υποδομές για τη λειτουργία όλων αυτών των μεγεθών που συζητάμε, τόσο στο δημόσιο τομέα, όσο και στον ιδιωτικό. Αφού προετοιμάσουμε το έδαφος, να μη μείνουμε, δηλαδή, πίσω από την άποψη της τεχνικής υποδομής, είτε αυτό αφορά θέματα οργάνωσης, λειτουργίας, προσαρμογής εντύπων και κυρίως πληροφοριακών συστημάτων. Θα πρέπει όλα αυτά να αλλάξουν, και το λέω αυτό, γιατί πριν από δύο χρόνια είχα προειδοποιήσει για την προσαρμογή σε όλο τον ευρύτερο δημόσιο τομέα των θεμάτων που προκύπτουν από το λεγόμενο ιό του 2000 και καθημερινά διαπιστώνω ότι, όχι μόνο στη Δημόσια Διοίκηση, αλλά ούτε καν στις τράπεζες και τον υπόλοιπο τομέα, δεν έχουν γίνει βήματα, με αποτέλεσμα ο μεν χρόνος να εξαντλείται το δε κόστος να αυξάνει κατακόρυφα για την προσαρμογή αυτού του λογισμικού.
Κλείνοντας, πιστεύω ότι μ' αυτήν την προσπάθεια που γίνεται σήμερα μέσα στα εργαλεία θα ενταχθούν όλα εκείνα τα θέματα τα οποία έχουν σχέση με τις προσαρμογές του εθνικού νομίσματος, με όλα εκείνα τα οποία έχουμε συμβληθεί να στηρίξουμε στην προσπάθεια της ισχύος του EURO. Το λέω αυτό γιατί ανεξάρτητα αν ενταχθούμε ή όχι, εγώ πιστεύω ότι την 1.1.2001 θα είμαστε πλήρη μέλη. Αλλά να είμαστε πλήρη μέλη με όλες, όμως, τις υποδομές για να στηρίξουμε μια τέτοια επιτυχία.
Η πλειοψηφία στηρίζει και ψηφίζει αυτό το σχέδιο νόμου.
(Χειροκροτήματα από το ΠΑΣΟΚ)
ΠΡΟΕΔΡΕΥΩΝ (Παναγιώτης Ν. Κρητικός): 'Εχω την τιμή να ανακοινώσω στο Σώμα ότι ο Γενικός Γραμματέας της Κοινοβουλευτικής Ομάδας της Νέας Δημοκρατίας κ. Σταύρος Δήμας, ορίζει Κοινοβουλευτικό Εκπρόσωπο για τη συζήτηση αυτού του νομοσχεδίου το Βουλευτή Επικρατείας κ. Γεώργιο Αλογοσκούφη.
Επίσης, το Κομμουνιστικό Κόμμα Ελλάδος ορίζει ως Κοινοβουλευτικό Εκπρόσωπο για τη συζήτηση αυτού του νομοσχεδίου την κ. Μαρία Μπόσκου.
Ο Πρόεδρος του Συνασπισμού της Αριστεράς και της Προόδου ορίζει ως ειδικό αγορητή τον κ. Ευάγγελο Αποστόλου, Βουλευτή Ευβοίας.
Επίσης, έχω την τιμή να ανακοινώσω στο Σώμα ότι οι Βουλευτές κύριοι Γ. Σούρλας, Ε. Παπανικολάου, Ν. Αναστασόπουλος, Β. Μιχαλολιάκος, Α. Καραγκούνης, Π. Μελάς, Γ. Γιακουμάτος, Β. Γιοβανούδας, Α. Γιαννόπουλος, Κ. Καραμηνάς, Ι. Χωματάς, Π. Σκανδαλάκης, Μ. Γιαννάκου, Φ. Πάλλη-Πετραλιά και Β. Σωτηρόπουλος κατέθεσαν πρόταση νόμου "περί κοινωνικής προστασίας των οικονομικά αδυνάτων".
Παραπέμπεται στην αρμόδια Διαρκή Επιτροπή.
Ο εισηγητής της Νέας Δημοκρατίας κ. Αδάμ Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, είναι φανερό πλέον πως η Κυβέρνηση Σημίτη πορεύεται χωρίς πολιτική πυξίδα. Η έλλειψη ορθολογικού, προγραμματισμού αλλά και πρακτικής αποτελεσματικότητας, οδηγούν τη χώρα όλο και σε μεγαλύτερα αδιέξοδα και προπάντων στην ευρωπαϊκή περιθωριοποίηση και τον οικονομικό μαρασμό.
Η τροφοδότηση των ελλειμμάτων από την αδυναμία περιστολής των δαπανών στο βαθύτατα νοσούντα δημόσιο τομέα, η εγκληματική ανικανότητα στην απορρόφηση των κοινοτικών 
 

  



Σελίδα 10505 
πόρων, η ασφυκτική συμπίεση των πολιτών μέσω συχνών και στυγνών φορολογιών, η έλλειψη πίστης αλλά και ηυξημένων ρυθμών στις πολιτικές της ελεύθερης αγοράς.
Ο αυταρχισμός, η αλαζονεία που παρατηρείται στη λειτουργία του κοινοβουλευτικού μας συστήματος, η περίεργη εμμονή άρνησης της Κυβέρνησης Σημίτη στη θεσμοθέτηση μηχανισμών ελέγχου και διαφάνειας του δημόσιου βίου, τέλος οι εσωκομματικές συγκρούσεις στο ΠΑ.ΣΟ.Κ και τα ασφυκτικά φαινόμενα διαπλοκής που ταλανίζουν τη δημόσια ζωή, θέτουν σε δοκιμασία τη δημοκρατία και τους θεσμούς, ενισχύουν τα φαινόμενα κοινωνικής αφασίας και αποδυναμώνουν την εθνική συνοχή της χώρας.
Με πρωτοφανή και ανεξήγητη προχειρότητα, χωρίς υποτυπώδη τεχνοκρατική υποδομή και μελέτη, η Κυβέρνηση προχωρεί στη δημιουργία Νομικού Προσώπου Δημοσίου Δικαίου, συσκότισης ουσιαστικά της διαφάνειας και αποδυνάμωση των ήδη ασθενικών θεσμών ελέγχου του δημοσίου χρήματος.
Με κυνικό τρόπο, αλλά και περισσή βιασύνη, η παρούσα κυβερνητική νομοθετική πρωτοβουλία δεν έχει πείσει κανέναν για τη χρησιμότητά της, αλλά και τους λόγους που την επέβαλαν. 
Η συζήτηση στη Διαρκή Επιτροπή Οικονομικών κατέδειξε πως ούτε επιστημονικά ούτε πρακτικά χρειαζόταν μία τέτοια παρέμβαση. Από καμιά πλευρά δεν εξηγήθηκε σε ποιο σημείο και γιατί δεν αποδίδει η σημερινή δομή διοίκησης. Γιατί, παραδείγματος χάρη, το Γενικό Λογιστήριο του Κράτους με τη Γενική Διεύθυνση Θησαυροφυλακίου, που θεσπίστηκε με το ν. 2187/94 -Κυβέρνησης ΠΑ.ΣΟ.Κ.- και τη Διεύθυνση Διαχείρισης του Δημοσίου Χρέους, δεν μπορεί να ανταποκριθεί; Αποτελεί ερώτημα.
Χρειάζεται ανασυγκρότηση και εκσυγχρονισμός υπηρεσιών; Χρειάζονται νέα πρόσωπα, με εξειδικευμένη γνώση; Γιατί όλα αυτά δεν γίνονται εντός των υπηρεσιών του Υπουργείου Οικονομικών; Γιατί οι ειδικοί σύμβουλοι του Υπουργού με εξειδικευμένη γνώση δεν μπορούν να υποκαταστήσουν τους σκοτεινούς και ύποπτους μηχανισμούς που στήνονται; Ποιος άραγε θα ωφεληθεί από τη σύγχυση και εμπλοκή των αρμοδιοτήτων, που θα προκύψει μεταξύ αυτού του ιδιότυπου μορφώματος και των συναφών υπηρεσιών του Υπουργείου Οικονομικών και της Τράπεζας της Ελλάδας; Ποια ευελιξία, όπως αναφέρεται στην εισηγητική έκθεση, επιτυγχάνεται, όταν περίπου τα ίδια πρόσωπα που ασχολούνται σήμερα με το δημόσιο χρέος, θα ασχολούνται και στο Νομικό Πρόσωπο Δημοσίου Δικαίου που συστήνεται, με συμμετοχή τους υπό μορφή μελών διοικητικού συμβουλίου; 
Κατά την ταπεινή μου γνώμη, η μόνη ευελιξία που επιδιώκεται είναι η αποφυγή του ελέγχου του δημοσίου λογιστικού και του Ελεγκτικού Συνεδρίου στις λειτουργικές και λοιπές δαπάνες του οργανισμού. Το ύψος αυτών των δαπανών προσδιορίζεται με δισεκατομμύρια και οι διαδικασίες προμηθειών αδιαφανείς. 
Ιδιαίτερης σημασίας ζήτημα αποτελεί η μεταβίβαση, κατά τρόπο ανεπίτρεπτο, πρωταρχικής σημασίας αρμοδιοτήτων της κεντρικής κρατικής διοίκησης σε Νομικό Πρόσωπο Δημοσίου Δικαίου, χωρίς αυστηρά προσδιορισμένο νομικό πλαίσιο δράσης, εύρος ενεργειών και ευθυνών τόσο της διοίκησης, όσο και των οργάνων της. Ακόμα δεν προσδιορίζονται αντικειμενικά όρια συνεργασίας και χρονικά διαστήματα υποβολής εκθέσεων, προτάσεων, εκτιμήσεων και αποτελεσμάτων.
Κυρίες και κύριοι συνάδελφοι, είναι κοινό πλέον μυστικό, πως το δημόσιο χρέος, ύστερα από την υποτίμηση της δραχμής, έχει ξεπεράσει τα σαράντα τέσσερα τρισεκατομμύρια δραχμές. Είναι επίσης πασιφανές πως η πολιτική του πρόσκαιρου ευδαιμονισμού των κυβερνήσεων του ΠΑ.ΣΟ.Κ. της δεκαετίας '80-'90, αλλά και η αστοχία και ανικανότητα των Κυβερνήσεων Σημίτη, είναι οι βασικοί υπεύθυνοι της σημερινής τραγικής οικονομικής υποθήκευσης του μέλλοντος αυτής της χώρας. 
Το άγχος και η αγωνία του Υπουργού Οικονομικών, αλλά και της Κυβέρνησης γενικά να πλησιάσουν τον ευρωπαϊκό δείκτη σύγκλισης του δημοσίου χρέους, τους οδηγεί σε εξορθολογικούς και επιστημονικά απαράδεκτους πολιτικούς αυτοσχεδιασμούς, δηλαδή, σε μεθόδους ωραιοποίησης των στοιχείων μέσω αλλοιώσεων με στόχο την παραπλάνηση του ελληνικού λαού, της Ευρωπαϊκής 'Ενωσης και των διεθνών οικονομικών οργανισμών.
Παράλληλα η συσκότιση στις διαδικασίες σύναψης δανειακών συμβάσεων, εσωτερικού και εξωτερικού, για τη διεξαγωγή εκδόσεων τίτλων και δημοπρασιών, την παρακολούθηση και στήριξη της αγοράς των ομολόγων, οδηγεί σε δικαιολογημένες σκέψεις αδιαφάνειας και διαφθοράς που στόχο έχουν να εξυπηρετήσουν άνομα συμφέροντα προσώπων ή κομμάτων.
Θεωρούμε πως η Κυβέρνηση Σημίτη όχι μόνο αρνείται κατά περίεργο τρόπο την υιοθέτηση μηχανισμών ελέγχου και διαφάνειας στο δημόσιο βίο, αλλά στήνει σκοτεινές διαδικασίες παραγωγής πολιτικού χρήματος, αδιαφορώντας για το σήμερα και το αύριο αυτού του τόπου.
Το νέο νομικό πρόσωπο θα λειτουργεί συμβουλευτικά στον Υπουργό Οικονομικών με συμμετοχή διορισμένων κυβερνητικών συμβούλων ή κομματικών εγκαθέτων με υψηλές και χωρίς κανένα περιορισμό αμοιβές. Δηλαδή σύμβουλοι επί συμβούλων, ικανοποίηση και συντήρηση του κομματικού στρατού και τέλος αδιαφάνεια και αλλοίωση της λειτουργίας του δημοκρατικού πολιτεύματος μέσω μαύρου χρήματος.
Δεν γνωρίζω αν η αφετηρία αυτής της παράφρονης νομοθετικής πρωτοβουλίας είναι η αναζήτηση πολιτικών άλλοθι του Υπουργού των Οικονομικών για ευθύνες κατά την καθημερινή του δράση. Πάντως τα τελευταία καταγεγραμμένα γεγονότα της σύναψης δανείου σε συνάλλαγμα ύψους ενός δισεκατομμυρίου (1.000.000.000) δολαρίων περίπου και η παράλληλη δραχμοποίησή του πριν την υποτίμηση της δραχμής με τις αυτονόητες συνέπειες για τον κάθε 'Ελληνα πολίτη συνηγορεί στην εξαγωγή και τέτοιων συμπερασμάτων.
Πάντως είμαι βέβαιος πως οι συνταγματικές δεσμεύσεις δεν επέτρεψαν στην Κυβέρνηση να προχωρήσει στη σύσταση φορέα διαχείρησης δημοσίου χρέους με μορφή νομικού προσώπου ιδιωτικού δικαίου. Επελέγη επόμενα φορέας, που τυπικά να κινείται στα πλαίσια της έννομης λειτουργίας του κράτους, αλλά παράλληλα να καταργεί τον έλεγχο καθιερώνοντας μειωμένες ευθύνες στους ασχολούμενους στον οργανισμό ποινικές διοικητικές ή πειθαρχικές σε σχέση με τις ανάλογες των δημοσίων υπαλλήλων και επόμενα την υιοθέτηση της ατιμωρησίας και την ενίσχυση της διαφθοράς. 
Κανένα επιχείρημα, ούτε προεβλήθη στην επιτροπή ούτε μπορεί να αποκρύψει την ουσιαστική διακοπή της εύρυθμης λειτουργίας του κράτους και τη ναρκοθέτηση ουσιαστικά της αναγκαίας όσο ποτέ ανεξαρτητοποίησης της Δημόσιας Διοίκησης από την Εκτελεστική Εξουσία, αφού κάθε κυβερνητική μεταβολή ακόμη και σε αλλαγή υπουργού της αυτής κοινοβουλευτικής πλειοψηφίας θα αντικαθίσταται, ενδεχόμενα, από πρόσωπα της διοίκησης ή υπαλλήλους κάθε μορφής εργασιακής σχέσης.
Είναι χαρακτηριστική η περίπτωση του έτους 1989 όταν οι τότε υπουργοί και βεβαίως ο Υπουργός των Οικονομικών δεν εύρισκε υπεύθυνο το Υπουργείο να ενημερωθεί για την οικονομική κατάσταση της χώρας. Το τι θα συμβεί στην περίπτωση του δημοσίου χρέους σε μια αλλαγή κυβερνητική μπορεί κανείς εύκολα να αντιληφθεί.
'Ενα πάντως είναι βέβαιο: Η αξιοπιστία των εθνικών λογαριασμών τόσο σε εθνικό, όσο και σε επίπεδο διεθνών οργανισμών θα κλονισθεί. Με τη μέθοδο της δημιουργικής λογιστικής η Κυβέρνηση όποτε θέλει θα αλλοιώνει τα στοιχεία. Η κυβερνητική παρέμβαση στους λογαριασμούς θα διευκολύνεται με την παράκαμψη των υπηρεσιών του Γενικού Λογιστηρίου του Κράτους, το οποίο σήμερα έχει διαμορφώσει μια παράδοση αυτοτέλειας και αντικειμενικότητας. Ο απαιτούμενος πλέον, όσο ποτέ, περιορισμός του λειτουργικού κόστους του κράτους εδώ προσκρούει στις αυξημένες ανάγκες που δημιουργούνται στο νομικό πρόσωπο σε επίπεδο λειτουργικών δαπανών, κυρίως μισθοί υψηλοβάθμων ή "εξειδικευμένων", αλλά κυρίως όμως σε επίπεδο υπηρεσιακών δαπανών.
Θεωρώ πλασματική και εξωπραγματική την εκτίμηση-γνωμοδότηση 
 

  



Σελίδα 10506 
του Γενικού Λογιστηρίου του Κράτους για προβλεπόμενη δαπάνη τριακοσίων πενήντα εκατομμυρίων (350.000.000) δραχμών.
Η πραγματικότητα στην προκειμένη περίπτωση μετράται με δισεκατομμύρια δραχμές στις επιχειρησιακές δαπάνες. Οι αιτιάσεις για μείωση των δαπανών, όπως για τεχνικολογιστική υποδομή, δεν πείθουν και δεν αναιρούν την θεωρία που κατά κόρον η Κυβέρνηση χρησιμοποιεί, δεν συσκοτίζουν το πεδίο για δαπάνες πρόσθετης υποστήριξης του δημιουργούμενου φορέα, τη στιγμή μάλιστα κατά την οποία υφίστανται ήδη τέτοια στο Γενικό Λογιστήριο του Κράτους.
Συμπερασματικά, θα έλεγα, με την επιχειρούμενη νομοθετική παρέμβαση δεν καταργούνται θέσεις ή υπηρεσίες του κράτους, αντίθετα δημιουργούνται νέες. Η διοικητική και λειτουργική αυτονομία δεν επιτυγχάνεται. Με λίγα λόγια ο Υπουργός Οικονομικών διορίζει και ο ίδιος αποφασίζει. Καμία ευελιξία δεν προκύπτει και πραγματικά ούτε κατά τη συζήτηση στην επιτροπή διαπιστώθηκε κάτι τέτοιο.
Το κράτος δεν εκσυγχρονίζεται. Ακούσαμε απόψε από τον εισηγητή της Πλειοψηφίας, ότι ο εκσυγχρονισμός αποτελεί τη νέα ιδεολογία στα πολιτικά μας πράγματα. Καιρός, λοιπόν, είναι να κάνουμε την ακτινογράφηση αυτής της ιδεολογίας και να επαναπροσδιορίσουμε και εμείς τη δική μας θέση πάνω στις ιδεολογίες.
Ο έλεγχος και η διαφάνεια αποδυναμώνεται. Κι είναι φυσικό αυτό με τέτοιους μηχανισμούς σκοτεινούς. Από δε οργανωτική άποψη καταλύεται η ιεραρχία, όχι αυτή της αρχαιότητας, αλλά γενικά η ιεραρχία μέσα στο Νομικό Πρόσωπο Δημοσίου Δικαίου και δίκαια βεβαίως κάποιες πλευρές που βιώνουν αυτά τα προβλήματα, αυτά τα ζητήματα που συζητάμε για την αντιμετώπισή τους που θα συσταθεί αυτό το νομικό πρόσωπο, το χαρακτηρίζουν ως πρωτοφανές μόρφωμα.
Η εξειδικευμένη γνώση των υπό πρόσληψη στελεχών δεν προσδιορίζεται, με αποτέλεσμα οι προδιαγραφές να είναι προϊόν αυθαίρετης κατασκευής εκ μέρους του Υπουργού των Οικονομικών. Θα προκαλέσει συγχύσεις και εμπλοκές, σε ό,τι αφορά τις αρμοδιότητες, με τις συναφείς υπηρεσίες του Υπουργείου των Οικονομικών και της Τράπεζας της Ελλάδος.
Παρέχονται στον Υπουργό των Οικονομικών υπέρ του δέοντος, κατά τη γνώμη μας, δυνατότητες για τη ρύθμιση βασικών θεμάτων με το καταστατικό μέχρι και τροποποίησης ορισμένων άρθρων του νόμου, αυτού που θα ψηφίσουμε εδώ στη Βουλή. Και πραγματικά αυτό είναι αυτονόητο ότι έρχεται σε αντίθεση με τις συνταγματικές διατάξεις, δηλαδή, προσκρούει στο Σύνταγμα.
Προβλέπει, επίσης, αυτό το νομοσχέδιο αποζημιώσεις των μελών του διοικητικού συμβουλίου με απόφαση του Υπουργού των Οικονομικών με έμμεσο μεν τρόπο, αλλά σε αντίθεση της παραγράφου 1, του άρθρου 80 του Συντάγματος. Δεν τίθενται περιορισμοί και δεν τηρούνται αυτά που ισχύουν στον ευρύτερο δημόσιο τομέα.
Τέλος, διασπάται η συνοχή και η ενότητα της δημοσιονομικής διαχείρισης. Την ίδια ώρα όμως που θεσμοθετείται αυτός ο φορέας, νομικό πρόσωπο δημοσίου δικαίου ως σύμβουλος της Εκτελεστικής Εξουσίας, άλλοι τέτοιοι παρόμοιοι φορείς καταργούνται. Εννοώ, φυσικά, το Ελληνικό Κέντρο Παραγωγικότητος, το γνωστό ΕΛ.ΚΕ.ΠΑ., που χωρίς πειστικά επιχειρήματα καταργείται. Η ιστορική προσφορά του ΕΛ.ΚΕ.ΠΑ. και των εργαζομένων σε αυτό είναι σημαντική και χρειάζεται ανάλυση. Διαφωνούμε φυσικά με αυτήν την κατάργηση.
Καλούμε όμως την Κυβέρνηση να αντιμετωπίσει τα ζητήματα εργασιακών σχέσεων του προσωπικού με οποιαδήποτε σχέση και αν απασχολούνται σε αυτό, όπως συμβασιούχοι αορίστου διαρκείας, συμβάσεις έργου, νομικός σύμβουλος κ.λ.π.
Η Νέα Δημοκρατία δεν πρόκειται να συμπράξει στη δημιουργία τέτοιων ιδιότυπων και επικίνδυνων μορφωμάτων. Εμείς λέμε ναι, στην οργανωτική αναδιάρθρωση των υπηρεσιών του Υπουργείου Οικονομικών. Θεωρούμε επιβεβλημένη την αναβάθμιση των υπηρεσιών της Διεύθυνσης Θησαυροφυλακίου. Η δημιουργία υπηρεσίας ή γραφείου που θα σχεδιάζει, θα προτείνει και τέλος θα διαχειρίζεται τα ζητήματα δημοσίου χρέους, πρέπει να ανήκει διοικητικά, οργανωτικά και πρακτικά στο κράτος. 
Ο ρόλος του κράτους είναι να κατευθύνει και να ελέγχει τους μηχανισμούς και τις διαδικασίες λειτουργίας του και όχι να συσκοτίζει ή να αποποινικοποιεί ευθύνες.
Η Κυβέρνηση έχει μόνο ένα δρόμο. Εάν πράγματι χρησιμοποιεί την ιδέα της Δημοκρατίας δημιουργικά, να σεβαστεί τις φωνές αγωνίας του συνόλου της Αντιπολίτευσης, αλλά και Βουλευτών της Συμπολίτευσης και φυσικά να προσπαθήσει να κάνει πράξη τη σύνθεση των διαφορετικών απόψεων που είναι ουσιαστικά και κανόνας της δημιουργικής Κοινοβουλευτικής Δημοκρατίας. 
Αποσύρατε, κύριε Υπουργέ, τώρα αυτό το νομοσχέδιο, μελετήστε καλύτερα, για το καλό όχι μόνο της δικής σας Κυβέρνησης, αλλά κυρίως για το καλό του ελληνικού λαού, ξανά από την αρχή αυτήν τη ρύθμιση, αυτήν την παρέμβαση που επιχειρείτε να κάνετε. Η τυχόν εμμονή σας, αλλά και η περίεργη βιασύνη, σας εκθέτει συνολικά και βεβαίως μας υποχρεώνει να πούμε όχι και σε αυτήν σας την άστοχη πολιτική πρωτοβουλία.'Ομως, οι όποιες ενέργειές σας, επειδή ακριβώς απευθύνονται και έχουν κόστος έναντι του ελληνικού λαού, δηλαδή, θα τις πληρώσει ο ελληνικός λαός, δεν είναι δυνατόν να παραμείνουν απαρατήρητες από την Αξιωματική Αντιπολίτευση, η οποία είμαι βέβαιος ότι πολύ σύντομα θα είναι στην εξουσία και βεβαίως, θα επαναπροσδιορίσει τη θέση της γενικά για τη λειτουργία αυτού του φορέα τον οποίο εσείς συστήνετε και ο οποίος εκ των προτέρων -σας κάνω μία πρόβλεψη όχι κασσανδρινή, αλλά μία πρόβλεψη προσωπική- δεν πρόκειται να αποδώσει όσο και αν υποκρύπτετε την πραγματικότητα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Η Κοινοβουλευτική Εκπρόσωπος του Κομμουνιστικού Κόμματος Ελλάδος κ. Μπόσκου έχει το λόγο.
ΜΑΡΙΑ ΜΠΟΣΚΟΥ: Συζητούμε σήμερα τη δημιουργία ενός Νομικού Προσώπου Δημοσίου Δικαίου για τη διαχείριση του δημόσιου χρέους. 
Ως γνωστό, μετά το 1994, κατόπιν εφαρμογής του άρθρου 104 της Συνθήκης του Μάαστριχτ, στα πλαίσια της λεγόμενης ανεξαρτητοποίησης της Τράπεζας της Ελλάδος το ελληνικό δημόσιο έπαψε να δανείζεται μέσω αυτής. Υποχρεώθηκε να δανείζεται στο ίδιο του το πρόσωπο. Απεμπολίθηκε ουσιαστικά η εμπειρία πενήντα χρόνων, εμπειρία την οποία συσσώρευσαν τα στελέχη της Τράπεζας της Ελλάδος, η οποία για πενήντα συναπτά έτη δανειζόταν για λογαριασμό του Δημοσίου.
Κατόπιν αυτής της απόφασης υποταγής της Κυβέρνησης του ΠΑ.ΣΟ.Κ. στις αποφάσεις του διευθυντηρίου των Βρυξελλών, αναλαμβάνει η Γενική Διεύθυνση Θησαυροφυλακίου και Προϋπολογισμού τη διαχείριση του δημοσίου χρέους και όχι μόνο αυτή.'Οπως κατά κόρον ομολογήθηκε, κατά τη διάρκεια της συζήτησης του νομοσχεδίου στην επιτροπή, αυτή η διαχείριση ήταν επιτυχής, στο βαθμό που θα μπορούσε να είναι, αφού η εμπειρία στο συγκεκριμένο τομέα, από τους υπαλλήλους του Γενικού Λογιστηρίου, κατακτήθηκε και κατακτιέται με το χρόνο.
'Οπως χαρακτηριστικά ειπώθηκε, υπάρχουν υπάλληλοι άξιοι, οι οποίοι μπορούν να ανταπεξέλθουν και σε νέες συνθήκες, με την προϋπόθεση ότι η διεύθυνση θα τύχει της ανάλογης υποστήριξης, το δε προσωπικό θα επιμορφωθεί επιπλέον. Οι εργαζόμενοι στο Γενικό Λογιστήριο δεν απέκλεισαν ακόμη και προσλήψεις εξειδικευμένου προσωπικού.
Το μοναδικό επιχείρημα της Κυβέρνησης για τη σύσταση του νέου οργανισμού ήταν και είναι η μεγαλύτερη ευελιξία, γεγονός, που όπως χαρακτηριστικά τονίστηκε από εμπειρογνώμονες στην επιτροπή, μπορεί να επιτυγχάνεται άριστα και με την υπάρχουσα κατάσταση. 
Συνεπώς, γεννιώνται σοβαρά ερωτηματικά για τις πραγματικές προθέσεις της Κυβέρνησης με τη δημιουργία του Οργανισμού Διαχείρισης Δημοσίου Χρέους.
Θα θέλαμε να καταθέσουμε τον εξής προβληματισμό ο 
 

  



Σελίδα 10507 
οποίος μας κάνει να ανησυχούμε για τις πραγματικές προθέσεις της Κυβέρνησης. Υπάρχει πρόταση των υπηρεσιακών παραγόντων του Υπουργείου Οικονομικών, η οποία στηρίζεται στην ανάπτυξη των τραπεζικών εργασιών από το ίδιο το Υπουργείου, μέσω συνεργασίας με το Ταχυδρομικό Ταμιευτήριο, το οποίο θα αναλαμβάνει να συγκεντρώνει καταθέσεις για λογαριασμό του ελληνικού δημοσίου με την προσφορά ενός ανταγωνιστικού επιτοκίου.
Η πρόταση αυτή αποσκοπεί στο να μπορέσει το ελληνικό δημόσιο να ωφεληθεί σημαντικά, αφού έχει τη δυνατότητα, μέσω καταθέσεων, να δανείζεται με επιτόκιο χαμηλότερο ακόμα και κατά δύο μονάδες.
Να μπορεί, δηλαδή το ελληνικό το δημόσιο να δανείζεται με φθηνότερο χρήμα και να απαλλαγεί από τα τοκογλυφικά επιτόκια, τα οποία με το "έτσι θέλω" επιβάλλουν οι εμπορικές τράπεζες με τις περιβόητες δημοπρασίες μεταξύ των βασικών διαπραγματευτών.
Αυτός είναι ένας θεσμός, με τον οποίο παρέδωσε ουσιαστικά η Κυβέρνηση το μηχανισμό της έκδοσης κρατικών τίτλων στα χέρια των εννέα τραπεζών, οι οποίες αποτελούν τους βασικούς διαπραγματευτές. Αυτοί πλέον, αφού εκτόπισαν τους μικρούς αποταμιευτές, διαχειρίζονται με κέρδος, εις βάρος του ελληνικού λαού, τα πακέτα αυτά. 
Γίνεται, λοιπόν, καθαρό πως η Κυβέρνηση δεν έχει τη διάθεση να υιοθετήσει τις προτάσεις των παραγόντων και στελεχών του Γενικού Λογιστηρίου. Απεναντίας, δημιουργεί αυτόν τον οργανισμό διαχείρισης δημοσίου χρέους, προφανώς για να παροπλίσει την υπηρεσία του Υπουργείου, οι εργαζόμενοι της οποίας, πρέπει να σημειώσουμε ότι διαφωνούν με τη δημιουργία του οργανισμού διαχείρισης δημοσίου χρέους. Τα σοβαρά προβλήματα, τα οποία προκύπτουν από τη δημιουργία αυτού του οργανισμού, καθόλου δεν απαντήθηκαν από την Κυβέρνηση. 
Για τη διάσπαση της συνοχής και ενότητας της δημοσιονομικής διαχείρισης, εκφράστηκαν φόβοι για τα προβλήματα συνεργασίας, που θα δημιουργηθούν ανάμεσα στον οργανισμό αυτό και τις υπηρεσίες του Γενικού Λογιστηρίου. Υπάλληλοι ιδιώτες, με σύμβαση μάλιστα ορισμένου χρόνου, σε θέσεις που μέχρι τώρα υπηρετούσαν δημόσιοι υπάλληλοι, δεν μπορούν να παρέχουν εχέγγυα διαφάνειας, ούτε διασφάλισης του δημοσίου συμφέροντος, στο βαθμό που οι υπάλληλοι του δημοσίου έχουν αυξημένες ποινικές, διοικητικές και πειθαρχικές ευθύνες σε σχέση μ' αυτές του ιδιωτικού τομέα.
Το νομοσχέδιο προβλέπει και μετατάξεις και μάλιστα πρόσθετες αμοιβές για υπηρεσίες, που κάποιοι υπάλληλοι ήδη παρέχουν στην υπηρεσία του Γενικού Λογιστηρίου. Ο νέος αυτός οργανισμός απαλλάσσεται από τον κοινοβουλευτικό έλεγχο, αλλά και από οποιοδήποτε άλλο έλεγχο. Ανοίγει ο δρόμος, ώστε ο εκάστοτε Υπουργός -και ο σημερινός φυσικά- να μετακυλίει τις πολιτικές ευθύνες διαχείρισης του δημοσίου χρέους σε υπηρεσιακούς παράγοντες του οργανισμού αυτού.
Επίσης, η Κυβέρνηση ισχυρίζεται ότι δημιουργεί ένα νομικό πρόσωπο δημοσίου δικαίου, μάλιστα, κατά τα ευρωπαϊκά πρότυπα. Αυτό που εμείς γνωρίζουμε, είναι ότι οι οργανισμοί που υπάρχουν σε ορισμένες χώρες της Ευρώπης, είναι ιδιωτικού δικαίου και κάποιοι είναι κερδοσκοπικοί, όπως ο ίδιος ο Υφυπουργός τόνισε στην επιτροπή. Μήπως τελικά η ίδρυση αυτού του οργανισμού είναι ένα σκαλοπάτι για την τελική μετατροπή του σε νομικό πρόσωπο δημοσίου δικαίου; 
Εν πάση περιπτώσει, το Κ.Κ.Ε. δεν μπορεί να συμφωνήσει στη δημιουργία ενός οργανισμού, τον οποίο για άλλη μια φορά υποδεικνύουν στην Κυβέρνηση αυτοί, που εκπροσωπούν τα μεγάλα πολυεθνικά συμφέροντα -και εννοούμε το Διεθνές Νομισματικό Ταμείο- τα οποία έρχονται σε πλήρη αντίθεση με αυτά του δημοσίου και του ελληνικού λαού.
Δεν μπορούμε να μη μιλήσουμε σήμερα στη συζήτηση επί της αρχής και για το άρθρο 13 του νομοσχεδίου, στο οποίο ενσωματώθηκε η τροπολογία για τη διάλυση του Ελληνικού Κέντρου Παραγωγικότητας, του γνωστού ΕΛΚΕΠΑ. Το Κομμουνιστικό Κόμμα Ελλάδας είναι αντίθετο με την κατάργηση του ΕΛΚΕΠΑ. Εκφράζοντας την αντίθεσή μας αυτή, δεν θέλουμε να εννοηθεί ότι συμφωνούμε και με την πορεία του ΕΛΚΕΠΑ το προηγούμενο διάστημα.
Είναι αλήθεια ότι οι πρόσφατες δραστηριότητες του ΕΛΚΕΠΑ έχουν κατά πολύ παρεκκλίνει από τους αρχικούς σκοπούς του, που ήταν να προάγει την παραγωγικότητα στους διάφορους κλάδους της οικονομίας με μελέτες, τη διάδοση της σχετικής γνώσης και εμπειρίας και τη συνεργασία με αντίστοιχους φορείς άλλων χωρών. Πρόσφατα ανέπτυξε δραστηριότητα στον τομέα της περίφημης διείσδυσης, της άλωσης δηλαδή του πλούτου των πρώην σοσιαλιστικών χωρών με επιδοτήσεις, που προέρχονται από την Ευρωπαϊκή 'Ενωση.
Ωστόσο είναι ένα μεγάλο ζήτημα, που δεν απαντάει η Κυβέρνηση, το τι θα γίνουν όλα αυτά τα προγράμματα κατάρτισης, που μέχρι τώρα διαχειριζόταν το Ελληνικό Κέντρο Παραγωγικότητας. Γίνεται φανερό ότι με τη διάλυσή του θα ευνοηθούν ιδιωτικά Ινστιτούτα Επαγγελματικής Κατάρτισης, οι ιδιοκτήτες των οποίων τρίβουν τα χέρια τους περιμένοντας πώς και πώς τη διάλυση του ΕΛΚΕΠΑ.
Mε την απόφαση για διάλυση του Ελληνικού Κέντρου Παραγωγικότητας σε καμιά περίπτωση δεν διασφαλίζονται οι εργαζόμενοι με σύμβαση αορίστου χρόνου και αυτοί που για δέκα και δεκαπέντε χρόνια καλύπτουν πάγιες ανάγκες του ΕΛΚΕΠΑ, βρίσκονται όμως κάτω από το παράλογο καθεστώς των δελτίων παροχής υπηρεσιών.
Το ΚΚΕ πιστεύει πως δεν πρέπει να καταργηθεί το ΕΛΚΕΠΑ και ταυτόχρονα πρέπει οπωσδήποτε να τακτοποιηθεί το πρόβλημα αυτών των εργαζομένων με δελτία. Αν όμως η Κυβέρνηση επιμένει στη διάλυσή του,παρά τις αντιρρήσεις που εκφράστηκαν από όλα τα κόμματα της Αντιπολίτευσης, αλλά και από Βουλευτές του κυβερνώντος κόμματος, πιστεύουμε πως ο Υπουργός θα πρέπει να τηρήσει την υπόσχεση που έδωσε στους εργαζόμενους για διατήρηση των εργασιακών και ασφαλιστικών δικαιωμάτων τους, πράγμα που με το άρθρο 13 δεν επιχειρείται.
ΠΡΟΕΔΡΕΥΩΝ (Παναγιώτης Ν. Κρητικός): Ο ειδικός αγορητής του Συνασπισμού της Αριστεράς και της Προόδου κ. Ευάγγελος Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι,είχαμε κατά τη συζήτηση στη Διαρκή Επιτροπή Οικονομικών εκφράσει επιφυλάξεις,σχετικά με την αναγκαιότητα ίδρυσης του νέου φορέα, αλλά η ακρόαση των ειδικών διέλυσε κάθε αμφιβολία για τη μη αναγκαιότητα ίδρυσης του νέου φορέα.
Πρόκειται για ένα νομοσχέδιο, στην εισηγητική έκθεση του οποίου, δεν επεξηγείται και δεν τεκμηριώνεται η ανάγκη δημιουργίας ενός νέου αυτόνομου δημόσιου οργανισμού δημόσιου δικαίου για τη διαχείριση του δημοσίου χρήματος.
Δεν καταδέχθηκε δηλαδή ο κύριος Υπουργός να εξηγήσει και να αναλύσει στο Κοινοβούλιο, τους λόγους, τα αίτια και τις μελέτες,μέσα από τις οποίες να προκύπτει και πολιτικά και τεχνοκρατικά η πολιτική που εισηγείται, πολιτική που είναι σαφώς σε αντίθετη κατεύθυνση από το άρθρο 5 του ν. 2343/1995, με το οποίο συστήνετο στο Υπουργείο Οικονομικών ειδική υπηρεσία θησαυροφυλακίου, με στόχο τον καλύτερο προγραμματισμό της δανειοληπτικής δραστηριότητας.
"Η υπηρεσία αυτή", έτσι αναφέρεται στην εισηγητική έκθεση του προϋπολογισμού του 1997, "υπάγεται στο διοικητικό τομέα θησαυροφυλακίου και προϋπολογισμού του Γενικού Λογιστηρίου του Κράτους και απαρτίζεται από τις διευθύνσεις, δημόσιου χρέους, τη διεύθυνση λογαριασμών του δημοσίου, τη διεύθυνση κίνησης κεφαλαίων, εγγυήσεων και αξιών, καθώς και τη νεοσυσταθείσα διεύθυνση χρηματοδοτικού προγραμματισμού και διαχείρισης κρατικών διαθεσίμων".
Τα διάβασα όλα για να δείτε, αγαπητοί συνάδελφοι, ποια είναι αυτή η δραστηριότητα, η οποία δεν καλύπτονταν από την υπάρχουσα ρύθμιση και ερχόμαστε σήμερα σε καινούρια ρύθμιση.
Το ίδιο ακριβώς προβλέπεται και στην εισηγητική έκθεση του προϋπολογισμού του 1996, όπου ρητά αναφέρεται ότι οι λειτουργίες του θησαυροφυλακίου είναι ο σχεδιασμός, η οργάνωση και ο συντονισμός των χρηματορροών για την εξασφάλιση ισορροπίας μεταξύ πόρων και δαπανών, η αύξηση 
 

  



Σελίδα 10508 
χρηματοδοτικών πόρων με το μικρότερο δυνατό κόστος για την ορθή εκτέλεση του προϋπολογισμού, η διαχείριση των διαθεσίμων του κράτους και του δημόσιου χρέους, ως και οι κρατικές συναλλαγές στις αγορές χρήματος εσωτερικού και εξωτερικού. Αυτά ανήκουν στο θησαυροφυλάκιο.
Αυτή ήταν η πολιτική την οποία εκπόνησε τότε η ηγεσία του Υπουργείου Οικονομικών, μια πολιτική η οποία συνάντησε την ευρύτατη αποδοχή όλων, γιατί αποτελούσε ουσιαστική θεσμική και διαρθρωτική παρέμβαση στην οργάνωση της Δημόσιας Διοίκησης και είχε στόχο να εκσυγχρονίσει και να αναβαθμίσει κρίσιμες για τη δημοσιονομική διαχείριση υπηρεσίες του Υπουργείου Οικονομικών, εν όψει μάλιστα και των ανακατατάξεων, ως απόρροια των συνθηκών του Μάαστρχιτ και της ανεξαρτητοποίησης των κεντρικών τραπεζών των κρατών μελών της Ευρωπαϊκής 'Ενωσης.
'Ετσι, λοιπόν, δημιουργήθηκε αυτή η υπηρεσία θησαυροφυλακίου, η οποία πράγματι μέσα στη γενική τσαπατσουλιά η οποία επικρατούσε, όσον αφορά τα θέματα διαχείρισης του δημόσιου χρέους, έβαζε τα πράγματα σε κάποια σειρά.
Πράγματι ομολογούμε ότι για πρώτη φορά στα πλαίσια της Δημόσιας Διοίκησης έγινε μια συγκεκριμένη προσπάθεια με σχέδιο, προγραμματισμό, στόχους, ιεραρχική αναβάθμιση του προσωπικού, κάτι που οπωσδήποτε εδραίωσε την εμπιστοσύνη στους δημόσιους λειτουργούς, γιατί τους ανετέθησαν καθήκοντα ιδιαίτερα ευαίσθητα, που είχαν σχέση με την εθνική οικονομία της χώρας μας.
Ξεκίνησε πράγματι, αγαπητοί συνάδελφοι, τότε ένας οργασμός δουλειάς απ'όλους όσους είχαν σχέση με την πρόβλεψη που ο κανονισμός έλεγε.
Βέβαια, αυτός ο οργανισμός άρχισε να δημιουργεί αντιπαραθέσεις μεταξύ των υπηρεσιακών παραγόντων, διότι είναι γνωστό, ότι μερικοί ίσως υποβαθμίστηκαν και άρχισε μια καταπολέμηση της συγκεκριμένης υπηρεσίας.
Αυτές οι αλλαγές, αγαπητοί συνάδελφοι, τερματίστηκαν -δεν λειτούργησαν δηλαδή ουσιαστικά- το Νοέμβριο του 1997 και επιστέγασμα αυτής της πολεμικής εναντίον της υπηρεσίας θησαυροφυλακίου ήταν η παραίτηση, εκδίωξη ουσιαστικά, του γενικού γραμματέα του Γενικού Λογιστηρίου του Κράτους, του κ. Δρίτσα. Μια παραίτηση για την οποία δεν έχει δώσει ακόμη η Κυβέρνηση τις απαραίτητες εξηγήσεις.
'Ετσι, λοιπόν, το Νοέμβριο του 1997 στην εισηγητική έκθεση του προϋπολογισμού, για πρώτη φορά γίνεται αναφορά στη δημιουργία ενός νέου οργανισμού, στη θέση του θησαυροφυλακίου, όπως αναφερόταν παλαιότερα και εγκαταλείπεται από τον Υπουργό Εθνικής Οικονομίας και Οικονομικών η συγκεκριμένη πολιτική.
Ο νέος οργανισμός, αγαπητοί συνάδελφοι, που προτείνεται στο σχέδιο νόμου που συζητάμε σήμερα, είναι μόνο τύποις δημόσιος. Στην πράξη ο Υπουργός εισάγει το θεσμό της μικτής διοίκησης ή της παραδιοίκησης, εξαρτάται πώς το βλέπει ο καθένας. Είναι αυτό που λέμε το ποτήρι είναι μισοάδειο ή μισογεμάτο.
'Ομως, για την αναβάθμιση της Δημόσιας Διοίκησης ο ν. του 1994, δεν μπορούμε να πούμε ότι δεν ήταν αυτό που χρειαζόταν. Μέσα, λοιπόν, στον οργανισμό τον καινούριο συνυπάρχουν, χωρίς να ορίζονται σαφή πλαίσια και αναλογίες, μόνιμοι δημόσιοι υπάλληλοι, υπάλληλοι ιδιωτικού δικαίου, στελέχη ιδιωτικού δικαίου.
Αυτή η συνύπαρξη μπορεί να φαίνεται σε πρώτη όψη τολμηρή, στη ουσία όμως πρόκειται για το ακριβώς αντίθετο. Εκφράζει για μας την πολιτική άποψη του Υπουργείου, για απουσία και έλλειψη εμπιστοσύνης στα στελέχη της Δημόσιας Διοίκησης, να παράγουν σοβαρό και ουσιαστικό έργο.
Η σύνθεση του διοικητικού συμβουλίου του οργανισμού δεν είναι αντιπροσωπευτική της στρατηγικής αντίληψης και του στρατηγικού σχεδιασμού του Υπουργείου. Είναι μόνο μία προσπάθεια να συγκερασθούν αντίθετες και διαφορετικές απόψεις που υπάρχουν σχετικά με τη διαχείριση του δημοσίου χρήματος, που επικρατούν στο Γενικό Λογιστήριο του Κράτους και στο θησαυροφυλάκιο, στο Υπουργείο Εθνικής Οικονομίας και στην Τράπεζα Ελλάδος.
Σ'αυτήν την προσπάθεια συγκερασμού διαφορετικών απόψεων επιχειρεί η Κυβέρνηση να θεσμοθετήσει το συγκεκριμένο όργανο στον πιο κρίσιμο τομέα της οικονομικής διαχείρισης και στο πιο ευαίσθητο τμήμα των κριτηρίων του προγράμματος σύγκλισης.
Αυτό, που έλειψε ως τώρα από τη διαχείριση του δημόσιου χρέους δεν ήταν ο συντονισμός, ήταν η πολιτική αποτυχία του προγράμματος που βασίστηκε στη γρηγορη αποκλιμάκωση των επιτοκίων των κρατικών τίτλων του 1997 και έφερε, όπως γνωρίζουμε, τη νομισματική κρίση του Οκτώβρη του 1997 και του Μάρτη του 1998 με τεράστιο κόστος και για τον προϋπολογισμό, αλλά και για τους φορολογούμενους και το δημόσιο χρέος.
Αυτό που θεσμοθετείται σήμερα, αγαπητοί συνάδελφοι, δεν είναι αναβάθμιση της Δημόσιας Διοίκησης και γι'αυτό η Κυβέρνηση είναι υποχρεωμένη να απαντήσει σε κρίσιμα ερωτήματα.
Γιατί πριν καν ολοκληρωθεί και δοκιμαστεί εγκαταλείπεται η προηγούμενη πολιτική για την ανάληψη όλης αυτής της δραστηριότητας από το θησαυροφυλάκιο και την αναβάθμιση της Δημόσιας Διοίκησης για την εκπλήρωση αυτής της πολιτικής; Γιατί η Κυβέρνηση επιλέγει τη στελέχωση από την αγορά και δεν υιοθετεί τη διοικητική, γνωσιολογική και τεχνοκρατική ανύψωση των ήδη υπηρετούντων στελεχών της διοίκησης; Γιατί η Κυβέρνηση δεν αντιλαμβάνεται ότι τα στελέχη του ιδιωτικού τομέα, θα βρίσκονται σε πλεονεκτική και ετεροβαρή σχέση, σε σχέση με τα αντίστοιχα στελέχη του δημόσιου τομέα; Και πώς θα διασφαλισθεί και θα εξασφαλισθεί η διάχυση της γνώσης στη Δημόσια Διοίκηση για την αναζήτηση αυτής της δουλειάς στο ορατό μέλλον τριών και πέντε χρόνων; Πότε επιτέλους και με ποιες διαδικασίες η Δημόσια Διοίκηση θα αποκτήσει γνώση και εμπειρία όταν αποκλείεται ή υποβαθμίζεται η συμμετοχή της σε όργανα που έχουν τη γνώση και την εμπειρία;
Κύριε Υπουργέ, η συγκεκριμένη επιλογή είναι προσωπική σας πολιτική, δεν αποτελεί παράκληση ή προτροπή από κανέναν ευρωπαϊκό θεσμό, αντίστοιχα στις περισσότερες χώρες της Ευρωπαϊκής 'Ενωσης το θησαυροφυλάκιο έχει βρει μεγάλη ανταπόκριση και έχει αναλάβει αυτές τις εργασίες ευθύνης και διαχείρισης του δημοσίου χρέους.
Εμείς ο Συνασπισμός της Αριστεράς και της Προόδου συμφωνούμε να μπουν επαγγελματικά κριτήρια αποδοτικότητας και αποτελεσματικότητας και αξιοκρατίας στη Δημόσια Διοίκηση. Αυτό είναι κάτι που το ζητάμε χρόνια. 'Ομως δεν κατανοούμε γιατί αυτή η επιλογή να έχει ένα μονομερή προσανατολισμό προς τα στελέχη του ιδιωτικού τομέα και να μην είναι τουλάχιστον ισόρροπη με τα στελέχη του δημόσιου τομέα.
Επιτέλους, κύριε Υπουργέ, είναι ευκαιρία μία και το συζητάμε τώρα και μιλάμε για το δημόσιο χρέος να ενημερωθεί και το Σώμα και ο ελληνικός λαός, να καταθέσετε ορισμένα στοιχεία που αφορούν τις προμήθειες που κατέβαλε ο κρατικός προϋπολογισμός ως κόστος διαχείρισης ανά τράπεζα στις ελληνικές τράπεζες στην περίοδο 1990-1997 για τη διακράτηση και την πρόσθετη ανάληψη κρατικών τίτλων.
Δεύτερον, να καταθέσετε στοιχεία όσον αφορά τις προμήθειες και τα έξοδα για τη σύναψη δανείων στο εξωτερικό από το ελληνικό κράτος για την περίοδο 1990-1997. Να καταθέσετε στοιχεία αναλυτικά για το ποιο είναι το συνολικό δημόσιο χρέος και ποιο είναι το συνολικό ετήσιο κόστος διαχείρισης τόσο των τοκοχρεωλυσίων όσο και των γενικών προμηθειών εξόδων και δαπανών εξυπηρέτησής του.
Μέχρι σήμερα, αγαπητοί συνάδελφοι, είχαμε ιδιωτικοποιήσεις σε περιοχές που ο δημόσιος τομέας λειτουργούσε παράλληλα με τον ιδιωτικό. Τώρα βλέπουμε να εκφράζονται απόψεις ιδιωτικοποιήσης σε έναν τομέα που ήταν καθαρά δημόσιος. Οι αρμοδιότητες του νέου οργανισμού είναι σημαντικές και δεδομένου ότι θα διαχειρίζεται ένα χρέος της τάξης των σαράντα τρισεκατομμυρίων, θα πρέπει να διασφαλίζεται αγαπητοί συνάδελφοι η διαφάνεια και ο έλεγχος.
Στο άρθρο 9 αναφέρεται ότι η οικονομική διαχείρηση θα 
 

  



Σελίδα 10509 
γίνεται με τρόπο και όργανα που θα προβλέπει ο Κανονισμός που θα συντάξει ο ίδιος ο οργανισμός και ο οποίος θα εγκριθεί από τον Υπουργό Οικονομικών και ότι η λογιστική του οργανισμού αυτού θα γίνεται με διπλογραφικό σύστημα. Το διπλογραφικό σύστημα από μόνο του δεν εγγυάται τη διαφάνεια, ούτε την ύπαρξη συναλλαγών κάτω από το τραπέζι.
Ο νόμος θα πρέπει να δεσμεύει και την ύπαρξη κάποιων εξωτερικών ελέγχων, καθώς και για θέματα "πόθεν έσχες" για τα στελέχη του οργανισμού. Δεν γίνεται πουθενά μνεία επίσης του οικονομικού αποτελέσματος, που θα έχει αυτός ο οργανισμός. Τι θα γίνει αν τα αποτελέσματά του είναι θετικά ή αν είναι αρνητικά; Θα μεταφέρονται αυτά στον προϋπολογισμό; Δεν γίνεται πουθενά μνεία πώς θα αξιολογείται η δραστηριότητα του οργανισμού.
Πώς θα κρίνεται επιτυχημένη η διαχείριση απ' το γενικό διευθυντή του οργανισμού και θα ανανεώνεται η θητεία του; Θα υπογράφεται κάποιο είδος συμβολαίου με το Υπουργείο Οικονομικών για την επίτευξη συγκεκριμένων στόχων και πώς θα αξιολογούνται αυτοί;
Επίσης, στο σχέδιο νόμου που συζητάμε, με το άρθρο 13 διαλύεται το ΕΛΚΕΠΑ. Φαίνεται ότι αυτός ο αέρας της διάλυσης διαφόρων οργανισμών με τεράστια προσφορά στο δημόσιο τομέα, άρχισε. Γιατί μέχρι σήμερα δεν έχει απαντήσει, για ποιο λόγο διαλύεται το ΕΛΚΕΠΑ; Δεν μπορεί απλά να λέμε ότι στα πλαίσια αλλαγής πολιτικής και εκσυγχρονισμού του δημόσιου τομέα, καταργούμε ή συγχωνεύουμε διάφορες υπηρεσίες φορείς του δημοσίου, ενώ την ίδια στιγμή στο νομοσχέδιο, που συζητούμε, έχουμε δραστηριότητα που καλυπτόταν από την υπηρεσία του θησαυροφυλακίου, δηλαδή από το δημόσιο τομέα και δημιουργούμε έναν άλλον οργανισμό.
Δεν έχει πεισθεί κανένας για τη σκοπιμότητα διάλυσης του ΕΛΚΕΠΑ, ενός οργανισμού με τεράστια εμπειρία, επιστημονικό προσωπικό υψηλού επιπέδου και μεγάλη προσφορά μέχρι σήμερα στην εθνική οικονομία.
Επίσης, η Κυβέρνηση δεν έχει εξηγήσει τι θα συμβεί με αυτά τα προγράμματα, που δουλεύει το ΕΛΚΕΠΑ. Υπάρχει σε εξέλιξη το πρόγραμμα της στέγης, καθώς και άλλα προγράμματα της Ευρωπαϊκής 'Ενωσης, πάνω στα οποία δουλεύει το ΕΛΚΕΠΑ. Τι θα γίνει με αυτά;
Είναι δυνατόν να πιστεύουμε ότι θα υπάρξει ανάληψη νέων προγραμμάτων, τη στιγμή που εμείς ένα φορέα, που έχει μια εμπειρία και μια γνώση, ερχόμαστε και τον διαλύουμε;
Τι θα γίνει επίσης και με τους εργαζόμενους; Είναι δυνατόν να θίγονται εργασιακές σχέσεις, για τις οποίες οι ίδιοι έχουν συμφωνήσει; Είναι δυνατόν να μεταφέρονται σε άλλους οργανισμούς και άλλες θέσεις με δυσμενέστερους όρους από αυτούς, που μέχρι σήμερα υπηρετούσαν;
Εμείς, όπως είπα και στην αρχή, παρά τις αρχικές μας επιφυλάξεις, από τη στιγμή που στη Διαρκή Επιτροπή ακούστηκαν άνθρωποι, με τεράστια υπηρεσία και γνώση πάνω στο συγκεκριμένο θέμα και πραγματικά τάχθηκαν εναντίον της συγκεκριμένης ρύθμισης, δεν συμφωνούμε για την αναγκαιότητα ίδρυσης του συγκεκριμένου θεσμού και καταψηφίζουμε το νομοσχέδιο αυτό.
Φαίνεται ότι ο αέρας της ιδιωτικοποίησης και της φιλελευθεροποίησης έχει καταλάβει την Κυβέρνηση, η οποία ίσως το έχει ανάγει σε μέγιστο εθνικό ζήτημα και πάνω σ' αυτήν την προσπάθειά της δυστυχώς χρησιμοποιεί μια πολιτική πρακτική πυγμής, μια πρακτική η οποία, όπως την έχουμε ζήσει τις τελευταίες μέρες, στηρίζεται ακόμα και στη χρήση των ΜΑΤ.
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Δημοκρατικού Κοινωνικού Κινήματος κ. Τσοβόλας ορίζει ειδικό αγορητή για τη συζήτηση του παρόντος νομοσχεδίου το Βουλευτή Θεσσαλονίκης κ. Αναστάσιο Ιντζέ, ο οποίος έχει και το λόγο.
ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, η ιστορία του κοινοβουλευτισμού αρχίζει από τη στιγμή που η Εθνική Αντιπροσωπεία θέλησε να βάλει φρένο στην ασύδοτη διαχείριση του δημοσίου χρήματος από τους μονάρχες.
'Ετσι, η ψήφιση κάθε χρόνο του προϋπολογισμού αποτελεί την κορυφαία κοινοβουλευτική πράξη, μολονότι στην ουσία έχει καταντήσει σαν μια διοικητική πράξη, διότι ψηφίζεται σαν κώδικας. Επειδή όμως έχει βαθιές ρίζες στην ιστορία του κοινοβουλευτισμού, παραμένει αυτός ο τρόπος. Και αυτό γίνεται για το αδιάσπαστο της δημοσιονομικής διαχείρισης των εσόδων και εξόδων του κράτους.
Είναι δε γεγονός ότι μία πηγή εσόδων του κράτους είναι και το δημόσιο δάνειο, το δημόσιο χρέος. 
ΒΑΣΙΛΗΣ ΚΕΔΙΚΟΓΛΟΥ: Αναλύστε το.
ΑΝΑΣΤΑΣΙΟΣ ΙΝΤΖΕΣ: Δεν χρειάζεται. Απευθύνομαι σε Βουλευτές.
Κυρίες και κύριοι συνάδελφοι, η Κυβέρνηση του ΠΑΣΟΚ διαλαμβάνεται από ένα αμόκ ιδιωτικοποιήσεων και ταυτόχρονα από μια τάση συνεχώς ιδρύσεως νέων νομικών προσώπων. 'Ετσι με το παρόν νομοσχέδιο συστήνεται ΝΠΔΔ που αποσπάται από την κεντρική διοίκηση του Υπουργείου Οικονομικών και ταυτόχρονα καταργεί έναν άλλο οργανισμό, ένα άλλο νομικό πρόσωπο ιδιωτικού μεν δικαίου χρηματοδοτούμενο από το κράτος, το οποίο όμως πέτυχε παντελώς στην πενηντάχρονη διαδρομή του.
Τι σημαίνει αυτό; Σύγχυση πολιτική και ιδεολογική και μια βίαιη προσαρμογή στα σήμερον διεθνώς συμβαίνοντα, τα οποία όμως δεν είναι και αναγκαία. Δηλαδή το να προσαρμοστούμε με τρόπο μιμητισμού, μαϊμουδισμού δεν αποτελεί ούτε πολιτική επιλογή ούτε άσκηση μιας συγκεκριμένης οικονομικής πολιτικής.
Πριν από τέσσερα χρόνια το 1994 με το νόμο περί δημοσίου λογιστικού πράγματι αναπροσαρμόστηκε η διάρθρωση του Γενικού Λογιστηρίου του Κράτους, συστήθηκε το θησαυροφυλάκειο, το οποίο είχε τέτοια αποστολή και είναι διαρθρωμένο με τέτοιες διευθύνσεις, που αν τον διαβάσει κανείς -το έκανε ο συνάδελφος κ. Αποστόλου- θα διαπιστώσει ότι επαναλαμβάνεται και στην εισηγητική έκθεση του συζητουμένου σχεδίου νόμου. Επομένως, το δήθεν κενό που καλείται να καλύψει ο Οργανισμός Διαχείρισης Δημοσίου Χρέους ήδη καλύπτεται με ρύθμιση που έγινε πριν από τέσσερα χρόνια. Και απ' ό,τι ακούσαμε στη Διαρκή Επιτροπή του Υπουργείου Οικονομικών από ειδικούς, αποδεικνύεται -νομίζω ότι το ομολογεί και ο παριστάμενος κύριος Υπουργός- ότι αυτή η νομοθετική ρύθμιση είχε θετικά και αγαθά αποτελέσματα και ως προς τη διαχείριση του δημοσίου χρέους και προς άλλες δραστηριότητες που αναφέρονται στο δημόσιο λογιστικό γενικότερα.
ΒΑΣΙΛΗΣ ΚΕΔΙΚΟΓΛΟΥ: Είναι σημαντικό που το αναγνωρίζετε.
ΑΝΑΣΤΑΣΙΟΣ ΙΝΤΖΕΣ: Βεβαίως και το αναγνωρίζω, κύριε Κεδίκογλου. Γιατί να μην το αναγνωρίσω; Το ομολόγησε δε εδώ και ο κ. Κυριαζίδης ...
ΒΑΣΙΛΗΣ ΚΕΔΙΚΟΓΛΟΥ: Συμφωνώ. Και είναι προς τιμή σας.
ΑΝΑΣΤΑΣΙΟΣ ΙΝΤΖΕΣ: Το να ομολογείς μια νοικοκυρεμένη διαχείριση δεν σημαίνει ότι εγκρίνεις και τους προϋπολογισμούς του περσινού και προπερσινού έτους. 'Αλλο η νομοθετική ρύθμιση αυτή καθ' αυτή και άλλο η άσκηση συγκεκριμένης οικονομικής και δημοσιονομικής πολιτικής. 
Συστήνεται, λοιπόν, ένας οργανισμός πολυτελής ενώ είναι γνωστό -και το ομολόγησαν όλοι οι προηγηθέντες εμού ομιλητές- ότι εάν η διεύθυνση δημοσίου χρέους εστελεχώνετο με δυο, τρεις, πέντε εξειδικευμένους υπαλλήλους σε χρηματοπιστωτικές δραστηριότητες τέτοιες που ενδεχομένως δεν τις γνωρίζουν σε βάθος και σε έκταση οι ήδη υπηρετούντες στο Γενικό Λογιστήριο του Κράτους, ό,τι επικαλείται για να καλύψει το κενό η σύσταση αυτού του οργανισμού, θα είχε καλυφθεί. Και ούτε θα είχαμε πρόσθετες δημοσιονομικές δαπάνες ούτε θα είχαμε διάσπαση της δημοσιονομικής διαχείρισης και ούτε θα έχουμε εμπλοκές λειτουργικές μεταξύ του υπό σύσταση οργανισμού και των υφισταμένων διευθύνσεων του Γενικού Λογιστηρίου του Κράτους και της Τραπέζης της Ελλάδος.
'Οπως είναι γνωστό, στη διαχείριση του δημοσίου χρέους εμπλέκονται, υπάρχουν συναρμοδιότητες, πέντε διευθύνσεων του Γενικού Λογιστηρίου του Κράτους. Και ο τέως Πρόεδρος της Νέας Δημοκρατίας, κ. Κωνσταντίνος Μητσοτάκης, θα 
 

  



Σελίδα 10510 
μπορούσε να το επιβεβαιώσει, διότι διετέλεσε πολλά χρόνια Υπουργός Οικονομικών. Είναι η διεύθυνση προϋπολογισμού, είναι η διεύθυνση διαχείρισης του δημοσίου χρέους, είναι η διεύθυνση ισολογισμού-απολογισμού και άλλες τρεις διευθύνσεις. Και αυτές όλες, με το διαχωρισμό αυτό που γίνεται και αν υπάρχει αγαθή πρόθεση αρμονικής συνεργασίας δεν θα επιτευχθεί. θα έχουμε μία χρονική περίοδο δύο-τριών-πέντε ετών τριβών και αυτό μας το διδάσκει η πείρα μας από συγχωνεύσεις άλλων δημοσίων υπηρεσιών.
Θα υπενθυμίσω στην Εθνική Αντιπροσωπεία ότι μολονότι πέρασαν εδώ και δεκατέσσερα χρόνια, αν θυμάμαι καλά, με τη συγχώνευση των δύο Σωμάτων της Χωροφυλακής και της Αστυνομίας Πόλεων, ακόμη υπάρχουν τριβές στη συνεργασία των δύο αυτών Σωμάτων. Καίτοι λίγοι είναι οι εναπομείναντες που προέρχονται από τα δύο αυτά Σώματα, σε ανώτατα κλιμάκια υπάρχουν τριβές. Πόσο μάλλον σε έναν τέτοιο τομέα ευαίσθητο, που τώρα συστήνεται. Και είπαμε μπροστά από δεκατέσσερα χρόνια είχε γίνει ένας εκσυγχρονισμός του Γενικού Λογιστηρίου του Κράτους και ειδικότερα για το θησαυροφυλάκιο που περιείχε και τη διαχείριση του δημοσίου χρέους και έβαινε καλώς. 
Γνωρίζουμε ότι με το ν. 2187/94 πράγματι ο εσωτερικός δανεισμός με τη λειτουργία της αγοράς ομολόγων είχε μπει σε έναν ορθολογισμό στη διαχείριση των κρατικών χρεογράφων, κυρίως εντόκων γραμματίων, αλλά και ομολόγων του δημοσίου και αφ' ετέρου ο εξωτερικός δανεισμός έφυγε από την ευθύνη της Τράπεζας Ελλάδας και επανήλθε στο ελληνικό δημόσιο, στο Γενικό Λογιστήριο του Κράτους ειδικότερα και είχε μία κατ'αρχήν θετικότερη και εκλογικευμένη διαχείριση.
Είναι γνωστόν, κυρίες και κύριοι συνάδελφοι, ότι μέχρι τώρα υπήρχε πράγματι ένας παραλογισμός για λόγους ιστορικούς στον τρόπο του εξωτερικού δανεισμού του ελληνικού δημοσίου. Εγίνετο μέσω της Τράπεζας της Ελλάδος, διότι για να συνάψει δάνειο το ελληνικό δημόσιο εχρειάζετο ειδική εξουσιοδότηση της Βουλής. 'Ηταν αυτό που είπα στην αρχή του λόγου μου, ο αυστηρός κοινοβουλευτισμός, ο αυστηρός κοινοβουλευτικός έλεγχος στη δημόσια διαχείριση. Και για να παρακάμπτεται η κάθε φορά απαίτηση εξουσιοδότησης της Βουλής στον Υπουργό των Οικονομικών, συνήπτε δάνεια η Τράπεζα της Ελλάδος ως αυτοτελές νομικό πρόσωπο, ως ιδιόρρυθμο, ως διφυές νομικό πρόσωπο αφ'ενός ιδιωτικό, ως ανώνυμη εταιρεία και αφ'ετέρου ως δημόσιο διότι είχε το εκδοτικό προνόμοιο και ρευστοποιούσε το εξωτερικό αυτό δάνειο και το εχειρίζετο το δημόσιο και η Τράπεζα της Ελλάδος είχε άμεση επαφή με τους ξένους δανειστές του ελληνικού δημοσίου στην ουσία.
Αυτό μετά την ένταξή μας στην Ευρωπαϊκή 'Ενωση ήταν απαράδεκτο και εκεί από το 1994 ο εξωτερικός δανεισμός του ελληνικού δημοσίου γίνεται από το ίδιο το ελληνικό δημόσιο.
Είπε ο κύριος Υπουργός και το επαναλαμβάνει και στην εισηγητική έκθεση, ότι υπάρχει ανάγκη σύστασης αυτού του οργανισμού, διότι σχεδόν σε πολλά κράτη του ΟΟΣΑ ή και πολλών χωρών της Ευρωπαϊκής 'Ενωσης υπάρχει η τάση σύστασης τέτοιων γραφείων.
Απ' ό,τι μπόρεσα να ψάξω δεν είναι αληθές. 'Αλλωστε και ο κ. Κυριαζίδης είπε ότι σχεδόν πουθενά δεν υπάρχουν. Υπήρχε στη Σουηδία. Και μας είπε τους ιστορικούς λόγους που στην ουσία τώρα δεν υπάρχουν. 'Οπου υπάρχουν τέτοιοι οργανισμοί είναι σχεδόν ενταγμένοι στην κεντρική διοίκηση του Υπουργείου Οικονομικών. Σε πολλές όμως άλλες χώρες, όπως είναι η Γαλλία, η Ιταλία, η Ισπανία, εκεί ούτε καν συζητείται διότι όπως και σε εμάς έτσι και εκεί πολλά χρόνια, εκατό, διακόσια, η αρμοδιότητα και ο τρόπος διαχείρισης του δημοσίου χρέους γενικότερα ανήκε στο Υπουργείο των Οικονομικών.
Επομένως για όλους αυτούς τους λόγους είμαστε ενάντια στο σχέδιο νόμου που σήμερα συζητάμε.
Επιπλέον έχουμε και άλλους ενδοιασμούς.
Ο πρώτος είναι ότι εγκαταλείπουμε μια υπηρεσία με μια παράδοση μακροχρόνια και θα έλεγα σε μεγάλο βαθμό επιτυχημένη. Ο δεύτερος είναι πως ο τρόπος ελέγχου δεν είναι εξασφαλισμένος. Αυτοί οι έλεγχοι δεν υπάρχουν. Ο έλεγχος θα γίνεται από ορκωτούς λογιστές και η μόνη ασφαλιστική δικλείδα στη διαχείριση του δημοσίου χρέους θα είναι το διπλογραφικό, λογιστικό σύστημα. Δηλαδή η λογιστική του ιδιωτικού τομέα. Διότι τέτοιο σύστημα δεν υπάρχει στο δημόσιο λογιστικό τουλάχιστον μέχρι σήμερα. Αυτό όμως, δεν είναι επαρκές.
'Ισως ο μόνος λόγος για τον οποίο θα είχε ύπαρξη το νομοσχέδιο αυτό είναι η ρύθμιση που προβλέπει αίθουσα συναλλαγών. Δεν μπορώ να θυμηθώ το διεθνή όρο ...
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Dealing room.
ΑΝΑΣΤΑΣΙΟΣ ΙΝΤΖΕΣ: Αίθουσα συναλλαγών ας το πούμε στα ελληνικά.
Η δυνατότητα ίδρυσης αυτής της αίθουσας συναλλαγών ίσως είναι ο μόνο λόγος και το μόνο θετικό που υπάρχει στο υπό συζήτηση νομοσχέδιο. 
Εάν δηλαδή -για να τελειώνω- η διεύθυνση διαχείρισης του δημοσίου χρέους στελεχώνετο με πέντε, έξι εξειδικευμένα πρόσωπα και υπήρχε τέτοια υλικοτεχνική υποδομή που να ανταποκρίνεται στα σημερινά δεδομένα παρακολούθησης των διεθνών αγορών και χρηματιστηρίων, τα υπόλοιπα όλα υπάρχουν και το νομοσχέδιο είναι περιττό και για μας επικίνδυνο.
Κυρίες και κύριοι συνάδελφοι, θα ήθελα να πω δύο λόγια γι' αυτό που μνημόνευσα στην αρχή του λόγου μου. Ενώ συστήνεται ένα Νομικό Πρόσωπο Δημοσίου Δικαίου που αποσπάται από μια κεντρική υπηρεσία που δεν πρέπει για τους λόγους που προανέφερα, από την άλλη καταργείται, διαλύεται ένα Νομικό Πρόσωπο Ιδιωτικού Δικαίου, που δεν επιβάρυνε τον κρατικό προϋπολογισμό παρά ένα δισεκατομμύριο (1.000.000.000) το χρόνο δηλαδή ούτε με το 15% των όλων δαπανών λειτουργίας του.
Δηλαδή αν οι δαπάνες του ΕΛΚΕΠΑ ανήρχοντο περίπου στα έξι δισεκατομμύρια (6.000.000.000), τα πέντε δισεκατομμύρια (5.000.000.000) τα αντλούσε το ΕΛΚΕΠΑ από την ιδιωτική οικονομία με προοπτικές να κάλυπτε όλο το κόστος λειτουργίας του, πέρα από το ότι προσέφερε από το 1953 ή 1954 που συστάθηκε θετικότατη υπηρεσία ιδίως στην ιδιωτική οικονομία, σε επιμόρφωση και παραγωγή εξειδικευμένων στελεχών που έχουν στελεχώσει όλους τους κατ' ιδίαν τομείς και δραστηριότητες της ιδιωτικής αλλά και δημόσιας οικονομίας. 'Ηταν ένας οργανισμός που πουλούσε μυαλό, να το πω έτσι απλά, που πουλούσε γνώση.
Και γνωρίζετε ότι οι προχωρημένες σήμερα οικονομίες δεν είναι οι εκβιομηχανισμένες. Η Αγγλία δεν είναι πλέον βιομηχανική χώρα. Είναι χώρα εξαγωγής γνώσης. Αλλιώς, εάν εστηρίζετο η αγγλική οικονομία στη βιομηχανική παραγωγή, θα ήταν ήδη μια ξεπερασμένη, μια τριτοκοσμική οικονομία. 'Οσοι γνωρίζουν οικονομία και παρακολουθούν, θα ξέρουν ότι τα έσοδα της αγγλικής οικονομίας είναι από πώληση υπηρεσιών. Γνώσεις επομένως. Οι υπηρεσίες στο μεγαλύτερο μέρος είναι σε γνώσεις.
Και εμείς είχαμε έναν -ίσως από τους πολύ λίγους τομείς- τομέα που μπορούσαμε να εξάγουμε γνώση ή να παρέξουμε υπηρεσίες γνώσεις και τον καταργούμε. 
Και τον μεταβιβάζουμε, κυρίες και κύριοι συνάδελφοι, κατά τρόπο αβδηριτικό. Δηλαδή είμαστε αβδηρίτες, αβδηριτισμό παράγουμε. Κάνουμε βρύσες χωρίς νερό. Μεταφέρουμε στο ΚΕΠΕ αρμοδιότητες που τις είχε το ΕΛ.ΚΕ.ΠΑ. Και για να αποκτήσει αρμοδιότητες τέτοιου είδους το ΚΕΠΕ, καταργούμε το ΕΛ.ΚΕ.ΠΑ. Για να έχει νερό, δηλαδή η βρύση που χτίσαμε χωρίς νερό. Αυτό γίνεται. 'Ενας απλός αβδηριτισμός. Και δώσαμε στο ΚΕΠΕ αρμοδιότητες, αλλά δεν είχε γνώση. Τώρα θα συστήσει υπηρεσίες επιμόρφωσης. Γιατί το ΚΕΠΕ είχε μόνον έρευνα, επιστημονική έρευνα και μάλιστα πετυχημένη. Καταργούμε το ΕΛ.ΚΕ.ΠΑ., για να έχει αντικείμενο το ΚΕΠΕ. Αυτός είναι, επαναλαμβάνω, ένας κλασικός τύπος αβδηριτισμού.
Παράλληλα, στερούμε απασχόληση από τους απασχολούμενους με σύμβαση εργασίας ιδιωτικού δικαίου αορίστου 
 

  



Σελίδα 10511 
χρόνου και από τους εξωτερικούς συνεργάτες, αλλά και από πολλά πρόσωπα στις χώρες της τέως Ανατολικής Ευρώπης, που με την επιμόρφωση και τους ανοίγαμε ορίζοντες, αλλά ανοίγαμε και διαύλους επικοινωνίας κάθε είδους με την ελληνική πολιτεία.
Για όλους αυτούς τους λόγους, κύριοι συνάδελφοι, εμείς καταψηφίζουμε το υπό συζήτηση νομοσχέδιο.
ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Οικονομικών, κ. Νικόλαος Χριστοδουλάκης, έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Αξιότιμοι κυρίες και κύριοι Βουλευτές, έχω την τιμή να εισηγούμαι ενώπιόν σας το νομοσχέδιο για τη σύσταση ενός οργανισμού διαχείρισης του δημοσίου χρέους. Το δημόσιο χρέος, κυρίες και κύριοι, αποτελεί για τη χώρα μας το πρώτιστο μέλημα. Και δυστυχώς, θα εξακολουθήσει να το αποτελεί για πάρα πολλά χρόνια ακόμη, λόγω του μεγάλου ύψους το οποίο έχει ως ποσοστό του εθνικού εισοδήματος.
Η χώρα μας σήμερα είναι μία χώρα, η οποία έχει ένα δημόσιο χρέος, το οποίο υπερβαίνει το καλώς εννοούμενο επίπεδο της δημοσιονομικής πολιτικής. Και αν θέλει να διαδραματίσει ένα δυναμικό ρόλο στην Οικονομική και Νομισματική 'Ενωση, εάν θέλει να εισέλθει στη χορεία των ανεπτυγμένων χωρών της Ευρώπης με το κοινό νόμισμα και οι επιχειρήσεις της να μπορούν να δανείζονται φθηνά, να δημιουργούν θέσεις εργασίας, έτσι ώστε να αυξάνεται η απασχόληση, εάν θέλει να μην κληρονομήσει στις νεότερες γενιές τα βάρη του παρελθόντος ή εν πάση περιπτώσει να μην κληρονομήσει επαχθή βάρη του παρελθόντος, θα πρέπει να φροντίσει να μειώσει το δημόσιο χρέος ως ποσοστό του εθνικού εισοδήματος. Αυτό αποτελεί τα τελευταία χρόνια και θα συνεχίσει να αποτελεί ένα καίριο μέλημα της οικονομικής πολιτικής της Κυβέρνησης.
Για το σκοπό αυτό η Κυβέρνηση του ΠΑ.ΣΟ.Κ. έχει ήδη προβεί σε μία σειρά από ενέργειες, οι οποίες έχουν κάμψει τη δυναμική του δημόσιου χρέους, όπως αναλυτικά θα αναφερθώ στη συνέχεια. Πρέπει όμως να χρησιμοποιήσει οποιοδήποτε μέσο είναι διαθέσιμο σήμερα στις διεθνείς αγορές και χρηματαγορές και να το αξιοποιήσει, με σκοπό την περαιτέρω μείωση και αποκλιμάκωση του δημοσίου χρέους.
Αυτή είναι η μέγιστη υπηρεσία, την οποία η ελληνική Κυβέρνηση έχει υποχρέωση να προσφέρει στις μέλλουσες γενιές. Και σ' αυτήν την προσπάθεια αρωγός έρχεται και ο Οργανισμός Δημοσίου Χρέους, κατά τα πρότυπα άλλων ευρωπαϊκών χωρών, που και αυτές είχαν δυσβάσταχτες υποχρεώσεις δημοσίου χρέους και με την ίδρυση αντιστοίχων γραφείων, κατάφεραν τη δραστική αποκλιμάκωσή τους, σε σύντομο χρονικό διάστημα. 
Την αποκλιμάκωση αυτή, την εξέλιξη αυτή η Κυβέρνηση την κάνει, αφού προσπάθησε επιτυχώς και έβαλε το δημόσιο χρέος σε μία πορεία σταδιακής αποκλιμάκωσης, η οποία όμως τώρα χρειάζεται περαιτέρω επιτάχυνση, περαιτέρω εξειδίκευση, περαιτέρω εμπλουτισμό, με σύγχρονα χρηματοπιστωτικά εργαλεία.
Το 1997, τη χρονιά που πέρασε, σημειώθηκε για πρώτη φορά, έπειτα από πάρα πολλά χρόνια μία αισθητή αποκλιμάκωση του δημοσίου χρέους ως ποσοστό του ΑΕΠ, σχεδόν κατά τέσσερις μονάδες, μ' έναν τρόπο που θα εξηγήσω στη συνέχεια. Και αυτό οφείλεται τόσο στις διαρθρωτικές μεταβολές που επήλθαν στην οικονομική πολιτική, με τη συσσώρευση πρωτογενών πλεονασμάτων, με τη μείωση των καταπτώσεων των δημοσίων επιχειρήσεων, με τη μείωση και τον περιορισμό των εγγυήσεων που δίδονται πλέον στις δημόσιες επιχειρήσεις κοινής ωφέλειας, αλλά επίσης και με μία αλλαγή, την οποία έκανε στον τρόπο του δανεισμού τους, επί το αυστηρότερον.
Η δυναμική αυτή συνεχίζεται και επεκτείνεται. Για το λόγο αυτό το χρέος θα εξακολουθήσει να μειώνεται και το 1998 ως ποσοστό του εθνικού εισοδήματος, όπως επίσης και τα επόμενα χρόνια, παρά την επιβάρυνση την οποία υπέστη λόγω της υποτίμησης. Με τον τρόπο αυτό θα ικανοποιήσει σχεδόν το κριτήριο το οποίο απαιτείται από τη Συνθήκη του Μάαστριχτ, να έχει η χώρα που εισέρχεται, μία συστηματική τάση αποκλιμάκωσης του δημοσίου χρέους.
Η πολιτική για το δημόσιο χρέος περιελάμβανε από το 1997 και μετά την έκδοση μακροχρόνιων ομολόγων σταθερού επιτοκίου. 'Ηδη έχουν εκδοθεί τριετή, πενταετή, επταετή και δεκαετή ομόλογα. Τον περασμένο μήνα εκδόθηκε για πρώτη φορά στη χώρα μας και δεκαπενταετές ομόλογο. 'Ολα αυτά είναι νέα προϊόντα, με τα οποία επιχειρείται μία βελτιστοποίηση, μία καλύτερη κατανομή των ταμειακών αναγκών, από την παραδοσιακή μέθοδο της διαρκούς εκδόσεως βραχυχρονίων τίτλων, οι οποίοι έληγαν κάθε τρεις, έξι ή δώδεκα μήνες και αυτό είχε σαν αποτέλεσμα την υπερσυσσώρευση δαπανών τόκων στο ίδιο έτος. Διότι δεν είναι μόνο το ύψος του χρέους, το οποίο καθορίζει το κόστος εξυπηρέτησής του και επιβαρύνει τον τρέχοντα προϋπολογισμό, είναι και ο τρόπος της διαχείρισης, ο οποίος καθορίζει το βαθμό αποτελεσματικότητος.
Κυρίες και κύριοι, υπάρχουν χώρες στην Ευρωπαϊκή 'Ενωση, όπως είναι το Βέλγιο, όπως είναι η Ιταλία, οι οποίες έχουν δημόσιο χρέος ως ποσοστό του ΑΕΠ, το οποίο είναι πολύ υψηλότερο του ελληνικού. Το Βέλγιο για παράδειγμα έχει 130% δημόσιο χρέος, η Ιταλία έχει 125% δημόσιο χρέος κι εμείς έχουμε 108% και βαίνει μειούμενο.
Παρά το γεγονός αυτό όμως, οι χώρες αυτές έχουν μέχρι τώρα χαμηλότερο κόστος εξυπηρέτησης ως ποσοστό του ΑΕΠ, ακριβώς επειδή είχαν υιοθετήσει σύγχρονες μεθόδους σε πολύ μεγαλύτερο βαθμό απ' ό,τι έχουμε κάνει εμείς τα τελευταία χρόνια για την εξυπηρέτησή του και για το δανεισμό της Κυβέρνησης.
Το Βέλγιο, λοιπόν, με 130% δημόσιο χρέος, έχει ένα κόστος εξυπηρέτησης 8,5%, η Ιταλία με 125%, έχει ένα κόστος εξυπηρέτησης ελαφρά άνω του 9%, ενώ εμείς το 1996, όταν ήταν γύρω στο 110% το χρέος, είχαμε γύρω στις 12 μονάδες του ΑΕΠ ως κόστος εξυπηρέτησης, ένα ιδιαίτερα δυσανάλογο κόστος.
Αυτό το μειώσαμε. Για πρώτη φορά έπεσε το 1997 κάτω από το 10% στο 9,9% και φέτος θα είναι της τάξης του 9%. Θα σημειώσει περαιτέρω αποκλιμάκωση. 
'Οπως σας είπα, εκτός από τις πρωτογενείς αλλαγές οι οποίες σημειώθηκαν στον τρόπο άσκησης της οικονομικής πολιτικής σχετικά με τα πρωτογενή πλεονάσματα, σχετικά με τον περιορισμό των εγγυήσεων, τη μείωση των καταπτώσεων, το καθοριστικότερο ήταν η ολοένα και περισσότερη αξιοποίηση σύγχρονων χρηματοπιστωτικών εργαλείων, πράγμα το οποίο έγινε δυνατό μετά το 1996 όταν ιδρύθηκε η Μονάδα Θησαυροφυλακίου, η οποία όντως προσέφερε αρκετές υπηρεσίες στη βελτίωση της εξυπηρέτησης των δαπανών χρέους και ολοκληρώθηκε η αξιοποίησή της το 1997 με τις εκδόσεις των νέων τίτλων.
'Ομως οι σύγχρονες αγορές έχουν πάρα πολλά εργαλεία προς χρήση και αξιοποίηση από τις δημοσιονομικές αρχές της κάθε χώρας, τα οποία απαιτούν ευελιξία, απαιτούν ταχύτατη παρέμβαση στις διεθνείς αγορές, απαιτούν συνεχή παρακολούθηση των διεθνών εξελίξεων. Για να γίνουν αυτά, χρειάζεται να υπάρχει αίθουσα συναλλαγών, χρειάζεται να υπάρχει γραφείο το οποίο καταγράφει αυτά τα πράγματα -το λεγόμενο back office- και χρειάζεται μια ετοιμότητα παρεμβάσεως, προκειμένου να αξιοποιεί τα εργαλεία, όπως είναι οι ανταλλαγές τα swaps -είτε αυτά είναι swαps επιτοκίων είτε επιτοκιακά- να χρησιμοποιεί τις επιλογές -τα options- που διατίθενται σήμερα, να πραγματοποιεί συμφωνίες προαγορών χρέους κ.ο.κ.
Για όλους αυτούς τους λόγους, χρειάζεται μια νέα δομή, λιτή μεν, η λειτουργία της οποίας υπάγεται στις γενικότερες θεωρήσεις της μακροοικονομικής πολιτικής της Κυβέρνησης, αλλά έχει ένα διαφοροποιητικό στοιχείο, την αυξημένη θεσμική ευελιξία, όσον αφορά τις σχέσεις της με τις διεθνείς αγορές, πράγμα το οποίο δεν μπορεί να γίνει από μία αμιγώς δημόσια υπηρεσία. Ο μοναδικός λόγος για τον οποίο η Κυβέρνηση κρίνει σκόπιμη την ίδρυση αυτής της λιτής σύγχρονης οργάνωσης είναι προκειμένου να έχει μια διαρκή, ευέλικτη και 
 

  



Σελίδα 10512 
αποτελεσματική παρουσία στις διεθνείς αγορές.
Ανάλογες πρωτοβουλίες έχουν λάβει και άλλα ευρωπαϊκά κράτη, τα οποία είχαν αντίστοιχα προβλήματα. Η Σουηδία, για παράδειγμα, έχει τέτοιο γραφείο εδώ και πάρα πολλά χρόνια. Η Ιρλανδία ίδρυσε τέτοιο γραφείο το 1990. Η Πορτογαλία ίδρυσε τέτοιο γραφείο το 1996 και το Βέλγιο ίδρυσε τέτοιο γραφείο τον περασμένο μήνα μετά την ένταξή του στην ΟΝΕ, διότι κρίνει ότι μετά την ΟΝΕ, το υψηλό δημόσιο χρέος το οποίο έχει δεν θα επιτρέψει στη χώρα να έχει μία αποτελεσματική παρουσία, με τα υψηλά επιτόκια δανεισμού που απαιτούνται και χρειάζεται τις πλέον ευέλικτες μορφές αγοράς, για να μπορέσει να τις αξιοποιήσει και να ελαττώσει το κόστος εξυπηρέτησης του δημόσιου χρέους.
Βλέπετε ότι όλες οι χώρες που ανέφερα έχουν υψηλό δημόσιο χρέος. Σε όλες αυτές τις χώρες ανεξαιρέτως, η ίδρυση του οργανισμού αυτού επέφερε σημαντική και σε ορισμένες περιπτώσεις, θεαματική μείωση του δημοσίου χρέους. Στη Σουηδία για παράδειγμα μεταξύ 1996-1997 σημειώθηκε μία πτώση του δημοσίου χρέους κατά 2%. Στην Ιρλανδία σημειώθηκε πτώση κατά 5 μονάδες σε μια χρονιά, ενώ στην αρχή της ίδρυσής του το 1974 το χρέος ήταν 88% του ΑΕΠ και πέρυσι πήγε στο 70% του ΑΕΠ. Στην Πορτογαλία από το 71,1% πήγε στο 69%.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι μόνο εξ αυτού του λόγου.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν ήταν μόνο εξ αυτού του λόγου. 'Οπως συνέβη και σε εμάς, ήταν η συνέργεια πολλών παραγόντων, αλλά ...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ηταν και άλλοι λόγοι...
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Επιτρέψτε μου να σας απαντήσω, κύριε Πρόεδρε. Σε όλες αυτές τις χώρες οι δημοσιονομικές προσαρμογές είχαν ήδη λάβει χώρα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Με συγχωρείτε. Η Ιρλανδία το 1997 δεν μείωσε θεαματικά τα ελλείμματά της. Στο ίδιο επίπεδο ήταν και το 1996 και το 1997. Κυρίως ήταν αποτέλεσμα της αναδιαρθρώσεως των δανειακών της προϊόντων και της μέγιστης δυνατής αξιοποίησης των διευκολύνσεων, που δίνουν οι διεθνείς χρηματαγορές.
ΑΝΑΣΤΑΣΙΟΣ ΙΝΤΖΕΣ: Δεν ήταν τα προβλήματα...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, ό,τι έχετε να πείτε, να το πείτε στη δευτερολογία σας.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κυρίες και κύριοι συνάδελφοι, επιτρέψτε μου να πω επίσης, ότι η καθιέρωση αυτού του θεσμού αποτελεί την κορύφωση μιας σειράς θεσμικών αλλαγών και εξελίξεων, πέρα από τις αναδιαρθρώσεις τις οποίες ανέφερα, οι οποίες έχουν συντελεστεί στην ελληνική αγορά δημοσίου χρέους, με αποτέλεσμα όταν γίνει και αυτό το γραφείο διαχείρισης, ο οργανισμός διαχείρισης, η ελληνική αγορά χρέους να είναι από τις θεσμικώς πλέον εκσυγχρονισμένες της Ευρωπαϊκής 'Ενωσης.
Η πρώτη θεσμική μεταβολή είναι, όπως σας ανέφερα, η έκδοση των μακροχρονίων τίτλων. Η δεύτερη και ενδεχομένως λιγότερο γνωστή, είναι η ολοκλήρωση τον προηγούμενο μήνα του θεσμού των λεγομένων πρωτογενών διαπραγματευτών. 'Ενας θεσμός ο οποίος αποτελείται από ελληνικές και ξένες τράπεζες, οι οποίες αγοράζουν απευθείας, κατόπιν δημοπρασιών, τα ομόλογα και τα έντοκα γραμμάτια του ελληνικού δημοσίου και εν συνεχεία τα διαθέτουν στους δευτερογενείς πελάτες τους και στους αποταμιευτές.
Πρέπει να σας πω, ότι η προσπάθεια αυτή σε μας ξεκίνησε από πέρσι το φθινόπωρο και ολοκληρώθηκε τον προηγούμενο μήνα. Στη Γαλλία, η οποία έχει μια αρκετά πιο ανεπτυγμένη χρηματαγορά, ξεκίνησε τον περασμένο Απρίλιο, πριν από δύο μήνες και σε ορισμένες χώρες της Ευρώπης, δεν υπάρχει ακόμα.
Το άλλο είναι το Ηλεκτρονικό Σύστημα δημοπράτησης των τίτλων, το οποίο, όπως εξέθεσε με λεπτομέρειες και ο Υποδιοικητής της Τραπέζης Ελλάδος κ.Θωμόπουλος στην επιτροπή, έχει μπει σε λειτουργία -δεν έχουν γίνει ακόμα τα επίσημα εγκαίνια, αλλά εδώ και ένα μήνα λειτουργεί- και αποτελεί ένα από τα πληροφοριακώς πιο εξελιγμένα συστήματα τα οποία λειτουργούν σήμερα στην Ευρωπαϊκή 'Ενωση. 'Εχουμε υιοθετήσει το θεσμό των δημοπρασιών ως την αποκλειστική μέθοδο διάθεσης των τίτλων του ελληνικού δημοσίου, με αποτέλεσμα η αγορά να είναι αυτή η οποία καθορίζει -οι συνθήκες της αγοράς- το κόστος με το οποίο δανείζεται το ελληνικό δημόσιο και να μην υπάρχει έτσι η παραμικρή στρέβλωση -η οποία ενδεχομένως καμιά φορά παράγεται όταν υπάρχουν διοικητικοί καθορισμοί-στον τρόπο με τον οποίο δανείζεται το ελληνικό δημόσιο.
Επίσης, επιτρέψτε μου σ'αυτές τις θεσμικές εξελίξεις και προσαρμογές να αναφέρω και τη σύσταση της Δημόσιας Εταιρείας Κινητών Αξιών του ελληνικού δημοσίου στο πρότυπο και άλλων ανεπτυγμένων κρατών, μέσω της οποίας το ελληνικό δημόσιο πωλεί τους προς διάθεση τίτλους του ελληνικού δημοσίου, τις μετοχές των ιδιωτικοποιούμενων ή μετοχοποιούμενων επιχειρήσεων. Τις πωλεί με τέτοιο τρόπο ώστε να μεγιστοποιεί την πρόσοδο την οποία εισπράττει το ελληνικό δημόσιο. Ως αποτέλεσμα αυτής της σύμφωνης διαχείρισης του χαρτοφυλακίου κινητών αξιών του ελληνικού δημοσίου, η ΔΕΚΑ σημείωσε μέχρι τώρα μόνο από κέρδη κεφαλαίου εκατόν είκοσι έξι δισεκατομμύρια (126.000.000.000) δραχμές επιπλέον πρόσοδο, επιπλέον της κανονικής προσόδου, η οποία αντιστοιχούσε στην αρχική αξία κτήσεως των μετοχών.
Φυσικά, το δεύτερο σκέλος της διαχείρισης του χαρτοφυλακίου....
ΑΔΑΜ ΡΕΓΚΟΥΖΑΣ: Παροδική είναι αυτή.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εξαρτάται. Μην είστε τόσο απαισιόδοξος, κύριε Ρεγκούζα. Συνεχής είναι.
Φυσικά, το δεύτερο μέρος της διαχείρισης του χαρτοφυλακίου κινητών αξιών, είναι η χρήση των προσόδων της ιδιωτικοποίησης για την ελάφρυνση των χρεών του ελληνικού δημοσίου. Με τον τρόπο αυτό, η Εταιρεία των Κινητών Αξιών, η ΔΕΚΑ, όχι μόνο πραγματοποιεί κεφαλαιακά κέρδη σε όφελος του ελληνικού δημοσίου, αλλά εν συνεχεία αυτά χρησιμοποιούνται για να μειώσουν το χρέος με όλες τις προφανείς ευεργετικές συνέπειες τις οποίες αυτό έχει, τόσο για την τρέχουσα οικονομική διαχείριση, τόσο για την αποκλιμάκωση των επιτοκίων και την ενίσχυση που αυτό δίνει στην ανάπτυξη, όσο -και αυτό είναι το κυριότερο- για την ελάφρυνση του βάρους που θα φέρουν οι μελλοντικές γενιές για την αποπληρωμή του χρέους.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έγινε αποκρατικοποίηση. Θεωρητική ήταν.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Γίνεται. Μην είστε απαισιόδοξος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τότε και η πρόσοδος της ΔΕΚΑ, όλη αυτή η τεράστια πρόσοδος η οποία έχει συσσωρευθεί, πώς έχει πραγματοποιηθεί;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ούτε μια δεν έγινε. Θεωρητικό είναι αυτό.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τα έσοδα της ΔΕΚΑ δεν είναι θεωρητικά όμως. Είναι πραγματικά.
Αυτά είναι, κυρίες και κύριοι, σε γενικές γραμμές τα βήματα τα οποία έχουν γίνει σε θεσμικό επίπεδο και σε επίπεδο οικονομικής πολιτικής και τα οποία έχουν οδηγήσει σε μια αποκλιμάκωση του δημοσίου χρέους και σε μια πάρα πολύ ελκυστική διαμόρφωση των τίτλων του ελληνικού δημοσίου προς τους διεθνείς επενδυτές.
Επιτρέψτε μου εδώ να σημειώσω ότι η μεγάλη ελκυστικότητα την οποία έχουν σήμερα τα ελληνικά χαρτιά στις διεθνείς αγορές, έχει οδηγήσει τις αποδόσεις των δεκαετών ομολόγων στα 7,6% -αυτό ήταν το σημερινό επίπεδο- δηλαδή χαμηλότερα 
 

  



Σελίδα 10513 
από την οροφή την οποία είχε θέσει το Συμβούλιο Αρχηγών της 1ης Μαϊου στη σχετική 'Εκθεση που έκανε, όπου είχε θέσει το 7,8% ως το όριο εκείνο που δεν πρέπει να υπερβαίνουν τα επιτόκια των δεκαετών ομολόγων.
'Αρα, το 1998 η Κυβέρνηση θα έχει πετύχει την ικανοποίηση τεσσάρων από τα πέντε κριτήρια τα οποία απαιτούνται για την είσοδο μιας χώρας στην ΟΝΕ. Θα έχει πετύχει το έλλειμμα που θα είναι 2,4%, θα έχει πετύχει την αποκλιμάκωση του χρέους, θα έχει πετύχει τη συναλλαγματική σταθερότητα, θα έχει πετύχει το χαμηλό επιτόκιο των δεκαετών ομολόγων σταθερού επιτοκίου. Και θα μένει μόνο η εκπλήρωση του πληθωρισμού.
Αυτή είναι η συνέπεια με την οποία η Κυβέρνηση ετοιμάζει την ελληνική οικονομία για μία πλήρη και δυναμική ένταξη στην ΟΝΕ. Ο Οργανισμός που γίνεται με αυτό το νομοσχέδιο θα αποτελέσει τη θεσμική κορύφωση της προσπάθειας αποκλιμάκωσης του χρέους.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής, κ. ΝΙΚΟΛΑΟΣ ΚΑΤΣΑΡΟΣ)
Πρέπει να σας πω με την ευκαιρία αυτή ότι η ίδρυση αυτού του Οργανισμού φυσικά και θα αξιοποιήσει όλο το στελεχιακό δυναμικό το οποίο έχει τα κατάλληλα προσόντα και την κατάλληλη εμπειρία και εκπαίδευση και ανήκει σήμερα στο Γενικό Λογιστήριο του Κράτους. Φυσικά, και θα αξιοποιήσει όλο το στελεχιακό του δυναμικό το οποίο έχει την κατάλληλη εμπειρία, την κατάλληλη αρμοδιότητα και εργάζεται σήμερα στην Τράπεζα της Ελλάδος. 'Αλλωστε, η ίδρυση του Οργανισμού αυτού αποτελεί κατά κάποιο τρόπο και την οριστική λύση στον μέχρι σήμερα υφιστάμενο διαχωρισμό αρμοδιοτήτων για το ποιος πραγματοποιεί τις δανειοληπτικές πράξεις για λογαριασμό του ελληνικού δημοσίου. Η μεν μέχρι σήμερα Τράπεζα της Ελλάδος συνεπικουρούσε και ουσιαστικά πραγματοποιούσε τον εξωτερικό δανεισμό για λογαριασμό του ελληνικού δημοσίου, ενώ ο τομέας θησαυροφυλακίου έφερε το βάρος της πραγματοποίησης του εσωτερικού δανεισμού.
Eίναι προφανές, ότι η συγχώνευση αυτών των αρμοδιοτήτων σε ένα μικρό, ευέλικτο και σύγχρονο οργανισμό θα λύσει άπαξ δια παντός το ζήτημα του συντονισμού των δύο αυτών παραλλήλων δανειακών πράξεων και δραστηριοτήτων, αξιοποιώντας όλα τα στελέχη και προσλαμβάνοντας ενδεχομένως στελέχη από την αγορά μόνο εκεί όπου απαιτείται.
Διότι, πρέπει να σας πω -για να μην έχουμε ψευδαισθήσεις ότι όλα μπορούν να γίνουν μέσα από τη Δημόσια Διοίκηση ή όλα μπορούν να γίνουν αν εκπαιδεύσουμε κάποιους- ότι εδώ όταν χρειάζεται ένας τέτοιος οργανισμός για να παρεμβαίνει επί συνεχούς βάσεως στις διεθνείς αγορές, χρειάζεται μία ειδική κατάρτιση, μία ειδική επαγγελματική εξειδίκευση η οποία είναι σήμερα διαθέσιμη μόνο σε άκρως προοδευμένα και επιτυχημένα στελέχη του τραπεζικού χώρου. Αυτά τα στελέχη δεν θα προσέλθουν να παρέξουν τις υπηρεσίες τους στο δημόσιο ή σε ένα Υπουργείο, διότι απαιτούνται κάποιες ειδικές συνθήκες και κάποιες ειδικές σχέσεις εργασίας. Αυτά τα επιλεγμένα στελέχη μπορεί να τα προσελκύσει ένας ευέλικτος οργανισμός για όσο διάστημα τα χρειάζεται.
Πρέπει επίσης να πω ότι όλη αυτή η πληροφοριακή υποδομή, η οποία χρειάζεται είναι πολύ πιο εύκολο να γίνει σ'αυτόν τον οργανισμό παρά να γίνει σε μία δημόσια υπηρεσία η οποία παρά το γεγονός αυτό, έχει εν τω μεταξύ αρκετά εξελιχθεί και έχουν τοποθετηθεί τα συστήματα Reuter, τα συστήματα Blueberg μέσα στο Γενικό Λογιστήριο του Κράτους. Και φυσικά θα συνεχίσει το Γενικό Λογιστήριο του Κράτους να διαδραματίζει ένα καίριο ρόλο στις διαδικασίες δανεισμού. Αλλά θα το κάνει αυτό πολύ καλύτερα, με τη βοήθεια αυτού του μικρού και ευέλικτου Οργανισμού, που θα συγκεντρώνει όλα τα πλεονεκτήματα και προτερήματα των μέχρι τώρα υφισταμένων δομών, χωρίς να συγκεντρώνει τα προβλήματά τους.
Ο γενικός διευθυντής και ο αναπληρωτής διευθυντής θα επιλέγονται με διεθνή προκήρυξη και με διεθνή διαγωνισμό, έτσι ώστε να αποτελούν στελέχη κορυφαίας εμπειρίας και γνώσης γύρω από τα θέματα αυτά. Η στελέχωση του Οργανισμού θα είναι λιτή από εξωτερικούς συνεργάτες και συμβούλους. Επαναλαμβάνω ότι το κύριο μέλημα του Οργανισμού και το βασικό κριτήριο με το οποίο θα κρίνεται η απόδοσή του, θα είναι πόσο καταφέρνει να μειώσει το κόστος εξυπηρέτησης του δημοσίου χρέους, τηρουμένων όλων των άλλων παραγόντων σταθερών. Δεν θα εισπράξει έπαινο ο Οργανισμός αυτός, αν μειωθεί το κόστος εξυπηρέτησης, λόγω της αύξησης των πρωτογενών ελλειμμάτων προφανώς ή λόγω της μείωσης των εγγυήσεων ή λόγω της μείωσης των καταπτώσεων.
Θα εισπράξει τον έπαινο και θα αξιολογηθεί θετικά εάν τηρουμένων των συνθηκών σταθερών καταφέρει να αξιοποιήσει όλα αυτά τα σύγχρονα, σύνθετα, πολύπλοκα χρηματοπιστωτικά εργαλεία τα οποία προσφέρει σήμερα η διεθνής κεφαλαιαγορά έτσι ώστε να μειώσει περαιτέρω το δημόσιο χρέος και το κόστος εξυπηρέτησής του.
'Ερχομαι τώρα σε ορισμένα θέματα τα οποία θέσατε σχετικά με το ποιος θα έχει το συντονισμό, ποιος θα είναι αυτός που θα κάνει αυτόν το δανεισμό. Είπατε ότι θα μειωθεί η διαφάνεια. Πρέπει να σας πω ότι επιλέξαμε τη μορφή του νομικού προσώπου δημοσίου δικαίου ακριβώς για να δώσουμε τη διαφάνεια και τη δυνατότητα ελέγχου σε οποιονδήποτε ενδιαφέρεται. Αλλιώς θα μπορούσαμε να επιλέξουμε ένα νομικό πρόσωπο ιδιωτικού δικαίου. Επιβάλλουμε το διπλογραφικό σύστημα ακριβώς για να κάνουμε διαφανέστατη και αυστηρότατη τη διαδικασία με την οποία θα κάνει τις εγγραφές και τις δραστηριότητές του.
'Οσον αφορά το μέρος της πολιτικής εποπτείας που είδα ότι ανησυχεί ορισμένους εκ των ομιλητών πρέπει να σας πω ότι το Διοικητικό Συμβούλιο του οργανισμού θα αποτελείται ουσιαστικά από πολιτικό προσωπικό και από διευθυντικό προσωπικό του Υπουργείου Οικονομικών, του Γενικού Λογιστηρίου, του Υπουργείου Εθνικής Οικονομίας και της Τραπέζης Ελλάδος. Στην πραγματικότητα το διοικητικό συμβούλιο δεν είναι τίποτε άλλο, παρά σχεδόν μια επανάληψη της σύνθεσης της επιτροπής δημόσιου χρέους που λειτουργεί και σήμερα.
Εφόσον η λειτουργία του θα εποπτεύεται από το Υπουργείο Οικονομικών, θα δημιουργηθεί ένα πλαίσιο που θα επιτρέπει και την πολιτική εποπτεία της διαχείρισης και την ενσωμάτωσή της στη γενικότερη μακροοικονομική πολιτική που χαράσσει και εφαρμόζει η Κυβέρνηση και τη μέγιστη αξιοποίηση από πολύ καλύτερες θέσεις όλων των πεπειραμένων στελεχών. Θα επιτρέπει όμως και κάτι που σήμερα δεν είναι δυνατόν να υπάρχει όσο θα έπρεπε, δηλαδή τη μέγιστη δυνατή ευελιξία απέναντι στις διεθνείς αγορές.
Αυτά είναι τα βασικά επιχειρήματά μας. Στη συζήτηση επί των άρθρων θα έχω την ευκαιρία να αναφερθώ σε περισσότερες λεπτομέρειες. Αυτά τα επιχειρήματα κατά την άποψη της Κυβέρνησης επιβάλουν την άμεση λειτουργία αυτού του οργανισμού έτσι ώστε σύντομα η χώρα μας να μειώσει το δημόσιο χρέος, να μειώσει το κόστος εξυπηρέτησής του και να μπορέσει έτσι να ελαττώσει το κόστος χρήματος και δανεισμού για να προσθέσει έναν άλλο παράγοντα δυναμισμού στην ελληνική οικονομία καθώς αυτή θα εισέρχεται στην ΟΝΕ.
'Ερχομαι τώρα στο θέμα του ΕΛ.ΚΕ.ΠΑ. Θα έχω την ευκαιρία να πω περισσότερα όταν συζητήσουμε τα άρθρα. Είναι γεγονός ότι το ΕΛ.ΚΕ.ΠΑ. επετέλεσε ένα πολύ αξιόλογο έργο στην ελληνική οικονομία. 'Ομως, με την πάροδο του χρόνου, το αντικείμενο του ΕΛ.ΚΕ.ΠΑ. άρχισε να συμπίπτει ολοένα και περισσότερο με αντικείμενα τα οποία εξυπηρετούσαν και άλλοι οργανισμοί του δημοσίου, όπως είναι ο ΟΑΕΔ, το ΚΕΠΕ και ενδεχομένως κάποιοι άλλοι.
Η Κυβέρνηση αναδιατάσσει αυτά τα σχήματα και κατευθύνει το προσωπικό του ΕΛ.ΚΕ.ΠΑ. στον ΟΑΕΔ σε μια περιφερειακή βάση κατά το τμήμα της κατάρτισης και ειδίκευσης. Κατευθύνει δε το προσωπικό του ΕΛ.ΚΕ.ΠΑ. που ασχολείται με θέματα παραγωγικότητος στο ΚΕΠΕ, έτσι ώστε αυτά να συνδέονται με όλες τις μικροοικονομικές αναλύσεις και μελέτες που πραγματοποιεί αυτός ο οργανισμός, αλλά και για να συντονίζονται με τις γενικότερες μακροοικονομικές κατευθύνσεις της ελληνικής οικονομίας. 
 

  



Σελίδα 10514 
Το κάνει αυτό, διατηρώντας το προσωπικό. Μάλιστα, σε αρκετές από τις κατηγορίες του προσωπικού δίνει περισσότερα εργασιακά δικαιώματα, μεγαλύτερη εργασιακή εξασφάλιση, από αυτήν που έχουν σήμερα. Για παράδειγμα, αυτοί που ουδέποτε είχαν σύμβαση εργασίας με το ΕΛ.ΚΕ.ΠΑ. και παρείχαν την εργασία τους με δελτία παροχής υπηρεσιών, σήμερα κατοχυρώνονται με τετραετή σύμβαση εργασίας που ουδέποτε είχαν στο παρελθόν. Ταυτόχρονα, όλα αυτά τα στελέχη και οι δραστηριότητες του ΕΛ.ΚΕ.ΠΑ. τίθενται στη διάθεση της περιφέρειας εκεί που πραγματικά χρειάζεται η κατάρτιση του ανθρώπινου δυναμικού. Τα πιο επιλεγμένα στελέχη της παραγωγικότητας συντονίζονται και εντάσσονται στο ΚΕΠΕ. 
Πιστεύω ότι αυτό αποτελεί ένα βήμα καλύτερου συντονισμού των οργάνων που έχει η πολιτεία και ότι κατά κανένα τρόπο δεν αποτελεί μείωση του έργου του ΕΛ.ΚΕ.ΠΑ. ή περιορισμό των δραστηριοτήτων του. Απλώς, θα υπάρχει καλύτερος συντονισμός, καλύτερη οργάνωση στο πλαίσιο της φιλοσοφίας της Κυβέρνησης, για έναν πιο ευέλικτο δημόσιο τομέα που θα μπορεί με καλύτερο τρόπο να κάνει τη δουλειά του.
Τελειώνοντας, κυρίες και κύριοι, θα ήθελα να αναφέρω στο Σώμα ότι αύριο θα καταθέσω τρεις τροπολογίες, οι οποίες δυστυχώς σήμερα δεν είναι έτοιμες λόγω της απουσίας του κυρίου Υπουργού στη Σύνοδο του Κάρντιφ και που είναι οι εξής: Η πρώτη αφορά κάποιες δαπάνες εκτός έδρας για μετακινήσεις στο προσωπικό που ασχολείται με την αποκατάσταση των σεισμοπλήκτων, θα υπάρχει ακόμα ένα θέμα φορολογικών κινήτρων για την διακράτηση των ομολόγων του ελληνικού δημοσίου και ένα τυπικό θέμα παρατάσεως για την πλήρη εφαρμογή του μισθολογίου των γιατρών του ΕΣΥ, επειδή ορισμένα νοσοκομεία δεν έχουν προλάβει ακόμα να ετοιμαστούν. Συγγνώμη, που θα κατατεθούν αύριο, αλλά πρέπει να ξέρετε ότι στο περιεχόμενό τους δεν θα υπάρξει καμία σοβαρή αντίρρηση. Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο Επίτιμος Πρόεδρος της Νέας Δημοκρατίας και πρώην Πρωθυπουργός κ. Κωνσταντίνος Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ήταν στις προθέσεις μου, κυρίες και κύριοι συνάδελφοι, να πάρω το λόγο απόψε. Το σχέδιο νόμου που συζητείται είναι σχέδιο νόμου που εμένα δεν με ενθουσιάζει, αλλά δεν νομίζω ότι είναι και ιδιαιτέρας σημασίας θέμα αυτό το οποίο θέτει καθ'εαυτό το νομοσχέδιο.
Αναγκάζομαι όμως, να πάρω το λόγο, γιατί ο κύριος Υφυπουργός Οικονομικών ηθέλησε να μας πει απόψε σαν να μιλούσε σε ανθρώπους που δεν ζουν σε αυτήν τη χώρα και δεν γνωρίζουν τα προβλήματα της οικονομίας, ότι με την καλύτερη διαχείρηση του δημοσίου χρέους μπορούμε, ενδεχομένως, να αντιμετωπίσουμε το πρόβλημα του δημόσιου χρέους της Ελλάδος, που είναι η κατάρα του τόπου την οποία κληρονομούμε σήμερα στις επόμενες γενιές, στα παιδιά μας και στα εγγόνια μας. 
Δηλαδή τι ήθελε να μας πει; Αν κάνουμε καλύτερη διαχείριση του δημόσιου χρέους και από την άλλη μεριά συνεχίζουμε αυτήν την πολιτική που κάνει σήμερα αυτή η Κυβέρνηση του κ. Σημίτη θα αντιμετωπίσουμε το πρόβλημα με αυτόν τον τρόπο;
Κύριοι συνάδελφοι, είναι βέβαιο ότι στη διαχείριση του δημοσίου χρέους η Κυβέρνηση του κ. Σημίτη πέτυχε αρκετά πράγματα. Οι θεσμικές αλλαγές που πραγματοποίησε τον τελευταίο καιρό ήταν σαφώς προς τη σωστή κατεύθυνση. 'Ηταν καλύτερη η διαχείριση του δημόσιου χρέους. Αλλά ακριβώς γι'αυτό εγώ, παλιός πολιτικός με εμπειρία της ελληνικής πραγματικότητας, διερωτώμαι αυτήν την ώρα, μα, καλά, πετύχατε μία καλή διαχείριση του δημοσίου χρέους και εδώ που τα λέμε δεν έχετε πετύχει και πολλά πράγματα, αυτή η άτυχη Κυβέρνηση του κ. Σημίτη τον τελευταίο καιρό, είναι ανάγκη και εκεί να κάνετε πειράματα και φτιάξατε έναν καινούριο οργανισμό; Αφού καλά διαχειριζόσαστε το δημόσιο χρέος, γιατί χρειάζεται αυτήν την ώρα ο συγκεκριμένος νέος οργανισμός; Τι καλύτερο θα κάνει; Και η Τράπεζα της Ελλάδος και το Γενικό Λογιστήριο του Κράτους έχουν εμπείρους ανθρώπους και βρήκε η χώρα την ισορροπία και βρήκε τρόπο διαχείρισης του δημοσίου χρέους, ο οποίος είναι σύγχρονος και αποτελεσματικός. Τώρα αν κάνετε έναν οργανισμό δημιουργείτε μία καινούρια πραγματικότητα, και δημιουργείτε ερωτηματικά. Υπάρχουν κατηγορίες για αδιαφάνεια, κατηγορίες που δεν προέρχονται από την Αντιπολίτευση, κύριε Υπουργέ, αλλά από τις τάξεις τις δικές σας διατυπώνονται οι αμφιβολίες, οι επιφυλάξεις και οι ανησυχίες σε ό,τι αφορά τη διαφάνεια.
Εγώ προσωπικά πιστεύω, ότι είχε άλλα πράγματα να κάνει η Κυβέρνησή σας, σοβαρότερα αυτήν την ώρα να κάνει από το να φέρει ένα νομοσχέδιο για έναν ακόμα οργανισμό. Παλαιότερα στην Ελλάδα διακωμωδούσαμε οι παλαιότεροι στα τέλη του περασμένου αιώνα την τάση των Ελλήνων να κάνουν επιτροπές για να λύνουν τα προβλήματά τους τα εθνικά και τα μεγάλα. Σήμερα αλλάξαμε, αλλά έχουμε μία αντίστοιχη τάση, δεν έχουμε ένα πρόβλημα φτιάχνουμε ένα οργανισμό. Μετά καταργούμε τους οργανισμούς, τους συγχωνεύουμε και δημιουργούμε έναν τραγέλαφο.
Εγώ δεν θα το έκανα το νομοσχέδιο αυτό.
Τώρα, όμως, ας έλθουμε επί της ουσίας του θέματος. Το δημόσιο χρέος στην Ελλάδα λέτε ότι μειώνεται.
Μα, σε ποιους τα λέτε αυτά, κύριε Υπουργέ; Σε κάφρους τα λέτε;
Υπάρχουν μηχανισμοί τους οποίους εκμεταλλευόμαστε και εμείς, περισσότερο- κατάχρηση κάνουμε -απ' ό,τι εκμεταλλεύονται άλλες χώρες της Ευρώπης και κρύβουμε ορισμένες αδυναμίες μας από τις Βρυξέλλες και καταφέρνουμε ενδεχομένως να παρουσιάζουμε ορισμένους καλούς δείκτες. Δεν είναι τόσο ανόητοι οι των Βρυξελλών, για να μην καταλαβαίνουν και να γνωρίζουν την πραγματικότητα. Επειδή όμως και άλλοι το κάνουν σε μικρότερη κλίμακα, επωφελούμαστε και εμείς να κάνουμε μερικές όχι πολύ σωστές μετρήσεις και κινήσεις.
Αλλά τι συμβαίνει στην πραγματικότητα; Αυτό είναι ανάγκη να δούμε, κύριε Υφυπουργέ. Γίνεται αποκρατικοποίηση, από την οποία μπορούμε να προσδοκούμε και μερικά έσοδα; Εσείς έχετε πει εκατό φορές πως δεν την κάνετε την αποκρατικοποίηση για έσοδα. Το είπε και η Νέα Δημοκρατία. Αλήθεια δεν είναι! Η αποκρατικοποίηση φέρνει και έσοδα και ευπρόσδεκτα είναι τα έσοδα. Αλλά τι αποκρατικοποίηση έκανε η Κυβέρνησή σας; Την Ιονική δεν κατάφερε να ιδιωτικοποιήσει, να την αποκρατικοποιήσει και παλεύουμε και δημιουργείται μεγάλο πρόβλημα, για την Ιονική μια μικρομεσαία τράπεζα η οποία έπρεπε να αποκρατικοποιηθεί μέσα σε μια εβδομάδα, έγινε μεγάλο θέμα, ανατολικό θέμα και κινδυνεύει να διχάσει το ΠΑ.ΣΟ.Κ και να ρίξει και την Κυβέρνηση. Καμία, λοιπόν, αποκρατικοποίηση δεν εκάματε.
Σταματήσατε να δίνετε τις λύσεις, οι οποίες θα πέσουν στο κεφάλι μας αύριο και θα αυξήσουν το δημόσιο χρέος; Πού σταματήσατε, κύριε Υφυπουργέ;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δραστικά!
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πώς δραστικά; 
Για πείτε μου, τι θα κάνετε τώρα με τις αστικές συγκοινωνίες της Αθήνας; 'Ενα τρισεκατομμύριο (1.000.000.000.000) δραχμές είναι το συσσωρευμένο χρέος. Εάν αύριο το πρωί για τους Κολλάδες και τους Σταμούληδες αγοράσετε λεωφορεία, δεν θα δώσετε την εγγύηση του κράτους; Πώς θα αγοράσετε τα λεωφορεία; Με τι αντίκρισμα; Πώς θα κρατήσετε τις προβληματικές και τις ΔΕΚΟ, τις πολλές ΔΕΚΟ, οι οποίες αύριο θα απαιτήσουν να βοηθηθούν από το κράτος; Διότι τις κρατάτε κρατικές.
Εδώ ο Υπουργός Γεωργίας μας μίλησε για την ασφάλιση της γεωργικής παραγωγής και μας είπε ότι η Κυβέρνησή σας αποφασίζει να προχωρήσει σε πιο γενναία ασφάλιση. 
Τον ρώτησα εγώ από κάτω, έχετε πιστώσεις; Και μου είπε, όχι δεν έχω, αλλά θα δούμε πώς θα βρούμε. Δηλαδή, του είπα, θα αυξήσετε το αφανές χρέος; Ναι, μου είπε, θα αυξήσουμε, το αφανές χρέος. 
 

  



Σελίδα 10515 
'Οταν, επίσης, κάνετε πολιτική υγείας, γνωρίζετε πολύ καλά, κύριε Υφυπουργέ, ότι οι πιστώσεις που δίνει ο προϋπολογισμός δεν φτάνουν για να καλύψουν τα έξοδα των νοσοκομείων, τα οποία μένουν χρεώστες στο τέλος του χρόνου και βγάζουμε ομόλογα και καλύπτουμε με ομόλογα, τα οποία φυσικά δεν μετριούνται πουθενά.
Θα μπορούσα να σας αναφέρω πάμπολλες ανάλογες περιπτώσεις όπου δημιουργούμε αφανές χρέος, καλύπτουμε εκ των υστέρων ελλείμματα τα οποία σήμερα δεν τα μετράτε.
Είπατε ότι δεν δίνετε εγγυήσεις. Εάν δεν δίνετε εγγυήσεις -δεν έπρεπε να το λέω αυτό σε εσάς, στον Υφυπουργό των Οικονομικών, αλλά έπρεπε να το λέω στον κ. Σημίτη, δυστυχώς όμως ο κ. Σημίτης δεν κάνει την τιμή να έρχεται στη Βουλή όταν συζητούμε τέτοια νομοσχέδια...
ΧΡΗΣΤΟΣ ΡΟΚΟΦΥΛΛΟΣ: Είναι στο Κάρντιφ.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι στο Κάρντιφ απόψε. Σύμφωνοι! Αλλά και όταν δεν είναι στο Κάρντιφ, μπας και τον είδατε ποτέ σε κανένα νομοσχέδιο να έρθει να λάβει μέρος και να μιλήσει; 
Θα τον ρωτούσα, γιατί, κύριε Σημίτη, δεν κάνετε έναν πολύ απλό νόμο, που να λέει ότι δεν μπορεί να δώσει την εγγύησή του ο Υπουργός των Οικονομικών αν δεν εγκρίνει η Βουλή, που επιτέλους είναι η πεμπτουσία της δημοκρατίας! Η Βουλή ξεκίνησε από εκεί. Η κοινοβουλευτική δημοκρατία στην Αγγλία πριν από επτά αιώνες ξεκίνησε από εκεί, για να δεσμεύσει τον απόλυτο μονάρχη τότε να μην κάνει δαπάνες. 
Σήμερα ο Υπουργός των Οικονομικών εγκρίνει με μία υπογραφή και δίνει εγγυήσεις. Και θα δώσει εγγυήσεις, κύριοι συνάδελφοι του ΠΑ.ΣΟ.Κ, όπως εξακολουθείτε σήμερα. Ενόσω δεν κάνετε διαρθρωτικές αλλαγές, ενόσω δεν παίρνετε καμία γενναία απόφαση, ενόσω δεν κάνετε καμία αποκρατικοποίηση παρά μόνο στα λόγια και αυξάνετε τις δημόσιες δαπάνες, υπάρχει μία τελική επιβάρυνση.
Ποιος είναι ο μαγικός τρόπος να μην αυξηθεί τελικά το δημόσιο χρέος; Μπορείτε να μου το εξηγήσετε εσείς, όταν έχουμε σταθερά ελλείμματα, όταν το περίσσευμα το οποίο απομένει, το πρωτογενές περίσσευμα, είναι ασήμαντο και στην ουσία αν υπολογίσετε το σύνολο των δαπανών τις οποίες κρύβει σήμερα με διάφορα τεχνάσματα, δεν είναι ίσως καθόλου περίσσευμα.
Για να μην σας πω, κύριε Υφυπουργέ -γιατί ήμουν μαζί με την Επιτροπή Εθνικής Αμύνης και Εξωτερικών Υποθέσεων στον 'Εβρο- και για τις δαπάνες εθνικής άμυνας οι οποίες είναι μεν απαραίτητες -κανείς δεν λέει όχι- αλλά προστίθενται στο δημόσιο χρέος. Δηλαδή, τα παιδιά μας και τα εγγόνια μας θα τις πληρώσουν. Και αν είναι τρία τρισεκατομμύρια (3.000.000.000.000) ή τέσσερα τρισεκατομμύρια (4.000.000.000.000) δραχμές σήμερα τα οποία αποφασίζονται να βαρύνουν, βαρύνουν και αυτά τον ελληνικό λαό.
'Αρα, κύριοι συνάδελφοι, αυτό το οποίο ενδιαφέρει -και το λέω για τους κυρίους συναδέλφους του ΠΑ.ΣΟ.Κ. -είναι η πραγματική πολιτική η οποία γίνεται, η πολιτική της ελαττώσεως των δαπανών. Και πραγματική πολιτική ελαττώσεως των δαπανών η Κυβέρνησή σας δεν κάνει πουθενά, διότι δεν έχει το θάρρος να πει στον ελληνικό λαό την αλήθεια, να απαιτήσει ορισμένες θυσίες και να πάρει και ορισμένα αναγκαία διαρθρωτικά μέτρα. Η Ελλάδα χρεώνεται διαρκώς και παραπάνω, η ελληνική οικονομία βουλιάζει.
Δεν ξέρω τι θα γίνει με την Ο.Ν.Ε. 'Οπως εξελίσσεται η Ευρώπη είναι ενδεχόμενο με πολιτικούς όρους να παζαρέψουμε και την είσοδό μας στην Ο.Ν.Ε. Στις σημερινές δύσκολες εθνικές περιστάσεις, η εξασθένιση της χώρας η οποία θα οδηγηθεί εξασθενημένη εάν δεν έχει γερή οικονομία σε μία διαπραγμάτευση, όπου θα πρέπει να θυσιάσει άλλα σημαντικότερα για να μπορέσει να πάρει το τίμημα της εισόδου στην Ο.Ν.Ε., για την οποία δεν θα έχει τις προϋποθέσεις, δεν είναι μία ευχάριστη εξέλιξη.
Και στο τέλος τέλος, κύριοι συνάδελφοι, -και με αυτήν τη φράση θα τελειώσω για τον κύριο Υφυπουργό, ο οποίος μας είπε σήμερα ότι δια μαγείας θα μειωθεί το δημόσιο χρέος- το δημόσιο χρέος θα το βρούμε και στην επομένη της εισόδου μας ενδεχομένως στην Ο.Ν.Ε. Θα μας πέσει στο κεφάλι, όπως θα μας πέσουν και όλα τα άλλα. Κάνουμε τεχνάσματα, κοροϊδεύουμε ας πούμε τους κουτόφραγκους ή κάνουν αυτοί τα στραβά μάτια και μας αφήνουν να μπούμε. Να μπούμε όμως ανέτοιμοι; Τι θα γίνει την άλλη μέρα; Το πρόβλημα δεν είναι μόνο να μπεις. Ωραία και αν μπεις δηλαδή; Θα λυθούν όλα τα προβλήματα ως δια μαγείας; Το δημόσιο χρέος απλώς θα μεταφερθεί, θα αλλάξει και θα μετριέται πλέον στο ενιαίο νόμισμα, το οποίο καταλαβαίνετε θα το κάνει περισσότερο σκληρό και θα μας έρθει στο κεφάλι με περισσότερη δύναμη και βαρύτερα θα το πληρώσει η Ελλάς.
'Αρα -συμπέρασμα, κύριοι συνάδελφοι του ΠΑ.ΣΟ.Κ.- εάν πράγματι θέλετε να βοηθήσετε τη χώρα, εάν η Κυβέρνησή σας πράγματι επιθυμεί να αντιμετωπίσει το ουσιαστικό πρόβλημα, ας μη στέλνει εδώ τον κύριο Υφυπουργό να μας πει ότι με τη διαχείριση του δημοσίου χρέους θα πετύχει θαύματα. Ας προσπαθήσετε πράγματι να ακολουθήσετε την πολιτική την οποία έχει ανάγκη ο τόπος.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ πολύ, κύριε Πρόεδρε.
Θέλω να απαντήσω σε ορισμένα θέματα που έθεσε ο Επίτιμος Πρόεδρος της Νέας Δημοκρατίας. 
Κατ' αρχήν, όσον αφορά την πορεία των ιδιωτικοποιήσεων σας αναφέρω ότι μόνο το 1998 η δημόσια εταιρεία κινητών αξιών πραγματοποίησε πρόσοδο διακοσίων πενήντα δισεκατομμυρίων (250.000.000.000) δραχμών περίπου από την πώληση μετοχών διαφόρων δημοσίων επιχειρήσεων. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μετοχών. 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Αυτό σημαίνει μετοχοποίηση και ιδιωτικοποίηση και πώληση. Μέσω μετοχών γίνεται. Και δείχνει αυτό την πρόοδο η οποία έχει συντελεστεί, μια πρόοδος όμως η οποία είναι όση πρέπει. Δεν είναι μία ξέφρενη πορεία ιδιωτικοποίησης, αλλά είναι μία προσπάθεια η οποία θέλει να επιφέρει εκείνες τις διαρθρωτικές αλλαγές στην ελληνική οικονομία, με προσοχή όμως στην απασχόληση, με προσπάθεια να διασφαλιστούν όσο το δυνατόν περισσότερες θέσεις εργασίας, να υπάρξουν αναπτυξιακές προοπτικές.
Για μας η ιδιωτικοποίηση δεν είναι μόνο μία πρόσοδος για την ελάφρυνση του χρέους, αλλά είναι ταυτόχρονα και ένα εργαλείο ανάπτυξης και των αγορών και της οικονομίας και της απασχόλησης.
'Οσον αφορά τώρα διάφορα άλλα θέματα που αναφέρατε, κύριε Πρόεδρε, σχετικά με τα ομόλογα των νοσοκομείων ότι δεν μπαίνουν πουθενά, σας πληροφορώ ότι καλύφθηκαν τα χρέη των νοσοκομείων παρελθόντων ετών και αυτά μπήκαν στο χρέος, τα μετρήσαμε στο χρέος. 'Οπως επίσης μέτρησαν και στο έλλειμμα εκείνων των ετών, κατά τη διάρκεια των οποίων δημιουργήθηκε αυτό το χρέος. Και όλα έχουν γίνει με απόλυτα διαφανείς διαδικασίες και γι' αυτό ακριβώς έχουν θεωρηθεί και από την Ευρωπαϊκή 'Ενωση.
Παρ' όλα αυτά, παρ' όλες τις αναλήψεις παρελθόντων χρεών που κάναμε, εμφανίζει το δημόσιο χρέος αυτήν τη σημαντική αποκλιμάκωση την οποία σας ανέφερα.
Αναφερθήκατε επίσης στο προσφιλές σας θέμα του αφανούς ελλείμματος και του αφανούς χρέους. Και συμφωνώ μαζί σας ότι αυτό είναι ένα πάρα πολύ σημαντικό πρόβλημα, από τα πιο σημαντικά προβλήματα, τα οποία αν δεν αντιμετωπιστούν και δεν ελεγχθούν εγκαίρως, τότε διαμορφώνουν τις συνθήκες για την αυριανή διόγκωση του δημόσιου χρέους.
Επιτρέψτε μου όμως να σας διευκρινίσω τα εξής: Δεν υπάρχει αφανές χρέος. Αφανές έλλειμμα υπάρχει, με την έννοια ότι καταπίπτει μία εγγύηση η οποία μπαίνει στο χρέος και δεν μπαίνει στο έλλειμμα. Αλλά αφανές χρέος δεν υπάρχει. 'Ολα τελικά αποτυπώνονται στο δημόσιο χρέος. Απ'αυτήν την καταγραφή τίποτα δεν ξεφεύγει. Και γι' αυτό ακριβώς η μείωση του δημόσιου χρέους έχει πολύ μεγάλη σημασία και σημασία διαρκή.
 

  



Σελίδα 10516 
Αν και δεν μου αρέσουν οι αναφορές στο παρελθόν ιδιαιτέρως, δεν μπορώ να αποφύγω τον πειρασμό να σας πω, κύριε Πρόεδρε, -αφού αναφέρεσθε τόσο πολύ στα αφανή ελλείμματα- ορισμένα συγκριτικά στοιχεία. Για παράδειγμα, πόσες εγγυήσεις δόθηκαν σε ΔΕΚΟ, οι οποίες εν συνεχεία κατέπεσαν τα έτη 1990-1991 και 1993; Συνολικά αυτά τα τέσσερα έτη δόθηκαν εγγυήσεις, νέες εγγυήσεις για δάνεια τα οποία αργότερα άρχισαν να καταπίπτουν, ίσες με το 10% του ΑΕΠ, δηλαδή 2,5% περίπου του ΑΕΠ κατ' έτος στην περίοδο αυτή. Το 1997 πόσα δόθηκαν; Δόθηκαν 0,8% λιγότερα από το 1/3.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ανανεώσεις παλαιών ήταν, κύριε Υπουργέ.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πόσες καταπτώσεις έγιναν την περίοδο 1990-1993; Αθροιστικώς πλησιάζουν το 12% του ΑΕΠ.
ΑΔΑΜ ΡΕΓΚΟΥΖΑΣ: Ποιος είχε κάνει αυτά τα δάνεια;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πόσες καταπτώσεις έγιναν το 1997; 'Εγιναν 0,4% του ΑΕΠ, το 1/10 του μέσου ετήσιου ρυθμού της πρώτης περιόδου.
Πιστεύω, ανεξαρτήτως προθέσεων δικών σας, ότι οφείλετε να αναγνωρίσετε τον πολύ σημαντικό περιορισμό και το πολύ μεγάλο νοικοκύρεμα, το οποίο έγινε στα δημόσια οικονομικά της χώρας, ακριβώς για να μπορέσει η χώρα μας να έχει μία οικονομία σε ετοιμότητα και με δυναμισμό, όταν μπαίνει στην Οικονομική και Νομισματική 'Ενωση το 2001.
Ευχαριστώ.
(Χειροκροτήματα από την πτέρυγα του ΠΑΣΟΚ)
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ο κ. Μητσοτάκης έχει το λόγο για δύο λεπτά.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Υφυπουργέ, εγώ δεν τα είπα όλα και θα ήθελα να μη με είχατε προκαλέσει, γιατί πρέπει να πω ακόμη περισσότερα.
Η μετοχοποίηση δεν είναι ιδιωτικοποίηση, να το ξεκαθαρίσουμε άπαξ δια παντός. Το γεγονός ότι καταφέρνετε και περνάτε στο ελληνικό Χρηματιστήριο -που γνωρίζουμε τι βαριές αδυναμίες έχει και που είναι καρμανιόλα για τον 'Ελληνα πολίτη ο οποίος πλησιάζει εκεί- να πουλάτε μετοχές οι οποίες έχουν αμφίβολη αξία αύριο, δεν τιμά την Κυβέρνησή σας. Δηλαδή στην ουσία η Κυβέρνηση του κ. Σημίτη κάνει αυτό το οποίο έκαναν ορισμένοι έξυπνοι 'Ελληνες επιχειρηματίες, μπήκαν στο Χρηματιστήριο για να πάρουν από αφελείς 'Ελληνες χρήματα, τα οποία αργότερα θα τα χάσουν αυτοί που τα έδωσαν.
'Οταν μιλώ εγώ για ιδιωτικοποίηση, εννοώ το μάνατζμεντ να περάσει σε ιδιώτες. Τότε μόνο υπάρχει ιδιωτικοποίηση και τότε επιτυγχάνεται ο στόχος, τον οποίο πρωτύτερα είπατε και σεις και ο οποίος είναι σωστός στόχος, η γενικότερη εξυγίανση της οικονομίας από το γεγονός ότι θα λειτουργήσουν σωστά επιχειρήσεις που σήμερα είναι δημόσιες.
Κύριε Πρόεδρε, αν πιστεύει κανένας σήμερα σ' αυτήν τη χώρα ότι μπορεί να εξυγιάνει δημόσια επιχείρηση, πλανάται πλάνην οικτράν. Και δεν πιστεύω να είναι κανένας από τους συναδέλφους του ΠΑΣΟΚ τόσο αφελής για να πιστέψει ότι εκεί που φθάσαμε, στα χάλια που φθάσαμε, υπάρχει τρόπος να εξυγιανθεί η δημόσια επιχείρηση.
'Ενας μόνο τρόπος υπάρχει: Να φύγει από το δημόσιο και να πάει στους ιδιώτες, κάτι το οποίο δεν έγινε.
'Οσον αφορά τώρα τα άλλα, είχα την ευκαιρία, κύριε Υφυπουργέ, πολύ πριν από σας να κάνω αυτόν το διάλογο με τον αρμόδιο Υπουργό Εθνικής Οικονομίας και του είπα τότε κάτι πολύ απλό: 'Οτι εμείς ανανεώσαμε εγγυήσεις που κατέπεσαν. Η δική μας Κυβέρνηση δεν έδινε καινούριες εγγυήσεις, παρά με σταγόνες, πάρα πολύ δύσκολα. Εγώ τότε ήλεγχα το Υπουργικό Συμβούλιο και τον Υπουργό των Οικονομικών.
Αν το νομίζετε πράγματι, αν είστε τόσο βέβαιος γι' αυτά τα οποία λέτε, γιατί δεν κάνετε και ένα νόμο, τον οποίο σας τον ζητάμε επιμόνως, να ξέρει η Βουλή που δίνετε εγγύηση; Διότι όταν έρθει μία εγγύηση η οποία αποτελεί ανανέωση παλιού δανείου, η Βουλή θα το δει και θα σας το δώσει χωρίς πρόβλημα. 'Οταν όμως είναι καινούρια επιβάρυνση, η Βουλή θα έχει λόγο, και τότε στην καινούρια επιβάρυνση η Βουλή μπορεί ενδεχομένως να αποτελέσει ανάχωμα.
Κύριε Πρόεδρε, είναι βέβαιο ότι αυτόν τον καιρό δημιουργούνται αλλού αφανή ελλείμματα. 'Οταν σας είπα για τα νοσοκομεία, δεν το είπα γιατί δεν γνώριζα ότι τελικά τα ομόλογα τα οποία εξεδώσατε πέρασαν στο δημόσιο χρέος. Βεβαίως πέρασαν, αλλά όταν τα εκδόσατε. Θα ξαναπεράσουν όμως πάλι ομόλογα στο τέλος του χρόνου, διότι τα νοσοκομεία σας εξακολουθούν να είναι παθητικά και ο προϋπολογισμός δεν τα καλύπτει.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Από τη Βουλή ψηφίστηκε ο νόμος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτή η πολιτική που κάνατε για τα φάρμακα, αν θέλετε να προχωρήσω παραπέρα, τι πολιτική είναι; Ελαττώσατε, λέει, την τιμή των φαρμάκων. Πώς την ελαττώσατε; Αφαιρώντας έσοδα από ταμεία κοινωνικής ασφάλισης, τα οποία αύριο το πρωί θα είναι ελλειμματικά. Και όταν την κοινωνική ασφάλιση δεν τη μετράτε ως έλλειμμα, τι έλλειμμα στην ουσία μετράτε; Είναι ποτέ δυνατόν ο ελληνικός λαός να αφήσει την κοινωνική ασφάλιση να καταρρεύσει; Δεν είναι δημόσιο χρέος το χρέος που δημιουργείται από την κοινωνική ασφάλιση; Και ο κ. Σημίτης πιστεύει ότι μπορεί σοβαρά να θεωρηθεί άνθρωπος ο οποίος εξυγιαίνει την οικονομία και λέει την αλήθεια όταν μεταθέτει το θέμα της κοινωνικής ασφάλισης μετά το 2000, δηλαδή μετά τις επόμενες εκλογές, όταν θα έχει χρεοκοπήσει πλήρως η κοινωνική ασφάλιση;
Κύριε Πρόεδρε, δυστυχώς τα πράγματα αν ήταν τόσο εύκολα και μπορούσε με ένα μαγικό τρόπο, με μία μαγική μπακέτα το δημόσιο χρέος να αντιμετωπισθεί, άλλοι πριν από εσάς θα το είχαν πετύχει, κύριε Χριστοδουλάκη.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ, έχετε το λόγο να μιλήσετε για δύο λεπτά.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα ήθελα να δώσω μία απάντηση στον επίτιμο Πρόεδρο της Νέας Δημοκρατίας.
Θα ήθελα να σας αναφέρω πρώτον ότι τα νοσοκομειακά ομόλογα, στα οποία αναφερθήκατε, ψηφίστηκαν με νόμο της Βουλής, όπως επίσης και οι μείζονες παροχές εγγυήσεων δίνονται πάλι με νόμο της Βουλής.
Δεύτερον, δεν υπάρχει κανένα πρόβλημα, καμία πιθανότητα επανάληψης αυτής της υπερχρέωσης των νοσοκομείων για πολλούς και διαφόρους λόγους. Και επειδή έχουμε βελτιώσει αρκετά τον τρόπο με τον οποίο ελέγχουμε τη λειτουργία τους και τις δαπάνες και επειδή έχουμε προβεί σε αυτήν την εξυγιαντική πολιτική της μείωσης της τιμής του φαρμάκου, πολιτική η οποία ωφέλησε και τον ασθενή και τα ταμεία, διότι τα ταμεία ξοδεύουν λιγότερο. Δεν τα επιβάρυνε, κύριε Πρόεδρε, τα ωφέλησε.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κόψατε τα έσοδα των ταμείων.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): 'Οπως επίσης, και σε μία σειρά από άλλες παρεμβάσεις, ελεγκτικές και περιοριστικές, οι οποίες είχαν σαν αποτέλεσμα το 1997 η δαπάνη νοσηλείων για παράδειγμα στο δημόσιο τομέα που ανέρχεται σε εκατόν εξήντα δισεκατομμύρια (160.000.000.000) δραχμές, να είναι η πρώτη χρονιά που δεν αυξήθηκε. Παλιά εκινείτο με ρυθμούς της τάξεως 10% και 15% αύξηση αιτησίως.
'Ερχομαι τώρα στο θέμα των ιδιωτικοποιήσεων. Είναι προφανές ότι η Κυβέρνηση, όπως σας είπα και προηγουμένως έχει επιλέξει να ασκήσει την πολιτική ιδιωτικοποιήσεων όχι σαν μία πάση θυσία πώληση περιουσιακών στοιχείων του δημοσίου για να καλύψει ελλείμματα, βιαστικά χωρίς σύναιση και χωρίς στρατηγική, αλλά ταυτόχρονα σαν ένα αναπτυξιακό εργαλείο, επαναπροσδιορίζοντας φυσικά τα όρια του δημόσιου τομέα 
 

  



Σελίδα 10517 
με τον ιδιωτικό τομέα, τα οποία προφανώς χρήζουν ενός επανακαθορισμού.
Πώς το κάνει αυτό; Εκείνες τις εταιρείες και τις επιχειρήσεις, οι οποίες ήταν δημόσιες και δεν χρειάζεται πλέον να διοικούνται από το δημόσιο, επειδή στο χώρο τους τα καταφέρνει καλύτερα ο ιδιωτικός τομέας, τις πουλάει εξ ολοκλήρου, όπως κάνουμε για παράδειγμα με τα καταστήματα αφορολογήτων ειδών.
Εκείνες όμως τις επιχειρήσεις τις δημόσιες, που έχουν ένα στρατηγικό χαρακτήρα, ο οποίος πολλές φορές δεν επιτρέπει τον προσδιορισμό της αξίας τους, ακριβώς επειδή έχουν μέλλον μπροστά τους, πολύ μεγάλο μέλλον, τις μετοχοποιούμε κατά ένα τμήμα, έτσι ώστε και να διασφαλίσουμε τα μελλοντικά συμφέροντα του δημοσίου, αλλά και να τους δώσουμε την ευκαιρία, διαθέτοντάς τους ένα τμήμα της προσόδου για να προβούν σε επενδύσεις, όπως για παράδειγμα στις τηλεπικοινωνίες, τις οποίες αλλιώς δεν θα έκαναν.
Αυτό είναι το δικό μας πρόγραμμα ιδιωτικοποιήσεων, έτσι ώστε και το δημόσιο χρέος να ελαφρύνουμε, αλλά και την ανάπτυξη να ωθήσουμε, όσο μπορούμε περισσότερο.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, όσο και να προσπαθεί ο κ. Χριστοδουλάκης, νομίζω ότι οι ισχυρισμοί του πρώην Πρωθυπουργού, του κ. Μητσοτάκη, έμειναν αναπάντητοι. Και έχει βεβαίως απόλυτο δίκιο, διότι προσπάθησε σήμερα ο κύριος Υφυπουργός να μας πείσει ότι με τη δημιουργία αυτού του οργανισμού, του Οργανισμού Διαχείρισης Δημοσίου Χρέους, θα λυθούν ως δια μαγείας τα τεράστια προβλήματα, που έχει δημιουργήσει στη χώρα μας, την οικονομία, τους πολίτες, τις μελλοντικές γενιές, η κάκιστη διαχείριση του σημερινού κυβερνητικού κόμματος, τα χρόνια που βρίσκεται στην εξουσία.
Θέλω να θυμίσω εδώ, για να μην ανατρέξω στο 1981 ότι το 1993, σύμφωνα με τον προϋπολογισμό που κατέθεσε ο αείμνηστος Γεννηματάς, το δημόσιο χρέος ήταν δεκαεννέα τρισεκατομμύρια (19.000.000.000.000). Σήμερα ανέρχεται στα σαράντα τέσσερα τρισεκατομμύρια (44.000.000.000.000) δρχ. και βαίνει αυξανόμενο.
Να μην το ξεχνάμε αυτό, κύριε Υφυπουργέ. Να μην ξεχνάμε ότι από τα δεκαεννέα τρισεκατομμύρια (19.000.000.000.000), με την καλή σας διαχείριση τα τελευταία τέσσερα χρόνια, το χρέος έφτασε τα σαράντα τέσσερα τρισεκατομμύρια (44.000.000.000.000). Αυτή είναι η πραγματικότητα.
Και τώρα τι κάνετε; Αυτά τα σαράντα τέσσερα τρισεκατομμύρια (44.000.000.000.000), που τα διαχειρίζεται η Δημόσια Διοίκηση, βεβαίως υπό την εποπτεία την πολιτική των Υπουργών και των Υφυπουργών, τα παίρνετε από τη διαχείριση της Δημόσιας Διοίκησης, με όλες τις ασφαλιστικές δικλείδες που υπάρχουν στη Δημόσια Διοίκηση και τα δίνετε σ'αυτόν τον οργανισμό να τα διαχειριστεί ανεξέλεγκτα.
Με τη δημουργία του Οργανισμού Διαχείρισης Δημοσίου Χρέους, στο όνομα της δήθεν ευελιξίας και του δήθεν εκσυγχρονισμού, οδηγείται και η διαχείριση του δημοσίου χρέους στην πλήρη κομματικοποίηση, διότι το διοικητικό συμβούλιο αυτού του οργανισμού είναι γενικοί γραμματείς, σύμβουλοι, πρόεδροι συμβουλίων και διάφοροι άλλοι παράγοντες, οι οποίοι τοποθετούνται με αποφάσεις κυβερνητικές, όρα κομματικές. Δεν μιλάμε για μία ιεραρχία, που θα έχει συνέχεια και συνέπεια εδώ.
Επειδή αναφερθήκατε και στη Δημόσια Επιχείρηση Κινητών Αξιών, στη ΔΕΚΑ, αυτή την επιχείρηση-φάντασμα που δημιουργήσατε πέρυσι το καλοκαίρι, όπου κομματικοποιήσατε τη διαχείριση των εσόδων από τις μετοχοποιήσεις, θα ήθελα να σας πω ότι δεν σας φθάνει αυτό -δεν φτάνει που κομματικοποιήσατε τα έσοδα από τις μετοχοποιήσεις και τα βγάλατε από τις δημόσιες δαπάνες και τα βάλατε στα έσοδα του δημοσίου- αλλά τώρα πρέπει να κομματικοποιήσετε και τη διαχείριση του δημοσίου χρέους.
Για να δώσω ένα μικρό παράδειγμα, στα σαράντα τέσσερα τρισεκατομμύρια (44.000.000.000.000) δημοσίου χρέους, περίπου τα είκοσι τρισεκατομμύρια (20.000.000.000.000) από τα σαράντα τέσσερα τρισεκατομμύρια (44.000.000.000.000), αναχρηματοδοτούνται, δηλαδή εκδίδονται καινούρια ομόλογα και καινούρια δάνεια μέσα στο ίδιο έτος.
'Eχουμε εκδόσεις ομολόγων, διεθνή δάνεια κλπ. Το 1/10 της μονάδας του επιτοκίου να γίνει λάθος ή μια κακή συμφωνία γι'αυτά τα είκοσι τρισεκατομμύρια (20.000.000.000.000), ισοδυναμεί με είκοσι δισεκατομμύρια (20.000.000.000) δραχμές. Αυτός ο γενικός διευθυντής και το διοικητικό συμβούλιο που θα βάλετε σ'αυτόν τον οργανισμό αν συστηματικά κάνει λάθος 1/10 της μονάδας στα επιτόκια, θα καταλήξει με είκοσι δισεκατομμύρια (20.000.000.000) μέσα σ'ένα χρόνο. Τι μισθό θα δώσετε αυτού του ανθρώπου, ώστε να μη βάζει το χέρι στην τσέπη του με περιφρόνηση, όταν μπορεί με μια απλή κίνηση να εξοικονομήσει τόσα χρήματα; Γιατί όταν μιλάμε για 1/10 της μονάδας -έχετε κάνει και εσείς διαπραγματεύσεις για διεθνή δάνεια-για τα ποσά που είναι υπό διαχείριση, μιλάμε για τεράστια ποσά, για έναν άνθρωπο, που στην ουσία τον αφήνετε ανεξέλεγκτο. Διότι δεν υπάρχουν μηχανισμοί ελέγχου σ'αυτό το νομοσχέδιο που μας έχετε φέρει.
Εξουσιοδοτείται για πολλά αυτός ο γενικός διευθυντής από το διοικητικό συμβούλιο. Αλλά και από το διοικητικό συμβούλιο να μην εξουσιοδοτείται, δεν υπάρχουν άλλοι μηχανισμοί.
Τι λέει το σχέδιο νόμου για τη διαχείριση; Λέει ότι το διοικητικό συμβούλιο, δηλαδή γενικοί γραμματείς και σύμβουλοι που θα διορίσετε, μπορεί να εξουσιοδοτεί το γενικό διευθυντή να υπογράφει με εντολή του διοικητικού συμβουλίου κάθε μορφής πράξεις, έγγραφα, εντάλματα ή αποφάσεις που ανήκουν στην αρμοδιότητά του. Δηλαδή, να κάνει εν λευκώ διαχείριση. Αυτό επιτρέπεται με το παρόν σχέδιο νόμου.
Τι άλλοι έλεγχοι υπάρχουν; Η οικονομική, λέει, διαχείριση στο άρθρο 9 δεν υπάγεται στις διατάξεις περί λογιστικού των Νομικών Προσώπων Δημοσίου Δικαίου, ούτε υπόκειται στον προληπτικό έλεγχο του Ελεγκτικού Συνεδρίου. Τότε, σε τι έλεγχο υπόκειται; Ποιος θα ελέγξει την κακοδιαχείριση; Επαναλαμβάνω ότι 1/10 της μονάδος να κάνει λάθος στα επιτόκια, είναι είκοσι δισεκατομμύρια (20.000.000.000) το χρόνο. Αν κάνει μία μονάδα λάθος στα επιτόκια είναι διακόσια δισεκατομμύρια (200.000.000.000). Μιλάμε για τεράστια ποσά, για ασύλληπτα ποσά, που θα είναι υπό τη διαχείριση ενός ατόμου στην ουσία, χωρίς Οργανισμό, χωρίς τίποτα.
Ο μόνος λέει που θα έχει ευθύνη είναι ο Υπουργός που θα τον ελέγχει. Πώς θα τον ελέγχει; Θα πηγαίνει μαζί του ή θα στέλνει πράκτορες από πίσω του για να τον ελέγξει; 
'Αρα, μιλάμε για ένα τεράστιο εν δυνάμει σκάνδαλο, μπροστά στο οποίο ωχριούν άλλα σκάνδαλα που έχουν δει πρόσφατα το φως της δημοσιότητας. Διότι δεν υπάρχουν ούτε ασφαλιστικές δικλείδες εδώ ούτε διαφάνεια στη διαχείριση. Δεν υπάρχει καμία πρόβλεψη στο σχέδιο νόμου για τον έλεγχο της νομιμότητας και της χρηστότητας της διοίκησης αυτού του οργανισμού και δεν προβλέπεται βέβαια ούτε έλεγχος από ορκωτούς λογιστές ούτε τίποτα.
Εγώ πραγματικά απορώ γιατί μια κυβέρνηση, η οποία τον τελευταίο καιρό δοκιμάζεται ότι δήθεν θέλει να κάνει αποκρατικοποιήσεις, φέρνει μ'αυτό το νομοσχέδιο δύο πράγματα.
Στο πρώτο μέρος δημιουργεί ένα Νομικό Πρόσωπο Δημοσίου Δικαίου, με όλα αυτά τα χαρακτηριστικά τα οποία περιέγραψα, στο δε δεύτερο μέρος του νομοσχεδίου καταργεί ένα Νομικό Πρόσωπο Ιδιωτικού Δικαίου. Στην Ιονική μιλάτε για αποκρατικοποίηση, εδώ μιλάτε για κρατικοποίηση. Ποια είναι η πολιτική σας, τέλος πάντων; Διότι αυτά τα οποία μας είπατε, δηλαδή ότι άλλες χώρες έχουν χαμηλότερο κόστος εξυπηρέτησης του δημοσίου χρέους, παρότι έχουν υψηλότερο δημόσιο χρέος σαν ποσοστό του εισοδήματος, όπως σας είπε πολύ σωστά και ο κ. Μητσοτάκης -αλλά δεν επεκτάθηκε σε αυτό το θέμα- είναι πραγματικά ιστορίες για αγρίους. Διότι είναι γνωστό ότι στην Ιταλία και στο Βέλγιο τα επιτόκια, εδώ και πάρα πολλά χρόνια, είναι πολύ χαμηλότερα από τα επιτόκια της Ελλάδος και ασφαλώς και το κόστος εξυπηρέτησης του δημοσίου 
 
 

  



Σελίδα 10518 
χρέους θα είναι χαμηλότερο. Αυτό δεν οφείλεται στο ότι έχουν οργανισμό διαχείρισης του δημοσίου χρέους. Οφείλεται στο ότι επί πολλά χρόνια έχουν κάνει προσπάθειες, έχουν ρίξει τον πληθωρισμό και έχουν χαμηλά επιτόκια. Εμείς ακόμα εξακολουθούμε και έχουμε υψηλά επιτόκια. Γι'αυτό έχουμε μεγάλο κόστος διαχείρισης του χρέους.
Ούτε είναι επιχείρημα καλής διαχείρισης, αυτό που είπατε ότι τα επιτόκια των δεκαετών ομολόγων έχουν πέσει. Η αγορά -το είπαν διάφοροι στην επιτροπή, το είπε και ο κ. Κυριαζίδης ο οποίος μετά λόγου γνώσεως μίλησε στην επιτροπή- αυτή των δεκαετών ομολόγων κάθε άλλο παρά αγορά είναι. Είναι μία συμφωνία μεταξύ του Υπουργού Οικονομικών και του υποδιοικητή της Εθνικής Τράπεζας. Τίποτα άλλο δεν είναι. Γιατί ποια αγορά μιλάμε τώρα; Είναι ένα ασήμαντο ποσό το οποίο είναι υπό διαχείριση. Τυχαίνει μάλιστα αυτά τα δύο πρόσωπα να γνωρίζονται και προσωπικά καλά. Δεν μιλάμε, λοιπόν, για αγορά δεκαετών ομολόγων. Εδώ έχουμε μία ασήμαντη ποσότητα να εκδίδεται σε δεκαετή ομόλογα σε σχέση με το σύνολο του δημοσίου χρέους. Η Εθνική Τράπεζα πόσα λεφτά θα χάσει τώρα, αν πάρει με χαμηλή απόδοση τα δεκαετή ομόλογα ή και οποιαδήποτε άλλη τράπεζα, γιατί μιλάμε για ασήμαντες εκδόσεις. Δεν μιλάμε για μία αγορά. Και είναι γνωστό σε όλους ότι η δευτερογενής αγορά ομολόγων στη χώρα μας πάσχει και ουσιαστικά δεν έχουμε τιμές ομολόγων στη δευτερογενή αγορά, διότι όλα είναι συμφωνίες μεταξύ τραπεζών και των πελατών τους και ό,τι θέλουν οι τράπεζες ζητούν. Δεν υπάρχει μία ενιαία αγορά και διαφάνεια σε αυτή την διαχείριση.
Είπατε επίσης -αυτό ήταν ένα νέο για εμάς- ότι η Δ.Ε.Κ.Α. είχε έσοδα διακόσια πενήντα δισεκατομμύρια (250.000.000.000) από πωλήσεις μετοχών, τα οποία φαντάζομαι ότι ήταν εκποίηση περιουσίας. Θα τα εμφανίσετε στο μέλλον ως μερίσματα της Δ.Ε.Κ.Α. στο δημόσιο, δηλαδή ως τρέχοντα δημόσια έσοδα και έτσι θα μας εμφανίσετε ότι μειώθηκε το έλλειμμα του δημοσίου και αυξήθηκαν με θεαματικούς ρυθμούς τα έσοδα του δημοσίου.
Αυτά είναι ιστορίες για αγρίους, ιστορίες για κάφρους που σας είπε ο κ. Μητσοτάκης. Με αυτά όμως τα κόλπα, με αυτά όλα τα λογιστικά τεχνάσματα που κάνετε -δεδομένης μάλιστα και της μεγάλης αποτυχίας της Κυβέρνησης να εξασφαλίσει την είσοδό μας στην ΟΝΕ από τον περασμένο Μάϊο- είμαστε έρμαιο στα χέρια των Ευρωπαίων, διότι βλέπουμε αυτές τις ημέρες τι πιέσεις υφίσταται η ελληνική Κυβέρνηση στο Κάρντιφ από τους Ευρωπαίους να κάνει υποχωρήσεις στο θέμα της χρηματοδότησης προς την Τουρκία.
Είναι άσχετες αυτές οι πιέσεις, κύριε Χριστοδουλάκη, κύριοι της Κυβέρνησης και κύριοι του ΠΑ.ΣΟ.Κ., με το γεγονός ότι αποτύχαμε να ενταχθούμε στην ΟΝΕ και εμείς; Γιατί μας πιέζουν έτσι οι Ευρωπαίοι; Διότι ξέρουν ότι είμαστε ευάλωτοι και είμαστε ευάλωτοι, διότι ακριβώς είμαστε πλέον στα χέρια τους για το αν θα μπούμε στην ΟΝΕ ή όχι. Δεν είμαστε ισότιμοι πλέον με αυτούς. Και θα μας πιέσουν και για την Τουρκία, θα μας πιέσουν και για άλλα θέματα, θα μας πιέσουν για τη διαπραγμάτευση του πακέτου Σαντέρ και θα μας πιέσουν με μοχλό αυτά ακριβώς τα λογιστικά τεχνάσματα τα οποία κάνουμε και τα οποία -εδώ είμαστε και θα δούμε πώς θα εξελιχθούν τα πράγματα- θα είναι μέγα πολιτικό θέμα για την Ελλάδα τα επόμενα χρόνια, εάν οι Ευρωπαίοι θέλουν να μας πιέσουν.
Μας είπατε ότι αφανές χρέος δεν υπάρχει. Και πώς φθάσαμε από τα δεκαεννέα τρισεκατομμύρια (19.000.000.000.000) στα σαράντα τέσσερα τρισεκατομμύρια (44.000.000.000.000); 
Εάν αθροίσουμε τα ελλείμματα όλων αυτών των χρόνων και δούμε και τη διολίσθηση της δραχμής, δεν φθάνουμε σε τέτοια μεγάλα ποσά. Αυτή η μεγάλη αύξηση έγινε επειδή ακριβώς υπάρχει αφανές χρέος με τον ίδιο τρόπο που υπήρχε αφανές χρέος και το 1989, όταν το επίσημο χρέος το παρουσίαζε η τότε Κυβέρνηση του ΠΑ.ΣΟ.Κ. στα 6,7 τρισεκατομμύρια και υπήρχαν άλλα επτά, οκτώ τρισεκατομμύρια (7.000.000.000.000-8.000.000.000.000) κρυφό χρέος, τα οποία προστέθηκαν μέσα σε χρόνο μηδέν.
Εδώ μπορεί τώρα να προστίθενται κατά τη διάρκεια αυτών των χρόνων, αλλά εξακολουθούν και υπάρχουν αφανή χρέη, τα οποία θα προστεθούν στο χρέος τα επόμενα χρόνια. Μπορεί η Κυβέρνηση για ένα δύο χρόνια να καθυστερήσει αυτή τη διαδικασία. Μπορεί οι δαπάνες για τόκους που πληρώνονται με ομόλογα σε διάφορες κρατικές τράπεζες, να μην τις εμφανίζει καν στο δημόσιο χρέος -και εκεί είναι αφανές χρέος, είναι περίπου ένα τρισεκατομμύριο (1.000.000.000.000) τα τελευταία τρία χρόνια- αλλά κάποια στιγμή θα πρέπει και αυτά να βγουν στην επιφάνεια. Πώς μας λέτε ότι δεν υπάρχει αφανές χρέος;
Για τις εγγυήσεις στις ΔΕΚΟ που μιλήσατε για το παρελθόν, επρόκειτο για ανανεωμένες εγγυήσεις. 'Ηταν δάνεια που είχαν δοθεί και έληξαν και επειδή έπρεπε να γίνουν καινούρια δάνεια, έπρεπε να ξαναδώσει το δημόσιο την εγγύησή του.
Αλλά βεβαίως τα αρχικά δάνεια είχαν δοθεί στη δεκαετία του '80. Μην προσπαθούμε να παραποιήσουμε την πραγματικότητα. Μπορεί να έχετε ορισμένα επιχειρήματα κι εμείς σαν Αντιπολίτευση έχουμε κάθε διάθεση, όταν βλέπουμε κάτι σωστό, να το υποστηρίξουμε. Αλλά δεν μας δίνετε τη δυνατότητα. 'Οταν έρχεσθε εδώ και προσπαθείτε να μας κοροϊδέψετε μπροστά στα μάτια μας, δεν μας δίνετε τη δυνατότητα να δείξουμε καλή διάθεση ακόμα και να θέλουμε να δείξουμε καλή διάθεση. Αλλά εδώ με αυτό το νομοσχέδιο κάνετε ένα τεράστιο λάθος και αναλαμβάνετε την ευθύνη και προσωπικά και αναλαμβάνουν την ευθύνη όλοι όσοι θα διοριστούν και θα πάνε να διαχειριστούν αυτά τα τεράστια ποσά χωρίς έλεγχο. Διότι εγώ σας το δηλώνω από σήμερα ότι όταν η Νέα Δημοκρατία γίνει Κυβέρνηση και τον οργανισμό θα καταργήσουμε, γιατί αυτό που θέλουμε είναι η διαχείριση του δημοσίου χρήματος, για την ενότητα της δημοσιονομικής διαχείρισης, να γίνεται μέσα στα πλαίσια του Υπουργείου Οικονομικών με τη συνεργασία της Τράπεζας της Ελλάδος, με τη συνεργασία άλλων εντολοδόχων του δημοσίου, άλλων τραπεζών, αλλά η ενότητα της δημοσιονομικής διαχείρισης σημαίνει ότι η διαχείριση πρέπει να γίνεται μέσα στο Γενικό Λογιστήριο του Κράτους. Αλλά προειδοποιούμε ότι όσοι εμπλακούν σήμερα με αυτήν τη διαχείριση, δεν θα τους αφήσουμε έτσι. Θα τους ψάξουμε μέχρι κεραίας, διότι ακριβώς τα ποσά εδώ είναι τεράστια και με αυτό το τερατούργημα, που δημιουργείται, δεν υπάρχει διαφάνεια, δεν υπάρχει κανένας μηχανισμός ελέγχου.
Δεν είναι έτσι απλά τα πράγματα. Είναι συγκεκριμένοι οι λόγοι, για τους οποίους υπάρχουν οι ασφαλιστικές δικλείδες μέσα στα πλαίσια του δημοσίου λογιστικού για τη διαχείριση του δημοσίου χρήματος. Δεν είναι έτσι στο όνομα της ευελιξίας δήθεν και των νέων χρηματοοικονομικών προϊόντων να διαλύσουμε τα πάντα. Διότι τα νέα χρηματοοικονομικά προϊόντα έχουν και τεράστιους κινδύνους. Και υπάρχουν παραδείγματα κακοδιαχείρισης και από δημόσιους οργανισμούς, αλλά και από οργανισμούς Τοπικής Αυτοδιοίκησης σε πολλές χώρες της Ευρωπαϊκής 'Ενωσης, όπου ενεπλάκησαν μέσα στο τραπεζικό σύστημα με διάφορα παράγωγα, δήθεν για να μειώσουν το κόστος της διαχείρισης του χρέους τους και βρέθηκαν χωρίς να το καταλάβουν με τεράστια χρέη, από το γεγονός ότι γύρισαν οι αγορές εναντίον τους, διότι ανέλαβαν κινδύνους, που δεν ήξεραν καν πώς να τους αξιολογήσουν. Και με αυτό το πράγμα που δημιουργείται εδώ, βάζετε και το ίδιο το δημόσιο χρέος σε μια τέτοια περιπέτεια, την ίδια τη διαχείριση του δημοσίου χρέους, διότι αν πάει κάπου αυτός ο γενικός διευθυντής, που θα διορίσετε και κάνει ένα (option) πολύ επικίνδυνο και γυρίσουν τα επιτόκια στις διεθνείς αγορές και εναντίον του και με αυτό το (option) φτάνει να διπλασιάσει το χρέος εκείνου του δανείου, το οποίο θα έχει αναλάβει, ποιος θα έχει την ευθύνη; Ο Υπουργός Οικονομικών που θα τον έχει διορίσει; Ποιος θα πληρώσει; Ο ελληνικός λαός θα πληρώσει τελικά όλη την κακοδιαχείριση. Η διαχείριση του δημόσιου χρέους και η μείωση του κόστους βραχυπρόθεσμα δεν είναι αυτοσκοπός. Τα Υπουργεία Οικονομικών πρέπει να είναι συντηρητικά στη διαχείριση και της 
 

  



Σελίδα 10519 
περιουσίας τους και του χρέους, που είναι η άλλη πλευρά της περιουσίας. Διότι αν αναλάβουν υπέρμετρους κινδύνους, οι κίνδυνοι αυτοί τελικά αναλαμβάνονται από το σύνολο του ελληνικού λαού και δεν έχουμε κανένα λόγο το σύνολο του ελληνικού λαού να επιβαρύνεται όχι μόνο για τις σπατάλες, που γίνονται γενικά στη Δημόσια Διοίκηση, αλλά να επιβαρύνεται και από τα λάθη αυτών των μαθητευόμενων μάγων, που θα διορίσετε σ' αυτόν τον οργανισμό.
Η Νέα Δημοκρατία έχει συγκεκριμένες προτάσεις γι' αυτό το θέμα. Βεβαίως και χρειαζόμαστε την ευελιξία. Αλλά δεν πρέπει στο όνομα μιας κακώς εννοούμενης ευελιξίας να διαλύσουμε τελείως τη Δημόσια Διοίκηση. Διότι παίρνουμε αρμοδιότητες από τη Δημόσια Διοίκηση, που παραδοσιακά της ανήκουν και που δεν μπορούμε πραγματικά να τις πάρουμε. Το Γενικό Λογιστήριο έχει μια παράδοση όλα αυτά τα χρόνια και έχει και μια συνέχεια, που δεν εξασφαλίζεται με αυτόν τον οργανισμό.
Γι' αυτό σας προειδοποιούμε μια ακόμη φορά, πάρτε το νομοσχέδιο πίσω, δείτε το καλύτερα, κάντε διάλογο, διότι και εδώ δεν κάνατε διάλογο γι' αυτό το νομοσχέδιο. Δεν κάνατε έναν ευρύτερο διάλογο, ώστε να ακούσετε τις απόψεις και της αγοράς και των κομμάτων. Κάντε διάλογο και αν παρ' όλα αυτά πεισθείτε ότι πρέπει να προχωρήσετε, προχωρήστε, αλλιώς η ευθύνη είναι αποκλειστικά δική σας, κύριοι της Κυβέρνησης.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του Δημοκρατικού Κοινωνικού Κινήματος, κ. Τσοβόλας έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εάν μου επιτρέπετε, κύριε Πρόεδρε, θα ήθελα να κάνω μια διόρθωση για κάτι που ελέχθη.
ΠΡΟΕΔΡΕΥΩΝ (Νικόλαος Κατσαρός): Με συγχωρείτε κύριε Τσοβόλα, για δύο λεπτά.
Ορίστε, κύριε Υφυπουργέ, έχετε το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ, κύριε Πρόεδρε.
Θέλω να κάνω μια διόρθωση για ένα ατόπημα, το οποίο ελέχθη προηγουμένως και επίσης, να επαναφέρω στη μνήμη ορισμένα επιχειρήματα τα οποία άλλες φορές αλλιώς ακούστηκαν.
Κατ'αρχήν, αναφέρθηκα στην ομιλία μου για τις ευρύτατες προοπτικές τις οποίες έχουν τα ομόλογα του ελληνικού δημοσίου και ιδιαίτερα, το δεκαετές ομόλογο το οποίο αποτελεί κριτήριο και για την είσοδο της χώρας μας στην ΟΝΕ.
'Οταν μιλάμε για θέματα εθνικής σημασίας πιστεύω ότι περιττεύουν τα σχετλιαστικά επιχειρήματα και οι αναφορές. Λυπάμαι για την αναφορά του κ. Αλογοσκούφη που είπε ότι αυτό κανονίζεται τάχα μεταξύ του Υπουργείου Οικονομικών και της Εθνικής Τράπεζας. Δηλαδή, οι πρωτογενείς διαπραγματευτές, οι εννέα τράπεζες που συμμετέχουν τι είναι; Οι διεθνείς επενδυτές από όλες τις χώρες του κόσμου που έρχονται και υποβάλλουν προσφορές για τα ελληνικά ομόλογα τι είναι; Θα περίμενα μία μεγαλύτερη προσοχή σε κρίσιμα ζητήματα, τα οποία έχουν εθνική σημασία. 
Δεύτερον, αναφέρθηκε από τον κ. Αλογοσκούφη ότι θα πρέπει η διαχείριση του δημόσιου χρέους να παραμείνει στο Γενικό Λογιστήριο του Κράτους. 
Ενημερώνω το Σώμα ότι όταν η Κυβέρνηση του ΠΑ.ΣΟ.Κ. το Σεπτέμβριο του 1995 είχε φέρει το νόμο για την καθιέρωση του τομέα θησαυροφυλακείου ...
ΑΔΑΜ ΡΕΓΚΟΥΖΑΣ: Το 1994.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το 1995.
... ο οποίος προσέφερε αρκετά στην καλύτερη διαχείριση του χρέους, η Νέα Δημοκρατία τον είχε καταψηφίσει. Το υπενθυμίζω αυτό.
Αργότερα -βέβαια δεν ήταν τότε ο κ. Αλογοσκούφης- πριν από ένα χρόνο μόλις, σε αυτήν την Αίθουσα, όταν συνεζητείτο το θέμα για τη Δημόσια Εταιρεία Κινητών Αξιών, ανεφέρθη από τη Νέα Δημοκρατία προς υπόδειξη για την Κυβέρνηση το εξής: Εάν η Κυβέρνηση -τα διαβάζω επί λέξει για να μην υπάρχουν αμφιβολίες- ήθελε πραγματικά να κάνει μια τομή στη διαχείριση των κινητών αξιών του Δημοσίου, θα έπρεπε να δημιουργήσει μια εταιρεία, όχι ανώνυμη, αλλά δημόσιο φορέα που να διαχειρίζεται το δημόσιο χρέος.
(Θόρυβος από την πτέρυγα της Νέας Δημοκρατίας)
Καλή είναι η κριτική. Είναι χρήσιμη πάρα πολλές φορές και εποικοδομητική. Και εμείς αρύουμε βοήθεια από την κριτική που γίνεται από διάφορα κόμματα, αλλά θα πρέπει να έχει και μία συνέπεια. Σας ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Τσοβόλα, έχετε το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, από την εμπειρία μου επί οκτώ χρόνια στο Υπουργείο Οικονομικών μπορώ να διαβεβαιώσω τη Βουλή και τον ελληνικό λαό ότι το Γενικό Λογιστήριο διαθέτει πράγματι επί δεκαετίες τώρα, αξιόλογο επιστημονικό προσωπικό, αξιόλογο υπαλληλικό προσωπικό, που πάντα διαχειρίζονταν με άψογο τρόπο, μεταξύ των άλλων θεμάτων και το δημόσιο χρέος.
Απορώ πραγματικά με αυτό το νομοσχέδιο και εκπλήσσομαι, διότι μέσα από αυτό το νομοσχέδιο, που προκαταβολικά λέμε ότι το καταψηφίζουμε, η Κυβέρνηση αποδεικνύει την αντιφατικότητά της.
Ενώ καιρό τώρα προσπαθεί να εμφανίσει στον ελληνικό λαό ότι ο δημόσιος τομέας είναι διογκωμένος -και αυτό είναι ανακριβές, επαναλαμβάνω, με βάση τα στοιχεία των διεθνών οργανισμών και από πλευράς κρατικών δαπανών και από πλευράς προσωπικού- και ενώ επίσης, με αυτό με αυτό το νομοσχέδιο πάει να καταργήσει το ΕΛ.ΚΕ.ΠΑ. επιχειρηματολογώντας τελείως διαφορετικά, έρχεται τώρα να κάνει ένα νέο δημόσιο οργανισμό, μία νέα ανεξάρτητη δημόσια υπηρεσία για να διαχειριστεί το δημόσιο χρέος, το οποίο επαναλαμβάνω το διαχειρίζονταν άριστα η Διεύθυνση Δημοσίου Χρέους του Γενικού Λογιστηρίου επί δεκαετίες τώρα που λειτουργεί.
Επίσης αν νόμιζε ότι θα χρειαζόταν και άλλο εξειδικευμένο προσωπικό θα μπορούσε, για να αποφύγει τη σπατάλη χρημάτων, με πολλούς κινδύνους για δημόσιο χρήμα ή να αποσπάσει εξειδικευμένο προσωπικό από την Τράπεζα της Ελλάδος από την ΕΤΕ και άλλες κρατικές τράπεζες. 'Ετσι επαναλαμβάνω θα απεύφευγε τη σπατάλη για την οποία τόσα πολλά έχει πει. Ενδεχομένως, θα μπορούσε να προσλάβει και άλλο προσωπικό εξειδικευμένο πάνω στα ζητήματα τα χρηματιστηριακά και στους δανεισμούς.
Κύριοι συνάδελφοι, με αυτό που πάει να κάνει το νομοσχέδιο φτιάχνει -θέλω να πιστεύω χωρίς να το θέλει- ένα χώρο ενδεχόμενων σκανδάλων ή σκανδαλολογίας. Γιατί πράγματι με τη δομή που πάει να δώσει σ' αυτήν την υπηρεσία μπορούν να συμβούν πολλά. Θα διαχειριστεί ποσά τεράστια που οι παραμικρές κινήσεις μπορεί πίσω να κρύβουν άλλα αθέμιτα συμφέροντα. Και αυτό τελικά να αποβεί ενδεχομένως εις βάρος του δημοσίου, διότι ουσιαστικά θα δρα ανεξέλεγκτα διαχειριζόμενος αυτός ο οργανισμός τεράστια ποσά. 
Δυο λόγια θα ήθελα να πω για τη Δ.Ε.Κ.Α. Σχετικά με αυτά που είπε απόψε ο κύριος Υπουργός, περί κερδών εκατόν είκοσι έξι δισεκατομμυρίων (126.000.000.000) δραχμών, αν πάρετε τα περσινά Πρακτικά της Βουλής που πάλι μίλησα σε εκείνο το νομοσχέδιο, θα δείτε ότι είχα επισημάνει πως μέσα απ' αυτήν την επιχείρηση η Κυβέρνηση θα θελήσει με λογιστικά τεχνάσματα να εμφανίσει έσοδα που δεν είναι πραγματικά, που δεν είναι, όπως τα λέμε υγιή οικονομικά έσοδα που να μετράνε στο έλλειμμα και γενικότερα στα αποτελέσματα του προϋπολογισμού. Είναι ακριβώς λογιστικά έσοδα.
Αυτό θυμίζει πρακτικές που γίνονται ανάλογα στον προϋπολογισμό, όταν θέλει η κυβέρνηση να ωραιοποιήσει την κατάσταση και να εμφανίσει λιγότερα ελλείμματα. Και αυτά τα λέγω για τους συναδέλφους που μπορούν αντικειμενικά να έχουν προσέγγιση του ζητήματος. Και τότε τι γίνεται; Ενώ από τον τακτικό προϋπολογισμό έχουν γίνει δαπάνες κατά τη διάρκεια του έτους, όπως π.χ. το 1998 και έχουν δαπανηθεί 
 

  



Σελίδα 10520 
αυτά τα ποσά και έχουν μπει στην οικονομία, δεν έκδίδουν απλά τα εντάλματα και λογιστικά δεν τα εμφανίζουν στο 1998, για να πουν ότι δήθεν είναι μικρότερες οι δαπάνες και επομένως ελέγχεται το έλλειμμα και άρα δεν αυξήθηκε το δημόσιο χρέος.
Εδώ όμως, είναι ακόμα πιο σοβαρό το θέμα γι' αυτό καλούμε την Κυβέρνηση να αποσύρει το νομοσχέδιο- άλλως το καταψηφίζουμε- διότι μπορεί να υπάρξουν μ' αυτό το νομοσχέδιο και σ' αυτόν τον οργανισμό εστίες πραγματικά αρνητικές με ενδεχόμενα σκάνδαλα στη διαχείριση του δημοσίου χρέους. 
Επίσης, θα ήθελα να πω δυο λόγια ακόμα, για να γίνει κατανοητό από το Σώμα, πόσο ωραιοποιούνται τα πράγματα σε σχέση με το δημόσιο χρέος και ότι δεν είναι καθόλου έτσι όπως τα εμφανίζει η Κυβέρνηση.
Και επειδή πράγματι το δημόσιο χρέος και η εξυπηρέτησή του είναι τα βασικά αίτια που κάθε χρόνο αυξάνεται η μαύρη τρύπα και καλείται η πλειοψηφία του ελληνικού λαού με νέες φορολογίες ή με περιορισμό της κοινωνικής πολιτικής ή με τις παρατεταμένες εισοδηματικές πολιτικές να τα πληρώσει, χρειάζεται οι συνάδελφοι Βουλευτές και ο ελληνικός λαός να πληροφορηθούν τα ακόλουθα.
Τα τελευταία χρόνια, αν δεν με απατά η μνήμη, από το 1990 ή 1991 μέχρι σήμερα, οι διεθνείς οργανισμοί, ΔΝΤ, τα αρμόδια όργανα της Ευρώπης, έκαναν σκόπιμα το διαχωρισμό του ακαθάριστου ελλείμματος των προϋπολογισμών και του πρωτογενούς ελλείμματος. Εδώ έχει σαφώς ταξικές αναφορές ηαπόκρυψη από τους λαούς, άρα και από τον ελληνικό λαό, αυτής της ειδικής συντηρητικής νεοφιλελεύθερης ταξικής πολιτικής. Γιατί; 'Οταν διαβάζετε και όταν ακούτε από την Κυβέρνηση να μιλάει για πρωτογενές έλλειμμα και από εκεί εξαρτάται και η αύξηση του δημόσιου χρέους, γιατί το έλλειμμα καλύπτεται όταν είναι ελλειμματικοί -και είναι πάντα ελλειμματικοί- οι προϋπολογισμοί, με νέο δανεισμό και γι' αυτό έχουμε την αύξηση σε απόλυτους αριθμούς κατά έξι φορές από το 1989 μέχρι σήμερα, παρά τις τρομακτικές θυσίες του λαού, του δημόσιου χρέους κεντρικής διοίκησης, -όταν μιλάνε, λοιπόν, για πρωτογενές έλλειμμα, εννοούν το έλλειμμα του προϋπολογισμού μετά την αφαίρεση των τοκοχρεωλυσίων. Οι τόκοι όμως, όπως ξέρετε, κύριοι συνάδελφοι, είναι η αμοιβή του κεφαλαίου που σημαίνει ότι όταν μετράμε σε πρωτογενές έλλειμμα, θέλουν σκόπιμα να κρύψουν από τους λαούς, να κρύψουν από τα λαϊκά στρώματα που υφίστανται τις συνέπειες, τα τεράστια ποσά που μεταφέρθηκαν από το 1990 μέχρι σήμερα με την πολιτική των υψηλών επιτοκίων που εφαρμόστηκε, μια οικονομική και κοινωνική πραγματικότητα ότι τα χρήματα αυτά, που οδήγησαν σε εξαπλασιασμό σε απόλυτους αριθμούς το δημόσιο χρέος στην Ελλάδα π.χ. ότι πάνε σε κάποια άλλη τσέπη. Πάνε στην τσέπη αυτών που άλλοτε αποκαλούνται ως δήθεν θεσμικοί επενδυτές, πάνε στην τσέπη εκείνων που διακινούν, που επενδύουν σε τίτλους του δημοσίου, σε ομόλογα, σε έντοκα γραμμάτια, σε ρέπος. Για θυμηθείτε στη νομισματική κρίση πού έφθασαν τα επιτόκια των ρέπος. Σε 50% σε 60%. 'Αρα ο κεφαλαιούχος που διέθετε στην Ελλάδα μετρητά και έκανε επενδύσεις σε ρέπος ή έντοκα γραμμάτια, έπαιρνε από την τσέπη του ελληνικού δημοσίου μεγαλώνοντας τη μαύρη τρύπα, που τα πήγαινε στη δική του τσέπη. Γι' αυτό, λοιπόν, οι διεθνείς οργανισμοί, που εκφράζουν το χρηματιστηριακό και το τραπεζικό κεφάλαιο, εφεύραν αυτό το διαχωρισμό σε πρωτογενές έλλειμμα προκειμένου να μην αντιληφθούν οι πολίτες, να μην αντιληφθούν οι άνθρωποι στον πλανήτη ότι μέσα απ' αυτό το σύστημα και τα υψηλά επιτόκια μεταφέρεται εισόδημα παγκόσμιο αλλά και εθνικό εισόδημα από την τσέπη των λαϊκών στρωμάτων στην τσέπη των οικονομικά ισχυρών. Και δεν είναι τυχαίο ότι η σύμβαση του Μάαστριχτ θεσμοθέτησε πλέον μέσα στην Ενωμένη Ευρώπη ως κριτήριο όχι τη μείωση. Και είδατε ότι αυτό το ανέχεται, το δέχεται με τους έντεκα που έβαλε μέσα παρότι δεν πιάνουν αυτά που λέει στο δημόσιο χρέος όπως για μας το 60% στο ΑΕΠ, -χώρες όπως το Βέλγιο, η Ιταλία. Εκεί κάνουν στραβά μάτια. Γιατί; Γιατί αυτό είναι ένα οικονομικό στοιχείο, ένας δείκτης που υπηρετεί τα ισχυρά συμφέροντα στην Ευρώπη και διεθνώς. Και τι λένε; 'Οτι πρέπει να κατεβάσουμε το πρωτογενές έλλειμμα στο 3% στο ΑΕΠ. Και όταν λέμε πρωτογενές κατά συνέπεια τι εννοούμε; Για να το κατεβάσεις πρέπει να μειώσεις μισθούς, συντάξεις, να μειώσεις κοινωνικές δαπάνες, να απολύσεις. Αυτές είναι οι υπόλοιπες δαπάνες που συγκροτούν τελικά το πρωτογενές έλλειμμα.
Αντιλαμβάνεσθε ότι το θέμα είναι ταξικό, είναι θέμα έντονα ιδεολογικό και πολιτικό. Γι' αυτό και γίνεται προσπάθεια να τα περάσουν αυτά έτσι στο ντούκου και στην Ελλάδα, αλλά και στους λαούς της Ευρώπης και διεθνώς.
Επομένως, η μείωση των δαπανών εξυπηρέτησης του δημοσίου χρέους, δεν είναι αποτέλεσμα, όπως σωστά τόνισε και ο επίτιμος Αρχηγός της Νέας Δημοκρατίας κ. Μητσοτάκης, το να φτιάξεις κάποια υπηρεσία για να διαχειρισθεί καλύτερα το χρήμα. Είναι ποια οικονομική πολιτική ακολουθείς, ποια πολιτική επιτοκίων ακολουθείς. Και εσείς, κύριοι και της Νέας Δημοκρατίας και του ΠΑ.ΣΟ.Κ., μετά το 1990 και μέχρι σήμερα, επειδή εφαρμόζετε μία σκληρή συνειδητή αντιλαϊκή νεοφιλελεύθερη πολιτική, οδηγείτε συνεχώς σε αύξηση του συνολικού δημόσιου χρέους, σε αύξηση του συνολικού ακαθάριστου ελλείμματος, το οποίο έρχεται μετά και θα το πληρώσει μέσα από περιοριστικές εισοδηματικές κοινωνικές πολιτικές ο λαός, τα λαϊκά στρώματα και στην Ελλάδα και στην Ευρώπη. Και εδώ μάλιστα στην Ελλάδα για να καταλάβετε το μέγεθος αυτού του προβλήματος, για να καταλάβετε τις κοινωνικές προεκτάσεις πέρα από τις οικονομικές, αρκεί να σας πω ότι είμαστε σχεδόν η μοναδική χώρα και στην Ευρώπη που έχουμε τόση μεγάλη διαφορά πάνω από δέκα μονάδες μεταξύ του επιτοκίου καταθέσεων και του επιτοκίου χορηγήσεων. Και μιλάμε μετά για ανάπτυξη, για επενδύσεις από τη μικρομεσαία επιχείρηση ή από τον ιδιωτικό ή το δημόσιο τομέα. Και μετά πάμε, ψάχνουμε που οφείλονται τα χρέη και τα ελλείμματα και στις δημόσιες επιχειρήσεις, αλλά και γιατί κλείνουν δεκάδες χιλιάδες κάθε χρόνο μικρομεσαίες επιχειρήσεις. Γι' αυτό, άλλωστε, κυρίες και κύριοι συνάδελφοι, βλέπουμε να γίνεται αυτό που γίνεται αυτές τις ημέρες με την Ιονική Τράπεζα να πάει να την πάρει ιδιώτης, να ιδιωτικοποιηθεί και αυτή. Γι' αυτό βλέπουμε αυτά τα χρόνια να δημοσιεύονται ισολογισμοί των τραπεζών. Σε μια περίοδο λιτότητας σκληρής για την πλειοψηφία του λαού, αυτοί έχουν κάθε χρόνο πολλαπλάσια σε δισεκατομμύρια κέρδη.
Χρειάζεται, κυρίες και κύριοι συνάδελφοι, άλλη απόδειξη για να υποστηριχθεί σοβαρά ότι και η Νέα Δημοκρατία και η σημερινή Κυβέρνηση είναι νεοφιλελεύθερες που ευνοούν την αμοιβή κεφαλαίου σε βάρος της αμοιβής εργασίας, σε βάρος των άλλων συντελεστών παραγωγής; Αυτός είναι άλλωστε και ο λόγος -αν θέλουμε να μιλάμε σοβαρά και υπεύθυνα και πολιτικά και οικονομικά- για τον οποίο γίνονται δήθεν προσαρμογές της εργασίας, των όρων αμοιβής και όλα τα υπόλοιπα. Διότι ακριβώς αυτή είναι καθαρά μια λογική, η οποία ανακατανέμει συνειδητά το εθνικό εισόδημα και το ευρωπαϊκό, υπέρ των οικονομικά ισχυρών και σε βάρος των εργαζομένων και της πλειοψηφίας του ελληνικού λαού. Και γι' αυτό κάθε χρόνο που περνάει γίνονται οι πλούσιοι πλουσιότεροι και οι φτωχοί φτωχότεροι.
Τέλος, αν ρίξετε μία ματιά, κυρίες και κύριοι συναδελφοι, στον προϋπολογισμό που εκτελείται το 1998 και στον προϋπολογισμό επίσης της προηγούμενης χρονιάς που εκτελέσθηκε, τι θα διαπιστώσετε, π.χ. στον περσινό που είναι και απολογιστικά τα στοιχεία; Θα διαπιστώσετε ότι 3,5 τρισεκατομμύρια δραχμές στον προϋπολογισμό του 1997 πήγαν για τοκοχρεολύσια. Αντιλαμβάνεσθε τι σημαίνει αυτό. Αυτό καλείται ο λαός να πληρώσει, τους τόκους με τα υψηλά επιτόκια που τα βάζουν στην τσέπη κάποιοι από την Ελλάδα ή ξένοι που κάνουν τοποθετήσεις σε τίτλους του δημοσίου. Και έρχονται μετά να πληρώσει το λογαριασμό ο εργάτης, τον οποίο απολύεις για να μειώσεις δήθεν το έλλειμμα, ο συνταξιούχος και μία σειρά άλλες κοινωνικές ομάδες. 
Αυτά είναι αλήθειες, όταν κάνεις οικονομική και πολιτική ανάλυση του ίδιου του προϋπολογισμού του προηγούμενου 
 

  



Σελίδα 10521 
έτους και όλων των ετών, κυρίως των τελευταίων, που έχουν οι προϋπολογισμοί έντονο αντιλαϊκό, αλλά και αναποτελεσματικό χαρακτήρα και χαρακτηριστικά. 
'Ερχομαι να πω και κάτι άλλο, σε σχέση με την εκτέλεση του προϋπολογισμού. Αλήθεια, φαντάζεται κανένας ότι μπορεί να στίψει ακόμα περισσότερο, μετά απ' αυτά που ανέφερα, τα εισοδήματα των λαϊκών στρωμάτων, μισθωτών, συνταξιούχων κλπ.; Φαντάζεται κανένας ότι μπορεί να πάει η Ελλάδα στην ΟΝΕ το 2002 με οικονομικά κριτήρια; 
Και χαίρομαι -δεν ήμουν εδώ, με ενημέρωσε όμως ο κ. Ιντζές- διότι ο κ. Μητσοτάκης απόψε είπε κάτι, που ο Πρόεδρος του ΔΗ.Κ.ΚΙ., ο υποφαινόμενος, το επισήμανε στην ομιλία του το Δεκέμβριο του 1997, όταν κάναμε συζήτηση σε επίπεδο Αρχηγών, για την πορεία της Ελλάδος στην ΟΝΕ. Είχα πει και το επαναλαμβάνω και αυτήν τη στιγμή, για να καταχωρηθεί στα Πρακτικά ότι δεν πρόκειται να μπούμε στην ΟΝΕ ούτε το 2002, με οικονομικά κριτήρια. Γι' αυτό η Κυβέρνηση, προσπαθεί το οικονομικά ανέφικτο να το κάνει πολιτικά εφικτό. 
Τι εννοώ μ' αυτά που λέω: Επειδή ξέρει ότι σ' αυτήν την τραγική κατάσταση που έχουν οδηγηθεί, μετά από εννιά χρόνια σκληρής λιτότητας τα λαϊκά στρώματα, δεν μπορεί να αντιμετωπίσει πλέον το σκληρό πυρήνα του πληθωρισμού, στον οποίο έχει φτάσει τώρα. Δεν μπορεί επίσης να μειώσει το δημόσιο χρέος σε επίπεδο ανεκτό έστω, κατά τον τρόπο που έγινε με τις άλλες έντεκα χώρες. Γι' αυτό, προσπαθεί να γίνει το καλό παιδί, με αλλαγή της εξωτερικής πολιτικής και τους χειρισμούς στα εθνικά θέματα -ακούστε με- γι' αυτό και άλλαξε εδώ και δύο χρόνια η πολιτική στους χειρισμούς στα εθνικά θέματα.
Ο καθένας αναλαμβάνει τις ευθύνες αυτών που λέει. Θα έλθει η ώρα που θα πείτε όλοι πως είχε δίκιο ο Τσοβόλας και το ΔΗ.Κ.ΚΙ., όπως έχετε πει και για πολλά άλλα, αν πάρετε τα Πρακτικά επί ενάμιση χρόνο που μιλάμε και κάνουμε αναλύσεις. 
Ακριβώς γι' αυτόν το λόγο πάει να γίνει καλό παιδί, να της πουν ότι είναι καλό παιδί. Και δεν βλέπει ότι μέσα στην Ενωμένη Ευρώπη, όπως λειτουργεί και όχι όπως θα έπρεπε να λειτουργεί, επικρατούν τα εθνικά συμφέροντα κυρίως των μεγάλων χωρών και όχι η πορεία της Ενωμένης Ευρώπης. Γι' αυτό και δεν προχώρησαν ούτε προχωρούν στην πολιτική ενοποίηση και κάνουν το ανάποδο σαν τον κάβουρα. Πάνε σε νομισματική ενοποίηση και όχι σε πολιτική ενοποίηση, η οποία απαιτούσε παράλληλα, πέρα από ενιαία ευρωπαϊκή και αμυντική πολιτική, σύγκλιση των πραγματικών επιπέδων ανάπτυξης και ευημερίας των λαών.
Αυτά μπορεί να είναι πικρές αλήθειες, είναι όμως αλήθειες, που το ΔΗ.Κ.ΚΙ. τις επισημαίνει, γιατί ακριβώς οι καιροί ου μενετοί. Κι εγώ αντιλαμβάνομαι κάποιους συναδέλφους του ΠΑ.ΣΟ.Κ., οι οποίοι -και είναι φυσικό- δεν συμμετέχουν σ' αυτό που γίνεται στο παρασκήνιο. Και νομίζουν ότι αυτά που λέμε, είναι υπερβολές. Δεν είναι όμως, υπερβολές. 'Οταν εγώ τα έλεγα ως Πρόεδρος του ΔΗ.Κ.ΚΙ., εδώ και ενάμιση χρόνο, ήμουν μόνος και στην Ελλάδα και όχι μόνο στην Ελλάδα. Τώρα, αν διαβάσετε εφημερίδες από χώρες της Ενωμένης Ευρώπης, αλλά και στην Ελλάδα, τα λένε πάρα πολύ. 'Aλλο αν τα προβάλλουν στο βαθμό που πρέπει να τα προβάλλουν.
Γι' αυτό καταλήγοντας, επαναλαμβάνω τη θέση του ΔΗ.Κ.ΚΙ. Πρέπει να είμαστε πολύ προσεκτικοί μέσα στην Ενωμένη Ευρώπη, γιατί δεν έχει διαμορφωθεί -και θα περάσουν πολλά στάδια για να διαμορφωθεί- η τελική μορφή της Ευρώπης. 'Aρα, εμείς πρέπει να μη βιαζόμαστε να κάνουμε πράγματα που μπορεί να τα βρούμε μπροστά μας. Kαι ενδεχομένως να υποστούμε εθνικούς ακρωτηριασμούς.
Να υποστούμε συνέπειες στο οικονομικό και κοινωνικό πεδίο και μεσοπρόθεσμα, να δούμε μία Ευρώπη, όχι ενωμένη, αλλά διασπασμένη σε δύο υποσύνολα: 'Ενα υπό Μεγάλη Βρετανία με ατλαντικό βάθος, που θέλει την Ενωμένη Ευρώπη χώρο ανταλλαγής προϊόντων και όχι πολιτικά ενωμένη και ένα υπό τη Γερμανία, με μπαλαντέρ τη Γαλλία, ανάλογα το ποιος θα δώσει τα περισσότερα σε αυτήν.
Το ΔΗ.Κ.ΚΙ., με σοβαρότητα και υπευθυνότητα, κάνει αναλύσεις και παρακολουθεί τις εξελίξεις. Και είναι υποχρεωμένο να επισημάνει τους μεγάλους εθνικούς, οικονομικούς και κοινωνικούς κινδύνους, που προκύπτουν από αυτήν τη νοοτροπία, από αυτήν την αντίληψη και από αυτήν την πολιτική της Κυβέρνησης.
ΠΡΟΕΔΡΕΥΩΝ (Νικόλαος Κατσαρός): Ο κ. Αλέξανδρος Χρυσανθακόπουλος έχει το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Αγαπητοί συνάδελφοι, πράγματι αυτά που λέγονται στο Κοινοβούλιο πρέπει να αποτελούν ιστορικά ντοκουμέντα.
Και νομίζω ότι ο πρώτος, που είχε προσδιορίσει εδώ την πορεία της ευρωπαϊκής ενοποίησης -γιατί στο τέλος θα πρέπει να υπάρχει πολιτική συμφωνία, για να προχωρήσουν όλες οι χώρες μαζί και στο κοινό νόμισμα- ήταν ο Ανδρέας Παπανδρέου. Και το είχε ξεκαθαρίσει από τη πρώτη φορά, αιτιολογώντας ότι: Ναι μεν δεν συμφωνούμε εμείς στον ελεύθερο προσανατολισμό του Μάαστριχτ, αλλά είμαστε υποχρεωμένοι να συμπορευθούμε με βάση το διεθνή ανταγωνισμό και να εφαρμόσουμε πολιτική, που θα μας οδηγήσει στο στόχο.
Και πρέπει εδώ επίσης να ομολογήσουμε και να συμφωνήσουμε με τον κ. Τσοβόλα ότι, επί Νέας Δημοκρατίας, τα υψηλά επιτόκια πράγματι δημιούργησαν τότε ένα τεράστιο περιθώριο για την αισχροκέρδεια από συγκεκριμένους κύκλους. 'Ομως, αν δεν δεχόμαστε αυτό από τη μια μεριά, η σημερινή και τα τελευταία χρόνια μείωση των επιτοκίων δεν είναι προς όφελος της εργασίας, κύριε Τσοβόλα; Δεν είναι κίνητρο για επενδύσεις;
Θα πρέπει, λοιπόν, από την άλλη μεριά να ομολογούμε αυτό που ο κ. Μητσοτάκης με πλήρη ειλικρίνεια -θα έλεγε κανείς αφοπλιστική και περίεργη ειλικρίνεια- είπε στην αρχή της ομιλίας του: "Αναγνωρίζω τα τελευταία θετικά βήματα που έχουν επιτευχθεί στη χώρα μας." Πώς από τη μια μεριά τα αναγνωρίζει και από την άλλη τα αναιρεί; Και τι θέλει, από τη δική του πλευρά, να κάνει; Πρέπει να καταλήξει επιτέλους και ο κύριος επίτιμος Πρόεδρος της Νέας Δημοκρατίας και η Νέα Δημοκρατία στην πολιτική την οποία θα μας προτείνει εδώ μέσα.
Γιατί έχουμε ένα περίεργο φαινόμενο: Αφ' ενός να μας αντιπολιτεύεται και αφ' ετέρου να μας συμπολιτεύεται, πάλι με αντιφατικές πολιτικές θέσεις. Ενώ θέλει να βάλει τροχοπέδη στις επιλογές μας, προκαλεί από την άλλη μεριά την Κυβέρνηση να προχωρήσει σε επιτάχυνση νεοφιλελεύθερων όμως επιλογών.
'Ενα όμως είναι σίγουρο: Ο κ. Μητσοτάκης αντιπολιτεύτηκε σθεναρά τη Νέα Δημοκρατία και απέσυρε την μόλις προ μισής ώρας κατατεθείσα πρόταση, το σχέδιο νόμου περί προστασίας των αδύναμων κοινωνικών ομάδων, βάζοντας ευθαρσώς το θέμα περί μείωσης και περικοπής των δαπανών, ενώ η πρόταση σαφώς περιλαμβάνει αύξηση των δαπανών, για να εφαρμοστεί η άποψη της Νέας Δημοκρατίας. 'Εχουμε μία σύγκρουση της νεοφιλελεύθερης, με τη λαϊκή δεξιά, με νίκη της νεοφιλελεύθερης, γιατί αυτό τόνισε και ο κ. Αλογοσκούφης στη συνέχεια.
Και μιλούν για ταμεία οι πρόκριτοι της ιδιωτικής αυτασφάλισης. Γιατί εδώ έχουμε να κάνουμε και με έναν κόσμο, ο οποίος θα πρέπει να ακούσει πολλές γλώσσες, για να εννοήσει τι τελικά προτείνουμε. Και καταλήγουμε στην προσφιλή καταστροφολογία, η οποία επιδεινώνει και το αρνητικό κλίμα και πάει να δημιουργήσει τορπίλη στην εύθραυστη χρηματιστηριακή αγορά σήμερα. Αυτές είναι γνωστές εξελίξεις.
(Στο σημείο αυτό την Προεδρική Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Θα πρέπει να θυμηθούμε επίσης ότι μεταξύ 1990 και 1993 είχαμε αύξηση του δημοσίου χρέους από δεκαπέντε τρισεκατομμύρια (15.000.000.000.000) δραχμές σε είκοσι τρία τρισεκατομμύρια (23.000.000.000.000) δραχμές. Αυτό όμως, να το δούμε και σε πραγματικούς αριθμούς. Προσέξτε. Αύξηση του ελλείμματος από 80% σε 110% επί του ΑΕΠ. Πλήρης απόκλιση από την Ο.Ν.Ε. και τους στόχους του Μάαστριχτ. Αυτή ήταν η αποτελεσματικότητα την οποία επικαλούνται!
 

  



Σελίδα 10522 
ΑΔΑΜ ΡΕΓΚΟΥΖΑΣ: Η Νέα Δημοκρατία τα έκανε αυτά;
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Ναι, αύξηση του ελλείμματος από 80% σε 110%.
Και ήρθε σήμερα να μας ομολογήσει ο κ. Μητσοτάκης ότι συμμαζεύουμε τα πράγματα.
ΑΔΑΜ ΡΑΓΚΟΥΖΑΣ: Τα πρωτογενή δάνεια ποιος τα έκανε;
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Να προχωρήσουμε παρακάτω και να ξεκαθαρίσουμε ότι ιδεολογικά μαθήματα για φιλελευθερισμό δεν μπορεί να παραδίδονται από ανθρώπους που βρίσκονται σε πλήρη σύγχυση. Να μας λένε ότι η μετοχοποίηση δεν είναι μορφή ιδιωτικοποίησης. Και η μόνη μορφή ιδιωτικοποίησης είναι ο προεπιλεγμένος ιδιώτης με τη χαριστική πράξη απόκτησης περιουσίας και πλουτισμού. Αυτό που εφάρμοσε ο ίδιος ο κ. Μητσοτάκης στο παρελθόν.
Νομίζω, λοιπόν, ότι όταν έρχεσθε εδώ θα πρέπει να έχετε μια ενιαία πολιτική, για να ξέρουμε και εμείς σε ποιο κώδικα πολιτικής συμπεριφοράς θα απαντήσουμε, ποιου προσανατολισμού και με ποιο στίγμα.
Βέβαια, θα πρέπει να πούμε και κάτι άλλο. Τη συμπολιτευτική στάση εκ μέρους της Νέας Δημοκρατίας προς νεοφιλελεύθερη απόληξη εμείς την απορρίπτουμε εφαρμόζοντας αυτό που εσάς σας καίει, μια σθεναρή κοινωνική πολιτική, η οποία προστατεύει αδύναμες κοινωνικές ομάδες.
'Ερχομαι στο σχέδιο νόμου που έχει τεχνικό χαρακτήρα και κάνει ρυθμίσεις που δεν είναι ουσιωδώς πολιτικής κατεύθυνσης, αλλά θα έλεγε κανείς και λογιστικής ακόμα και πρέπει να το ομολογήσουμε. Είναι μία φόρμουλα όπου όλοι αυτοί οι οποίοι επαινέθηκαν προηγουμένως για την αποτελεσματικότητά τους από όλες τις πλευρές της Βουλής, αναλαμβάνουν από κοινού μέσα από ένα διοικητικό συμβούλιο, να εφαρμόσουν τους στόχους της Κυβέρνησής μας. Και εμείς επιλέγουμε αυτή τη μέθοδο μιας εταιρείας του δημοσίου που περιλαμβάνει όλους εκείνους τους αξιοπρόσεκτους και σημαντικότατους παράγοντες, οι οποίοι θα συμβάλλουν, στην εφαρμογή αυτής της πολιτικής.
Πρέπει, βέβαια, από την άλλη πλευρά, να πούμε ότι το πρόβλημα στη χώρα μας που έχει να κάνει με ένα σύστημα καπιταλισμού διανομής του εξωτερικού δανεισμού που μετατρέπεται σε χρέος δεν είναι μία εύκολη υπόθεση, γι' αυτό η μετακύλιση του χρέους με εσωτερικό δανεισμό είναι ένα φαύλος κύκλος για τον οποίο ομολογούμε ότι η αντιμετώπισή του ήταν -και πρέπει να συνεχίσει να είναι- τα χαμηλά επιτόκια και όλη αυτή η λελογισμένη πρακτική, η οποία δεν επιτρέπει την αισχροκέρδεια και διαμορφώνει όρους ανάπτυξης, κάτι που κανένας δεν αμφισβήτησε.
Βέβαια, το μεγάλο θέμα της διόγκωσης του ελλείμματος του εμπορικού ισοζυγίου μπορεί να προκαλέσει πρόβλημα εξανέμισης και συναλλαγματικών αποθεμάτων. Πράγματι, είναι ένα σοβαρό ζήτημα που έχει να κάνει με την ανταγωνιστικότητα της οικονομίας, γι' αυτό η τελευταία υποτίμηση είχε προς αυτή την κατεύθυνση ένα δραστικό μέτρο ενίσχυσης του εξαγωγικού προσανατολισμού και της ανταγωνιστικότητας της ελληνικής βιομηχανίας.
Ερχόμενος, λοιπόν, στο περιεχόμενο του νομοσχεδίου, περιλαμβάνει τεχνικά χαρακτηριστικά, θα πρέπει να ομολογήσουμε ότι είναι άκρως σαφή, δεν σηκώνουν παρερμηνεία-, για το ρόλο που θα διαδραματίζει ο εκάστοτε διευθύνων σύμβουλος ή ο εκάστοτε παράγοντας αυτής της επιτροπής. Θα κινηθεί στα πλαίσια της εποπτείας και της καθοδήγησης του Υπουργείου Εθνικής Οικονομίας και Οικονομικών. Δεν θα κινηθεί αυτοβούλως για το 0,1 και το 0,2 για το αν θα υπάρχει απόκλιση κάποια δισεκατομμύρια στο ζήτημα του χρέους.
ΑΔΑΜ ΡΕΓΚΟΥΖΑΣ: Διορισμένος Γενικός Διευθυντής.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Στο νομοσχέδιο αυτό λοιπόν αν πρόκειται να βρούμε κάποια ζητήματα που μπορεί να έχουν τρωτό χαρακτήρα είναι αυτά που προστέθηκαν και δεν αποτελούν την αρχική εισηγητική πρόταση. Δηλαδή το άρθρο 13 που προστέθηκε και αφορά το ΕΛΚΕΠΑ είναι ένα ζήτημα στο οποίο μπορεί κανείς να πει ευθαρσώς "έχουμε επιφυλάξεις ή διαφωνία" το ΕΛΚΕΠΑ ως φορέας στήριξης και τεχνικής και επιστημονικής διαφόρων επιχειρήσεων και ως σημαντικότατος επιμορφωτικός οργανισμός, πριν από μία δεκαετία συρρικνώθηκε στη διαδρομή για να ενισχυθούν και να κυριαρχήσουν τα ιδιωτικά επιμορφωτικά κέντρα -μη κερδοσκοπικά θεωρητικά, αλλά στη πράξη κερδοσκοπικά- τα οποία λυμαίνονται το χώρο της επιμόρφωσης.
Επιτρέψτε μου να έχω προσωπική διαφωνία στον προσανατολισμό αυτής της λύσης. Ενώ είχαμε πλήρη και έτοιμη υποδομή για να εφαρμοσθεί ένα ολοκληρωμένο επιμορφωτικό πρόγραμμα στη χώρα μας για πολλούς κλάδους και τομείς, όταν εφαρμόστηκε απέδωσε και πρέπει να ομολογηθεί και αυτό.
Γίνεται, λοιπόν, επιλογή κατάργησης, λαθεμένη κατά τη δική μου γνώμη, αλλά να δούμε τι λέει το περιεχόμενο. 'Ενα μέρος του προσωπικού πλέον μετατάσσεται σε διάφορους οργανισμούς κατά την κρίση των προσόντων του κλπ., αλλά από μόνιμο μετατρέπεται σε στάσιμο. Δεν θα έχει εξέλιξη. Θα πρέπει να προβλεφθεί η ισοτιμία αυτής της πορείας. Δεν μπορεί αυτοί να μεταφερθούν σε κάποιο φορέα και να μείνουν λιμνάζοντες, ενώ κάπου διαδραμάτισαν ένα σημαντικό ρόλο στην ιεραρχία της λειτουργίας του οργανισμού αυτού.
Υπάρχει και ένα άλλο κομμάτι εργαζομένων, περί τους εκατό, οι οποίοι με δελτία παροχής υπηρεσιών δούλευαν με κανονικό ωράριο. Με διαρκές ωράριο γραφείου προσέφεραν τις υπηρεσίες του. Αλλά αμείβονταν κόβοντας δελτίο παροχής υπηρεσιών, περίπου για δεκαπέντε χρόνια. Αυτοί θα κερδίσουν στα δικαστήρια τις προσφυγές τους, γιατί έχουν απόλυτο δίκιο. Πολιτικά αναγνωριζόμενο αυτό το δίκαιο μετατράπηκε σε πρόταση τετραετούς απορρόφησης από τον ΟΑΕΔ. 'Αρα υπάρχουν τα χρήματα για να απορροφηθούν και να εργαστούν.
Γιατί, λοιπόν, να είναι τετραετής απασχόληση και όχι αορίστου χρόνου; Αφού ήδη προβλέπονται οι προϋπολογισμοί με την τροπολογία που ενσωματώθηκε ως άρθρο πως θα αμείβονται. Πιστεύω ότι πρέπει να γίνουν αορίστου χρόνου, καθώς για να γίνει δεκτή η τροπολογία που έχω καταθέσει, στα όρια βέβαια του 2190 μέχρι τις 3 Μαρτίου 1994. Θα πρέπει εδώ να απονείμουμε δικαιοσύνη και όχι η ανεξάρτητη αρχή της δικαιοσύνης, που καταρρίπτουν τις γνώμες που ψηφίζουμε εδώ, ευτελίζοντας το Κοινοβούλιο.
Να απονέμουμε εμείς με σωστούς νόμους αυτό που πρέπει να γίνει. Πιστεύω ότι ειδικά για το ΕΛΚΕΠΑ θα πρέπει να το επανεξετάσετε μέχρι αύριο το βράδυ, γιατί είναι ένα σημείο στο οποίο οι ενστάσεις μου δεν πηγάζουν από ένα κίνητρο απλά και μόνο στήριξης των εργαζομένων -το αναγνωρίζετε και εσείς και έχετε τον ίδιο σκοπό- αλλά έχουν να κάνουν με την αναγνώριση του εργασιακού δικαίου, όπως από άλλους νόμους έχει προσδιορισθεί και οι οποίοι συνηγορούν στο να καταλήξουμε και εμείς στην αποδοχή αυτής της λύσης που είπα.
Σε ό,τι αφορά το νομοσχέδιο, σαφώς και ψηφίζεται από την πλευρά μου, γιατί ακριβώς δεν ενέχει εκείνα τα σημεία τριβής που θεωρητικά και τεχνητά προσπάθησαν να δημιουργηθούν εδώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δραγασάκης ως Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο.
ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κύριοι συνάδελφοι, θέλω να κάνω μόνο ορισμένες παρατηρήσεις. Και κυρίως θέλω να πω ότι, όταν το νομοσχέδιο αυτό ήρθε στην αρμόδια επιτροπή της Βουλής, ο Συνασπισμός επιφυλάχθηκε να πάρει θέση. Και τούτο διότι αναγνωρίζουμε ότι πρόκειται για ένα σύνθετο και ειδικού χαρακτήρα θέμα για το οποίο θα θέλαμε να ακούσουμε απόψεις ειδικών και εμπειρογνωμόνων σε ό,τι αφορά τον καλύτερο τρόπο αντιμετώπισής του, με βάση και τη διεθνή εμπειρία.
Κατά τη διάρκεια της επεξεργασίας του νομοσχεδίου κλήθηκαν πράγματι εμπειρογνώμονες. Και από τη συζήτηση που έγινε εμείς τουλάχιστον πειστήκαμε πλήρως ότι ο υπό σύσταση οργανισμός είναι μη αναγκαίος, εγκυμονεί κινδύνους, διάσπασης του αντικειμένου του θησαυροφυλακίου. Υπάρχουν κίνδυνοι να καταστεί ανεξέλεγκτος. Και επομένως για τους λόγους αυτούς, όπως εξήγησε και ο ειδικόςεισηγητής του 
 

  



Σελίδα 10523 
Σανασπισμού, το καταψηφίζουμε.
Το λέω αυτό, διότι νομίζω ότι σε τέτοια θέματα που έχουν ένα εξειδικευμένο χαρακτήρα, θέματα οργανωτικών αλλαγών, θέματα θεσμικών αλλαγών, έχει μεγάλη σημασία αυτές οι αλλαγές κατά κάποιο τρόπο να συγκεντρώνουν την ομοφωνία ή τη συμφωνία ή να υπάρχει μία συναντίληψη αυτών που έχουν μία ειδικότερη εμπειρία και γνώση των θεμάτων αυτών.
Πρέπει να σημειώσω ότι ακόμα και ο εκπρόσωπος της Τράπεζας της Ελλάδος τόνισε μεν την ανάγκη κάποιας ευελιξίας και κάποιου νέου σχήματος, αλλά δεν υπερασπίστηκε -και μάλιστα με πάθος- αυτό το συγκεκριμένο όργανο το οποίο φτιάχνετε.
Θέλω επίσης να παρατηρήσω την αντίφαση ότι θα περίμενε κανείς, αφού γίνεται ένα όργανο, αυτό να έχει έντονα τεχνοκρατικό χαρακτήρα, δηλαδή να διασφαλίζει κάποιους όρους αποτελεσματικότητας. Στην πραγματικότητα, όμως, αυτό που είδαμε είναι ένα όργανο βαθύτατα πολιτικό. Ο Υπουργός έχει την ευθύνη για όλα τα θέματα. Ο Υπουργός και άλλα πολιτικά πρόσωπα, όπως ο Γενικός Γραμματέας, ο Πρόεδρος του Συμβουλίου Οικονομικών Εμπειρογνωμόνων, έχουν καίριες θέσεις στη διοίκησή τους.
Επομένως, μιλάμε για ένα εργαλείο το οποίο μπορεί κατά βούληση ο εκάστοτε Υπουργός να το χρησιμοποιεί όπως θέλει. Και φοβόμαστε επίσης ότι σε κάθε αλλαγή κυβερνήσεως, αν όχι σε κάθε αλλαγή Υπουργού Οικονομικών, θα έχουμε το γνωστό φαινόμενο, που δυστυχώς παρατηρείται στη χώρα μας, όπου αλλάζει ο υπουργός και αλλάζουν ο πρόεδρος, οι διοικητές, καμιά φορά μέχρι και οι κλητήρες.
Περισσότερο, όμως, θα ήθελα να κάνω ένα σχόλιο στο επιχείρημα με βάση το οποίο ο κύριος Υφυπουργός υπερασπίστηκε την ανάγκη δημιουργίας αυτού του οργανισμού. 
Το επιχείρημα ήταν ότι έχουμε πρόβλημα ευελιξίας, πρώτον, διότι έχουμε ένα δημόσιο λογιστικό και δεύτερον, διότι έχουμε μια δημοσιοϋπαλληλική νοοτροπία. 'Αρα, το δημόσιο λογιστικό και η δημοσιοϋπαλληλική νοοτροπία εμφανίζονται ως αντικίνητρα, ως εμπόδια για μια αποτελεσματικότερη και πιο ευέλικτη διαχείριση του δημόσιου χρέους.
Κυρίες και κύριοι συνάδελφοι, θέλω να επισημάνω ότι με βάση αυτό το επιχείρημα μπορεί να διαλυθεί εντελώς το κράτος. Είναι η εύκολη λύση για κάθε Υπουργό το δημόσιο λογιστικό, η δημοσιοϋπαλληλική νοοτροπία. Ποια είναι η λύση; Εμείς λέμε, εκσυγχρονισμό της Δημόσιας Διοίκησης. 'Οχι, απαντάει ο εκάστοτε Υπουργός, η λύση είναι να φτιάξουμε και ένα καινούριο φορέα. Θα ήθελα να ρωτήσω την Κυβέρνηση -διότι είναι θέμα Κυβέρνησης- αν έχει στατιστική, πόσοι νέοι φορείς έχουν δημιουργηθεί τα τελευταία δύο χρόνια.
Εμείς καλούμε το Υπουργείο Εσωτερικών, τον κ. Παπαδόπουλο, να κάνει μια επιτροπή και να καταγράφει σε κάθε νομοσχέδιο που έρχεται στη Βουλή ή με προεδρικά διατάγματα ή με υπουργικές αποφάσεις, τους νέους φορείς που δημιουργούνται υπό τη σημαία της μείωσης του κράτους. Σας θυμίζω το περιστατικό με τις περιβόητες ΜΟΔ, Μονάδα Οργάνωσης Διαχείρισης. 
Είχαν έρθει οι Κοινοτικοί εδώ -το 1990 άρχισε αυτή η ιστορία- και είπαν "πώς θα διαχειριστείτε το πακέτο Ντελόρ, αφού εσείς δεν έχετε σωστή Δημόσια Διοίκηση;". Αντί, λοιπόν, να αξιοποιηθεί το πακέτο Ντελόρ και οι διαχειριστικές του ανάγκες, για να βελτιώσουμε τη διοίκηση, ακολουθήθηκε η μέθοδος να φτιαχτεί μια άλλη διοίκηση, μια άλλη δομή τεραστίων διαστάσεων και με τεράστιο κόστος. Με αυτή την έννοια δηλαδή, επισημαίνουμε εμείς ότι συντελείται το εξής φαινόμενο:
Δεν έχουμε εκσυγχρονισμό του κράτους, αλλά έχουμε πολλαπλασιασμό και αποδιάρθρωση του κράτους ταυτόχρονα. Διότι, αν είχαμε συγκροτημένη Δημόσια Διοίκηση, βεβαίως ένας αυτοτελής φορέας θα μπορούσε να συμβάλει στη διαχείρηση ενός εξειδικευμένου αντικειμένου. Εδώ έχουμε αυτοτελείς φορείς ανεξάρτητους, οι οποίοι φτιάχνονται σε βάρος της υπάρχουσας δημόσιας διοίκησης. 'Εχουμε δηλαδή μια διοίκηση που την αφήνουμε να λιμνάζει στα προβλήματά της, να σκουριάζει στην αναποτελεσματικότητά της και ο κάθε Υπουργός φτιάχνει και από ένα εργαλείο από εδώ και από εκεί, με το εύλογο επιχείρημα ότι έτσι έχω την εύκολη λύση. Μα, το άθροισμα αυτών των εύκολων λύσεων τελικά δεν συγκροτεί λύση. Επισημαίνουμε αυτό το πρόβλημα, διότι όποτε έρχεται νομοσχέδιο ή επιλογή για τη δημιουργία νέου φορέα, τα επιχειρήματα θα εμφανίζονται πανίσχυρα: Να ξεπεράσουμε τη γραφειοκρατία, να ξεπεράσουμε το δημόσιο λογιστικό, να κάνουμε έναν καινούριο φορέα. Επαναλαμβανόμενη όμως αυτή η μεθοδολογία οδηγεί σε έναν τραγέλαφο, ο οποίος φοβάμαι ότι ήδη έχει δημιουργηθεί.
Η δεύτερη παρατήρηση που έχω να κάνω είναι η εξής: Είναι σύμπτωση ότι στο ίδιο αυτό νομοσχέδιο η Κυβέρνηση καταργεί το ΕΛ.ΚΕ.ΠΑ. Αυτός είναι ο φορέας που επέλεξε ότι πρέπει να καταργηθεί; 
Καλούμε την Κυβέρνηση να μας υποδείξει μια χώρα στην Ευρώπη που δεν έχει κάποιο φορέα με περιεχόμενο και αντικείμενο αντίστοιχο ή παραπλήσιο με αυτό που έκανε το ΕΛ.ΚΕ.ΠΑ. Δηλαδή εμείς εδώ ανακαλύπτουμε την πυρίτιδα ξανά; Η Ιρλανδία δηλαδή έχει χάσει, που όχι μόνο κέντρο παραγωγικότητας έχει, αλλά έχει και ένα πανίσχυρο δημόσιο φορέα κατάρτισης και θεωρείται πρότυπο και έχει μια σειρά επιτυχίες; 
Εμείς δηλαδή, για να ενισχύσουμε τα διάφορα ΚΕΚ, θα διαλύσουμε ένα φορέα που έχουμε; Και τι εμπόδιζε να υπάρχει το ΕΛ.ΚΕ.ΠΑ. ως ένας φορέας και μια δομή σοβαρή και να ενισχύονται από εκεί και πέρα και όποιοι ιδιώτες θέλουν να ειδικευθούν σε καταρτίσεις κλπ.;
Εκείνο δε το οποίο θέλω να θέσω, διότι αρχίζει και εδώ και δημιουργείται ένα πρόβλημα για το Κοινοβούλιο, είναι το εξής: Ζητάμε τη μελέτη η οποία τεκμηρίωσε την απόφαση του Υπουργικού Συμβουλίου για την κατάργηση του οργανισμού. Γιατί δεν μας τη δίνει η Κυβέρνηση; Δηλαδή με το έτσι θέλω αποφασίζουμε και διαλύουμε ένα φορέα; Εμείς τι κάνουμε εδώ; Και δεν είναι το μόνο. 'Εχουμε τώρα το πρόβλημα της Ιονικής Τράπεζας. Λέει η Κυβέρνηση "αποφασίζω την ιδιωτικοποίηση διότι υπάρχει μια μελέτη της "ΜΟΝΙΤΟΡ", η οποία αποδεικνύει ανέφικτη τη συγχώνευση".
Καταθέστε τη μελέτη της "ΜΟΝΙΤΟΡ" Πώς θα κρίνουμε εμείς όταν μάλιστα έχουμε πληροφορίες ότι δεν λέει αυτά η μελέτη της "ΜΟΝΙΤΟΡ". Στο "ΒΗΜΑ" διαβάσαμε αλλά και πριν σε άλλη εφημερίδα μία αποκλειστικότητα "Διαρροή του Υπουργείου Οικονομικών, για τα νέα στοιχεία του προγράμματος σύγκλισης".
Κύριοι Βουλευτές της Συμπολίτευσης, εσείς δεν νιώθετε την ανάγκη ως Βουλευτές να είσθε οι πρώτοι που θα μελετήσετε το πρόγραμμα σύγκλισης που θα καθορίσει τις τύχες της χώρας μας για τα επόμενα χρόνια; Περιφρονεί, λοιπόν, η Κυβέρνηση το Κοινοβούλιο στο θέμα του ΕΛΚΕΠΑ, στο θέμα της Ιονικής, στο θέμα του προγράμματος σύγκλισης. Περιφρονεί τους θεσμούς, τη Νομαρχιακή Αυτοδιοίκηση. Δεν έχει καμιά άποψη η Νομαρχία Αθηνών για το πού θα γίνουν τα έργα της Ολυμπιάδος; Τελικά υπάρχει μια περιφρόνηση του πολίτη και αυτό είναι το πολιτικό θέμα το οποίο μέσα απ' αυτό το νομοσχέδιο πρέπει να το εξετάσουμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: 'Εχουμε τονίσει και στην Επιτροπή, φαντάζομαι με πειστικά επιχειρήματα ότι στο νομοσχέδιο αυτό η Κυβέρνηση κάνει μεγάλο λάθος γιατί δεν έχει αντιληφθεί ότι το δημόσιο χρέος δεν συρρικνώνεται με αλλαγή φορέων διαχείρισής του. Πράγματι όπως είπε και ο κ. Μητσοτάκης παλαιότερα ήταν μόδα να συστήνουμε διάφορους φορείς που θα αναλάμβαναν να επιλύσουν καίρια κοινωνικά προβλήματα. 'Ομως με την πάροδο του χρόνου ξεφύτρωσαν π.χ. εκατοντάδες ασφαλιστικών ταμείων και άλλων Οργανισμών με αποτέλεσμα να διασπάται το ενιαίο της διαχείρισης και της εποπτείας οποιασδήποτε κυβερνητικής δραστηριότητας.
Εδώ που έχουμε το ευπαθέστατο σημείο της διαχείρισης του δημοσίου χρέους προσπαθείτε να συστήσετε έναν οργανισμό διαχείρισής του γιατί, όπως λέει ο κύριος Υφυπουργός, 
 

  



Σελίδα 10524 
συνέβη αυτό με επιτυχία και σε άλλες χώρες της Ευρωπαϊκής 'Ενωσης. Δεν είναι απαραίτητο να μιμούμεθα τις ξένες χώρες σε ορισμένα πράγματα. Βεβαίως, όπου εμείς δεν έχουμε φαντασία για να δημιουργήσουμε δικούς μας φορείς για την αντιμετώπιση των προβλημάτων της κοινωνίας μας, δεν είναι κακό να αντιγράψουμε τον πετυχημένο φορέα που έχει κάποιο άλλο κράτος. Εδώ όμως δεν είναι καθόλου απαραίτητο γιατί απλούστατα κάθε οικονομία έχει τη δική της δομή, τη δική της νοοτροπία και τα δικά της εγγενή προβλήματα τα οποία απαιτούν ιδιαίτερη μεταχείριση.
Η δημιουργία αυτού του οργανισμού δεν συμβάλλει καθόλου στην ενιαία διαχείριση του δημοσίου χρέους, γιατί απλούστατα όταν έχεις δίπλα έναν Υπουργό Οικονομικών και μια Κυβέρνηση με το κύρος της αλλά και τα άλλα νομικά πρόσωπα ή φορείς που συμπράττουν στο θέμα του δημοσίου χρέους, τι περισσότερο θα κάνετε με αυτό το καινούριο νομικό πρόσωπο που θα το απαρτίζουν πέντε άνθρωποι ούτως ή άλλως γνωστοί, που θα τους διορίζει ο Υπουργός; Θα μεταφέρετε την ευθύνη του δημοσίου χρέους σ' ένα φορέα ο οποίος σε καμιά περίπτωση δεν θα έχει περισσότερο κύρος απ' αυτό που θα είχε ο ίδιος Υπουργός Οικονομικών της Κυβέρνησης που για μια συγκεκριμένη περίπτωση διαχειρίζεται τις οικονομικές τύχες της χώρας.
'Αρα είναι λάθος γιατί δεν έχετε αντιληφθεί αυτό που άλλοι αντιλήφθηκαν και έσπευσαν ολοταχώς στη γενναία αποκρατικοποίηση και όχι σ' αυτά που προσπαθείτε εσείς να κάνετε, διότι μόνο με τις αποκρατικοποιήσεις υπάρχει ελπίδα να συρρικνώσουμε το δημόσιο χρέος. Γίνεται τώρα περιστολή του δημοσίου χρέους με το να αποκρατικοποιούμε κάτι μικρομάγαζα στα αεροδρόμια που έχουν τζίρο τρία δισεκατομμύρια (3.000.000.000) το χρόνο; Με αυτήν την προσπάθεια περιμένετε να μειωθεί το δημόσιο χρέος;
Πέφτει το δημόσιο χρέος όταν πάτε να καταργήσετε το ΕΛΚΕΠΑ το οποίο έχει δυόμισι δισεκατομμύρια (2.500.000.000) προϋπολογισμό το χρόνο; Κατά βάθος συμφωνώ με την κατάργηση όχι του ΕΛΚΕΠΑ, αλλά πολλών άλλων νομικών προσώπων που έχουν ξεφυτρώσει κατά εκατοντάδες και πολλές φορές δεν έχουν λόγο ύπαρξης. 'Οταν όμως αφήνουμε να λειτουργούν συγχρόνως πάρα πολλά νομικά πρόσωπα τα οποία επιτελούν επουσιωδέστερες αποστολές έναντι του ΕΛΚΕΠΑ ποιος ο λόγος σ' ένα άσχετο νομοσχέδιο ή κατά τι σχετικό, να φέρνετε διάταξη για την κατάργηση του ΕΛΚΕΠΑ; Δεν θα ήταν προτιμότερο να γίνει μια μελέτη σε βάθος για να δούμε ποια νομικά πρόσωπα δεν έχουν λόγο υπάρξεως και στη συνέχεια να φέρουμε τη σχετική ρύθμιση;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): 'Εχει γίνει αυτή η μελέτη. 
ΙΩΑΝΝΗΣ ΠΑΠΑΔΗΜΟΠΟΥΛΟΣ: Αυτό έπρεπε να κάνετε και όχι να έλθετε τώρα και να καταργήσετε το ΕΛΚΕΠΑ, να το πιάσετε απ' το αυτί, όπως έκανε παλαιότερα ο δάσκαλος με το μαθητή και να του πείτε ότι πλέον δεν έχει λόγο υπάρξεως. Αν έβλεπα μια προσπάθεια κατάργησης δεκάδων νομικών προσώπων, τότε θα μπορούσα ίσως να συμφωνήσω. Αλλά ένα νομικό πρόσωπο που έχει σημειώσει μεγάλη επιτυχία μέχρι σήμερα, δεν στοιχίζει τίποτα και αντλεί αυτοτελώς πόρους από την Ευρωπαϊκή 'Ενωση, χειριζόμενο μόνο κατά 20% εθνικούς πόρους, ποιος ο λόγος να καταργηθεί; Κοντολογίς θα ήταν πιο συνετό και πιο οικονομικό να στρέφατε αλλού την προσοχή σας. Το δημόσιο χρέος δεν μειώνεται με τέτοιου είδους τερτίπια. Απαιτούνται γενναίες αποφάσεις για να συρρικνωθεί.
Μάλλιασε η γλώσσα μας να λέμε ποιες είναι αυτές οι αποφάσεις. Κάθε φορά στον προϋπολογισμό που ψηφίζουμε παραμονές των Χριστουγέννων, αλλά και με την ευκαιρία της συζήτησης οικονομικών νομοσχεδίων, τονίζουμε τα μέτρα που πρέπει να ληφθούν. Θέλετε να κόψετε μεγάλα κονδύλια από το δημόσιο χρέος; Κοιτάξτε τι θα κάνετε με τον ΟΑΣΑ που έχει οκτακόσια και πλέον δισεκατομμύρια χρέη. Αποκρατικοποιείστε την Ολυμπιακή. Πάρτε το Σκαραμαγκά και άλλα νομικά πρόσωπα που συσσωρεύουν χρέη στο δημόσιο. Πέραν από την κατάργηση αυτών των αδηφάγων φορέων και πέρα από την αποκρατικοποίησή τους πρέπει να υπάρξει μεγάλη προσπάθεια που θα κατατείνει στην περιστολή των δημοσίων δαπανών.
Δεν αμφιβάλλω ότι η Κυβέρνηση κάνει προσπάθειες και έχει καλές προθέσεις. Ωστόσο είμαι υποχρεωμένος να επισημάνω ότι δεκάδες σοβαρές δαπάνες κάθε μέρα λαμβάνουν χώρα, ενώ δεν πρέπει να γίνονται. Αν θέλετε συρρίκνωση του δημοσίου χρέους απαιτείται γενναία προσπάθεια για μείωση των κρατικών δαπανών. Απαιτείται προσπάθεια για μείωση των επιτοκίων περαιτέρω για να μην επιβαρύνουμε τον εσωτερικό δανεισμό. Αν μειωθούν και άλλο τα επιτόκια θα δανειζόμαστε από την εσωτερική αγορά φθηνότερο χρήμα. Καταργείστε τους αδηφάγους φορείς και τις σπατάλες για να έχουμε πράγματι σοβαρή μείωση του δημοσίου χρέους.
Εάν λοιπόν εξοικονομήσουμε τουλάχιστον ένα τρισεκατομμύριο (1.000.000.000.000) το χρόνο από τις αστικές συγκοινωνίες την Ολυμπιακή και το Σκαραμαγκά και άλλες εταιρείες μικτού χαρακτήρα ή αμιγώς κρατικές θα είχαμε πραγματικά φτάσει στο πολυπόθητο σημείο της πτώσεως των ποσοστών του δημοσίου χρέους επί του ΑΕΠ. 'Ομως με τη δημιουργία τέτοιων φορέων όπως του Οργανισμού Διαχείρισης Δημοσίου Χρέους, δεν πρόκειται να βελτιωθεί η κατάσταση, το πολύ-πολύ να έχουμε το ίδιο αποτέλεσμα. Αλλά, όταν το δημόσιο χρειάζεται χρήματα, αυτή η πενταμελής επιτροπή είναι σε θέση να αναπτύξει ευκαιρίες δανεισμού και μάλιστα με φτηνό κόστος; Το ίδιο το κράτος δεν μπορεί με τους μηχανισμούς που έχει;
Συνεπώς τόσο η ιδέα της σύστασης αυτού του νομικού προσώπου όσο και η τελείως άστοχη κατάργηση του ΕΛΚΕΠΑ σε ένα άσχετο νομοσχέδιο είναι μια κακή νομίζω νομοθετική πρωτοβουλία της Κυβέρνησης, γι αυτό και καταψηφίζω το νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε κυρίες και κύριοι συνάδελφοι, θα πρέπει να αναφερθώ σε ένα-δύο σημεία που θίχθηκαν από τους συναδέλφους τους προλαλήσαντες. Το ένα είναι αν η πορεία μας προς την ΟΝΕ με τους όρους της πραγματικής εικόνας της οικονομίας που παρουσιάζεται σήμερα μπορεί να εκτιμηθεί σαν δεδομένη. Την 1.1.2001 θα είμαστε στην ΟΝΕ; Δεν έχουμε πέραν της οικονομίας παρά να ρίξουμε μια ματιά και να ξαναθυμηθούμε τι περιλαμβάνει η δήλωση του ΕΚΟΦΙΝ που περιελήφθη μέσα στο καταστατικό της συγκρότησης των έντεκα στη νέα πορεία. Εκεί περιλαμβάνονται τρία σημεία: Πρώτον, η έκφραση της βεβαιότητας, της εκτίμησης καλύτερα ότι η οικονομία της Ελλάδος πορεύεται τα τελευταία χρόνια ευοίωνα. Το δεύτερο στοιχείο είναι η εκτίμηση στην αποφασιστικότητα που η Κυβέρνηση αντιμετωπίζει τα συναφή προβλήματα. Το τρίτο και σημαντικότερο στοιχείο είναι ότι δηλωνόταν ρητά και κατηγορηματικά ότι τα κριτήρια εισόδου για την Ελλάδα, η αξιολόγηση δηλαδή της προσαρμογής και της πορείας θα γίνει με τα ίδια κριτήρια που έγινε για τις έντεκα χώρες. Συνεπώς ποιος κίνδυνος επιπλέον πολιτικών αξιλογήσεων έναντι των οποίων η πατρίδα μας θα καλυφθεί με αντίστοιχες στα εθνικά θέματα υποχωρήσεις; Αν δεν είναι σκόπιμη η επισήμανση είναι μία επισήμανση υπερβολική της Αντιπολίτευσης. 
Πρέπει να πω ακόμα ότι δεν μας έχει συνηθίσει ο Σημίτης σε υποχωρήσεις. Και η τελευταία του στάση στα θέματα που αναφύησαν στη νέα Σύνοδο Κορυφής αποδεικνύει με τον πιο κραυγαλέο τρόπο και σεμνό ταυτοχρόνως από την πλευρά του ΠΑΣΟΚ ότι δεν είμαστε διατεθειμένοι να κάνουμε καμία υποχώρηση στα εθνικά μας θέματα. 
Επομένως άλλη είναι η πορεία προς την ΟΝΕ και άλλη η θέση μας όσον αφορά τις υποχωρήσεις και τους συμβιβασμούς.
'Οσον αφορά τώρα το δημόσιο χρέος. Η κατάσταση στο δημόσιο χρέος είναι τόσο βαριά, ώστε πράγματι, όπως και ο Υφυπουργός των Οικονομικών επεσήμανε, η ταχύτητα και η διάρκεια του δημόσιου χρέους εσώρευσαν όγκο πέρα από τις δυνατότητες της οικονομίας. Και καλείται η σημερινή Κυβέρνηση -και η προηγούμενη κυβέρνηση του ΠΑ.ΣΟ.Κ, αλλά για 
 

  



Σελίδα 10525 
να είμαι δίκαιος και η κυβέρνηση της Νέας Δημοκρατίας το είχε επισημάνει- να χαλιναγωγήσει το δημόσιος χρέος. Δεν μπορεί να επιβαρυνθεί άλλο το μέλλον των επερχόμενων γενεών. Γιατί η υπόθεση των δημόσιου χρέους δεν τελειώνει στη δική μας τη γενιά. Θα επιβαρύνει και την επόμενη και τη μεθεπόμενη. Είναι υπόθεση τριάντα και περισσοτέρων ετών.
Ποιο είναι το πρόβλημα σήμερα; Να κινηθούμε μέσα στις συγκλητικές απαιτήσεις από τη μία μεριά και να υπάρξει μία χαλιναγώγηση, ώστε η πτωτική πορεία του δημόσιου χρέους να συνοδεύει το μακροοικονομικό περιβάλλον σαν ένα στοιχείο που θα ανακουφίζει την οικονομία και θα εξασφαλίζει τις αναγκαίες αποταμιεύσεις για επενδύσεις και ανάπτυξη. Είναι σήμερα γύρω στα σαράντα τρισεκατομμύρια δραχμές. Το 19,8% περίπου είναι εξωτερικό χρέος, που η σύνθεσή του είναι από 29% σε δολάρια, 31% σε γιεν και 20% σε μάρκα, αν θυμάμαι καλά τα νούμερα.
Η διάρκειά του, πέρα από τον όγκο του και πέρα από το κόστος του, η διάρθρωσή του -που είναι η σύνθεσή του, που είναι η διάρκειά του και η ταχύτητα με την οποία εξελίσσεται- προσδιορίζουν τα αρνητικά στοιχεία του δημόσιου χρέους σε σχέση με άλλες χώρες.
Eπομένως, επιβάλλεται η λήψη παντός μέτρου, που θα κατέτεινε στον έλεγχο και στην πτωτική πορεία του δημόσιου χρέους. 
'Ερχεται, λοιπόν, σήμερα η Κυβέρνηση και εξειδικεύει, κατεχόμενη από ευαισθησία για το δημόσιο χρέος και αξιολογούσα τη σημασία του, να εξειδικεύσει ένα όργανο αποτελούμενο από έμπειρα και με γνώση στελέχη του Υπουργείου Οικονομικών, που θα μπορούν να προσφέρουν και να καλύψουν την αποστολή και το σκοπό αυτού του νέου οργάνου που δημιουργείται. Ενα νομικό πρόσωπο δημοσίου δικαίου με την επωνυμία Οργανισμός Ελέγχου Διαχείρισης Δημοσίου Χρέους, με έδρα την Αθήνα κλπ, όπως αναφέρεται στις παραγράφους του πρώτου κεφαλαίου λεπτομερειακά κάθε ζήτημα που αφορά αυτόν τον Οργανισμό, θα αναλάβει τον έλεγχο.
Ο σκοπός αυτού του Οργανισμού συνολικά, λοιπόν, είναι η διαχείριση του δημόσιου χρέους, με την έννοια να διαχειρίζεται θέματα δανεισμού, ελέγχου αγορών και γενικότερα κάθε στοιχείο, εσωτερικά και εξωτερικά, που έχει σχέση με τη χρηματοδότηση των δανειακών αναγκών της πατρίδας μας και με τη γόνιμη, αποτελεσματική διαχείριση του δημόσιου χρέους.
Η επιτέλεση του σκοπού αυτού του οργάνου συντελείται με έρευνα της αγοράς εσωτερικής και εξωτερικής και των συνθηκών για τη χρηματοδότηση. Αναλαμβάνει σαν εντολοδόχος του δημοσίου να διαχειρίζεται το πρόγραμμα δανεισμού. Να ο δεσμός, το μεν προσδιορίζεται από τη λειτουργία της εποπτείας που ασκεί το Υπουργείο Οικονομικών στην εξέλιξη και στη δράση του Οργανισμού, το δε από τις άμεσες υπηρεσιακές σχέσεις και την εξάρτηση που καθορίζεται -επαναλαμβάνω- από το τρίτο μέρος της αποστολής του, που είναι η συνεχής ενημέρωση του Υπουργείου Οικονομικών με ανάλογες εκθέσεις που υποβάλλει σε αυτό και οι σχετικές προτάσεις. Αυτά προσδιορίζουν ένα σύστημα αμοιβαίας συνεργασίας και δράσης στον έλεγχο του δημόσιου χρέους, στη διαχείριση των προβλημάτων του δανεισμού για την κάλυψη των δανειακών αναγκών της πατρίδας μας.
Θέλω να παρακαλέσω και να επισημάνω και εγώ με τη σειρά μου: 'Εχω την αίσθηση, κύριε Υπουργέ, ότι λύνεται δι'εφαρμογής των διατάξεων του 2190 και των συμπληρωματικών νόμων το θέμα των προσλήψεων, όπου αυτές τελικά θα καταλήξουν να γίνουν μετά τη δι'αποστάσεως συμπλήρωση του προσωπικού του νέου οργανισμού. 
Επομένως, εφαρμόζεται,κύριοι συνάδελφοι της Αντιπολίτευσης, ο ν. 2190. Αναφέρεται και ρητά αλλά και το συνολικό σκεπτικό των διατάξεων δεν αφήνει καμία αμφιβολία.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σωστό είναι αυτό.
ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ.
'Ενα δεύτερο. 'Ηθελα να σας παρακαλέσω, να κοιτάξετε τη διάταξη των αποζημιώσεων, των αμοιβών κατά παρέκκλιση των υφισταμένων διατάξεων. Είναι ένα πρόβλημα πολυσυζητημένο στο Κοινοβούλιο χρόνια τώρα, που ενοχλεί, κύριε Υπουργέ, το "κατά παρέκκλιση των υφισταμένων διατάξεων".
Και τελειώνω λέγοντας δύο κουβέντες, κύριε Υπουργέ, για το θέμα του ΕΛΚΕΠΑ. Σας παρακαλώ και εγώ να αξιολογήσετε τα δεδομένα και ,όπως το δηλώσατε εξάλλου, να μην αδικηθεί το προσωπικό. Να μην περιέλθει σε δυσμενέστερη μοίρα από κάθε πλευρά το προσωπικό που εργάζεται και για το οποίο προσωπικό λαμβάνεται μέριμνα. Ωστόσο και τα μισθολογικά τους και τα βαθμολογικά τους να μην υστερήσουν αύριο σε σχέση μ'αυτά που έχουν σήμερα. Είναι άτομα με πείρα και προσόντα.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Σπυριούνη.
Ο κ.Σταυρακάκης έχει το λόγο.
ΜΗΝΑΣ ΣΤΑΥΡΑΚΑΚΗΣ: Κύριε Πρόεδρε, είναι προφανές ότι δεν είναι δυνατόν, λαμβάνοντας υπόψη την τοποθέτηση του επίτιμου Προέδρου του κόμματος της Νέας Δημοκρατίας ο οποίος ανεγνώρισε ότι υπάρχει θετική αντιμετώπιση με αποτελέσματα στη διαχείριση του δημοσίου χρέους, να αποδώσουμε αυτήν την επιτυχία -αλλά και που οι άλλοι ομιλητές έμμεσα ανεγνώρισαν και εδώ και στην επιτροπή- στις εργώδεις αναμφισβήτητες, βεβαίως, προσπάθειες των στελεχών της διευθύνσεως Δ 23, ή μόνο των υπαλλήλων. 
Αυτό είναι μια εργαλειακή αντίληψη και ερμηνεία ενός συγκεκριμένου πολιτικού και σοβαρότατου διαχειριστικού μείζονος σημασίας μεγέθους, που θα ήταν άδικο και δεν θα είναι και ορθολογικό να το αποδώσουμε ως επίτευγμα μόνο σε μια υπηρεσία και όχι στην πολιτική ηγεσία και όχι στην Κυβέρνηση. Διότι οι περισσότεροι εκ των ομιλητών γιατί, άρα, υπερασπίστηκαν τη διατήρηση και ερμήνευσαν και θεώρησαν και απεδέχθησαν ότι η λειτουργία της υπηρεσίας αυτής, όπως λειτουργεί σήμερα είναι αποτελεσματική; 'Αρα, έμμεσα υπάρχει μια αποδοχή αποτελέσματος.
Πριν αναφερθώ στο νέο φορέα που δημιουργείται με το υπό συζήτηση νομοσχέδιο, θέλω να δώσω δυο-τρία στοιχεία και εγώ, στοιχεία που συνδέονται άμεσα με το δημόσιο χρέος και που αφορούν την εξέλιξη των τόκων ως ποσοστό επί του ΑΕΠ, όπου το '93 είναι 11% και το '98 προβλέπεται να αποκρυσταλλωθεί στο 9,1% περίπου.
Κυρίως, όμως, στις δανειακές ανάγκες του Γενικού Κρατικού Προϋπολογισμού ως ποσοστό του ΑΕΠ, όπου είναι το 1991 10,4% και το 1998 προσδοκώνται στο 4,4%, ενώ το 1997 ήταν 6,2%. Οι δαπάνες δε εξυπηρέτησης του δημοσίου χρέους, ως ποσοστό των συνολικών δαπανών του τακτικού προϋπολογισμού, είναι 40,5% το 1994, 32% το 1997 και προσδοκώνται στο 30,9% το 1998.
Κύριε Πρόεδρε, η κορύφωση των προβλημάτων του χρέους στη δεκαετία του 1980 οδήγησε πολλές κυβερνήσεις στη ριζική αναδιοργάνωση των φορέων διαχείρισής του. Και στην επιτροπή αναγνωρίστηκε αυτή η ανάγκη και για την Ελλάδα, τόσο από την πλευρά των εργαζομένων, όσο και από την πλευρά -και αυτό έχει ιδιαίτερη σημασία- του εκπροσώπου, υποδιοικητού της Τραπέζης Ελλάδος κ. Θωμόπουλου, που θα επαναλάβω και εδώ ότι δεν μένω με την εντύπωση ότι τον αξιοποιήσαμε, στα πλαίσια του περιορισμού του χρόνου, κατά τον άριστο τρόπο, εννοώ την παρουσία του στην επιτροπή. Ο κ. Θωμόπουλος, ξέχασα να πω, απέδειξε με πολύ συγκεκριμένα παραδείγματα ότι στην πλειονότητα των χωρών της Ευρώπης ίσχυσε ή ισχύει παρόμοιας μορφής, εν πάση περιπτώσει, αναβαθμισμένος φορέας, είτε στα πλαίσια της Κεντρικής Τραπέζης ή του Υπουργείου Οικονομικών διαχείρισης του δημοσίου χρέους. 'Αρα, υπάρχει το ιστορικό προηγούμενο, υπάρχει το συγκριτικό επιχείρημα.
Τα συστήματα που έχουν υιοθετηθεί μπορούν να διακριθούν σχηματικά σε τρεις ευρείες κατηγορίες.
Είναι, πρώτον, σχήματα που διαρθρώνονται με κύριο παράγοντα πολιτικής στην Κεντρική Τράπεζα και που ισχύει σε χώρες των οποίων το χρέος κυρίως είναι εξωτερικό.
Δεύτερον, αφορά σχήματα που ενσωματώνονται στο Υπουργείο 
 

  



Σελίδα 10526 
Οικονομικών και ξεκινούν από τη βάση ότι η πολιτική διαχείριση του χρέους πρέπει να διαχωρισθεί από τη νομισματική πολιτική και που ισχύει σε περισσότερο ανεπτυγμένες χώρες, όπου και το χρέος, το μέγιστο τμήμα του, είναι εσωτερικό.
Υπάρχει και μία τρίτη κατηγορία, παραλλαγή ουσιαστικά της τελευταίας, της δεύτερης, όπου ο φορέας είναι ανεξάρτητος, υπό την εποπτεία όμως του Υπουργείου Οικονομικών. Είναι λογικό και γνωστό ότι το Υπουργείο Οικονομικών σαν κεντρική επιδίωξή του έχει, στα πλαίσια των δημοσιονομικών του στοχεύσεων και επιδιώξεων, τη στήριξη της αγοράς των ομολόγων, τη διαχείριση των δαπανών και κυρίως το κόστος της εξυπηρέτησης του δημοσίου χρέους, τους τόκους, τα έσοδα, τη διαχείριση των ελλειμμάτων.
Το δημόσιο θέλει χαμηλά επιτόκια και ευχέρεια αναδιάρθρωσης του χρέους. Η Τράπεζα της Ελλάδος από την άλλη πλευρά έχει νομισματικές προτεραιότητες, που στοχεύουν στη νομισματική σταθερότητα, στη συγκράτηση προσφοράς χρήματος προς συγκράτηση του πληθωρισμού, στόχος που μπορεί να ωθήσει σε υψηλά επιτόκια. 'Αρα, χαμηλή ζήτηση χρήματος, χαμηλή συνολική ζήτηση.
Η διατήρηση δυνητικά των υψηλών επιτοκίων συμβάλλει στη συγκράτηση της εξωτερικής αξίας του νομίσματος. Αυτή λοιπόν η δυνητική ή πιθανή -που κατ'εξακολούθηση, κατά τη γνώμη μου και απ'όσο γνωρίζω, υπήρξε στο παρελθόν- αντίθεση ή τριβή, διευκολύνεται στη διαχείρισή της μέσα από ένα φορέα που μπορεί να ενσωματώσει και να εξισορροπήσει και να απορροφήσει τις διϊστάμενες ενίοτε απόψεις ή στρατηγικές, μεταξύ του Υπουργείου Οικονομικών του κράτους και της Κεντρικής Τράπεζας.
Η πολιτική διαχείριση του δημοσίου χρέους, η νομισματική πολιτική και η ανάπτυξη των χρηματοοικονομικών αγορών είναι στενά αλληλοεξαρτώμενες διαδικασίες και αυτές ακριβώς οι διαδικασίες, ως τέτοιες, φέρνουν στην επιφάνεια το θέμα του συντονισμού και της συνεργασίας μεταξύ των δημοσιονομικών αρχών και των χρηματοπιστωτικών ιδρυμάτων.
Ιδιαίτερα το προβλεπόμενο τμήμα -εξακολουθώ, κύριε Υπουργέ, να πιστεύω ότι θα έπρεπε να αναβαθμισθούν αυτά τα τμήματα σε διευθύνσεις, όπως εξακολουθώ να πιστεύω ότι θα πρέπει να προϊσταται αυτού του φορέα -που ίσως τότε θα πρέπει και η ονοματολογία να προσεχθεί αλλά φοβούμαι ότι είναι αργά- Υπουργός και να αναπληρούται από το γενικό γραμματέα του Γενικού Λογιστηρίου του Κράτους- που παρακολουθεί τις αγορές. Είναι εξαιρετικά σημαντικό και αναγκαίο να παρακολουθούνται οι τάσεις των χρηματαγορών, εσωτερικών και διεθνών, να παρακολουθούνται τα επιτόκια και οι ισοτιμίες, οι όροι δανεισμού, οι μεταβολές στις χρηματαγορές σε τρέχουσα βάση, ώστε να υπάρχει εικόνα για την ευχέρεια και τον τρόπο, το χρόνο πρόσβασης στις αγορές, το κόστος του δανεισμού και τη δυναμικότητα και το μέγεθός του.
Χρειάζεται η παραπάνω Διεύθυνση να επιτελεί συμβουλευτικό ρόλο για καλύτερες ευκαιρίες δανεισμού, που είναι διαθέσιμες με τους ευνοϊκότερους όρους, βασιζόμενο στις εξελίξεις των επιτοκίων και των νομισμάτων, να αναλύει, να αξιολογεί τα διάφορα είδη χρηματοπιστωτικών προϊόντων που υπάρχουν και τη δυνατότητα χρήσης τους.
Πιστεύω η αναγνώριση ότι έχει συντελεστεί σημαντικό έργο και επιτυχία στη διαχείρηση του δημοσίου χρέους, που σ' ένα σημαντικό ποσοστό μπορεί να καθορίζονται από την τεχνογνωσία και την ποιότητα και των στελεχών, αλλά όχι βεβαίως μόνο -όπως προείπα- του Γενικού Λογιστηρίου του Κράτους, δεν σημαίνει ότι δεν θα πρέπει να αναβαθμιστεί παραπέρα και δεν θα πρέπει να υπάρχει μέριμνα για συνεχή αναβάθμιση του μηχανισμού εν τέλει που το διαχειρίζεται.
Οι κατευθύνσεις των μεταβολών στη διαδικασία διαχείρισης του δημόσιου χρέους προσδιορίζονται από τις αδυναμίες του παρόντος συστήματος, έχει διαφανεί αδυναμία συντονισμού και η ανάγκη επιτυχέστερης ένταξης της πολιτικής στο γενικότερο μακροοικονομικό και διαρθρωτικό σχεδιασμό είναι σαφώς αναγκαία. Υπάρχει απόλυτη ανάγκη να αποκτήσει η υπηρεσία διαχείρισης αναλυτικές δυνατότητες και διασύνδεση με την αγορά. 'Ηδη για την ορθή διαχείριση του δημοσίου χρέους είναιαναγκαίος ο συντονισμός, η τελική όμως ευθύνη θα πρέπει να ανήκει στο Υπουργείο Οικονομικών.
Επιτρέψτε μου, κύριε Πρόεδρε, να προβώ και εγώ σε κάποιες παρατηρήσεις σχετικά με το ΕΛΚΕΠΑ. Βεβαίως δεν αποδέχομαι το εύρημα ότι ένας οργανισμός διαλύεται, ένας άλλος δημιουργείται. Είναι αμυντικό επιχείρημα.
Υποστηρίζω το ΕΛΚΕΠΑ και πείστηκα ως πρόεδρός του επί τριάμισι περίπου χρόνια για την ανάγκη της προσφοράς του. Πιστεύω ότι η πρόταση και η εισήγηση αυτή στηρίζεται σε μία λανθασμένη βάση. Το ΕΛΚΕΠΑ δεν υπήρξε, ούτε είναι αντιπαραγωγικό. Αντίθετα δεν υπήρξε γραφειοκρατικό. 'Ηταν φημισμένο και είναι μοναδικό για την ευελιξία του. Δεν είναι παρωχημένο στους σκοπούς και στις υπηρεσίες του. Αντίθετα, είναι όσο ποτέ επίκαιρο, με τα τεράστια ποσά που διατίθενται στους ανθρώπινους πόρους. 
Πιστεύω ότι θα ξαναχρειαστούμε το ΕΛΚΕΠΑ και σας καλώ, έστω αυτήν την ώρα, να ξαναπροβληματιστείτε και να ανακαλέσετε τη διάταξη που έχετε εισαγάγει ως άρθρο 13.
Θέλω να πω κάτι για το προσωπικό. Πρωτίστως θα μιλήσω για τα περίφημα δελτία. Είναι άδικο, κύριε Υπουργέ, υποδηλώνει άγνοια των εισηγητών και θεωρώ ατυχές το ότι το εισηγείστε εσείς, διότι εσείς δεν έχετε καμία ευθύνη με αυτό το πράγμα και οφείλω να δηλώσω ως πρώην πρόεδρος του ΕΛΚΕΠΑ ότι οι άνθρωποι αυτοί, που από το 1984 μέχρι σήμερα απασχολούνται, ήταν πλήρους, αποκλειστικής απασχόλησης, ενίοτε και για πολλές ημέρες, του έτους μέχρι βαθείας νυχτός.
Το ΕΛΚΕΠΑ δεν χρωστάει, του χρωστάει το δημόσιο. Το ΕΛΚΕΠΑ δεν επιβάρυνε τον προϋπολογισμό, για να δημιουργεί θέσεις, απορροφούσε κοινοτικά κονδύλια και το επετύγχανε.
'Οσον αφορά το μόνιμο προσωπικό του, πιστεύω ότι πρέπει να πάρετε μέριμνα, ώστε να υπαχθούν σε καθεστώς δημοσίων υπαλλήλων με βαθμολογική εξέλιξη και όχι με τη ρύθμιση την οποία εισάγεται και η οποία τους αδικεί κατάφωρα. Με επίλυση του ασφαλιστικού, του εφάπαξ και άλλων ζητημάτων που τους αφορούν.
Θέλω να πιστέψετε, κύριε Υπουργέ, ότι το προσωπικό του ΕΛΚΕΠΑ ενσωματώνει μία μοναδική τεχνογνωσία, η οποία με την παρούσα ρύθμιση κυριολεκτικά εξατμίζεται και απαξιώνεται.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Σταυρακάκη.
Ο κ.Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Το υπό συζήτηση νομοσχέδιο δεν με πείθει, γιατί έγινε, λέει: "Μείωση του κόστους εξυπηρετήσεως του δημοσίου χρέους". 
Κάνατε καμία μελέτη, ώστε να προκύπτει με σαφή κριτήρια κατά ποίον τρόπον επέρχεται η μείωση του κόστους εξυπηρετήσεως του δημοσίου χρέους από τον Οργανισμό που συνιστάται; Απλούστατα, με μία υποθετική ή φανταστική αντίληψη, ότι κάνετε κάποια εξυπηρέτηση, δημιουργήσατε αυτόν τον Οργανισμό.
O Οργανισμός αυτός είναι τελείως περιττός, όπως το αντελήφθην εδώ από τις αγορεύσεις, διότι και με το νόμο περί δημοσίου λογιστικού έχει καθιερωθεί ένα πλαίσιο, που είναι κατάλληλο για την ευδόκιμη λειτουργία του θησαυροφυλακίου. Στις αρμοδιότητές του υπάγεται η καθημερινή παρακολούθηση των εσόδων-εξόδων -δηλαδή όλα αυτά που αναγράφονται στο νόμο περί δημοσίου λογιστικού- και ως εκ τούτου εδώ επέρχεται μια διάσπαση.
Επιμένουμε ότι πράγματι είναι περιττό, διότι και με το νόμο περί δημοσίου λογιστικού και με τις διατάξεις του ν. 2817/94 περί καταργήσεως του περιορισμού στον εξωτερικού δανεισμό, είναι δυνατό να λειτουργήσουν όλες οι προϋποθέσεις για τη διαχείριση του δημοσίου χρέους.
Οι μεταφερόμενες από το Γενικό Λογιστήριο του Κράτους στον Οργανισμό αρμοδιότητες δεν αποσπώνται μόνο από μια διεύθυνση, γιατί στη διαχείριση του δημοσίου χρέους εμπλέκονται άμεσα ή έμμεσα τουλάχιστον πέντε επιτελικές διευθύνσεις, η Διεύθυνση Προϋπολογισμού, η Διεύθυνση Δημοσίου 
 

  



Σελίδα 10527 
Χρέους, η Διεύθυνση Χρηματοδοτικού Προγραμματισμού και Διαχείρισης Κρατικών Διαθεσίμων, η Διεύθυνση Λογαριασμών, η Διεύθυνση Κινήσεως Κεφαλαίων, Εγγυήσεων, Δανείων και Αξιών.
Το αντικείμενο αυτών των διευθύνσεων συνδέεται με μία εσωτερική συνάφεια, με έναν εσωτερικό δεσμό, ο οποίος δεν μπορεί να απομονωθεί και να αποσπασθεί. Αυτό σημαίνει ότι ο νέος αυτός Οργανισμός δεν θα μπορέσει ποτέ να αυτονομηθεί. Γι' αυτές τις υπηρεσίες, γι' αυτό το προσωπικό των δημοσίων υπαλλήλων, που κάνατε, κύριε Υφυπουργέ, να συνδέεται μ' αυτές,, λέτε ότι χάνετε την ευελιξία, επειδή έχετε δημοσίους υπαλλήλους. Αυτές τις επιτελικές διευθύνσεις, που διαθέτουν δημοσίους υπαλλήλους, εσείς μπορείτε να μου πείτε, αν τις έχετε φτάσει σε ένα σημείο, που να αποδίδουν;
'Εχετε ένα Γενικό Λογιστήριο του Κράτους και λέτε ότι οι υπηρεσίες των διαφόρων διευθύνσεων είναι δημόσιοι υπάλληλοι και δεν αποδίδουν. Υποχρεωτικά ο Οργανισμός αυτός, με το διορισμό των ατόμων που κάνετε, είναι υποχρεωμένος να συνεργαστεί με αυτούς, που δεν έχουν δηλαδή τη δυνατότητα να είναι ευέλικτοι, που είναι δημόσιοι υπάλληλοι και δεν αποδίδουν.
Πώς αυτό το απομονώνετε από το όλο στοιχείο της διάρθρωσης των διοικητικών υπηρεσιών, τις οποίες δεν έχετε ανεβάσει; Δηλαδή σε ένα ξεχαρβαλωμένο διοικητικό σύστημα, που αναγνωρίζετε ότι αποτελείται από τη λειτουργία των δημοσίων υπαλλήλων και λέγεται Γενικό Λογιστήριο του Κράτους, του φοράτε ένα φέσι πέντε υπαλλήλων και του λέτε: "Ξέρεις τίποτε; Εσύ είσαι άχρηστο και είσαι υποχρεωμένο να συνδέεσαι ή να λειτουργείς εσωτερικά, δομικά με εκείνον που διορίζω." Τι γίνεται εδώ;
Δηλαδή, από τη μία μεριά παραδέχεσθε ότι αυτό είναι άχρηστο υλικό και δεν μπορείτε να το χρησιμοποιήσετε και φέρνετε πέντε επιτελείς, για να λειτουργήσουν μέσα σε ένα άχρηστο, σε ένα διοικητικό προσωπικό. Αυτά είναι λόγια που δεν λέγονται.
Επομένως δεν μπορείτε να πείτε ότι κάνετε τίποτα. Εδώ για το κόστος εξυπηρετήσεως του δημοσίου χρέους και τη μείωση του δημοσίου χρέους ανεφέρθησαν περιστατικά για το κατά ποιον τρόπο μειώνονται. Δεν μειώνεται με λιβάνια του σημερινού νομοσχεδίου. Είναι ένα λιβανωτό. Καταργείτε το ΕΛΚΕΠΑ και κάνετε έναν άλλον Οργανισμό, καταργείτε την Ιονική και φτιάχνετε την Κτηματική Στεγαστική και την Εθνική, μεγαθήριο με την κρατική προστασία σας.
Σε ένα αλαλούμ είσαστε, σε μια κατάσταση εκτός της πραγματικότητας. 'Εχετε μπει σε ένα φρενοκομείο, λόγω της σπουδής που σας έχει καταλάβει, να μπείτε στην ΟΝΕ. Αυτή είναι η αντιφατικότητα. Και την αντιφατικότητα βέβαια τη δανείζεσθε και από τον Μπλερ, που λέει ότι στις ηθικές διακηρύξεις είναι σοσιαλιστής, αλλά στην πραγματικότητα, όταν πρόκειται να κάνει ιδιωτικοποιήσεις κλπ., πρέπει να είναι εκατό τοις εκατό φιλελεύθερος.
Λοιπόν, σ' αυτό το αλαλούμ που είσαστε, δεν θα τη βγάλετε τη δουλειά πέρα. Δεν είναι σωστή δουλειά, διότι με αυτόν τον τρόπο, με τον οποίο προσπαθείτε να κάνετε κάτι, φορτίζετε, δηλαδή επιβαρύνετε το δημόσιο χρέος με τριακόσια πενήντα έως τετρακόσια εκατομμύρια (350.000.000-400.000.000) το χρόνο. Με αυτόν τον Οργανισμό, που κάνετε, επιβαρύνετε το δημόσιο χρέος κατά τετρακόσια εκατομμύρια (400.000.000) το χρόνο. Να, τι κάνετε. Καταργείτε το ΕΛΚΕΠΑ και επιβαρύνετε το δημόσιο χρέος.
Πώς είναι δυνατόν, επομένως, να αντέξει αυτή η οικονομική διαχείριση, που κάνετε μέχρι το 2000; Δεν τα βγάζετε πέρα, διότι δεν σας παρακολουθεί ούτε ο λαός. Τα δε αποτελέσματα εκ της εφαρμοζομένης αυτής οικονομικής πολιτικής του αλαλούμ, δεν θα έχουν πουθενά αδιέξοδο πέρα για πέρα.
Γι' αυτό δεν είναι δυνατόν με μία ξεχαρβαλωμένη διοίκηση, που αναγνωρίζετε ότι είναι ξεχαρβαλωμένη, γιατί όταν μιλάτε για δημοσίους υπαλλήλους, μιλάτε με τον απαισιότερο τρόπο, να έρχεσθε τώρα να βάλετε αυτόν, ο οποίος θα είναι ανέλεγκτος και θα διαχειρίζεται τεράστια ποσά του δημοσίου χρέους, με τους ανίκανους, που λέτε.
Αυτές οι καταστάσεις είναι το θέατρο του παραλόγου, είναι μια περιοχή ενός μύθου και επομένως, όταν εισέλθει κανένας στην περιοχή της λογικής, διαλύεται αυτός ο μύθος, διαλύεται ο παραλογισμός.
Μη χαμογελάτε, διότι αυτά τα χαμόγελα σας τα έχω ανταποδώσει πολλές φορές και ιδίως τώρα που επικαλέστηκα τον Μπλερ. Τον επικαλέστηκα μόνο και μόνο για να θυμηθείτε και σεις το παρελθόν σας. Καταλάβατε;
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Τσαφούλια.
ΓΕΩΡΓΙΟΣ ΤΣΑΦΟΥΛΙΑΣ: Επομένως να μην είσθε σοσιαλιστής στις νεανικές σας ιδέες και μεγάλος καπιταλιστής και φιλελεύθερος στην εφαρμογή οικονομικής πολιτικής, η οποία όχι μόνο καταδυναστεύει το λαό, αλλά χρεώνει το 'Εθνος.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Τσαφούλια.
ΓΕΩΡΓΙΟΣ ΤΣΑΦΟΥΛΙΑΣ : Επομένως μέσα σ'αυτό το αλαλούμ δεν μπορούμε να σας παρακολουθήσουμε, γι' αυτό καταψηφίζουμε το νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δημήτριος Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Κύριοι συνάδελφοι, διαβάζοντας κανείς τον τίτλο του νομοσχεδίου, θα μπορούσε να πει ότι πρόκειται για μια σύσταση ενός νομικού προσώπου, που δεν έχει και τόσο μεγάλη αξία.
Πιστεύω όμως ότι το δημόσιο χρέος, όπως έχει εξελιχθεί μέχρι σήμερα και κατ' επέκταση η διαχείρισή του, αποτελεί στο "διά ταύτα" το σοβαρότερο κομμάτι της διακυβέρνησης μιας χώρας.
Αν λάβουμε δε υπόψη μας ότι εκτός Βελγίου, είμαστε η χώρα η οποία έχει το υψηλότερο σε ποσοστό δημόσιο χρέος ...
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Και η Ιταλία.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Η Ιταλία νομίζω ότι έχει τέτοιους ρυθμούς καθόδου -και αυτό θα το αναλύσω παρακάτω- που πιστεύω ότι πάλι έσχατοι θα μείνουμε, κύριε Υπουργέ, στο ποσοστό.
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά οι έσχατοι έσονται πρώτοι.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Εσονται πρώτοι κατά ευαγγελική ρήση.
ΠΡΟΕΔΡΕΥΩΝ (Παναγιώτης Σγουρίδης): Κατά την τελική κρίση.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Εδώ δεν έσονται, δυστυχώς.
ΙΩΑΝΝΗΣ ΒΑΡΒΙΤΣΙΩΤΗΣ: Το ίδιο έγινε με την ΟΝΕ, μου φαίνεται.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Κύριε Υπουργέ, αν θυμηθούμε ότι το δημόσιο χρέος σήμερα είναι εξήντα φορές μεγαλύτερο, απ' ό,τι ήταν το 1981, όταν η Ελλάδα μπήκε στην ΕΟΚ και αν λάβουμε υπόψη μας ότι για να μπούμε στην ΟΝΕ, βάσει του κριτηρίου του Μάαστριχτ, απαιτείται να είναι το 50% περίπου του σημερινού δημόσιου χρέους, πράγματι είναι πολύ σοβαρό το θέμα της διαχείρισής του.
Εσείς μας είπατε, όμως, ότι μέχρι σήμερα η Κυβέρνηση έκανε άλματα στη διαχείριση και πέτυχε πάρα πολλά θετικά με την παρούσα σύνθεσή της.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το αναγνώρισε και ο κ. Μητσοτάκης.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Αν θέλετε, δεν το αρνούμαι και εγώ.
Γιατί, λοιπόν, αφού πετύχαμε με την παρούσα σύνθεση των υπαλλήλων και με τη δική σας εποπτεία θετικά αποτελέσματα, φτιάχνουμε κάτι καινούριο και οδηγούμεθα στο άγνωστο;
Δημιουργούμε -και εδώ διαφωνώ με τον κ. Σταυρακάκη- ένα καινούριο Νομικό Πρόσωπο Δημοσίου Δικαίου, δηλαδή, μεγαλώνουμε το δημόσιο, την ίδια στιγμή -για να προσυπογράψω και εγώ αυτά που είπε ο κ. Σταυρακάκης- καταργούμε το ΕΛΚΕΠΑ, το μόνο κομμάτι που πάλευε για παραγωγικότητα στην Ελλάδα και κανένας δεν μπορεί να αμφισβητήσει το 
 

  



Σελίδα 10528 
θετικό αποτέλεσμά του.
Και εδώ υπεισέρχεται ο παράγοντας κίνδυνος σκανδάλων, όχι σκανδαλολογίας. Μόνο τη σκόνη της διαχείρισης του δημόσιου χρέους να πάρει κανείς, είναι αρκετό.
Είπε ο κ. Αλογοσκούφης νούμερα. Το 0,1% διαφοράς επιτοκίου των είκοσι τρισεκατομμυρίων δραχμών (20.000.000.000.000) που διαχειρίζεται ετησίως η Κυβέρνηση είναι είκοσι δισεκατομμύρια δραχμές (20.000.000.000). Αντιλαμβάνεσθε, λοιπόν, ότι υπάρχει μεγάλος κίνδυνος σκανδάλου. Και πού ανατίθεται αυτό; Σε κάποιους υπαλλήλους, τον γενικό γραμματέα, τον Πρόεδρο της επιτροπής ....
ΑΔΑΜ ΡΕΓΚΟΥΖΑΣ: Το γενικό διευθυντή βασικά.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ο γενικός διευθυντής είναι μόνιμος υπάλληλος.
ΑΔΑΜ ΡΕΓΚΟΥΖΑΣ: 'Οχι δεν είναι. Είναι διορισμένος.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Διορισμένος είναι και αυτός; 'Ολοι οι υπάλληλοι λοιπόν είναι διορισμένοι. Είναι ουσιαστικά μετακλητοί, είναι οι άνθρωποι ούτε καν της κυβέρνησης αλλά του Υπουργού, δεν έχουν μονιμότητα και συνέχεια και τους αναθέτουμε να διαχειριστούν το δημόσιο χρέος.
Βεβαίως, δεν θα είχε κανένας αντίρρηση, κύριε Υπουργέ, να πείτε ότι o χώρος στον οποίο γίνεται σήμερα η διαχείριση του δημόσιου χρέους είναι βασικά το θησαυροφυλάκειο, το οποίο ψηφίσαμε πριν από δυο χρόνια σ' αυτήν τη Βουλή και θέλει εκσυγχρονισμό και ενίσχυση. Μπορεί να το καταψήφισε η Νέα Δημοκρατία σαν φιλοσοφία, όμως, βοήθησε με τη σκέψη ότι πρέπει να γίνει καλύτερη η διαχείριση του δημόσιου χρέους. Εσείς αφήνετε το θησαυροφυλάκειο σαν παρελθόν και δημιουργείτε μια καινούρια κατάσταση, την οποία, κύριε Υπουργέ -για να λέμε τα πράγματα με το όνομά τους-μπορεί καν να μη τη χρησιμοποιήσετε εσείς και να τη χρησιμοποιήσει η Νέα Δημοκρατία αύριο το πρωί που θα έρθει στην κυβέρνηση.
Δεν σημαίνει ότι αυτά που λέμε τα λέμε για σας. Αντικειμενικά αναφερόμεθα στη σύσταση ενός καινούριου Νομικού Προσώπου Δημοσίου Δικαίου με τέτοιες μεγάλες ευθύνες, με ένα προσωπικό που θα προσληφθεί από την αγορά και θα αποτελείται από μετακλητούς υπαλλήλους χωρίς ευθύνες και χωρίς τον έλεγχο του δημόσιου λογιστικού.
Εμείς, λοιπόν, γι' αυτόν το λόγο, για τον κίνδυνο της κακής διαχείρισης, ή της καλής -αν θέλετε- διαχείρισης, αλλά του κινδύνου σκανδάλων, δεν το δεχόμεθα. Θα δεχόμεθα ίσως μια άλλη προτασή σας, μια άλλη τοποθέτησή σας για εκσυγχρονισμό της υφισταμένης κατάστασης.
Και εντυπωσιάζομαι, κύριε Υπουργέ, διότι ενώ όλη η Αντιπολίτευση και η μείζων και η ελάσσων είναι απέναντί σας αρνητική -και νομίζω και μερικοί συνάδελφοι του ΠΑ.ΣΟ.Κ. - εσείς εμμένετε και επιμένετε στο δικό σας νομοθέτημα.
Κάποτε βλάπτει ο εγωισμός, κύριε Υπουργέ. Νομίζω ότι έχει αποδειχθεί και εις το πρόσφατο παρελθόν ότι έχετε κάνει πολλά λάθη. Γι' αυτό θα πρέπει μετά μεγάλης προσοχής να αντιμετωπίσετε το συγκεκριμένο θέμα.
Τώρα θα αναφερθώ για λίγο, κύριε Υπουργέ, στα θέματα τα οποία είπατε για το δημόσιο χρέος, για τις εγγυήσεις που εξέπεσαν και για το ότι δεν υπάρχει αφανές δημόσιο χρέος. Δεν το περίμενα από σας. Τουλάχιστον στην πρακτική της πολιτικής το αφανές δημόσιο χρέος υπάρχει. Το ότι η δημιουργική λογιστική δημιουργεί και αφανή ελλείμματα και κατ' επέκταση αφανές δημόσιο χρέος είναι γνωστό. Το ότι υπάρχουν ένα τρισεκατομμύριο (1.000.000.000.000) τόκοι την τελευταία τριετία, οι οποίοι δεν βρέθηκαν πουθενά ακόμη και δεν τους βρίσκουμε καταχωρημένους σε κανένα λογαριασμό, είναι αφανές δημόσιο χρέος. Για να μην πω τα υπόλοιπα νούμερα για τα επτακόσια ή οκτακόσια δισεκατομμύρια των συγκοινωνιών κ.ο.κ. 'Αρα υπάρχει αφανές δημόσιο χρέος και είναι λάθος, όπως το τοποθετήσατε. Γι' αυτό και ο κ. Αλογοσκούφης είπε προηγουμένως ότι το δημόσιο χρέος σήμερα ανέρχεται σε σαράντα τέσσερα τρισεκατομμύρια (44.000.000.000.000) δραχμές και δεν είναι τριάντα εννιά τόσα, που λέγαμε πριν από μερικούς μήνες στον προϋπολογισμό.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Είναι λάθος, κύριε Κωστόπουλε.
ΑΔΑΜ ΡΕΓΚΟΥΖΑΣ: Τόσο θα είναι μετά την υποτίμηση. 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Μετά την υποτίμηση θα είναι πολύ πιο μεγάλο. 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα είναι αισθητά χαμηλότερο του αριθμού που ανέφερε ο κ. Αλογοσκούφης. 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Μαζί με το αφανές; Εγώ σας λέω ότι θα είναι σαράντα τρία, θα είναι σαράντα δύο και μισό. Δεν θα είναι, όμως, τριάντα εννέα και μισό που λέμε, κύριε Υπουργέ, επισήμως στα χαρτιά μας και το δεχόμαστε όλοι για άλλους λόγους.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τριάντα δύο και μισό ήταν πέρσι.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Αρα λοιπόν, φέτος θα είναι ... 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σε ποσοστό του ΑΕΠ.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Να πω κάτι άλλο. Είπατε ότι μειώθηκε -εδώ μέσα μπορούμε να τα λέμε όλα- σε ποσοστό του ΑΕΠ.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Του εθνικού εισοδήματος.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κατ' αρχήν, εγώ μιλώντας στον προϋπολογισμό σας είχα πει τότε ότι αντί μειώσεως είχατε αύξηση του ποσοστού του δημοσίου χρέους στο Ακαθάριστο Εγχώριο Προϊόν, διότι υποκρύπτατε ορισμένα τμήματα, τα οποία τότε τα είπα. Αν θέλετε τα αναφέρω και τώρα: διακόσια δισεκατομμύρια (200.000.000.000) από τα νοσοκομεία, τα οποία καλύψατε, επτακόσια για τις συγκοινωνίες, τετρακόσια εβδομήντα ένα στην Αγροτική Τράπεζα, τα οποία δεν φαίνονται πουθενά, διακόσια δισεκατομμύρια (200.000.000.000) δραχμές ο ΟΑΕ, διακόσια χαρίσατε τότε στους συνεταιρισμούς, ήδη δυόμισι τρισεκατομμύρια σας λέω εγώ εκ του προχείρου. 'Αρα δεν μπορεί να είναι τριάντα εννιάμισι, είναι σαράντα δυο το λιγότερο.
ΓΕΩΡΓΙΟΣ ΑΛΟΓΟΣΚΟΥΦΗΣ: 'Εχει περάσει και ένα εξάμηνο από πέρυσι.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Πέραν αυτού του γεγονότος, μαζί με την υποτίμηση που υπολογίζεται στον εξωτερικό δανεισμό και είναι δέκα τρισεκατομμύρια δραχμές (10.000.000.000.000) περίπου επί δεκατέσσερα τοις εκατό αμέσως-αμέσως, να και άλλο ένα, ενάμιση δισ. δρχ. πρόσθετο δημόσιο χρέος.
Πέραν, όμως αυτού, είπατε, -κύριε Υπουργέ, και δεν νομίζω ότι ήταν σωστή η άποψή σας- ότι μειώσατε το κόστος εξυπηρέτησης του δημόσιου χρέους. Και αυτό είναι το πρόβλημα και δεν είναι τα τερτίπια. Μειώσατε το κόστος εξυπηρέτησης του δημόσιου χρέους. Φυσικό είναι. Η λογική η οποία ισχύει στο διεθνές επίπεδο της απομάκρυνσης χρονικά εξόφλησης του δημόσιου χρέους είναι φυσικό να μειώσει και την εξυπηρέτησή του, όπως είναι φυσικό να μειωθούν και τα επιτόκια εξυπηρέτησης, στα οποία βεβαίως και σ' αυτά πέσατε έξω, διότι μας λέγατε ότι μεσοσταθμικά το 1998 θα ήταν 8,9%.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τόσο θα είναι.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Τόσο θα είναι; Μα, όταν δανείζεστε για δεκαετία με 8%; 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών):Το μέσο κόστος δανεισμού θα είναι 8,9% το 1998.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Το 8,9% θα το επιτύχετε; 'Οχι με τερτίπια και με "δημιουργική λογιστική"; 
ΙΩΑΝΝΗΣ ΒΑΡΒΙΤΣΙΩΤΗΣ: Οχι με δημιουργική λογιστική, κύριε συνάδελφε, με δημιουργική φαντασία!
ΠΡΟΕΔΡΕΥΩΝ (Παναγιώτης Σγουρίδης): Περνάει στους Ευρωπαίους;
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Ομως, όταν το δεκαετές δάνειο σας στοιχίζει 8% και ενώ έχουμε στόχο να φθάσουμε στο τέλος του 1999 σε πληρωρισμό 2%, τι έχουμε σε μήκος χρόνου, στη δεκαετία; 6% ή 7% πραγματικό επιτόκιο;
Δηλαδή δεν σας εμπιστεύονται οι αγορές και πληρώνετε 
 

  



Σελίδα 10529 
σήμερα πανάκριβα τα δεκαετή δάνεια; 
Δεύτερον, μου λέτε ότι θα έχετε 8,9% μεσοσταθμικό. Εγώ διαπιστώνω εδώ ότι έχουμε δανεισμό ομολόγων 11,7%, δεν νομίζω ότι έχουμε μικρότερο. Πώς θα επιτύχετε το 8,9%;
Πιστεύω, δηλαδή, και θέλω μια απάντηση επ' αυτού, ότι το δημόσιο χρέος δεν μειώνεται με τα τερτίπια ή με το να το διαχειρισθεί κάποιο Νομικό Πρόσωπο Δημοσίου Δικαίου, με τον κίνδυνο που υπάρχει ή οι σημερινές υπηρεσίες. Το δημόσιο χρέος μειώνεται με το να έχουμε κατ' αρχήν αύξηση, να έχουμε μία ανάπτυξη, μία αύξηση του εθνικού προϊόντος, μια μείωση των δαπανών του δημοσίου. Το σπάταλο κράτος πρέπει να μειωθεί και δεν βλέπουμε να το μειώνετε. Πρέπει να επιτύχουμε εκσυγχρονισμό της Δημοσίας Διοικήσεως.
Μας είπε ο Υπουργός Εθνικής Οικονομίας μετά την υποτίμηση και υποχρεώθηκε γι' αυτό ότι κάθε μήνα θα κάνει μία αποκρατικοποίηση. Πέρασαν τρεις μήνες και δεν είδαμε ακόμη ούτε περίπτερο να αποκρατικοποιηθεί. Μας αναγγείλατε στον προϋπολογισμό εκατόν εβδομήντα έξι οργανισμούς ότι θα τους συγχωνεύσετε και απ' ό,τι βλέπω, τον πρώτο που συγχωνεύετε είναι ο καλύτερος οργανισμός, το ΕΛ.ΚΕ.ΠΑ. Πώς είναι δυνατόν χωρίς αύξηση του εγχώριου προϊόντος, χωρίς αύξηση του πλούτου σ' αυτόν τον τόπο, να μειώσουμε το δημόσιο χρέος; Δηλαδή η εισήγησή σας για το παρόν νομοσχέδιο είναι και άνευ ουσίας και άκαιρη και εκτός νοήματος. Μείωση δημόσιου χρέους σημαίνουν όλα τα άλλα εκτός απο τη διαχείρισή τους. Προσέξτε -και επαναλαμβάνω- η διαχείριση του δημοσίου χρέους, εκεί που την οδηγείτε, είναι επικίνδυνη και το λέω αυτό με πλήρη συνείδηση, διότι την αναθέτετε στον εκάστοτε Υπουργό και σε ιδιώτες με κίνδυνο να μην μπορεί να την ελέγχει και ο ίδιος.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρβιτσιώτης έχει το λόγο.
(Στο σημείο αυτό ο Υφυπουργός Οικονομικών κ. Χριστοδουλάκης συνομιλεί με το Βουλευτή κ. Δημήτριο Ν. Κωστόπουλο)
Συμφωνείτε σε ποιο ύψος είναι το δημόσιο χρέος, κύριε Κωστόπουλε, με τον κύριο Υπουργό;
ΓΕΩΡΓΙΟΣ ΑΛΟΓΟΣΚΟΥΦΗΣ: Ούτε ο κύριος Υπουργός δεν ξέρει.
ΠΡΟΕΔΡΕΥΩΝ (Παναγιώτης Σγουρίδης): Το θέμα είναι όχι τι ξέρει ο κύριος Υπουργός, αλλά το τι πιστεύουν οι Ευρωπαίοι, αν οι Ευρωπαίοι το δέχονται. 
Ορίστε, κύριε Βαρβιτσιώτη, έχετε το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κυρίες και κύριοι συνάδελφοι, θέλω να υψώσω για μια ακόμη φορά φωνή διαμαρτυρίας, που προέρχεται από έναν παλαιό κοινοβουλευτικό, ο οποίος όμως τηρεί κατά γράμμα τον Κανονισμό της Βουλής.
Η φωνή διαμαρτυρίας συνίσταται ότι όλοι διαπιστώνουμε ότι η Αίθουσα της Βουλής είναι άδεια και είναι άδεια και απόψε, αλλά δεν μπαίνουμε στην ουσία του προβλήματος. Η ουσία του προβλήματος είναι ότι δεν μπορεί το νομοσχέδιο να αρχίσει στις 18.30' το απόγευμα και ο πρώτος Βουλευτής που θα μιλήσει να είναι στις 21.30' το βράδυ, μετά δηλαδή από τρεις ώρες. Ο Κανονισμός της Βουλής είναι λανθασμένος. Ευνοεί τους Κοινοβουλευτικούς Εκπροσώπους, ευνοεί τον Υπουργό, ευνοεί τους εισηγητάς και αγνοεί τη φωνή του απλού Βουλευτή.
Είναι δυνατόν κάποιος συνάδελφος να περιμένει να μιλήσει στις 23.00' το βράδυ, όταν έχει αρχίσει η συζήτηση του νομοσχεδίου στις 18.30' το απόγευμα; Ας είμαστε ειλικρινείς μεταξύ μας. Αν δεν κάνουμε τομή στον Κανονισμό της Βουλής, η Αίθουσα της Βουλής θα είναι άδεια, γιατί πράγματι χρειάζεται πολύς ηρωισμός να περιμένεις ατέλειωτες ώρες, για να ακούς τους ίδιους και τους ίδιους τις περισσότερες φορές, οι οποίοι δεν προσφέρουν -λυπάμαι που θα το πω- τίποτε περισσότερο από ό,τι προσφέρουν οι εισηγητές του νομοσχεδίου.
Κυρίες και κύριοι συνάδελφοι, ο Μπέρτολτ Μπρεχτ θα μπορούσε άνετα να περιγράψει τα έργα και τις ημέρες της σημερινής Κυβερνήσεως. Γιατί πράγματι ζούμε το θέατρο του παραλόγου. Καθημερινά ακούμε δηλώσεις, είτε του Πρωθυπουργού είτε των αρμοδίων Υπουργών, ότι είναι διογκωμένος ο δημόσιος τομέας, ότι ο δημόσιος τομέας πρέπει να συρρικνωθεί και άλλες τέτοιες του αυτού περιεχομένου βαρύγδουπες δηλώσεις. 'Ομως κάθε μέρα βλέπουμε -και θα έλεγα με ιδιαίτερη αγωνία εμείς τουλάχιστον της Νέας Δημοκρατίας- ότι και κάποιος νέος κρατικός φορέας φυτρώνει.
Προχθές, στο νομοσχέδιο του Υπουργείου Γεωργίας, τρεις καινούριοι κρατικοί φορείς φύτρωσαν και σήμερα στο νομοσχέδιο του Υπουργείου Οικονομικών ένας νέος κρατικός φορέας φυτρώνει, για να μην αναφέρθω και σε άλλα παραδείγματα, που είναι ως η άμμος της θαλάσσης.
Μιλάτε, κύριε Υφυπουργέ, και σεις και ο Πρωθυπουργός και ο Υπουργός Εθνικής Οικονομίας και Οικονομικών, αλλά και οι άλλοι Υπουργοί, ότι πρέπει να γίνουν αποκρατικοποιήσεις. Είδατε όμως καμία αποκρατικοποίηση;
Πρόσφατα ο κύριος Πρωθυπουργός μας μίλησε με τόνο σοβαρό, ότι δεν μπορεί, αναφερόμενος στα καταστήματα αφορολογήτων ειδών, το κράτος να πουλά αρώματα. Μπορεί όμως να παρασκευάζει φαγητά. Διότι εσείς, με δική σας ευθύνη, επαναφέρατε την "ΟLYMPIC CATERING" στον κρατικό τομέα, την οποία εμείς είχαμε αποκρατικοποιήσει. Και την επαναφέρατε, διότι υποκύψατε στις πιέσεις των αντίστοιχων Κολλάδων της "ΟLYMPIC CATERING".
Στηρίχθηκε ο κ. Σημίτης στα διάφορα συνδικαλιστικά στελέχη, τα οποία έδωσαν εκλογική μάχη, επιτυχώς για το ΠΑ.ΣΟ.Κ. και έδωσαν μια ακόμα μάχη για την άνοδο του κ. Σημίτη στην ηγεσία του κόμματος.
Τώρα τα στελέχη αυτά φοβούνται ότι θα χάσουν την εξουσία, θα χάσουν τη δύναμη που έχουν και αντιδρούν. 'Ετσι σας έχουν κάνει τη ζωή δύσκολη. Δεν σας λυπάμαι, διότι ο λαός με τη θυμοσοφία του λέει ότι "όπως στρώσατε, έτσι θα κοιμηθείτε". Λυπάμαι όμως τον ελληνικό λαό, που υφίσταται τις συνέπειες αυτής της πολιτικής, της συνέπειας της δυνάμεως με την οποία περιβάλατε τα στελέχη αυτά τα οποία όμως σήμερα σας καταπιέζουν, όπως γίνεται με την Ιονική Τράπεζα.
'Εχετε στο Υπουργείο Οικονομικών Διεύθυνση Θησαυροφυλακίου. Κι εσείς ο ίδιος αναγνωρίσατε πως αυτή η Διεύθυνση είχε θετική πορεία. Και ξάφνου, λες και σας τσίμπησε μύγα τσε-τσε, καταργείτε ουσιαστικά τη Διεύθυνση Θησαυροφυλακίου και ιδρύετε ένα Νομικό Πρόσωπο Δημοσίου Δικαίου. Να δεχθώ ότι είναι μία σωστή πολιτική;
Πράγματι, το δημόσιο χρέος θα πρέπει να είναι συγκεντρωμένο κάτω από ένα φορέα. Το δέχομαι. Γιατί όμως δεν σας κάνει η Διεύθυνση Θησαυροφυλακίου; Λείπουν τα στελέχη; Λείπει το εξειδικευμένο προσωπικό;
Ο κ. Τσοβόλας προ ολίγου -έχει διατελέσει μάλιστα πολλά χρόνια και Υφυπουργός και Υπουργός Οικονομικών- είπε, όπως και σεις άλλωστε είπατε, ότι το Γενικό Λογιστήριο έχει στελέχη. Δεν σας φτάνουν αυτά; Τότε να προσλάβετε και δύο τρία ακόμα από την αγορά και να στελεχώσετε τη Διεύθυνση Θησαυροφυλακίου. Και σεις τι κάνετε; Κάνετε έναν Οργανισμό αδιαφάνειας.
Θα σας διαβάσω μερικά σημεία, τα οποία πιστεύω ότι είναι πολύ σημαντικά, που αποδεικνύουν την αδιαφάνεια αυτή.
Στο άρθρο 9 λέτε ότι η οικονομική διαχείριση δεν υπάγεται στις διατάξεις του δημόσιου λογιστικού, ούτε υπάγεται στον προληπτικό έλεγχο του Ελεγκτικού Συνεδρίου.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): 'Οπως και κανένα άλλο νομικό πρόσωπο δημοσίου δικαίου.
ΙΩΑΝΝΗΣ ΒΑΡΒΙΤΣΙΩΤΗΣ: Ακριβώς αυτό είναι. Γι' αυτό το κάνετε. Για να καλύψετε αυτό το νομικό πρόσωπο, για να καλύψετε όλη τη διαχείριση με αδιαφάνεια. 
Και παρακάτω λέτε ότι οι προμήθειες για τις ανάγκες του Οργανισμού γίνονται κατά παρέκκλιση από τις ισχύουσες διατάξεις.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Λάθος κάνετε. 'Εχετε το παλαιό κείμενο. 
ΙΩΑΝΝΗΣ ΒΑΡΒΙΤΣΙΩΤΗΣ: Αυτό σήμερα το πήρα, κύριε 
 

  



Σελίδα 10530 
Υφυπουργέ. Αν η υπηρεσία της Βουλής μου προμήθευσε σχέδιο που δεν ισχύει, δεν φταίω εγώ. 'Εχετε αποσύρει αυτό που λέγει ότι τουλάχιστον οι προμήθειες δεν θα γίνονται κατά παρέκκλιση;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ναι. 
ΙΩΑΝΝΗΣ ΒΑΡΒΙΤΣΙΩΤΗΣ: Τουλάχιστον είναι κάποιο μικρό βήμα...
ΑΔΑΜ ΡΕΓΚΟΥΖΑΣ: Δεν θα γίνεται με απευθείας ανάθεση.
ΙΩΑΝΝΗΣ ΒΑΡΒΙΤΣΙΩΤΗΣ: Μάλιστα. 
Αλλά το πιο σημαντικό είναι ότι η παράγραφος 2 του άρθρου 3, λέει ότι το διοικητικό συμβούλιο μπορεί να εξουσιοδοτεί το γενικό διευθυντή και τον αναπληρωτή γενικό διευθυντή, ή μέλος του, να υπογράφει με εντολή του διοικητικού συμβουλίου κάθε μορφής πράξεις, έγγραφα, εντάλματα, ή αποφάσεις που ανήκουν στην αρμοδιότητά του.
Τι μεγαλύτερα δείγματα αδιαφάνειας απ' αυτά θέλετε; Και γιατί αυτή η αδιαφάνεια, αυτή η προσπάθεια να μην έχετε τη διάφανη την κρυστάλλινη διαχείριση;
Να σας πω και κάτι άλλο, κύριε Υπουργέ. Ως τώρα η διαχείριση του δημοσίου χρέους υπήγετο στη Δημόσια Διοίκηση. Τώρα φεύγετε από τη Δημόσια Διοίκηση και πάτε στην κομματική διοίκηση. Γιατί; Διαβάστε μόνος σας στο άρθρο 2 τη σύνθεση του διοικητικού συμβουλίου. Από ποιους αποτελείται; Από το γενικό γραμματέα του Υπουργείου Οικονομικών, όργανο δικό σας, από το γενικό διευθυντή Θησαυροφυλακίου, αυτός πέστε ότι είναι κρατικός λειτουργός, από έναν από τους υποδιοικητάς της Τραπέζης της Ελλάδος, πρόσωπο διορισμένο από την Κυβέρνηση, από τον πρόεδρο του Συμβουλίου των Οικονομικών Εμπειρογνωμόνων, κομματικό όργανο και από το γενικό διευθυντή του Οργανισμού, που είναι και αυτός κομματικό όργανο. Δηλαδή η Δημόσια Διοίκηση, η οποία διεχειρίζετο το δημόσιο χρέος, δεν σας κάνει, και πάτε τώρα στη κομματική διοίκηση;
Θα ήθελα επίσης να σημειώσω ότι με ιδιαίτερη έκπληξη διάβασα το άρθρο 6. Συνιστάτε θέσεις. Συνιστάτε τέσσερις θέσεις του κλάδου διοικητικού λογιστικού, τέσσερις θέσεις του κλάδου δακτυλογράφων, τρεις θέσεις κλητήρων και τρεις θέσεις φυλάκων! Για όνομα του Θεού! Σε έναν Οργανισμό που ζήτημα να έχει δεκαπέντε ανθρώπους, συνιστάτε τρεις θέσεις φυλάκων και τρεις θέσεις κλητήρων;
Νομίζω ότι αποτελεί εμπαιγμό, προσβολή της νοημοσύνης μας, με το να μας λέτε ότι δεν είναι ρουσφετολογικές οι προσλήψεις. Θέλετε να βολέψετε τρεις κλητήρες και τρεις φύλακες. Ας βάλουμε λοιπόν σε έναν Οργανισμό δέκα ανθρώπων τρεις φύλακες και τρεις κλητήρες!! Μα είναι, ειλικρινά, ντροπή.
Κυρίες και κύριοι συνάδελφοι, πιστεύω ότι ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης έκανε μία έκκληση. Πάρτε, σας είπε, το νομοσχέδιο πίσω. Δεν θα το πάρετε. Θεωρώ όμως πολύ σημαντική την τοποθέτηση του κ. Αλογοσκούφη, που εκφράζει τη Νέα Δημοκρατία, ότι εμείς, πρώτον, αυτόν τον Οργανισμό δεν θα τον διατηρήσουμε και, δεύτερον, θα ελέγξουμε και μάλιστα σε βάθος τη διαχείριση των προσώπων, στα οποία αναθέτετε τη διαχείριση του δημοσίου χρέους. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, η Κυβέρνηση μέσα στην ανικανότητά της να αντιμετωπίσει τα προβλήματα του λαού και της χώρας επιχειρεί με σπασμωδικές κινήσεις να φανεί ότι κάνει κάποια προσπάθεια. Μάλιστα δίδει την εντύπωση ότι χθες ορκίστηκε. Και λησμονεί ότι βρίσκεται στην εξουσία περίπου δύο χρόνια, είναι διάδοχος του εαυτού της και επίσης διάδοχος των κυβερνήσεων του κόμματος που τη στηρίζει επί μία δεκαπενταετία.
Φαίνεται καθαρά ότι η Κυβέρνηση δεν έχει πρόγραμμα, δεν έχει σχεδιασμό, δεν έχει πορεία πλεύσεως. Οι πολυάριθμοι και παχυλώς αμειβόμενοι σύμβουλοί της πετούν κάποια ιδέα, την οποία η πελαγοδρομούσα Κυβέρνηση την αρπάζει σαν σανίδα σωτηρίας χωρίς να έχει μελετήσει κανείς τις συνέπειες της υιοθετήσεως κάθε τέτοιας ιδέας ή προτάσεως. Και αυτό δεν συμβαίνει μονάχα με το σημερινό νομοσχέδιο αλλά με πλήθος νομοσχεδίων και τροπολογιών που εισάγει η Κυβέρνηση και εισηγείται την ψηφισή τους στην Εθνική Αντιπροσωπεία.
'Ολα όσα σαν στόχος εμφανίζονται στο ζητούμενο νομοσχέδιο συμπεριλαμβάνονται στην ειδική έκθεση του προϋπολογισμού του 1996 και όπου εκεί ανετίθετο αυτός ο στόχος στην υπηρεσία Θησαυροφυλακίου.
Στην εισηγητική έκθεση του προϋπολογισμού του 1997 φέρεται ότι η Κυβέρνηση αναθέτει τη διαχείριση του δημοσίου χρέους σε μια ειδική υπηρεσία, την ειδική υπηρεσία του θησαυροφυλακίου.
Σήμερα έρχεται η Κυβέρνηση να συστήσει ένα νέο Νομικό Πρόσωπο Δημοσίου Δικαίου με την επωνυμία "Οργανισμός Διαχείρισης Δημοσίου Χρέους". 'Ετσι αναιρεί η ίδια η Κυβέρνηση όσα σχεδίασε προ επταμήνου και όσα σχεδίασε προ δεκαεννεαμήνου. Και αποδεικνύει ότι έχασε κάθε είδος σοβαρότητος.
Τι ήταν εκείνο, κύριε Υπουργέ, που σας ανάγκασε, αυτό που μας είπατε το Δεκέμβριο με τον προϋπολογισμό του '98, τι ήταν εκείνο που σας έκανε να αλλάξετε, αυτό το οποίο μας είπατε στον προηγούμενο προϋπολογισμό; Γιατί; Μήπως είναι αυτό που ισχυριζόμεθα εμείς, ότι απλούστατα θέλετε να φυτρώνετε σαν μανιτάρια τους Οργανισμούς και τους βγάζετε και έξω από τον έλεγχο του Ελεγκτικού Συνεδρίου, όπως διακόπτοντας τον κ. Βαρβιτσιώτη είπατε ότι "όπως συμβαίνει σε όλα τα νομικά πρόσωπα";
Μα, αυτό είναι το πρόβλημα, κύριε Υπουργέ, αυτό είναι που κατοχυρώνει την αδιαφάνεια. Ποιος μας εγγυάται όμως, κύριοι συνάδελφοι, ότι πολύ σύντομα δεν θα έλθει η Κυβέρνηση να μας πει ότι κάναμε και εδώ λάθος, ας ξαναέρθουμε να κάνουμε κάτι καινούριο.
Χάσατε, κύριε Υπουργέ, την εμπιστοσύνη των πάντων. Δεν μας εμπνέετε καμία εμπιστοσύνη για εκείνα τα οποία εισηγείσθε και φέρνετε στη Βουλή για ψήφιση, διότι κατ'επανάληψη αποδείχθηκε περίτρανα ότι αυτά τα οποία κάνετε τη μια μέρα, τα αναιρείτε την άλλη. Με μια μονοκονδυλιά, διαγράφετε τις υπηρεσίες του Γενικού Λογιστηρίου του Κράτους, που έχουν τεράστιες εμπειρίες δεκαετιών. Και αν θέλετε, είναι οι υπηρεσίες που αντιστάθηκαν -και το λέω μετά λόγου γνώσεως- με ευσυνειδησία περισσότερο από οποιεσδήποτε άλλες στις κομματικές παρεμβάσεις.
Το ίδιο κάνετε και για τις υπηρεσίες της Τραπέζης της Ελλάδος και λημονείτε ότι αυτές οι υπηρεσίες, η Τράπεζα της Ελλάδος, επί χρόνια ολόκληρα, έπαιζαν πρωταρχικό ρόλο στο δανεισμό της πατρίδας μας.
Και ενώ συμπεριφέρεσθε σ'αυτές τις υπηρεσίες κατ'αυτόν τον τρόπο που συμπεριφέρεσθε, είναι πλέον ή βέβαιον ότι αυτές θα συνεχίσουν να φέρουν το βάρος του "αποφασίζοντος επόπτου". Με άλλα λόγια, οι υπηρεσίες θα κάνουν ό,τι έκαναν, αλλά με μια διαφορά, ότι θα αποφασίζει ο επόπτης. Και επόπτης, εν προκειμένω, είναι ο Οργανισμός τον οποίο φτιάχνετε με τα κομματικά στελέχη, τα οποία διορίζονται και τα οποία ανελύθησαν προηγουμένως, ότι δεν θέλετε πια τη διοίκηση του δημοσίου, θέλετε την κομματική διοίκηση.
Βεβαίως, ο δημιουργούμενος Οργανισμός Διαχείρισης Δημοσίου Χρέους θα είναι νομικό πρόσωπο. Αλλά δεν θα είναι τούτο το δημόσιο, που κατά κύριο λόγο πρέπει να ελέγχει και να κατευθύνει το μόχθο του ελληνικού λαού.
'Αλλο Νομικό Πρόσωπο Δημοσίου Δικαίου και άλλο αυτό τούτο το δημόσιο. Η Κυβέρνηση έχει πλήρη σύγχιση σε πολλά πράγματα. Και σήμερα συγχέει το στενό δημόσιο τομέα με τον ευρύτερο. Η διαχείριση του δημοσίου χρήματος είναι αντικείμενο και ευθύνη του στενού δημόσιου τομέα. Και δεν είναι σημερινό αυτό, το γνωρίζουμε όλοι από τις απλές γνώσεις του καθενός μας στο Δίκαιο.
Είναι, επαναλαμβάνω, αντικείμενο του στενού δημόσιου τομέα, του fis cus που έλεγαν οι Λατίνοι. Αυτά βέβαια είναι μικρά πράγματα για ανθρώπους που αναζητούν ιδεολογικές 
 

  



Σελίδα 10531 
βάσεις κάτω από τα ερείπια της διεθνώς απορριφθείσας ιδεολογίας τους.
Η διάσπαση της διαχειρίσεως από την κεντρική διαχείριση σε συνδυασμό με την εμπλοκή αρμοδιοτήτων των υπηρεσιών του Γενικού Λογιστηρίου του Κράτους και της Τραπέζης Ελλάδος θα επιφέρει τέτοια σύγχυση, που κανείς δεν θα μπορεί να βρει άκρη. Και πρώτος εσείς, κύριε Υπουργέ, δεν θα βρείτε άκρη.
Εάν αυτή η σύγχυση υπηρετεί την αδιαφάνεια και τις κομματικές σκοπιμότητες, δεν το γνωρίζω. Σαφώς το υποψιάζομαι. Είμαι, όμως, βέβαιος ότι δεν βοηθά την ορθή και τίμια διαχείριση του δημοσίου χρήματος.
Η Νέα Δημοκρατία διά του εκλεκτού εισηγητού της απόψε τοποθετήθηκε με σαφήνεια, πληρότητα και κυρίως υπευθυνότητα. Αυτήν την υπευθυνότητα του εισηγητού μας και του κόμματός μας συνεχίζετε να την αγνοείτε. Εμείς, όμως, στην Αίθουσα αυτή λειτουργήσαμε πάντοτε με υπευθυνότητα.
Σας ελέχθη κατά κόρον από τον Πρόεδρο του κόμματός μας, τον κ. Καραμανλή, ότι είστε η πιο ευτυχής Κυβέρνηση, γιατί έχετε την πιο υπεύθυνη Αντιπολίτευση. Και μάλιστα ...
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Γι'αυτό θα σας επιτρέψουμε να παραμείνετε για πολύ μεγάλο διάστημα.
ΗΛΙΑΣ ΒΕΖΔΡΕΒΑΝΗΣ: Αυτήν την ώρα, κύριε Υπουργέ, νόμιζα ότι μιλούσαμε σοβαρά. Μου φαίνεται, όμως, ότι εσείς δεν καταλάβατε τη σοβαρότητα της στιγμής. Εάν νομίζετε ότι κάνετε ευφυολογήματα, τη στιγμή που μιλάτε για σαράντα τρισεκατομμύρια (40.000.000.000.000) δημόσιο χρέος, λυπούμαι πάρα πολύ, που κάθομαι και συζητώ μαζί σας. Το αν θα είμεθα κυβέρνηση ή αντιπολίτευση, θα το κρίνει ο ελληνικός λαός και θα το κρίνει πολύ σύντομα. Και αν έχετε τα κότσια, κατεβείτε στον ελληνικό λαό σήμερα, για να πάρετε την απάντηση. Ο ελληνικός λαός είναι αποφασισμένος να σας στείλει γρήγορα στο σπίτι σας, ασχέτως εάν αυτήν την ώρα δεν υπάρχει όργανο που να διαλύσει αυτήν τη Βουλή, που σαφέστατα βρίσκεται σε δυσαρμονία με τη θέληση του ελληνικού λαού.
Εν πάση περιπτώσει, όμως, επαναλαμβάνω ότι είστε τυχερή Κυβέρνηση, διότι έχετε υπεύθυνη Αξιωματική Αντιπολίτευση. Και εν τούτοις δεν κάνετε τίποτα για να μπορέσετε να προσφέρετε κάποιες υπηρεσίες στον ελληνικό λαό. Αφού δεν μπορέσατε να λύσετε τα προβλήματα της διαχειρίσεως του δημοσίου χρέους, με όσα εξαγγείλατε στους προϋπολογισμούς τόσο του 1996, όσο και του 1997.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Εμείς σεβόμενοι τους εαυτούς μας και την αποστολή που έχουμε μέσα σε αυτή την Αίθουσα, με υπευθυνότητα σας προτείνουμε τα εξής:
Να αποσύρετε αυτό το νομοσχέδιο της σύγχυσης.
Να μελετήσετε τα προβλήματα που έχουν οι υπηρεσίες του Γενικού Λογιστηρίου του Κράτους.
Να δώσετε λύσεις στις δυσλειτουργίες που σαφώς υπάρχουν μεταξύ του Γενικού Λογιστηρίου του Κράτους και των υπηρεσιών της Τράπεζας της Ελλάδος. 
Να στελεχώσετε τις παραπάνω υπηρεσίες με όποιους ανθρώπους κρίνετε από την αγορά, ώστε να προστεθούν στο υπάρχον προσωπικό, για να ανταπεξέλθει στο έργο, το οποίο θέλετε να αποδώσουν.
Και τέλος, να εξοπλίσετε με την τελευταία λέξη της τεχνολογίας τις αναφερόμενες υπηρεσίες.
Εάν αυτά δεν τα πράξετε, και τη σωστή διαχείριση του δημοσίου χρέους δεν θα επιτύχετε και τη δική μας, ασφαλώς, συναίνεση δεν θα έχετε. Η εμμονή σας να δημιουργήσετε τον Οργανισμό Διαχείρισης Δημοσίου Χρήματος χωρίς καμία μελέτη θα οδηγήσει σε χάος, όχι μόνο εσάς αλλά και τη χώρα.
Σε μία τέτοια προσπάθεια υπεύθυνης στάσης μας απέναντι του νομοσχεδίου σας δηλώνουμε ότι το καταψηφίζουμε και πιστεύουμε ότι πράττουμε το καθήκον μας συνειδητά.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Βεζδρεβάνη.
Υπάρχει κάποιος συνάδελφος από τους παρευρισκόμενους, που θέλει να δευτερολογήσει; 
ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ανωμερίτη, έχετε το λόγο.
ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, δεν είχα σκοπό μετά την πρωτολογία μου να αναφερθώ σε επιμέρους θέματα, γιατί στην αυριανή συνεδρίαση νομίζω ότι έχουμε αρκετό χρόνο να συζητήσουμε και επί των άρθρων. Τέθηκαν όμως πάρα πολλά θέματα, τα οποία δημιουργούν σύγχυση και μάλιστα θα έλεγα ότι αν κάποιος μας άκουγε δεξιά και αριστερά, δεν θα καταλάβαινε ποια πράγματι είναι η αριστερά μας και ποια είναι η δεξιά μας. Εγώ δεν έχω καταλάβει ακόμα, γιατί από ορισμένους συναδέλφους ειδικά της Αντιπολίτευσης δεν μπορεί να γίνει αποδεκτή μια άλλη λογική, που από τα πράγματα και σε άλλους θεσμούς -πιστωτικό σύστημα, χρηματιστήριο- θα ήταν μια πολύ σωστή κίνηση. 
'Οπως είπα και στην πρωτολογία μου υπάρχουν τρεις τρόποι διεθνώς και ιδιαίτερα στην Ενωμένη Ευρώπη μέσα σε ένα τέτοιο περιβάλλον, όπως είναι σήμερα το παγκοσμιοποιημένο χρηματοπιστωτικό σύστημα για να διαχειριστεί κανείς, να παίξει με την καλή έννοια με την έννοια του game στις διεθνείς αγορές και αυτοί οι τρόποι είναι ή να έχεις μια επιτελική μονάδα μέσα στην Κεντρική Τράπεζα, όπως γινόταν και όπως γίνεται μέχρι σήμερα, αλλά αυτό με τη νέα μορφή των κεντρικών τραπεζών δεν μπορεί να γίνει.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν επιτρέπεται.
ΓΕΩΡΓΙΟΣ ΑΝΩΜΕΡΙΤΗΣ: Δεν επιτρέπεται.
Δεύτερον, μέσα στο Υπουργείο Οικονομικών και τρίτον, μέσα από φορείς. Αυτοί είναι οι τρεις τρόποι σε όλες τις χώρες μικτής οικονομίας. Η Κυβέρνηση, διατηρώντας την επιτελικότητα ενός χώρου που ελέγχει, διαλέγει ειδικά για τη διαχείριση στις χρηματοπιστωτικές αγορές έναν άλλον τρόπο.
Ακούω επίσης συνεχώς να λέγεται "διατηρήστε αυτήν την υπηρεσιακή μονάδα και πάτε να πάρετε στελέχη από την αγορά". Πώς θα τους αμείψετε, κύριοι συνάδελφοι; Σήμερα, οι τράπεζες, που μπορούν να παίρνουν για να βρουν υπαλλήλους-στελέχη για το dealing room, δεν μπορούν να δίνουν λιγότερα από δύο εκατομμύρια (2.000.000) αμοιβή το μήνα.
Επομένως η Κυβέρνηση επιλέγει έναν άλλον τρόπο, έναν από τους δύο τρόπους που έμειναν και δεν κάνει κάτι αυθαίρετο. Μέσα από αυτόν τον τρόπο πιστεύει ότι θα μπορέσει να αποκομίσει οφέλη μέσα από τη συνεχή διαπραγμάτευση, μέσα από τις χρηματοοικονομικές αγορές και τα προϊόντα που έχουν προκύψει.
Σήμερα αν διαβάσει κανείς τα καινούρια εγχειρίδια -παραβρέθηκα πριν από μερικές εβδομάδες στην παρουσίαση ενός τέτοιου βιβλίου- είναι τουλάχιστον πεντακόσιες σελίδες οι περιγραφές των νέων προϊόντων και οι λογικές στις νέες χρηματαγορές που μπορεί κανείς να δει τι θα κάνει τα λεφτά του, είτε αυτά αποτελούν πλεονάσματα είτε αυτά είναι χρέη -τα οποία και αυτά πωλούνται, κινούνται- είτε είναι απλώς κίνδυνοι είτε είναι προοπτικές.
Αυτά σαν μία νέα λογική πιστεύει η Κυβέρνηση ότι μπορεί να τα κάνει με έναν από αυτούς τους τρεις τρόπους και διαλέγει αυτόν το συγκεκριμένο τρόπο. Δεν διαλέγει κάτι πρωτότυπο, παλαβό και καινούριο. Διαλέγει κάτι το οποίο πιστεύει ότι θα εξυπηρετήσει καλύτερα τα συμφέροντα της σύνθεσης, της αποτελεσματικότητας της διαχείρισης του δημοσίου χρέους.
Θέλω να κλείσω και δεν θα πάω παραπέρα, γιατί νομίζω ότι ανοίχτηκαν πάρα πολλά θέματα, τα οποία επίσης είναι θέματα σύγχυσης. Εδώ το νομοσχέδιο αυτό το κάναμε γενικευμένη επερώτηση. Μιλήσαμε επί παντός επιστητού και για ιδιωτικοποιήσεις και για αποκρατικοποιήσεις. 'Ακουσα, μάλιστα ...
ΠΡΟΕΔΡΕΥΩΝ (Παναγιώτης Σγουρίδης): Και για τον Κανονισμό 
 

  



Σελίδα 10532 
της Βουλής.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Και για εξωτερική πολιτική.
ΓΕΩΡΓΙΟΣ ΑΝΩΜΕΡΙΤΗΣ: 'Ακουσα, μάλιστα να, καμαρώνουμε γιατί η Νέα Δημοκρατία ιδιωτικοποίησε την "OLYMPIC CATERING", αλλά εμείς την ξανακάναμε κρατική. Ξέχασε, όμως, ο αγαπητός μας συνάδελφος να μας πει ότι ιδιωτικοποιήσαμε την "OLYMPIC CATERING", αλλά αυτός που την πήρε είναι σήμερα φυλακή για απάτες, όπως και για άλλα θέματα, στα οποία δεν θέλω να επεκταθώ.
Είναι ο πατριώτης σας, κύριε Σφυρίου.
ΚΟΣΜΑΣ ΣΦΥΡΙΟΥ: Είναι αυτός που την έδωσε, όχι αυτός που την πήρε.
ΓΕΩΡΓΙΟΣ ΑΝΩΜΕΡΙΤΗΣ: Σε τελική ανάλυση πιστεύω ότι από τις όποιες αιτιάσεις ειπώθηκαν και το ξαναλέω και εγώ, κύριε Υπουργέ, νομίζω ότι πρέπει σε αυτόν το νέο φορέα να δοθεί ιδιαίτερη προσοχή στην εποπτεία της λειτουργίας του, στον εσωτερικό έλεγχο, ο οποίος πρέπει να υπάρχει. Γιατί σε τελική ανάλυση, εάν σήμερα σε κάτι μέμφονται πολιτικούς και οικονομικούς παράγοντες, είναι ακριβώς οι διαπλεκόμενες σχέσεις και η έλλειψη οικονομικής δημοκρατίας στον τόπο. Είμαι βέβαιος ότι αυτό το νέο πείραμα, αυτός ο νέος θεσμός θα πετύχει, στο βαθμό που δουλέψει πραγματικά καλοσχεδιασμένα και με επιτελικό προσωπικό υψηλής ποιότητας και εφόσον υπάρξει ο αναγκαίος και καθημερινός έλεγχος της διαχείρισής του.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ανωμερίτη.
Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, θα περίμενε πραγματικά κανείς να πάρει έστω κάποιες πειστικές απαντήσεις από πλευράς της Κυβέρνησης, σε ό,τι αφορά τις αιτιάσεις που στην πρωτολογία έγιναν, όχι μόνο από την Αξιωματική Αντιπολίτευση αλλά και από την ευρύτερη Αντιπολίτευση. Οι απαντήσεις που δόθηκαν από τον κύριο Υφυπουργό, ήταν ότι μειώθηκε το δημόσιο χρέος. Και βέβαια η μείωση κατά τον κύριο Υφυπουργό του δημοσίου χρέους είναι ως ποσοστό επί του Α.Ε.Π. Ξεχνάει την αριθμητική με τους απόλυτους αριθμούς, οι οποίοι ανεβαίνουν.
Βέβαια, η προσπάθεια να τα βάλουμε όλα στην κολυμβήθρα του Σιλωάμ, στην τριετία της Νέας Δημοκρατίας, έγινε από τον κύριο Υφυπουργό. Για τις ανανεώσεις όλων αυτών των δανείων δεν έγινε κουβέντα. Απλά ο καταλογισμός γινόταν στη Νέα Δημοκρατία, γιατί η σημερινή Κυβέρνηση δεν έχει την αντοχή ούτε να αναλάβει και ευθύνες. Και ειπώθηκε ούτε λίγο -ούτε πολύ ότι αυτός ο νέος φορέας πρέπει να γίνει για να υπάρξει το dealing room και τίποτε περισσότερο. Πολύ ορθά τονίστηκε από κάποιον ομιλητή για τις συμφωνίες προαγοράς χρέους, λες και αυτές πρέπει να υπάρχουν από το σοφό γενικό διευθυντή που θα διορίζει η Κυβέρνηση, που θα είναι μετακλητός υπάλληλος και θα χειρίζεται τεράστια χρηματικά ποσά, όπως σας είπε ο κ. Αλογοσκούφης. Βεβαίως, το άλλοθι του Υπουργού Οικονομικών εφευρίσκεται και εξασφαλίζεται και η παραγωγή μαύρου πολιτικού χρήματος, θα έλεγα κατά κάποιον τρόπο, χωρίς να είναι απόλυτο αυτό, θα δημιουργείται για να διαιωνίζει το σύστημα και τη διατήρηση της εξουσίας, ένα συγκεκριμένο κόμμα, εσάς σήμερα, κάποιο άλλο αύριο, κάποιους συγκεκριμένους πολιτικούς, οι οποίοι δέχονταν να μετατραπούν σε ανώνυμες μετοχές μιας ανώνυμης εταιρείας.'Ολα αυτά, λοιπόν, αλλά και οι συνεχείς αιτιάσεις σε τελευταία ανάλυση της κοινωνίας πλέον σήμερα, ότι η Κυβέρνησή σας τροφοδοτεί την αδιαφάνεια, είναι μια πολύ βαριά κατηγορία και θα πρέπει να αρχίζει να σας προβληματίζει.
Αδιαφάνεια στο "ΞΥΣΤΟ", αδιαφάνεια στις προγραμματικές συμφωνίες, αδιαφάνεια στα μεγάλα έργα, αδιαφάνεια τώρα με τη διαχείριση δημοσίου χρέους για μεγάλα ποσά. Πραγματικά με ποια τόλμη θα βγει η Κυβέρνηση να ζητήσει και νέες θυσίες από τον ελληνικό λαό; Θυσίες, δηλαδή, που ουσιαστικά θα κατευθύνονται προς την τροφοδότηση της αδιαφάνειας και την πληρωμή των πέντε-δέκα ανθρώπων, που λυμαίνονται του δημοσίου βίου. Δεν μπορώ να δεχθώ τέτοια μορφώματα που επιχειρεί με νομοθετικές παρεμβάσεις να κάνει αυτή η Κυβέρνηση.
Βέβαια, δεν θα ασχοληθώ με την ιδεολογική χρεοκοπία που έχει αυτή η Κυβέρνηση, με όλες αυτές τις πρωτοβουλίες που παίρνει. Γιατί πραγματικά πρόκειται για ιδεολογική χρεοκοπία, όταν παραδείγματος χάρη αναδεικνύεται η λέξη "εκσυγχρονισμός" σε ιδεολογία. Θα τρελαθούμε σ'αυτόν τον τόπο τελικά. Οι φιλοσοφικές και οι κοινωνικοοικονομικές θεωρίες έχουν χάσει το νόημά τους.
Είπατε ότι αποκτάτε θεσμική ευεληξία. Η μόνη θεσμική ευεληξία που αποκτάτε είναι ότι κάνετε πανίσχυρο ένα γενικό διευθυντή κομματικό, ο οποίος είναι της επιλογής σας και ο οποίος δεν λογοδοτεί σε κανέναν. Τον βγάζετε έξω από τους ελέγχους και τους μηχανισμούς που υπάρχουν στο δημόσιο τομέα. Δεν ελέγχεται με το δημόσιο λογιστικό. Δεν ελέγχεται προληπτικά και κατασταλτικά από το Ελεγκτικό Συνέδριο και θέλετε να συνηγορήσουμε. Ε, δεν μπορούμε να το κάνουμε αυτό, κύριε Υφυπουργέ. Δεν το καταλαβαίνετε;
Και νομίζω ότι θα πρέπει και εσείς να μην το τολμάτε. Οι κατηγορίες, έστω υπό μορφή αυθαίρετων αιτιάσεων, ότι μπορεί όλη αυτή η ιστορία να μετατραπεί σε ένα καζάνι παραγωγής βρόμικου χρήματος, το οποίο ενδεχομένως να μετατρέπεται και σε πολιτικό χρήμα, θα έπρεπε να σας κάνουν πιο προσεκτικό. Αν μη τι άλλο ακόμα και στη δημιουργία του ιδιότυπου αυτού μορφώματος αν προβαίνατε, θα έπρεπε να είχατε εξασφαλίσει κάποιους ελάχιστους μηχανισμούς ελέγχου του γενικού διευθυντή. Γιατί η επικύρωση των αποφάσεων του γενικού διευθυντή από έναν ex oficcio ή και διορισμένο διοικητικό συμβούλιο, που ουσιαστικά ασχολείται και σήμερα με τη διαχείριση του δημοσίου χρέους, δεν απαλλάσει ούτε το γενικό διευθυντή ούτε τις πολιτικές ευθύνες αυτών που τον διορίζουν.
Επίσης μιλήσατε για τις μετοχοποιήσεις. 'Ετσι όπως όμως τις έχετε κάνει μέσω των ΔΕΚΟ, ουσιαστικά υποβαθμίζετε την περιουσία των επιχειρήσεων του ευρύτερου δημόσιου τομέα, παίρνετε αυτές τις μετοχές, κάνετε τζόγο με αυτές και τροφοδοτείτε, είτε δαπάνες που δεν βάζετε στον προϋπολογισμό είτε μειώνετε το δημόσιο χρέος και τα ελλείμματα ακριβώς με τη μέθοδο της δημιουργικής λογιστικής για να δημιουργήσετε προϋποθέσεις ονομαστικών μειώσεων και όχι πραγματικών. Θέλετε δηλαδή να παραπλανήσετε και τη Βουλή των Ελλήνων, τον ελληνικό λαό, αλλά κυρίως την Ευρωπαϊκή 'Ενωση και τους διεθνείς οργανισμούς. Τέτοια πολιτική δεν έχει προοπτική.
Και βεβαίως εσείς αυτοβαυκαλίζεστε ενδεχομένως και θεωρείτε ότι ο ελληνικός λαός σας έχει δώσει εξουσιοδότηση εν λευκώ. Δεν σας έχει δώσει ο ελληνικός λαός τέτοια εξουσιοδότηση και αυτό θα το δείτε όσο και αν εσείς θέλετε να επιμείνετε και να θεωρείτε ότι η εξουσία θα σας ανήκει διαρκώς και χωρίς περιορισμούς. Πολύ σύντομα ο ελληνικός λαός, με τα προβλήματα που του έχετε δημιουργήσει, θα σας δώσει την απάντηση. Και η απάντηση βεβαίως θα είναι αρνητική για σας. Αλλά θα έχετε καταγράψει και θα έχετε αφήσει μία καταστροφή, που δύσκολα θα ανορθωθεί.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Δύο λόγια, κύριε Πρόεδρε.
Και ο κύριος Υπουργός παραδέχθηκε ότι το θεσμικό πλαίσιο που ισχύει μέχρι τώρα, έστω στο λίγο χρόνο λειτουργίας του, είχε εντυπωσιακά αποτελέσματα. 'Αρα δεν πείστηκε το Σώμα για ποιο λόγο δημιουργείται ο νέος φορέας, αυτός ο νέος οργανισμός. Αντί πράγματι να προσπαθούμε να βρούμε τρόπους να μειώσουμε το χρέος, εμείς νομοθετούμε για την αλλαγή του τρόπου διαχείρισης του χρέους.
Κύριε Υπουργέ, το θέμα είναι τι θα κάνουμε με το ύψος του χρέους και τη συνέχιση τακτικής αντιμετώπισης των οικονομικών προβλημάτων της χώρας με συνεχή δανεισμό. Δεν υπάρχει για μας αιτιολόγηση για την αναγκαιότητα ίδρυσης του συγκεκριμένου Οργανισμού.
Αναφέρεται μάλιστα στην εισηγητική έκθεση ότι η μόνη 
 

  



Σελίδα 10533 
αιτιολόγηση είναι η ευελιξία. Η ευελιξία όμως για τους συντάξαντες το νομοσχέδιο είναι η αδιαφάνεια. Θα αναφέρω χαρακτηριστικά παραδείγματα: 
'Αρθρο 3 παράγραφος 1 εδάφιο ε', αναφέρεται: Ο Οργανισμός μπορεί να διαθέτει ... είτε χωρίς διαγωνισμό.
'Αρθρο 4 παράγραφος 3 εδάφιο στ': Ο γενικός διευθυντής λαμβάνει τα αναγκαία μέτρα για την αντιμετώπιση εκτάκτων αναγκών και περιστάσεων σχετικά με την εκτέλεση του προγράμματος δανεισμού του δημοσίου.
'Αρθρο 9 παράγραφος 2: Η οικονομική διαχείριση γίνεται με τον τρόπο και από τα όργανα που προβλέπει ειδικός κανονισμός που καταρτίζεται από το διοικητικό συμβούλιο και εγκρίνεται από τον Υπουργό Οικονομικών. Η οικονομική διαχείριση δεν υπάγεται στις διατάξεις του δημοσίου λογιστικού, ούτε υπόκειται στον προληπτικό έλεγχο του ελεγκτικού συνεδρίου. Σε ένα τόσο σημαντικό νομικό πρόσωπο που θα διαχειρίζεται ουσιαστικά τρισεκατομμύρια.
'Αρθρο 9 παράγραφος 5: Οι προμήθειες για τις ανάγκες του Οργανισμού γίνονται σύμφωνα με ειδικό κανονισμό, που καταρτίζει το διοικητικό συμβούλιο του Οργανισμού, που διορίζεται από τον Υπουργό Οικονομικών.
'Αρα, ένα από τα μεγάλα προβλήματα, που θα δημιουργηθούν από το συγκεκριμένο οργανισμό, είναι ότι πιθανόν να υπάρξουν αδιαφανείς καταστάσεις, οι οποίες τελικά είναι δυνατόν να αποβούν εις βάρος του ελληνικού λαού.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα δυσαρεστήσω τους συναδέλφους της Νέας Δημοκρατίας, με μια πρόβλεψη που θα κάνω. Η χώρα μας θα μπει στην ΟΝΕ την 1.1.2001 και το ΠΑ.ΣΟ.Κ. θα πάρει και τις επόμενες εκλογές. Αυτό είναι δεδομένο. Επειδή αυτά τα αντιλαμβάνεσθε, γιατί είσθε ευφυέστατοι άνθρωποι, ακολουθείτε τη διαμετρική πολιτική σποράς απαισιοδοξίας δήθεν σε μας. Η Κυβέρνηση του Σημίτη θα πετύχει να βάλει τη χώρα στην ΟΝΕ, όπως πέτυχε ο Καραμανλής το 1980 να εντάξει την Ελλάδα στην ΕΟΚ.
Τώρα, σε ό,τι αφορά το νομοσχέδιο, εξαπολύθηκαν επισημάνσεις μύδρων για αδιαφάνεια, για ύποπτες λειτουργίες, για κομματικές επιλογές κλπ. Το πνεύμα του νομοσχεδίου κινείται και σε πλαίσιο αξιοκρατικών επιλογών, για το πρόσθετο προσωπικό με το ν.2190 μετά και τη σαφή δήλωση του κυρίου Υπουργού και με την επιλογή των προσώπων που αποτελούν το Δ.Σ., διαπιστώνεται ότι δεν είναι τυχαίοι άνθρωποι. Ούτε ο πρόεδρος των εμπειρογνωμώνων ούτε ο πρόεδρος της δημοσιονομικής επιτροπής ούτε ο υποδιοικητής της τράπεζας. 'Οσο για τους πολιτικούς εγκάθετους, αυτά τα πράγματα σιγά-σιγά πρέπει να εξαλειφθούν, γιατί δεν οδηγούν πουθενά και διαιωνίζονται καταστάσεις που ζημίωσαν την πατρίδα μας.
Πιστεύω ότι εξειδικεύεται ένα όργανο σε μία λεπτή λειτουργία και αποστολή, που αποτελεί η γενική διαχείριση του δημόσιου χρέους και ο χειρισμός προβλημάτων χρηματοδότησης των αναγκών της χώρας μας.
Το νομοσχέδιο θα πετύχει τον επιδιωκόμενο σκοπό και γι'αυτό το ψηφίζω.
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Οικονομικών έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν θα έπαιρνα το λόγο, γιατί καλύφθηκα από τις εύστοχες παρατηρήσεις του κ. Ανωμερίτη, όμως οφείλω να πω ότι πρέπει να απαντήσω σ'αυτά, που είπε ο κ. Ρεγκούζας περί αδιαφάνειας κλπ. Πρέπει να υπενθυμίσω ότι η παρούσα Κυβέρνηση μετά το 1993 έχει δώσει μάχες για τη θέσπιση κανόνων διαφάνειας σε όλα τα επίπεδα και με τις προγραμματικές συμφωνίες και με τα νομοσχέδια που ήρθαν για συζήτηση και με όλα όσα προωθεί για το Κοινοτικό Πλαίσιο Στήριξης και στα δημόσια έργα, αφού υπάρχει μία εντονότατη προσπάθεια για διαφάνεια στις αναθέσεις, στις παρακολουθήσεις και στην εκτέλεση των έργων. Ενδεχομένως όλα αυτά σας ενοχλούν. Μπορεί να κόπτεσθε για τη διαφάνεια, αλλά σας ενοχλεί η παρουσία της και η δύναμή της.
Δύο λόγια τώρα για το νομοσχέδιο. Είπα πάρα πολλές φορές ότι η διαχείριση του δημόσιου χρέους απαιτεί ένα πλέγμα σύγχρονων εργαλείων, που δεν είναι τόσο εύκολο να υιοθετηθεί από μία δημόσια υπηρεσία, είτε αυτή ανήκει στο Υπουργείο είτε στην Τράπεζα Ελλάδος ή κάπου αλλού. Χρειάζεται μια μεγαλύτερη ευελιξία στις αγορές. Αυτό πρέπει να ληφθεί υπόψη, δεδομένων των θεσμικών περιορισμών για λόγους ανεξαρτησίας που έχει η Κεντρική Τράπεζα. Σήμερα η διαχείριση του χρέους διεξάγεται από δύο φορείς, όπως είναι το Γενικό Λογιστήριο του Κράτους και είναι προφανής η ανάγκη συνένωσης των τμημάτων της λειτουργίας του κράτους για την καλύτερη πραγματοποίηση του μεγάλου δανειστικού προγράμματος που πρέπει να φέρει σε πέρας το ελληνικό δημόσιο. Τι το προφανέστερο, έτσι όπως τα εξέθεσε ο κ. Ανωμερίτης, από το να σκεφθούμε και να υλοποιήσουμε μια νέα λιτότατη δομή, που αξιοποιεί στελέχη προσθέτοντας ενδεχομένως και ορισμένα στελέχη με υψηλή τραπεζική εξειδίκευση στις διεθνείς αγορές. Εξάλλου, δεν θα πάμε σε μία κεντρική διοίκηση, ούτε θα πάμε σε ένα τμήμα μιας ανεξάρτητης τράπεζας.
Διότι θα πάμε στην ανεξάρτητη τράπεζα με άλλους όρους όμως και για το κυρίως έργο της τράπεζας αυτής. Και θα πρέπει αυτοί, εμπλουτίζοντας το δυναμικό του οργανισμού αυτού, να δώσουν όλη τη δυνατότητα, για να αξιοποιηθούν οι νέες ευέλικτες μορφές. Σας το λέω έτσι ευθέως, ότι η Κυβέρνηση θα χρησιμοποιήσει όλες τις αξιοκρατικές μεθόδους, που θα έχει στη διάθεσή της, για να στελεχώσει αυτόν τον Οργανισμό με το καλύτερο δυνατό στελεχιακό δυναμικό, για να μπορέσει να πετύχει την περαιτέρω ταχεία αποκλιμάκωση του δημόσιου χρέους.
Ανέφερα προηγουμένως ότι ο γενικός διευθυντής και ο αναπληρωτής γενικός διευθυντής θα προσλαμβάνονται με διεθνή ανοικτό διαγωνισμό. Αφήστε όλα αυτά τα επιχειρήματα περί κομματικών τοποθετήσεων και ό,τιδήποτε άλλο. Η αξιολόγησή τους θα είναι αυστηρή, γιατί θα είναι απόλυτα διαφανής. Καλωσορίζουμε κάθε προσπάθεια ή επιδίωξη ελέγχου, που θέλετε να έχετε για τον Οργανισμό αυτόν. Πολύ ευχαρίστως, ελάτε να ελέγξετε ό,τι θέλετε και στα μέχρι τούδε πεπραγμένα της διαχείρισης του δημοσίου χρέους και σε αυτά τα οποία θα επακολουθήσουν, μέχρι κεραίας, ό,τιδήποτε θέλετε. Τότε θα δούμε ποιος έχει μεγαλύτερη αποτελεσματικότητα και ποιος τα καταφέρνει καλύτερα. Αυτό θα αποτελέσει για μας τη μεγαλύτερη δικαίωση της προσπάθειας που καταβάλλουμε. Διότι εκτός από την ένταξη της χώρας στην ΟΝΕ θα έχουμε πετύχει και μία σημαντική θεσμική αναβάθμιση των διαφόρων λειτουργιών της οικονομίας, πράγμα το οποίο θα είναι πολύτιμο εφόδιο γι'αυτό το οποίο θα πρέπει να αντιμετωπίσει η ελληνική οικονομία μπαίνοντας στην ΟΝΕ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χριστοδουλάκη.
Ο κ. Αλογοσκουφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Θα ήθελα να πω στον κύριο Υφυπουργό ότι όποιος σπέρνει ανέμους, θερίζει θύελλες. Σε αυτά που μας λέει τώρα περί διαφάνειας και περί διαγωνισμών, εγώ θα σας διαβάσω τι λέει το άρθρο 4: "Ο γενικός διευθυντής και αναπληρωτής γενικός διευθυντής ορίζονται με απόφαση του Υπουργού Οικονομικών ύστερα από επιλογή μεταξύ προσώπων μεγάλης εμπειρίας" κλπ. Πού βλέπετε εσείς διαγωνισμούς; Επιλογή. Μη μας κοροϊδεύετε.
Επειδή μας λέτε ότι θέλετε να πάρετε από τον ιδιωτικό τομέα, λέει παρακάτω: "Σε περίπτωση τοποθέτησης με απόσπαση στις παραπάνω θέσεις προσώπων που είναι ήδη δημόσιοι λειτουργοί ή υπάλληλοι του δημόσιου τομέα, διατηρούνται ακέραια τα συνταξιοδοτικά τους δικαιώματα" κλπ.
Ποιον δουλεύετε εδώ πέρα; Θα πάρετε, δηλαδή, γενικό διευθυντή μεγάλης εμπειρίας, που είναι ήδη στο δημόσιο τομέα και θα τον βάλετε γενικό διευθυντή εδώ, επειδή δεν θα μπορούσατε να τον βάλετε γενικό διευθυντή για παράδειγμα στο Γενικό Λογιστήριο του Κράτους;
Εδώ είναι σαφές το τι πάει να γίνει. Δεν έχει κανένας Υφυπουργός εδώ το δικαίωμα να υποτιμά τη νοημοσύνη της 
 

  



Σελίδα 10534 
Βουλής. Η Βουλή ψηφίζει αυτά τα πράγματα, τα οποία είναι γραμμένα στα νομοσχέδια. Οι δηλώσεις των Υφυπουργών είναι φτηνές, δεν περνούν στους νόμους και δεν συνιστούν καμία δέσμευση.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αλογοσκούφη.
Δεν υπάρχει άλλος για να δευτερολογήσει ή να τριτολογήσει.
Κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημοσίου Χρέους (ΟΔ.ΔΗ.Χ.) και άλλες διατάξεις".
Ερωτάται το Σώμα: Γίνεται δεκτό το νομοσχέδιο επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΔΑΜ ΡΕΓΚΟΥΖΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Οικονομικών "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημοσίου Χρέους (ΟΔ.ΔΗ.Χ.) και άλλες διατάξεις" έγινε δεκτό, κατά πλειοψηφία, επί της αρχής.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 23.40' λύεται η συνεδρίαση για αύριο, Τετάρτη 17 Ιουνίου 1998 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών: "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημοσίου Χρέους (ΟΔ.ΔΗ.Χ.) και άλλες διατάξεις", σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

