
Πέμπτη 11 Σεπτεμβρίου 2003
ΣΥΝΕΔΡΙΑΣΗ Λ΄
ΠΙΝΑΚΑΣ ΠΕΡΙΕΧΟΜΕΝΩΝ
ΠΕΡΙΟΔΟΣ Ι΄
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΘΕΜΑΤΑ
Α. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1) Κατάθεση αναφορών, σελ.
2) Συζήτηση επικαίρων ερωτήσεων:
α) της Βουλευτού της Νέας Δημοκρατίας και Δ΄ Αντιπροέδρου της Βουλής κυρίας ?ννας Ψαρούδα-Μπενάκη προς τον Υπουργό Δικαιοσύνης, σχετικώς με την ανέγερση νέου κτιρίου για το Ειρηνοδικείο Αθηνών κλπ., σελ.
β) του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Ανάπτυξης, σχετικώς με την εγκατάσταση εργοστασίου καύσης επικίνδυνων βιομηχανικών λυμάτων και τοξικών αποβλήτων στην περιοχή της Λάρυμνας κλπ., σελ.
Β. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί της αρχής του σχεδίου νόμου του Υπουργείου Εθνικής ?μυνας: «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.)», σελ.
2. Κατάθεση σχεδίων νόμων:
α) Οι Υπουργοί Εργασίας και Κοινωνικών Ασφαλίσεων, Εξωτερικών και Οικονομίας και Οικονομικών: «Κύρωση της Συμφωνίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την τελική ρύθμιση της αποζημίωσης εισφορών κοινωνικής ασφάλισης των επαναπατριζομένων Ελλήνων πολιτικών προσφύγων από τη Ρουμανία», σελ.
β) Οι Υπουργοί Πολιτισμού, Οικονομίας και Οικονομικών, Εξωτερικών και Εθνικής Παιδείας και Θρησκευμάτων, κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Καζακστάν για συνεργασία στον τομέα της παιδείας και του πολιτισμού», σελ.
γ) Οι Υπουργοί Ανάπτυξης, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τυνησίας για συνεργασία στους τομείς της επιστήμης και της τεχνολογίας», σελ.
δ) Οι Υπουργοί Μεταφορών και Επικοινωνιών, Εξωτερικών και Οικονομίας και Οικονομικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Γιουγκοσλαβίας για διεθνείς οδικές μεταφορές επιβατών και εμπορευμάτων», σελ.
3) Κατάθεση έκθεσης Διαρκούς Επιτροπής:
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης «Τροποποίηση του ν. 2323/1995, Υπαίθριο Εμπόριο και άλλες διατάξεις», σελ.
ΟΜΙΛΗΤΕΣ
Α. Επί των επικαίρων ερωτήσεων:
ΜΠΕΝΑΚΗ-ΨΑΡΟΥΔΑ Α., σελ.
ΠΕΤΣΑΛΝΙΚΟΣ Φ., σελ.
ΤΣΙΟΓΚΑΣ Δ., σελ.
ΚΑΛΑΦΑΤΗΣ Α., σελ.
Β. Επί του σχεδίου νόμου του Υπουργείου Εθνικής ?μυνας:
ΑΛΑΜΠΑΝΟΣ Δ., σελ
ΑΡΣΕΝΗΣ Γ., σελ.
ΚΟΡΤΣΑΡΗΣ Ν., σελ.
ΚΟΣΙΩΝΗΣ Π., σελ.
ΚΟΤΣΩΝΗΣ Θ., σελ.
ΜΗΤΣΟΤΑΚΗΣ Κ., σελ.
ΜΠΕΝΑΚΗ-ΨΑΡΟΥΔΑ Α., σελ.
ΠΑΥΛΟΠΟΥΛΟΣ Π., σελ.
ΣΠΥΡΙΟΥΝΗΣ Κ., σελ.
ΦΛΩΡΙΝΗΣ ΑΘ.., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ Λ΄ 
Πέμπτη 11 Σεπτεμβρίου 2003


Αθήνα, σήμερα στις 11 Σεπτεμβρίου 2003, ημέρα Πέμπτη και ώρα 10.56΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα. 
(Ανακοινώνονται προς το Τμήμα από την κ. Μάρω Κοντού, Βουλευτή Α΄ Αθηνών τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ, κατέθεσε αναφορά με την οποία ο Αγροτικός Συνεταιρισμός Εσπεριδοκαλλιεργητών Χίου, ζητεί την άμεση χορήγηση φαρμάκων για την καταπολέμηση των ποντικιών.
2) Η Βουλευτής Μεσσηνίας κ. ΣΟΦΙΑ ΚΑΛΑΝΤΖΑΚΟΥ, κατέθεσε αναφορά με την οποία Εκπρόσωποι της Νομαρχιακής Αυτοδιοίκησης Μεσσηνίας, ο Πρόεδρος της ΣΥΚΙΚΗΣ, ζητούν την επίλυση προβλημάτων για την ομαλή εξαγωγή των σύκων.
3) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΣΤΑΥΡΟΣ ΣΚΟΠΕΛΙΤΗΣ, κατέθεσαν αναφορά με την οποία οι Ενώσεις Μηχανικών Εμπορικού Ναυτικού και Κατωτέρων Πληρωμάτων Μηχανής Ε.Ν. «Ο ΣΤΕΦΕΝΣΩΝ», διαμαρτύρονται για την κατάργηση του ξενώνα και τη διάλυση της Εστίας Ναυτικών.
4) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία η Ένωση Γονέων Μαθητών Δήμου Χαλανδρίου, καταγγέλλει την ολιγωρία των Δήμων Χαλανδρίου και Αμαρουσίου να υλοποιήσουν την απόφαση της συστέγασης του 3ου Γυμνασίου Χαλανδρίου με το 8ο Λύκειο Αμαρουσίου.
5) Ο Β΄ Αντιπρόεδρος Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ, κατέθεσε αναφορά με την οποία ο Δήμος Βιστονίδας Νομού Ξάνθης, ζητεί την αποζημίωση των αγροτών της περιοχής, για ιολογικές προσβολές στις καλλιέργειες.
6) Η Βουλευτής Ηρακλείου κ. ΕΥΑΓΓΕΛΙΑ ΣΧΟΙΝΑΡΑΚΗ ? ΗΛΙΑΚΗ, κατέθεσε αναφορά με την οποία ο Δήμος Αρκαλοχωρίου Ν. Ηρακλείου, ζητεί την επίλυση προβλήματος σχετικά με τη δημιουργία ΤΟΕΒ στην περιοχή.
7) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ, κατέθεσε αναφορά με την οποία ο Σύλλογος Φιλάθλων Αλίμου, ζητεί την άρση της απόφασης της Επιτροπής Επαγγελματικού Αθλητισμού η οποία στερεί το πιστοποιητικό συμμετοχής του Συλλόγου στο πρωτάθλημα της Α2 κατηγορίας καλαθοσφαίρισης.
8) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ- ΑΚΑΤΕΡΙΝΑΡΗ, κατέθεσαν αναφορά με την οποία η Ένωση Ελευθέρων Επαγγελματιών Νήσου Ρόδου, ζητεί να εφαρμοσθεί σχετικά με το all inclusive ότι ισχύει και στις άλλες Ευρωπαϊκές Χώρες.
9) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία το Επαρχείο Θήρας, ζητεί τη στελέχωση της Τοπικής Υπηρεσίας του ΟΑΕΔ στη Σαντορίνη.
10) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία η Ένωση Συνταξιούχων Αυτοκινητιστών Αθηνών ? Περιχώρων, ζητεί την επίλυση αιτημάτων που απασχολούν τα μέλη του.
11) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία ο Σύνδεσμος Ξενοδοχοϋπαλλήλων Ν. Ηρακλείου, ζητεί την επίλυση αιτημάτων που αφορούν τον τρόπο λειτουργίας του Ταμείου τους.
12) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία η Πανελλήνια Ομοσπονδία Τυφλών, ζητεί την επίλυση αιτημάτων που αφορούν την ειδική αγωγή των τυφλών.
13) Οι Βουλευτές κύριοι ΠΑΝΑΓΙΩΤΗΣ ΛΑΦΑΖΑΝΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία το Σωματείο Μακαρονοτεχνιτών Πειραιώς ? Αθηνών, ζητεί την επίλυση αιτημάτων που τους απασχολούν.
14) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΑΝΑΓΙΩΤΗΣ ΛΑΦΑΖΑΝΗΣ, κατέθεσαν αναφορά με την οποία ο Σύνδεσμος Προσωπικού Αστικών και Υπεραστικών Συγκοινωνιών Μεσσηνίας, ζητεί τη χορήγηση 10 αδειών λεωφορείων καθώς και 2 άδειες στο Αστικό ΚΤΕΛ σε εργαζόμενους οδηγούς.
15) Οι Βουλευτές κύριοι ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία το Σωματείο Τεχνικών Εκπαιδευτικών Ειδικής Αγωγής του Κέντρου Ψυχικής Υγιεινής, ζητεί την επίλυση αιτήματος που τους απασχολεί.
16) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία το ??ΚΤΕΛ Ρεθύμνου Α.Ε.??, ζητεί τη βιωσιμότητα των τεσσάρων Νομαρχιακών συγκοινωνιακών φορέων καθώς και τη συγκοινωνιακή αυτοδιοίκηση κάθε Νομού.
17) Η Βουλευτής Θεσσαλονίκης κυρία ΑΣΗΜΙΝΑ ΞΗΡΟΤΥΗ ? ΑΙΚΑΤΕΡΙΝΑΡΗ, κατέθεσε αναφορά με την οποία ο Σύλλογος Μηχανικών Διπλωματούχων Ανωτάτων Σχολών Ν. Ζακύνθου, ζητεί την επίλυση προβλημάτων που προκύπτουν από τη δυσλειτουργία της Πολεοδομίας Ζακύνθου.
18) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ, κατέθεσαν αναφορά με την οποία ο Δήμος Μύρινας και το Επαρχείο Λήμνου, ζητούν την άμεση χρηματοδότηση του έργου για την κατασκευή ολοκληρωμένου αποχετευτικού δικτύου και μονάδας επεξεργασίας λυμάτων στην πόλη της Μύρινας.
19) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία το Σωματείο Εργαζομένων στα Μεταλλεία της ΛΑΡΚΟ στο Νέο Κόκκινο Θήβας, ζητεί την επίλυση αιτημάτων που απασχολούν τους εργαζομένους στα Μεταλλεία.
20) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ, κατέθεσαν αναφορά με την οποία η Ομοσπονδία Εμπορικών Συλλόγων Β.Δ,. Ελλάδας και Νήσων, ζητεί την ικανοποίηση των αιτημάτων φορέων της Λευκάδας η οποία πρόσφατα επλήγει από σεισμό.
21) Η Βουλευτής Αθηνών κυρία ΜΑΡΙΑ ΔΑΜΑΝΑΚΗ, κατέθεσε αναφορά με την οποία ο κ. Αργυρούδης Ιωάννης, ζητεί την επανεξέταση της απόρριψης του αιτήματός του για σύνταξη, ως άτομο με ειδικές ανάγκες.
22) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ, κατέθεσε αναφορά με την οποία ο Σύνδεσμος Οδηγών Υπαλλήλων Ταξί και Αγοραίων Ν. Μαγνησίας «ΑΡΓΩ», ζητεί την ικανοποίηση φορολογικού και εργασιακού αιτήματος του κλάδου των οδηγών Ταξί. 
23) Η Βουλευτής Μεσσηνίας κ. ΣΟΦΙΑ ΚΑΛΑΝΤΖΑΚΟΥ, κατέθεσε αναφορά με την οποία ο Αθλητικός Σύλλογος Ανδρούσας Νομού Μεσσηνίας, ζητεί οικονομική ενίσχυση για τη συνέχιση των δραστηριοτήτων του.
24) Ο Γ΄ Αντιπρόεδρος Βουλής και Βουλευτής Αττικής κ. ΚΩΝΣΤΑΝΤΙΝΟΣ ΒΡΕΤΤΟΣ, κατέθεσε αναφορά με την οποία η ΄Ενωση Αγροτικών Συνεταιρισμών Αττικής ζητεί τη λήψη μέτρων για την εξυγίανση της Ένωσης.
25) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ, κατέθεσε αναφορά με την οποία ζητεί την επίλυση προβλήματος σχετικά με την εξαγωγή της φετινής παραγωγής των ξηρών σύκων.
26) Ο Βουλευτής Εύβοιας κ. ΓΕΩΡΓΙΟΣ ΠΑΠΑΓΕΩΡΓΙΟΥ, κατέθεσε αναφορά με την οποία το Σωματείο Καταστηματαρχών Κουρέων ? Κομμωτών Ευβοίας «ΟΙ ΑΓΙΟΙ ΑΝΑΡΓΥΡΟΙ», ζητεί την τροποποίηση του Π. Δ. 148/ 94, για την αναβάθμιση του επαγγέλματος των κομμωτών.
27) Ο Βουλευτής Κοζάνης κ. ΗΛΙΑΣ ΒΛΑΧΟΠΟΥΛΟΣ, κατέθεσε αναφορά με την οποία το Επιμελητήριο Κοζάνης ζητεί τη λήψη μέτρων για τον περιορισμό της ανεξέλεγκτης επέκτασης των Υπεραγορών στην περιοχή, γεγονός που απειλεί τη βιωσιμότητα μεγάλου αριθμού μικρομεσαίων Επιχειρήσεων.
28) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ, κατέθεσε αναφορά με την οποία ο Σύλλογος Εργαζομένων στο Θεραπευτήριο Χρονίων Παθήσεων Παίδων Δωδεκανήσου «Ο ΑΓΙΟΣ ΑΝΔΡΕΑΣ», ζητεί τη λήψη μέτρων για την αποφυγή της οικονομικής κατάρρευσης του Θεραπευτηρίου .
29) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ, κατέθέσε αναφορά με την οποία το Περιφερειακό Τμήμα Πελοποννήσου του Τεχνικού Επιμελητηρίου Ελλάδος ζητεί την αναγνώριση και ως Master των χορηγουμένων διπλωμάτων των Ελληνικών Πολυτεχνείων.
30) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ, κατέθεσε αναφορά με την οποία ο Σύλλογος Υπαλλήλων Εμμίσθων Υποθηκοφυλακείων και Κτηματολογικών Γραφείων Περιφέρειας Εφετείου Αθηνών, ζητεί την επίλυση θεμάτων που σχετίζονται με την οργάνωση, τη λειτουργία και την εν γένει υπηρεσιακή κατάσταση των εργαζομένων στο χώρο. 
31) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία η Νομαρχιακή Αυτοδιοίκηση Μεσσηνίας ζητεί την ίδρυση και στελέχωση υπηρεσίας με έμπειρο προσωπικό, για τη χορήγηση αδειών εργασίας στους αλλοδαπούς.
32) Ο Βουλευτής Λάρισας κ. ΧΡΗΣΤΟΣ ΖΩΗΣ κατέθεσε αναφορά με την οποία ο Δήμος Νίκαιας Νομού Λάρισας ζητεί την άμεση εκτέλεση αντιπλημμυρικών έργων στις πληγείσες περιοχές του Δήμου.
33) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι Αγροτικοί Φορείς του Δήμου Κηρέως Νομού Εύβοιας ζητούν την αποζημίωση των βαμβακοκαλλιεργητών της περιοχής για τη ζημιά που υπέστη η παραγωγή, από «πράσινο σκουλίκι».
34) Ο Βουλευτής Εύβοιας κ. ΓΕΩΡΓΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Ομοσπονδία Επαγγελματικών Βιοτεχνικών και Εμπορικών Σωματείων Νομού Φθιώτιδας ζητεί την αναπροσαρμογή των συμβάσεων, των συμβεβλημένων με το ΙΚΑ οδοντοτεχνικών εργαστηρίων.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1026/21-7-03 ερώτηση του Βουλευτή κ. Παναγιώτη Αδραχτά δόθηκε με το υπ? αριθμ. 14975/13-8-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο βουλευτής κ. Π. Aδραχτάς, σας πληροφορούμε τα εξής:
Σύμφωνα με τις διατάξεις του άρθρου 36 του Ν. 2459/97, προβλέπεται επιχορήγηση σε βιομηχανικές και βιοτεχνικές μονάδες, εμπορικά καταστήματα, αγροτικές εκμεταλλεύσεις, άλλες επιχειρήσεις και μη κερδοσκοπικού χαρακτήρα φορείς που. πλήττονται από πλημμύρες και λοιπές θεομηνίες εκτός σεισμών. Η επιχορήγηση συνίσταται στη δωρεάν χρηματική ενίσχυση από το Πρόγραμμα Δημοσίων Επενδύσεων και- καταβάλλεται στους δικαιούχους μέσω του ΕΟΜΜΕΧ. Το ύφος της επιχορήγησης καθορίζεται με Κοινή απόφαση των Υπουργών Οικονομίας & Οικονομικών, Ανάπτυξης και ΠΕΧΩΔΕ.
Εφόσον εκδοθεί η σχετική απόφαση, η αρμόδια Υπηρεσία μας θα προβεί στις αναγκαίες ενέργειες για την εγγραφή του συγκεκριμένου ποσού στο ΠΔΕ και στη χρηματοδότηση του ΕΟΜΜΕΧ, ο οποίος θα καταβάλει την επιχορήγηση στους δικαιούχους.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
2. Στην με αριθμό 1060/22-7-03 ερώτηση του Βουλευτή κ. Ιωάννη Βαρβιτσιώτη δόθηκε με το υπ? αριθμ. 177/14-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Bαρβιτσιώτης, για τα θέματα της αρμοδιότητάς μας, σας πληροφορούμε τα εξής:
Η Διεύθυνση Προστασίας Δασών και Φ.Π. μέσα στα πλαίσια των προληπτικών μέτρων για τις πυρκαγιές προέβη, για την τρέχουσα αντιπυρική περίοδο, στις παρακάτω ενέργειες:
- Έγιναν ήδη οι προσλήψεις εποχιακού προσωπικού διαφόρων ειδικοτήτων (42 Δασολόγων ΠΕ, 46 Δασοπόνων ΤΕ, 1058 εργατών και 81 ειδικών δασικής προστασίας) σύμφωνα με την κατανομή τους, ανάλογα με τις ανάγκες και την επικινδυνότητα, από όλες τις δασικές Υπηρεσίες της Χώρας στις οποίες και ήδη έχουν συγκροτηθεί συνεργεία δασεργατών για τις προληπτικές εργασίες καθαρισμών κ.λ.π.
- Διασφαλίσαμε την έγκριση ποσού 2.950.000 ? το οποίο και έχει ήδη διανεμηθεί και διατεθεί στις Δασικές Υπηρεσίες για τη συντήρηση - διάνοιξη - βελτίωση - ασφαλτόστρωση των δασικών δρόμων.
- Ολοκληρώσαμε τις ενέργειες για την προμήθεια 300 προκατασκευασμένων μεταλλικών δεξαμενών ύδατος (50 και 100 κ.μ.), ειδικής κατασκευής για την λήψη ύδατος από τα πυροσβεστικά οχήματα και ελικόπτερα. Έγινε η κατανομή τους και έχει αρχίσει η τοποθέτηση και η παραλαβή τους, σε επιλεγμένες θέσεις σε όλα τα Δασαρχεία της Χώρας.- Οι θέσεις τοποθέτησής τους επιλέχθηκαν μετά από συνεργασία των Δασικών με ης Πυροσβεστικές Αρχές κάθε περιοχής.
Ο Υφυπουργός
Φ. ΧΑΤΖΗΜΙΧΑΛΗΣ»
3. Στην με αριθμό 1092/22-7-03 ερώτηση του Βουλευτή κ. Σπυρίδωνα Ταλιαδούρου δόθηκε με το υπ? αριθμ. 183/14-8-2003 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής Κ. Σπ. Tαλιαδούρoς, για τα θέματα της αρμοδιότητάς μας, σας πληροφορούμε τα εξής:
- Το Υπουργείο Γεωργίας, Δ/νση Προστασίας Φυτικής Παραγωγής είναι αρμόδιο για τη χορήγηση των εγκρίσεων κυκλοφορίας των γεωργικών φαρμάκων. Η έγκριση κυκλοφορίας στα γεωργικά φάρμακα χορηγείται μετά από έλεγχο που γίνεται σύμφωνα με τις αρχές της οδηγίας 91/414/ΕΟΚ, που εφαρμόζονται από όλα τα κράτη της Ε.Ε., και αφού διασφαλισθεί ότι εκτός από κατάλληλα για το σκοπό που προορίζονται είναι ΑΚΙΝΔΥΝΑ για το περιβάλλον και τον καταναλωτή.
- Για την προστασία των παραγωγών, από τα φυτοφάρμακα που χρησιμοποιούν, πέρα από τις γενικές ενημερώσεις που τους γίνονται, οι ετικέτες των σκευασμάτων περιέχουν όλες τις απαραίτητες οδηγίες χρήσης, για να μην υπάρξει κίνδυνος σ΄ αυτούς, στο περιβάλλον και στους καταναλωτές των παραγόμενων προϊόντων.

- Η σωστή σήμανση και χρήση των σκευασμάτων ελέγχεται από τις κατά τόπους Δ/νσεις γεωργίας και για τους παραβάτες προβλέπονται αυστηρότατες κυρώσεις.
- Για την προστασία των καταναλωτών ορίζονται ανώτατα όρια υπολειμμάτων (MRLs), στα επίπεδα που αναμένονται από την ορθή και εντελώς απαραίτητη χρήση κάθε γεωργικού φαρμάκου, υπό την προϋπόθεση ότι είναι αποδεκτά από τοξικολογικής άποψης.
- Για τον έλεγχο των υπολειμμάτων γεωργικών φαρμάκων στα φυτικά προϊόντα η Διεύθυνση Προστασίας Φυτικής παραγωγής του Υπουργείου Γεωργίας, σε εφαρμογή Κοινοτικής Νομοθεσίας, καταρτίζει κάθε χρόνο ένα ετήσιο πρόγραμμα ελέγχου των υπολειμμάτων σε όλα τα φυτικά προϊόντα που κυκλοφορούν στη χώρα μας. Τα αποτελέσματα των ελέγχων κάθε χρόνο διαβιβάζονται σε αρμόδιο γραφείο της Ε.Ε. το οποίο συγκεντρώνει τα αποτελέσματα από όλα τα Κ - Μ τα επεξεργάζεται και τα δίνει στη δημοσιότητα μέσω του διαδικτύου.
- Οι εργαστηριακοί έλεγχοι διενεργούνται στα ειδικά για τον έλεγχο των υπολειμμάτων εργαστήρια του Μ Φ Ι. και των ΠΚΠΦ και Π.Ε.
- Σε όσες περιπτώσεις ανιχνεύονται υπολείμματα ανώτερα από τα επιτρεπτά, (που σχεδόν πάντα προέρχονται από αλόγιστη και μη εγκεκριμένη χρήση των γεωργικών φαρμάκων από τους παραγωγούς) κινείται η διαδικασία για την επιβολή των αυστηρότατων κυρώσεων που προβλέπονται από τον Ν. 721/77 και την ενημέρωση των παραγωγών για την μελλοντική τους συμμόρφωση.
- Το Υπ. Γεωργίας κάθε χρόνο αυξάνει τον έλεγχο των δειγμάτων των φυτικών προϊόντων που παράγονται ή εισάγονται στη χώρα μας ώστε να διασφαλιστεί ότι θα κυκλοφορούν τρόφιμα τα οποία δεν θα φέρoυν υπολείμματα ανώτερα από αυτά που έχουν ορισθεί και είναι ακίνδυνα για τον καταναλωτή.
- Ο Ο.Γ.Ε.Ε.Κ.Α. «ΔΗΜΗΤΡΑ» στο πλαίσιο του Προγράμματος «Συνεχιζόμενη Επαγγελματική κατάρτιση» υπόχρεων αγροτών του πρωτογενούς τομέα (ενταγμένο στο Ε.Π. του Υπ. Εργασίας ? Γ΄ ΚΠΣ) υλοποιεί προγράμματα 150 ωρών στα κέντρα «ΔΗΜΗΤΡΑ», με θέματα εκτός των άλλων και φυτικής παραγωγής. Σε αυτά περιλαμβάνονται αφενός θέματα γενικού οικονομογεωργικού περιεχομένου με γενική αναφορά στην προστασία - αναβάθμιση του περιβάλλοντος καθώς και στις προϋποθέσεις διατήρησης του περιβάλλοντος και αφετέρου, ειδικά θέματα εκπαίδευσης ανάλογα με την καλλιέργεια, με εκτενή αναφορά στην ορθολογική χρήση φυτοπροστατευτικών προϊόντων, υπολειμμάτων φυτοπροστατευτικών προϊόντων, προγραμμάτων φυτοπροστασίας κ.λ.π.
Ενδεικτικά σας αναφέρουμε θέματα που υπάρχουν Πρόγραμμα Κατάρτισης αγροτών σε δύο Προγράμματα:
α) Πρόγραμμα της καλλιέργειας, βαμβακιού:
Λίπανση βαμβακιού, είδος λιπάσματος, ποσότητα, χρόνος, τρόπος λίπανσης, διαφυλλικές λιπάνσεις, απαραίτητος χειρισμός, αντιμετώπιση και σημασία της εδαφοανάλυσης, ορθολογική χρήση φυτοπροστατευτικών προϊόντων στο βαμβάκι, προστασία περιβάλλοντος και ζιζανιοκτονία βαμβακιού.
β) Πρόγραμμα της καλλιέργειας, καπνού:
Αντιμετώπιση ζιζανίων με ήπιες τεχνικές, έλεγχος των ζιζανίων με ζιζανιοκτόνα, είδος, τρόπος και χρόνος εφαρμογής των ζιζανιοκτόνων, ορθολογική χρήση και επίδραση ζιζανιοκτόνων στην επόμενη καλλιέργεια, φυτοπροστασία στους καπναγρoύς, γεωργικά φάρμακα, νέα φυτοφάρμακα, υπολείμματα φυτοφαρμάκων και φιλικά προς το περιβάλλον σκευάσματα.
- Στην περιοχή του Θεσσαλικού Κάμπου (Νομοί Καρδίτσας- Λάρισας - Μαγνησίας - Τρικάλων και Φθιώτιδας) εφαρμόζεται από το 1996 το Πρόγραμμα «Μείωση της Νιτρορύπανσης γεωργικής προέλευσής».
Ειδικότερα κατά τη Β΄ Προγραμματική περίοδο (1995 - 1999) το πρόγραμμα εφαρμόσθηκε περίπου σε 330.000 στρέμματα, ενώ κατά την Γ΄ Προγραμματική περίοδο 2000 - 2006 το Πρόγραμμα εφαρμόζεται περίπου σε 220.000 στρέμματα (2100 δικαιούχοι). Το Πρόγραμμα είναι πενταετούς διάρκειας και στοχεύει ανάμεσα στα άλλα στη μείωση της χρήσης αζωτούχων λιπασμάτων.
Κάποια πρώτα αποτελέσματα που προκύπτουν από την εφαρμογή του Προγράμματος μείωσης της Νιτρορύπανσης στη Θεσσαλία, υποδηλώνουν μια αλλαγή της στάσης των αγροτών όσον αφορά την λίπανση των καλλιεργειών προσανατολιζόμενοι σε μια ορθολογικότερη και επιστημονικότερη προσέγγιση.
Όπως προκύπτει και από την ετήσια έκθεση του Ινστιτούτου Χαρτογράφησης και ταξινόμησης Εδαφών (ΙΧΤΕΛ) Λάρισας, η συγκέντρωση νιτρικών και αμμωνιακών ιόντων στα ελεγχθέντα αγροτεμάχια για την καλλιεργητική περίοδο 2001, μετά την ολοκλήρωση των λιπάνσεων βρέθηκαν 16,51 mg/Kg ενώ ο αντίστοιχος μέσος. όρος για το 2002 ήταν 9,52 mg/Kg. Η παραπάνω μείωση της προστιθέμενης ποσότητας των λιπασμάτων μεταφράζεται σε προοδευτική μείωση της συγκέντρωσης νιτρικών στους υπόγειους υδροφορείς.
Σε ότι αφορά τα στοιχεία των μελετών που αναφέρονται στα επικαλούμενα δημοσιεύματα, σας γνωρίζουμε έχουμε ήδη ζητήσει από τούς φορείς που τις. διενήργησαν να μας υποβάλουν όλα τα διαθέσιμα στοιχεία για την αξιολόγησή τους.
Ο Υφυπουργός
Ε. ΑΡΓΥΡΗΣ»
4. Στην με αριθμό 1134/23-7-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. έγγραφο 15043/14-8-03 από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο βουλευτής κ. Η Καλλιώρας, σας πληροφορούμε τα εξής:
Στην ενθάρρυνση της επιχειρηματικότητας και στην απλούστευση των διαδικασιών αποσκοπεί η Δράση «Ίδρυση Κέντρων Υποδοχής Επενδυτών» (ΚΥΕ), του Επιχειρησιακού Προγράμματος «ΑΝΤΑΓΩΝIΣΤΙΚΟΤΗΤΑ». Στο πλαίσιο υλοποίησης του έργου αυτού ήδη έχουν συσταθεί σε κάθε Νομό της χώρας ΚΥΕ με αντικείμενο το συντονισμό όλων των δημοσίων υπηρεσιών που συμμετέχουν στις διαδικασίες σύστασης και αδειοδότησης μιας νέας επιχείρησης.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
5. Στην με αριθμό 1185/24-7-03 ερώτηση των Βουλευτών κ. Τάκη Τσιόγκα και Σταύρου Σκοπελίτη δόθηκε με το υπ? αριθμ. 204/14-8-2003 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κ. Τ. Τσιόγκας, Σ. Σκοπελίτης, σας πληροφορούμε τα εξής: 
Η διακίνηση οίνων μεταξύ των κρατών - μελών της Ε.Ε. επιτρέπεται σύμφωνα με την κοινοτική Νομοθεσία όπως επίσης και η εισαγωγή από τρίτες χώρες για περιορισμένες ποσότητες. Οι ποσότητες αυτές έχουν καθοριστεί με ειδικές συμφωνίες που έχει συνάψει η Ε.Ε. με τις χώρες αυτές.
Στις ετικέτες των οίνων αυτών αναφέρεται υποχρεωτικά η χώρα προέλευσης ώστε, ο καταναλωτής να μπορεί να διακρίνει εάν ο οίνος είναι ελληνικός, ή αλλοδαπής προέλευσης. Επιπλέον όλοι οι οίνοι που εισάγονται από τρίτες χώρες ή διακινούνται από άλλες χώρες της Ε.Ε. είναι στην μεγαλύτερη ποσότητά τους απλοί επιτραπέζιοι και ως εκ τούτου δεν δρουν ανταγωνιστικά με εγχώρΙΟ1Jς οίνους ονομασίας προέλευσης. Η πτώση των πωλήσεων κυρίως οφείλεται στις υψηλές τιμές διάθεσης αυτών στους χώρους πώλησης (εστιατόρια, καταστήματα κ.λ.π.). Κατόπιν των ανωτέρω εκτεθέντων, πιστεύουμε ότι η αντιμετώπιση του προβλήματος μπορεί να επιτευχθεί μόνο με συνεχή προσπάθεια ποιοτικής βελτίωσης των παραγόμενων οίνων και προώθηση αυτών με κατάλληλα εμπορικά δίκτυα σε περισσότερες αγορές της χώρας και του εξωτερικού.
Ο Υφυπουργός
Ε. ΑΡΓΥΡΗΣ»
6. Στην με αριθμό 1196/24-7-2003 ερώτηση του Βουλευτή κ. Αντώνη Μπέζα δόθηκε με το υπ? αριθμ. 112/18-8-03 έγγραφο από τον Υφυπουργό Περιβάλλοντος, Χωροταξίας και Δημόσιων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή ότι το θέμα που θίγεται στην Ερώτηση είναι αρμοδιότητας των Νομαρχιακών Αυτοδιοικήσεων Θεσπρωτίας και Πρέβεζας και κατ΄ επέκταση του Υπουργείου Εσωτερικών, Δημόσιας Διοίκησης και Αποκέντρωσης, το οποίο είναι συναποδέκτης της Ερώτησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
7. Στην με αριθμό 1197/24-7-03 ερώτηση του Βουλευτή κ. Νικόλαου Κατσαρού δόθηκε με το υπ? αριθμ. Β-4134/18-8-2003 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 1197/24-07-03 που κατέθεσε στη Βουλή ο Βουλευτής κ. Νικ. Κατσαρός, σύμφωνα με το αριθμ. πρωτ. 50012/195 Α/06-08-04 έγγραφο του Οργανισμού Σιδηροδρόμων Ελλάδος σας πληροφορούμε τα παρακάτω:
1. Στην Χ.Θ. 5+300 της νέας σιδηροδρομικής γραμμής Ραψάνης - Ν. Πόρων (περιοχή Πυργετoύ - θέση Τσατάλι) έχει ήδη κατασκευασθεί υπόγεια διάβαση, διαστάσεων 3Χ3μ., που έχει σκοπό την εξυπηρέτηση των αγροτών και κτηνοτρόφων της περιοχής, καθώς και την διέλευση μικρών αγροτικών μηχανημάτων.
2. Η μελέτη της νέας σιδηροδρομικής γραμμής Ραψάνης - Ν. Πόρων δεν προέβλεπε την κατασκευή αυτής. Παρόλα αυτά κατόπιν αιτήματος του τοπικού αγροτικού συνεταιρισμού όσο και του Δήμου Κάτω Ολύμπου, κατασκευάσθηκε η πρoαναφερθεiσα Κάτω Διάβαση.
3. Στις συναντήσεις που είχαν γίνει μεταξύ τοπικών παραγόντων και ΕΡΓΟΣΕ, είχε συμφωνηθεί ότι η μεν ΕΡΓΟΣΕ θα κατασκεύαζε το τεχνικό, πράγμα που έκανε άμεσα, η δε Δημοτική Αρχή θα εξασφάλιζε με απαλλοτριώσεις ή με άλλο τρόπο τις αναγκαίες μικρές εκτάσεις για την κατασκευή των προσβάσεων της υπόγειας διάβασης και της σύνδεσής της με το υφιστάμενο αγροτικό οδικό δίκτυο, ενέργειες που δεν έγιναν μέχρι σήμερα.
4. Σε πρόσφατη συνάντηση, η ΕΡΓΟΣΕ ενημέρωσε τον νέο Δήμαρχο Κάτω Ολύμπου για το θέμα και για τη δέσμευση που είχε αναλάβει η προηγούμενη Δημοτική Αρχή να εξασφαλίσει τις μικρές εκτάσεις που απαιτούνται για την ολοκλήρωση των προσβάσεων, ερχόμενοι σε συνεννόηση με τους δύο αγρότες -δημότες του.
5. Η μη εξασφάλιση των απαιτούμενων εκτάσεων από την Δημοτική Αρχή (που είναι της τάξης των 300 τ.μ.) ήταν η αιτία που μέχρι σήμερα δεν ολοκληρώθηκε το παραπάνω τεχνικό.
6. Η ΕΡΓΟΣΕ, παρ΄ όλα αυτά μελέτησε μια λύση άμεσης εφαρμογής για την ολοκλήρωση της διάβασης η οποία θα κινείται στα όρια του υπάρχοντος στενού αγροτικού .δρόμου ώστε να λειτουργήσει η κάτω διάβαση εντός του καλοκαιριού.
7. Όταν ο Δήμος Κάτω Ολύμπου εξασφαλίσει τις εκτάσεις που απαιτούνται η κάτω διάβαση θα ολοκληρωθεί σύμφωνα με τα αρχικά προβλεπόμενα και συμφωνηθέντα.
Ο Υπουργός
ΧΡΙΣΤΟΣ ΒΕΡΕΛΗΣ»
8. Στην με αριθμό 1206/24-7-03 ερώτηση του Βουλευτή κ. Ιωάννη Λαμπρόπουλου δόθηκε με το υπ΄ αριθμ. 114/18-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή ότι το θέμα που θίγεται στην Ερώτηση είναι αρμοδιότητας της Νομαρχιακής Αυτοδιοίκησης Μεσσηνίας και κατ' επέκταση του Υπουργείου Εσωτερικών, Δημόσιας Διοίκησης και Αποκέντρωσης, το οποίο είναι συναποδέκτης της ερώτησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
9. Στην με αριθμό 1214/24-7-03 ερώτηση του Βουλευτή κ. Γεωργίου Παπαγεωργίου δόθηκε με το υπ΄ αριθμ. 115/18-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) του ΥΠΕΧΩΔΕ τα εξής:
Η ανωτέρω Υπηρεσία έχει συντάξει σχέδιο Κοινής Υπουργικής Απόφασης με θέμα «Οριοθέτηση περιοχών και πιστωτικές διευκολύνσεις για την αποκατάσταση των ζημιών από το σεισμό της 18ης lουνίου 2003 σε περιοχές του Δήμου Μεσσαπίων του Νομού Εύβοιας» το οποίο έχει στείλει από την 24η Ιουλίου 2003 στο Υπουργείο Οικονομίας και Οικονομικών για υπογραφή.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
10. Στην με αριθμό 1223/24-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ΄ αριθμ. 116/18-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Εγγειοβελτιωτικών Έργων (Δ7) του ΥΠΕΧΩΔΕ ότι υπάρχει πρόβλεψη για άρδευση της Ν.Δ. Αχαΐας από το φράγμα Πηνειού και έχουν συνταχθεί στο παρελθόν οι σχετικές μελέτες που χρήζουν πλέον επικαιροποίησης και προσαρμογών.
Βάσει του Ν.3881/58, ο προγραμματισμός των εγγειοβελτιωτικών έργων γίνεται από το Υπουργείο Γεωργίας, προς το οποίο κοινοποιείται η ερώτηση.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
11. Στην με αριθμό 1238/24-7-03 ερώτηση του Βουλευτή κ. Νικολάου Νικολόπουλου δόθηκε με το υπ? αριθμ. Φ.15/423/ΑΣ294δις/18-8-03 έγγραφο από τον Υπουργό Εξωτερικών η ακόλουθη απάντηση:
«Σε απάντηση της παραπάνω ερώτησης σας γνωρίζουμε τα εξής:
Είναι γνωστή η αρνητική πολιτική του τουρκικού κράτους απέναντι στο Οικουμενικό Πατριαρχείο.
Η άρνηση αναγνώρισης του οικουμενικού του χαρακτήρα και της πνευματικής και κανονικής θέσης την οποία κατέχει, τόσο μεταξύ των Ορθοδόξων, όσο και στον παγκόσμιο χώρο, αντιστρατεύεται τον σεβασμό και την αναγνώριση των οποίων χαίρει το Πατριαρχείο Κωνσταντινούπολης σε διεθνές επίπεδο.
Η άρνηση λειτουργίας της Θεολογικής Σχολής της Χάλκης, ένα από τα πολλά μέτρα περιορισμού των θρησκευτικών δραστηριοτήτων του, συναντά ομοίως διεθνή κριτική.
Διάφορα άλλα μέτρα που αποβλέπουν στην παρεμπόδιση της λειτουργίας του και στην αποστέρηση των περιουσιακών του δικαιωμάτων, καταγράφονται διεθνώς ως ενέργειες περιορισμού της θρησκευτικής ελευθερίας στην Τουρκία.
Τα ζητήματα αυτά, που ορθώς τίθενται στην Ερώτηση, αποτελούν πάντοτε αντικείμενο των διμερών επαφών μεταξύ των δύο χωρών. Βασικός ωστόσο μοχλός της επιτυχούς αντιμετώπισής τους είναι η ανάγκη της ίδιας της Τουρκίας να εκδημοκρατιστεί και να ακολουθήσει μία πορεία προσαρμογής προς τα ευρωπαϊκά δεδομένα, που θα την κατατάξει ανάμεσα στα ευρωπαϊκά κράτη.
Είναι γνωστό ότι η ευρωπαϊκή πορεία της γειτονικής χώρας, την οποία επιθυμεί η συντριπτική πλειονότητα του τουρκικού λαού και την οποία φέρεται να ενστερνίζεται και το ίδιο το κατεστημένο ως μόνη οδό για την Τουρκία, απαιτεί την εκ μέρους της χώρας αυτής συμμόρφωση με τα πολιτικά κριτήρια της Κοπεγχάγης και την εναρμόνιση της νομοθεσίας και διοικητικής πρακτικής της με το ευρωπαϊκό κεκτημένο.
Μάλιστα, στο πλαίσιο της εταιρικής σχέσης της Τουρκίας με την Ευρωπαϊκή Ένωση, έχει υποδειχθεί σαφώς στην Τουρκία ότι αναμένεται να συμμορφωθεί προς όλες τις διεθνείς της υποχρεώσεις, ιδίως στον τομέα των δικαιωμάτων του ανθρώπου, συμπεριλαμβανομένων των αποφάσεων του Ευρωπαϊκού Δικαστηρίου Ανθρωπίνων Δικαιωμάτων. Οι προτεραιότητες αυτές που υπέδειξε η Ευρωπαϊκή Ένωση στο πλαίσιο της εταιρικής σχέσης, περιλαμβάνουν επίσης την εγγύηση των δικαιωμάτων και ελευθεριών που αναφέρονται στην Ευρωπαϊκή Σύμβαση Ανθρωπίνων Δικαιωμάτων, καθώς και την εφαρμογή τους.
Η Ευρωπαϊκή Ένωση αλλά και η Ελληνική Κυβέρνηση παρακολουθούν με προσοχή και ενδιαφέρον τις νομοθετικές μεταρρυθμίσεις που έχει αναλάβει η Τουρκία σχετικά με το θέμα. Η τουρκική προσέγγιση σ' αυτό το ζήτημα θα αποτελέσει ένα δείγμα γραφής σε ό,τι αφορά την επιθυμία της τουρκικής Πολιτείας να προχωρήσει στις μεταρρυθμίσεις που απαιτούνται ώστε να προσεγγίσει το ευρωπαϊκό επίπεδο στους τομείς της ισότιμης μεταχείρισης των πολιτών, του σεβασμού των Ανθρωπίνων Δικαιωμάτων και ιδιαίτερα των δικαιωμάτων των εθνικών και θρησκευτικών μειονοτήτων, μέσα στις οποίες ουσιαστικό ρόλο για την επιβίωσή τους και την ισότιμη παρουσία τους στο πλαίσιο της τουρκικής κοινωνίας έχει η ακώλυτη κυριότητα και διαχείριση της εκκλησιαστικής και κοινοτικής περιουσίας προς όφελος του συνόλου όχι μόνον κάθε συγκεκριμένης μειονότητας, αλλά και της ίδιας της τουρκικής κοινωνίας.
Ο Υπουργός
ΓΙΩΡΓΟΣ Α. ΠΑΠΑΝΔΡΕΟΥ»
12. Στην με αριθμό 1246/24-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 212/14-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Κ. Tσιπλάκης, σας πληροφορούμε τα εξής:
Η OLAF έκανε έλεγχο κατά τη διάρκεια του 2002 σε πέντε εταιρείες που είχαν εντάξει εκτάσεις στο πρόγραμμα μακροχρόνιας Παύσης.
Την ίδια περίοδο γινόταν πανελλαδικός έλεγχος από πλευράς Υπουργείου σε ολόκληρο το Πρόγραμμα από την Κεντρική Επιτροπή Παρακολούθησης και Ελέγχου (ΚΕΠΕ) του Προγράμματος που συνεστήθη από τον Υπουργό Γεωργίας για το σκοπό αυτό.
Η ΚΕΠΕ παρέδωσε πρώτη τις εκθέσεις της βάσει των οποίων έγιναν 15 απεντάξεις εκτάσεων.
Κατόπιν παρέδωσε την έκθεσή της η OLAF τον Απρίλιο του 2003 στην οποία διαπιστώνει κακοδιαχείριση των Κοινοτικών κονδυλίων και για τις 5 εταιρείες που έλεγξε, καθώς και κακή εφαρμογή του Προγράμματος για δύο από αυτές.
Η κακή εφαρμογή του Προγράμματος εκ μέρους των δύο εταιρειών είχε ήδη διαπιστωθεί από την ΚΕΠΕ και το Υπουργείο είχε ήδη αποβάλλει από το Πρόγραμμα τις εταιρείες αυτές, ενώ έχει δρομολογηθεί η διαδικασία επιστροφής από μέρους των δυο εταιρειών όλων των .ενισχύσεων που έχουν λάβει στα πλαίσια του Προγράμματος ως αχρεωστήτως καταβληθεισών.
Όσον αφορά στην κακή χρήση των Κοινοτικών κονδυλίων, η εξέταση της διαπίστωσης αυτής ανήκει στην αρμοδιότητα του ΣΔΟΕ και. των αρμοδίων εισαγγελικών αρχών και όχι του Υπουργείου Γεωργίας.
Το πόρισμα της OLAF έχει διαβιβαστεί από τον Υπουργό Γεωργίας στους αρμόδιους εισαγγελείς και το ΣΔΟΕ προκειμένου να επιληφθούν όπου κριθεί απαραίτητο.
Το Υπουργείο Γεωργίας προκειμένου να ελέγχει καλύτερα την λειτουργία των Κοινοτικών προγραμμάτων έχει ξεκινήσει τη μηχανογράφησή τους. Το Πρόγραμμα μηχανογράφησης περιλαμβάνει και «μαύρη λίστα» δικαιούχων που αποβλήθηκαν από Κοινοτικά Προγράμματα επειδή διαπιστώθηκε ότι κερδοσκοπούσαν εις βάρος των Κοινοτικών κονδυλίων. Όσοι καταχωρούνται στη μαύρη λίστα δεν θα έχουν δικαίωμα συμμετοχής σε αγροπεριβαλλοντικά προγράμματα, με προοπτική να επεκταθεί αυτό σε όλα τα Κοινοτικά Προγράμματα του Υπουργείου.
Μετά από ερώτημα του Υπουργού Γεωργίας εκδόθηκε από την ολομέλεια του Νομικού Συμβουλίου του Κράτους γνωμοδότηση, με την οποία αντιμετωπίζεται οριστικά το θέμα της επιλεξιμότητας των βοσκοτόπων τύπου χορτολίβαδο, θαμνολίβαδο και δασολίβαδο.
Ο Υφυπουργός
Ε. ΑΡΓΥΡΗΣ»
13. Στην με αριθμό 1250/24-7-03 ερώτηση του Βουλευτή κ. Σπυρίδωνα Ταλιαδούρου δόθηκε με το υπ? αριθμ. 117/18-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε .να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Εγγειοβελτιωτικών Έργων (Δ7), της Δ/νσης Περιβαλλοντικού Σχεδιασμού και της ΕΥΔΕ/ΟΣΥΕ τα εξής:
Την 23.12.2000 ψηφίστηκε η Ευρωπαϊκή Οδηγία 60Ι2000/Ε.Ε. «για τη θέσπιση πλαισίου κοινοτικής δράσης στον τομέα της πολιτικής των υδάτων». Η Οδηγία αυτή έχει ως σκοπό τη διαχείριση των υδατικών πόρων, με στόχο την προστασία και αειφορία τους. Μετά την ψήφιση της Ευρωπαϊκής Οδηγίας το ΥΠΕΧΩΔΕ κατόπιν εντολής του Πρωθυπουργού ανέλαβε να συντονίσει τις εργασίες των συναρμόδιων Υπουργείων (Υπ.ΓΕ. ΥΠ.ΕΣΔΔΑ, ΥΠ.ΑΝ. Υπουργείο Υγείας και Πρόνοιας). Ο τελικός στόχος είναι η κατάρτιση σχεδίων νόμων αφ΄ ενός μεν για την προσαρμογή της Ελληνικής νομοθεσίας στην Κοινοτική Οδηγία 60/2000/Ε.Ε. αφ? ετέρου δε για τη δημιουργία των απαραίτητων διοικητικών δομών του ελληνικού κράτους, όπως η σύσταση φορέων διαχείρισης υδατικών πόρων ανά λεκάνη απορροής ποταμού ή σύνολο περιοχών λεκάνης απορροής ποταμού κλπ. που απαιτούνται για την υλοποίηση της Οδηγίας αυτής. Η διαδικασία αυτή βρίσκεται στην τελική της φάση και θα κατατεθεί το σχετικό σχέδιο Νόμου προς ψήφιση στη Βουλή τους προσεχείς μήνες.
Η Κοινοτική Οδηγία με την οποία θα εναρμονιστεί η Εθνική νομοθεσία περιλαμβάνει και τη ρύθμιση θεμάτων σχετικών με την αειφόρα διαχείριση των υδατικών πόρων (οικολογικό όριο κλπ.).
Στο πλαίσιο του Επιχειρησιακού Προγράμματος Περιβάλλοντος (ΕΠΠΕΡ-Β'ΚΠΣ) του ΥΠΕΧΩΔΕ, υλοποιήθηκε Προγραμματική Σύμβαση (Π.Σ) από το ΥΠΕΧΩΔΕ, το Δήμο Καρδίτσας και την Αναπτυξιακή Καρδίτσας (ΑΝ.ΚΑ) για την περιοχή της λίμνης Πλαστήρα, Ν. Καρδίτσας, η οποία περιλαμβάνεται στον εθνικό κατάλογο των προτεινόμενων περιοχών για ένταξη στο Ευρωπαϊκό Οικολογικό Δίκτυο «Natura 2000» με κωδικό «Gr 1410001 περιοχή λίμνης Ταυρωπού».
Η εκπόνηση Ειδικής Περιβαλλοντικής Μελέτης (ΕΠΜ), σύμφωνα με όσα ορίζονται από το Ν.1650/86, αποτέλεσε αντικείμενο της Π.Σ, ανατέθηκε από την Αναπτυξιακή Καρδίτσας Α.Ε. και επιβλέφθηκε από επιτροπή στην οποία συμμετείχε και η Δ/νση Περιβαλλοντικού Σχεδιασμού. Η επιτροπή επίβλεψης στην τελευταία της συνεδρίαση στις 13.12.2001 εισηγήθηκε προς την ΑΝ.ΚΑ την παραλαβή της μελέτης.
Η ολοκληρωθείσα μελέτη έχει αποσταλεί στην αρμόδια Υπηρεσία να αξιολογηθεί και να προωθηθεί προς έγκριση.
Η επαναδημοπράτηση του φράγματος Συκιάς, προβλέπεται να γίνει περί τα τέλη Οκτωβρίου 2003 και έναρξη των εργασιών κατασκευής αυτού το Α? Εξάμηνο 2004. Ο προβλεπόμενος χρόνος ολοκλήρωσης αυτού, εκτιμάται στα τέλη του 2009. Ήδη, έχει εγκριθεί η απαιτούμενη πίστωση για τη δημοπράτηση αυτού, που ανέρχεται στα 175.000.000 Ευρώ.
Η διάνοιξη της σήραγγας εκτροπής του Αχελώου μήκους 17,5 χλμ. προβλέπεται να ολοκληρωθεί εντός του 2007.
Η εκτέλεση των έργων για άρδευση των 82.000 στρεμμάτων στο Ν. Καρδίτσας από το φράγμα Σμοκόβου, θα εξαρτηθεί από τη χρονική κατανομή των απαιτούμενων πιστώσεων.
Τέλος στα πλαίσια της μελέτης «Οριστική μελέτη συμπληρωματικών τεχνικών έργων σε ποταμούς και συλλεκτήρες του Ν. Καρδίτσας» εκπονήθηκαν μελέτες για την κατασκευή μόνιμων έργων στους ποταμούς Ενιππέα, Καλέντζη, Καράμπαλη και Ιταλικό. Σήμερα, βρίσκεται σε εξέλιξη η κατασκευή του υδροφράγματος στον ποταμό Ενιππέα (Δ.Δ Ιτέας και Συκεώνος) και τριών φραγμάτων στον ποταμό Καλέντζη (Δ.Δ. Πτελοπούλας, Κοσκινά και Μεταμόρφωσης). Η κατασκευή των ανωτέρω έργων γίνεται από την Περιφέρεια Θεσσαλίας με χρηματοδότηση από κονδύλια του Προγράμματος Δημοσίων Επενδύσεων. Η ολοκλήρωση των έργων αναμένεται το έτος 2004.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
14. Στην με αριθμό 1263/24-7-03 ερώτηση του Βουλευτή κ. Ευάγγελου Μπασάκου δόθηκε με το υπ? αριθμ. Β-4103/18-8-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 1263/24-07-03 που κατέθεσε στη Βουλή ο Βουλευτής κ. Ευαγ. Mπασάκος, κατά λόγο αρμοδιότητας του Υπουργείου Μεταφορών και Επικοινωνιών, σύμφωνα με το αριθμ. πρωτ. 60011/30-07-03 έγγραφο του Οργανισμού Σιδηροδρόμων Ελλάδος σας πληροφορούμε τα παρακάτω:
Στα πλαίσια ανάπτυξης του Προαστιακού Σιδηροδρόμου Αττικής, προβλέπεται η προαστιακή σύνδεση Αθηνών - Θηβών.
Η έναρξη της παραπάνω προαστιακής σύνδεσης θα είναι δυνατή μετά την πλήρη ολοκλήρωση των έργων του Προαστιακού Σιδηροδρόμου που ήδη κατασκευάζονται στο τμήμα Αθήνα - Συγκοινωνιακό Κέντρο Αχαρνών και θα επιτρέψουν την μέγιστη δυνατή χωρητικότητα της γραμμής ώστε να είναι σε θέση να αναλάβει την πρόσθετη κυκλοφορία της παραπάνω προαστιακής σύνδεσης.
Οι διερχόμενοι συρμοί θα συνεχίσουν να εξυπηρετούν τις πόλεις των Θηβών και της Λιβαδειάς ανεξάρτητα από την προαστιακή σύνδεση.
Ο Υπουργός
ΧΡΙΣΤΟΣ ΒΕΡΕΛΗΣ»
15. Στην με αριθμό 1266/24-7-03 ερώτηση του Βουλευτή κ. Ε. Μπασιάκου δόθηκε με το υπ? αριθμ. 214/14-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής Κ. Ε. Μπασιάκος σας πληροφορούμε τα εξής:
Τα προβλεπόμενα στην υπ' αριθμ. 245225/12-06-2003 Διϋπουργική Απόφαση παράβολα, για την τακτοποίηση των αμπελουργικών εκτάσεων που φυτεύτηκαν μέχρι το 1998 και για τις οποίες φυτεύσεις δεν τηρήθηκαν οι διατάξεις της Κοινοτικής και Εθνικής Νομοθεσίας, είναι σύμφωνα με τις διατάξεις του Καν. (ΕΚ) 1493/1999 άρθρο 2.
Ο Υφυπουργός
Ε. ΑΡΓΥΡΗΣ»
16. Στην με αριθμό 1271/24-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. 219/14-8-03 έγγραφο από τον Υφυπουργό Γεωργίας η ακόλουθη απάντηση:
Απαντώντας στην παραπάνω ερώτηση που κατέθεσε η Βουλευτής κ. Μ. Δαμανάκη σας πληροφορούμε τα εξής:
Το ανοικτό θέατρο «Φοίνικας» δεν κατασκευάσθηκε στην έκταση που παραχωρήθηκε για τον σκοπό αυτό με την 979669/5197π.έ./5-4-1990 Απόφαση Υπουργών Γεωργίας και Πoλιτισμoύ αλλά σε όμορη έκταση η οποία διεκδικείται στα Τακτικά Δικαστήρια από τον Ιερό Ναό « Ο Ευαγγελισμός της Θεοτόκου» οπότε δεν είναι δυνατή η παραχώρηση αυτής μέχρι την οριστική αναγνώρισή της ως δημόσιας διότι σε περίπτωση που αναγνωριστεί ως ιδιωτική, το Δημόσιο θα ευθύνεται με αποζημίωση.
Η έκταση έχει χαρακτηριστεί με το 1750/10-5-1992 του Δασαρχείου Αιγάλεω ως δημόσια δασική και αναδασωτέα βάσει του άρθρου 3 παραγρ. 2 και 5 του Ν. 998/79.
Το Δασαρχείο Αιγάλεω είναι εκ του Νόμου υποχρεωμένο να προστατεύει τις εκτάσεις δασικού χαρακτήρα, και να παραπέμπει στη Δικαιοσύνη όσους αυθαιρετούν επιδεικνύοντας υπερβάλλοντα ζήλο αποκλειστικά και μόνο στην κατεύθυνση της σύννομης επίλυσης των όποιων προβλημάτων ανακύπτουν.
Όταν λήξει η προαναφερθείσα δικαστική διαμάχη το Υπ. Γεωργίας σε συνεργασία με τον Δήμο Περιστερίου και τον ΑΣΔΑ θα διευθετήσει προς όφελος των κατοίκων της ευρύτερης περιοχής οριστικά το θέμα της παραχώρησης της συγκεκριμένης έκτασης.
Ο Υφυπουργός
Φ. ΧΑΤΖΗΜΙΧΑΛΗΣ»
17. Στην με αριθμό 1274/24-7-03 ερώτηση του Βουλευτή κ. Γεωργίου Βλάχου δόθηκε με το υπ? αριθμ. 119/18-8-03 έγγραφο από τον Υπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΕ/ΕΣΕΑ και της ΕΥΔΑΠ Α.Ε. τα εξής:
1. Για το έργο του θέματος υπάρχει εγκεκριμένη μελέτη οδοποιίας για το τμήμα χ.θ. 5+000 έως χ.θ. 5+000 ενώ οι μελέτες για τα τμήματα χ.θ. 5+000 έως χ.θ. 9+000 και χ.θ. 9+000 έως χ.θ. 26+000 έχουν υποβληθεί και τελούν υπό έγκριση είναι δε σύμφωνες με τους εγκεκριμένους όρους και σχέδια που περιλαμβάνονται στο Ν. 3069/ΦΕΚ 288Α/29.11.02.
Η μελέτη προβλέπει την κατασκευή δύο (2) λωρίδων κυκλοφορίας ανά κατεύθυνση με διαχωριστική νησίδα και εκατέρωθεν πεζοδρόμια.
Παράλληλα προβλέπονται και συμπληρωματικά έργα αγωγών ομβρίων ακαθάρτων, ύδρευσης, φωτεινής σηματοδότησης, αισθητικής ανάπλασης κλπ.
2. Με τη σύνταξη των Ανακεφαλαιωτικών Πινάκων των έργων που αφορούν την κατασκευή της Λεωφ. Μαραθώνος η τελική δαπάνη της κατασκευής του έργου ανέρχεται σε 73.323.666,41 Ευρώ.
3. Το έργο κατασκευάζεται με επικαιροποιημένα χρονοδιαγράμματα εργασιών ανά διακριτά τμήματα και εκτιμάται ότι οι εργασίες θα ολοκληρωθούν τον Απρίλιο του 2004.
4. Παράλληλα με την κατασκευή της Λεωφ. Μαραθώνος κατασκευάζονται νέα δίκτυα αγωγών ύδρευσης στις περιοχές εντός οικισμών σε όλο το μήκος της οδού και επ' ευκαιρία των απαραίτητων για την κατασκευή της οδού μετατοπίσεων των δικτύων ΟΤΕ και ΔΕΗ, αναβαθμίζονται τα υφιστάμενα ώστε να καλύψουν μελλοντικές απαιτήσεις.
5. Κατά τη. διάρκεια της κατασκευής του έργου γίνεται η κατά το δυνατόν μέγιστη προσπάθεια εξυπηρέτησης των προσβάσεων των οχλουσών δραστηριοτήτων ιδιαίτερα στις περιοχές όπου υπάρχει αυξημένη εμπορική κίνηση και στα κέντρα των οικισμών 
Είναι όμως προφανές ότι ένα τέτοιας φύσεως και μεγέθους έργο δεν είναι δυνατό να κατασκευαστεί χωρίς να υπάρξει η παραμικρή όχληση τόσο για τους εποχούμενους όσο και για τους κατοίκους των όμορων περιοχών.
6. Όσον αφορά τα έργα τα οποία εκτελούνται στην περιοχή της Παλλήνης για την ολοκλήρωση της Μαραθωνίου διαδρομής, η ΕΥΔΑΠ Α.Ε. είναι αρμόδια αποκλειστικά και μόνο για την τοποθέτηση αγωγού ύδρευσης. Η σχετική εγκεκριμένη μελέτη, προϋπολογιζόμενης δαπάνης 8.900.000 Ευρώ, προβλέπει την τοποθέτηση του αγωγού ύδρευσης συνολικού μήκους 25 περίπου χλμ.
Οι εργασίες για την τοποθέτηση του προαναφερόμενου αγωγού ύδρευσης εκτελούνται παράλληλα με την ανακατασκευή της Λεωφ. Μαραθώνος χωρίς να επιφέρουν καθυστέρηση στην πορεία ή στην αποπεράτωση του όλου έργου, δεδομένου ότι η τοποθέτηση του αγωγού έχει ανατεθεί στον Ανάδοχο κατασκευής των έργων οδοποιίας της συγκεκριμένης περιοχής.
Επιπλέον, η ΕΥΔΑΠ Α.Ε. μπορεί να διαβεβαιώνει ότι σε καμία περίπτωση δεν προβλέπεται τοποθέτηση αγωγού ύδρευσης μετά την κατασκευή του οδοστρώματος.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
18. Στην με αριθμό 1275/24-07-03 του Βουλευτή κ. Γεωργίου Βλάχου δόθηκε με το υπ? αριθμ. 120/18-8-03 έγγραφο από τον Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της ΕΥΔΑΠ Α.Ε. τα εξής:
Όσον αφορά τη συγκεκριμένη περιοχή «Κεραία» του Δήμου Γέρακα, αυτή υδροδοτείται από το Δήμο, ο οποίος έχει τη συνολική ευθύνη λειτουργίας του οικείου δικτύου ύδρευσης.
Η ΕΥΔΑΠ Α.Ε. τροφοδοτεί το Δήμο Γέρακα με παροχές ενίσχυσης του δικτύου του. Βάσει του Ν. 2744/99, η ΕΥΔΑΠ Α.Ε. δύναται να αναλάβει την υποχρέωση παροχής υπηρεσιών ύδρευσης προς τους καταναλωτές, αφού συνάψει Συμβάσεις με ενδιαφερόμενους ΟΤΑ ΟΙ οποίοι επιθυμούν να περιέλθει το δίκτυό τους κατά την κυριότητα στην επιχείρηση.
Η ΕΥΔΑΠ Α.Ε. είναι πρόθυμη, εφόσον υπάρξει σχετική πρόταση του Δήμου Γέρακα, να συνάψει οικεία σύμβαση κατόπιν σχετικής αμοιβαίας συμφωνίας, ώστε να περιέλθει στην κυριότητά της το δίκτυο ύδρευσης του Δήμου, προς γενικότερο όφελος των καταναλωτών της περιοχής.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
19. Στην με αριθμό 1330/28-7-03 ερώτηση του Βουλευτή κ. Ντίνου Βρεττού δόθηκε με το υπ? αριθμ. 136/22-8-03 έγγραφο από τον Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Οδικών Έργων Περιφέρειας Αττικής (Δ9) και της Δ/νσης Κατασκευής Έργων Οδοποιίας (ΔΚΕΟ) του ΥΠΕΧΩΔΕ τα εξής:
Η Λεωφόρος Νικ. Παρούση -Ωρωπού που συνδέει το Δημ. Διαμέρισμα Σκάλας Ωρωπού με το Δημ. Διαμέρισμα Ωρωπού δεν ανήκει στην αρμοδιότητα του ΥΠΕΧΩΔΕ, αλλά της Περιφέρειας Αττικής.
Παρά το γεγονός αυτό η ΔΚΕΟ ύστερα από αίτηση του Δημάρχου και άλλων φορέων της περιοχής προέβη σε αυτοψία και συνέταξε προϋπολογισμό και τεχνική περιγραφή και εφόσον εξασφαλισθούν πιστώσεις θα γίνει προσπάθεια στο άμεσο μέλλον για τη βελτίωση του ηλεκτροφωτισμού οδών της περιοχής.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
20. Στην με αριθμό 1369/28-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 1074268/6234/6234/Β0010/13-8-03 έγγραφο από τον Υφυπουργό και Οικονομικών η ακόλουθη απάντηση:
Σχετικά με την ως άνω αναφερόμενη ερώτηση του Βουλευτή κ. Σπ. Σπηλιωτόπουλου, σας γνωρίζουμε τα εξής:
Σύμφωνα με το άρθρο 49 του Ν. 1416/84, με απόφαση νομάρχη «...παραχωρείται σε δήμους και κοινότητες, το δικαίωμα να εκμεταλλεύονται χώρους αμμοληψίας, αμμοχαλίκων, αμμοχώματος, σαβούρας και άλλων παρεμφερών υλικών που ανήκουν στο δημόσιο και βρίσκονται μέσα στα όρια της διοικητικής τους περιφέρειας.». Επομένως, τυχόν σχετικά αιτήματα των Ο.Τ.Α. Α΄ βαθμού του Ν. Αχαΐας θα πρέπει να απευθύνονται στην οικεία Νομαρχιακή Αυτοδιοίκηση.
Η διαχείριση πάντως των αδρανών υλικών που προκύπτουν από τη διευθέτηση χειμάρρων και ποταμών , θα πρέπει να γίνεται σύμφωνα με τις περί Δημοσίων Κτημάτων διατάξεις (διενέργεια δημοπρασιών για τη διάθεσή τους, καθορισμός εύλογου τμήμάτος ως ελάχιστου όρου προσφοράς κ.λ.π. ) και αφού πρώτα έχει γίνει επιμέτρηση από την αρμόδια Κτηματική Υπηρεσία.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
21. Στην με αριθμό 1374/28-7-03 ερώτηση του Βουλευτή κ. Σάββα Τσιτουρίδη δόθηκε με το υπ? αριθμ. 140/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
Παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Συντήρησης Οδικών Έργων-Γραφείο Οδικής Ασφάλειας (Δ3/ΓΟΑ) του ΥΠΕΧΩΔΕ τα εξής:
1. Στα πλαίσια του Στρατηγικού Σχεδίου για τη βελτίωση της Οδικής Ασφάλειας, συντάχθηκε μελέτη από τη Διευρωπαϊκή Ομάδα Συμβούλων Θεσ/νικη Α.Ε. (TRUTH S.A.) και η οποία ολοκληρώθηκε αντικείμενο της οποίας ήταν η ανάλυση και ανάπτυξη του Επιχειρησιακού Σχεδίου Ασφάλειας (ΕΣΟΑ), στο οποίο εξειδικεύονται οι επί μέρους στόχοι και δράσεις που θα ακολουθήσουν με χρονικό ορίζοντα το 2006, όπως φαίνονται στο συνημμένο πίνακα (1) δράσεων του Επιχειρησιακού Σχεδίου Οδικής Ασφάλειας και του συνολικού χρονικού προγραμματισμού του Επιχειρησιακού Σχεδίου, πίνακας (2) και οι οποίοι κατατίθενται.
Ήδη η υλοποίηση του ανωτέρω Επιχειρησιακού Σχεδίου, ξεκίνησε με την ανάθεση μελέτης για τη σύνταξη των «Προδιαγραφών των ηλεκτρονικών συσκευών (φωτογραφικές μηχανές 75) καταγραφής παραβάσεων ορίων ταχύτητας του ΚΟΚ και τη χωροθέτηση των (610) σημείων τοποθέτησης των στήλων υποδοχής των συσκευών σε εμφανείς θέσεις με την κατάλληλη πληροφοριακή σήμανση που ενημερώνει τους οδηγούς για την ύπαρξη και τη θέση των μόνιμων ραντάρ στο Εθνικό Οδικό Δίκτυο. 
Η επιλογή των θέσεων έγινε σε συνεργασία με τα αρμόδια κατά τόπους Τμήματα Τροχαίας και τις Περιφερειακές Υπηρεσίες.
Ο αριθμός των θέσεων ανά Περιφέρεια φαίνονται στο πίνακα (3) και ο οποίος κατατίθεται.
Η μελέτη έχει ολοκληρωθεί και ευρίσκεται στο στάδιο παραλαβής για την εν συνεχεία δημοπράτηση και εκτέλεση του έργου.
Επίσης έχουν υποβληθεί στην Ειδική Υπηρεσία Διαχείρισης Ε.Π. «Οδικοί άξονες, Λιμάνια και Αστική Ανάπτυξη» (ΕΥΔ/ΕΠ-ΟΑΛΑΑ) προς έγκριση χρηματοδότησης τα Τεχνικά Δελτία Έργων (ΤΔΕ) των έργων όπως φαίνονται στον πίνακα (4) και ο οποίος κατατίθεται.
Επισημαίνεται ότι τα υπολειπόμενα δελτία του Πίνακα (1) θα υποβληθούν μέχρι τέλος Σεπτεμβρίου 2003 για χρηματοδότηση.
2. Από στατιστικά στοιχεία της Δ/νσης Τροχαίας, προκύπτει ότι τα ατυχήματα σε νεκρούς και τραυματίες, παρουσιάζουν μείωση ανά έτος στην τριετία (2001- 2002-2003) όπως φαίνεται και στο πίνακα ατυχημάτων και ο οποίος κατατίθεται.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
22. Στην με αριθμό 1400/29-7-03 ερώτηση της Βουλευτού κ. Ιωάννας Στεργίου δόθηκε με το υπ? αριθμ. 141/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε την κα. Βουλευτή σύμφωνα με τα στοιχεία της Δ/νσης Δημοσίων Έργων Περιφέρειας Ηπείρου και της Δ/νσης Συντήρησης Οδικών Έργων (Δ3) του ΥΠΕΧΩΔΕ τα εξής:
Για την αποκατάσταση των νέων καθιζήσεων στην υπόψη Ε.Ο., όπως είναι προφανές, ήταν αναγκαίο να γίνει γεωτεχνική αξιολόγηση, η οποία ήταν και η αιτία της σχετικής καθυστέρησης έναρξης των εργασιών αποκατάστασης της νέας καθίζησης στο υπόψη τμήμα.
Ήδη από Τις αρχές Ιουλίου 2003 υπάρχει εγκατεστημένη εργολαβία και σήμερα εκτελούνται εργασίες αποκατάστασης της καθίζησης.
Στην παρακαμπτήριο επαρχιακή οδό Κόμβος Βράχου -Λυγιά -Κόμβος Λυγιάς, δια μέσου της οποίας διεξάγεται σήμερα η κυκλοφορία των οχημάτων της Εθνικής παραλιακής οδού Πρέβεζας -Ηγουμενίτσας, όπου απαιτούσαν οι διάφορες συνθήκες τοποθετήθηκαν μεταλλικά στηθαία. Όπως είναι προφανές δεν μπορεί να τοποθετηθούν μεταλλικά στηθαία και από τις δύο πλευρές σε όλο το μήκος του υπόψη τμήματος της επαρχιακής οδού.
Επίσης πληροφορούμε την κα. Βουλευτή ότι για την αποκατάσταση της λειτουργικότητας της Εθνικής Οδού Πρέβεζας - Ηγουμενίτσας στη θέση που αναφέρεται η ερώτηση, το ΥΠΕΧΩΔΕ ενέκρινε και διέθεσε στην Περιφέρεια Ηπείρου πίστωση 800.000 ευρώ.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
23. Στην με αριθμό 1439/29-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. Δ5/ΗΛ/Α/Φ6/143/14364/14-8-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της υπ? αριθμ. 1439/29-7-03 ερώτησης που κατατέθηκε στη Βουλή από την ως άνω Βουλευτή, σας διαβιβάζουμε συνημμένα, το υπ? αριθμ. Γ.ΔΝΣ/2708/13-8-03 έγγραφο της ΔΕΗ Α.Ε. που καλύπτει το θέμα.
Ο Υπουργός
Α. ΤΣΟΧΑΤΖΟΠΟΥΛΟΣ
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
24. Στην με αριθμό 1402/29/7-03 ερώτηση του Βουλευτή κ. Κώστα Καρρά δόθηκε με το υπ? αριθμ. 142/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Μελετών Έργων και Οδοποιίας (ΔΜΕΟ) του ΥΠΕΧΩΔΕ τα εξής:
1. Η τοποθέτηση και λειτουργία φωτεινής σηματοδότησης πραγματοποιείται σε κόμβους για τους οποίους πληρούνται τα αντίστοιχα κυκλοφοριακά κριτήρια (ικανοί κυκλοφοριακοί φόρτοι παρόδου, συχνότητα διέλευσης πεζών, κλπ). Τυχόν εγκατάσταση σε κόμβους που δεν πληρούνται τα αντίστοιχα κυκλοφοριακά κριτήρια έχει αντίθετα αποτελέσματα από τα αναμενόμενα (παράβαση του ερυθρού, μείωση οδικής ασφάλειας, κλπ).
2. Η ανωτέρω Υπηρεσία στα πλαίσια των κυκλοφοριακών διερευνήσεων που έχει κάνει για τοποθέτηση ή μη φωτεινής σηματοδότησης σε κόμβους της παραλιακής Λεωφόρου που ζητούνται από κατοίκους ή και φορείς έχει εξετάσει και την περίπτωση τοποθέτησης ή μη φωτεινής σηματοδότησης στους κόμβους Παραλ. Λεωφόρου Ήρας-Διός. Η κυκλοφοριακή διερεύνηση έδειξε ότι δεν πληρούνται προς το παρόν τα απαιτούμενα κυκλοφοριακά κριτήρια για τοποθέτηση σηματοδοτούμενου κόμβου.
3. Η τοποθέτηση μεμονωμένης Διάβασης πεζών σε αρτηρίες όπου αναπτύσσονται υψηλές ταχύτητες, όπως η παραλιακή λεωφόρος δεν ενδείκνυται, επειδή οι ενδείξεις των σηματοδοτών παραβιάζονται από οχήματα και μειώνεται η οδική ασφάλεια.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
25. Στην με αριθμό 1454/29-7-03 ερώτηση του Βουλευτή κ. Γρηγόρη Νιώτη δόθηκε με το υπ? αριθμ. 81577-ΙΗ/21-8-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 1454/29-7-03, που κατέθεσε ο Βουλευτής κ. Γρηγόρης Νιώτης σχετικά με την επιχορήγηση του Τ.Ε.Ε. με την επωνυμία «ΗΡΑΚΛΕΙΤΟΣ», το οποίο προέρχεται από κληροδότημα και υπάγεται στην αρμοδιότητα του Δήμου Νίκαιας, προκειμένου να αντιμετωπιστούν οι ανάγκες του, σας γνωρίζουμε ότι από το υφιστάμενο νομοθετικό καθεστώς δεν είναι δυνατή η επιχορήγηση του ανωτέρω σχολείου από πιστώσεις του τακτικού προϋπολογισμού του ΥΠ.Ε.Π.Θ., δεδομένου ότι πρόκειται περί ιδιωτικού ΤΕΕ.
Θα μπορούσε ενδεχομένως να εξεταστεί η δυνατότητα ίδρυσης Δημοσίου ΤΕΕ με την προϋπόθεση ότι θα διατεθεί από το Δήμο Νίκαιας για χρήση του Δημ. Σχολείου το κτίριο και ο εργασιακός εξοπλισμός. Στην περίπτωση αυτή προϋποτίθεται η κατάργηση της Ιδιωτικής Σχολικής μονάδας ΗΡΑΚΛΕΙΤΟΣ, της οποίας οι εκπαιδευτικοί θα προσληφθούν στη Δημόσια Εκπαίδευση εφ? όσον πληρούν τις προϋποθέσεις (για πρόσληψη Ιδιωτικών Εκπαιδευτικών καταργουμένου Ιδιωτικού Σχολείου).
Ο Υφυπουργός
ΝΙΚΟΛΑΟΣ ΓΚΕΣΟΥΛΗΣ»
26. Στην με αριθμό 1463/28-7-03 ερώτηση του Βουλευτή κ. Αδάμ Ρεγκούζα δόθηκε με το υπ? αριθμ. Τ/8267/22-8-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης, που κατατέθηκε στη Βουλή από τον Βουλευτή κ. Αδάμ Ρεγκούζα, σας γνωρίζουμε ότι :
Από την πλευρά του Υπουργείου και του ΕΟΤ, έχει επιδειχθεί ιδιαίτερο ενδιαφέρον για την πόλη της Θεσσαλονίκης όπως επίσης και για την ανάπτυξη του Συνεδριακού Τουρισμού. Η πόλη της Θεσσαλοvίκης προβάλλεται ουσιαστικά και ειδικότερα η πρωτοβουλία του Γραφείου Συνεδρίων και Επισκεπτών Θεσσαλοvίκης για την ανάπτυξη του Συνεδριακού Τουρισμού. Πρόσφατα ο ΕΟΤ συμμετείχε και στο Οδοιπορικό Αθήνας -Μονάχου και όπως πιθανά δεν γνωρίζετε, πολλές ενέργειες αφoρούν την περιοχή της Θεσσαλοvίκης και της Μακεδονίας.
Σχετικά με την υποβολή των τριών προτάσεων - σχέδια δράσης του Γραφείου Συνεδρίου & Επισκεπτών Θεσσαλονίκης, στο πλαίσιο της προκήρυξης Υποστήριξης Ειδικών ? Ήπιων Μορφών Τουρισμού Μέσω Προωθητικών Ενεργειών, έγιναν οι κάτωθι ενέργειες:
.Επικοινωνία με τον Προϊστάμενο του Γραφείου ΕΟΤ Μ. Βρετανίας αλλά και με το Γραφείο Συνεδρίων & Επισκεπτών Θεσσαλονίκης για την εξέλιξη των τριών ανωτέρω σχεδίων δράσης.
.Η αρμόδια Δ/νση Δημοσίων Σχέσεων με έγγραφό της, διαβίβασε πρόσφατα στο Γραφείο Συνεδρίων & Επισκεπτών Θεσσαλοvίκης την θετική απάντηση του Οργανισμού, το ύψος της επιχορήγησης και τις προϋπoθέσεις για την εκταμίευσή της από τον Ε.Ο.Τ .
Ειδικότερα, το Γραφείο ΕΟΤ Μεγάλης Βρετανίας -Ιρλανδίας, από τον Φεβρουάριο 2002, χρονολογία ίδρυσης του Γραφείου Συνεδρίων και Επισκεπτών Θεσσαλονίκης, με την σύμφωνη γνώμη της Κ.Υ., παρείχε κάθε δυνατή βοήθεια στον φορέα και προέβαλε την πόλη της Θεσσαλοvίκης, τόσο ως κύριο προορισμό πόλεων (city-breaks) όσο και ως κύριο προορισμό για συνέδρια. Η λειτουργία δε του φορέα αποτελούσε το καλύτερο επιχείρημα για την προώθηση της πόλης της Θεσσαλονίκης, στη διεθνή αγορά του συνεδριακού τουρισμού.
Η προβολή του φορέα αλλά και της Θεσσαλονίκης στην Μεγάλη Βρετανία που είναι η βασική μας αγορά, είναι συνεχής και ουσιαστική και επιτυγχάνεται μέσα από δημοσιεύσεις στα NEWSLETTERS, σε περιοδικά για το καταναλωτικό κοινό (GREECE) σε επαγγελματικά περιοδικά συνεδριακού τουρισμού (Meeting & incentives Magazine και Conference & Incentives Travel Magazine) συντάκτες των οποίων με την μεσολάβηση του ΕΟΤ και ενίοτε ως φιλοξενούμενοι του ΕΟΤ, επισκέπτονται την Θεσσαλονίκη για την συγγραφή άρθρων και μέσα από ειδικά αφιερώματα, τα οποία δημοσιεύονται στο πλαίσιο των επαφών με τα ΜΜΕ.
Στις παρουσιάσεις του Γραφείου ΕΟΤ Μεγ. Βρετανίας -Ιρλανδίας στην αγορά, στο περιθώριο των σημαντικότερων εκθέσεων συνεδριακού τουρισμού πως η CONFEX και η EΙΒTM Γενεύης η Θεσσαλονίκη προβλήθηκε όπως της αρμόζει, με στόχο την ενίσχυση των προσπαθειών του Γραφείου Συνεδρίων & Επισκεπτών Θεσσαλονίκης.
Μέσα από συντονισμένη συνεργασία του Γραφείου Μεγ. Βρετανίας με το Γραφείο Συνεδρίων & Επισκεπτών Θεσσαλονίκης, η Διεθνής Συνομοσπονδία Νοσοκομείων (Intemational Hospital Federation) πρόσφατα ανακοίνωσε επίσημα ότι επέλεξε την Θεσσαλονίκη ως τον τόπο πραγματοποίησης του ετήσιο συνεδρίου τους το έτος 2004.
Σε ό,τι αφορά την προβολή του συνεδριακού τουρισμού, υλοποιείται πλήθος ενεργειών του στοχεύουν στην δημιουργία εικόνας της χώρας μας ως προορισμού για τα συνέδρια, αρχής γενομένης από την δημιουργία Γραφείου Συνεδριακού Τουρισμού στο Γραφείο Μεγ. Βρετανίας, το οποίο διατηρεί επαφές με τους buyers συνεδρίων της Μεγ. Βρετανίας και στηρίζει του φορείς και τις διάφορες περιοχές της Ελλάδας στην προβολή των συνεδριακών υποδομών τους και στην διεκδίκηση διεθνών συνεδρίων. Με τη συνεργασία των φορέων συνεδριακού τουρισμού στην Ελλάδα, όπως το Γραφείο Συνεδρίων & Επισκεπτών Θεσσαλονίκης, προγραμματίζεται η υλοποίηση ταξιδιών εξοικείωσης με δημοσιογράφους και buyers από το εξωτερικό και λαμβάνεται μέριμνα για ολοκληρωμένη και στοχευμένη παρουσία της χώρας και των ελληνικών τουριστικών επιχειρήσεων στις σημαντικότερες εκθέσεις συνεδριακού τουρισμού στη Μεγ. Βρετανία.
Παράλληλα, ενισχύεται η δημιουργία της εικόνας της χώρας μας ως συνεδριακού προορισμού με την υλοποίηση προγράμματος έκτακτων διαφημιστικών ενεργειών και καταχωρήσεων σε έγκριτο κλαδικό (MICE) και στην πρόκληση αρθρογραφίας σχετικής με τον συνεδριακό τουρισμό στην Ελλάδα ενώ υπάρχει και αποτελεσματική συνεργασία με το Γραφείο Συνεδρίων της Ολυμπιακής Αεροπορίας.
Επίσης, μέσω των Γραφείων του Εξωτερικού, ο ΕΟΤ συμμετέχει σε όλες τις σημαντικές διεθνείς τουριστικές εκθέσεις συνεδριακού τουρισμού (EΙΒTM, ΙΤΜΕ, IMEX, κ.α.) πλαισιωμένος από τις ελληνικές επιχειρήσεις που δραστηριοποιούνται στον τομέα των συνεδρίων, υλοποιεί διαφημιστικές καταχωρήσεις σε έγκριτα κλαδικά περιοδικά, και διοργανώνει ταξίδια εξοικείωσης στη χώρα μας δημοσιογράφων, buyers και άλλων επαγγελματιών.
Εντός της επικράτειας ο ΕΟΤ προγραμμάτισε και υλοποιεί σε τακτά χρονικά διαστήματα, (ήδη έχουν πραγματοποιηθεί σε Αθήνα -Πάτρα- Κέρκυρα) σειρά ημερίδων με θέμα το συνεδριακό τουρισμό που θα καλύψουν όλη την Ελλάδα. Ο βασικός στόχος των ημερίδων αυτών είναι η αλληλοενημέρωση και η συζήτηση σε βασικούς τομείς της τουριστικής πολιτικής, η παρουσίαση ειδικών μελετών από ειδικούς στον συνεδριακό τουρισμό και την αγορά κινήτρων και η ενημέρωση όλων των επιχειρηματιών που δραστηριοποιούνται στον συνεδριακό τουρισμό και τον τουρισμό κινήτρων για τις τάσεις και τις εξελίξεις της διεθνούς αγοράς.
Σε ό,τι αφορά την ένταξη ξενοδοχείων Β' κατηγορίας των Ολυμπιακών Πόλεων στις ενισχύσεις του ν. 3057/2002.
Σε σχέση με τον -κατά τον ισχυρισμό της ερώτησης -αποκλεισμό ξενοδοχείων Β' κατηγορίας των 4 Ολυμπιακών πόλεων από την οικονομική ενίσχυση (επιδότηση) που προβλέπεται στην παρ. 17 του άρθ. 82 του Ν. 3057/2002, διευκρινίζουμε ότι στην πιο πάνω διάταξη με σαφήνεια αναφέρεται ως απαραίτητη προϋπόθεση ενίσχυσης ξενοδοχείων αυτής της κατηγορίας για ανακαίνιση και εκσυγχρονισμό, η προηγούμενη σύναψη σύμβασης δέσμευσης (μέρους ή του συνόλου) δωματίων μεταξύ της ΟΕΟΑ «Αθήνα 2004» και της ξενοδοχειακής επιχείρησης. Εάν τέτοια σύμβαση δεν υπάρχει (δηλαδή εάν η ΟΕΟΑ «Αθήνα 2004» κρίνει ότι οι ανάγκες φιλοξενίας των μελών της Ολυμπιακής Οικογένειας έχουν καλυφθεί) λείπει η βασική προϋπόθεση εφαρμογής της πιο πάνω διάταξης.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
27. Στην με αριθμό 1465/30-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. Τ/8266/22-8-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω Ερώτησης, που κατατέθηκε στην Βουλή από τον Βουλευτή κ. Κων. Τσιπλάκη, σας γνωρίζουμε τα ακόλουθα:
Ο Τουρισμός είναι μία οικονομική δραστηριότητα για την σπουδαιότητα της οποίας όλες οι χώρες της Ευρωπαϊκής Ένωσης συμφωνούν, αφού είναι γνωστό ότι συμβάλλει στο ευρωπαϊκό ΑΕΠ κατά 5% (και πολύ ψηλότερα, όσον αφορά συγκεκριμένες χώρες). Παρατηρούνται όμως διαφωνίες μεταξύ των κρατών-μελών ως προς το εύρος των μέτρων και των ρυθμίσεων που επηρεάζουν τον τουρισμό καθώς και ως προς τον βαθμό ενσωμάτωσής τους στις κοινοτικές πολιτικές.
Η Ελλάδα στο πλαίσιο τόσο των μόνιμων Συμβουλευτικών Επιτροπών (Advisory Committees) για τον τουρισμό, όσο και στο πλαίσιο της Ευρωπαϊκής Επιτροπής καταβάλλει συνεχείς προσπάθειες (παρά τις εκφραζόμενες κατά καιρούς από άλλα κράτη-μέλη διαφορετικές απόψεις) για ενδυνάμωση και υπερίσχυση των θέσεων/απόψεων που υποστηρίζουν την ουσιαστική αναβάθμιση της σημασίας του τουρισμού σε επίπεδο πολιτικών αλλά και σε επίπεδο οργάνων της Ε.Ε..
Στις 5 και 6 Μαΐου 2003 στη Σύνοδο Υπουργών και Υψηλών αξιωματούχων της Ε.Ε. για τον Τουρισμό (που πραγματοποιήθηκε στην Κρήτη) υιοθετήθηκαν 10 σημεία (μέτρα) για το μέλλον του ευρωπαϊκού τουρισμού, την επίδραση του διεθνούς περιβάλλοντος στην ευρωπαϊκή τουριστική βιομηχανία και την ανταγωνιστικότητα του ευρωπαϊκού τουρισμού.
Τέλος, επιτεύχθηκε ομοφωνία των Αντιπροσωπειών να προτείνουν την αναφορά της λέξης «Τουρισμός» στο Σχέδιο Συντάγματος της Ευρώπης που ετοιμάζεται από την Ευρωπαϊκή Συνέλευση, ως ένας τομέας όπου συμπληρωματικές κοινοτικές δράσεις μπορούν να αναληφθούν για να ενισχύσουν την βιώσιμη ανάπτυξη της τουριστικής βιομηχανίας της Ε.Ε..
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
28. Στην με αριθμό 1496/30-7-03 ερώτηση του Βουλευτή κ. Πέτρου Μαντούβαλου δόθηκε με το υπ? αριθμ. 143/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον Βουλευτή κ. Πέτρο Μαντούβαλο ότι το θέμα που θίγεται στην ερώτηση είναι αρμοδιότητας της Νομαρχιακής Αυτοδιοίκησης Πειραιά κατ? επέκταση του Υπουργείου Εσωτερικών, Δημόσιας Διοίκησης και Αποκέντρωσης, το οποίο είναι συναποδέκτης της ερώτησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
29. Στην με αριθμό 1500/30-7-03 ερώτηση του Βουλευτή κ. Αντώνη Μπέζα δόθηκε με το υπ? αριθμ. 144/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον Βουλευτή κ. Αντώνη Μπέζα σύμφωνα με τα στοιχεία της Δ/νσης Δημοσίων 'Εργων (ΔΔΕ) Περιφέρειας Ηπείρου τα εξής:
Το υπόψη τμήμα, ανήκει στον οδικό άξονα του εθνικού δικτύου Νεράϊδα-Φιλιάτες-Σαγιάδα, δεν παρέχει τα γεωμετρικά στοιχεία που προβλέπονται από τους ισχύοντες σήμερα κανονισμούς στην κατηγορία που είναι ενταγμένη η οδός, μπορεί όμως να ανταποκριθεί στις σημερινές ανάγκες των φόρτων της κυκλοφορίας της παραμεθόριου πόλης των Φιλιατών προς το λιμάνι της Σαγιάδας και τον Μεθοριακό Σταθμό Μαυροματίου.
Το λιμάνι της Σαγιάδας και ο Μεθοριακός Σταθμός Μαυροματίου εξυπηρετούνται σήμερα δια της Εθνικής Οδού, Ασπροκκλησίου-Φράγματος Καλαμά-Διακλάδωση Νέας Σελεύκια προς την Ηγουμενίτσα η οποία αναβαθμίστηκε το έτος 2000 από επαρχιακή σε εθνική οδό και εντάχθηκε στο Δευτερεύον Εθνικό δίκτυο.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
30. Στην με αριθμό 1501/30-7-03 ερώτηση του Βουλευτή κ. Αντώνη Μπέζα δόθηκε με το υπ? αριθμ. 145/22-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον Βουλευτή κ. Αντώνη Μπέζα σύμφωνα με τα στοιχεία της Δ/νσης Δημοσίων 'Εργων Περιφέρειας Ηπείρου τα εξής:
1. Έχουν εγκριθεί οι τεχνικές μελέτες του τμήματος Κόμβος ΚΤΕΟ ?Γέφυρα Καλαμά της επαρχιακής οδού Κόμβος ΚΤΕΟ -Γέφυρα Καλαμά -Ελαία. Δεν έχουν ολοκληρωθεί, όμως ακόμη, πλήρως οι διαδικασίες των απαλλοτριώσεων. Υπολείπεται η σύνταξη των πινάκων παρακατάθεσης, καθώς και η παρακατάθεση της σχετικής δαπάνης για να ολοκληρωθεί και η διαδικασία των απαλλοτριώσεων. Με την ολοκλήρωση των απαλλοτριώσεων θα είναι δυνατή και η ένταξη του έργου ώστε να δημοπρατηθεί.
2. Για τη βελτίωση του τμήματος Ελαία -Φιλιάτες της εθνικής οδού Νεράϊδα - Ελαία -Φιλιάτες -Σαγιάδας συντάχθηκαν τα παρακάτω στάδια μελετών:
α) Τέσσερις λύσεις της αναγνωριστικής μελέτης, από τις οποίες δύο λύσεις προτάθηκαν για την προέγκριση χωροθέτησης της οδού.
β) Από τις δύο παραπάνω λύσεις που προτάθηκαν για την προέγκριση της χωροθέτησης της οδού, εγκρίθηκε μία.
γ) Μετά την έγκριση της ΜΠΧ δόθηκε σχετική εντολή στον μελετητή της οδού για τη σύνταξη της προμελέτης.
Έχουν συνταχθεί και εγκριθεί τα τοπογραφικά διαγράμματα.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
31. Στην με αριθμό 1507/30-7-03 ερώτηση του Βουλευτή κ. Κωνσταντίνου Κιλτίδη δόθηκε με το υπ? αριθμ. ΓΠ/7527-1/21-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 1507/30-7-2003 ερώτηση που κατατέθηκε στη Βουλή από τον Βουλευτή κ. Κ. Κιλτίδη σχετικά με την προσαρμογή των ιδιωτικών κλινικών στις διατάξεις του Π.Δ/τος 235/00, σας γνωρίζουμε τα εξής:
Σύμφωνα με το προαναφερόμενο Π.Δ έχουν ορισθεί προθεσμίες για την προσαρμογή των ιδιωτικών κλινικών, καθώς και ο τρόπος ελέγχου και οι ρήτρες στην περίπτωση μη προσαρμογής τους (ανακλήσεις αδειών ίδρυσης και λειτουργίας, επιβολή προστίμων, κλπ).
Με το Ν. 3106 (ΦΕΚ 30/Α/10-2-2003) παρατείνεται η ημερομηνία προσαρμογής των ιδιωτικών κλινικών στις διατάξεις του Π.Δ/τος 235/00 μέχρι 31-12-2003.
Όσον αφορά την άρνηση των ασφαλιστικών ταμείων να πληρώσουν νοσήλια αρμόδιο να σας απαντήσει είναι το Υπουργείο Εργασίας και Κοινωνικών Ασφαλίσεων.
Ο Υφυπουργός
Ε. ΝΑΣΙΩΚΑΣ»
32. Στην με αριθμό 1508/30-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. Δ5/ΗΛ/Α/Φ6/142/14363/14-8-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της υπ' αριθ. 1508/30-7-03 ερώτησης που κατατέθηκε στη Βουλή από την ως άνω Βουλευτή, σας διαβιβάζουμε συνημμένα, το υπ? αριθ. Γ.ΔΝΣ/2707/13-8-03 έγγραφο της ΔΕΗ Α.Ε. που καλύπτει το θέμα.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
33. Στην με αριθμό 1512/30-7-03 ερώτηση του Βουλευτή κ. Σπύρου Σπύρου δόθηκε με το υπ? αριθμ. 147/22-08-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή ότι το θέμα που θίγεται στην Ερώτηση είναι αρμοδιότητας της Νομαρχιακής Αυτοδιοίκησης Κέρκυρας και κατ' επέκταση του Υπουργείου Εσωτερικών, Δημόσιας Διοίκησης και Αποκέντρωσης, το οποίο είναι συναποδέκτης της Ερώτησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
34. Στην με αριθμό 1529/31-7-03 ερώτηση του Βουλευτή κ. Αναστάσιου Παπαληγούρα δόθηκε με το υπ? αριθμ. 3030/18-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην Ερώτηση 1529/31-7-2003 που υποβλήθηκε στη Βουλή των Ελλήνων από τον Βουλευτή κ. Αναστάση Παπαληγούρα και κατά το μέρος που αφορά σε αρμοδιότητα του ΥΠΕΣΔΔΑ, σας γνωρίζουμε τα παρακάτω:
Κατόπιν σχετικής εγκυκλίου μας στον φετινό περιφερειακό σχεδιασμό συντάχθηκαν Αντιπυρικά Σχέδια που προέκυψαν από τη συνεργασία των εμπλεκομένων φορέων. Στην έδρα κάθε Νομού λειτούργησαν ομάδες εργασίας, μέλη των οποίων ήταν και υπάλληλοι του Πυροσβεστικού Σώματος και της Δασικής Υπηρεσίας. 'Εργο τους ήταν η προετοιμασία ενός λεπτομερούς σχεδίου δράσης που βασίσθηκε σε επιστημονικά κριτήρια και εμπειρίες, οι οποίες έχουν αποκτηθεί κατά το παρελθόν από όλους τους εμπλεκόμενους φορείς.
Σκοπός των αντιπυρικών σχεδίων είναι να εκτιμήσουν με αντικειμενικά κριτήρια τον κίνδυνο πυρκαγιών, να καταγράψουν τα υφιστάμενα έργα και υποδομές αντιπυρικής προστασίας και να δρομολογήσουν δράσεις με σκοπό άμεσα και μακροπρόθεσμα την προστασία των πολιτών, των οικισμών, των πάσης φύσεως κτιριακών εγκαταστάσεων και αγροτικών εκμεταλλεύσεων που βρίσκονται εντός ή πλησίον των δασικών εκτάσεων και γενικότερα του φυσικού περιβάλλοντος.
΄Ηδη το ΥΠΕΣΔΔΑ με την 22583/2003 απόφασή του επιχορήγησε τους Δήμους της Ν.Α: Κορινθίας με το ποσό των 418.000,00 ? προκειμένου να διευκολυνθεί η λήψη των απαιτούμενων μέτρων πυροπροστασίας.
Συγκεκριμένα για την Ν .Α. Κορινθίας :
Πραγματοποιήθηκε συνεδρίαση του Συντονιστικού Νομαρχιακού Οργάνου (ΣΝΟ) στις 12/5/2003 κατά την οποία εγκρίθηκε η αναβάθμιση του αντιπυρικού σχεδιασμού για το έτος 2003.
΄Εχουν σχεδιαστεί 28 μέτρα των οποίων η υλοποίηση έχει ολοκληρωθεί σε μεγάλο ποσοστό από τους υπεύθυνους φορείς.
΄Εχει αυξηθεί ο αριθμός των πυροφυλακίων των Πυροσβεστικών Υπηρεσιών (Π.Υ.) του Νομού και έχουν ενταχθεί στον Σχεδιασμό επιπρόσθετα Πυροφυλάκια Εθελοντικών Συλλόγων.
Αυξήθηκαν σε αριθμό και λειτουργούν καθ? όλο το 24ωρο τα περιπολικά των Π.Υ. του Νομού, με αποτέλεσμα να ελέγχονται ικανοποιητικά οι πλέον ευαίσθητες ή περιοχές υψηλού κινδύνου ανάφλεξης και με τη διασπορά των μέσων να επιτυγχάνεται ταχύτερη επέμβαση σε εντοπιζόμενες εστίες πυρκαγιάς.
Οι Π.Υ. του Νομού έχουν ήδη προσλάβει εργάτες πυρόσβεσης και διάσωσης.
Οι Δασικές Υπηρεσίες του Νομού, έχουν αρχίσει την εφαρμογή και υλοποίηση μελετών με τη συνεργασία των Δήμων του Νομού για την συντήρηση του δασικού οδικού δικτύου και καθαρισμού των υφιστάμενων αντιπυρικών ζωνών.
Στον αντιπυρικό σχεδιασμό έχουν ενταχθεί και εθελοντικοί σύλλογοι, ενταγμένοι στο μητρώο Εθελοντικών Οργανώσεων Πολιτικής Προστασίας, οι οποίοι συμμετέχουν ενεργά, τόσο στην πρόληψη όσο και στην καταστολή των πυρκαγιών, με προσωπικό και εξοπλισμό που τους παρείχε η Ν .Α. Κορινθίας.
Συνοψίζοντας, θα παρατηρούσαμε ότι η μέχρι στιγμής εξέλιξη του αντιπυρικού αγώνα, τόσο στην περιοχή της Κορινθίας όσο και στην υπόλοιπη Ελλάδα, έχει αποδώσει θετικά αποτελέσματα, γεγονός που καταδεικνύει ότι ο σχεδιασμός των προληπτικών μέτρων πυροπροστασίας βρίσκεται προς την ορθή κατεύθυνση, συντελώντας στη μείωση του αριθμού των πυρκαγιών, που προκαλούνται από αμέλεια.
Για το θέμα των πυροσβεστικών μέσων αρμόδιο να απαντήσει είναι το συνερωτώμενο Υπουργείο Δημοσίας Τάξης.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 61/8.9.2003 επίκαιρη ερώτηση της Βουλευτού της Νέας Δημοκρατίας και Δ΄ Αντιπροέδρου της Βουλής κυρίας ΄Αννας Ψαρούδα-Μπενάκη προς τον Υπουργό Δικαιοσύνης, σχετικώς με την ανέγερση νέου κτιρίου για το Ειρηνοδικείο Αθηνών κ.λπ..
Η επίκαιρη ερώτηση της κ. Μπενάκη έχει ως εξής:
«Η πανηγυρική εξαγγελία του Υπουργού Δικαιοσύνης (3/9/2003) ότι ευρέθη λύση για το Ειρηνοδικείο Αθηνών, το οποίο θα ανεγερθεί στο χώρο του γκαράζ όπισθεν του Εφετείου Αθηνών, δημιουργεί τεράστια ερωτηματικά. ?Επρεπε δηλαδή οι εργαζόμενοι του Ειρηνοδικείου να κατέβουν κυριολεκτικά στους δρόμους επί τρίμηνο (από τον Ιούνιο εργάζονται με βάρδιες στην είσοδο του κτιρίου της Ομονοίας) για να δοθεί μια λύση που θα έπρεπε να είναι από καιρό γνωστή; Ποια προβλήματα με το γνωστό κατασκευαστή του γκαράζ υπήρχαν και πώς διευθετήθηκαν ώστε τώρα όλα να προχωρούν τέλεια; 
Για όλα αυτά καθώς και για το πώς θα γίνει η ανάθεση του έργου, αν και ποιο ρόλο θα παίξει ενδεχομένως η Α.Ε. «ΘΕΜΙΣ ΚΑΤΑΣΚΕΥΑΣΤΙΚΗ», ποιες διασφαλίσεις θα υπάρξουν για την έγκαιρη παράδοση πρέπει ο Υπουργός να δώσει απαντήσεις. Επίσης πώς θα μπουν ξανά οι υπάλληλοι και οι δικαστές σε κτίριο ακατάλληλο και επικίνδυνο, όπως το κτίριο της Ομόνοιας;».
Το λόγο έχει ο Υπουργός Δικαιοσύνης κ. Φίλιππος Πετσάλνικος.
ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δικαιοσύνης): Το πρόβλημα της στέγασης του ειρηνοδικείου είναι ένα πρόβλημα που επί πολλά χρόνια έχει καταβληθεί προσπάθεια να αντιμετωπιστεί και μάλιστα και από τους προκατόχους μου. Πιθανώς και στην περίοδο της κ. Μπενάκη στο Υπουργείο Δικαιοσύνης αναζητείτο λύση για τη στέγαση του ειρηνοδικείου.
Μετά από την ολοκλήρωση των έργων και την παράδοση των δικαστικών μεγάρων στην Αθήνα, όπως του Ελεγκτικού Συνεδρίου πρόσφατα, των Διοικητικών εφετείου και πρωτοδικείου πέρυσι, του εφετείου παλαιότερα, το μόνο δικαστήριο που απέμεινε και χρειάζεται μία σύγχρονη στέγη είναι το ειρηνοδικείο.
Από μακρού καταβάλαμε έντονες προσπάθειες και στη θητεία μου για την ανεύρεση κατάλληλου κτηρίου. Κατά το παρελθόν είχαν προηγηθεί έξι άγονες δημοπρασίες για την ενοικίαση κτιρίου εκ των οποίων τρεις τελευταίες έγιναν φέτος το καλοκαίρι. Τις δημοπρασίες αυτές διενεργούσε η Κτηματική Υπηρεσία Αθηνών, που έχει την αρμοδιότητα. Εκτός αυτού, έχουμε εξαντλήσει όλες τις προσπάθειες για ανεύρεση άλλου κατάλληλου κτηρίου είτε για ενοικίαση είτε για αγορά είτε οικόπεδο, αλλά δεν κατέστη δυνατόν. 
Η «ΘΕΜΙΣ» και αυτή με εντολή μου είχε κάνει ανοιχτή πρόσκληση για ενοικίαση χώρου με δημοσίευση στον Τύπο, χωρίς να υπάρχει εκδήλωση ενδιαφέροντος. Κατόπιν όλων αυτών, κάναμε μία αναλυτική συζήτηση με τον κατασκευαστή ο οποίος μέχρι του χρόνου τον Ιούλιο εκτελεί την εργολαβία για την ολοκλήρωση των τελευταίων έργων στο χώρο του εφετείου. Θα έπρεπε να υπάρχει η συμφωνία του γιατί μεσούσης της εργολαβίας ή αν δεν συμφωνούσε, δεν θα μπορούσαμε να κάνουμε άλλες εργασίες, γιατί είχαμε πάρει την απόφαση, πως, αφού δεν μπορούσε να γίνει τίποτε άλλο, θα έπρεπε να κινηθούμε προς αυτήν την κατεύθυνση για να κατασκευάσουμε το ειρηνοδικείο δίπλα στο χώρο του εφετείου.
Έτσι με τη σύμφωνη γνώμη του εγκατεστημένου αναδόχου, υπήρξε η συναίνεσή του για να προχωρήσουμε στις εργασίες, χωρίς να υπάρχει άλλη δέσμευση. Κάναμε αναλυτικές συζητήσεις, του εξήγησα ότι εμείς πρέπει οπωσδήποτε να προχωρήσουμε στην κατασκευή του ειρηνοδικείου και έτσι και το θέμα λύθηκε.
Η ανάθεση του έργου θα γίνει με δημόσιο διαγωνισμό. Έχω πει ότι αυτά τα έργα σημαντικού προϋπολογισμού γίνονται με δημόσιο διαγωνισμό, με το σύστημα μελέτη κατασκευή για να κερδίσουμε χρόνο. Η «ΘΕΜΙΣ-ΚΑΤΑΣΚΕΥΑΣΤΙΚΗ» έχει αναλάβει όλη τη μελέτη και την επίβλεψη του έργου. Και εκτιμάται ότι η προκήρυξη για τη διενέργεια του δημόσιου διαγωνισμού θα μπορεί να γίνει στα μέσα Οκτωβρίου 2003 ώστε μέχρι τέλος Δεκεμβρίου 2003 να έχει επιλεγεί από το δημόσιο διαγωνισμό ο ανάδοχος του έργου και το κτήριο αναμένεται να δοθεί περί τα τέλη του 2004. Καλώς εχόντων των πραγμάτων, εκτιμούμε ότι αυτό το διάστημα του χρόνου ?γιατί δεν χρειάζεται εκσκαφικές εργασίες, υπάρχει η υποδομή, θα χρειαστούν μόνο κατασκευαστικές για το κτήριο- είναι επαρκές για να στεγαστεί σ΄ ένα υπερσύγχρονο κτήριο και το ειρηνοδικείο. Και χαιρόμαστε όλοι γι? αυτή τη λύση και κυρίως οι εργαζόμενοι και οι δικαστικοί λειτουργοί για να προχωρήσουμε γρήγορα πλέον στη στέγαση και του ειρηνοδικείου.
ΠΡΟΕΔΡΟΣ (Απόστολος Κακλαμάνης): Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ (Δ΄ Αντιπρόεδρος της Βουλής): Κύριε Πρόεδρε, κύριε Υπουργέ, το ότι ευρέθη λύση για το ειρηνοδικείο πρέπει να γίνει δεκτό διά κανονιοβολισμών, διότι είναι γνωστό ότι για χρόνια οι υπάλληλοι και οι δικαστές στο Ειρηνοδικείο Αθηνών εργάζονται υπό συνθήκες απαράδεκτες, λόγω αμιάντου, λόγω ζημιών από τους σεισμούς και λόγω επικινδυνότητας. Και ξέρετε οι εκθέσεις αυτοψίας τι έχουν βγάλει. 
Το ερώτημά μου είναι απλό: Τόσο καιρό δεν υπήρχε αυτή η λύση; Ή μήπως υποκρύπτεται κάτι από τις συμβάσεις με τον κατασκευαστή του γκαράζ; Εμείς έχουμε κάποιες πληροφορίες ότι εκκρεμούσαν και στα δικαστήρια κάποιες διενέξεις με το Υπουργείο Δικαιοσύνης. Θέλουμε μία καθαρή απάντηση, πώς έγινε δεκτή αυτή η συμφωνία και αν ο κατασκευαστής αυτός που παραχωρεί ήδη τον άνω χώρο, θα πληρώσει κάτι. Και τι προβλεπόταν να γίνει σε αυτό που θυσιάζεται για να γίνει το ειρηνοδικείο; Να γίνει βεβαίως, αλλά να ξέρουμε υπό ποιες προϋποθέσεις. 
Δεν μου απαντήσατε επίσης πώς για δύο χρόνια θα ξαναμπούν οι υπάλληλοι στο ίδιο κτήριο της Ομονοίας. Ξέρετε πολύ καλά ότι η αυτοψία που έγινε το Μάιο του 2003 από την πολεοδομική υπηρεσία κρίνει και σας έχει κοινοποιηθεί ότι η οικοδομή είναι επικίνδυνη από άποψη δομική, στατική και υγρασίας και αναφέρει τις ζημίες που έχουν τα υποστυλώματα από το σεισμό, στα οποία επισκευάστηκαν οι ρωγμές από σεισμική επιβάρυνση μέχρι λασπώματος. Όλοι καταλαβαίνουμε τι θα πει «μέχρι λασπώματος». Δεν έγινε δηλαδή εσωτερική στήριξη. Μην αναφερθώ στα παρατράγουδα της εποχής των σεισμών με τη «ΘΕΜΙΔΑ ?ΚΑΤΑΣΚΕΥΑΣΤΙΚΗ». Το ΥΠΕΧΩΔΕ το έβγαζε κόκκινο, η «ΘΕΜΙΣ» κίτρινο και δώστου από την αρχή. 
Εξάλλου έχει τον αμίαντο που δεν ξέρω αν αφαιρείται και πώς αφαιρείται και πώς θα μείνουν οι υπάλληλοι δυο χρόνια μέσα. 
Τέλος, θέλω να μας απαντήσετε γιατί δεν συνεργαστήκατε με την κοινοπραξία «ΕΜΠΕΔΟΣ». Γιατί στην επιστολή της από 4 Ιουνίου διαμαρτύρεται ότι κωφεύετε και δεν συνεχίζετε αυτά που σας έχει προτείνει.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός Δικαιοσύνης έχει το λόγο.
ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δικαιοσύνης): Κύριε Πρόεδρε, κυρίες και κύριοι συνάδελφοι, δεν αντιλαμβάνομαι γιατί υπεβλήθη αυτή η ερώτηση. Η Νέα Δημοκρατία έχει ενοχληθεί γιατί ελύθη ένα πρόβλημα. Δεν ήθελα να το πω στην πρωτολογία μου, αλλά μετά την τοποθέτηση της κ. Μπενάκη είμαι σίγουρος ότι αυτός είναι ο λόγος. Είναι περίεργο, κυρία Μπενάκη, να επιλύεται ένα πρόβλημα που χρόνιζε επί δεκαετίες και εσείς το είχατε στη διάρκεια της θητείας σας στο Υπουργείο; Κτίσατε το ειρηνοδικείο; Δεν το κάνατε. Στο ίδιο κτήριο στεγάζεται ακόμα το ειρηνοδικείο, σ? αυτό το δύσκολο που ασφυκτιούν και από πλευράς έλλειψης χώρων. Και εσείς αναζητούσατε λύση. Δεν τη βρήκατε. 
Να ερωτώμεθα και να ασκείτε κριτική όταν δεν λύονται προβλήματα το αντιλαμβάνομαι, αλλά να ερωτώμεθα όταν λύνεται το πρόβλημα του ειρηνοδικείου, ε, αυτό μου προκαλεί μία έκπληξη.
Τώρα, σε σχέση με τα ερωτήματα που θέσατε, δεν υπήρχε λόγος να γίνει κάποια συμφωνία με τον κατασκευαστή. Το μόνο που έπρεπε να κάνει ήταν να επιτρέψει να μπορούν να γίνουν οι εργασίες. Να γίνει η διαδικασία γιατί διαφορετικά θα μπορούσε να παρέμβει και να σταματήσει τις κατασκευαστικές εργασίες που θα ξεκινήσουν μετά το δημόσιο διαγωνισμό, τη δημοπράτηση και την έναρξη κατασκευής του κτηρίου. 
Επίσης θέλω να σας πω ότι η «ΘΕΜΙΣ» δεν έχει καμία αρμοδιότητα για να χαρακτηρίζει τα κτίρια κόκκινα, κίτρινα ή πράσινα. Μετά το σεισμό ο χαρακτηρισμός γινόταν, κυρία Μπενάκη, από τις αρμόδιες υπηρεσίες της νομαρχίας, του ΥΠΕΧΩΔΕ κ.λπ.. ΄Εγιναν τότε συγκεκριμένες διαπιστώσεις και η «ΘΕΜΙΣ» έκανε τις εργασίες. ?Ηταν εργασίες συντήρησης οικοδομικές, ηλεκτρομηχανολογικές, επισκευές, αντικατάσταση ανελκυστήρων κλπ. Σε συνεννόηση και με τους εργαζόμενους είπαμε, αφού βρέθηκε αυτή η πάρα πολύ καλή λύση και σε πολύ πιο σύντομο διάστημα από το να βρίσκαμε κάποιο κτήριο που θα έπρεπε να το διασκευάσουμε κ.λπ. γι? αυτό το διάστημα του ενός χρόνου και μερικών μηνών που θα χρειαστεί να δουλεύουν εκεί, για προληπτικούς λόγους ?γιατί δεν υπάρχει πρόβλημα από τον αμίαντο- είπαμε ότι θα γίνει μία σειρά από παρεμβάσεις για τη μόνωση των ψευδοροφών που φέρουν και αμίαντο, θα γίνει ο έλεγχος και η συντήρηση του ηλεκτρικού υποσταθμού και η στεγάνωση των υαλοπινάκων. Αυτές τις εργασίες είχαμε προτείνει και αυτές θα γίνουν στο διάστημα που θα είμαστε στο κτήριο εκεί. 
Το σημαντικό αποτέλεσμα είναι ότι επιτέλους το ειρηνοδικείο αποκτά και αυτό υπερσύγχρονη στέγη με εξήμισι χιλιάδες στεγασμένα τετραγωνικά μέτρα. Ευχαριστώ.
ΠΡΟΕΔΡΟΣ (Απόστολος Κακλαμάνης): Δεύτερη είναι η με αριθμό 62/8.9.2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Ανάπτυξης, σχετικώς με την εγκατάσταση εργοστασίου καύσης επικίνδυνων βιομηχανικών λυμάτων και τοξικών αποβλήτων στην περιοχή της Λάρυμνας κ.λπ..
Η επίκαιρη ερώτηση του κ. Τσιόγκα έχει ως εξής:
«Ξένη πολυεθνική, που στη χώρα μας εκπροσωπείται από την ENPRO S.A. (Προστατευτική Περιβάλλοντος Ανώνυμη Βιομηχανική Εταιρία), προτίθεται να εγκαταστήσει στην Κοινότητα της Λάρυμνας, σε έκταση 450 στρεμμάτων που θα της παραχωρήσει η Γ.Μ.Μ.Α.Ε. ΛΑΡΚΟ, έναντι 30 εκατ. Ευρώ, εργοστάσιο καύσης επικίνδυνων βιομηχανικών λυμάτων και τοξικών αποβλήτων, που θα προέρχονται και από άλλες χώρες, συνολικού όγκου επεξεργασίες 600.000 τόνων ετησίως, σύμφωνα με όσα έχουν δει το φως της δημοσιότητας.
Οι μέχρι σήμερα διαδικασίες και οι επαφές μεταξύ «του στρατηγικού επενδυτή του εξωτερικού και της κυβέρνησης έχουν κρατηθεί μυστικές, ενώ η κυβέρνηση έχει εμπλέξει και τη ΛΑΡΚΟ προκειμένου η πολυεθνική να χρησιμοποιήσει τις εγκαταστάσεις της. Το θέμα έγινε γνωστό μόνο όταν έφτασε στο Δήμο Οπουντίων Φθιώτιδας για συζήτηση, και αμέσως ξεσήκωσε θύελλα αντιδράσεων από εργαζόμενους στη ΛΑΡΚΟ και τους κατοίκους της περιοχής που ανάγκασαν και τη δημοτική αρχή να ταχτεί ενάντια σε μια τέτοια επικίνδυνη για την ανθρώπινη ζωή, το φυσικό και ζωϊκό κεφάλαιο, και καταστροφική για το περιβάλλον (στεριά, αέρα και θάλασσα) της ευρύτερης περιοχής της Φθιώτιδας, Βοιωτίας και Εύβοιας, «επένδυση» την οποία ο Υφυπουργός Ανάπτυξης έχει χαρακτηρίσει «θετική ενέργεια».
Ερωτάται ο κύριος Υπουργός:
Γιατί κρατήθηκαν μέχρι τώρα μυστικές οι σχετικές διαδικασίες αλλά και γιατί η κυβέρνηση ενέπλεξε τη ΛΑΡΚΟ στην όλη διαδικασία;
Σε τι ενέργειες θα προχωρήσει η κυβέρνηση για να μη υλοποιηθεί η εγκατάσταση ενός τέτοιου εργοστασίου - βόμβα που θα δέχεται βιομηχανικά λύματα και επικίνδυνα απόβλητα από διάφορες χώρες;»
Ο Υφυπουργός Ανάπτυξης κ. Καλαφάτης έχει το λόγο. 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητέ συνάδελφε, η ερώτησή σας μεταξύ των άλλων ανακριβειών που περιέχει, περιέχει και δύο μεγάλες ανακρίβειες, δύο μεγάλες αναλήθειες. 
Η πρώτη ανακρίβεια συνίσταται στο ότι υπάρχουν επαφές οι οποίες κρατούνται μυστικές και δεν ανακοινώνονται στο λαό. Αυτό που ισχυρίζεστε είναι πολύ μεγάλο ψέμα, διότι εμείς στις διαδικασίες που είχαμε με τον επίδοξο επενδυτή, είπαμε ότι πριν προχωρήσει σε οτιδήποτε, θα πρέπει να ενημερώσει την τοπική κοινωνία. Κατόπιν δική μας υποδείξεως έγινε η ενημέρωση προς το Δήμο Οπουντίων και την τοπική κοινωνία της Λάρυμνας. Όχι, μόνο δεν κρατήθηκαν μυστικές οι επαφές, αλλά αντιθέτως εμείς προτρέψαμε τον επενδυτή να προχωρήσει σε ενημέρωση. 
Δεύτερον, λέτε ότι πρόκειται να φέρουμε απόβλητα από άλλες χώρες. Μα, είναι σαφές ότι και αυτό δεν πρόκειται να γίνει. Απλώς, διανθίζεται την ερώτησή σας με αυτές τις δραματοποιημένες πινελιές για να δημιουργήσετε την απαραίτητη κινδυνολογία και καταστροφολογία. 
Η αλήθεια είναι ότι υπάρχει ένα μεγάλο πρόβλημα στη χώρα μας, όπως και σε άλλες χώρες της Ευρώπης και του κόσμου, το οποίο συνίσταται στον τρόπο διάθεσης των παραγόμενων αποβλήτων από τη βιομηχανική χρήση. Πώς, δηλαδή, θα διαχειριστούμε σωστά τα απόβλητα που παράγονται από τις βιομηχανικές μονάδες, αντί να τα αφήνουμε να διαχέονται και να διατίθενται ανεξέλεγκτα από εδώ και από εκεί. Αυτό είναι το μεγάλο πρόβλημα. Και εσείς λέτε ότι εμείς δεν θέλουμε εργοστάσιο, αλλά θέλουμε να διατηρηθεί η κατάσταση που επικρατεί σήμερα διότι είναι καλή. 
Εμείς λέμε ότι θα πρέπει να οργανώσουμε όλη αυτή τη διαδικασία, προκειμένου να έχουμε τα μέγιστα καλά αποτελέσματα για το περιβάλλον. Υπήρξε, λοιπόν, επενδυτικό ενδιαφέρον από μία αυστριακή εταιρεία η οποία έχει τέτοιο εργοστάσιο μέσα στη Βιέννη, σε κατοικημένη περιοχή. Όταν συγκεκριμενοποιήθηκε η σκέψη της συγκεκριμένης εταιρείας, τότε εμείς της είπαμε ότι πρέπει να απευθυνθεί στην τοπική κοινωνία, διότι θα πρέπει να προχωρήσουμε με βάση το τι θέλει η τοπική κοινωνία.
Αυτό το επιχειρηματικό σχέδιο προβλέπει πρώτον, τη συλλογή και επεξεργασία όλων των αποβλήτων της χώρας. Δεύτερον, από αυτό το εργοστάσιο θα παράγεται ηλεκτρική ενέργεια 40 MW η οποία -εάν η επένδυση γίνει στη ΛΑΡΚΟ- θα διατίθεται σε τιμή κόστους στη ΛΑΡΚΟ, διευκολύνοντας με αυτόν τον τρόπο και τη ΛΑΡΚΟ. Επίσης θα παράγεται αδρανής στάχτη, η οποία μπορεί να χρησιμοποιηθεί στη κεραμοποιία και σε άλλα οικοδομικά υλικά. 
Τρίτον, η επένδυση είναι ύψους 420 εκατομμυρίων ευρώ και είναι με αυτοχρηματοδότηση. Τέταρτον, η λίστα των αποβλήτων τα οποία αυτή θα διαχειρίζεται, εμπεριέχεται στον ευρωπαϊκό κατάλογο αποβλήτων σύμφωνα με την απόφαση 94/3 της Ευρωπαϊκής Κοινότητας, η οποία από το 1996 έχει γίνει αποδεκτή από τη χώρα μας με υπουργική απόφαση. Στο συγκεκριμένο εργοστάσιο θα απασχολούνται γύρω στα τριακόσια πενήντα άτομα από το οποίο, σύμφωνα με αυτό που έχει υποδειχθεί από το επιχειρηματικό σχέδιο, δεν θα υπάρχουν άλλου είδους περιβαλλοντικές εκκλήσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού).
Κύριε Πρόεδρε, αν μου επιτρέπετε, θα ήθελα να ολοκληρώσω δεδομένης της σοβαρότητας του θέματος. 
ΠΡΟΕΔΡΟΣ (Απόστολος Κακλαμάνης): Κύριε Υφυπουργέ, μπορείτε να συμπληρώσετε ό,τι θέλετε στη δευτερολογία σας. 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Θα ήθελα να διευκολύνω την απάντηση του κυρίου συναδέλφου. 
ΠΡΟΕΔΡΟΣ (Απόστολος Κακλαμάνης): Ναι, κύριε Καλαφάτη, αλλά όπως γνωρίζετε, υπάρχει και ένας Κανονισμός, τον οποίο δεν πρέπει να παραβιάζουμε. 
Το λόγο έχει ο κ. Τσιόγκας. 
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε. 
Ο κύριος Υπουργός είπε ότι δεν κράτησαν μυστικές τις επαφές και ότι οι ίδιοι, δηλαδή η Κυβέρνηση, ενημέρωσε το Δήμο Οπουντίων. Όμως, είχε προηγηθεί συμφωνία και αλληλογραφία με την επιχείρηση και μάλιστα μπλέχτηκε και η «ΛΑΡΚΟ» η οποία με προσύμφωνο πούλησε τα τετρακόσια πενήντα στρέμματα που είναι είτε ιδιοκτησία της είτε της έχουν παραχωρηθεί. Αυτά μέχρι τότε ήταν μυστικά. 
Συνεπώς, λοιπόν, υπήρχε μυστικότητα μέχρι τη στιγμή που το θέμα έφτασε στο Δήμο Οπουντίων.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Πώς έφτασε στο Δήμο Οπουντίων; 
ΔΗΜΗΤΡΙΟΣ ΤΣΙΟΓΚΑΣ: Έφτασε στο Δήμο Οπουντίων για να πάρει απόφαση αν θα δεχτεί. 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Πώς έφτασε, κύριε συνάδελφε, στο Δήμο Οπουντίων; 
ΔΗΜΗΤΡΙΟΣ ΤΣΙΟΓΚΑΣ: Από το Υπουργείο. 
Ωστόσο, κύριε Υφυπουργέ, είχαν προηγηθεί αυτά που σας είπα. Έχει εμπλακεί η ΛΑΡΚΟ, έχετε αλληλογραφία με την επιχείρηση, η οποία θεωρείται θετική και δεν έχετε αποκλείσει ?ακόμη και στην τοποθέτησή σας- ότι θα έρχονται απόβλητα και από το εξωτερικό. 
Παρακαλώ να το πείτε στη δευτερολογία σας εάν θα έρχονται και από το εξωτερικό.
Φυσικά πρέπει να σας πω το εξής ότι την Παρασκευή 29 Αυγούστου στη Λάρυμνα έγινε μία συνέλευση που δεν χωρούσε η παραλία και δεν ήταν μόνο οι κάτοικοι της Λάρυμνας. Παρευρέθηκα και τοποθετήθηκα, όπως οι εκπρόσωποι όλων των κομμάτων. Θεωρούν εκεί όλοι τους ότι είναι μία βόμβα μεγατόνων, η οποία θα μολύνει τον κλειστό Ευβοϊκό Κόλπο, θα μολύνει την περιοχή της Φθιώτιδας, της Βοιωτίας, αλλά και της Εύβοιας και φυσικά είναι όλοι αντίθετοι. Όλα τα παιδιά των σχολείων της Λάρυμνας κρατούσαν πανό με τα οποία διαδήλωναν και δεν ήθελαν σε καμία περίπτωση να γίνει ένα τέτοιο εργοστάσιο στο χωριό τους, στη Λάρυμνα. Δεν θέλουν άλλη μόλυνση, άλλο καρκίνο. Δεν θέλουν άλλη επιβάρυνση του περιβάλλοντος εκεί στην περιοχή τους. Πιστεύω να έχετε ενημερωθεί και εσείς γι? αυτό γιατί ήταν εκεί και Βουλευτής του κυβερνώντος κόμματος και των άλλων κομμάτων. Πρέπει να σας πουν και οι ίδιοι για την καθολική αντίθεση των κατοίκων του χωριού και της περιοχής. 
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Κύριε Πρόεδρε, εγώ απάντησα σε μία επιστολή της επενδυτικής ομάδας λέγοντας ότι μία τέτοια δράση επεξεργασίας αποβλήτων, η οποία θα αφορά τα απόβλητα της χώρας μας, είναι μία θετική ενέργεια και το επιθυμούμε. Δεν καθορίσαμε ούτε το χώρο ούτε τίποτα. Το επιβεβαίωνε η επιστολή μου, την οποία θα καταθέσω στα Πρακτικά, ότι για το σκοπό αυτό βεβαίως όπως είναι ευνόητο, θα πρέπει να εφοδιαστείτε με όλες τις απαραίτητες άδειες εγκατάστασης και λειτουργίας που είναι αναγκαίες σύμφωνα με την κείμενη ελληνική και κοινοτική νομοθεσία. Πού βλέπετε εσείς το έγκλημα, είναι δικό σας πρόβλημα. Εμείς καθορίσαμε και είπαμε ότι πριν προχωρήσει οποιαδήποτε ενέργεια, θα πρέπει να συνεννοηθείτε με την τοπική κοινωνία, επειδή ξέρουμε ότι υπάρχουν καλοθελητές, οι οποίοι διαδίδουν πως πρόκειται για βόμβα μεγατόνων ?όπως εσείς προείπατε- και προφανώς θα υπάρξει αυτή η δυσθυμία της τοπικής κοινωνίας, διότι υπάρχει ημιμάθεια. 
Ειπώθηκε μάλιστα στη συνέλευση αυτή και το απίθανο, ότι έχει διαρρεύσει κλοφέν από τη ΛΑΡΚΟ και αποδείχτηκε ότι ήταν μία «μπαρούφα» μεγάλης έντασης, διότι η ΛΑΡΚΟ δεν χρησιμοποιεί κλοφέν πουθενά.
Εμείς, λοιπόν, έχουμε πει ότι αν η τοπική κοινωνία δεν θέλει ένα τέτοιο εργοστάσιο, προφανώς και δεν θα γίνει. Πρώτα απ? όλα και θεσμικά όλες οι μελέτες, οι επενδύσεις εγκρίνονται από την Τοπική Αυτοδιοίκηση, δηλαδή από το δήμο και από το νομαρχιακό συμβούλιο, από τους τοπικούς φορείς. Εάν, λοιπόν, δεν θέλουν, δεν υπάρχει περίπτωση και θεσμικά να γίνει. Αυτό έχει ειπωθεί προς την εταιρεία, ότι αν η τοπική κοινωνία δεν θέλει μια τέτοια δραστηριότητα, προφανώς αυτή η δραστηριότητα θα γίνει κάπου αλλού. Απορώ πως εσείς που θέλετε να αποκαλείσθε ένα προοδευτικό κόμμα έχετε τόσο αντιδραστική θέση σ΄ ένα τόσο σοβαρό θέμα. Έχουμε τα απόβλητα στη χώρα, τα οποία διατίθενται εδώ και εκεί ατάκτως και ισχυρίζεστε ότι δεν χρειάζεται να γίνει ένα τέτοιο εργοστάσιο όπου θα συλλέγονται τα απόβλητα από όλες τις βιομηχανικές μονάδες όλης της χώρας και θα διατίθενται σύμφωνα με τις περιβαλλοντικές μελέτες από μία κεντρική μονάδα; Είναι θέση προοδευτική αυτή; Μπορούμε να διαφωνήσουμε, να πούμε ότι στη Λάρυμνα δεν πρέπει να γίνει για τον άλφα ή βήτα λόγο είτε γιατί δεν το θέλει η τοπική κοινωνία, δεν είναι καλά προετοιμασμένη να το δεχτεί είτε για οποιονδήποτε άλλο λόγο. Δεν πρέπει όμως να γίνει αυτό το εργοστάσιο; Δεν πρέπει να το χωροθετήσουμε που πρέπει να πάει; Συλλήβδην απορρίπτουμε αυτήν την πρόταση, αντί να την εφαρμόσουμε στη χώρα μας; 
(Στο σημείο αυτό ο Υπουργός Ανάπτυξης κ. Καλαφάτης καταθέτει για τα Πρακτικά την προαναφερθείσα επιστολή η οποία έχει ως εξής:
«ΕΛΛΗΝΙΚΗ ΔΗΜΟΚΡΑΤΙΑ
ΥΠΟΥΡΓΕΙΟ ΑΝΑΠΤΥΞΗΣ
ΥΦΥΠΟΥΡΓΟΣ
Αθήνα, 19.12.02 
ΑΡ. ΠPΩT:4204 .
Προς: ENPRO S.A.
ΠΡΟΣΤΑΤΕΥΤΙΚΗ ΠΕΡΙΒΑΛΛΟΝΤΟΣ Α.Ε.
ΥΠΟΨΗ: κ: Gerhand Kovdon
Κοινοποίηση κ. Πάνος Μελετάκος
Κύριοι,
Σε απάντηση της από 17/12/02 επιστολής σας, σας γνωρίζουμε τα παρακάτω.
Θεωρούμε θετικό γεγονός την υλοποίηση της λειτουργίας στην χώρα μας βιομηχανικής μονάδας Θερμικής επεξεργασίας βιομηχανικών λυμάτων σύμφωνα με την πρόταση. που μας έχετε καταθέσει.
Για το σκοπό αυτό βεβαίως, ως είναι ευνόητο, θα πρέπει να εφοδιασθείτε με όλες τις απαραίτητες άδειες εγκατάστασης και λειτουργίας για αυτή την δραστηριότητα, που είναι αναγκαίες σύμφωνα με την κείμενη Ελληνική και Κοινοτική νομοθεσία.
Με εκτίμηση 

Αλέξανδρος Καλαφάτης»)
ΠΡΟΕΔΡΟΣ (Απόστολος Κακλαμάνης): Η υπ? αριθμόν 60/8.9.2003 επίκαιρη ερώτηση του Βουλευτή του Συνασπισμού της Αριστεράς των Κινημάτων και της Οικολογίας κ. Φώτη Κουβέλη προς τον Υπουργό Ανάπυξης, σχετικώς με τη λήψη των αναγκαίων μέτρων για την αντιμετώπιση της ακρίβειας κλπ., δεν θα συζητηθεί λόγω κωλύματος του ερωτώντος Βουλευτού. 
Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα συζητηθεί το νομοσχέδιο του Υπουργείου Εθνικής Αμύνης.
Μόνη συζήτηση επί της αρχής, των άρθρων και του συνόλου του σχεδίου νόμου: «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι)». 
Η Διάσκεψη των Προέδρων αποφάσισε να διατεθούν τρεις συνεδριάσεις για τη συζήτηση του νομοσχεδίου αυτού. Η πρώτη συνεδρίαση για τη συζήτηση επί της αρχής είναι η σημερινή και θα ακολουθήσουν την επόμενη εβδομάδα οι άλλες δύο συνεδριάσεις.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Κύριε Πρόεδρε, πριν εισέλθουμε στη συζήτηση, θέλώ να ανακοινώσω στο Τμήμα κάποιες διορθώσεις. 
ΠΡΟΕΔΡΟΣ (Απόστολος Κακλαμάνης): Κύριε Υφυπουργέ, θα τις ανακοινώσετε, όταν θα μπούμε στα άρθρα. 
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Θα ήθελα να μοιράσω τις διορθώσεις φωτοτυπημένες στους συναδέλφους. 
ΠΡΟΕΔΡΟΣ (Απόστολος Κακλαμάνης): Κύριε Υφυπουργέ, υποθέτω ότι οι αλλαγές αυτές δεν αποτελούν προσθήκη αυτοτελών θεμάτων, γιατί θα πρέπει να γίνουν τροπολογίες γι? αυτά.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Είναι διορθώσεις που έγιναν καθ? υπόδειξιν της Επιστημονικής Επιτροπής, όπως και από παρατηρήσεις συναδέλφων που έγιναν κατά τη διαδικασία της συζήτησης στην αρμόδια Επιτροπή. 
ΠΡΟΕΔΡΟΣ (Απόστολος Κακλαμάνης): Αυτό θα το δούμε στα συγκεκριμένα ζητήματα, εφόσον δεν αποτελούν ?επαναλαμβάνω- θέματα για τα οποία θα πρέπει να κατατεθούν αυτοτελώς τροπολογίες. 
Καλώς. Επομένως δώστε τις να διανεμηθούν και να κατατεθούν στα Πρακτικά.
(Στο σημείο αυτό ο Υφυπουργός Εθνικής ?μυνας καταθέτει για τα Πρακτικά τις προαναφερθείσες διορθώσεις, οι οποίες έχουν ως εξής:
«ΔΙΟΡΘΩΣΕΙΣ ΣΤΟ ΣΧΕΔΙΟ ΝΟΜΟΥ ΓΙΑ ΤΑ «ΑΝΩΤΑΤΑ ΣΤΡΑΤΙΩΤΙΚΑ ΕΚΠΑΙΔΕΥΤΙΚΑ ΙΔΡΥΜΑΤΑ»
?ρθρο 2
Από το άρθρο 2 απαλείφεται η παράγραφος 2. Η παράγραφος 1 παραμένει ως έχει και διαγράφεται από την αρχή της ο αριθμός 1.
(Η παρούσα διόρθωση έγινε σε συμμόρφωση με την Έκθεση της Επιστημονικής Επιτροπής).
?ρθρο 5
1. Στην υποπερ. (γγ) της περ. δ' της παρ. 3 του άρθρου 5 η φράση «...στο οικείο Γενικό Επιτελείο την έκδοση ή τροποποίηση των Νόμων...» αντικαθίσταται από τη φράση «...επί θεμάτων...». Επομένως η συγκεκριμένη υποπερίπτωση να διαμορφωθεί ως εξής:
«(γγ) Εισηγείται επί θεμάτων που αφορούν την παρεχόμενη εκπαίδευση».
(Η παρούσα διόρθωση έγινε σε συμμόρφωση με την Έκθεση της Επιστημονικής Επιτροπής).
2. Στην περ. α΄ της παρ. 5 του άρθρου 5 μετά τη φράση «...με δυνατότητα...» να προστεθεί η λέξη «...μίας...». Επομένως να διαμορφωθεί ως εξής:
«Ο Κοσμήτορας είναι καθηγητής, μέλος Διδακτικού Ερευνητικού Προσωπικού του Α.Σ.Ε.Ι. και εκλέγεται για τρία εκπαιδευτικά έτη, με δυνατότητα μίας επανεκλογής, από σώμα εκλεκτόρων που αποτελείται από το σύνολο των Διευθυντών των Τομέων».
?ρθρο 13
Στο περ. η΄ της παρ. 2 του άρθρου 13 η φράση «...και των Επιτροπών της Βουλής...» αντικαθίσταται με τη φράση «...σύμφωνα με τα οριζόμενα στον Κανονισμό της Βουλής...». Επομένως το συγκεκριμένο εδάφιο να διαμορφωθεί ως εξής:
«Να συμμετέχουν ως έμμισθα μέλη σε δύο κατ' ανώτατο όριο επιτροπές και Διοικητικά Συμβούλια του δημοσίου και ιδιωτικού τομέα στις οποίες προβλέπεται υποχρεωτικά από το νόμο η συμμετοχή τους, καθώς και ως μέλη του Επιστημονικού Συμβουλίου της Βουλής σύμφωνα με τα οριζόμενα στον Κανονισμό της Βουλής, καθώς και ως μέλη σε ομάδες εργασίας του δημόσιου τομέα και των ανεξάρτητων διοικητικών αρχών, εξαιρουμένων των Προέδρων τους».
(Η παρούσα διόρθωση έγινε σε συμμόρφωση με την Έκθεση της Επιστημονικής Επιτροπής).

?ρθρο 14
Στην πρώτη φράση του εδ. β΄ της παρ. 1 του άρθρου 14 η λέξη «...εγκρίνεται...» να αντικατασταθεί από τις λέξεις «...χρειάζεται έγκριση..». Στο τέλος της φράσης αυτής μετά τη λέξη «...διακοπών...» να μπει τελεία «.». Στη συνέχεια, οι λέξεις «..εγκρίνεται όμως...» να αντικατασταθούν από τις λέξεις «Έγκρισή της, όμως, χρειάζεται...». Δηλαδή το συγκεκριμένο εδάφιο να διαμορφωθεί ως εξής:
«Η εκπαιδευτική άδεια δεν χρειάζεται έγκριση όταν περιορίζεται στο διάστημα των θερινών ή άλλων διακοπών. Έγκρισή της, όμως, χρειάζεται όταν το διάστημα διακοπών περιλαμβάνεται στο συνολικό πολύ μεγαλύτερης διάρκειας χρόνο της ζητούμενης άδειας ή όταν αναφέρεται σε συγκεκριμένο ερευνητικό ή άλλο εκπαιδευτικό έργο, που γίνεται αποδεδειγμένα σε χρόνο διακοπών».
?ρθρο 17
Από την παρ. 2 του άρθρου 17 να απαλειφθούν οι περιπτώσεις ζ΄ και η΄. Αναρίθμηση των υπολοίπων περιπτώσεων της ιδίας παραγράφου δεν απαιτείται διότι οι περιπτώσεις που απαλείφονται είναι οι τελευταίες στη σειρά.
?ρθρο 20
Από το άρθρο 20 απαλείφεται η παράγραφος 5. Η δε παράγραφος 6 του ιδίου άρθρου αναριθμείται σε παράγραφο 5.
(Η παρούσα διόρθωση έγινε σε συμμόρφωση με την Έκθεση της Επιστημονικής Επιτροπής).
?ρθρο 25
Στην υποπερ. (εε) της περ. α' της παρ. 2 του άρθρου 25 πριν τη φράση «...εισηγητικής επιτροπής...» να προστεθεί η λέξη «...τριμελούς...».
Στην υποπερ. (εε) της περ. α΄ της παρ. 3 του ιδίου άρθρου πριν τη φράση «...εισηγητικής επιτροπής...» να προστεθεί η λέξη «...τριμελούς...».
Δηλαδή και στις δύο αυτές υποπεριπτώσεις η πρώτη φράση να διαμορφωθεί «τα μέλη της τριμελούς εισηγητικής επιτροπής», για περισσότερη σαφήνεια και σε συμφωνία με τη διάταξη της παρ. 1 του άρθρου 9 του νομοσχεδίου.
?ρθρο 26
Στην περ. γ΄ της παρ. 1 του άρθρου 26 μετά τη λέξη «...Σπουδών...» τίθεται κόμμα και προστίθεται η φράση «...τα αντικείμενα της ακαδημαϊκής και στρατιωτικής εκπαίδευσης, τα κριτήρια αξιολόγησης και επιτυχίας των εκπαιδευομένων, καθώς και κάθε άλλη σχετική λεπτομέρεια». Επομένως, η συγκεκριμένη περίπτωση να διαμορφωθεί ως εξής:
«γ. Ο Κανονισμός Σπουδών, τα αντικείμενα της ακαδημαϊκής και στρατιωτικής εκπαίδευσης, τα κριτήρια αξιολόγησης και επιτυχίας των εκπαιδευομένων, καθώς και κάθε άλλη σχετική λεπτομέρεια».
(Η παρούσα διόρθωση έγινε σε συμμόρφωση με την Έκθεση της Επιστημονικής Επιτροπής).
»)
ΠΡΟΕΔΡΟΣ (Απόστολος Κακλαμάνης): Ορίστε, κύριε Σπυριούνη. Έχετε το λόγο. 
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κυρίες και κύριοι συνάδελφοι, συζητούμε ένα νομοσχέδιο υψηλής αξίας, σημασίας και επιδιωκομένου σκοπού, αυτό που αναφέρεται στα Ανώτατα Στρατιωτικά Εκπαιδευτικά Ιδρύματα, τουτέστιν τη Σχολή Ευελπίδων, τη Σχολή Ναυτικών Δοκίμων και τη Σχολή Ικάρων. 
Η εκπαίδευση γενικά αποτελεί βασικό στοιχείο στη διαμόρφωση του στρατιωτικού ηγήτορος. Έχει όλα τα πλεονεκτήματα που έχει η εκπαίδευση στο λαό μας: Διευρύνει τον ορίζοντα, παρέχει τις βασικές γνώσεις, καλλιεργεί την αντίληψη, διευκολύνει και διευρύνει την κρίση καταστάσεων, πολλαπλασιάζει την ικανότητα της άμεσης αντίδρασης στο μεταβαλλόμενο περιβάλλον των επιχειρήσεων, ανυψώνει την ικανότητα του ανθρώπου σε ό,τι αφορά τη στρατιωτική ηγεσία, τους κανόνες και τις αρχές που προσδιορίζουν την έννοια του στρατιωτικού ηγήτορα. 
Επιτρέψτε μου να ξεκινήσω με το δημοκρατικό άλμα που πραγματοποιήθηκε το 1975 με το άρθρο 45 του Συντάγματος περί πολιτικού ελέγχου των ενόπλων δυνάμεων για πρώτη φορά στην πατρίδα μας. Αρχίζει εντεύθεν ένας εκδημοκρατισμός, που κατά την προσωπική μου άποψη ?πιστεύω να συμφωνούμε όλοι μας- αποτελεί βασικό παράγοντα για την αποστολή των ενόπλων δυνάμεων, γιατί τις εντάσσει μέσα στο λαϊκό γίγνεσθαι, τις ενσωματώνει μέσα στην κίνηση του λαού μας, τις καθιστά μόριο του λαού. Από την κατάσταση δε αυτή πηγάζουν όλα τα αγαθά της στρατιωτικής αποστολής, της αποστολής που υπηρετεί το λαό μας και το «ξειν? αγγέλλειν Λακεδαιμονίοις ότι τη δε κείμεθα τοις κείνων ρήμασι πειθόμενοι». Δηλαδή ο ανθυπολοχαγός και ο στρατηγός σήμερα το τονίζει ως βασικό πυρήνα της συνείδησης της αποστολής του απέναντι στο λαό μας. 
Ένα δεύτερο στοιχείο -για να επαναφέρω στη μνήμη σας την αξία της ελληνικής σοφίας- κύριοι συνάδελφοι, είναι το εξής: Θα σας πω ότι παραλλήλως σμιλεύεται μέσα στους επιδιωκόμενους εκπαιδευτικούς σκοπούς και το «μητρός τε και πατρός τε και των άλλων προγόνων απάντων τιμιώτερον, σεμνότερον και αγιώτερον εστίν η πατρίς και παρά θεοίς και παρ? ανθρώποις οις νουν έχουσι». Το τελευταίο παίρνει πολλή συζήτηση σήμερα. 
Με αυτήν την εισαγωγή επιτρέψτε μου να διευρύνω λίγο την αξία του στρατιωτικού ηγήτορα, επικαλούμενος διάφορα παραδείγματα από την ιστορία. 
Αν δεν υπήρχε η Σαλαμίνα, δεν θα υπήρχε ο Θεμιστοκλής. Ο Θεμιστοκλής έκανε τη Σαλαμίνα, με ό,τι αυτό συνεπάγεται για την πορεία όχι μόνο της πατρίδας, αλλά και της Ευρώπης. Και καλό είναι να το ξέρουν οι Ευρωπαίοι και να τους το λέμε: άλλαξε τον ρουν της ιστορίας η ανακοπή της περσικής προέλασης. Τα γνωρίζετε καλύτερα εμού.
Αν δεν υπήρχε ο Αλέξανδρος, δεν θα υπήρχε ο Ινδός ποταμός, δεν θα υπήρχε η ελληνιστική περίοδος. Έφυγε ο Αλέξανδρος και ακολούθησε η Λιψός, το 301, όπως το ξέρετε, ο ανταγωνισμός των επιγόνων και η διάλυση της ελληνικής αυτοκρατορίας.
Να πάω λίγο νωρίτερα καμιά σαρανταριά χρόνια, με τη θηβαϊκή συμπολιτεία, όπου ο Επαμεινώνδας και ο Πελοπίδας μόλις σκοτώθηκαν και οι δύο. Ο δεύτερος, ο Πελοπίδας, στη Μάχη των Λεύκτρων και ο πρώτος, ο Επαμεινώνδας, στη Μάχη της Μαντινείας. Μόλις έφυγαν αυτοί οι δύο, τέλειωσε η ιστορία.
Να πάμε λίγο πλησιέστερα, στο Ναπολέοντα και τον Ουέλινγκτον. Αν στο λόφο απάνω του Βατερλό δεν ήταν ο Ουέλινγκτον, άλλη θα ήταν η ιστορία της Ευρώπης σήμερα, γιατί νικητής θα ήταν ο Ναπολέων. Ο Ναπολέων βρήκε τον αντίπαλό του, τον Ουέλινγκτον, ο οποίος συνέλαβε την πιο κρίσιμη στιγμή ?ιδού η αξία της εκπαίδευσης, ιδού η αξία του ηγήτορος- την εξέλιξη των πραγμάτων και εκτιμώντας επακριβώς τον κίνδυνο, εστράφη στον υπασπιστή του και του είπε: «Ή ο Μπλίχερ ή η νύχτα». Δηλαδή, σωζόμαστε, κρατηθείτε λίγο ακόμα. Ή λόγω νύχτας ή αν προφτάσουν οι Πρώσοι υπό τον Στρατηγό Μπλίχερ να έρθουν. Και εκείνη τη στιγμή στα πλευρά και τα νώτα του Ναπολέοντα παρουσιάστηκε η στρατιά των Πρώσων με τα γνωστά της μάχης αποτελέσματα και τα της συντριβής της τρίτης ναπολεόντειας προσπάθειας.
Θα έρθω και στον Α΄ Παγκόσμιο Πόλεμο. Το δίδυμο Χίντεμπουργκ ? Λούντεντορ στο ανατολικό μέτωπο εναντίον των Ρώσων είναι γνωστό τι πέτυχε. Να έρθω λίγο παρακάτω, στο δυτικό μέτωπο, στη Μάχη του Μάρνη. Προελαύνουν οι Γερμανοί, φτάνουν στη Μάχη του Μάρνη, φτάνουν στο Μάρνη και είναι ενόψει των Παρισίων. Και ο στρατηγός-διοικητής μια μεραρχίας, με δική του πρωτοβουλία, τους σταματά. Ιδού η αξία του ηγήτορος, η αξία της παιδείας και η αξία του χαρακτήρα, της επαγγελματικής επάρκειας, του ήθους, της ακεραιότητας, του αισθήματος τιμής που πρέπει να διακρίνει το στρατιωτικό ηγήτορα και που έρχεται η παιδεία σιγά-σιγά να σμιλεύσει ως γλύπτης, ως Φειδίας, αυτό το αίσθημα της τιμής, ώστε να μένει στο «ω ξειν αγγέλλειν Λακεδαιμονίοις». Εκεί που τον τάσσει η πατρίδα, να μην μπορεί να κάνει πίσω, να μην υπάρχει πίσω.
( Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ ) 
Και επειδή, κύριοι συνάδελφοι, η πατρίδα μας δημογραφικά βρίσκεται στο επίπεδο που βρισκόταν σχεδόν πάντα έναντι των διαγραφομένων στην πορεία μας απειλών, η ανάγκη της ποιότητας αποτελεί ιερή υποχρέωση της πολιτείας στη διαμόρφωση του αμυντικού συστήματος.
Και για να τελειώσω με την ιστορία, επιτρέψτε μου να πω ότι τα χάλασε μετά στο Β΄ Παγκόσμιο Πόλεμο στο Βερτέν ο Πετέν, που είπε «από δω οι Γερμανοί δεν θα περάσουν» και δεν πέρασαν. Ένας άνθρωπος.
Το νομοσχέδιο αυτό έρχεται ακριβώς να απαντήσει, να εκφράσει αυτήν την αναγκαιότητα της καθολικής εκπαίδευσης του στρατιωτικού, ώστε να καταστεί στρατιωτικός ηγήτορας και στρατιωτικός επιστήμονας.
Αυτά τα δύο πού θα τα εναρμονίσει, έρχεται σήμερα το νομοσχέδιο να τα εξισορροπήσει με τη διαμόρφωση του νέου θεσμικού πλαισίου, που κυρίως απαλείφει τα μειονεκτήματα του μέχρι σήμερα υφιστάμενο θεσμικού καθεστώτος και αναφερομένου στην ακαδημαϊκή εκπαίδευση. Είναι σημαντικό αυτό το στοιχείο. Ήταν κάτι που έλειπε από την καθημερινή εκπαίδευση. 
Δεν συμφωνώ με την επισήμανση της εισαγωγής του νομοσχεδίου, κύριε Υπουργέ, όπου αναφέρεται ότι υποβαθμιζόταν συνεχώς η εκπαίδευση στα ΑΕΙ. Όχι γιατί υπήρξα φοιτητής στα ανώτατα στρατιωτικά ιδρύματα, αλλά είχα και την τύχη ή την ατυχία να θητεύσω καμιά δεκαριά χρόνια και στα πανεπιστήμια. Σας λέω ότι η μελέτη μου για να εισαχθώ στην Ανωτάτη Σχολή Πολέμου και η μελέτη μου για να την αποφοιτήσω ήταν πολύ χειρότερη, βαρύτερη, πιεστικότερη από ότι να πάρω το πτυχίο του μαθηματικού ή το πτυχίο του νομικού. Αυτή είναι επομένως η εκπαίδευση και δεν συμφωνώ. Συμφωνώ ασφαλώς με την ανάγκη συνεχούς προσπαθείας ανυψώσεως της ακαδημαϊκής εκπαίδευσης στο πανεπιστήμιο και επί τω τέλει εναρμονίσεώς της με ό,τι συμβαίνει στα πανεπιστήμια, με μία προσπάθεια νέας θεσμικής υποδομής, μία προσπάθεια γονιμότερης εναρμόνισης της στρατιωτικής και της ακαδημαϊκής πλευράς της εκπαίδευσης και με μία προσπάθεια ανύψωσης και προσέλκυσης του εκπαιδευτικού ακαδημαϊκού προσωπικού. Πιστεύω ότι έρχεται το νομοσχέδιο να απαντήσει στην αδήριτη ανάγκη που διαμορφώνει η κατάσταση, οι πολλαπλές ανάγκες του αμυντικού μας συστήματος, δηλαδή έρχεται το νομοσχέδιο να απαντήσει και στα δρώμενα της οικουμενικής πορείας του ανθρώπου, στα δρώμενα της χώρας μας ως μέλους της Ευρωπαϊκής Ένωσης, στην ανάγκη της συνεχούς βελτιώσεως της αμυντικής ικανότητας της χώρας και λόγω των κινδύνων που πηγάζουν, όχι στατικά μόνο για την πατρίδα, αλλά και μετά από την οξυνθείσα αστάθεια που διαμορφώθηκε από την ανατροπή του διπολισμού και την επικράτηση της αρχής της οικουμενικής κοινωνίας, με ό,τι αυτό συνεπάγεται, που είναι γνωστό σε όλους. 
Το νομοσχέδιο, λοιπόν, έρχεται να συμπληρώσει και να απαντήσει στις απαιτήσεις της σήμερον, να εξομοιώσει τη δομή, τις διαδικασίες εκλογής εξέλιξης του προσωπικού, της ακαδημαϊκής εκπαίδευσης, τη βελτίωση γενικότερα του συνολικού θεσμικού πλαισίου που θα απαλείψει τα μειονεκτήματα του παλαιού και κατά κάποιο τρόπο θα εναρμονίσει τα δρώμενα της ακαδημαϊκής εκπαίδευσης με εκείνα που ισχύουν στα πανεπιστήμια, όπως διαμορφώθηκε το πλαίσιό τους με βάση το ν. 1268/1982. 
Στη διαμόρφωση του νομοσχεδίου ?και είναι σημαντικό αυτό- συμμετείχαν όλοι οι ενδιαφερόμενοι εκπρόσωποι. Συμμετείχαν εκπρόσωποι των αρχηγείων των κλάδων, εκπρόσωποι της πανεπιστημιακής κοινότητας των σχολών, του εκπαιδευτικού δηλαδή καθηγητικού συνόλου και εκπρόσωποι του Υπουργού Εθνικής ?μυνας. Πιστεύω ότι αυτή η συλλογική εναρμόνιση, η λογική σύνθεση αυτής της προσπάθειας διαμόρφωσε ένα νομοσχέδιο που απαντά στο τι ηγέτη αξιωματικό χρειαζόμαστε σήμερα, για να μπορεί με τις πολλαπλές επιβαρύνσεις και πιέσεις που επιβάλλει το αμυντικό σύστημα να ανταποκρίνεται στην αποστολή του, στην ικανότητά του δηλαδή να χειρίζεται ανθρώπους ?μέγιστο πρόβλημα- να χειρίζεται τις γνώσεις του και να χειρίζεται τα υλικά και τα πράγματα με τα οποία εξοπλίζει η πατρίδα το αμυντικό σύστημα.
Να έχει την ικανότητα άμεσης ανταπόκρισης των καταστάσεων που διαμορφώνει ένα επιχειρησιακό περιβάλλον που μεταβάλλεται με ιλιγγιώδη ταχύτητα και που ο αξιωματικός, οδηγητής της στιγμής, καλείται από την μία να αντιληφθεί τη διαμόρφωση των παραμέτρων που συνιστούν αυτό το επιχειρησιακό περιβάλλον, από την άλλη να έχει την ετοιμότητα και της χρονικής ανταπόκρισης στις επιβαλλόμενες μεταβολές, ώστε τελικά στην κρίση της βίας να είναι ο κερδισμένος, ο νικητής. 
Η εξομοίωση, η ισοτιμία με τα πανεπιστήμια είναι δεδομένη. Βγαίνει από το γράμμα και το πνεύμα του νομοσχεδίου και νομίζω ότι στο θέμα αυτό δεν πρέπει να υπάρχει καμία διάσταση. Όπως αναφέρεται στις αποφάσεις του Συμβουλίου της Επικρατείας, τις γνωμοδοτήσεις του Νομικού Συμβουλίου του Κράτους, σε απόφαση του Διοικητικού Εφετείου της Αθήνας κλπ., η ισοτιμία είναι πέραν της εξομοίωσης. Δεν αναφέρεται μόνο στη μισθολογική εξίσωση του ακαδημαϊκού προσωπικού, αλλά και στη θεσμική πτυχή της λειτουργίας και της προσφοράς των στρατιωτικών σχολών. 
Κρίσιμα στοιχεία για τη δυνατότητα ενός ηγήτορος είναι δύο, όπως αναφέρονται στην εισηγητική έκθεση. Είναι σημαντικά. Προσδιορίζουν και δικαιολογούν την οποιαδήποτε προσαρμογή, την καθημερινή προσαρμογή της παιδείας στα νέα δεδομένα που δημιουργεί η ζωή. Είναι κρίσιμα για τη διαμόρφωση της ηγετικής προσωπικότητας. 
Το ένα είναι ο χαρακτήρας, η ακεραιότητα, το αίσθημα τιμής που πρέπει να διακρίνει το στρατιωτικό. Το δεύτερο είναι η επαγγελματική επάρκεια, που έρχεται να εναρμονίσει τις απαιτήσεις μίας πλήρους ακαδημαϊκής παιδείας με τη στρατιωτική του εκπαίδευση, με τα εφόδια δηλαδή της καθαρά επαγγελματικής στρατιωτικής ζωής. 
Βασικό στοιχείο της επαγγελματικής ικανότητας είναι η ηγετική του ικανότητα, η ικανότητα δηλαδή να διοικεί, η ικανότητα να χειρίζεται τον ανθρώπινο παράγοντα, να είναι διοικητής ο ανθυπολοχαγός στη διμοιρία. 
Μέσα σε αυτήν την παιδεία, κύριοι συνάδελφοι, αυτό το θεωρώ βασικό στοιχείο για να το μνημονεύσω: Σμιλεύεται και η καλλιέργεια της γενναιότητας του αξιωματικού. Έχω πλείστα όσα παραδείγματα από την ιστορία ενός ανθρώπου που γίνεται φιλοσοφία των εξελίξεων της στιγμής. Ο Βελισαρίου ήταν ο ταγματάρχης που κατέλαβε το Μπιζάνιο. Με τον ελιγμό που έκανε, μέσα στο πλαίσιο των πρωτοβουλιών που αφήνει η αποστολή και πέρα από τις στενές αντιλήψεις του προϊσταμένου, έπεσε το Μπιζάνιο. 
Ποιος ήταν ο Βελισαρίου; Ο ανθυπολοχαγός Βελισαρίου, όταν διατάχθηκε το Δομοκό να υποχωρήσει, στον πόλεμο του αίσχους του 1897, είπε στον βοηθό του λοχία, κύριε Πρόεδρε: «Φύγετε εσείς, εγώ θα μείνω εδώ». Ο λοχίας ρώτησε: «Πού θα σας συναντήσουμε, κύριε Ανθυπολοχαγέ»; Και αυτός απάντησε: «Θα σας δω αργότερα». Ο λοχίας κατάλαβε ότι ήθελε να μείνει εκεί, να σκοτωθεί ο Βελισαρίου.
Σκοτώθηκε μετά από χρόνια στον Β? Βαλκανικό Πόλεμο, στα στενά της Τζουμαγιάς, όπου σπιρούνισε το άλογο για να περάσει εκεί που ήταν οχυρωμένοι οι Βούλγαροι. Έμεινε εκεί. Κατέλαβε το Λαχανά, στο Β΄ Βαλκανικό πόλεμο, και έπεσε στην Τζουμαγιά. Ο ανθυπολοχαγός ήθελε να πεθάνει, να μην πάει πίσω από το Δομοκό. Εξέπεμπε ένα μήνυμα. Είχε τη γενναιότητα του αξιωματικού.
Στην παιδεία, λοιπόν, σμιλεύεται και εντάσσεται και η στρατιωτική αρετή, η γενναιότητα. Πιστεύω ότι το νομοσχέδιο με τα τρία κεφάλαια και τα τριάντα τέσσερα άρθρα ανταποκρίνεται σε αυτό το μέγιστο επιδιωκόμενο σκοπό, δηλαδή στον εκσυγχρονισμό των στρατιωτικών μας σχολών και την εξασφάλιση όλων των προϋποθέσεων ισοτιμίας -με πλήρη έννοια της λέξεως- προς ό,τι συμβαίνει στα πανεπιστήμια. 
Επιτρέψτε μου να σας πω ?με αυτό τελειώνω, κύριε Πρόεδρε, και παρακαλώ να με συγχωρέσετε για την παραβίαση του χρόνου- ένα πρόγραμμα της Σχολής Ευελπίδων σήμερα. Ξυπνάνε στις έξι η ώρα το πρωί ?και αυτό απαντά στο αν υποβαθμίζονται οι στρατιωτικές σχολές, κύριε Υπουργέ,- και ησυχάζουν στις 22.30? το βράδυ, με έξι-επτά περιόδους συνεχούς διδασκαλίας, με τρεις- τέσσερις ώρες ?δεν θυμάμαι ακριβώς να σας πω, αλλά περίπου αυτές είναι- υποχρεωτικής μελέτης και με ενδιάμεσο ελεύθερο χρόνο ελάχιστο, τρεις-τρεισήμισι ώρες περίπου. Αυτή είναι η εκπαίδευση που γίνεται στις στρατιωτικές σχολές. Μακάρι να γινόταν στα πανεπιστήμια!
Ψηφίζω υπέρ της αρχής του νομοσχεδίου, επικαλούμενος ότι συζητούμε για έναν ιερό χώρο, υπερκομματικό, τον οποίο αποτελούν οι Ένοπλες Δυνάμεις, και θέλω να παρακαλέσω τους συναδέλφους να κάνουμε ό,τι μπορούμε για να συνθέσουμε, ει δυνατόν, ένα νομοσχέδιο που θα βγει από εδώ με ομόφωνη ετυμηγορία του Κοινοβουλίου.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να ανακοινώσω στο Τμήμα ότι από το Κομμουνιστικό Κόμμα Ελλάδας ορίζεται ως Κοινοβουλευτικός Εκπρόσωπος ο Βουλευτής, Αντιπρόεδρος της Βουλής, κ. Παναγιώτης Κοσιώνης.
Επίσης, έχω την τιμή να σας ανακοινώσω ότι:
Οι Υπουργοί Εργασίας και Κοινωνικών Ασφαλίσεων, Εξωτερικών και Οικονομίας και Οικονομικών κατέθεσαν σχέδιο νόμου: «Κύρωση της Συμφωνίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την τελική ρύθμιση της αποζημίωσης εισφορών κοινωνικής ασφάλισης των επαναπατριζόμενων Ελλήνων πολιτικών προσφύγων από τη Ρουμανία».
Οι Υπουργοί Πολιτισμού, Οικονομίας και Οικονομικών, Εξωτερικών και Εθνικής Παιδείας και Θρησκευμάτων, κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Καζακστάν για συνεργασία στον τομέα της παιδείας και του πολιτισμού».
Οι Υπουργοί Ανάπτυξης, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τυνησίας για συνεργασία στους τομείς της επιστήμης και της τεχνολογίας».
Οι Υπουργοί Μεταφορών και Επικοινωνιών, Εξωτερικών και Οικονομίας και Οικονομικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Γιουγκοσλαβίας για διεθνείς οδικές μεταφορές επιβατών και εμπορευμάτων».
Παραπέμπονται στις αρμόδιες Διαρκείς Επιτροπές.
Το λόγο έχει ο εισηγητής της Νέας Δημοκρατίας κ. Αθηναίος Φλωρίνης.
ΑΘΗΝΑΙΟΣ ΦΛΩΡΙΝΗΣ: Κύριε Πρόεδρε, κυρίες και κύριοι συνάδελφοι, συζητούμε σήμερα και καλούμαστε από την Κυβέρνηση να ψηφίσουμε το νομοσχέδιο για τα Ανώτατα Στρατιωτικά Εκπαιδευτικά Ιδρύματα ( Α.Σ.Ε.Ι.) και, πιο συγκεκριμένα, για την Στρατιωτική Σχολή Ευελπίδων, τη Σχολή Ναυτικών Δοκίμων και τη Σχολή Ικάρων.
Σύμφωνα με την εισηγητική έκθεση, η ανάγκη σύνταξης του προς ψήφιση νομοσχεδίου προήλθε από τα παρακάτω:
Πρώτον, το υφιστάμενο νομοθετικό καθεστώς των στρατιωτικών σχολών, ήτοι της Στρατιωτικής Σχολής Ευελπίδων, της Σχολής Ναυτικών Δοκίμων και της Σχολής Ικάρων, είναι παλαιό, καθώς χρονολογείται από τη δεκαετία του 1930 για τις δύο πρώτες και του 1940 για τη Σχολή Ικάρων. 
Δεύτερον, οι ανωτέρω στρατιωτικές σχολές λειτουργούν με το ξεπερασμένο πλέον καθεστώς των εδρών, (Τακτικοί Καθηγητές, Υφηγητές, Επιμελητές) όπως δηλαδή λειτουργούσαν τα άλλα εκπαιδευτικά ιδρύματα της χώρας πριν την ψήφιση του ν.1268/1982 για την ανώτατη εκπαίδευση, με αποτέλεσμα την συνεχή υποβάθμιση της ακαδημαϊκής εκπαίδευσης που παρέχεται στις στρατιωτικές σχολές, σύμφωνα πάντα με την εισηγητική έκθεση, επαναλαμβάνω.
Τρίτον, το υψηλό επίπεδο των σπουδαστών που εισάγονται στις στρατιωτικές σχολές μέσω των Γενικών Εξετάσεων δημιούργησε απαιτήσεις αναβαθμισμένης ακαδημαϊκής εκπαίδευσης.
Με βάση, λοιπόν, τις παραπάνω διαπιστώσεις συντάχθηκε το συζητούμενο νομοσχέδιο του οποίου κεντρικός στόχος είναι, σύμφωνα πάντοτε με την εισηγητική έκθεση, η παροχή εκπαίδευσης ουσιαστικής ισοτιμίας με την εκπαίδευση που παρέχουν τα πανεπιστήμια, αφού η τυπική ισοτιμία είναι ήδη νομικά κατοχυρωμένη. 
Εδώ, κυρίες και κύριοι συνάδελφοι, επιτρέψτε μου να σημειώσω ότι η Κυβέρνηση είχε και εξακολουθεί να έχει δύο διαφορετικές θέσεις για τις Ανώτατες Στρατιωτικές Σχολές: το Υπουργείο Εθνικής Αμύνης και το Υπουργείο Παιδείας αναγνωρίζουν την ισοτιμία των στρατιωτικών σχολών με τα πανεπιστήμια. Αντίθετα, το Υπουργείο Οικονομικών αγνοούσε ?και, κατά την άποψή μου, συνεχίζει να αγνοεί- την ισοτιμία των Ανωτάτων Στρατιωτικών Σχολών με τα πανεπιστήμια επικαλούμενο το άρθρο 16 του Συντάγματος. 
Κυρίες και κύριοι συνάδελφοι, το σχέδιο νόμου που έχει κατατεθεί προς ψήφιση στη Βουλή υποβαθμίζει και απαξιώνει τελείως, αντί να αναβαθμίζει τα Ανώτατα Στρατιωτικά Εκπαιδευτικά Ιδρύματα και θέτει στο περιθώριο πλήρως την παρεχομένη στρατιωτική, ναυτική και αεροπορική επιστημονική εκπαίδευση. Σχεδόν όλα τα άρθρα ?τα είκοσι τέσσερα από τα τριάντα- του νομοσχεδίου αναφέρονται στην επίλυση ?προσέξτε το αυτό- θεσμικών, οικονομικών και εργασιακών προβλημάτων του πολιτικού διδακτικού προσωπικού και αγνοούνται τελείως οι διδάσκοντες τα στρατιωτικά επιστημονικά μαθήματα, οι οποίοι υποβαθμίζονται σε εκπαιδευτές. Ενώ με το ισχύον καθεστώς, του ν. 4168/61, το διδακτικό προσωπικό αποτελείται, εκτός των άλλων και από αξιωματικούς εν ενεργεία και εν αποστρατεία, τους οποίους προσδιορίζει ως καθηγητές, υφηγητές και επιμελητές. Δηλαδή, με τον νέο νόμο, τώρα, τους υποβαθμίζουμε αυτούς παντελώς. 
Στην εισηγητική έκθεση ανακριβώς αναγράφεται ότι το νομικό καθεστώς των ΑΣΕΙ διέπεται από τους αναγκαστικούς νόμους της δεκαετίας του 1930, διότι αυτό διέπεται και από το νομικό διάταγμα 4168/61. Ποιο κάτω, στην εισηγητική έκθεση αναφέρεται ότι το καθεστώς των σχολών αυτών είχε δημιουργηθεί και δομηθεί κατά τέτοιο τρόπο ιδίως μέσω των βασιλικών διαταγμάτων που περιγράφουν τους κανονισμούς των σχολών, ώστε να δημιουργούνται αυστηροί περιορισμοί στην ακαδημαϊκή δραστηριότητα που αναπτυσσόταν στις σχολές, εστιάζοντας κυρίως την επαγγελματική, στρατιωτική φύση των σχολών, κάτι το οποίο εξυπηρετούσε και τους σκοπούς του τότε πολιτειακού καθεστώτος. Εδώ πρέπει να διευκρινίσουμε ότι με τον ν. 4168/61 αναβαθμίστηκαν πλήρως τα ΑΣΕΙ, διότι η φοίτηση από τριετής έγινε τετραετής με πλήρη αναβάθμιση της ακαδημαϊκής εκπαίδευσης. Επίσης, με τον ίδιο νόμο τα ΑΣΕΙ θεωρούνται ισότιμα με τα λοιπά ΑΕΙ του κράτους. Να μην ξεχνάμε ότι αυτοί οι νόμοι στο κάτω κάτω έδωσαν λαμπρούς αξιωματικούς, εθνικούς ηγέτες, Υπουργούς του δικού σας κλάδου, κύριε συνάδελφε της Πλειοψηφίας, αλλά και στρατηγούς και αξιωματικούς, τους οποίους?
ΓΙΑΝΝΗΣ ΚΑΨΗΣ: Ποιους εθνικούς ηγέτες, κύριε συνάδελφε;
ΠΡΟΕΔΡΕΥΩΝ (Κωνσταντίνος Γείτονας): Μη διακόπτετε, κύριε Καψή. Παρακαλώ, αφήστε τον κύριο συνάδελφο να εκφράσει τις σκέψεις του. 
ΑΘΗΝΑΙΟΣ ΦΛΩΡΙΝΗΣ: Θα σας αναφέρω συγκεκριμένα, κύριε συνάδελφε. 
Σε άλλο σημείο, στην εισηγητική έκθεση αναφέρεται το εξής: «Το σύνολο των απαιτουμένων γνωστικών πεδίων συγκροτεί» -προσέξτε, αυτό είναι σημαντικό- «το εφαρμοσμένο πεδίο των στρατιωτικών σπουδών και το οποίο ταξινομείται σε τρεις βασικές κατευθύνσεις: 
- Την κατεύθυνση των Ανθρωπιστικών Επιστημών, που αφορά π.χ. στη Στρατιωτική Ηγεσία, Στρατιωτική Ιστορία, Στρατιωτική Ψυχολογία, Στρατιωτική Γεωγραφία, Στρατιωτικό Δίκαιο κλπ.
- Την κατεύθυνση των Τεχνολογικών Επιστημών, που αφορά π.χ. στα Συστήματα Διοίκησης, Ελέγχου και Πληροφοριών, στην Τεχνολογία των Οπλικών Συστημάτων, στη Στρατιωτική Βλητική κλπ.
- Την κατεύθυνση των αμιγώς Στρατιωτικών Επιστημών, που αφορά π.χ. στην Πολεμική Τέχνη, στα Πολεμικά Παίγνια, στη Στρατηγική, στις Στρατιωτικές Πληροφορίες κλπ.». Αυτό δηλαδή είναι το πρώτιστο.
Και επικουρικά αναφέρει η εισηγητική έκθεση του σύνθετου αυτού γνωστικού πεδίου διακρίνουμε τρεις κύριες κατηγορίες Επιστημών, που υποστηρίζουν το βασικό γνωστικό πεδίο. 
Οι τρεις αυτές κατηγορίες είναι: οι Θεωρητικές Επιστήμες, π.χ. Κοινωνιολογία, Ψυχολογία, Διοίκηση Επιχειρήσεων, Ιστορία κλπ., οι Θετικές Επιστήμες, π.χ. Μαθηματικά, Φυσική, Χημεία κλπ., οι Τεχνολογικές Επιστήμες, π.χ. Εφαρμοσμένη Μηχανική, Τοπογραφία, Ηλεκτροτεχνία, Χημική Τεχνολογία κλπ.
Διαβάζοντας όμως το νομοσχέδιο, διαπιστώνουμε ότι τα άρθρα του έρχονται σε πλήρη αντίθεση και με την εισηγητική έκθεση, αλλά και με την κύρια αποστολή της σχολής, όπως περιγράφεται στην παράγραφο 2 του πρώτου άρθρου του νομοσχεδίου, το οποίο σε γενικές γραμμές υποβαθμίζει τη στρατιωτική ακαδημαϊκή εκπαίδευση, καθόσον οι σχολές θα λειτουργούν με κοινούς τομείς, παλιά έδρες, οι οποίοι θα καλύπτουν μόνο την ακαδημαϊκή εκπαίδευση. Δεν προβλέπεται να καλύπτουν τη στρατιωτική ακαδημαϊκή εκπαίδευση, πράγμα οξύμωρο, καθόσον οι σπουδαστές στα ΑΣΕΙ εισήλθαν για να σπουδάσουν όχι μαθηματικά, αλλά πρωτίστως τη στρατιωτική, ναυτική και αεροπορική επιστήμη και τεχνολογία. 
Βλέπουμε επίσης ότι υποβαθμίζεται ο ρόλος του διοικητού και γενικά των οργάνων της σχολής, όπως του διευθυντή σπουδών, ο οποίος θα διευθύνει μόνο τη στρατιωτική εκπαίδευση, ενώ μέχρι τώρα διηύθυνε όλη την εκπαίδευση. Ακόμη στα όργανα της σχολής δεν προβλέπεται υποδιοικητής. Ο κοσμήτορας θα διευθύνει, σύμφωνα με το νομοσχέδιο, και θα ρυθμίζει την ακαδημαϊκή εκπαίδευση. Θα έχουμε δηλαδή διαρχία, θα έχουμε το διοικητή της σχολής, θα έχουμε και τον κοσμήτορα. 
Είναι και τα μεταπτυχιακά προγράμματα σπουδών σε γνωστικά αντικείμενα των Ενόπλων Δυνάμεων. Από πού και ως πού αυτό; Θα διοικεί το διδακτικό προσωπικό, θα ελέγχει το διδακτικό προσωπικό. Ο διοικητής της σχολής δεν θα έχει ουδεμία απολύτως δικαιοδοσία επί του διδακτικού ερευνητικού προσωπικού. Το διδακτικό ερευνητικό προσωπικό θα τυγχάνει λειτουργικής ανεξαρτησίας. Ο διοικητής της σχολής δεν θα έχει το δικαίωμα να παρίσταται στους χώρους ασκήσεως των διδακτικών καθηκόντων των μελών του διδακτικού ερευνητικού προσωπικού. 
Προσέξτε ότι ούτε ο διοικητής, αλλά ούτε και ο Αρχηγός του Γενικού Επιτελείου θα έχει δικαίωμα πειθαρχικής δίωξης του καθηγητή. Αυτό το δικαίωμα θα το έχει ο κοσμήτορας και ο διευθυντής του τομέα. Εδώ δεν θα πρέπει να ξεχνάμε ότι μιλάμε για στρατιωτικά εκπαιδευτικά ιδρύματα και όχι για εκπαιδευτικά ιδρύματα σύμφωνα με όσα εμείς γνωρίζουμε για τα πανεπιστήμια. Τέλος στο νομοσχέδιο υπάρχει πλήθος άλλων εξωφρενικών προνομίων, όπως εξωδιδακτική απασχόληση, άδειες πλέον των προβλεπομένων από το νόμο κλπ.
Κυρίες και κύριοι συνάδελφοι, στην παρεχομένη εκπαίδευση, σύμφωνα με το νομοσχέδιο, προβλέπεται ότι τα τμήματα, οι τομείς -παλιά οι έδρες, όπως είπα- θα λειτουργούν μόνο για τα ακαδημαϊκά μαθήματα, όχι όμως και για τα στρατιωτικά ακαδημαϊκά μαθήματα. Δηλαδή έχουμε πλήρη υποβάθμιση των στρατιωτικών επιστημονικών μαθημάτων σε επίπεδο μάλιστα ΙΕΚ. 
Αυτό έρχεται σε πλήρη αντίθεση και με την αναφερόμενη στο παρόν νομοσχέδιο αποστολή των ΑΣΕΙ, που στο άρθρο 1 αναφέρεται ότι παράγουν και μεταδίδουν τη γνώση στους σπουδαστές με την έρευνα και τη διδασκαλία της στρατιωτικής, ναυτικής, αεροπορικής επιστήμης και τεχνολογίας καθώς και συναφών θεωρητικών, θετικών και εφαρμοσμένων επιστημών.
Δεύτερον η αποστολή τους είναι να διοργανώνουν από κοινού με τα πανεπιστήμια προγράμματα μεταπτυχιακών σπουδών και να διεξάγουν επιστημονική έρευνα σε τομείς ενδιαφέροντος των Ενόπλων Δυνάμεων. 
Τρίτον το διδακτικό προσωπικό των επιστημονικών στρατιωτικών μαθημάτων δεν θεωρείται διδακτικό ερευνητικό προσωπικό, αλλά απλώς και μόνο στρατιωτικό διδακτικό προσωπικό. 
Κυρίες και κύριοι συνάδελφοι, εφόσον δεν προβλέπετε τομείς σε καθαρά γνωστικό επίπεδο των στρατιωτικών επιστημονικών μαθημάτων και εφόσον το προσωπικό που τα διδάσκει δεν είναι ΔΕΠ, πώς είναι δυνατόν η στρατιωτική, ναυτική και αεροπορική επιστήμη, που αυτές ήλθαν να σπουδάσουν, οι ευέλπιδες, οι δόκιμοι και οι ΄Ικαροι, να θεωρείται ανώτατη; Πώς θα δίδονται δηλαδή μεταπτυχιακοί τίτλοι σπουδών; Μήπως στα μαθηματικά, στην πολιτική οικονομία, στη φυσική, στη χημεία; Τα ΑΣΕΙ θα πρέπει να εκδίδουν μεταπτυχιακούς τίτλους σπουδών σε αντικείμενα καθαρά στρατιωτικού επιστημονικού ενδιαφέροντος. 
ΚΥΡΙΑΚΟΣ ΣΠΥΡΙΟΥΝΗΣ: Το παίρνουν από τις στρατιωτικές σχολές αυτό.
ΑΘΗΝΑΙΟΣ ΦΛΩΡΙΝΗΣ: Κυρίες και κύριοι συνάδελφοι, είναι γεγονός αναμφισβήτητο ότι απαιτείται εκσυγχρονισμός των Στρατιωτικών Σχολών Ευελπίδων, Ναυτικών Δοκίμων και Ικάρων, ώστε να παράγουν αξιωματικούς ικανούς να ανταπεξέλθουν στις απαιτήσεις της σύγχρονης στρατιωτικής τέχνης και επιστήμης. 
Κάτι τέτοιο όμως δεν επιτυγχάνεται με το προς ψήφιση νομοσχέδιο, καθόσον πρώτον όλα τα οργανωτικά θέματα τα παραπέμπει σε ρύθμιση με προεδρικά διατάγματα, χωρίς να καθορίζει το περιεχόμενό τους.
Δεύτερον δεν αναφέρεται στα γνωστικά αντικείμενα τα οποία θα καθορίζονται από τους οργανισμούς των σχολών.
Τρίτον κύριος σκοπός του σχεδίου νόμου είναι η τακτοποίηση του ήδη υπάρχοντος καθοδηγητικού προσωπικού, ανεξάρτητα από τα προσόντα και από τον τρόπο επιλογής του.
Τέταρτον αφανίζει πλήρως το στρατιωτικό εκπαιδευτικό προσωπικό που επιτελεί ?το τονίζω αυτό- το κύριο έργο, την παροχή στρατιωτικής παιδείας.
Γενικά ο νόμος αυτός δίνει την εντύπωση ότι έχει συνταχθεί για να εξασφαλίζει συμφέροντα και προνόμια καθηγητών, αδιαφορώντας παντελώς για την κύρια αποστολή των ΑΣΕΙ, που είναι η παραγωγή ολοκληρωμένων στελεχών των Ενόπλων Δυνάμεων.
Σε όλη του τη δομή στο νομοσχέδιο παραλείπονται συστηματικά αντικείμενα που αναφέρονται στη στρατιωτική εκπαίδευση και το στρατιωτικό προσωπικό των σχολών, ενώ παρατίθενται πολλές λεπτομέρειες για τους καθηγητές, καθήκοντα, μισθολόγιο ?είκοσι τέσσερα άρθρα έχει για το μισθολόγιο και για τα καθήκοντά τους- τρόπος επιλογής, προαγωγές, άδειες. 
Όλο το χρόνο, κυρίες και κύριοι συνάδελφοι, θα βρίσκονται σε άδειες και εκτός της σχολής. Ξεχάστε το πλήρους και αποκλειστικής απασχόλησης. Δύο με τρεις ώρες εβδομαδιαίως οι κύριοι αυτοί θα βρίσκονται, όπως περιγράφει το νομοσχέδιο, στα στρατιωτικά πανεπιστήμια. Τον υπόλοιπο χρόνο θα βρίσκονται εκτός. Αν διαβάσετε προσεκτικά το νομοσχέδιο θα δείτε ότι είκοσι τέσσερα άρθρα αναφέρονται στα προνόμιά τους. 
ΚΥΡΙΑΚΟΣ ΣΠΥΡΙΟΥΝΗΣ: Είναι δεκατέσσερις και έξι ώρες. Σύνολο είκοσι ώρες θα είναι εκεί.
ΑΘΗΝΑΙΟΣ ΦΛΩΡΙΝΗΣ: Γενικά στο νομοσχέδιο υπερτονίζεται η δευτερεύουσα, η ακαδημαϊκή εκπαίδευση και υποβαθμίζονται οι τομείς της στρατιωτικής εκπαίδευσης και ο ρόλος του προσωπικού που την υλοποιεί. 
Σας αναφέρω ότι από τα τριάντα τρία άρθρα τα είκοσι τέσσερα αφορούν τους καθηγητές, τα προνόμιά τους, τι θα παίρνουν, πως θα απουσιάζουν και τίποτα περισσότερο. Για το στρατιωτικό προσωπικό, όπως σας είπα, αναφέρεται ένα άρθρο μονάχα με πέντε μόνο σειρές. 
Η πρωτοτυπία του νομοσχεδίου αυτού σε ό,τι αφορά το οργανωτικό νομοσχέδιο είναι ότι ρυθμίζει κυρίως οικονομικά θέματα, ενώ αυτά θα έπρεπε να ρυθμίζονται με ένα ξεχωριστό νομοσχέδιο του Υπουργείου Οικονομικών.
Η Κυβέρνηση, κυρίες και κύριοι συνάδελφοι, είχε δύο διαφορετικές θέσεις, όπως προείπα. Το Υπουργείο Εθνικής ?Αμυνας και το Υπουργείο Εθνικής Παιδείας ανεγνώρισαν την ισοτιμία των στρατιωτικών σχολών με τα ΑΕΙ. Το Υπουργείο Εθνικής Οικονομίας αγνοούσε και απέρριπτε την ισοτιμία, επικαλούμενο το άρθρο 16 του Συντάγματος.
Αλλά και με το παρόν νομοσχέδιο η Κυβέρνηση αποφεύγει να δώσει τη δική της νομική προσωπικότητα της ισοτιμίας των στρατιωτικών σχολών με τα πανεπιστήμια. Απλώς αφήνει αυτό να εννοηθεί.
Η Νέα Δημοκρατία, παρ? όλο που συμφωνεί με την αναβάθμιση και την ισοτιμία των στρατιωτικών σχολών με τα ΑΕΙ, καταψηφίζει αυτό το συγκεκριμένο νομοσχέδιο, διότι ?προσέξτε το λόγο- αφίσταται του επιδιωκόμενου σκοπού της ανωτατοποίησης των στρατιωτικών σχολών, δεν επιλύει υφιστάμενες αδυναμίες, ενώ αντιστρέφει το ρόλο τους, υποβαθμίζοντας τη στρατιωτική εκπαίδευση σε βάρος της κύριας αποστολής των Ενόπλων Δυνάμεων.
Η Νέα Δημοκρατία προτείνει να συγκροτηθεί ευέλικτη επιτροπή, με συμμετοχή εν ενεργεία και συνταξιούχων αξιωματικών και καθηγητών, η οποία να υποβάλει εντός πεπερασμένου χρόνου ολοκληρωμένη πρόταση για τις στρατιωτικές σχολές, χωρίς να διαταράσσει το υφιστάμενο σύστημα διοίκησης και ελέγχου. Ακόμη προτείνει να διεξαχθεί διάλογος για να ακουστούν όλες οι φωνές, ακόμα και των ωρομισθίων καθηγητών, προκειμένου να ευρεθεί λύση για ένα τόσο σοβαρό θέμα των Ενόπλων Δυνάμεων, μακριά από προσωπικές επιθυμίες, σκοπιμότητες και συμφέροντα.
Τέλος, κυρίες και κύριοι συνάδελφοι, χρειάζεται μία νομοθετική ρύθμιση, ώστε οι Στρατιωτικές Σχολές Ευελπίδων, Ναυτικών Δοκίμων και Ικάρων να είναι ανώτατα εκπαιδευτικά ιδρύματα του κράτους, ισότιμα με τα λοιπά ΑΕΙ, εντός όμως του στρατιωτικού πλαισίου, της στρατιωτικής δομής και αποστολής των Ενόπλων Δυνάμεων. Αυτό θα έδινε μία λύση στο πρόβλημα.
Όπως προείπα, δυστυχώς δεν μπορούμε να συμφωνήσουμε επί της αρχής με αυτό το νομοσχέδιο. Η Νέα Δημοκρατία το καταψηφίζει και θα πούμε περισσότερα στη δευτερολογία μας και στη συζήτηση επί των άρθρων.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να σας ανακοινώσω ότι από το Πανελλήνιο Σοσιαλιστικό Κίνημα ορίζεται ως Κοινοβουλευτικός Εκπρόσωπος ο Βουλευτής κ. Δημήτριος Αλαμπάνος.
Το λόγο έχει ο Αντιπρόεδρος της Βουλής κ. Κοσιώνης, εκ μέρους του Κομμουνιστικού Κόμματος Ελλάδας.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Ευχαριστώ, κύριε Πρόεδρε.
Κύριοι συνάδελφοι, στην επιτροπή είχαμε τονίσει ότι θεωρούμε τους βασικούς λόγους, τους οποίους επικαλείται η εισηγητική έκθεση, σωστούς για την αλλαγή της κατάστασης, που επικρατεί στα Ανώτατα Στρατιωτικά Εκπαιδευτικά Ιδρύματα. 
Κύριοι συνάδελφοι, εγώ θέλω να σας πω τι αναφέρεται στην εισηγητική έκθεση. Αυτό θέλω μάλιστα να το τονίσω, γιατί οι δύο εισηγητές των άλλων κομμάτων τόνισαν περισσότερο το στρατιωτικό χαρακτήρα, κάτι που δεν είναι άδικο. Δηλαδή, το υπάρχον καθεστώς έπρεπε να αλλάξει. Αυτό υπήρχε από το 1930 και είχε δημιουργηθεί με βασιλικά διατάγματα και άλλους νόμους της εποχής εκείνης. Εξυπηρετούσε συγκεκριμένα συμφέροντα και έριχνε κατά κύριο λόγο βάρος στην επαγγελματική στρατιωτική εκπαίδευση. Δημιουργούσε αυστηρούς περιορισμούς στην ακαδημαϊκή δραστηριότητα και εκπαίδευση των στρατιωτικών. Αυτό είπα. Θεωρεί ότι το στρατιωτικό μέρος παραμένει ακόμα καλό και εμείς δεν έχουμε ιδιαίτερη αντίρρηση σ? αυτό. Μάλλον έτσι πρέπει να είναι τα πράγματα.
?ρα, θα πρέπει να δοθεί το κύριο βάρος σ? εκείνο που έλειπε, στην ακαδημαϊκή μόρφωση των στρατιωτικών. Εδώ τα πράγματα λίγο μπερδεύονται, αλλά θα πω στο τέλος την άποψή μου πάνω σ? αυτό το θέμα. Αυτό θέλει να το διορθώσει η Κυβέρνηση, επικαλούμενη ή προβάλλοντας την αντίληψη της ισοτιμίας μεταξύ ΑΕΙ και ΑΣΕΙ. 
Κατ? αρχήν θα πρέπει να κάνω μία μικρή επισήμανση εδώ. Αυτό δεν είναι και τόσο τρανταχτά νέο. Αυτό είναι επισήμανση εδώ και δεκαετίες κομμάτων, και του Κομμουνιστικού Κόμματος, ότι αυτό το καθεστώς έπρεπε να αλλάξει. Έρχεται τώρα με έναν τρόπο, ο οποίος, κατά τη δική μας γνώμη, είναι ημιτελής και υπάρχουν ηθελημένα ή όχι λάθη, τα οποία αφήνουν κάποια περιθώρια, για να δώσει κανείς και άλλες ερμηνείες. Πού το στηρίζουμε αυτό;
Πρώτον, είναι αυτό που πάει να γίνει τώρα ισοτιμία, όταν δεν έχεις τη δυνατότητα της αυτοτελούς παραγωγής και αναπαραγωγής γνώσης μέσα στα Ανώτατα Στρατιωτικά Εκπαιδευτικά Ιδρύματα και πρέπει να προσφεύγεις στα Ανώτατα Εκπαιδευτικά Ιδρύματα; Αυτό δεν είναι απλό πράγμα, αλλά είναι κάτι το οποίο υποτίθεται ότι διαχωρίζει την κατάσταση που υπήρχε από τη σημερινή κατάσταση που εσείς προτείνετε. Έχει μία ιδιαίτερη σημασία, γιατί δεν είναι μόνο στον ακαδημαϊκό τομέα. 
Εγώ θα έλεγα ότι αυτό ισχύει και στο στρατιωτικό τομέα. Για παράδειγμα ένας στρατιωτικός καριέρας θέλει να κάνει, για παράδειγμα, μία διατριβή ή ένα μεταπτυχιακό και θέλει να το κάνει σε στρατιωτικό αντικείμενο. Έχει τη δυνατότητα να το κάνει μέσα στα Ανώτατα Στρατιωτικά Εκπαιδευτικά Ιδρύματα; Δεν έχει, παρά το ότι λέει στην εισηγητική έκθεση ότι έχουμε πανάρχαια εργαστήρια, τα οποία είναι υπό διάλυση, διότι δεν υπάρχει προσωπικό κλπ. Πού πρέπει να πάει αυτός; Καλά, ο άλλος θα πάει στα Ανώτατα Εκπαιδευτικά Ιδρύματα, αλλά αυτός που θέλει να κάνει μεταπτυχιακό σε στρατιωτικό αντικείμενο πού θα πάει; Πρέπει να περάσει καλά και σώνει τον Ατλαντικό και να πάει στις Ηνωμένες Πολιτείες της Αμερικής ή στο Λονδίνο ή στας Βρυξέλλας;
Δεν θα έλεγε κανείς, γιατί αυτό ελέχθη και έγινε μία μικροπαρεξήγηση εκεί, ότι δεν πρέπει να υπάρχει η δυνατότητα να πηγαίνουν και σε ένα άλλο πανεπιστήμιο. Όταν όμως λες για την ισοτιμία, πρέπει να έχεις τη δυνατότητα να το κάνεις μέσα στα Ανώτατα Στρατιωτικά Εκπαιδευτικά Ιδρύματα. Και αυτό δεν το κάνει.
Στο θέμα της ευφήμου μνείας μπαίνει και το μισθολογικό. Πρέπει να δώσουμε και εμείς κυρίαρχο βάρος και το δίνουμε. Λέει, όμως, ότι η ισοτιμία σε μισθολογικό επίπεδο θα είναι περίπου στο 95%. Ξέρετε τι μου θυμίζει αυτό αγαπητοί κύριοι συνάδελφοι; Μου θυμίζει τη λογική του προτεινόμενου εκλογικού νόμου. Η απλή αναλογική είναι αυτή, εμείς το κάνουμε λίγο αναλογικοτερούλι, εκεί που παίρνατε δέκα έδρας, σας δίνουμε μία, «ράψτε το» και μη μιλάτε καθόλου για τις τριάντα έξια ή για τις εξήντα. Ε, το ίδιο γίνεται και εδώ. Μια τέτοια αντίληψη υπάρχει. Ισοτιμία μεν, αλλά κατά 85%. Πώς είναι δυνατόν να γίνει αυτό; 
Δεύτερον, πως διασφαλίζονται τα δικαιώματα του διδακτικού προσωπικού; Μόνο με το νόμο; Και δεν μιλάω σε μισθολογικό επίπεδο. Στην πορεία ενός τμήματος, στην εξέλιξη ενός τμήματος. Στην εξέλιξη διδασκόντων μέσα σε ένα τμήμα. Λέει, ότι θα κρίνονται αυτοί οι άνθρωποι από το φοιτητικό προσωπικό. Δηλαδή πώς θα κρίνονται; Θα στέλνει το Υπουργείο ή ο αρμόδιος διοικητής του τμήματος ένα έγγραφο στον καθένα να του πει την άποψή του για τον κύριο τάδε, ο οποίος από λέκτορας θέλει να γίνει καθηγητής; Γιατί καταργούνται εδώ οι συνελεύσεις των τμημάτων; Και αυτό θέμα ισοτιμίας είναι. Τα ανώτατα εκπαιδευτικά ιδρύματα έχουν συνελεύσεις τμημάτων, όπου δεν κρίνουν πρόσωπα, αλλά κρίνουν και την πορεία ενός προγράμματος. Γιατί να μην υπάρχει αυτή η δυνατότητα που κατοχυρώνει, αν θέλετε, και την έννοια της συλλογικότητας, όπου μέσα στη συλλογικότητα κατοχυρώνεται και το ατομικό δικαίωμα του άλλου να πει την άποψή του για κάτι συγκεκριμένο.
Τρίτον. Λέει, οι απασχολούμενοι θα είναι πλήρους απασχόλησης. Δεν είναι, όμως, πλήρους και αποκλειστικής απασχόλησης. Δίνεται η δυνατότητα να κάνουν τα πάντα, ακόμα και να ασκούν ελεύθερο επάγγελμα. Η πείρα έχει αποδείξει ότι το καθήκον που έχουν απέναντι σ? ένα εκπαιδευτικό ίδρυμα όταν υπάρχουν και άλλες δραστηριότητες δεν τελούνται με τον ίδιο τρόπο και αφήστε που μπαίνουν και άλλοι παράγοντες στη μέση. Εδώ επιτρέπονται τα πάντα, ακόμα και η άσκηση ελεύθερου επαγγέλματος. Και αυτό τώρα δεν αιτιολογείται, αλλά εφαρμόζεται με έναν τρόπο λιγάκι παράδοξο. Όταν, δηλαδή, αυτοί ασκούν κάποιο άλλο επάγγελμα, ακόμη και ελεύθερο επάγγελμα, ένα ποσοστό των αμοιβών τους θα έρχεται σε ένα κοινό ταμείο, το οποίο θα είναι για να αμείβεται το διδακτικό προσωπικό. Και μιλάμε για ένα Υπουργείο που παίρνει κάθε τόσο τρισεκατομμύρια από τον κρατικό προϋπολογισμό και υπάρχουν και μερικά κονδύλια, τα οποία είναι μυστικά και δεν τα γνωρίζει ο ελληνικός λαός. 
Όταν, λοιπόν, έχουμε τέτοιες οικονομικές δυνατότητες πρέπει να προσποριζόμαστε πόρους από την επαγγελματική δραστηριότητα, η οποία δεν βοηθά στην άσκηση των καθηκόντων τους, για να έχουν ένα καλύτερο ταμείο και να πληρώνουν το προσωπικό;
Τέταρτον, αλλάζουν με προεδρικά διατάγματα και υπουργικές αποφάσεις πάρα πολλά πράγματα. Είναι τμήματα, μαθήματα, κανονισμοί, οργανισμοί κλπ. Είπαμε εκεί ?και νομίζω ότι δεν ήμουν ο μοναδικός που το είπα, το είπαν και άλλοι συνάδελφοι- ότι θα έπρεπε να γνωρίζαμε τον κανονισμό πώς λειτουργούσε πιο πριν, για να ξέρουμε πώς θα τον αλλάξουμε. Καλό θα ήταν να αποφασίσει το Τμήμα πως πρέπει να γίνουν οι αλλαγές, αλλά να υπάρχουν και ορισμένες βασικές αρχές από το Υπουργείο για το τι πρέπει να αλλάξει. Τι μπορεί να προκύψει τώρα με αυτές τις αλλαγές δεν μπορεί να γνωρίζει κανείς. Και έχουμε την αίσθηση από εμπειρία του παρελθόντος ότι μάλλον δεν θα είναι προς το καλό.
Πέμπτον, όσον αφορά αυτό που λέμε ακαδημαϊκή μόρφωση. Αυτό που έλειπε, δηλαδή, και θέλουμε να δώσουμε τώρα. Τι είναι αυτό, κύριε Πρόεδρε, και κύριοι συνάδελφοι. Είναι η μοναδική περίπτωση στην οποία δεν κάνω κριτική, απλώς λέω για τους δύο συναδέλφους που μίλησαν πιο μπροστά και που προέρχονται από το στρατιωτικό χώρο και το κατανοώ αυτό. Από τις τοποθετήσεις τους φαινόταν ο ηγήτορας ο οποίος πρέπει να είναι αποφασισμένος να δώσει και τη ζωή του κ.ο.κ. Είναι ένα εκατομμύριο πράγματα, τα περισσότερα εκ των οποίων τα θεωρώ σωστά. Σαν να έλεγαν, όμως, ότι καλύτερος είναι εκείνος ο οποίος δεν έχει μία γενικότερη μόρφωση, αλλά εκείνος που έχει μια μετριότερη μόρφωση, ώστε να υπακούει ευκολότερα. Δεν θέλω να θίξω κανένα, αλλά αυτήν την υποψία αποκόμισα.
ΚΥΡΙΑΚΟΣ ΣΠΥΡΙΟΥΝΗΣ: Εμείς τα είπαμε αυτά; 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Κύριε Σπυριούνη?
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ κύριε συνάδελφε. Μη δημιουργείτε προσωπικά ζητήματα τώρα. Να απευθύνεστε στο Προεδρείο γιατί θα προκληθούν προσωπικά ζητήματα. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Κύριε Πρόεδρε, αφήνετε τον κ. Σπυριούνη να παρεμβαίνει, αλλά όταν θέλω να απαντήσω εγώ δεν με αφήνετε. 
Ελέχθησαν πάρα πολλά πράγματα. Εμείς λέμε ότι ο στρατιωτικός πρέπει να υπακούει στο Σύνταγμα, να υπερασπίζεται την εθνική ακεραιότητα της χώρας, την εθνική ανεξαρτησία, να είναι φίλος με το λαό, αλλά από κει και πέρα πρέπει να μπορεί να κρίνει ορισμένα πράγματα. Για να κρίνει ορισμένα πράγματα πρέπει να έχει μια γενικότερη μόρφωση, όχι ακαδημαϊκού χαρακτήρα, αλλά γενικότερη. Παραδείγματος χάρη, υπάρχουν κοινωνικά και οικονομικά προβλήματα και υπάρχουν διάφορες θεωρίες για το πώς εφαρμόζονται αυτά τα συστήματα. Δεν πρέπει να ξέρει τίποτε αυτός; Γιατί να μην ξέρει; 
ΚΥΡΙΑΚΟΣ ΣΠΥΡΙΟΥΝΗΣ:Τα ξέρει. Διδάσκονται.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Δεν ξέρω αν διδάσκονται, εμείς λέμε γι? αυτό το νομοσχέδιο που πάει να γίνει τώρα νόμος του κράτους, για τη λειτουργία ?
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, εγώ δεν είπα τέτοια πράγματα.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Να απαντήσω τώρα, κύριε Πρόεδρε;
ΠΡΟΕΔΡΕΥΩΝ (Κωνσταντίνος Γείτονας): Κύριε Κοσιώνη, μια στιγμή. Αναφερόμενος σε ομιλίες συναδέλφων, τους οποίους ονομάσατε μάλιστα και με τον τρόπο που εσείς τις αποδίδετε, μπορεί να δημιουργήσετε προσωπικά ζητήματα με βάση τον Κανονισμό. Παρακαλώ να αποφύγετε τις αναφορές. Αναφερθείτε στις απόψεις σας. Να μη δημιουργήσουμε τώρα τέτοια ζητήματα. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Δεν ήταν καθόλου προσωπικό. Εν πάση περιπτώσει.
Κατά σύμπτωση λοιπόν, πάνω σ? αυτόν τον τομέα που αναφερόμαστε ?παράξενη σύμπτωση βέβαια- χθες τελείωσε ένα νομοσχέδιο το οποίο ήταν συναφές. Διακλαδικές Σχολές Πολέμου. Ελέχθησαν πάρα πολλά πράγματα για ασύμμετρες απειλές και χίλια δύο ακόμα. Έρχεται σε μία εποχή που υπάρχει μία γενικότερη κατάσταση όπου ?πιστεύουμε εμείς- ο στρατιωτικός πρέπει να έχει και αυτός ξεκαθαρισμένη άποψη πάνω σ? αυτά τα θέματα, διότι το Σύνταγμα ?και το είπε ο κ. Σπυριούνης, θα μου επιτρέψετε να το πω αυτό γιατί θεωρώ ότι είναι θετικό για το αμυντικό δόγμα της χώρας- είναι σίγουρο ότι εκπαιδεύει το στρατιωτικό για να υπακούει στο αμυντικό δόγμα της χώρας. Όταν όμως είσαι σε μία συμμαχία, η οποία έπαψε τώρα να είναι αμυντική, με την αλλαγή του άρθρου 5 του ΝΑΤΟ, που γίνεται επιθετικός οργανισμός, ο στρατιωτικός θα μπορεί να έχει άποψη σε μία τέτοια συγκεκριμένη περίπτωση; Θα το αποδέχεται; Θα έχει άποψη αν του πουν πήγαινε ξανά στην Κορέα να πολεμήσεις ή στο Αφγανιστάν ή σ? αυτό που ετοιμάζουν τώρα για το Ιράκ; Θα μπορεί να έχει;
ΚΥΡΙΑΚΟΣ ΣΠΥΡΙΟΥΝΗΣ: Μα δεν δικαιούται να έχει πολιτικές θέσεις ο στρατιωτικός. 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ μη με αναγκάσετε να δώσω απαγόρευση για τα Πρακτικά. Να είναι ζωηρή η συζήτηση σύμφωνοι αλλά με μέτρο και με τον Κανονισμό. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Δεν είπα για πολιτικές θέσεις, είπα να έχει άποψη γι? αυτό. ?λλο είναι το ένα, άλλο το άλλο. Μην το πάτε εκεί που θέλετε εσείς. 
Δεν είναι η μοναδική περίπτωση, είναι χίλιες οι περιπτώσεις που υπήρξαν το τελευταίο χρονικό διάστημα. Πρέπει να έχει μία γενικότερη μόρφωση ώστε να μπορεί να κρίνει και αυτά. ?λλο το ότι πρέπει να υπακούει στο Σύνταγμα και τους νόμους του κράτους. Είναι τελείως διαφορετικό. Εμείς θέλουμε να έχει και μία γενικότερη μόρφωση την οποία δεν βλέπουμε. Δεν αναφέρεται αρνητικά μέσα στο νομοσχέδιο, αλλά εν πάση περιπτώσει γίνονται ορισμένες τοποθετήσεις οι οποίες έχουν και αυτές πολιτικά χαρακτηριστικά. Δεν μπορεί να έχει πολιτικά χαρακτηριστικά η ομιλία του εκπροσώπου του ΚΚΕ και των άλλων να μην έχουν, να είναι τεχνοκρατικού χαρακτήρα δηλαδή και μέσα στα πλαίσια του νομοσχεδίου. Ε, όχι, δεν είναι σωστό και δεν είναι έτσι. Κάθε τι που λέμε και κάνουμε έχει μια πολιτική αντίληψη και στηρίζεται και σε μία ιδεολογία.
Γι? αυτούς τους λόγους, κύριε Πρόεδρε, επειδή είπαμε στην αρχή ότι το νομοσχέδιο έχει μια σωστή αντίληψη, αλλά έχει και ατολμία, εμείς δε θα το καταψηφίσουμε, αλλά δεν θα το υπερψηφίσουμε κιόλας. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αρσένης έχει το λόγο.
ΓΕΡΑΣΙΜΟΣ ΑΡΣΕΝΗΣ: Κύριε Πρόεδρε, χαίρομαι ιδιαίτερα που κατατίθεται αυτό το νομοσχέδιο και το συζητούμε σήμερα, διότι το 1996, ως Υπουργός Εθνικής ?μυνας τότε, είχα καταθέσει ένα παρόμοιο νομοσχέδιο στη Βουλή. Παρεμβλήθηκαν οι εκλογές του 1996, αλλά χαίρομαι γιατί μετά από χρόνια έρχεται αυτό το νομοσχέδιο να αντιμετωπίσει ένα σοβαρότατο ζήτημα, αν και υπάρχουν διαφορές με το σχέδιο που είχε κατατεθεί τότε.
Νομίζω ότι πρέπει να ξεκαθαρίσουμε ευθύς εξαρχής για ποια θέματα νομοθετούμε και συζητάμε. 
Κύριε Υπουργέ, πιστεύω ότι ο τίτλος του νομοσχεδίου είναι παραπειστικός. Δε μιλάμε για μία ολοκληρωμένη προσέγγιση στο θέμα των ανώτατων στρατιωτικών σχολών. Μιλάμε για μία σημαντική πτυχή της εκπαίδευσης των αξιωματικών.
Νομίζω ότι πολλές παρεξηγήσεις θα αρθούν αν ο τίτλος αλλάξει και πούμε ότι είναι ρυθμίσεις που αφορούν στο προσωπικό των ανώτατων στρατιωτικών εκπαιδευτικών ιδρυμάτων. Αυτό σημαίνει ότι αφήνουμε απ? έξω για άλλες ευκαιρίες και συζητήσεις βασικά θέματα, τα οποία δε θίγονται σ? αυτό το νομοσχέδιο, που όμως θα πρέπει να συζητηθούν στη Βουλή, παραδείγματος χάρη το θέμα της στρατιωτικής εκπαίδευσης και το θέμα της πρόσληψης και της εξέλιξης των αξιωματικών. 
Αν ήταν να συζητήσουμε σήμερα πού είναι το βασικό πρόβλημα στις στρατιωτικές σχολές, εγώ προσωπικά δε θα το έβλεπα στο θέμα των μαθημάτων πανεπιστημιακού επιπέδου. Μάλιστα θα έλεγα, διαφωνώντας με την εισηγητική έκθεση, ότι το επίπεδο είναι υψηλό, ότι δεν έχει υποβαθμιστεί όλα αυτά τα χρόνια και ότι είναι ικανοποιητικό. 
Το πρόβλημα είναι ότι μέσα στις δεκαετίες έχει αλλάξει ριζικά η προσέγγιση της νεολαίας όσον αφορά τις στρατιωτικές σχολές. Τα κριτήρια και τα κίνητρα που είχε ένας νέος να μπει σε στρατιωτικές σχολές το 1910, στους Βαλκανικούς Πολέμους, ήταν συγκεκριμένα. Τα κίνητρα και οι προϋποθέσεις για εισαγωγή στις στρατιωτικές σχολές μετά τον Εμφύλιο Πόλεμο ήταν συγκεκριμένα και διαφορετικά. Τα κίνητρα και οι δυνατότητες άλλαξαν οριστικά από τη στιγμή που η εισαγωγή στις στρατιωτικές σχολές γίνεται με το σύστημα των γενικών εξετάσεων. 
Σήμερα πρέπει να αναρωτηθούμε γιατί οι νέοι πηγαίνουν σε στρατιωτικές σχολές, τι μόρφωση δίδεται σ? αυτούς και ποιες είναι οι προσδοκίες τους για στρατιωτική επαγγελματική εξέλιξη. Αυτό είναι ένα θέμα που πρέπει να μας προβληματίσει. Πρέπει να δούμε ακριβώς πώς μέσα απ? αυτές τις στρατιωτικές σχολές θα διαμορφώσουμε αυτό που έχει ανάγκη η πατρίδα, δηλαδή καλούς αξιωματικούς. 
Για να είναι κανείς καλός αξιωματικός, πρέπει να φοιτήσει σε μία πολύ καλή στρατιωτική σχολή. Τα στρατιωτικά μαθήματα είναι η βάση της παιδείας του. Δεν μπορεί καθένας από μας να γίνει αξιωματικός. Υπάρχουν ιδιαιτερότητες στο χαρακτήρα που ταιριάζουν στην καριέρα ενός αξιωματικού. 
Αυτά τα θέματα δε θίγονται μ? αυτό το νομοσχέδιο. Δεν πρέπει, όμως, να αφήσουμε την εντύπωση ότι έχουν καλώς. Θα πρέπει να δούμε το θέμα των στρατιωτικών σχολών, της στρατιωτικής εκπαίδευσης και της διαμόρφωσης της προσωπικότητας των αξιωματικών.
Κύριε Υπουργέ, είναι κοινό μυστικό ότι πολλά παιδιά μπαίνουν τώρα σε στρατιωτικές σχολές γιατί είναι πολύ καλοί μαθητές και γιατί αυτές είναι σχολές που τους δίδουν δωρεάν φοίτηση και μία προοπτική απασχόλησης. Όμως, δεν είναι αυτό που θέλουμε στις στρατιωτικές σχολές. Θέλουμε να πάνε εκεί τα παιδιά στα οποία αρέσει το επάγγελμα του αξιωματικού και τα οποία έχουν την ιδιομορφία που πρέπει να έχει η προσωπικότητα ενός αξιωματικού για να υπηρετήσει την πατρίδα. Αυτό είναι ένα μεγάλο θέμα το οποίο, όπως είπα, δεν το «αγγίζει» αυτό το νομοσχέδιο. 
Κύριε Υπουργέ, θα πρότεινα να συσταθεί, είτε από το Κοινοβούλιο είτε με πρωτοβουλία του Υπουργείου Εθνικής ?μυνας, μία επιτροπή προσωπικοτήτων που θα δει το όλο θέμα της επιλογής των υποψηφίων αξιωματικών, της στρατιωτικής εκπαίδευσης και της εξέλιξής τους.
Κύριε Υπουργέ, το νομοσχέδιο αυτό ασχολείται με ένα πολύ σημαντικό θέμα, τα επιστημονικά μαθήματα πανεπιστημιακού επιπέδου που γίνονται και πρέπει να γίνονται στις στρατιωτικές σχολές. 
Εγώ πιστεύω ότι το επίπεδο εκπαίδευσης πανεπιστημιακών μαθημάτων στις σχολές είναι πολύ ικανοποιητικό. Το έχω παρακολουθήσει και νομίζω ότι και οι εκπαιδευτικοί έχουν κάνει πολύ καλή δουλειά και μάλιστα έχει αναβαθμιστεί τα τελευταία χρόνια. Είναι, όμως, πανεπιστημιακή μόρφωση sui generis. Είναι ένα συμπλήρωμα στην εκπαίδευση του αξιωματικού. Φυσικά εφόσον αυτά τα μαθήματα είναι πανεπιστημιακού επιπέδου, αυτοί που διδάσκουν πρέπει να είναι καθηγητές πανεπιστημιακού επιπέδου. 
Εδώ, λοιπόν, έχουμε δύο δυνατότητες. Ή να πάμε σε συστήματα όπου αυτά τα πανεπιστημιακά μαθήματα θα διδάσκονται έξω από τις σχολές στα πανεπιστήμια, όπως σε πολλές χώρες που πηγαίνουν και παίρνουν τα μαθήματα όπως και στο ΙΣΑΣ, οπότε οι στρατιωτικές σχολές είναι μόνο αποκλειστικά για στρατιωτική εκπαίδευση και η εκπαίδευση συμπληρώνεται με παρακολούθηση μαθημάτων στα πανεπιστήμια ή να ιδρύσουμε μέσα στις σχολές ένα χώρο που είναι πανεπιστημιακού επιπέδου και που διδάσκουν κατ? αποκλειστικότητα πανεπιστημιακοί καθηγητές. 
Το νομοσχέδιο και ορθά κατά τη γνώμη μου ακολουθεί αυτή τη δεύτερη προσέγγιση. Θα μου επιτρέψετε όμως να πω ότι δεν είναι αρκετά τολμηρό. Αν θέλουμε να πούμε ότι οι σχολές αυτές είναι ισότιμες με τα πανεπιστήμια, παρέχουν ισότιμη πανεπιστημιακή εκπαίδευση και τα πτυχία είναι ισότιμα με τα πανεπιστημιακά πτυχία, τότε έπεται ότι τα μέλη ΔΕΠ στρατιωτικών σχολών θα πρέπει να υπάγονται αυστηρά και αποκλειστικά στους κανονισμούς του νόμου 1268 που αφορά στους πανεπιστημιακούς και του νόμου 2530 που αφορά στη μισθολογική εξέλιξή τους. 
Αν το πούμε αυτό, τότε όλα τα άρθρα από το 8 μέχρι και το 20 μπορούν να φύγουν και μπορούμε να πούμε ότι το προσωπικό αυτό λειτουργεί με τις ρυθμίσεις των νόμων 1268 και 2530. Αν το κάνουμε όμως αυτό υπάρχει το θέμα του εκλεκτορικού σώματος. Το εκλεκτορικό σώμα, έτσι όπως προτείνεται στο νομοσχέδιο δημιουργεί προβλήματα. Ή θα έχουμε εκλεκτορικό σώμα αποτελούμενο μόνο από πανεπιστημιακούς, όχι από εννέα μέλη, αλλά τουλάχιστον από δεκαπέντε μέλη ΔΕΠ και αυτό πανεπιστήμια σε συναφή αντικείμενα, οπότε θα εκλέγονται και θα εξελίσσονται όπως και στα πανεπιστήμια. Δεν μπορεί να έχουμε ένα εκλεκτορικό σώμα το οποίο ουσιαστικά κυριαρχείται από μέλη του στρατιωτικού σκέλους των στρατιωτικών σχολών. 
Θα πρότεινα, λοιπόν, να προχωρήσουμε στην κατ? άρθρο συζήτηση και να δούμε μήπως μπορέσουμε να κάνουμε αυτό το τολμηρό βήμα και να πούμε ότι μέσα στις στρατιωτικές σχολές ουσιαστικά έχουμε πανεπιστημιακά τμήματα, όπου εκεί εφαρμόζονται αυστηρώς οι κανόνες της πρόσληψης και εξέλιξης των μελών ΔΕΠ. Και τότε μένει το μεγάλο θέμα, το οποίο είναι στο τελευταίο άρθρο, το μεταβατικό, το πώς αυτοί που διδάσκουν σήμερα θα κριθούν και θα ενταχθούν στις ανάλογες βαθμίδες των μελών ΔΕΠ πανεπιστημιακού επιπέδου. 
Θα ήθελα σ? αυτήν τη συζήτηση κατ? αρχήν, κύριε Υπουργέ, να μας πείτε αν η πρόθεση της Κυβέρνησης είναι να κάνει αυτό το πρόσθετο βήμα προς την ουσιαστική προσέγγιση στο θέμα των πανεπιστημιακών σπουδών στις στρατιωτικές σχολές ή εάν θα μείνουμε σε μια κατάσταση η οποία είναι ούτε έτσι ούτε αλλιώς. Νομίζω ότι θα έχουμε τη στήριξη όλων των μελών του Κοινοβουλίου, να κάνουμε ένα τολμηρότερο βήμα και να πούμε ότι όσον αφορά το επιστημονικό προσωπικό, τα μέλη ΔΕΠ, αυτά θα εξομοιωθούν με τους πανεπιστημιακούς δασκάλους και θα υπόκεινται στις διατάξεις του 1268 και του 2530.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κορτσάρης έχει το λόγο.
ΝΙΚΟΛΑΟΣ ΚΟΡΤΣΑΡΗΣ: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, κανένας από τους παρόντες συναδέλφους δεν νομίζω ότι αμφέβαλε ότι χρειαζόταν να γίνει μια αναβάθμιση του προσωπικού των Ενόπλων Δυνάμεων και βεβαίως μία αναδιοργάνωση των Ανωτάτων Στρατιωτικών Εκπαιδευτικών Ιδρυμάτων έτσι ώστε οι απόφοιτοι των σχολών αυτών να μπορούν να ανταποκρίνονται στις απαιτήσεις της σύγχρονης στρατιωτικής τέχνης και επιστήμης. 
Η προσωπική μου ευαισθησία για τις στρατιωτικές σχολές και τις ΄Ενοπλες Δυνάμεις είναι γνωστή, δεδομένη και βεβαίως δικαιολογημένη. Γνωρίζετε όλοι σας ότι όπως οι δύο κύριοι εισηγητές έτσι και εγώ προερχόμαστε από την τάξη των Ενόπλων Δυνάμεων και έτσι με περισσότερη ευαισθησία και ακούμε και τοποθετούμαστε σήμερα.
?κουσα με πολύ μεγάλη προσοχή την τοποθέτηση του εισηγητή της Πλειοψηφίας ο οποίος και στην ιστορική αναδρομή του και στη μελίρρυτη αγόρευσή του πραγματικά επανέφερε ορισμένους από εμάς στα παλιά στρατιωτικά θρανία. Μας έφερε στο μυαλό τους εκπαιδευτές μας και βεβαίως τα περισσότερα από είκοσι πέντε και τριάντα χρόνια που αναλώσαμε σε ανώτερες ή ανώτατες όπως ο κύριος συνάδελφος στρατιωτικές θέσεις. 
Λυπάμαι που δεν μπορώ να συμμεριστώ την αισιοδοξία του όσον αφορά τις πραγματικές επιδιώξεις, αποστολές αλλά και αποτελέσματα που έχει η αναβάθμιση που προτείνεται και η αναδιοργάνωση που επιχειρείται στις Ένοπλες Δυνάμεις και κυρίως στους σπουδαστές των στρατιωτικών σχολών με το προτεινόμενο σχέδιο νόμου. 
Παρακολούθησα επίσης την αγόρευση του πρώην Υπουργού που μας θύμισε ότι το 1996 είχε καταθέσει ένα νομοσχέδιο, άρα μας υπενθύμισε ότι από τότε πέρασαν επτά χρόνια για να επανέλθουμε να δώσουμε στις Ένοπλες Δυνάμεις ένα καινούργιο σχέδιο νόμου και στις στρατιωτικές σχολές την αναβάθμιση που όλοι θέλαμε. 
Χαίρομαι, διότι με την τοποθέτησή του ενδυναμώνει την τοποθέτηση της Νέας Δημοκρατίας η οποία βεβαίως ποτέ δεν θα τολμούσε και ούτε θα ήθελε να είναι αντίθετη προς την αναδιοργάνωση των Ενόπλων Δυνάμεων. Όμως οι λόγοι τους οποίους αυτός επικαλέστηκε που από σύμπτωση μιλώ, που και εγώ σε λίγο θα πω, μου δίνουν το δικαίωμα να πω ότι πράγματι χρειαζόταν περισσότερη προσοχή πριν το νομοσχέδιο αυτό έρθει στην επιτροπή και εν συνεχεία στο Τμήμα της Βουλής.
Ας δούμε, λοιπόν, αν το παρόν νομοσχέδιο ανταποκρίνεται στις προσδοκίες και καλύπτει βασικές προϋποθέσεις για αναβάθμιση. Νομίζω ότι αφίσταται των προσδοκιών μας για τους παρακάτω λόγους.
Πρώτον, όλα τα οργανωτικά θέματα τα παραπέμπει σε ρύθμιση με προεδρικά διατάγματα.
Δεύτερον, δεν αναφέρεται στα γνωστικά αντικείμενα που θα καθορίζουν τους οργανισμούς των σχολών.
Τρίτον, δεν καθορίζει σαφείς, διαφανείς και ξεκάθαρους τρόπους επιλογής του εκπαιδευτικού προσωπικού.
Τέταρτον, κύρια επιδίωξη είναι η τακτοποίηση του ήδη υπάρχοντος καθηγητικού προσωπικού, που καθόλου δεν είμαστε σίγουροι για τον αδιάβλητο τρόπο της πρόσληψής τους. 
Πέμπτον, από τα τριάντα τρία άρθρα, τα είκοσι τέσσερα αναλώνονται στους εκπαιδευτές-καθηγητές και σχεδόν καμία πρόνοια δεν λαμβάνεται για τους στρατιωτικούς εκπαιδευτές. 
Έκτον, η στρατιωτική εκπαίδευση βρίσκεται σε δεύτερη μοίρα με κίνδυνο έτσι να υποβαθμιστεί ο ρόλος και η αποστολή του μελλοντικού αξιωματικού και ηγήτορα.
Πριν πω τον έβδομο λόγο θα ήθελα να πω ότι ο εισηγητής του ΚΚΕ κατά την άποψή μου, επιτρέψτε μου, δεν κατάλαβε τι ήθελαν να πουν οι δύο εισηγητές. Δεν είχαν την πρόθεση αυτή και πολύ περισσότερο?
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Στην επιτροπή.
ΝΙΚΟΛΑΟΣ ΚΟΡΤΣΑΡΗΣ: Καλώς. Πάντως πολύ περισσότερο σήμερα δεν έπεισαν κανέναν εκ των παρισταμένων ότι η επιθυμία τους είναι οι στρατιωτικές σχολές να παραγάγουν αξιωματικούς οι οποίοι να είναι αντιδημοκρατικών φρονημάτων και έτοιμοι να υπακούσουν σε όλες τις διαταγές χωρίς καν να τις συζητήσουν. 
ΚΥΡΙΑΚΟΣ ΣΠΥΡΙΟΥΝΗΣ: Αν μου επιτρέπετε γιατρέ, ξεκίνησα με το άρθρο 45. 
ΝΙΚΟΛΑΟΣ ΚΟΡΤΣΑΡΗΣ: Ο έβδομος λόγος είναι ότι δεν ξεκαθαρίζεται η ισοτιμία ανωτάτων στρατιωτικών εκπαιδευτικών ιδρυμάτων με τα ΑΕΙ. Και έτσι αφήνει μετέωρη και σε ανασφάλεια την αξία των πτυχίων των στρατιωτικών σχολών. 
Είπα ότι με τον κ. Αρσένη συμφωνούμε σε μερικά. Θα πω, λοιπόν, και εγώ ότι νομίζω ότι θα έπρεπε να είχε προηγηθεί ο σχηματισμός μιας ευέλικτης ομάδας αξιωματικών εν ενεργεία, εν αποστρατεία, καθηγητών των σχολών η οποία σε σύντομο χρονικό διάστημα θα πρότεινε ολοκληρωμένη πρόταση για τις στρατιωτικές σχολές και κυρίως ξεκάθαρα θα έπρεπε και με απόλυτο τρόπο να αναγνώριζε την ισοτιμία ΑΕΙ και ΑΣΕΙ στα πλαίσια πάντοτε της αποστολής και δομής των Ενόπλων Δυνάμεων. 
( Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ ) 
Η Νέα Δημοκρατία με λύπη της, παρ? όλο που συμφωνεί με την αναβάθμιση και την ισοτιμία των στρατιωτικών σχολών με τα ΑΕΙ, βρίσκεται ειλικρινά και εγώ προσωπικά στην πάρα πολύ δυσάρεστη θέση να καταψηφίσει το συζητούμενο σχέδιο νόμου, διότι αφίσταται του επιδιωκόμενου σκοπού της ανωτατοποίησης των στρατιωτικών σχολών, δεν επιλύει υφιστάμενες αδυναμίες τους, ενώ αντιστρέφει το ρόλο τους υποβαθμίζοντας τη στρατιωτική εκπαίδευση σε βάρος της κύριας αποστολής των Ενόπλων Δυνάμεων.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει η Αντιπρόεδρος της Βουλής κ. ?ννα Μπενάκη-Ψαρούδα.
ΑΝΝΑ ΜΠΕΝΑΚΗ-ΨΑΡΟΥΔΑ (Δ΄ Αντιπρόεδρος της Βουλής): Κύριε Πρόεδρε, παίρνω το λόγο για να εξηγήσω γιατί, με μεγάλη μου λύπη, είμαι υποχρεωμένη και εγώ όπως όλη η παράταξή μας να καταψηφίσουμε το νομοσχέδιο, καίτοι ορισμένα θέματα τα οποία θίγει είναι εξ εκείνων τα οποία και εμείς ως Νέα Δημοκρατία έχουμε κατά καιρούς υποστηρίξει και υπερασπιστεί. Δηλαδή δεν θα είχα καμία αντίρρηση να υπερψηφίσω την αναβάθμιση κατ? αρχήν της παρεχόμενης ακαδημαϊκής εκπαίδευσης στις στρατιωτικές σχολές, την ισοτίμηση της εκπαίδευσης αυτής με αυτήν που παρέχεται στα πανεπιστήμια, την ισοτίμηση των πτυχίων που δικαίως θέλουν και εκείνοι οι οποίοι αποφοιτούν από τις στρατιωτικές σχολές καθώς επίσης και την ισότιμη μεταχείριση των διδασκόντων είτε είναι στρατιωτικοί είτε μη με τους διδάσκοντες στα πανεπιστήμια. 
Εάν περιοριζόταν μόνο σε αυτό το νομοσχέδιο, δεν θα είχα καμία δυσκολία να το υπερψηφίσω και μάλιστα να συμβάλλω και στην καλύτερη οργάνωση αυτού του σκέλους. Αλλά έτσι όπως είναι και μάλιστα όπως τιτλοφορείται αυτό το νομοσχέδιο «Ανώτατα Στρατιωτικά Εκπαιδευτικά Ιδρύματα» είναι χωλό, είναι μισό, διότι δεν παίρνουμε καμία ιδέα σε τι συνίσταται η στρατιωτική εκπαίδευση και κυρίως δεν μπορούμε να αντιληφθούμε τουλάχιστον εμείς οι μη στρατιωτικοί πως συνεργάζονται και πως διαπλέκονται, με την καλή και σωστή έννοια της διαπλοκής, η στρατιωτική και η ακαδημαϊκή εκπαίδευση μέσα στο ίδρυμα και βεβαίως οι σχέσεις στρατιωτικών και μη στρατιωτικών διδασκόντων. 
Πέρα όμως απ? αυτό, επειδή είναι ακριβώς ατελές και ελλιπές, έχει το νομοσχέδιο πάρα πολλά επικίνδυνα, ολισθηρά σημεία τα οποία πρέπει εδώ να μας τα ξεκαθαρίσει ο κύριος Υπουργός για να μη δημιουργηθούν ενδεχομένως παρανοήσεις. 
Μιλά το νομοσχέδιο για «ιδρύματα», αλλά δεν πρόκειται περί ιδρυμάτων. Το λέει βέβαια και η Επιστημονική Επιτροπή της Βουλής. Δεν είναι οι στρατιωτικές σχολές πλήρως αυτοδιοικούμενα νομικά πρόσωπα δημοσίου δικαίου, όπως είναι τα πανεπιστήμια και όπως έχει επανειλημμένως αποφανθεί το Συμβούλιο Επικρατείας. Αλίμονο αν καθιερώναμε πλήρως αυτοδιοικούμενα στρατιωτικά εκπαιδευτικά ιδρύματα. Η λέξη «ιδρύματα» και η θολή ισοτίμηση αφήνουν ερωτήματα και πρέπει να διαβεβαιώσει τη Βουλή ο κύριος Υφυπουργός ότι δεν έχουν νομική προσωπικότητα, ότι δεν είναι αυτοδιοικούμενα και το κυριότερο ότι δεν εφαρμόζεται επ? αυτών πλήρως το άρθρο 16 του Συντάγματος, το οποίο προβλέπει πλήρη ελευθερία της διδασκαλίας και της έρευνας στα πανεπιστήμια. Ερώτημα είναι αν θα πρέπει να υπάρχουν αυτές οι ελευθερίες στις στρατιωτικές σχολές. Για εμένα πλήρως οι ελευθερίες αυτές δεν πρέπει να υπάρχουν. Σκεφτείτε να φτάσουμε να μιλάμε για πανεπιστημιακό άσυλο μέσα στις στρατιωτικές σχολές. 
Εάν, λοιπόν, δεν συμβαίνει αυτό το οποίο απεύχομαι και φαντάζομαι ότι θα διαβεβαιώσει ο κύριος Υφυπουργός ότι δεν είναι, τότε τι είναι; Νομικά πρόσωπα δεν είναι, ιδρύματα δεν είναι, αυτοδιοικούμενα δεν είναι. Τότε τι είναι; Είναι στρατιωτικές υπηρεσίες. Από ποιον όμως εποπτεύονται; Δεν βλέπουμε από ποιον εποπτεύονται. Εποπτεύονται ασφαλώς από το Υπουργείο Εθνικής Αμύνης, αλλά αυτό το Υπουργείο θα μπορεί να εποπτεύει και τους μη στρατιωτικούς διδάσκοντες; Έχουν πλήρη ελευθερία να διδάσκουν όπως θέλουν την ύλη τους, όπως τη διδάσκουμε εμείς οι καθηγητές του πανεπιστημίου; Κανένας πρύτανης και κανένας πρόεδρος τμήματος δεν διανοείται να μας ελέγξει πώς διδάσκουμε, ποια ιδεολογία εκπέμπουμε ?εκτός και αν είναι ανατρεπτική του Συντάγματος, αλλά εκεί δεν φτάνουμε πια- και πώς την προσφέρουμε στους διδασκόμενους. Εδώ ποιος θα τα ελέγξει όλα αυτά; Θα πρέπει λοιπόν, η Κυβέρνηση να μας ξεκαθαρίσει αυτό το σημαντικό σκέλος, από ποιον εποπτεύονται και πώς εποπτεύονται και τι εποπτεύεται στις ανώτερες στρατιωτικές σχολές.
Και προχωρώ σε περαιτέρω ασάφειες που μας υποχρεώνουν να το καταψηφίσουμε, γιατί δεν ξέρουμε καθόλου πώς θα διαμορφωθεί η στρατιωτική εκπαίδευση, που είναι και το κύριο σκέλος, για εμένα, της εκπαίδευσης. Πώς θα διαμορφωθεί μέσα σ? αυτά τα ιδρύματα; Προφανώς, βγάζω το συμπέρασμα εγώ ως μη στρατιωτικός και μη ειδήμων στα του Υπουργείου Εθνικής Αμύνης, ότι εδώ όλα αυτά θα τα ρυθμίσει ο Οργανισμός.
Και έρχομαι σε μια άλλη ασάφεια επικίνδυνη η οποία μας απαγορεύει να το υπερψηφίσουμε. Σημαντικότατα θέματα παραπέμπονται στον Οργανισμό. Σας πληροφορώ δεν είναι μόνο αυτό που λέει το άρθρο 2 παράγραφος 2, δηλαδή ο Οργανισμός δεν καθορίζει μόνο το αντικείμενο της στρατιωτικής θεωρητικής και πρακτικής εκπαίδευσης κάθε κλάδου, τα κριτήρια αξιολόγησης και επιτυχίας των εκπαιδευομένων και λεπτομέρειες, αλλά καθορίζει και άλλα πράγματα αποφασιστικά για τη συνολική εκπαίδευση σ? αυτά τα ιδρύματα, και τη στρατιωτική και την ακαδημαϊκή.
Πρώτα απ? όλα, ποια είναι αυτά τα όργανα που θα διοικούν το ίδρυμα εν τω συνόλω τους; Είναι ο διοικητής ο οποίος είναι στρατιωτικός οριζόμενος από τη στρατιωτική ηγεσία. Και έτσι πρέπει να είναι. Ποιες είναι όμως οι αρμοδιότητές του, αρμοδιότητες που επεκτείνονται και στο εκπαιδευτικό προσωπικό, το μη στρατιωτικό, καθώς δεν διοικεί ένα μόνο κομμάτι, αλλά ολόκληρη τη σχολή; Λέει εδώ ότι είναι οι αρμοδιότητες αυτές που προβλέπει ο οργανισμός του οικείου ΑΣΕΙ και οι οποίες περιλαμβάνουν μεταξύ άλλων τη διοίκηση του στρατιωτικού και πολιτικού προσωπικού, ενώ επί του διδακτικού, εκπαιδευτικού προσωπικού ο διοικητής έχει τις αρμοδιότητες που θεσπίζει ο νόμος αυτός και ο οργανισμός.
Πάλι, δηλαδή, και αυτήν την εποπτεία του διοικητή την κανονίζει ο Οργανισμός, τον οποίο δεν γνωρίζουμε. 
Το δεύτερο σημαντικό όργανο είναι ο διευθυντής εκπαίδευσης του οποίου οι αρμοδιότητες καθορίζονται από τον Οργανισμό, ο οποίος δεν έχουμε ιδέα τι θα προβλέπει. 
Το τρίτο -και σημαντικό- εκπαιδευτικό όργανο είναι το εκπαιδευτικό συμβούλιο. Εδώ δεν καταλαβαίνω, ίσως και λόγω του ότι δεν είμαι τέλος πάντων πολύ εγκρατής στα στρατιωτικά καίτοι είμαι κόρη στρατιωτικού, δηλαδή ναυάρχου. Λέει: «Το Εκπαιδευτικό Συμβούλιο είναι η ανώτατη εκπαιδευτική αρχή. Αυτό απαρτίζεται από το Διοικητή ως Πρόεδρο, το Διευθυντή, Στρατιωτικούς, τέσσερα μέλη από το Επιτελείο του Ανώτατου Στρατιωτικού Εκπαιδευτικού Ιδρύματος ή το Στρατιωτικό Διδακτικό Προσωπικό, εν ενεργεία αξιωματικούς, κατά προτίμηση κατόχους μεταπτυχιακού τίτλου. Τα μέλη αυτά» -τα τέσσερα από τα οκτώ δηλαδή- «ορίζονται πάλι από τον Οργανισμό.»
Καθώς αντιλαμβάνεσθε, κύριε Πρόεδρε ?κι εδώ, κύριε Υπουργέ, πρέπει αυτό να σας απασχολήσει- καλούμαστε να ψηφίσουμε τη δομή μιας στρατιωτικής σχολής ?εγώ δεν τη λέω ίδρυμα- της οποίας γνωρίζουμε το ήμισυ πώς θα συγκροτηθεί ?κι αυτό λειψό- και το σημαντικότερο κομμάτι της, το οποίο θα έχει επίπτωση και επί του εκπαιδευτικού μη στρατιωτικού σκέλους, αυτό παραπέμπεται σε έναν οργανισμό, σε αποφάσεις του Υπουργού κλπ., για τις οποίες δεν μας δίνει ούτε την ελάχιστη ένδειξη, για να μπορούμε να βγάλουμε συμπεράσματα.
Επομένως, είναι φύσει αδύνατον να υπερψηφίσουμε αυτό το νομοσχέδιο. 
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, έχω την τιμή να ανακοινώσω στο Τμήμα το δελτίο επικαίρων ερωτήσεων της Τρίτης 16 Σεπτεμβρίου 2003.
ΕΠΙΚΑΙΡΕΣ ΕΡΩΤΗΣΕΙΣ (?ρθρα 29 παρ. 1, 130 παρ. 8 του Κανονισμού της Βουλής)
1. Η με αριθμό 64/11.9.2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Υγείας και Πρόνοιας, σχετικώς με τις προθέσεις του Υπουργείου να εφαρμοσθεί πιλοτικά η τεχνική της Σεισμικής Μόνωσης, στην κατασκευή των νέων νοσοκομειακών μονάδων του Αγρινίου και της Ζακύνθου κλπ.
2. Η με αριθμό 65/11.9.2003 επίκαιρη ερώτηση του Βουλευτή της Νέας Δημοκρατίας κ. Γεωργίου Βλάχου προς τον Υπουργό Εθνικής ?μυνας, σχετικώς με το διαγωνισμό για την προμήθεια ειδών κυλικείου, από το Ειδικό Κέντρο Εφοδιασμού Μονάδων Στρατού της Στρατιωτικής Διοίκησης Αθηνών κλπ.
3. Η με αριθμό 66/11.9.2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ορέστη Κολοζώφ προς τον Υπουργό Εξωτερικών, σχετικώς με τις προθέσεις της Κυβέρνησης για την αποστολή στρατιωτικής δύναμης στο Ιράκ στα πλαίσια του Οργανισμού Ηνωμένων Εθνών κλπ.
4. Η με αριθμό 63/11.9.2003 επίκαιρη ερώτηση του Βουλευτή του Συνασπισμού της Αριστεράς των Κινημάτων και της Οικολογίας κ. Φώτη Κουβέλη προς τον Υπουργό Εθνικής ?μυνας, σχετικώς με την επίταξη σαράντα δύο στρεμμάτων στην περίμετρο της Αμερικανικής Βάσης στη Σούδα κ.λπ.
Ο Πρόεδρος κ. Κωνσταντίνος Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, λυπάμαι, κι εγώ θα συμφωνήσω με τη θέση της Νέας Δημοκρατίας ότι το νομοσχέδιο αυτό παρά το ότι επιδιώκει ένα στόχο, στον οποίο είμαστε σύμφωνοι, έχει τόσες αδυναμίες, ώστε δεν μπορούμε να το ψηφίσουμε. 
Θα κάμω επιγραμματικά ορισμένες παρατηρήσεις.
Νομίζω ότι στην προσπάθειά μας να αναβαθμίσουμε τα πτυχία και να τα καταστήσουμε ισότιμα με τα πτυχία των Ανωτάτων Εκπαιδευτικών Ιδρυμάτων κινδυνεύουμε να θυσιάσουμε τον κύριο στόχο, που είναι να παράγουν οι σχολές αυτές την ηγεσία των Ενόπλων Δυνάμέων της χώρας. 
Κι αρχίζω, αν θέλετε, από το όνομα. Γιατί είναι «ιδρύματα» οι σχολές αυτές, κύριε Πρόεδρε; Και η Επιστημονική Επιτροπή της Βουλής λέει ότι ιδρύματα δεν είναι, διότι προφανώς δεν έχουν και δεν μπορούν να έχουν νομική προσωπικότητα και προπαντός δεν έχουν το αυτοδιοίκητο. Γιατί πρέπει να βάλουμε τη λέξη «ίδρυμα»; Μόνο και μόνο για να πούμε ότι είναι ισότιμες με τα άλλα ιδρύματα, να είναι ισότιμες και στο όνομα; Ας τις αφήσουμε «σχολές», όπως ήσαν και όπως στην πραγματικότητα είναι. Διότι ιδρύματα προφανώς δεν είναι. 
Το νομοσχέδιο αυτό ?ορθώς επισημάνθηκε από συνάδελφο της Νέας Δημοκρατίας- είναι, αν θέλετε, άνισο και από πλευράς ενδιαφέροντος. Πού εντοπίζει το ενδιαφέρον του; Εις το να ρυθμίσει με τα περισσότερα άρθρα το καθεστώς του μη στρατιωτικού εκπαιδευτικού προσωπικού.
Οι σχολές όμως δεν έγιναν γι? αυτούς. Οι σχολές έγιναν για να δημιουργήσουν την ηγεσία των Ενόπλων Δυνάμεων. 
Δεν πρέπει, κύριοι συνάδελφοι, να ξεχνούμε ότι οι στρατιωτικές σχολές δεν είναι μόνο σχολές, είναι και επιχειρησιακές μονάδες. Αν γίνει δηλαδή πόλεμος, η Σχολή των Ευελπίδων δεν θα πολεμήσει; Θα ξεχάσουμε ότι οι σχολές αυτές γίνονται για τις Ένοπλες Δυνάμεις; Είναι, κατά συνέπεια, ανάγκη να κάνουμε ορισμένες διευκρινίσεις σε ό,τι αφορά το στρατιωτικό χαρακτήρα των σχολών, ο οποίος πρέπει να διατηρηθεί.
Εγώ, κύριοι συνάδελφοι, είχα μία ανησυχία όταν απεφασίσθη να εισάγονται με τις γενικές εξετάσεις και αυτοί που μπαίνουν στις στρατιωτικές σχολές. Φοβήθηκα στην αρχή μήπως με την προτίμηση, όπως ορίζεται, καταλήξει να έχουμε ανθρώπους, οι οποίοι δεν έχουν την επιθυμία να γίνουν αξιωματικοί, αλλά κατά λάθος, από σύμπτωση, περνούν σε μία στρατιωτική σχολή για να λύσουν το πρόβλημα του μέλλοντός τους. Χαίρω διότι η πείρα έδειξε ότι δεν πάθαμε ζημιά απ? αυτήν την απόφαση, που τότε ήταν ριψοκίνδυνη.
Σήμερα τι πάμε να κάνουμε; Να στερήσουμε τις σχολές από το στρατιωτικό τους χαρακτήρα;
Να μην ξεχνούμε, κύριε Πρόεδρε, ότι στην αποφοίτηση δεν δίνουν μόνο πτυχίο, δίνουν και ξίφος. Αξιωματικούς βγάζουμε, κύριε Πρόεδρε. Δεν βγάζουμε απλώς επιστήμονες ενός κάποιου κλάδου. Και η κ. Μπενάκη ευλόγως έθεσε το θέμα της εποπτείας. Εποπτεία θα έχει το Υπουργείο Εθνικής ?μυνας κατά το νομοσχέδιο, το οποίο υποβάλλετε. Αλλά μόνο εποπτεία; Οι σχολές αυτές δεν πρέπει να υπάγονται, όπως υπάγονται σήμερα, στα αντίστοιχα γενικά επιτελεία; Θα πρέπει να είναι αυτοδιοίκητες; Θα πρέπει να έχουν τις ελευθερίες, τις οποίες έχουν και πρέπει να έχουν, κατά το Σύνταγμα της Ελλάδας τα Ανώτερα Εκπαιδευτικά Ιδρύματα;
Κύριε Πρόεδρε, τα λέω αυτά για να πω ότι είναι θανάσιμος ο κίνδυνος να διαλύσουμε και τις σχολές αυτές. Έτσι, αν δεν έχουμε αξιωματικούς στο μέλλον με στρατιωτική διαπαιδαγώγηση και να αισθάνονται στρατιωτικοί όταν αποφοιτούν, κινδυνεύουμε να δώσουμε σημαντικό πλήγμα που κανείς δεν το επιθυμεί στις Ένοπλες Δυνάμεις.
Εγώ, κύριε Πρόεδρε, επιμένω στην ανάγκη να διατηρηθεί ο στρατιωτικός χαρακτήρας των σχολών αυτών κατά τρόπον αδιαμφισβήτητο. Ολισθαίνουμε πολλές φορές χωρίς να το καταλάβουμε από μια κακώς εννοούμενη προοδευτικότητα ή δημοκρατικότητα σε ό,τι αφορά τις Ένοπλες Δυνάμεις. Και οι Ένοπλες Δυνάμεις είναι άλλο πράγμα. Τις Ένοπλες Δυνάμεις πρέπει να τις σεβαστούμε. Έχω πει πολλές φορές ότι Ένοπλες Δυνάμεις χωρίς πειθαρχία δεν υπάρχουν. Και τον τελευταίο καιρό εν ονόματι της δημοκρατικότητας κινδυνεύουμε να διαλύσουμε τις Ένοπλες Δυνάμεις.
ΠΡΟΚΟΠΗΣ ΠΑΥΛΟΠΟΥΛΟΣ: Και αξιοκρατία.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αφήστε την αξιοκρατία. Και η αξιοκρατία είναι μεγάλο πρόβλημα. Εγώ μιλώ περισσότερο για το στρατιωτικό χαρακτήρα και την πειθαρχία που πρέπει να διατηρηθεί στις Ένοπλες Δυνάμεις, για να έχουμε Ένοπλες Δυνάμεις.
Τον τελευταίο καιρό, κύριε Πρόεδρε ?και να μου επιτρέψετε μια γενικότερη παρατήρηση επ? ευκαιρία- παρατηρείται το φαινόμενο να μειώνεται διαρκώς η θητεία χωρίς να δικαιολογείται από τα πράγματα, να ενισχύουμε τους επαγγελματίες με κίνδυνο να αποκτήσουμε επαγγελματικό Στρατό. Αυτό είναι διπλά απαράδεκτο, κύριε Πρόεδρε, πρώτον διότι ο Στρατός πρέπει να πλαισιώνεται από τα στρατευμένα παιδιά της Ελλάδας στο σύνολό τους και δεύτερον, αν θέλετε, διότι δεν αντέχουμε στις στρατιωτικές δαπάνες.
Ο Πρόεδρος της Κυβερνήσεως στις ωραίες επαγγελίες που κάνει τον τελευταίο καιρό λέει ότι θα οικονομήσει για την κοινωνική πολιτική από τις στρατιωτικές δαπάνες. Όταν κάνει το Στρατό επαγγελματικό, θα οικονομήσει, κύριε Πρόεδρε; Δεν το καταλαβαίνουμε αυτό το πράγμα; Είναι στοιχειώδες.
Γι? αυτό και το σήμα που δίδεται από το νομοσχέδιο αυτό είναι ότι άφησε τις Ένοπλες Δυνάμεις να τις εκδημοκρατικοποιήσουμε, με κίνδυνο τελικά στη Σχολή Ευελπίδων να ισχύσει το πανεπιστημιακό άσυλο, να μπαίνουν οι αναρχικοί μέσα στη Σχολή Ευελπίδων χωρίς εμπόδιο. Πού πάμε, κύριε Πρόεδρε; 
Τα λέω αυτά καθ? υπερβολήν βεβαίως. Κανείς δεν πρόκειται να κάνει αυτά που αναφέρω σήμερα. Είναι τερατώδη. Στη συνείδηση κανενός δεν υπάρχουν. Αλλά όταν ολισθαίνουμε, κύριε Πρόεδρε, τη βραδεία διολίσθηση, το μιθριδατισμό με το δηλητήριο που μπαίνει σιγά-σιγά, τον φοβάμαι. Και τον φοβάμαι ειδικότερα σ? αυτήν την περίοδο. Γι? αυτό και εγώ, κύριε Πρόεδρε, καταψηφίζω αυτό το νομοσχέδιο και συνιστώ στην Κυβέρνηση και εύχομαι να μη χαλαρώσει το στρατιωτικό χαρακτήρα των σχολών, διότι αξιωματικούς θέλουμε να βγάλουμε και αξιωματικούς χρειάζεται ο τόπος.
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει ο Υφυπουργός Εθνικής ?μυνας κ. Θεόδωρος Κοτσώνης. 
Είναι η πρώτη φορά που νομοθετείτε, κύριε Υπουργέ, σ? αυτό το Υπουργείο;
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Σ? αυτό το Υπουργείο, ναι. Έχω νομοθετήσει σ? άλλο Υπουργείο που έχω υπηρετήσει.
ΠΡΟΕΔΡΕΥΩΝ (Κωνσταντίνος Βρεττός): Μάλιστα. 
Ορίστε, παρακαλώ.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Κύριοι συνάδελφοι, ζούμε σε μια εποχή όπου τα πάντα έχουν αλλάξει και το σπουδαιότερο απ? όλα είναι ότι συνεχίζουν να αλλάζουν με τρομακτική ταχύτητα. Πιστεύω απόλυτα ότι βασική υποχρέωση του κάθε ανθρώπου, αλλά προπαντός της πολιτικής ηγεσίας είναι να προσπαθεί να προσαρμοστεί συνεχώς στις αλλαγές, οι οποίες γίνονται και σε παγκόσμιο επίπεδο και στη χώρα μας, έτσι ώστε να παραμείνουμε και σαν άτομα, αλλά και σαν λαός, σαν έθνος μέσα στο παιχνίδι. 
Τα πάντα αλλάζουν. Αλλάζει και η μορφή πολέμου, τον οποίο είχαμε την ευκαιρία στις τελευταίες πολεμικές συγκρούσεις να τον δούμε ως θέαμα από τις τηλεοράσεις. Και βλέπουμε ότι προϋποθέσεις οι οποίες ήταν απαραίτητες για τους στρατούς -και για τους αξιωματικούς βεβαίως- στους προηγούμενους αιώνες αρχίζουν να μπαίνουν σε προβληματισμό κάτω από νέα οπτική γωνία εξέτασης.
Μπαίνει βασικά το θέμα, πώς θέλουμε να είναι οι αξιωματικοί του σήμερα; Πώς θέλουμε να είναι ο σύγχρονος αξιωματικός; Θέλουμε το κύριο χαρακτηριστικό του να είναι ο ηρωισμός και η απόφασή του να πεθάνει για την πατρίδα; Ή μήπως θα πρέπει να φροντίσουμε πάρα πολύ για τα εφόδιά του για να δομήσουμε ισχυρώς την επιστημονική γνώση του και να αναπτύξουμε την κρίση της λογικής του;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και τα δύο.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Γιατί ο ηρωισμός και η απόφαση για τον θάνατο για την πατρίδα είναι απαραίτητη για τον αξιωματικό, αλλά για την τελευταία στιγμή, όταν έχουν χαθεί όλα. Μέχρι εκείνη την τελευταία στιγμή πιστεύω ότι θα πρέπει ο αξιωματικός να λειτουργεί με απόλυτη ψυχραιμία και πρέπει να έχει εκπαιδευτεί γι? αυτό, με απόλυτη λογική με στόχο την ολοκλήρωση της αποστολής του και τη διάσωση των ανδρών τους οποίους καθοδηγεί. 
?ρα, αυτή τη φορά θα πρέπει να φροντίσουμε ώστε από τα στρατιωτικά εκπαιδευτικά ιδρύματα να παράξουμε Κολοκοτρώνηδες, όχι μόνο Νικηταράδες. Ο Νικηταράς ήταν ο ήρωας που έπαιρνε το σπαθί και όρμαγε στη μάχη και σκότωνε δέκα, είκοσι, τριάντα, εκατό Τούρκους. Ο Κολοκοτρώνης δεν μπήκε στη μάχη, ήταν ο επιτελικός ο οποίος καθόταν πίσω, έφτιαχνε τα σχέδια και καθοδηγούσε. Νομίζω ότι σήμερα κατά κύριο λόγο μας χρειάζονται αξιωματικοί με επιστημονική κατάρτιση και βεβαίως με μια δόμηση προσωπικότητας και χαρακτήρα που θα τους οδηγεί στη θυσία της ίδιας τους της ύπαρξης για την αγάπη της πατρίδας.
Είχα ακούσει, όταν παρουσιάστηκα για να υπηρετήσω, από έναν υποσμηνία ?ήμουν στην Αεροπορία, εκεί έκανα τη θητεία μου- ότι όπου αρχίζει ο Στρατός τελειώνει η λογική. Το έχετε ακούσει φαντάζομαι όλοι, όταν παρουσιαστήκατε στα στρατόπεδα της εκπαίδευσης. Μπορεί να ίσχυε αυτό, γιατί έπρεπε να εμπεδωθεί ένα σύστημα απόλυτης πειθαρχίας. Συμφωνώ με τον κ. Μητσοτάκη ότι χωρίς πειθαρχία, χωρίς ιεραρχία δεν υπάρχει στρατιωτικό σύστημα. Όμως, σήμερα νομίζω ότι δεν μπορεί να λειτουργήσει Στρατός χωρίς λογική.
Αντίθετα, μέσα στο Στρατό ειδικά για τον αξιωματικό πρέπει να λειτουργεί η λογική. Προς αυτήν την κατεύθυνση στοχεύει αυτό το νομοσχέδιο. 
Βεβαίως, θα συμφωνήσω με τις παρατηρήσεις που έγιναν απ? όλους σχεδόν τους ομιλητές μηδέ του εισηγητού της Συμπολίτευσης εξαιρουμένου, ότι το νομοσχέδιο κυρίως ασχολείται με το πολιτικό εκπαιδευτικό προσωπικό. Υπάρχουν και άλλα κεφάλαια της στρατιωτικής εκπαίδευσης με τα οποία πρέπει να ασχοληθούμε και θα ασχοληθούμε σε νέα νομοσχέδια. Όμως, πιστεύω πως όλοι θα συμφωνήσετε μαζί μου ότι όπως ο αξιωματικός είναι το κέντρο, είναι η καρδιά, είναι ο πυρήνας για τη μονάδα του, έτσι και ο καθηγητής, ο δάσκαλος είναι το κέντρο της όποιας εκπαιδευτικής διαδικασίας. ?ρα, δεν μπορούμε να κάνουμε την οποιαδήποτε μεταρρύθμιση σε οποιαδήποτε μορφή παιδείας εάν δεν ξεκινήσουμε από τη διόρθωση, από τη βελτίωση της θέσης του διδακτικού προσωπικού. 
?λλαξε το Τμήμα και δεν γνωρίζετε τι έχει συζητηθεί και τι ανέφερα στην επιτροπή. Από κάποιους ομιλητές βγαίνει το συμπέρασμα ότι θα ήθελαν ένα τύπο στρατιωτικών σχολών πιο ανοιχτό. Τουλάχιστον ο κ. Κοσιώνης εκεί κατηύθυνε τις προτάσεις του. 
Κυρίες και κύριοι συνάδελφοι, ανοιχτό πανεπιστήμιο για τους αξιωματικούς υπάρχει μόνο στη Γερμανία. Τελειώνεις μια πανεπιστημιακή σχολή, στη συνέχεια κάνεις αίτηση, κατατάσσεται εφόσον σε αποδεχτούν στο γερμανικό στρατό και μάλιστα μετά από κάποιο χρονικό διάστημα φοράς και στολή αφού υποστείς τη στρατιωτική εκπαίδευση. Έτσι όπως ακούγεται θεωρητικά μπορεί σε κάποιους να αρέσει. Αυτή την πρόταση ?που δεν ήταν πρόταση αλλά ήταν επιβολή- την επέβαλαν οι Βρετανοί στους Γερμανούς αμέσως μετά τη νίκη στο Β΄ Παγκόσμιο Πόλεμο διότι προφανώς φοβόντουσαν μην ξεκινήσει πάλι το μιλιταριστικό πνεύμα της Γερμανίας και έχουμε μία νέα Βέρμαχτ. Αν ήταν τόσο ικανοποιητική η πρόταση που έκαναν οι Βρετανοί και την επέβαλαν στους Γερμανούς, θα την είχαν εφαρμόσει και στις δικές τους σχολές. Δεν την εφήρμοσαν στις δικές τους σχολές. Από τις πληροφορίες που έχω οι σχολές της Βρετανίας όπως και οι σχολές των άλλων χωρών του δυτικού κόσμου, είναι σαν τις σχολές που θέλουμε να δημιουργήσουμε. 
Ετέθη κάποιο θέμα για τη χρήση του όρου «ιδρύματος» και από εσάς κύριε Πρόεδρε και από την κ. Μπενάκη?
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και από την Επιστημονική Επιτροπή της Βουλής.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Ναι και από την Επιστημονική Επιτροπή της Βουλής.
Πρέπει να καταστεί σαφές ότι παρ? όλο που αυτό προκύπτει από τις διατάξεις του νομοσχεδίου άρθρο 1, παράγραφος 3 και άρθρο 5, παράγραφος 1 κλπ., δεν αλλάζει η νομική μορφή των στρατιωτικών σχολών. Αυτές ήταν και εξακολουθούν να είναι μονάδες του Υπουργείου Εθνικής ?μυνας.
Με το συγκεκριμένο νομοσχέδιο δεν γίνεται πρώτη φορά μετονομασία των παραγωγικών σχολών των Ενόπλων Δυνάμεων σε Ανώτατα Στρατιωτικά Εκπαιδευτικά Ιδρύματα όπως επεσήμανε η Επιστημονική Επιτροπή. Ο όρος «Ανώτατα Στρατιωτικά Εκπαιδευτικά Ιδρύματα» έχει καθιερωθεί εδώ και αρκετά χρόνια τόσο από τη νομοθεσία όσο και από τη δικαστική πρακτική και δεν δημιουργείται καμία σύγχυση με τη λέξη «ιδρύματα» που εμπεριέχεται στο νόμο. Θα αναφέρω ορισμένους προγενέστερους νόμους στις διατάξεις των οποίων συναντούμε το όρο Ανώτατα Στρατιωτικά Εκπαιδευτικά Ιδρύματα: Ο ν. 2439/1996 του Υπουργείου Εθνικής ?μυνας, ο ν. 2525/1997 του Υπουργείου Εθνικής Παιδείας, ο ν. 2909/2001 του Υπουργείου Εθνικής Παιδείας και ο ν. 2838 του Υπουργείου Οικονομικών.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αλλά ο τίτλος αλλάζει για πρώτη φορά. 
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Έχει αναφερθεί σε προηγούμενα νομοσχέδια, δηλαδή είναι σε μία νομοθετική πρακτική.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί δεν τις λέτε σχολές αφού είναι σχολές; 
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Γιατί επιδιώκουμε την ισοτιμία.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σας ενδιαφέρει η εντύπωση και όχι η ουσία. 
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Όχι, μας ενδιαφέρει η ουσία. Κανένας δεν παραβλέπει της εντυπώσεις, κύριε Πρόεδρε, και το ξέρετε πολύ καλά. Και βεβαίως δεν θα ερχόμασταν να νομοθετήσουμε για τις εντυπώσεις.
Όσον αφορά το θέμα των εισαγωγικών εξετάσεων, πράγματι είναι ένα θέμα προς προβληματισμό. Τίθεται το ερώτημα: Ο εισαγόμενος στην οποιαδήποτε στρατιωτική σχολή, πηγαίνει εκεί γιατί έχει την έφεση να ακολουθήσει ένα επάγγελμα με ιδιαιτερότητες και με αυξημένες υποχρεώσεις απέναντι στην κοινωνία, όπως του αξιωματικού των Ενόπλων Δυνάμεων ή πηγαίνει απλώς για βιοπορισμό; Το δεύτερο θα είναι σαφώς επικίνδυνο.
Τις πανελλήνιες εξετάσεις στις στρατιωτικές σχολές, τις πρότεινε και τις νομοθέτησε δική μας κυβέρνηση υπό τον Ανδρέα Παπανδρέου. Ο κύριος στόχος και το ζητούμενο ήταν να μπορούν να συμμετέχουν τα παιδιά όλου του ελληνικού λαού απ΄ όλες τις παρατάξεις στις οποίες ανήκουν οι οικογένειές του και το μόνο κριτήριο να είναι η ικανότητά τους στα γράμματα. Από τη στιγμή που νομοθετήθηκε αυτή η διαδικασία εισαγωγής, δεν υπάρχει καν υποψία για πιστοποιητικά οποιουδήποτε πολιτικού φρονήματος κ.λπ. Νομίζω ότι αυτό το πετύχαμε. ΄Αρα το θέμα της εσωτερικής έφεσης γι? αυτή την άκρως υπεύθυνη θέση, είναι ένα θέμα που πρέπει να το δούμε, γιατί κάποιοι μπαίνουν στις σχολές, αλλά όταν δεν αντέχουν το κλίμα αυτό, όταν η δόμησή τους δεν είναι γι΄ αυτή την αποστολή, φεύγουν. Ξέρετε όμως ποιος είναι ο κίνδυνος; Ότι ναι μεν έχουν πετύχει κάποιοι επειδή έχουν δεκαεννέα και είκοσι στις εξετάσεις ?και θα μπορούσαν να είναι άριστοι γιατροί, δικηγόροι κλπ- αλλά δεν θα γίνουν ποτέ άριστοι αξιωματικοί γιατί δεν έχουν στοιχεία ηγέτη στο χαρακτήρα τους. 
Από την άλλη, χάνουμε παιδιά του δεκαέξι και δεκαεπτά που σαφώς έχουν τα στοιχεία του ηγέτη και θέλουν να ακολουθήσουν αυτό το πεδίο. ?ρα είναι ένα θέμα προς συζήτηση. 
ΚΥΡΙΑΚΟΣ ΣΠΥΡΙΟΥΝΗΣ: Σοβαρότατο θέμα αλλά πως θα λυθεί.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με μεσαία λύση.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Πρώτα-πρώτα θέλει συζήτηση απ΄ όλους μας.
Ετέθησαν σοβαρά θέματα απ΄ όλους τους ομιλητές, αλλά νομίζω ότι θα πρέπει να ασχοληθούμε στην κατ? άρθρον συζήτηση με ένα-ένα και θα προσπαθήσουμε να δώσουμε τις καλύτερες λύσεις.
Με το νομοσχέδιο επιτυγχάνουμε τον εκσυγχρονισμό του θεσμικού καθεστώτος των ανωτάτων στρατιωτικών σχολών, έχουμε μία ισόρροπη και αρμονική συνύπαρξη μεταξύ στρατιωτικής και εκπαιδευτικής λειτουργίας των ΑΣΕΙ, επιτυγχάνουμε ισοτιμία ΑΕΙ, ΑΣΕΙ, εκπαίδευση ουσιαστικά ισότιμη, επομένως πάμε σε ισότιμα πτυχία. Δημιουργείται ακαδημαϊκή δομή στα πρότυπα των πανεπιστημίων, καταργούνται οι έδρες. Για πρώτη φορά έχουμε τη δυνατότητα μεταπτυχιακών σπουδών στους σπουδαστές των ΑΣΕΙ. Και θα μιλήσουμε εκτενώς όταν έρθει το άρθρο.
Για πρώτη φορά παρέχεται η δυνατότητα στα ΑΣΕΙ να διεξάγουν αυτόνομα επιστημονική έρευνα, και μάλιστα αυτή να χρηματοδοτείται από ειδικό λογαριασμό που ήδη έχει δημιουργήσει το Υπουργείο Εθνικής ?μυνας. Έχουμε αναβάθμιση του διδακτικού προσωπικού των ΑΣΕΙ. Προβλέπονται κατηγορίες ΔΕΠ κατ? αντιστοιχία προς τα μέλη διδακτικού επιστημονικού προσωπικού των πανεπιστημίων, θέσεις λέκτορα, επίκουρου, καθηγητή, πρωτοβάθμιου καθηγητή. Επιπλέον έχουμε οικονομική αναβάθμιση του διδακτικού προσωπικού. 
Όσον αφορά το θέμα του στρατιωτικού εκπαιδευτικού προσωπικού, σας το λέω και πάλι, γιατί ρώτησα μετά τις αιτιάσεις σας και μου δόθηκε απάντηση από τους ίδιους τους ενδιαφερόμενους. Οι ίδιοι οι εκπαιδευτικοί στρατιωτικοί είπαν να μη θίξουμε το «status», να τους αφήσουμε όπως είναι γιατί έτσι εξυπηρετείται η εκπαίδευση. Αυτή είναι η άποψη των ιδίων των ενδιαφερομένων και αν έχετε διαφορετική, να το συζητήσετε με εκείνους.
ΑΘΗΝΑΙΟΣ ΦΛΩΡΙΝΗΣ: Έχω την εισήγηση της Στρατιωτικής Σχολής Ευελπίδων. Καμία απολύτως εισήγηση της σχολής δεν λάβατε υπόψη σας. Την ρίξατε στον κάλαθον των αχρήστων. 
ΘΕΟΔΩΡΟΣ ΚΟΣΙΩΝΗΣ (Υφυπουργός Εθνικής ?μυνας): Το στρατιωτικό διδακτικό προσωπικό δεν δήλωσε ενδιαφέρον για αλλαγή του «status» και εδώ που τα λέμε δεν είναι εύκολο να γίνει. Δηλαδή, μπορούμε να πάρουμε τον ταξίαρχο που διδάσκει στη σχολή και να τον κάνουμε μόνιμο καθηγητή; Δεν είναι δυνατόν να γίνει αυτό το πράγμα. Υπάρχουν ιδιομορφίες που τις έχετε βιώσει αφού ήσασταν αξιωματικοί. Είναι δυνατόν το στρατιωτικό προσωπικό να έχει ίδια πορεία με το πολιτικό προσωπικό; Δεν είναι δυνατόν να το λέτε αυτό το πράγμα.
Κλείνοντας, θέλω να παρακαλέσω τη Βουλή να ψηφίσει το νομοσχέδιο διότι πραγματικά βελτιώνει την κατάσταση. Σας διαβεβαιώνω ότι θα υπάρξουν και άλλα βήματα διότι πρέπει να ασχοληθούμε και με την ουσία της εκπαίδευσης.
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος της Νέας Δημοκρατίας, κ. Παυλόπουλος, έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριοι συνάδελφοι, η Νέα Δημοκρατία είναι υποχρεωμένη να καταψηφίσει το συζητούμενο σχέδιο νόμου ως προς την αρχή του. Και τούτο όχι γιατί αντιτίθεται στην αναβάθμιση αυτών των Σχολών. Αλλά γιατί, όπως προκύπτει από το νομοσχέδιο, αυτό δεν οδηγεί στην αναβάθμιση και, πολύ περισσότερο, δίνει στρεβλή εικόνα για το πώς αντιλαμβάνεται η Κυβέρνηση τις Στρατιωτικές Σχολές στην Ελλάδα και την αναβάθμισή τους.
Όλοι θέλουμε την αναβάθμιση των Στρατιωτικών Σχολών. Το ζήτημα όμως είναι πως επιτυγχάνεται αυτό. Εδώ είναι το μεγάλο λάθος της Κυβέρνησης. Το πόσο λάθος κάνει η Κυβέρνηση φαίνεται από την αρχή της εισηγητικής έκθεσης που καθορίζει στις τρεις πρώτες λέξεις το στόχο, τον οποίο επιδιώκει το σχέδιο νόμου. Λέει ότι στόχος του νομοσχεδίου είναι η «ανάπτυξη των ανθρώπινων πόρων». Αυτός είναι ο στόχος της αναβάθμισης των στρατιωτικών σχολών; Η ανάπτυξη των ανθρώπινων πόρων των Ενόπλων Δυνάμεων; Πρώτα-πρώτα ο όρος δεν είναι σωστός. Αν μιλάμε για ανθρώπινο δυναμικό θα το καταλάβαινα. Ο όρος συν τις άλλοις είναι και υποτιμητικός. 
Όταν μιλάμε για ανθρώπινο δυναμικό ?αυτό φαντάζομαι ότι θα ήθελαν να πουν- τούτο περιλαμβάνει αξιωματικούς και οπλίτες. Εδώ είναι σαφές ότι οι Στρατιωτικές Σχολές έχουν ως στόχο πράγματι την ανάπτυξη του ανθρώπινου δυναμικού το οποίο αφορά την ηγεσία των Ενόπλων Δυνάμεων. Δηλαδή ο στόχος μιας πραγματικής αναβάθμισης των Στρατιωτικών Σχολών είναι διπλός: Η ηγεσία και η ιεραρχία. Αυτά φτιάχνουν οι στρατιωτικές σχολές. Και μάλιστα η ηγεσία και η ιεραρχία είναι αρχές αλληλένδετες στις Ένοπλες Δυνάμεις προς τρεις διαφορετικές κατευθύνσεις, που όμως συμπληρώνονται μεταξύ τους. Από τη μια μεριά είναι η διαμόρφωση του αξιόμαχου αυτού του προσωπικού, δεύτερον είναι το θέμα της γνώσης που πρέπει να έχει ένας αξιωματικός και τρίτον το θέμα του φρονήματος και δη του δημοκρατικού φρονήματος.
?ρα, ο στόχος των Σχολών -προκειμένου να δούμε προς τα πού πρέπει να βαίνει η αναβάθμισή τους- είναι η δημιουργία, σε ό,τι αφορά την ηγεσία των Ενόπλων Δυνάμεων από το κατώτερο μέχρι το ανώτερο κλιμάκιο, από τη μία πλευρά αυτού που τόνισα προηγουμένως, δηλαδή της ηγετική φυσιογνωμίας και από την άλλη της ιεραρχίας, πάντοτε βέβαια με γνώμονα το δημοκρατικό φρόνημα, τη γνώση και, τέλος, το αξιόμαχο. 
Επιτυγχάνουμε, όμως, αυτά τα πράγματα με το νομοσχέδιο που έχουμε μπροστά μας; Σίγουρα, το σημερινό καθεστώς δεν είναι ικανοποιητικό και σίγουρα θέλει αναβάθμιση. Εσείς πώς το επιτυγχάνετε; 
Πρώτα-πρώτα, είναι προβληματικό το ότι χρησιμοποιείται ο όρος «ιδρύματα» προκειμένου περί Στρατιωτικών Σσχολών. Ο όρος είναι παντελώς αδόκιμος. Και αν τυχόν έγινε ένα λάθος στην προηγούμενη νομοθεσία, δεν μπορούμε να χρησιμοποιούμε αυτό το λάθος για να το καθιερώσουμε. Εδώ είμαστε για να διορθώνουμε τα λάθη και όχι τα λάθη αυτά να προσπαθούμε να τα διαιωνίσουμε. 
Ο όρος «ίδρυμα», κυρίες και κύριοι συνάδελφοι, έχει μία συγκεκριμένη νομική έννοια, ένα συγκεκριμένο νομικό περιεχόμενο. «Ίδρυμα» σημαίνει πρώτον, χωριστό νομικό πρόσωπο. Και, δεύτερον, ο όρος «ίδρυμα» σημαίνει κατά βάση ?γι΄ αυτό και για τα Ανώτατα Εκπαιδευτικά Ιδρύματα έχει γίνει πολύ κουβέντα ως προς το εάν ταιριάζει ο όρος «ίδρυμα»- ότι έχω περιουσία που είναι τεταγμένη στην εξυπηρέτηση ενός ορισμένου σκοπού. Γι? αυτό το λόγο, και τα νομικά πρόσωπα διακρίνονται σε σωματειακού και ιδρυματικού χαρακτήρα νομικά πρόσωπα. 
Είναι γνωστό ότι τα Ανώτατα Εκπαιδευτικά Ιδρύματα είναι περισσότερο σωματειακού χαρακτήρα νομικά πρόσωπα, γιατί συνιστούν σύνολο προσώπων που επιδιώκουν έναν ορισμένο σκοπό και όχι σύνολο περιουσίας που επιδιώκει αυτό το σκοπό. Πολλώ μάλλον στη συγκεκριμένη περίπτωση, όπου δεν έχουμε καν νομική προσωπικότητα. Από τη στιγμή που δεν έχεις νομική προσωπικότητα, δεν μπορείς να χρησιμοποιείς τον όρο «ίδρυμα», γιατί δημιουργείται σύγχυση. 
?κουσα τη διευκρίνισή σας, κύριε Υπουργέ, η οποία συνίστατο στο ότι δεν αλλάζει τίποτα, ότι δεν δημιουργείται νέα νομική προσωπικότητα και ότι κάθε Στρατιωτική Σχολή παραμένει μία δημόσια υπηρεσία η οποία είναι αυτοτελής και εποπτεύεται από το Υπουργείο Εθνικής ?μυνας. 
Εάν είναι έτσι, κύριε Υπουργέ, γιατί επιτρέπετε να χρησιμοποιείται αυτός ο όρος; Για να προσφέρετε, όχι βέβαια σε εκείνους που φοιτούν, γιατί αυτοί που φοιτούν θα έρθουν και θα φύγουν και ποσώς τους νοιάζει εάν αποφοίτησαν από μία Σχολή ή από ένα ίδρυμα κατ? όνομα. Τους ενδιαφέρει η ουσία. 
Το κάνετε γιατί θέλετε να καλλιεργήσετε την εντύπωση στους διδάσκοντες που επιδιώκουν την ισοτιμία ότι πράγματι και εκείνοι είναι καθηγητές ενός ιδρύματος, όπως είναι και τα υπόλοιπα Ανώτατα Εκπαιδευτικά Ιδρύματα. Μα, έτσι επιτυγχάνεται η ισοτιμία; 
Εμείς είμαστε υπέρ της ισοτιμίας. Αλλά η ισοτιμία, κύριε Υπουργέ, πρέπει να είναι ουσιαστική και όχι τυπική. Συνηθίζετε σ? αυτή την Κυβέρνηση ?και το κάνατε και στην περίπτωση των ΤΕΙ γενικότερα- να βαφτίζετε ένα πράγμα, τού δίνετε ένα όνομα και αδιαφορείτε για το περιεχόμενο, νομίζοντας ότι με αυτό τον τρόπο προσφέρετε υπηρεσίες. Λάθος μέγα!
Θα σας πω όμως και κάτι ακόμα. Πραγματική εξομοίωση Ανωτάτων Εκπαιδευτικών Ιδρυμάτων και Στρατιωτικών Σχολών, σημαίνει εξομοίωση ως προς την ουσία. Δηλαδή, να τους δίνεις τη δυνατότητα να επιτελούν το σκοπό τους ?στο μέτρο που το καθένα έχει ένα συγκεκριμένο σκοπό- έτσι ώστε αυτός ο σκοπός να επιτυγχάνεται. 
Εσείς εξομοιώνετε όσον αφορά τον τύπο και αφήνετε το περιεχόμενο στην τύχη του. Δεν έχετε καταλάβει ότι με αυτόν τον τρόπο, δηλαδή με το να εξομοιώνετε τυπικά κάτι, στην πραγματικότητα δημιουργείτε ανισότητες; Δεν έχετε αντιληφθεί ότι η πραγματική ισότητα σημαίνει ίση μεταχείριση ουσιωδώς όμοιων καταστάσεων, αλλά εκ των πραγμάτων άνιση μεταχείριση ουσιωδώς ανόμοιων καταστάσεων; 
Εσείς επιχειρείτε να μεταχειριστείτε με τον ίδιο τρόπο δύο πράγματα που είναι διαφορετικά, ενώ θα έπρεπε αντιθέτως να τα μεταχειριστείτε διαφορετικά, γιατί μέσα από αυτή τη διαφορετικότητα θα επιτευχθεί η πραγματική η ουσιαστική ισότητα. 
Εμείς είμαστε υπέρ του να είναι οι Στρατιωτικές Σχολές πραγματικά ανώτατες σχολές, όπως τα Ανώτατα Εκπαιδευτικά Ιδρύματα και τα πτυχία τους να έχουν πραγματικά την ίδια αξία. 
Όταν, όμως, θέτετε τη λέξη «ίδρυμα», αυτό προϋποθέτει ότι θα έπρεπε να έχουν νομική προσωπικότητα. Και εσείς ξέρετε ?γιατί ζείτε το Υπουργείο στο οποίο βρίσκεστε- ότι οι Στρατιωτικές Σχολές δεν θα μπορούσαν, υπό τα σημερινά δεδομένα, να έχουν χωριστή νομική προσωπικότητα, γιατί αυτό, κατά το Σύνταγμα, θα απαιτούσε αυτοδιοίκηση. Σ? αυτή τη περίπτωση, δηλαδή, θα υπήρχαν συνταγματικές επιπτώσεις. Πολύ περισσότερο δε ?το είπε και ο κ. Μητσοτάκης και άλλοι- θα έπρεπε να φτάσουμε σε σημείο ασύλου πανεπιστημιακού επιπέδου και άλλων τινών που και εσείς δεν τα διανοείσθε για τις Σχολές, για παράδειγμα Ευελπίδων, Ικάρων ή τη Σχολή Ναυτικών Δοκίμων. 
?ρα, λοιπόν, είναι προφανές ότι έχετε κάνει ένα εσκεμμένο λάθος. Πρόκειται για μία «παραχώρηση» την οποία κάνετε κυρίως προς τους διδάσκοντες ?και δη τους μη στρατιωτικούς διδάσκοντες- στους οποίους θέλετε να πείτε με αυτόν τον τρόπο ότι από αύριο μπορούν να χρησιμοποιούν και αυτοί τον τίτλο του καθηγητή Ανωτάτου Εκπαιδευτικού Ιδρύματος. 
Αντί να τους πείτε ότι θα είστε καθηγητές Στρατιωτικής Σχολής, η οποία θα είναι ισότιμη με ένα Ανώτατο Εκπαιδευτικό Ιδρυμα, προτιμάτε να τους αποκαλείτε «καθηγητές ενός Ανώτατου Εκπαιδευτικού Ιδρύματος» που δεν το κάνετε όμως ισότιμο με τίποτα. Γιατί δεν βοηθάτε με αυτό το νομοσχέδιο την πραγματική ισοτιμία. Εμάς μας νοιάζει η πραγματική ισοτιμία και όχι μόνον οι τίτλοι. 
Και αυτή είναι η διαφορά νοοτροπίας. Εμάς μας νοιάζει η ουσία, εσάς σας νοιάζει η ετικέτα. Και το λέω γιατί φαντάζομαι θα παρακολουθούν εκείνοι οι οποίοι μπορεί να έχουν τη φιλοδοξία να αναβαθμισθούν από πλευράς καθηγητικής παρουσίας. Πάντως τους λέμε μπορεί να τους δίνετε τον τίτλο, αλλά δεν τους δίνετε την ουσία και αυτό θα το καταλάβουν στην πορεία. 
Εμείς πάντως δεσμευόμαστε ως Κυβέρνηση, εφόσον ούτως αποφασίσει ο Ελληνικός Λαός να φέρουμε ρυθμίσεις οι οποίες ουσιαστικά θα αναβαθμίζουν και τις Σχολές και το προσωπικό τους και, κυρίως, την εκπαίδευση που είναι το ζητούμενο. 
?ρα δεν ψηφίζουμε αυτό το νομοσχέδιο, γιατί από τη μια πλευρά η ίδια η κατεύθυνση που έχει τορπιλίζεται από τα μέσα που χρησιμοποιείτε για να επιτευχθεί αυτή η ανωτατικοποίηση. Και, από την άλλη, δημιουργείτε συνειρμούς που είναι επικίνδυνοι. Δηλαδή, χρησιμοποιείτε ονόματα και τίτλους που ξέρετε πολύ καλά ότι είναι εσφαλμένοι. Το ομολογείτε ότι είναι εσφαλμένοι αλλά δεν κάνετε πίσω μόνο και μόνο γιατί θέλετε να ευχαριστήσετε κάποιους. Μα νομοθετούμε εδώ επειδή κάποιους τους βολεύει ή νομοθετούμε γιατί πρέπει σ΄ ένα τόσο σοβαρό αντικείμενο να υπάρξει η ανάλογη προσοχή και η ανάλογη υπευθυνότητα; 
Και θα έλθω στο θέμα το οποίο αποδεικνύει πόσο ανάστροφο είναι το ενδιαφέρον που έχετε εδώ. Ένα τέτοιο νομοσχέδιο που μιλάει για Στρατιωτικές Σχολές που είναι ανώτατες σχολές, ισότιμες με τα ΑΕΙ, λογικά θα έπρεπε να έχει τουλάχιστον το μισό κομμάτι του αφιερωμένο στην εκπαίδευση και το υπόλοιπο κομμάτι αφιερωμένο στο προσωπικό. Για να μη σας πω ότι θα έπρεπε η συντριπτική πλειοψηφία των διατάξεων να αφορά την εκπαίδευση ?και εκεί φαίνεται πού το πάει η Κυβέρνηση- και πολύ λιγότερο στα θέματα του προσωπικού. Εσείς κάνετε το εντελώς αντίστροφο. Ξεκινάτε με ελάχιστες ρυθμίσεις σε ό,τι αφορά τη δομή και την εκπαίδευση που παρέχετε και κάνετε μία εξουσιοδότηση που χωράει τα πάντα σε ό,τι αφορά και τον τρόπο με τον οποίο θα παρέχεται η εκπαίδευση. Και το θέμα των προγραμμάτων και όλα αυτά τα θέματα τα παραπέμπετε σ΄ ένα διάταγμα. Η Βουλή το αγνοεί αυτό, όπως το κάνατε και με το ζήτημα της Ανωτάτης Διακλαδικής Σχολής Πολέμου. Και εδώ τα ίδια κάνατε. Δηλαδή δίδετε μία εξουσιοδότηση που αφορά σχεδόν όλα και ασχολείσθε με ασήμαντες λεπτομέρειες, ακόμα και πόσα χρήματα θα πάρουν για υπερωρίες εκείνοι που θα υπηρετούν στη σχολή αυτή. Και έρχεσθε εδώ αφιερώνετε πλειάδα διατάξεων για τους καθηγητές, οι οποίες μάλιστα αν το δείτε -και μιλάω για το πολιτικό προσωπικό-, κατά βάση είναι αντιγραφή των διατάξεων της ισχύουσας νομοθεσίας για τα Ανώτατα Εκπαιδευτικά Ιδρύματα.
Και διερωτώμαι, κύριε Υπουργέ: Τι σας εμπόδιζε να είσθε πολύ πιο αναλυτικοί στο εκπαιδευτικό κομμάτι για να εξηγήσετε στη Βουλή πώς εννοείτε την εκπαίδευση των αξιωματικών που θα αναλάβουν στο μέλλον την υπεράσπιση της εθνικής άμυνας; Γιατί οι Υπουργοί έρχονται και παρέρχονται, ενώ ο Στρατός είναι εκείνος που έχει τις ευθύνες της άμυνας του Τόπου σε ό,τι αφορά το επιχειρησιακό αλλά και το στρατηγικό μέρος. Αντί λοιπόν να μας πείτε πώς θα εκπαιδευτούν και ποιοι είναι οι βασικοί άξονες, για να το ξέρει η Βουλή και ομόφωνα όλοι εδώ να αποφασίσουμε κάτι που θα ενίσχυε και την Κυβέρνηση και το φρόνημα των Ενόπλων Δυνάμεων, εσείς πετάτε πέντε διατάξεις γι? αυτό το θέμα φέρνετε μία εξουσιοδότηση στην οποία χωράνε τα πάντα και στην άλλη πλευρά έχετε πλειάδα διατάξεων για το προσωπικό. Και δεν λέτε το πολύ απλό, ότι ισχύουν κατ? αναλογία οι διατάξεις περί προσωπικού των ΑΕΙ εκτός από συγκεκριμένες ειδικές ρυθμίσεις που με διάταγμα μπορούν να θεσπισθούν σύμφωνα με τη φύση και τη λειτουργία που αφορά τις Ένοπλες Δυνάμεις. Δυστυχώς φορτώσατε ένα ολόκληρο νομοσχέδιο με τον τρόπο αυτό. Ξέρετε γιατί το φορτώσατε; Λειτουργήσατε κάτω από την πίεση των καθηγητών των Σχολών αυτών. Και εμείς θα λέμε την αλήθεια και ας τους κακοφαίνεται. Αυτό αποδεικνύει το νομοσχέδιό σας είτε το θέλετε είτε όχι. Είναι μια αλήθεια. 
Όμως η Βουλή των Ελλήνων είναι υποχρεωμένη επί της αρχής ν΄ αποδοκιμάσει αυτό το γεγονός. Γιατί πάτε να αναβαθμίσετε τις Στρατιωτικές Σχολές -και κάνετε μάλιστα λάθος και ως προς τον τίτλο, αλλά και ως προς τη δομή του νομοσχεδίου- μόνο και μόνο γιατί στόχος σας είναι περισσότερο τα πρόσωπα και λιγότερο η ουσία.
Θα υπάρξουν συγκρούσεις με το προσωπικό -θα το δείτε στην πορεία- ενώ αν είχατε ένα διάταγμα, το διάταγμα θα ήταν πάρα πολύ απλό ν΄ αλλάξει. 
Εσείς εάν είστε ικανοποιημένος και να μας ζητάτε η Βουλή να ψηφίσει εν λευκώ εξουσιοδότηση για την εκπαίδευση αλλά λεπτομέρειες για το προσωπικό, είναι δικό σας θέμα. Εμείς λέμε ότι το θα επιθυμούσαμε το αντίστροφο και έτσι θα καταλαβαίναμε την αρχή του νομοσχεδίου. Όσο δεν μας εξηγείτε πως εννοείτε την εκπαίδευση, αλλά την αφήνετε σε ένα διάταγμα και τρώγεστε με τις λεπτομέρειες που αφορούν το προσωπικό, εμείς δεν μπορούμε επί της αρχής να ψηφίσουμε το σχέδιο νόμου, μολονότι, όπως σας λέω, ορισμένες διατάξεις στη συνέχεια όσον αφορά τις ρυθμίσεις και τη συζήτηση επί των άρθρων θα τις ψηφίσουμε. 
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ ? ΨΑΡΟΥΔΑ)
Τέλος, θα ήθελα να σας τονίσω ότι εδώ φαίνεται πόσο λάθος είχαν ορισμένοι προχθές που συζητούσαμε για την Ανώτατη Διακλαδική Σχολή Πολέμου, όταν έθεταν το θέμα του να χαρακτηρισθούν αυτές οι σχολές ως Σχολές μεταπτυχιακού επιπέδου. Ορθώς το λέτε εδώ και πρέπει να το συζητήσουμε, ότι τα μεταπτυχιακά προγράμματα είναι εδώ. Οι σχολές αυτές, που είναι ανώτατες σχολές στην πραγματικότητα, όπως και τα Ανώτατα Εκπαιδευτικά Ιδρύματα, πρέπει να έχουν και τα μεταπτυχιακά τους. Η Ανωτάτη Διακλαδική Σχολή Πολέμου δεν μπορεί να είναι μεταπτυχιακή, δεν είναι η δουλειά της να είναι μεταπτυχιακή. Έχει στόχο πραγματικά τη διακλαδικότητα σε στρατηγικό και επιχειρησιακό επίπεδο. Και αυτό σημαίνει εκπαίδευση. Ας αφήσουμε τους τίτλους επιτέλους! 
Τέλος, κύριε Υπουργέ, δεν νοείται αναβάθμιση των Ενόπλων Δυνάμεων μόνο και μόνο με γράμματα γραμμένα σε κάποια χαρτιά ή με νόμους που δεν εφαρμόζονται. 
Να σας πω κάτι άλλο; Πρέπει να αλλάξετε νοοτροπία όσο είστε Κυβέρνηση ακόμα, πρώτον στο θέμα το μισθολογικό των Ενόπλων Δυνάμεων. Γιατί οι άνθρωποι δεν αρκεί να έχουν μόνο φρόνιμα. Αυτό το έχουν ούτως ή άλλως και κάνουν τη δουλειά τους και ξέρετε ότι αυτοί εξασφαλίζουν το αξιόμαχο των Ενόπλων Δυνάμεων πέρα και έξω από το τι παίρνουν. Το θέμα είναι τι κάνει η πολιτεία. Είναι δυνατόν ποτέ να ζουν με μισθούς πείνας; Είναι δυνατόν να ζουν με συντάξεις τριών ταχυτήτων; Είναι δυνατόν να βλέπετε και εν ενεργεία ακόμα αξιωματικούς των Ενόπλων Δυνάμεων να οδηγούν ταξί ?μου έχει τύχει εμένα, το ξέρετε ότι συμβαίνει αυτό- για να μπορέσουν να ζήσουν; Αυτό δεν θα το κοιτάξουμε; 
Είναι δυνατόν επίσης να μην ξέρουμε ότι δεν μπορείς να φτιάξεις πραγματικά Ένοπλες Δυνάμεις όπως τις θες αν δεν υπάρχει αξιοκρατία; Αν δεν ξέρει ο αξιωματικός ότι θα προαχθεί σύμφωνα με την αξία του και όχι σύμφωνα με το χρώμα των πολιτικών του φρονημάτων; Και όμως έτσι είναι σήμερα και το ξέρετε πολύ καλά. Γιατί και στα τρία όπλα αξιωματικοί σημαντικότατοι με πείρα, με ήθος, χωρίς κανένα ψεγάδι, παραγκωνίστηκαν αφού άλλοι ήταν εκείνοι οι οποίοι ήταν οι αρεστοί.
Ξεχάσατε τι κάνατε; Μέχρι από την αποστρατεία αποσύρατε ανθρώπους, τους φέρατε, δημιουργήθηκε η τραγωδία των Ιμίων και μετά τους καταδικάσατε και τους πετροβολούσατε εσείς οι ίδιοι. Με αυτήν την νοοτροπία, με αυτήν τη λογική σε ό,τι αφορά την εξέλιξη στις Ένοπλες Δυνάμεις θα προχωρήσουμε; Πιστεύετε δηλαδή ότι με το να φτιάχνετε Ανώτατα Εκπαιδευτικά Ιδρύματα και να τα λέτε έτσι και να έχετε πολυτελείς διατάξεις για τους καθηγητές, αλλά ελάχιστους μισθούς και αναξιοκρατία στις Ένοπλες Δυνάμεις, θα φτιάξουμε σωστές Ένοπλες Δυνάμεις, σωστούς αξιωματικούς, με φρόνημα, με ήθος, με μαχητικότητα, με δημοκρατικό φρόνημα ιδίως; Αν δεν τα αλλάξουμε αυτά, δεν γίνεται τίποτα. 
Γι? αυτό καταδικάζουμε και καταψηφίζουμε αυτό το νομοσχέδιο επί της αρχής. Διότι ενώ ο στόχος του είναι σωστός, τα μέσα με τα οποία επιδιώκεται ο στόχος αυτός είναι λάθος. Πολύ δε περισσότερο αφήνουμε τόσα άλλα κενά στα μισθολογικά, στην αξιοκρατία, τα οποία τούτη τη στιγμή βρίσκονται σε τέλμα και, επομένως, το βήμα το μεγάλο, το αποφασιστικό, δεν μπορεί να γίνει έτσι με αυτόν τον τρόπο που επιχειρείτε να το κάνετε. Εμείς είμαστε διατεθειμένοι να βοηθήσουμε σε κάθε βήμα που κάνετε. Προχθές στη Διακλαδική Σχολή Πολέμου το αποδείξαμε, μολονότι και εκεί είχατε κάνει λάθος, λειτουργούσε σχολή και μας φέρατε να νομοθετήσουμε. Και εδώ θα ψηφίσουμε συγκεκριμένες διατάξεις γιατί είναι για το καλό των σχολών. Όμως δεν μπορούμε να μη σας τονίσουμε ότι κάνετε λάθος σε ό,τι αφορά τον τρόπο με τον οποίο στοχεύετε, σε ορισμένες επιδιώξεις τις οποίες έχετε και ιδίως αυτήν τη στιγμή δεν παρέχετε στις Ένοπλες Δυνάμεις τη δυνατότητα να λειτουργήσουν όπως το επιβάλλει ο στόχος και, κυρίως, η αποστολή τους. Και αν πράγματι λειτουργούν, λειτουργούν γιατί είναι οι άνθρωποι οι ίδιοι μέσα αυτοί που καλύπτουν τις δικές σας πολιτικές και θεσμικές ελλείψεις με το δικό τους φρόνημα και για χάρη της πατρίδας. Αν ήταν να στηριχθούν σε αυτά που εσείς τους παρέχετε, τότε από εκεί και πέρα τα πράγματα θα ήταν για τον τόπο δραματικά. Ευτυχώς προέχει η δική τους λογική, η δική τους αυτοθυσία και αφοσίωση και όχι η έλλειψη πολιτικής που παρατηρείται στο χώρο του Υπουργείου Εθνικής ?μυνας εδώ και πολλά χρόνια. Ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Αλαμπάνος. 
ΔΗΜΗΤΡΙΟΣ ΑΛΑΜΠΑΝΟΣ: Κυρία Πρόεδρε, τα τελευταία θα μπορούσαν να μην ακουστούν στην Αίθουσα. Βέβαια, δεν ήταν ο καλύτερος ή η παράταξη αυτή δεν δικαιούται να ομιλεί για όσα ανέφερε τελευταία ο κ. Παυλόπουλος. Γιατί έχουμε μπροστά μας το στρατηγό ?αναφέρομαι στον κ. Σπυριούνη- που αποστρατεύτηκε σε έκτακτη κρίση, λες και ήταν αυτός που θα ανέτρεπε το κοινωνικός καθεστώς, λες και η παράταξή μας ήταν αυτή που εφηύρε τη φάμπρικα της επαναφοράς των αεροπόρων. Είναι εδώ ο Πρόεδρος κ. Μητσοτάκης. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αν θέλετε να συζητήσουμε το θέμα, μπορούμε. Καλύτερα, όμως, να το αποφύγετε. 
ΔΗΜΗΤΡΙΟΣ ΑΛΑΜΠΑΝΟΣ: Εν πάση περιπτώσει, δεν είναι η παράταξή μας αυτή που έβαλε κοινωνικά φρονήματα, όπως τα κοινωνικά δικαιώματα που ίσχυαν στην παλαιότερη εποχή, ιδιαίτερα από τον εμφύλιο μέχρι τη Μεταπολίτευση. Συνεπώς αυτά θα έπρεπε να περιττέψουν και θα έπρεπε να σταθούμε στις διατάξεις του νομοσχεδίου, όπου ο κύριος Υπουργός έδωσε τις διευκρινίσεις που έπρεπε, άφησε και περιθώρια να διορθώσουμε τυχόν άρθρα που παίρνουν βελτίωση, παίρνουν καλυτέρευση, σημείωση ή αλλαγές για το καλύτερο του νομοσχεδίου. 
Λησμόνησε, όμως, η Νέα Δημοκρατία να δει ότι χθες είχαμε μια άλλη νομοθετική πρωτοβουλία της Κυβέρνησης ?χθες τελείωσε, διήμερη ήταν η συζήτηση και η συνάντηση- για το νομοσχέδιο που αναφερόταν στις Ανώτερες Διακλαδικές Σχολές. Ήταν και αυτό απαίτηση των καιρών, απαίτηση των νέων εξελίξεων και των τεχνολογιών, που αναφερόταν στη συμπλήρωση διατάξεων προηγούμενων νόμων, πριν από δύο-τρία χρόνια που αναφέρονται στη διακλαδική οργάνωση των Ενόπλων Δυνάμεων. Ήταν απαίτηση, αν θέλετε, και της πράξης. Διότι εδώ γύρω μας έγιναν πόλεμοι και είδαμε πώς εξελίχθηκαν. 
Σήμερα συζητάμε μια δεύτερη νομοθετική πρωτοβουλία της Κυβέρνησης, η οποία είναι στη σωστή κατεύθυνση. Και είναι στη σωστή κατεύθυνση, διότι στοχεύει στη βελτίωση του επιπέδου της παρεχόμενης εκπαίδευσης στους σπουδαστές, στους αξιωματικούς των τριών Όπλων, της Αεροπορίας, του Στρατού, του Ναυτικού. Είναι ένα νομοσχέδιο που θέλει πραγματικά και στοχεύει να κάνει τον αξιωματικό επιστήμονα. Είναι ένα νομοσχέδιο που στοχεύει και επιθυμεί πραγματικά ο αξιωματικός να αυξήσει τις ικανότητες χειρισμού γνώσεων. 
Ζούμε στην εποχή της γνώσης και δεν μπορούμε να το κρύψουμε αυτό. Είναι ένα νομοσχέδιο που στοχεύει στην αύξηση των γνώσεων γύρω από τον άνθρωπο, διότι ο αξιωματικός θα διοικεί τον άνθρωπο και θα αυξήσει τις δυνατότητες και τις ικανότητές του να διαχειρίζεται το υλικό αυτό που σήμερα έχει εξελιχθεί, σύμφωνα με την τεχνολογία. ?λλωστε ζούμε στην εποχή της τεχνολογίας και χρειαζόμαστε ηυξημένες γνώσεις και ικανότητες των αξιωματικών. 
Βέβαια, άκουσα εδώ: «Κύριοι, δεν μας αρέσει αυτή η επιτροπή που συνέταξε αυτό το νομοσχέδιο και αν ήμασταν εμείς στην Κυβέρνηση, θα κάναμε άλλη επιτροπή που θα το συνέτασσε καλύτερα.» Αυτό δεν νομίζω ότι είναι ένα σοβαρό επιχείρημα. Το σίγουρο, όμως, είναι ότι πράγματι εδώ σχηματίστηκε μια επιτροπή από τους τρεις κλάδους, από αξιωματικούς, από εκπαιδευτικούς, από ανθρώπους που διδάσκουν στις Ένοπλες Δυνάμεις. Εισηγήθηκαν το νομοσχέδιο αυτό και το νομοσχέδιο αυτό έφθασε σήμερα στη Βουλή. 
Η επιτροπή διαπίστωσε ότι οι τρεις σχολές ?η Σχολή Ικάρων, η Σχολή Ευελπίδων και η Σχολή Ναυτικών Δοκίμων- λειτουργούσαν κάτω από ένα ξεπερασμένο καθεστώς. Το παλαιό σύστημα -δηλαδή οι έδρες, οι καθηγητές και οι υφηγητές- αλλάχθηκε το 1982. Από το 1982 μέχρι το 1993 πέρασαν είκοσι χρόνια. Υπήρξε και ένα διάστημα διακυβέρνησης της χώρας από τη Νέα Δημοκρατία.
Αυτό το καινούργιο, από το 1989 έως το 1993, το αντιμετώπισε, δεν το απέρριψε η κυβέρνηση της Νέας Δημοκρατίας. Θα το απορρίψει το 2003, μετά από είκοσι-είκοσι ένα χρόνια πραγματικής λειτουργίας; Δεν ευσταθεί. Επίσης, όλες οι σχολές αυτές λειτουργούσαν με βασιλικά διατάγματα. Φανταστείτε τώρα σαράντα-πενήντα χρόνια μετά, να έχουμε σύγχρονες ανώτατες στρατιωτικές σχολές που να λειτουργούν με τέτοια διατάγματα.
Οι ανώτερες στρατιωτικές σχολές πρέπει, εν πάση περιπτώσει, να ανταποκριθούν στις απαιτήσεις των εξελίξεων και να εκπληρώσουν την αποστολή, όπως είναι το συμφέρον και των Ενόπλων Δυνάμεων και της Ελλάδας και εδώ, αλλά και όπου η Ελλάδα συμμετέχει.
Με το νομοσχέδιο αυτό λύνουμε, κατά τη γνώμη μου, ένα θέμα της ουσιαστικής ισοτιμίας της εκπαίδευσης που παρέχουν οι στρατιωτικές σχολές, ισοτιμίας δηλαδή με εκείνη των πανεπιστημίων. Έχει επέλθει τυπική ισοτιμία; Και βεβαίως έχει επέλθει. Και να μην την θέλαμε εμείς, την επέφερε η πράξη. Δεκάδες είναι οι αποφάσεις και του Συμβουλίου της Επικρατείας και του Νομικού Συμβουλίου προς αυτήν την κατεύθυνση. Έπρεπε, λοιπόν, να προσεγγίσουμε αυτό το θέμα; Εγώ θεωρώ ότι έπρεπε και καλώς κάνει η Κυβέρνηση που εισάγει αυτό το νομοσχέδιο.
Αυτό το νομοσχέδιο εντάσσει την εκπαιδευτική ιεραρχία κάτω από την εποπτεία του Υπουργείου Εθνικής Αμύνης, όπως παράλληλα η ακαδημαϊκή εκπαίδευση είναι ενταγμένη υπό τον έλεγχο του Υπουργείου Εθνικής Παιδείας. Το νομοσχέδιο επίσης εκσυγχρονίζει το θεσμικό πλαίσιο των ανώτατων στρατιωτικών εκπαιδευτικών ιδρυμάτων, διότι εισάγει το ίδιο πλαίσιο με εκείνο των πανεπιστημίων. Το πλαίσιο αυτό είναι πρότυπο και προσπαθεί το νομοσχέδιο κατά κάποιον τρόπο να το εναρμονίσει, διότι ισχύει επί είκοσι και πλέον χρόνια. Δημιουργεί, δηλαδή, το νομοσχέδιο μία ακαδημαϊκή δομή, όμοια με εκείνη των πανεπιστημίων, με τμήματα, με τομείς, χωρίς όμως έδρες.
Έτσι, το ερευνητικό και το διδακτικό προσωπικό θα εξελίσσεται όπως ακριβώς εξελίσσεται και το πανεπιστημιακό προσωπικό. Θα έχουμε μάλιστα εδώ την ευκαιρία να αυξήσουμε και τα τυπικά και τα ουσιαστικά προσόντα. Και για να ελέγξουμε αυτά τα προσόντα, συστήνεται ένα εκλεκτορικό σώμα, τόσο από μέλη ΔΕΠ των ανωτάτων στρατιωτικών εκπαιδευτικών ιδρυμάτων όσο και από μέλη ΔΕΠ αξιωματικών των ίδιων σχολών. Έχουμε τις ίδιες κατηγορίες ΔΕΠ και σε στρατιωτικές σχολές που αρχίζουν από τη βαθμίδα του λέκτορα, του επίκουρου, του αναπληρωτή καθηγητή και έχουμε τους κοσμήτορες, όσον αφορά τη διοικητική δομή των σχολών αυτών.
Διατηρεί επίσης το νομοσχέδιο ?και αυτό είναι αποδεδειγμένο και δεν θα μπορούσε να γίνει διαφορετικά- τη στρατιωτική υποδομή και τη διοικητική στρατιωτική υποδομή στα ανώτερα αυτά στρατιωτικά εκπαιδευτικά ιδρύματα. Διατηρεί δηλαδή μια ισορροπία, θα έλεγα, μια αρμονική συνύπαρξη της στρατιωτικής και της εκπαιδευτικής λειτουργίας. Διατηρείται το στρατιωτικό εκπαιδευτικό προσωπικό από το ΔΕΠ των ανώτατων στρατιωτικών εκπαιδευτικών ιδρυμάτων. Θα έλεγα, λοιπόν, ότι δεν θα πρέπει να έχει κανείς αγωνία αν θα διατηρηθεί το αξιόμαχο των στρατιωτικών σχολών ως μονάδων των Ενόπλων Δυνάμεων. Το αξιόμαχο αυξάνεται.
Δεν πρέπει να έχουμε καμία αγωνία, καμία αμφιβολία για τους στόχους αυτού του νομοσχεδίου, που λύνει θέματα, βάζει ζητήματα προοπτικής. 
Υπάρχουν όμως ζητήματα που μπορούμε να δούμε στην κατ? άρθρο συζήτηση και να τα συζητήσουμε. 
Εισηγούμαι και εγώ να γίνει δεκτό το νομοσχέδιο. 
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εισερχόμαστε στις δευτερολογίες.
Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κυρία Πρόεδρε.
Κύριε Υφυπουργέ, παρακολούθησα την τοποθέτησή σας όπου έντεκα λεπτά ήταν εκτός του νομοσχεδίου και δύο λεπτά για το νομοσχέδιο. Έχω τη γνώμη ότι παρασυρθήκατε στη σύνταξη του νομοσχεδίου από συνδικαλιστές. Θέλω να πω ότι οι τοποθετήσεις όλων σχεδόν των συναδέλφων, εκτός του Κοινοβουλευτικού Εκπροσώπου και του εισηγητή της Πλειοψηφίας, δικαίωσαν τις θέσεις της Νέας Δημοκρατίας τις οποίες ανέπτυξα στη δευτερολογία μου.
Διερωτηθήκατε πως θέλουμε να βγάλουμε τον αξιωματικό. Θα σας πω απλά πράγματα. Στα τέσσερα χρόνια της σχολής πρέπει ο σπουδαστής να γίνεται καλός αξιωματικός, πιστός στο καθήκον και στην πατρίδα του και καλός επαγγελματίας στρατιώτης πρωτίστως και δευτερευόντως να έχει μία ευρεία μόρφωση.
Θα σας πω πολύ γρήγορα για τον αεροπόρο, τον ίκαρο του Τμήματος Ιπταμένων. Στη σχολή μέσα σε τέσσερα χρόνια τον κάνουν ικανό πιλότο, να χειρίζεται σύγχρονα οπλικά συστήματα και σύγχρονα αεροπλάνα και καλό στρατιώτη και του δίνουν και μία βαθιά μόρφωση. Στα επόμενα οκτώ-δέκα χρόνια που θα βγει από τη σχολή τον κάνουν καλό πολεμιστή, τον κάνουν Νικηταρά, αν θέλετε και παράλληλα στα τελευταία δύο, τρία από τα οκτώ χρόνια του δίνουν και επιτελική μόρφωση, τον κάνουν δηλαδή σιγά-σιγά και επιτελή. Στη συνέχεια τον επιμορφώνουν στις Σχολές Πολέμου, για να γίνει ένας καλός επιτελής και καλός διοικητής, ηγέτης. Αυτή είναι η εξέλιξη του αξιωματικού.
Χαίρομαι ιδιαίτερα και για την τοποθέτηση του κ. Αρσένη ο οποίος, νομίζω, έπιασε τον ταύρο από τα κέρατα. Το τι είπε, το ακούσατε. 
Θα σας πω τι είπε ο κ. Κατσανέβας, δικός σας άνθρωπος: «Θα πρότεινα στον κύριο Υπουργό να αλλάξει τον τίτλο και να πει στην εισηγητική έκθεση για τους καθηγητές και όχι για τις στρατιωτικές σχολές. Εδώ πρόκειται για το πολιτικό, καθηγητικό προσωπικό και τίποτε άλλο. Προφανώς συντάχθηκε από συνδικαλιστές που δεν έχουν καμία σχέση με την αιτιολογική της νομοθεσίας. Παρακαλώ, λοιπόν, κύριε Υπουργέ, να το πάρετε πίσω. Αν δείτε τις διατάξεις που περιέχει, θα δείτε ότι θα οδηγήσει στη διάλυση των στρατιωτικών σχολών». Λέει πολλά άλλα ο κ. Κατσανέβας και κάπου ακόμα λέει: «Όσον αφορά τις άδειες, τους υποχρεώνουμε να λείπουν από τις σχολές με το νομοσχέδιο αυτό δυο-τρεις ώρες εβδομαδιαίως». 
Ο Κοινοβουλευτικός Εκπρόσωπος του ΠΑΣΟΚ ξεκίνησε άσχημα την τοποθέτησή του. Μίλησε για προαγωγές και αποστρατείες και τοποθετήσεις. Θα πω αυτό που είπα στην επιτροπή: «Πάρτε τους φακέλους σμηνάρχων, συνταγματαρχών και πλοιάρχων, να δείτε ποιοι προάγονται και ποιοι αποστρατεύονται». Βεβαίως σ? αυτούς που προάγονται υπάρχουν και ικανοί αξιωματικοί, όπως η σημερινή ηγεσία των Ενόπλων Δυνάμεων. Από εκεί και κάτω να δείτε ποιοι προάγονται και ποιοι φεύγουν. Οι άριστοι φεύγουν, κύριε συνάδελφε. Πάρτε τους φακέλους. Δεν θέλετε τους φακέλους; Πάρτε την έκθεση του Συνηγόρου του Πολίτη, να δείτε ποιοι φεύγουν και τι σας λέει μέσα. Δεν θέλετε αυτό; Πάρτε τις αποφάσεις των διοικητικών δικαστηρίων. Δεν σας φθάνει αυτό; Πάρτε τις αποφάσεις του Συμβουλίου της Επικρατείας να δείτε λοιπόν ποιοι αποστρατεύονται. Θέλετε να σας μιλήσω και για ένα προσωπικό μου θέμα; Συνάδελφός σας Βουλευτής με πίεζε επί μία εβδομάδα να γίνω στέλεχος του ΠΑΣΟΚ και να με κάνει Γ? Αρχηγό της Αεροπορίας. 
Το μισθολογικό. Υπάρχουν άλλα θέματα, κύριε Υφυπουργέ. Είπατε ότι λαμβάνετε υπ΄ όψιν τις εισηγήσεις. Πού είναι οι εισηγήσεις της Σχολής Ευελπίδων; Στον κάλαθο των αχρήστων. Για τον καινούργιο νόμο που ετοιμάζει το Υπουργείο σας «ιεραρχία των αξιωματικών» όλοι είναι αντίθετοι. Θα μας το φέρετε όμως το νομοσχέδιο αυτό και θα μας λέτε ότι συμφώνησαν οι Αρχηγοί. Οι Αρχηγοί είναι αντίθετοι, κύριε Υφυπουργέ.
Οι Αρχηγοί είναι αντίθετοι, κύριε Υφυπουργέ. Οι άνθρωποι που θα κληθούν να πολεμήσουν και να προσφέρουν στην ανάγκη και τη ζωή τους δεν συμφωνούν με αυτό το νομοσχέδιο. Εσείς όμως θα το φέρετε εδώ να το ψηφίσουμε, όπως μας φέρατε αυτό το νομοσχέδιο για να ψηφίσουμε. Κανείς δεν συμφωνεί, κύριε Υφυπουργέ, το ξέρετε πολύ καλά. Δεν σας το λέω μόνο εγώ. Σας το είπαν όλοι σχεδόν οι εισηγητές. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Θα τελειώσω, κύριε Πρόεδρε, με αυτό που είπα και στην πρωτολογία μου, ότι δηλαδή η Νέα Δημοκρατία παρ΄ όλο που συμφωνεί με την αναβάθμιση και την ισοτιμία των στρατιωτικών σχολών καταψηφίζει αυτό το νομοσχέδιο, διότι αφίσταται του επιδιωκόμενου σκοπού της ανωτατοποίησης των στρατιωτικών σχολών. Δεν επιλύει υφιστάμενες αδυναμίες τους, ενώ αντιστρέφει το ρόλο τους υποβαθμίζοντας τη στρατιωτική εκπαίδευση σε βάρος της κύριας αποστολής των Ενόπλων Δυνάμεων. 
Εμείς θέλουμε μία νομοθετική ρύθμιση, ώστε οι στρατιωτικές αυτές σχολές να είναι ανώτατα εκπαιδευτικά ιδρύματα. Θα προτιμούσα τις σχολές, διότι στην Αμερική ?που τουλάχιστον έχω σπουδάσει- υπάρχουν οι σχολές και μετά υπάρχει στην Αεροπορία το AIR UNIVERSITY. Αν αυτό δεν λέει τίποτα στους επιτελείς σας και στους συμβούλους σας, τότε δυστυχώς εγώ δεν μπορώ να πω τίποτε άλλο. 
?λλο η σχολή που βγάζει αυτόν που σας είπα, τον αξιωματικό και στη συνέχεια τον επιμορφώνει και άλλο το AIR UNIVERSITY το οποίο παρέχει διπλώματα, μεταπτυχιακά, ντοκτορά. Γιατί δεν παίρνετε ένα τέτοιο πρότυπο και μας φέρνετε εδώ αυτοσχεδιασμούς των συνδικαλιστών; Πού είναι αυτά που είπαμε στην επιτροπή ότι θα διορθωθούν; Τι διορθώσατε; Τίποτα! 
Αφήσατε ένα νομοσχέδιο, με 24 από τα 30 άρθρα, που να λένε πόσες άδειες θα παίρνουν οι καθηγητές, πόσα λεφτά θα παίρνουν, πού θα δουλεύουν, πού δεν θα δουλεύουν. Τι είναι αυτό το πράγμα; Τους υποχρεώνουμε ?σας το είπε και ο κ. Κατσανέβας- να βρίσκονται σε συνεχή άδεια. Τους υποχρεώνουμε να εκτελούν οτιδήποτε άλλο εκτός από τα καθήκοντα του καθηγητού. 
Εμείς, κύριε Υφυπουργέ, τους θέλουμε αποκλειστικής και πλήρους απασχόλησης. Θα κάνετε αυτό το πράγμα; Θα το ψηφίσουμε. Δεν το κάνετε; Θα το καταψηφίζουμε μέχρις ότου φύγετε από την Κυβέρνηση για να έρθουμε να κάνουμε νέο νομοσχέδιο για τις στρατιωτικές σχολές. 
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Έχω την τιμή να ανακοινώσω στο Τμήμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης «Τροποποίηση του ν. 2323/1995, Υπαίθριο Εμπόριο και άλλες διατάξεις».
Επίσης, για να το έχετε υπόψη σας, η συνεδρίαση της Τετάρτης 17 Σεπτεμβρίου αντί να γίνει στις 10.30? το πρωί, θα γίνει στις 18.30? το απόγευμα, επειδή την Τετάρτη το πρωί έχουμε την Ολομέλεια της Βουλής των Εφήβων. Καλούνται όλοι οι Βουλευτές, που συμμετάσχουν στο Τμήμα, να έρθουν να παρακολουθήσουν την Ολομέλεια της Βουλής των Εφήβων, οπότε η πρωινή συνεδρίαση θα γίνει το απόγευμα. 
Ο κ. Σπυριούνης έχει το λόγο. 
ΚΥΡΙΑΚΟΣ ΣΠΥΡΙΟΥΝΗΣ: Μόνο δύο κουβέντες θα πω, κύριε Πρόεδρε. 
Θεωρώ και εγώ -και συμφωνώ απόλυτα με τους συναδέλφους που το έθιξαν- ότι Στρατός που δεν κινείται μέσα στην όχθη του λαού, που δεν νιώθει το σφυγμό του λαού είναι εκτός αποστολής. Γι΄ αυτό ξεκίνησα με το άρθρο 45 του Συντάγματος. Η δημοκρατία είναι η καλύτερη εγγύηση για έναν ωραίο στρατό. 
Δεύτερον, θα συμφωνήσω απολύτως μαζί σας, επικαλούμενος και ένα επιχείρημα για τον ηρωισμό από την ιστορία, κύριε Υπουργέ. Όταν ο Βενιζέλος αποχαιρετούσε το στόλο που απέπλεε από τον Πειραιά, στις 6 ή 7 Οκτωβρίου 1912, είπε: «Δεν θέλω να πεθάνετε. Θέλω να νικήσετε». 
Σαφώς η κατάρτιση και η συνολική διαπαιδαγώγηση εμπνέει τη γενναιότητα. Η γενναιότητα είναι στρατιωτική αρετή. Έναν άριστο επιστήμονα αλλά δειλό στη μάχη δεν τον χρειάζονται οι Ένοπλες Δυνάμεις. Αυτά τα δύο πάνε μαζί. Να μην ασχοληθώ με κομματικοποίηση, πολιτικοποίηση των Ενόπλων Δυνάμεων. Είναι γνωστά. Πρώτος τον λίθο βαλέτω. Αυτό ισχύει για όλα τα κόμματα. 
Το νομοσχέδιο ?θα τα πούμε στα επιμέρους άρθρα- λύνει με έναν αρμονικό και ισόρροπο τρόπο τη στρατιωτική και ακαδημαϊκή εκπαίδευση. Έχω και εγώ προτάσεις, τις οποίες θα δούμε στη συζήτηση που θα κάνουμε. Πιστεύω ότι θα συνθέσουμε τις απόψεις και το νομοσχέδιο θα βγει με την καλύτερη δυνατή μορφή. 
Θα συμφωνήσω απόλυτα με την άποψη του Υπουργού ότι έχουμε στρατιωτικό σχολείο. Τι να κάνουμε; Αξιωματικούς βγάζουμε, δεν βγάζουμε ούτε καθηγητές ούτε δικηγόρους. 
Δεν είναι δύο ώρες η παρουσία των εκπαιδευτικών, των καθηγητών, με το νομοσχέδιο. Είναι έξι ώρες το ελάχιστο διδασκαλία και είναι και δεκατέσσερις ώρες, δηλαδή δύο μέρες από επτά ώρες, που είναι υποχρεωμένοι να είναι μέσα στο στρατιωτικό πνευματικό ίδρυμα. Αναφέρεται ρητά σε αντίστοιχο άρθρο του νομοσχεδίου. 
Εγώ είμαι ταγμένος υπέρ της πλήρους και αποκλειστικής αρμοδιότητος. Ο ναός της παιδείας θέλει ιεράρχες, αφοσιωμένους στην παιδεία και μόνον. 
Κύριε Πρόεδρε, τελειώνω λέγοντας το εξής. Σαφώς το νομοσχέδιο πραγματώνει την ελπίδα για ανύψωση και βελτίωση της ακαδημαϊκής και στρατιωτικής στάθμης.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κοσιώνης έχει το λόγο για πέντε λεπτά.
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Δύο λέξεις μόνο θα ήθελα να πω, κύριε Πρόεδρε.
Κύριε Υπουργέ, ακούστηκε κάποιο υπονοούμενο, αλλά η τοποθέτησή σας με κάλυψε. Δηλαδή, αν αυτό που προβάλλουμε εμείς ως ολοκληρωμένη προσωπικότητα του στρατιωτικού, με την έννοια της γενικότερης μόρφωσης, αποτελεί μειονέκτημα με την έννοια που το πρόβαλαν κάποιοι, τότε πρέπει να αναρωτηθούμε τι σημαίνει να είναι στρατιωτικός με μη ολοκληρωμένη προσωπικότητα. Όμως με καλύψατε κι έτσι δεν επιμένω.
Το δεύτερο που ήθελα να πω ?για να το κλείσουμε, γιατί είναι μια μικρή τροποποίηση της αρχικής μου θέσης στην πρωτολογία, κύριε Υπουργέ- είναι το εξής. Είπαμε ότι το νομοσχέδιο ξεκινά από ορισμένες θετικές προϋποθέσεις. Κάνει όμως ορισμένα πράγματα, τα οποία εμείς κρίνουμε ότι δεν είναι σωστά. Γι? αυτό η θέση η δική μας είναι ότι δεν μπορούμε να ψηφίσουμε το νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, δεν έχει ζητήσει κανείς άλλος το λόγο. Μετά από εσάς θα μιλήσει έπ? ολίγον ο Κοινοβουλευτικός Εκπρόσωπος της Νέας Δημοκρατίας και ο Κοινοβουλευτικός Εκπρόσωπος του ΠΑΣΟΚ και ολοκληρώνουμε τη συζήτηση.
Ορίστε, κύριε Υπουργέ, έχετε το λόγο.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Κανονικά με τη δική μου τη δευτερολογία δεν πρέπει να κλείσει η διαδικασία;
ΠΡΟΕΔΡΕΥΩΝ (Παναγιώτης Σγουρίδης): Όχι. Μετά εσείς, αν θέλετε, τριτολογείτε.
Ορίστε, κύριε Υπουργέ, έχετε το λόγο για πέντε λεπτά.
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ?μυνας): Είναι γεγονός ότι ο κ. Παυλόπουλος, ο Κοινοβουλευτικός Εκπρόσωπος της Αξιωματικής Αντιπολίτευσης, υπήρξε πάρα πολύ αιχμηρός στο τελευταίο μέρος του λόγου του. Βέβαια έχουμε αρκετή κοινοβουλευτική εμπειρία και ξέρουμε ότι γι? αυτές τις αιτιάσεις, τις κρίσεις και τις κατηγορίες υπάρχει ένας άλλος χρόνος που λέγεται επερώτηση και όπου μπορούμε να τα συζητήσουμε. 
Έχω όμως να σας πω το εξής, γιατί δεν πρέπει να μείνει σ? αυτήν την Αίθουσα ούτε να βγει έξω ότι οι Ένοπλες Δυνάμεις έχουν το οποιοδήποτε πρόβλημα. Οι Ένοπλες Δυνάμεις βρίσκονται στην καλύτερη κατάσταση που ευρέθησαν ποτέ στην ιστορία αυτού του έθνους. Πραγματικά σας το λέω, με τη μικρή εμπειρία αυτών των δύο μηνών που βρίσκομαι σ? αυτήν τη θέση, όπου γύρισα σχεδόν όλη την παραμεθόρια περιοχή και είδα ιδίοις όμμασι και από πολύ κοντά και τον Έλληνα αξιωματικό, αλλά και τον Έλληνα οπλίτη, το φαντάρο, το Ελληνόπουλο κάθιδρο, μουσκεμένο, μέσα στα χώματα, μέσα στις λάσπες, με βαμμένο το πρόσωπο για παραλλαγή, να εκτελεί πραγματικά τις πιο δύσκολες ασκήσεις με τον καλύτερο τρόπο. Παρά το γεγονός ότι η ελληνική οικογένεια μεγαλώνει τα παιδιά της μέσα σε έναν ιδιαίτερα προστατευτικό κλωβό και πολλοί λένε «μα, αυτά τα «βουτυρόπαιδα» μπορούν να γίνουν άξιοι οπλίτες, ναύτες, σμηνίτες, να γίνουν πολεμιστές αν τους χρειαστεί η πατρίδα;» σας διαβεβαιώνω ότι αυτά τα παιδιά από τη στιγμή που ορκίζονται, τελειώνοντας τη βασική τους εκπαίδευση μέσα στο Στρατό, είναι έτοιμα να ανταποκριθούν στην οποιαδήποτε εντολή του έθνους, της πολιτικής ηγεσίας του έθνους και να προασπιστούν τα σύνορα της χώρας και θα το κάνουν τόσο καλά όσο το έκαναν οι πατεράδες μας στο αλβανικό μέτωπο. 
Είμαστε σε πολύ καλή κατάσταση και πραγματικά θέλω συνεχώς να διαβεβαιώνω και τη Βουλή και τον ελληνικό λαό ότι μπορεί να αισθάνεται ασφαλής.
Όσον αφορά το συγκεκριμένο νομοσχέδιο, ο κ. Φλωρίνης είπε ότι στη δική μου εισηγητική ομιλία ασχολήθηκα πολύ λίγο με το ίδιο το νομοσχέδιο και περισσότερο με άλλα γενικότερα θεωρητικά θέματα. Κοιτάξτε, επί της αρχής ομιλούμε και ξέρουν όλοι οι έμπειροι κοινοβουλευτικοί ότι επί της αρχής δεν ασχολούμαστε με τα άρθρα. Τοποθετούμεθα γενικώς επί της αρχής και αναλύουμε κάποιες γενικές ιδέες. Στη συζήτηση επί των άρθρων θα ασχοληθούμε κι εκεί θα κάνουμε εκτενή συζήτηση. 
Τέλος, είδα μία γκρίνια από πλευράς της Νέας Δημοκρατίας όσον αφορά τα θέματα των καθηγητών των Ανωτάτων Στρατιωτικών Ιδρυμάτων τα οποία τακτοποιούνται με αυτό το νομοσχέδιο. Πράγματι με αυτό το νομοσχέδιο κυρίως τακτοποιούνται θέματα των καθηγητών. Όπως εξήγησα και προηγουμένως θεωρώ ότι ο εκπαιδευτικός στο οποιοδήποτε εκπαιδευτικό σύστημα είναι το κέντρο, είναι ο πυρήνας. Αν δεν ξεκινήσουμε από εκεί κι αν δεν κάνουμε τον εκπαιδευτικό να νιώθει ευτυχής στη δουλειά την οποία κάνει, στο καθήκον το οποίο έχει, τι είδους αποτελέσματα περιμένουμε από μία διαδικασία εκπαιδευτική, που δεν είναι επάγγελμα, είναι λειτούργημα και μάλιστα ιερό. Το νομοσχέδιο πράγματι αναβαθμίζει τη θέση των εκπαιδευτικών των στρατιωτικών ιδρυμάτων και πολύ καλά κάνουμε, γιατί θέλουμε οι θέσεις πλέον αυτές να προκαλούν το ενδιαφέρον επιστημόνων όσο το δυνατόν υψηλότερου κύρους με περγαμηνές κλπ. ?ρα πρέπει να φτιάξουμε τις προϋποθέσεις. Γιατί, λοιπόν, ενοχλείστε; Δεν θέλετε την αναβάθμιση των καθηγητών των Ανωτάτων Στρατιωτικών Εκπαιδευτικών Ιδρυμάτων; Εμείς αυτό επιθυμούμε και γι? αυτό το φέρνουμε προς ψήφιση στη Βουλή. Δεν μπορώ να καταλάβω αυτήν την αντίρρηση και αυτήν τη μεμψιμοιρία. Από εδώ ξεκινάμε και σας είπα ότι θα συνεχίσουμε και με άλλες πρωτοβουλίες επί της ουσίας της εκπαίδευσης. Αλλά είναι ένα θέμα το οποίο θα πρέπει πρώτα να συζητήσουμε και ίσως και σε διακομματική βάση, για να δούμε ποιες είναι οι απόψεις επί της ουσίας της εκπαίδευσης, γιατί πέρα από τις όποιες τεχνικές προσεγγίσεις, υπάρχουν και οι φιλοσοφικές προσεγγίσεις στο όλο θέμα της στρατιωτικής εκπαίδευσης.
Κύριε Πρόεδρε, για άλλη μία φορά θέλω να παρακαλέσω τους συναδέλφους να υπερψηφίσουν το προτεινόμενο σχέδιο νόμου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ πολύ.
Κύριε Πρόεδρε, θα χρειαστώ περισσότερο από το ένα λεπτό που είπα, πάντως λιγότερο απ? όσο μίλησε ο κύριος Υπουργός. 
Σε τρία σημεία αναφερθήκατε, κύριε Υπουργέ. Απαντώ: Ως προς το φρόνημα και το αξιόμαχο των Ενόπλων Δυνάμεων, όχι μόνο δεν το αμφισβητήσαμε αλλά ανήκουμε σε εκείνους που πιστεύουν ότι πράγματι είναι σε θέση ?και το αποδεικνύουν- να υπερασπισθούν τη χώρα. Αυτό δεν το αμφισβήτησε κανένας. Το ζήτημα είναι ότι αυτό οφείλεται στο δικό τους φρόνημα και στις δικές τους δυνάμεις, όχι στα μέσα που τους παρέχει, δυστυχώς, η Κυβέρνηση με την έννοια ότι η Κυβέρνηση μπορούσε να τους παράσχει πολύ περισσότερα μέσα και δεν το κάνει. Αμφιβάλλετε, παραδείγματος χάρη, ότι υπάρχει τεράστιο πρόβλημα μισθολογικό σε ό,τι αφορά τους αξιωματικούς; Έχουμε ή δεν έχουμε δεσμευτεί να πάμε το βασικό μισθό του ανθυπολοχαγού στα 770 ευρώ και «αγρόν αγοράζετε» γι? αυτό; Ναι ή όχι υπάρχουν συντάξεις τριών ταχυτήτων; Είναι ευτυχισμένοι νομίζετε οι αξιωματικοί με το μισθό που παίρνουν; ?λλο το ότι οι άνθρωποι ?και ορθώς- δεν συνδέουν το φρόνημά τους με το μισθό τους και με αυτοθυσία κάνουν τη δουλειά τους. Η πολιτεία δεν κάνει το δικό της χρέος απέναντί τους. 
Και δεν το κάνει επίσης και σ΄ ένα άλλο σημείο. Δεν το κάνει και σε ό,τι αφορά την αξιοκρατία. Το λέω και υπάρχει πλειάδα παραδειγμάτων. ?ξιοι αξιωματικοί αποστρατεύονται πολύ ενωρίς και μένουν άλλοι οι οποίοι απλώς είναι κομματικώς αρεστοί. Παραδείγματα να φέρουμε τώρα; Να σας στενοχωρήσω, δηλαδή εδώ; Επαναφέρατε από την αποστρατεία ανθρώπους που τους πετάξατε και τους φορτώσατε τη νύχτα των Ιμίων. Την ξεχάσατε; Γιατί το λέτε αυτό; Ποιος ξεκίνησε αυτήν τη φάμπρικα; 
?ρα, εδώ το αξιόμαχο είναι και ακμαίο και στο ύψος που επιβάλλει η άμυνα. Η πολιτεία και η Κυβέρνηση όμως και ως προς το μισθολογικό και ως προς την αξιοκρατία δεν κάνει το χρέος της απέναντι στις Ένοπλες Δυνάμεις. Αυτό είναι αλήθεια. 
Δεύτερον, γιατί σας κακοφαίνεται όταν λέμε ότι το νομοσχέδιο έχει ανισορροπία; Αντί να μιλάτε για την εκπαίδευση, μιλάτε περισσότερο για το προσωπικό. Λέτε δύο λόγια για την εκπαίδευση και πετάτε μία εξουσιοδότηση, την οποία δεν ξέρουμε πώς θα χρησιμοποιήσετε, ενώ μας λέτε τι θα κάνετε με τους καθηγητές. Κι εμείς σας λέμε, όπως έχετε πολυτελέστατες διατάξεις για τους καθηγητές, για ποιο λόγο δεν φέρνετε εξ ίσου πολυτελείς διατάξεις για την εκπαίδευση, για να ξέρουμε για τι μιλάμε εδώ. 
Δεν έχει δικαίωμα η Βουλή των Ελλήνων να γνωρίζει ποιο είναι το πρόγραμμα της Κυβέρνησης όσον αφορά τους άξονες της εκπαίδευσης των Ελλήνων αξιωματικών και των τριών Όπλων; Γιατί εκεί βάλατε όλη τη μαεστρία σας για να έχετε πολυτελείς διατάξεις για το προσωπικό, αλλά τα υπόλοιπα θέματα τα αφήσατε φλου; Γιατί δεν κάνετε το αντίστροφο, δηλαδή να έχετε λεπτομερείς διατάξεις για την εκπαίδευση;
Πάτε να παραστήσετε τον καλό στους καθηγητές. Είναι η τακτική του ΠΑΣΟΚ, είναι προεκλογικά τερτίπια αυτά και θα σας εξηγήσω στη συνέχεια τι εννοώ. Δεν κάνατε κάτι πολύ απλό, να ισχύουν οι διατάξεις των Ανωτάτων Εκπαιδευτικών Ιδρυμάτων και γι? αυτούς και με διάταγμα θα οριστούν ορισμένα ζητήματα, τα οποία συνάδουν με τη φύση και τη λειτουργία της κάθε σχολής. Δεν το κάνατε όμως έτσι. Φέρατε τις διατάξεις για να πιάσετε τους ανθρώπους και να τους πείτε «εδώ είμαστε, σας κάνουμε ισότιμους με τα Ανώτατα Εκπαιδευτικά Ιδρύματα».
Κύριε Υπουργέ, θα αναφερθώ στο τρίτο σκέλος σχετικά με τους καθηγητές. Ξέρουμε πολύ καλά την τακτική σας. Αυτό «πουλάτε» γενικά στον κόσμο. Εικόνα, ετικέτα. Αυτή είναι η εικονική πραγματικότητα. Επειδή δηλαδή βάλατε τη λέξη «ιδρύματα», λέτε πως θα τους πείσετε ότι επειδή βάλατε τη λέξη αυτή, ταυτοχρόνως έγινε. Δεν έγινε όμως και δεν έγινε από σας. Εμείς θέλουμε την εξομοίωση. Εσείς τους δίνετε τον τίτλο, δεν τους δίνετε την ουσία. Εμείς θέλουμε να τους δώσουμε την ουσία και όχι μονάχα τους τίτλους. 
Αυτή είναι η διαφορά μας, γιατί στην πραγματικότητα υπομείονες τους κάνετε με τον τρόπο με τον οποίον έχουν τα πράγματα εδώ. Απλά τους παρέχετε έναν τίτλο. Ποια είναι η ουσία σε ό,τι αφορά το κύρος που θα έπρεπε να έχουν γενικότερα; Θα φαινόταν από την ορθή λειτουργία των σχολών αυτών. Αυτό δεν το κοιτάξατε καθόλου. Δεν φαίνεται πουθενά, όπως γενικά δεν το κοιτάξατε στα Ανώτατα Εκπαιδευτικά Ιδρύματα.
Γενικά τι κάνετε τώρα ως κυβέρνηση; Πάτε και φτιάχνετε τμήματα παντού, δίχως να σας ενδιαφέρει η ουσία του πράγματος. Δεν το έχετε κάνει αυτό ποτέ. Φθάσατε στο σημείο ως Κυβέρνηση να έχετε ιδρύσει στο Πανεπιστήμιο Θεσσαλίας ολόκληρο Τμήμα Επιστημολογία! Δεν υπάρχει πουθενά στον κόσμο τέτοιο φαινόμενο. Βγαίνει ο άλλος και λέει ότι είναι επιστημολόγος. Η Επιστημολογία είναι μάθημα που διδάσκεται σε όλα τα πανεπιστήμια, για να μάθει κανείς τους βασικούς άξονες της επιστήμης του και εσείς φτιάξατε ολόκληρο τμήμα στο Πανεπιστήμιο Θεσσαλίας, μόνο και μόνο γιατί έτσι βόλευε και γιατί κάνετε «αποκέντρωση» των πανεπιστημίων για λόγους κομματικής τακτικής. 
Τα ίδια πάτε να κάνετε και εδώ. Πετάτε κάποιους τίτλους από εδώ και από εκεί, αντί να κοιτάξετε την ουσία. Οι άνθρωποι δεν σας ζήτησαν να τους κάνετε καθηγητές μιας σχολής, η οποία δεν θα έχει το ανάλογο κύρος με εκείνο που ταιριάζει στον τίτλο τους. 
Φτιάξτε λοιπόν τις σχολές όπως πρέπει και πείτε στους καθηγητές των σχολών αυτών ότι η λέξη «ίδρυμα» δεν σημαίνει απολύτως τίποτα. Πρέπει να καταλάβουν κάποιο πράγμα παραδείγματος χάριν ότι την αξία την κατακτά κανείς με τη δουλειά του και την κατακτά επίσης μέσα στο περιβάλλον στο οποίο βρίσκεται. Με τίτλους απλώς και με ετικέτες δεν κερδίζει κανείς τίποτα, εκτός αν θέλει να ζει στο κόσμο της ματαιοδοξίας. 
Είμαι βέβαιος ότι οι καθηγητές των Στρατιωτικών Σχολών στην Ελλάδα δεν ζουν στον κόσμο της ματαιοδοξίας, γιατί ξέρουν και τη σοβαρότητα της αποστολής τους και βεβαίως πολύ περισσότερο τη σημασία των Ενόπλων Δυνάμεων για το μέλλον της χώρας. 
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 
ΘΕΟΔΩΡΟΣ ΚΟΤΣΩΝΗΣ (Υφυπουργός Εθνικής ΄Αμυνας): Αισθάνομαι ιδιαίτερα δυστυχής, όταν μου αποδίδετε εμένα, ως προτείνοντος νομοθέτη, την έφεση να δημιουργήσω εντυπώσεις και να δώσω έναν τίτλο ΑΕΙ στους καθηγητές των ΑΣΕΙ, για να είναι ευχαριστημένοι. 
Είπατε όμως στην ομιλία σας προηγουμένως -και διαβάστε το στα Πρακτικά- ότι δίνουμε πολλά πολυτελή πράγματα στους καθηγητές, γιατί τα δίνουμε αυτά και γιατί δεν φροντίζουμε και για την εκπαίδευση. Δεν δίνουμε μόνο τίτλο στους καθηγητές, κύριε Παυλόπουλε, δεν δίνουμε μόνο εντυπώσεις, σαφώς αναβαθμίζουμε τη θέση τους και όχι κατά πολυτελή τρόπο. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εθνικής ?μυνας: «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.)».
Ερωτάται το Τμήμα: Γίνεται δεκτό το νομοσχέδιο επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής ?μυνας: «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.)» έγινε δεκτό επί της αρχής, κατά πλειοψηφία.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 14.00΄ λύεται η συνεδρίαση για την Τρίτη 16 Σεπτεμβρίου 2003 και ώρα 18.30?, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που θα διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ ΘΕΡ. ΤΜΗΜΑΤΟΣ 11-9-03 ΣΕΛ.-1-



