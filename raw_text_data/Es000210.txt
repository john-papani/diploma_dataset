Πέμπτη 10 Φεβρουαρίου 2000
ΠΙΝΑΚΑΣ ΠΕΡΙΕΧΟΜΕΝΩΝ ¶
ΣΥΝΕΔΡΙΑΣΗ ΠΒ'
ΘΕΜΑΤΑ¶
 Α. ΕΙΔΙΚΑ ΘΕΜΑΤΑ¶
 1. Επικύρωση Πρακτικών.¶
  2. Ανακοινώνεται ότι τη συνεδρίαση παρακολουθούν μαθητές, από το 2ο Γυμνάσιο Νέου Ηρακλείου Αττικής και την Εράσμειο Ελληνογερμανική Σχολή Ανατολικής Αττικής.¶
 Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ¶
 1. Κατάθεση αναφορών.¶
 2. Απαντήσεις Υπουργών σε ερωτήσεις Βουλευτών.¶
3. Ανακοίνωση του δελτίου επικαίρων ερωτήσεων της Παρασκευής 11 Φεβρουαρίου 2000.¶
 4. Συζήτηση επικαίρων ερωτήσεων:¶
 α) Προς τον Υπουργό Εθνικής Παιδείας και Θρησκευμάτων, σχετικά με την κατάργηση και συγχώνευση σχολικών μονάδων κλπ..¶
β) Προς τον Υπουργό Εμπορικής Ναυτιλίας, σχετικά με την μονοπωλιακή
εκμετάλλευση της θαλάσσιας γραμμής του Αργοσαρωνικού.¶
 γ) Προς τον Υπουργό Μεταφορών και Επικοινωνιών, σχετικά με τη ρύθμιση της χρέωσης των τηλεφωνικών κλήσεων στα Κύθηρα - Αντικύθηρα.¶
 δ) Προς τον Υπουργό Εργασίας και Κοινωνικών Ασφαλίσεων: i) σχετικά με τη λήψη μέτρων προστασίας των εργαζομένων στην Ναυπηγοεπισκευαστική ζώνη κλπ..¶
ii) σχετικά με τη λήψη μέτρων προστασίας των μακροχρόνια ανέργων.¶ iii) σχετικά με την καθυστέρηση χορήγησης της πράσινης κάρτας στους
αλλοδαπούς κλπ..¶
 ε) Προς την Υπουργό Εσωτερικών, Δημόσιας Διοίκησης και Αποκέντρωσης, σχετικά με την κατασκευή νέου νεκροταφείου στο Δήμο Αχαρνών.¶
στ) Προς τον Υπουργό Υγείας και Πρόνοιας, σχετικά με την απορρόφηση
των κοινοτικών κονδυλίων στους τομείς Υγείας και Πρόνοιας.¶
 Γ. ΝΟΜΟΘΕΤΙΚΗ ΕΡΓΑΣΙΑ¶
 1. Συνέχιση της συζήτησης επί των άρθρων του σχεδίου νόμου: "Αναδιάρθρωση υπηρεσιών του Υπουργείου Δημοσίας Τάξεως" "Σύσταση αρχηγείου Ελληνικής Αστυνομίας και άλλες διατάξεις".¶
 2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης: "Κύρωση της Σύμβασης αμοιβαίας δικαστικής συνδρομής σε ποινικές υποθέσεις, μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής".¶
 3. Κατάθεση εκθέσεων Διαρκών Επιτροπών:¶
 α) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης "Κύρωση του Κώδικα Δικαστικών Υπαλλήλων".¶
 β) Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Γεωργίας "Αγροτικές Συνεταιριστικές Οργανώσεις".¶
γ) Η Διαρκής Επιτροπή Κοινωνικών Υποθέσεων καταθέτει τις εκθέσεις
της: i) στο σχέδιο νόμου του Υπουργείου Μεταφορών και Επικοινωνιών "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας για τη διεθνή οδική μεταφορά επιβατών και εμπορευμάτων".¶
ii) στο σχέδιο νόμου του Υπουργείου Υγείας και Πρόνοιας "Κύρωση της
Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για συνεργασία στον τομέα της Υγείας".¶ 
ΟΜΙΛΗΤΕΣ¶
 Α. Επί των επικαίρων ερωτήσεων:¶
 ΑΓΓΟΥΡΑΚΗΣ Χ.¶
 ΑΝΘΟΠΟΥΛΟΣ Ι.¶
 ΑΠΟΣΤΟΛΟΥ Ε.¶
 ΔΗΜΑΡΑΣ Ι.¶
 ΚΑΡΑΤΑΣΟΣ Γ.¶
 ΚΩΣΤΟΠΟΥΛΟΣ Β.Δ.¶
 ΜΙΧΑΛΟΛΙΑΚΟΣ Β.¶
 ΜΠΕΝΤΕΝΙΩΤΗΣ Ε.¶
 ΠΡΩΤΟΠΑΠΑΣ Χ.¶
 ΣΑΛΑΓΙΑΝΝΗΣ Ν.¶
 ΣΟΥΜΑΚΗΣ Σ.¶
 ΣΟΥΡΛΑΣ Γ.¶
 ΦΑΡΜΑΚΗΣ Ν.¶
 ΦΛΩΡΙΔΗΣ Γ.¶
 Β. Επί του σχεδίου νόμου του Υπουργείου Δικαιοσύνης:¶
 ΤΣΑΦΟΥΛΙΑΣ Γ.¶
 Γ. Επί του σχεδίου νόμου του Υπουργείου Δημόσιας Τάξης:¶
 ΑΓΓΟΥΡΑΚΗΣ Χ.¶
 ΓΙΑΝΝΟΠΟΥΛΟΣ Ε.¶
 ΓΚΕΛΕΣΤΑΘΗΣ Ν.¶
 ΚΑΡΑΚΩΣΤΑΣ Ι.¶
 ΜΑΡΚΟΓΙΑΝΝΑΚΗΣ Χ.¶
 ΜΟΥΣΤΑΦΑ Μ.¶
 ΠΑΥΛΟΠΟΥΛΟΣ Π.¶
 ΣΟΥΡΛΑΣ Γ.¶
 ΣΠΥΡΙΟΥΝΗΣ Κ.¶
 ΤΣΑΦΟΥΛΙΑΣ Γ.¶
 ΦΛΩΡΙΔΗΣ Γ.¶
 ΧΡΥΣΟΧΟΙΔΗΣ Μ.¶
ΠΡΑΚΤΙΚΑ ΒΟΥΛΗΣ ¶
Θ' ΠΕΡΙΟΔΟΣ
(ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ) ¶
ΣΥΝΟΔΟΣ Δ' ¶
ΣΥΝΕΔΡΙΑΣΗ ΠB' ¶
Πέμπτη 10 Φεβρουαρίου 2000 ¶
------------- ¶
 Αθήνα, σήμερα στις 10 Φεβρουαρίου 2000, ημέρα Πέμπτη και ώρα 10.05' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ.  ΠΑΝΑΓΙΩΤΗ Ν. ΚΡΗΤΙΚΟΥ .¶
  ΠΡΟΕΔΡΕΥΩΝ (Παναγιώτης Ν. Κρητικός):  Κυρίες και κύριοι συνάδελφοι, αρχίσει η συνεδρίαση.¶
 (ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 9.2.2000 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΠΑ' συνεδριάσεώς του, της 9 Φεβρουαρίου 2000, σε ό,τι αφορά την ψήφιση στο σύνολο των σχεδίων νόμων:¶
 α) "Κύρωση της Σύμβασης περί καταπολεμήσεως της δωροδοκίας στην οποία ενέχονται υπάλληλοι των Ευρωπαϊκών Κοινοτήτων ή των Κρατών-Μελών της Ευρωπαϊκής 'Ενωσης".¶
β) "Κύρωση της Σύμβασης σχετικά με την προστασία των οικονομικών
συμφερόντων των Ευρωπαϊκών Κοινοτήτων και των συναφών με αυτήν Πρωτοκόλλων".¶
γ) "Κύρωση της Συνθήκης Φιλίας και Συνεργασίας μεταξύ της Ελληνικής
Δημοκρατίας και της Δημοκρατίας της Μολδαβίας".¶
δ) "Κύρωση της Ευρωμεσογειακής Συμφωνίας συνδέσεως μεταξύ των
Ευρωπαϊκών Κοινοτήτων και των Κρατών-Μελών τους αφ' ενός, και του Χασεμιτικού Βασιλείου της Ιορδανίας αφ' ετέρου". ¶
ε) "Ρυθμίσεις θεμάτων αρμοδιότητας του Υπουργείου Μεταφορών και
Επικοινωνιών και άλλες διατάξεις".¶
 στ) "Κύρωση του Προσθέτου Πρωτοκόλλου της Συμφωνίας μεταξύ της Δημοκρατίας της Αυστρίας, του Βασιλείου του Βελγίου, του Βασιλείου της Δανίας, της Δημοκρατίας της Φινλανδίας, της Ομοσπονδιακής Δημοκρατίας της Γερμανίας, της Ελληνικής Δημοκρατίας, της Ιρλανδίας, της Ιταλικής Δημοκρατίας, του Μεγάλου Δουκάτου του Λουξεμβούργου, του Βασιλείου των Κάτω Χωρών, της Πορτογαλικής Δημοκρατίας, του Βασιλείου της Ισπανίας, του Βασιλείου της Σουηδίας, της Ευρωπαϊκής Κοινότητας Ατομικής Ενέργειας και του Διεθνούς Οργανισμού Ατομικής Ενέργειας κατ' εφαρμογή του άρθρου ΙΙΙ παράγραφοι (1) και (4) της Συνθήκης για τη μη εξάπλωση των πυρηνικών όπλων".).¶
  Παρακαλείται ο κύριος Γραμματέας να ανακοινώσει τις αναφορές προς το Σώμα.¶
(Ανακοινώνονται προς το Σώμα από το κ. Γεώργιο Καρατάσο, Βουλευτή
Περιφέρειας Αττικής, τα ακόλουθα:¶
(Το κείμενο των ανακοινώσεων υπάρχει στο τεύχος των Πρακτικών της
Βουλής)¶
  ΠΡΟΕΔΡΕΥΩΝ (Παναγιώτης Ν. Κρητικός):  Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Παρασκευής 11 Φεβρουαρίου 2000.¶
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130, παρ.2&3 Καν.Βουλής) 
1. Η με αριθμό 624/9.2.2000 επίκαιρη ερώτηση του Βουλευτή της Νέας
Δημοκρατίας κ. Αθανασίου Κονταξή προς τον Υπουργό Γεωργίας, σχετικά με τη λήψη μέτρων για τη στήριξη των πορτοκαλοπαραγωγών του Νομού 'Αρτας.¶
 2. Η με αριθμό 620/9.2.2000 επίκαιρη ερώτηση του Βουλευτή του
Κομμουνιστικού Κόμματος Ελλάδος κ. Χαράλαμπου Αγγουράκη -χρόνια πολλά, επειδή είναι η γιορτή του σήμερα- προς τους Υπουργούς Περιβάλλοντος, Χωροταξίας και Δημοσίων 'Εργων, Πολιτισμού, σχετικά με την αξιοποίηση της έκτασης του αεροδρομίου του Ελληνικού και της πρώην αμερικάνικης βάσης κλπ.¶
3. Η με αριθμό 619/9.2.2000 επίκαιρη ερώτηση του Βουλευτή του
Συνασπισμού της Αριστεράς και της Προόδου κ. Ιωάννη Δραγασάκη προς τους Υπουργούς Εσωτερικών, Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων 'Εργων, σχετικά με την αξιοποίηση του χώρου του "Τένις Κλαμπ Βριλησσίων" κλπ.¶
4. Η  με αριθμό 612/9.2.2000 επίκαιρη ερώτηση του Βουλευτή του
Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εθνικής Παιδείας και Θρησκευμάτων, σχετικά με τη στελέχωση των νηπιαγωγείων της περιοχής Λαγκαδά κλπ.¶
Οι συνάδελφοι του ΔΗ.Κ.ΚΙ. μονίμως είναι επί των θεμάτων παιδείας.¶ 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Αρθρο 130 παρ.2&3 Καν.Βουλής)
 1. Η με αριθμό 617/9.2.2000 επίκαιρη ερώτηση του Βουλευτή της Νέας
Δημοκρατίας κ. Γεωργίου Σούρλα προς την Υπουργό Εσωτερικών, Δημόσιας Διοίκησης και Αποκέντρωσης, σχετικά με τις παράνομες προσλήψεις στο Νοσοκομείο "Αγία 'Ολγα" κλπ.¶
 2. Η με αριθμό 621/9.2.2000 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Τύπου  και Μέσων Μαζικής Ενημέρωσης, Μεταφορών και
Επικοινωνιών, σχετικά με την καθυστέρηση της ψηφιακής αναμετάδοσης των ραδιοφωνικών και τηλεοπτικών προγραμμάτων από την Ελληνική Ραδιοφωνία Τηλεόραση.¶
 3. Η με αριθμό 611/8.2.2000 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Υγείας και Πρόνοιας, σχετικά με τη λήψη μέτρων επίλυσης των προβλημάτων που αντιμετωπίζει το Κέντρο Υγείας Πρίνου (Θάσου).¶
  ΠΡΟΕΔΡΕΥΩΝ (Παναγιώτης Ν. Κρητικός):  Κύριοι συνάδελφοι, εισερχόμαστε στην συζήτηση των¶
 ΕΠΙΚΑΙΡΩΝ ΕΡΩΤΗΣΕΩΝ ¶
 Επειδή δεν έχουν έρθει οι πρώτοι ερωτώντες και ερωτώμενοι, θα συζητήσουμε την τρίτη με αριθμό 609/7.2.2000 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδος και Ε' Αντιπροέδρου της Βουλής κ. Δημητρίου Β.  Κωστόπουλου προς τον Υπουργό Εθνικής Παιδείας και Θρησκευμάτων, σχετικά με την κατάργηση και
 συγχώνευση σχολικών μονάδων κλπ.¶
 Η επίκαιρη ερώτηση έχει ως εξής:¶
 "Εντείνεται τον τελευταίο καιρό η πρακτική καταργήσεων και συγχωνεύσεων σχολικών μονάδων και συμπτύξεων τμημάτων, που προωθείται εδώ και χρόνια από το Υπουργείο Εθνικής Παιδείας και Θρησκευμάτων. Η πρακτική αυτή στις περισσότερες περιπτώσεις προκαλεί αρνητικές συνέπειες στη διαδικασία της μάθησης, ενώ δημιουργεί σοβαρά προβλήματα στους μαθητές, τους γονείς αλλά και τους εκπαιδευτικούς (λ.χ. καταργούνται οργανικές θέσεις, κάτι που μπορεί να σημαίνει και την απόλυσή τους).¶
Η πρακτική αυτή εφαρμόζεται τόσο στα μεγάλα αστικά κέντρα όσο και
στην επαρχία. Στο λεκανοπέδιο της Αθήνας, λ.χ. στο Δήμο Καλλιθέας, μειώνεται ο αριθμός των τμημάτων σε σειρά Δημοτικών Σχολείων (1ο, 5ο, 7ο, 8ο, 11ο, 22ο), μειώνεται κατά ένα τμήμα το 15ο Νηπιαγωγείο και καταργείται το 18ο. Στο Δήμο Βελβεντού Κοζάνης καταργείται το Ενιαίο Λύκειο (παρ' όλο που στην κάθε τάξη του φοιτούν κατά μέσο όρο είκοσι
μαθητές) και συγχωνεύεται με το Ενιαίο Λύκειο Σερβίων.¶
  Ερωτάται ο κύριος Υπουργός, εάν η Κυβέρνηση προτίθεται να συνεχίσει να "λύνει" με τον τρόπο αυτόν τα εκπαιδευτικά προβλήματα (διπλοβάρδια, σχολική στέγη, ελλείψεις σε εκπαιδευτικό προσωπικό, αλλαγή εργασιακών τους σχέσεων κλπ.), προκειμένου να εφαρμόσει τη δημοσιονομική πειθαρχία που επιβάλλει η Ευρωπαϊκή 'Ενωση, αδιαφορώντας για τα προβλήματα που δημιουργούνται σε μαθητές, γονείς και εκπαιδευτικούς".¶
 Ο Υφυπουργός κ. Ανθόπουλος έχει το λόγο. ¶
   ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):  Κατ' αρχήν θα ήθελα να απαλλάξω από οποιαδήποτε ευθύνη και ενοχή για όλες αυτές τις διαδικασίες, που ακολουθούνται τόσα χρόνια στη δημόσια εκπαίδευση της χώρας μας, την Ευρωπαϊκή 'Ενωση, δηλαδή για τη δημοσιονομική πειθαρχία, όπως λέτε.¶
  Βεβαίως, εγώ θα επικαλεστώ το ότι τα τελευταία τουλάχιστον έξι, εφτά χρόνια έχουμε μία σταδιακή αλλά και γενναία αύξηση των δαπανών για την παιδεία. Οπωσδήποτε -και σ' αυτό δεν υπάρχει αντίρρηση- έχουμε μία απόσταση σε σχέση με τις ευρωπαϊκές χώρες, αλλά δεν είναι η μόνη απόσταση που έχουμε απ' αυτές και γι' αυτό ακριβώς αγωνιζόμαστε για μία ουσιαστική σύγκλιση.¶
   Το 5% του ΑΕΠ είναι ο μέσος ευρωπαϊκός όρος δαπανών για την παιδεία.  Στην Ελλάδα έγινε 3,9% από 2,5% που ήταν το 1993. Αυτό σε απόλυτους αριθμούς μας δίνει την εξής εικόνα: Το 1994, για παράδειγμα, ο κρατικός προϋπολογισμός προέβλεπε δαπάνες για την παιδεία ύψους εξακοσίων περίπου δισεκατομμυρίων. Σήμερα βρισκόμαστε στο ύψος του ενός τρισεκατομμυρίου τριακοσίων δισεκατομμυρίων δραχμών, δηλαδή σε απόλυτους αριθμούς έχει υπερδιπλασιαστεί το ποσό των δαπανών για την παιδεία.¶
  Ας πάμε τώρα σ' αυτήν τη διαδικασία των καταργήσεων, των συγχωνεύσεων και άλλων μεταβολών οργανικότητας στις σχολικές μονάδες. Είναι μία πάγια διαδικασία, που ακολουθείται εδώ και πάρα πολλά χρόνια. Βασικό, τυπικό κριτήριο γι' αυτές τις μεταβολές είναι η αναλογία του εκπαιδευτικού προς τους μαθητές.¶
  Αλλά σήμερα δεν είναι μόνο αυτό. Συντρέχουν εκπαιδευτικοί και παιδαγωγικοί λόγοι και στα πλαίσια της γενικότερης πολιτικής για την ενίσχυση του ρόλου του δημόσιου σχολείου και τη δημιουργία πολυδύναμων σχολικών μονάδων, έχουμε το στόχο του ολοήμερου σχολείου, στο οποίο καλούμε να συμβάλουν και πρέπει να συμβάλουν όλοι οι παράγοντες όχι μόνο της κεντρικής εξουσίας αλλά και της Τοπικής Αυτοδιοίκησης.¶
  Μιλάμε δηλαδή για ένα σχολειό με άρτιο αριθμό μαθητών, την κρίσιμη μαθητική μάζα και όλο το αναγκαίο εκπαιδευτικό προσωπικό, στο οποίο προστίθεται πάντοτε και ο καθηγητής της ξένης γλώσσας, ο καθηγητής της μουσικής, ο καθηγητής της γυμναστικής, ο καθηγητής των εικαστικών τεχνών και γενικά μιλούμε για ένα σχολείο το οποίο δεν είναι μόνο της μάθησης αλλά είναι σχολείο και του πολιτισμού.¶
  'Εχουμε καλέσει όλους τους αρμοδίους, να συμβάλουν προς αυτήν την 
κατεύθυνση, διότι ακολουθούμε ένα πρόγραμμα με αλματώδη εξέλιξη.            Ξεκινήσαμε, δηλαδή, το 1997 με τετρακόσια μόνο τμήματα διευρυμένου
ωραρίου και σήμερα βρισκόμαστε στα χίλια πεντακόσια.¶
  Ξεκινήσαμε στα νηπιαγωγεία από το μηδέν και σήμερα βρισκόμαστε στα επτακόσια και του χρόνου αυτοί οι αριθμοί σχεδόν θα διπλασιαστούν.¶
 (Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υφυπουργού)¶
  Τελειώνω, κύριε Πρόεδρε, θα συνεχίσω στη δευτερολογία μου.¶
Αυτό θα συμβεί μόνο όταν υιοθετηθεί και υλοποιηθεί αυτή η πολιτική
του άρτιου δημόσιου σχολείου για ολοκληρωμένα εκπαιδευτικά και
παιδαγωγικά προγράμματα.¶
 ΠΡΟΕΔΡΕΥΩΝ (Παναγιώτης Ν. Κρητικός) : Ο κ. Κωστόπουλος έχει το λόγο.¶  ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής) : Ευχαριστώ,
κύριε Πρόεδρε.¶
  Συχνά μας κατηγορούν ότι μονόπαντα τα βάζουμε με την Ευρωπαϊκή 'Ενωση και απαλλάσσουμε την Κυβέρνηση από τις ευθύνες της για την πολιτική που εφαρμόζει.¶
  Ας τα βάλουμε σε κάποια τάξη τα πράγματα. Ούτε μονόπαντα γέρνουμε
 ούτε απαλλάσσουμε την Κυβέρνηση. Εγώ δεν είπα, ούτε ισχυρίζομαι κάτι τέτοιο -θα ήταν και απόλυτο- ότι η Ευρωπαϊκή 'Ενωση παίρνει από το χεράκι τις κυβερνήσεις των χωρών της και λέει "έτσι θα κάνετε". Βάζει όμως τους άξονες, κάνει τους δείκτες.¶
 Ξέρετε πολύ καλά και σεις κι εγώ, κύριε Υπουργέ, ότι υπάρχουν κυρίαρχες σκέψεις στην Ευρωπαϊκή 'Ενωση, που λένε ότι η παιδεία έχει μεγάλο κόστος, η κοινωνική ασφάλιση έχει μεγάλο κόστος. Είναι βαρίδια στον ανταγωνισμό κλπ. Παίρνουν λοιπόν μέτρα γενικής κατεύθυνσης, όπως τη Λευκή Βίβλο κλπ., τα οποία εσείς έρχεστε να υλοποιήσετε. Αυτή είναι όλη η υπόθεση.¶
 Μου είπατε κάποια στοιχεία. Ξέρετε ποια είναι τα αιτήματα και του κόμματός μας αλλά και του κινήματος, σχετικά με τα ποσά που πρέπει να διατεθούν για την παιδεία. Δεν θα σταθώ σε αυτό, ούτε ποτέ ισχυρίστηκα εγώ ή κάποιος από μας ότι ο Υφυπουργός κ. Ανθόπουλος είναι σε θέση να γνωρίζει με λεπτομέρειες όλη την οργανωτική κατάσταση των σχολείων. Θα ήταν μάλλον υπερβολή κάτι τέτοιο.¶¶
Κάνουμε μια έκκληση. Κοιτάξτε αν στο Βελβετό, αν στην Καλλιθέα
υπάρχουν στραβά. Θα έλεγα ότι οι μηχανισμοί του Υπουργείου θα έπρεπε ήδη να κινηθούν, μήπως κάπου έγινε κάτι λάθος. Συμβαίνουν αυτά. Είναι αδύνατον να τα φτιάξω όλα όπως θέλω εγώ ή όπως θέλει κάποιος άλλος. Πάντα θα υπάρχουν ατέλειες και αδυναμίες. Ωστόσο μερικές χοντράδες δεν πρέπει να γίνουν. Από την άποψη αυτή το Υπουργείο πρέπει να είναι σε κινητικότητα, να έχει μια ανησυχία γι αυτά τα πράγματα.¶
 Δεν απαντήσατε σε ένα ερώτημα, που νομίζω ότι είναι κρίσιμο. 'Εμμεσα βέβαια το βάζουμε στην ερώτηση, αλλά χρειάζεται απάντηση. Μήπως με αυτά τα μέτρα που παίρνονται, τα οργανωτικά κλπ., προκύψει θέμα απολύσεων καθηγητών, δασκάλων;¶
 Σε αυτό θα πρέπει να δώσει μια απάντηση το Υπουργείο, για να ξέρουν και οι άνθρωποι, γιατί καμιά φορά ερμηνεύοντας τη γενική πολιτική λένε "με πιάνουν και μένα τα σκάγια, απολύομαι". Δώστε λοιπόν μια απάντηση.¶ 
 ΠΡΟΕΔΡΕΥΩΝ (Παναγιώτης Ν. Κρητικός) : Ο κύριος Υφυπουργός έχει το
λόγο.¶
  ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων) : Οφείλω να ομολογήσω για το συνάδελφο ότι και εκεί που δεν ξέρει ακριβώς τι συμβαίνει, διαισθάνεται τι πρέπει να συμβεί.¶
 Πράγματι, έχουμε αποκεντρώσει το σύστημα, όχι για να απεμπολήσουμε ευθύνες, αλλά για να λειτουργήσει αποδοτικότερα και ποιοτικότερα, όπως τονίσατε. Γι' αυτό ακριβώς οι προτάσεις για συγχωνεύσεις, καταργήσεις, μεταβολές κλπ. προέρχονται από κάτω. Δηλαδή, γίνεται πρόταση από τον προϊστάμενο της Νομαρχιακής Αυτοδιοίκησης στο νομαρχιακό συμβούλιο, το νομαρχιακό συμβούλιο, έχοντας βέβαια και τη γνώμη των δημάρχων, σκέπτεται και αποφασίζει να προτείνει ή να μην προτείνει κατάργηση, συγχώνευση ή μεταβολή και στη συνέχεια το Υπουργείο Παιδείας εγκρίνει.¶
 ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής) : 'Εχω την
εγκύκλιο εδώ.¶
  ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων) : Και αν δεν έχω απαντήσει στις συγκεκριμένες ερωτήσεις για συγκεκριμένα σχολεία, αυτό οφείλεται στο ότι δεν πρόλαβαν ακόμη να μας στείλουν κάποιες εισηγήσεις, διότι πρέπει να ολοκληρωθεί αυτή η διαδικασία.¶
  Σε αυτό συμφωνούμε και επαναλαμβάνω ότι ο στόχος μας δεν είναι να πετύχουμε μια δήθεν ορθολογική κατανομή του εκπαιδευτικού προσωπικού, γιατί σήμερα πάρα πολλά σχολεία έχουν γίνει πολυπολιτισμικά σχολειά, ακόμη και αν δεν είναι χαρακτηρισμένα ως διαπολιτισμικά σχολειά.¶ 
Ξέρουμε τα προβλήματα, ξέρουμε ότι χρειάζονται ειδικές τάξεις,
παραπάνω δάσκαλοι, αλλά εμείς σπρώχνουμε τους πάντες σε αυτό που 
διαφοροποιεί τώρα την επαρχία από το κέντρο. Γιατί να υπάρχει το ολοήμερο μόνο στην Αθήνα, τη Θεσσαλονίκη, τα μεγάλα αστικά κέντρα και να μην απολαμβάνει και το παιδί του αγρότη, του εργαζόμενου της επαρχίας, τα αγαθά ενός ολοκληρωμένου εκπαιδευτικού προγράμματος με τους απαιτούμενους εκπαιδευτικούς;¶
 Κοιτάξτε, όμως, όταν καταργείται μια σχολική ομάδα και συγχωνεύεται με μία άλλη, δεν χάνεται η θέση για τον εκπαιδευτικό. Ο εκπαιδευτικός πηγαίνει κάπου αλλού και προφανώς εδώ θα προστίθεται στο νέο σχολείο το οποίο θα προκύπτει. Δεν έχουμε καμία αντίρρηση με αυτό το σχέδιο.¶
 Το δε άλλο θέμα της διπλοβάρδιας δεν το λύνουμε με τέτοιες μεθοδεύσεις. Εκεί το λύνουμε με μια επιτάχυνση ενός στεγαστικού προγράμματος που βρίσκεται σε εξέλιξη. 'Ισως τώρα ο χρόνος να είναι συντομότερος για την ολοκλήρωσή του και λόγω των σεισμών, που έγιναν στην Αττική και εννοώ τη Β' Περιφέρεια εδώ, και το υπόλοιπο Αττικής.¶
  Κλείνω λέγοντας ότι η Ευρωπαϊκή 'Ενωση δείχνει το δρόμο για
περισσότερες επενδύσεις στο χώρο της παιδείας, μόνο που εκείνη έχει άνεση να τις κάνει όσο θέλει να τις κάνει. Διότι εμείς έχουμε και κάποιες αμυντικές δαπάνες, τις οποίες δεν έχουν τα άλλα κράτη - μέλη της Ευρωπαϊκής 'Ενωσης. Ωστόσο, μέσα στα τελευταία χρόνια πετύχαμε έναν υπερδιπλασιασμό των δαπανών για την παιδεία, που αποδεικνύει ότι εμείς όχι μόνο ακολουθούμε το δρόμο αυτόν, αλλά επιδιώκουμε να βγούμε και πρώτοι σε αυτόν το δρόμο.¶
  ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής):  Περισσότερα ΤΕΕ θέλει. Ειδικευμένους εργάτες!¶
 ΠΡΟΕΔΡΕΥΩΝ (Παναγιώτης Ν. Κρητικός):  Θα παρακαλέσω να μη γίνεται
διάλογος εν περιθωρίω.¶
Κύριοι συνάδελφοι, εισερχόμαστε στις επίκαιρες ερωτήσεις πρώτου
κύκλου:¶
Πρώτη επίκαιρη ερώτηση είναι η με αριθμό 600/7.2.2000 του Βουλευτή
του Πανελληνίου Σοσιαλιστικού Κινήματος κ. Εμμανουήλ Μπεντενιώτη προς τους Υπουργούς Ανάπτυξης, Εμπορικής Ναυτιλίας, σχετικά με την μονοπωλιακή εκμετάλλευση της θαλάσσιας γραμμής του Αργοσαρωνικού.¶
 Η επίκαιρη ερώτηση του κ. Μπεντενιώτη έχει ως εξής:¶
"'Οπως προκύπτει από διαμαρτυρίες φορέων και δημοσιεύματα τοπικών
Μέσων Μαζικής Ενημέρωσης, δημιουργείται πλέον ένα μονοπώλιο εκμετάλλευσης της θαλάσσιας γραμμής του Αργοσαρωνικού.¶
Και όπως υποστηρίζεται, τα αποτελέσματα αυτής της μονοπώλησης είναι
τόσο η αύξηση του κόστους των ναύλων με διάφορες μεθόδους όσο και η κατάργηση των δρομολογίων με επίκληση το μετεωρολογικό δελτίο.¶
 'Οπως, σε αυτά τα αποτελέσματα υπογραμμίζεται, ακόμα ότι πολύ σύντομα θα προστεθούν οι αυξήσεις στο κόστος μεταφοράς στα καταναλωτικά αγαθά, στα υλικά κατασκευών αλλά και η μείωση του τουρισμού.¶
Ενώ στο μεταξύ αναμένονται μειώσεις των θέσεων εργασίας τόσο των
ναυτικών όσο και των ναυτικών πρακτόρων.¶
Σε δημοσίευμα τοπικής εφημερίδας μάλιστα διαβάζουμε ότι "το ΥΕΝ
παραμένει αδιάφορο για την προστασία του επιβατηγού κοινού". "¶
 Ερωτάται ο κύριος Υπουργός:¶
 Ποια είναι η θέση της Κυβέρνησης σε αυτά τα μονοπώλια που δημιουργούνται, για να εκμεταλλευτούν χώρους παροχής υπηρεσιών που έχουν σχέση με κοινωνικά αγαθά".¶¶
 Ο Υπουργός Εμπορικής Ναυτιλίας κ. Σουμάκης έχει το λόγο.¶
  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Κύριοι συνάδελφοι, θα ήθελα να ξεκαθαρίσω από την αρχή ότι όλα αυτά, τα οποία αναφέρονται στην ερώτηση του κυρίου συναδέλφου σε σχέση με δημοσιεύματα και άλλου είδους πληροφορίες, είναι παντελώς ψευδή. Αντιθέτως, η κατάσταση που έχει δημιουργηθεί είναι τελείως διαφορετική -επί τα βελτίω- απ' αυτήν που ίσχυε μέχρι χθες. Ο καθένας μπορεί να γράφει ό,τι θέλει.¶
Εγώ προκάλεσα και μια σύσκεψη στις 4 Φεβρουαρίου στην Αίγινα,
καλώντας δημάρχους, νομάρχες, φορείς σε μια ανοικτή διαδικασία, για να δούμε όλα αυτά τα περιβόητα δημοσιεύματα.¶
 Τι ισχύει στην πράξη: Η κατάσταση στο Σαρωνικό μ' αυτήν που ήταν μέχρι χθες είναι 100% βελτιωμένη. Υπάρχει μια αύξηση δρομολογίων 40%, στα δε κλειστού τύπου κατά 100%. Αρκεί να σας πω ότι στην Αίγινα την εξυπηρετούσε μέχρι πέρσι ένα πλοίο κλειστού τύπου και φέτος υπάρχουν τρία κλειστού τύπου.¶
 Δεύτερον, δεν υπάρχει καμία μείωση θέσεων εργασίας. Αντίθετα, μπορώ να σας πω ότι είναι αυξημένες. Πώς είναι δυνατό να υπάρξει μείωση θέσεων εργασίας, αφού τα πλοία είναι τα ίδια, ίσως και περισσότερα.¶
 Τρίτον, τα δρομολόγια είναι πολύ περισσότερα απ' αυτά που ίσχυαν την προηγούμενη περίοδο.¶
 Σε όλα αυτά δεν υπάρχει καμία αύξηση κόστους των ναύλων. Αντίθετα, αυξήθηκαν οι εκπτώσεις και μάλιστα με νομιμότατο τρόπο, διότι αυτοί που έχασαν κάτι ήταν κάτι τζαμπατζήδες. Διάφοροι τύποι στην Αίγινα ή στον Πειραιά μοίραζαν δωρεάν εισιτήρια, προσπαθώντας οι εταιρείες μεταξύ τους να δημιουργήσουν μια εικόνα για παράδειγμα φιλολαϊκή. Και εμείς παλεύουμε για τη μείωση του πληθωρισμού. Αντιλαμβάνεσθε ότι η καταγραφή των πραγματικών εκπτώσεων πρέπει να είναι πάνω στο τραπέζι και όχι κάτω από το τραπέζι.¶
 Υπάρχουν νόμιμες εκπτώσεις και για τις μονές διαδρομές και για τις μετ'επιστροφής. Υπάρχει αύξηση του ποσοστού των εκπτώσεων. Υπάρχει καλύτερη, αν θέλετε, διαχείριση του στόλου τους  σε ό,τι αφορά το
 Σαρωνικό, έτσι ώστε να πάμε σε μία παράταση δρομολογίων και από τον Πειραιά προς την Αίγινα και από την Αίγινα προς τον Πειραιά. Θα υπάρξει άμεσα διανυκτέρευση "flying dolphin" στην Αίγινα και αυτό ήταν αίτημα πολλών δεκαετιών, προκειμένου να ανταποκριθεί σε ένα έκτακτο γεγονός, σε 
μια αρρώστια, σε ένα ατύχημα, κατά τη διάρκεια της νύχτας στην Αίγινα.     Είναι τόσο βελτιωμένη η κατάσταση, που δεν συγκρίνεται με το χθες.¶
 Να ξεκαθαρίσω κάτι. Δεν υπάρχει λογική μονοπωλίου στη ναυτιλία. Θα έπρεπε να το ξέρετε αυτό, διότι το κράτος έχει τη δυνατότητα να παρέμβει ανά πάσα στιγμή και στο ναύλο και να δώσει άδειες σκοπιμότητας. Στη ναυτιλία δεν ισχύει μονοπωλιακός χαρακτήρας ή αντίληψη που ισχύει στο εμπόριο γενικότερα. Τη στιγμή που το κράτος έχει τη δυνατότητα να
 παρέμβει ανά πάσα στιγμή, εάν πρόκειται να αντιμετωπίσει ή να βρεθεί μπροστά σε μονοπωλιακές λογικές ή καταστάσεις. Το κράτος έχει την ευθύνη να αντιμετωπίσει, εφόσον χρειαστεί, την όποια κατάσταση, παρ'όλο που υπάρχουν και άλλες εταιρείες που δρομολογούνται στο Σαρωνικό και δεν είναι μόνο μία εταιρεία.¶
 Και κάτι άλλο. Η κατάσταση στην ακτοπλοϊα, δεν ήταν καθόλου ρόδινη.     Πάρα πολλοί χρωστούσαν στις τράπεζες, με κίνδυνο να γίνει κραχ σε όλο το σύστημα. Παράλληλα σήμερα υπάρχουν κεφάλαια και μέσω του χρηματιστηρίου,
 τα οποία βελτιώνουν και την ποιότητα των πλοίων. Ο τουρισμός δεν είναι μόνο αριθμός πλοίων, είναι και τι πλοία διαθέτεις. Νομίζω ότι και σε αυτήν την κατεύθυνση τα πλοία στον Αργοσαρωνικό, όπως και σε όλη την Ελλάδα, αναβαθμίζονται σημαντικά.¶
 ΠΡΟΕΔΡΕΥΩΝ (Παναγιώτης Ν. Κρητικός):  Ο κ. Μπεντενιώτης έχει το λόγο.¶  
ΜΑΝΩΛΗΣ ΜΠΕΝΤΕΝΙΩΤΗΣ:  Κύριε Πρόεδρε, πώς μπορεί να είναι παντελώς
ψευδή τα στοιχεία της επίκαιρης ερώτησης, που αναφέρονται σε δημοσιεύματα του περιφερειακού Τύπου, όταν όλες οι εφημερίδες έχουν ασχοληθεί με το θέμα. Μάλιστα το "Σαρωνικό βήμα" έχει πρωτοσέλιδο δημοσίευμα.¶
  'Εχουμε ήδη έντονες διαμαρτυρίες και κινητοποιήσεις, κύριε Υπουργέ.             'Αλλωστε αυτών των εντόνων διαμαρτυριών και κινητοποιήσεων αφορμή ήταν η
συγκέντρωση που κάνατε στην Αίγινα. Τα έγγραφα, που έχουμε πάρει από
τις κινήσεις των πολιτών, από τις ενώσεις των επιβατηγών που
 δημιουργούνται, βάζουν το μεγάλο πρόβλημα που αρχίζει να γίνει χιονοστιβάδα. Και είναι η μονοπώληση της γραμμής η οποία απειλεί -θα επαναλάβω αυτά που αναφέρω στην ερώτησή μου- το υψηλό  κόστος μεταφοράς των προϊόντων. 'Ηδη έχουν καταργηθεί οι οποιεσδήποτε εκπτώσεις. 'Ηδη δημιουργείται πρόβλημα και ανησυχία σε σχέση με τα δρομολόγια.¶
 Εάν είναι έτσι τα πράγματα, όπως τα αποτυπώσατε και καταγράφηκαν στα Πρακτικά, θα έχουμε την άποψη της κοινής γνώμης που θα ελέγχει τη λειτουργία και τη συμπεριφορά μας απέναντι στα κοινωνικά αγαθά, που είμαστε υποχρεωμένοι ως ευνομούμενη πολιτεία να διαθέτουμε.¶
 Εκείνο που θέλω να υπογραμμίσω είναι η έντονη ανησυχία, η αγωνία και το άγχος που επικρατεί σε όλον τον Αργοσαρωνικό, όχι μόνο στην Αίγινα, στο Αγκίστρι, στον Πόρο, στην 'Υδρα, στις Σπέτσες αλλά και στην Τροιζηνία, σε σχέση με το μονοπωλιακό καθεστώς που πραγματικά οδηγούμαστε.¶
 Σας ευχαριστώ.¶
  ΠΡΟΕΔΡΕΥΩΝ (Παναγιώτης Ν. Κρητικός):  Ο κύριος Υπουργός έχει το λόγο.¶ 
 ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας):  Θα επαναλάβω για
ακόμα μία φορά, ίσως δεν το κατάλαβε ο κύριος συνάδελφος, ότι στη
ναυτιλία δεν μπορεί να υπάρξει μονοπωλιακό καθεστώς, γιατί το παιχνίδι είναι πάντα ανοιχτό. Αυτό είναι δεδομένο.¶
 Δεύτερον, στη ναυτιλία υπάρχει άμεσος παρεμβατισμός του κράτους και στην άδεια σκοπιμότητας και στα δρομολόγια και στο ναυτολόγιο και στο ναύλο. Αυτό πρέπει να το καταλάβετε, δεν μπορεί να γίνει. 'Εχει τον
έλεγχο και τη δυνατότητα παρέμβασης το κράτος.¶
Τα όσα κατέθεσα, κύριε συνάδελφε, είναι πραγματικότητα και όλοι θα τα
παρακολουθήσουμε και ως Βουλευτής και ως Υπουργός και ως πολίτης.¶
  ΜΑΝΩΛΗΣ ΜΠΕΝΤΕΝΙΩΤΗΣ:  'Οχι παντελώς ψευδή τα δημοσιεύματα!¶
  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας):  Είναι παντελώς ψευδή. Κανένας στη σύσκεψη αυτή, κύριε συνάδελφε, και νομίζω ότι παραπλανηθήκατε από αυτό, μου αναφέρατε το "Σαρωνικό βήμα"...¶ 
 ΜΑΝΩΛΗΣ ΜΠΕΝΤΕΝΙΩΤΗΣ:  Είχε πρωτοσέλιδο.¶¶
   ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας):  Το "Σαρωνικό βήμα" θα βγει αύριο, λοιπόν, και θα λέει ότι η κατάσταση είναι έτσι όπως τη
λέει ο Σουμάκης. Είναι αυτό επίπεδο κουβέντας για να το φέρουμε εδώ; Επειδή το είπε το "Σαρωνικό βήμα", αυτόματα αυτό εσείς...¶
   ΜΑΝΩΛΗΣ ΜΠΕΝΤΕΝΙΩΤΗΣ:  Και άλλες τοπικές εφημερίδες.¶
  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας):  Θα μπορούσατε να με πάρετε ένα τηλέφωνο, κύριε συνάδελφε -στον Πειραιά εκλέγεσθε- να μου
πείτε "κύριε Υπουργέ, τι γίνεται εδώ;".¶
Ειλικρινά σας λέω, αυτά, τα οποία είπα, ισχύουν. Η αναβάθμιση των
συγκοινωνιακών υπηρεσιών στο Σαρωνικό είναι γεγονός.¶
Σε ό,τι αφορά την έκπτωση που είπατε για τα φορτηγά, υπάρχει έκπτωση
20% με απαλλαγή του οδηγού κ.ο.κ. Απλά η έκπτωση είναι νόμιμη τώρα. Παλιά γινόταν μεταξύ φορτηγατζήδων και εταιρειών. Τώρα, ο λόγος για τον οποίον το έκαναν, δεν νομίζω ότι τιμά κανέναν εδώ μέσα. Υπάρχει όμως έκπτωση.  Γι'αυτό πρέπει να σας διαβεβαιώσω ότι αυτά είναι καταγεγραμμένα, δεν
είναι κάποια πράγματα έτσι στον αέρα, που ήλθα εγώ να πω και θα παρακολουθήσουμε -συμφωνώ σε αυτό- ό,τι στρέβλωση γίνει. Αλλά όσα δημοσιεύθηκαν και απ'όποιους κινήθηκαν αυτά, γιατί υπάρχουν και πολιτικοί λόγοι, μη γελιόμαστε,...¶
  ΜΑΝΩΛΗΣ ΜΠΕΝΤΕΝΙΩΤΗΣ : 'Αρα, δεν είναι παντελώς ψευδή τα δημοσιεύματα.¶  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Παντελώς ψευδή είναι
και σας διαβεβαιώνω κατηγορηματικά ότι όλα όσα ο Τύπος έγραψε, είναι παντελώς ψευδή.¶
 ΜΑΝΩΛΗΣ ΜΠΕΝΤΕΝΙΩΤΗΣ : Μα, είπατε ότι τα δημοσιεύματα είναι ψευδή, όχι
τα αναφερόμενα στα δημοσιεύματα.¶
  ΠΡΟΕΔΡΕΥΩΝ (Παναγιώτης Ν. Κρητικός) : Παρακαλώ, να μη γίνεται διάλογος.¶
 ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Για τα δημοσιεύματα
μιλάω, δεν είπα για σας. Είπα ότι εσείς πήρατε τα δημοσιεύματα και τα καταθέσατε.¶
  ΜΑΝΩΛΗΣ ΜΠΕΝΤΕΝΙΩΤΗΣ : 'Αρα, υπάρχουν δημοσιεύματα.¶
 ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Βεβαίως υπάρχουν.  
  ΜΑΝΩΛΗΣ ΜΠΕΝΤΕΝΙΩΤΗΣ : 'Ετσι μπράβο.¶
  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Και είπα, τα δημοσιεύματα είναι ψευδή στο σύνολό τους. Εγώ κάλεσα και τις εφημερίδες
 στη σύσκεψη αυτή. Τίποτα δεν είπαν, παρά μόνο κάποια απαγορευτικά, τα οποία δημιουργήθηκαν το Δεκέμβρη και μάλιστα επαναλαμβανόμενα λόγω κακών καιρικών συνθηκών, όπως είχε όλη η Ελλάδα, παρ'όλα αυτά η Αίγινα δεν έμεινε ποτέ χωρίς συγκοινωνία.¶
  ΠΡΟΕΔΡΕΥΩΝ (Παναγιώτης Ν. Κρητικός) : Θα παρακαλέσω να ολοκληρώσετε, κύριε Υπουργέ.¶
  ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας) : Μην αγωνιάτε, λοιπόν, κύριε συνάδελφε. Πιστεύω ότι -επειδή είμαστε και στην ίδια περιφέρεια- έχω και εγώ κάθε έννομο συμφέρον, αν θέλετε και λογική, να θέλω να βελτιώσω και όχι να υποβαθμίσω τις συγκοινωνίες. Να είστε σίγουρος ότι τις αναβαθμίσαμε σημαντικότατα και ευτυχώς που πήγαμε σε συνεργασίες τέτοιες, γιατί έτσι θα μπορέσουν να βελτιωθούν τα πλοία και να μπουν και καινούρια πλοία στο Σαρωνικό, που το έχει ανάγκη ο τουρισμός και τα νησιά.¶
 ΠΡΟΕΔΡΕΥΩΝ (Παναγιώτης Ν. Κρητικός) : Είναι αγωνίες Αργοσαρωνικού
αυτές!¶
 Μετά τον Αργοσαρωνικό, να περάσουμε στα προβλήματα των Κυθήρων και Αντικυθήρων, βεβαίως όχι της αρμοδιότητος του κυρίου Υπουργού Εμπορικής Ναυτιλίας αλλά του κυρίου Υπουργού Μεταφορών και Επικοινωνιών.¶
 Δεύτερη είναι η με αριθμό 593/3.2.2000 επίκαιρη ερώτηση του Βουλευτή
της Νέας Δημοκρατίας κ. Βασιλείου Μιχαλολιάκου προς τον Υπουργό Μεταφορών και Επικοινωνιών, σχετικά με τη ρύθμιση της χρέωσης των τηλεφωνικών
κλήσεων στα Κύθηρα-Αντικύθηρα.¶
 ΜΑΝΩΛΗΣ ΜΠΕΝΤΕΝΙΩΤΗΣ : Την οποία προσυπογράφω και εγώ, κύριε Πρόεδρε.¶  ΠΡΟΕΔΡΕΥΩΝ (Παναγιώτης Ν. Κρητικός) : Ωραία!¶
 Η επίκαιρη ερώτηση του κυρίου συναδέλφου έχει ως εξής:¶
 "Ως γνωστόν, τα Κύθηρα και τα Αντικύθηρα, αν και βρίσκονται σε μεγάλη απόσταση από την Αθήνα και τον Πειραιά, υπάγονται στο Νόμο Αττικής. Παρά τούτο όμως και τα δύο νησιά εξαιρέθηκαν από τη νέα ρύθμιση του ΟΤΕ,
 σύμφωνα με την οποία όλες οι εντός του ιδίου νομού κλήσεις θα έχουν αστική χρέωση.¶
 Μετά από συζήτηση που διεξήχθη στη Βουλή το Νοέμβριο 1999 γι'αυτό το θέμα, ο Υφυπουργός Επικοινωνιών κ. Σαλαγιάννης δήλωσε ενώπιον της Εθνικής
Αντιπροσωπείας ότι όταν η τεχνολογία και η ψηφιοποίηση του δικτύου των Κυθήρων το επιτρέψουν, θα χρεώνονται και οι κλήσεις των Κυθηρίων και των Αντικυθηρίων ως αστικές.¶
 Σύμφωνα με πληροφορίες, η ψηφιοποίηση του τηλεφωνικού δικτύου των Κυθήρων ολοκληρώθηκε, οπότε καθίσταται δυνατή η άμεση εφαρμογή του ως άνω μέτρου του ΟΤΕ, ώστε να αρθεί η υφιστάμενη αδικία.¶
 Ο κύριος Υπουργός ερωτάται: πότε θα ενταχθούν τα Κύθηρα και τα Αντικύθηρα στο νέο σύστημα χρέωσης των τηλεφωνικών συνδιαλέξεων, που εφαρμόζει ο ΟΤΕ εντός νομού για την υπόλοιπη χώρα ήδη από την 22α Νοεμβρίου 1999;"¶
 Ο Υφυπουργός Μεταφορών και Επικοινωνιών κ. Νίκος Σαλαγιάννης έχει το λόγο.¶
  ΝΙΚΟΛΑΟΣ ΣΑΛΑΓΙΑΝΝΗΣ (Υφυπουργός Μεταφορών και Επικοινωνιών) : Κύριε Πρόεδρε, πράγματι και ο συνάδελφος κ. Μιχαλολιάκος και κ. Μπεντενιώτης βάζουν ένα υπαρκτό θέμα και μάλιστα σοβαρό για μια περιοχή. Να διευκρινίσω όμως ότι δεν εξαιρέθηκαν τα Κύθηρα και τα Αντικύθηρα, απλά η όλη ρύθμιση, που έκανε ο ΟΤΕ, ακουμπούσε πάνω σε μια πραγματικότητα. Στα κομβικά κέντρα που είναι σε κάθε νομό και με βάση αυτά έγινε η ρύθμιση.  Τα Κύθηρα και τα Αντικύθηρα έχουν μια ιδιαιτερότητα στο σύστημα εκεί. Τα τερματικά κέντρα συνδέονται με το κομβικό κέντρο της Λακωνίας και ισχύει και για τα νησιά αυτά η ρύθμιση που έκανε ο ΟΤΕ. 'Ολες οι κλήσεις που πάνε από τα Κύθηρα και τα Αντικύθηρα στη Λακωνία και αυτές χρεώνονται μια αστική μονάδα.¶
 Επειδή, όμως, ανήκουν διοικητικά στο νομό, ασφαλώς υπάρχει ένα μείζον θέμα. Είχα τότε δεσμευθεί και το επαναλαμβάνω και σήμερα ότι όταν η ψηφιακοποίηση των κέντρων το επιτρέψει, θα ρυθμίσουμε το θέμα. Μου λέτε στην επίκαιρη ερώτησή σας ότι έχει ολοκληρωθεί. Εγώ λέω ότι δεν έχει ολοκληρωθεί ακόμη, όμως είναι πολύ κοντά η ολοκλήρωσή της.¶
 'Oταν τελειώσουν οι διαδικασίες της αλλαγής που πρέπει να κάνουμε, θα ισχύσει και για τα Κύθηρα και τα Αντικύθηρα ό,τι ισχύει στην υπόλοιπη Ελλάδα.¶
 Επιβεβαιώνω τη θέση μου ότι πολύ σύντομα -και θα σας ενημερώσω πότε θα είναι αυτό το σύντομα, για να μη δεσμευτώ χρονικά, γιατί μπορεί αυτό να μη μου βγει, πάντως πολύ σύντομα- θα έχει λήξει το θέμα.¶
  ΠΡΟΕΔΡΕΥΩΝ (Παναγιώτης Ν. Κρητικός):  Ο κ. Μιχαλολιάκος έχει το λόγο.¶  ΒΑΣΙΛΕΙΟΣ ΜΙΧΑΛΟΛΙΑΚΟΣ:  Κύριε Πρόεδρε, είναι σαφές ότι θα προτιμούσα
συγκεκριμένη δέσμευση. Είναι σαφές ότι κάποτε θα πρέπει να φθάσουμε ως πολιτεία να μπορούμε να έχουμε συγκεκριμένα χρονοδιαγράμματα.¶
 ΠΡΟΕΔΡΕΥΩΝ (Παναγιώτης Ν. Κρητικός):  Πάντως ήταν σύντομος ο κύριος
Υφυπουργός. Φοβήθηκε τη χρέωση!¶
  ΒΑΣΙΛΕΙΟΣ ΜΙΧΑΛΟΛΙΑΚΟΣ:  Το λέει και η λαϊκή παροιμία "από ολότελα καλή και η Παναγιώταινα". 'Εστω και αργά. Είναι φανερό ότι δεν μπορεί να προκύπτει στην πράξη αυτή η τρομακτική αδικία. Είναι φανερό ότι τα απομακρυσμένα νησιά έχουν την ανάγκη της στήριξης και όχι της απομόνωσης.  Και είναι φανερό ότι συμπίπτουν οι απόψεις όλων των φορέων του Νομού Πειραιά και όλων των Βουλευτών όλων των παρατάξεων και επίσης είχε πρωτοστατήσει από άποψη χρονική ο Μανώλης Μπεντενιώτης, Βουλευτής της κυβερνώσης παράταξης.¶
Η ερώτηση δεν είχε να κάνει με αμφισβήτηση του ενδιαφέροντος αλλά με
καθυστέρηση υλοποίησης του καθήκοντος. Και στην πολιτική η αποτελεσματικότητα κρίνεται. Αλλά με αφορμή αυτή την ερώτηση θέλω να σας
 πω και για άλλες καθυστερήσεις, που υπάρχουν, υλοποίησης του καθήκοντος στα Αντικύθηρα. Δεν υπάρχουν καρτοτηλέφωνα εδώ και χρόνια και δεν μπορεί να λέμε ότι θα στηρίξουμε τη ζωή στα Αντικύθηρα χωρίς κάποιες στοιχειώδεις υποδομές, που έχουν να κάνουν και με την εξυπηρέτηση του επισκέπτη. Δεν υπάρχουν τηλεφωνικές γραμμές στα Αντικύθηρα. Τα περισσότερα τηλέφωνα που υπάρχουν είναι κρατικής υποστάσεως. Υπάρχουν συνοικισμοί χωρίς ηλεκτρικό ρεύμα.¶
Θέλω, λοιπόν, με αυτό το μήνυμα -μαζί με τη δέσμευση σας ότι πολύ
σύντομα θα χρεώνονται και οι τηλεφωνικές συνδιαλέξεις των Κυθήρων και των Αντικυθήρων ως αστικές μονάδες- να μας φέρετε σε μια άλλη ευκαιρία κάποια συγκεκριμένη χρονική δέσμευση ανταπόκρισης σ' αυτό το καθήκον. Δεν μπορεί να μιλάμε σοβαρά ότι μπορεί να υπάρχει ζωή στον 21ο αιώνα χωρίς ηλεκτρικό ρεύμα. Και, βεβαίως, πού οφείλεται το γεγονός ότι δεν υπάρχουν τηλεφωνικές συνδέσεις και δεν υπάρχουν καρτοτηλέφωνα. Είναι αμέλεια, είναι συστηματική πολιτική μη άσκησης καθήκοντος σε μη ανταποδοτικές
 υπηρεσίες; Σαφώς δεν πρόκειται πολύ σύντομα τα Αντικύθηρα να μας αποσβέσουν τις επενδύσεις που θα κάνουμε, αλλά είναι θέμα μιας πολιτικής που έχει να κάνει και με την εθνική συνοχή και με την κοινωνική συνοχή.¶ 
 ΠΡΟΕΔΡΕΥΩΝ (Παναγιώτης Ν. Κρητικός):  Ο κύριος Υφυπουργός έχει το
λόγο.¶
  ΝΙΚΟΛΑΟΣ ΣΑΛΑΓΙΑΝΝΗΣ (Υφυπουργός Μεταφορών και Επικοινωνιών):  Επειδή ο κ. Μιχαλολιάκος γενίκευσε το θέμα και πιστεύω ότι δεν έχει δίκιο, θα πω δυο κουβέντες μόνο. 'Οχι μόνο δεν υπάρχει καθυστέρηση, υπάρχει εντατικοποίηση των διαδικασίων ψηφιακοποίησης των κέντρων. 'Οταν εντοπίσαμε το πρόβλημα με τον κ. Μπεντενιώτη, που έθεσε το αίτημα στη Βουλή, έδωσα αμέσως εντολή να ψηφιακοποιηθεί το κέντρο. Δεν είναι μια διαδικασία που την κάνεις με μια απόφαση. Είναι ολόκληρη εργασία. Λοιπόν, η εργασία ολοκληρώνεται, δεν υπάρχει καμία καθυστέρηση, καμία παράλειψη καθήκοντος. 'Ο,τι είπα, θα ισχύσει.¶
 Δεύτερον, πιστεύω ότι είστε, κύριε Μιχαλολιάκο, γνώστης των
πραγμάτων. Τα τελευταία χρόνια ο ΟΤΕ έχει κάνει μια φοβερή προσπάθεια
 -και το πέτυχε- να μην υπάρχουν καθυστερήσεις. Θα έλεγα ότι είναι πρωτοφανές το γεγονός μια υπηρεσία κοινής ωφέλειας, πραγματικά, να βλέπει όχι συνδρομητή αλλά πελάτη. Και αυτό έχει μεγάλη σημασία. Αν υπάρχουν -και σας το λέω τώρα- περιοχές που έχουν πρόβλημα τηλεφωνιοδότησης, παρακαλώ να φέρετε στο γραφείο μου τα στοιχεία.¶
 ΜΑΝΩΛΗΣ ΜΠΕΝΤΕΝΙΩΤΗΣ:  Δεσμευθείτε ότι μέσα στο Φλεβάρη θα έχει
ολοκληρωθεί.¶
  ΝΙΚΟΛΑΟΣ ΣΑΛΑΓΙΑΝΝΗΣ (Υφυπουργός Μεταφορών και Επικοινωνιών):  Διαβεβαιώνω το ταχύτερο δυνατό ότι θα γίνει, μπορεί να είναι και μέσα σε λίγες μέρες, αλλά επειδή σέβομαι εσάς, σέβομαι και τον εαυτό μου, δεν δίνω ακριβή ημερομηνία.¶
  ΠΡΟΕΔΡΕΥΩΝ (Παναγιώτης Ν. Κρητικός):  Τρίτη είναι η με αριθμό 610/7.2.2000 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Εμπορικής Ναυτιλίας, Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στη Ναυπηγοεπισκευαστική Ζώνη κλπ.¶
 Η επίκαιρη ερώτηση έχει ως εξής:¶
 "'Ενας ακόμη εργάτης της Ναυπηγοεπισκευαστικής Ζώνης, ο Αλβανός Βασίλης Πάνος, που εργαζόταν στο "ΑΡΚΑΔΙΑ Ι" στο ναυπηγείο του Διαμαντή στην Κυνοσούρα Σαλαμίνας, πλήρωσε με τη ζωή του την ασυδοσία των εργοδοτών και την εγκληματική αδιαφορία της Κυβέρνησης.¶
 Οι ευθύνες που βαραίνουν την Κυβέρνηση είναι σοβαρότατες, αφού παρά τα επανειλημμένα ατυχήματα στη Ναυπηγοεπισκευαστική Ζώνη, πολλά από τα οποία είναι θανατηφόρα, δεν παίρνει συγκεκριμένα μέτρα για την εφαρμογή των αναγκαίων συνθηκών υγιεινής και ασφάλειας στη Ζώνη. Τα σωματεία επιπλέον καταγγέλλουν, ότι αν και έχουν καταθέσει συγκεκριμένα στοιχεία για τη λειτουργία και τη δραστηριότητα του συγκεκριμένου γραφείου Χημικού Ναυτιλίας που έδωσε το πιστοποιητικό γκας-φρι και γι'αυτό το πλοίο, μέχρι σήμερα δεν έχει παρθεί κανένα μέτρο από τη μεριά της Κυβέρνησης.¶ 
Ερωτώνται οι κύριοι Υπουργοί, εάν επιτέλους θα πάρουν μέτρα και ποια,
για την προστασία των εργαζόμενων στη Ναυπηγοεπισκευαστική Ζώνη."¶
 Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο.¶
  ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων) : Κύριε Πρόεδρε, ορισμένες φορές διαπιστώνουμε μία πλήρη διάσταση μεταξύ των κάποιων ερωτήσεων των κυρίων συναδέλφων και της πραγματικότητας. Δεν ξέρω εάν ο κ. Αγγουράκης ερώτησε τα σωματεία της Ναυπηγοεπισκευαστικής Ζώνης γύρω από τα θέματα προστασίας των εργαζομένων. Εγώ θα του δώσω κάποια στοιχεία, για να δούμε εάν αυτό το "επιτέλους θα πάρουν μέτρα και ποια" ανταποκρίνεται στοιχειωδώς στην πραγματικότητα.¶¶
 Εχουμε δύο μικτές επιτροπές με τη συμμετοχή των εργαζομένων, οι οποίες καθημερινά δραστηριοποιούνται, η μία στο Πέραμα-Σαλαμίνα και η δεύτερη στην περιοχή Πειραιά-Δραπετσώνα-Κερατσίνι. Πρόεδροι είναι οι τεχνικοί επιθεωρητές των ΚΕΠΕΚ Πειραιά και Νοτίου Αιγαίου. Στις επιτροπές συμμετέχουν εκπρόσωποι των εργαζομένων. Μέσα στο 1999 οι μικτές αυτές επιτροπές έκαναν ελέγχους σε πεντακόσια ενενήντα τρία πλοία. Ελέγξανε χίλιες πεντακόσιες πενήντα τέσσερις επιχειρήσεις, έκαναν είκοσι τέσσερις μηνύσεις και έβαλαν είκοσι επτά πρόστιμα μέσα σε μία χρονιά.¶
 Λοιπόν, όσον αφορά το συγκεκριμένο πλοίο, περιμένουμε τώρα την έκθεση
του ΚΕΠΕΚ, γιατί έχει αρχίσει ήδη με εντολή μας η ολοκλήρωση της έρευνας των επιθεωρητών.¶ ¶
 Σας γνωρίζουμε, όμως, ότι υπεύθυνος φορέας για την έκδοση αλλά και τις άδειες των χημικών ναυτιλίας, που έχουν την αρμοδιότητα να κάνουν ελέγχους γκας-φρι στα πλοία, είναι το Γενικό Χημείο του Κράτους. Εμείς ενημερώσαμε το Γενικό Χημείο του Κράτους, ώστε να προβεί στις σχετικές κατά την αρμοδιότητά του ενέργειες, πέρα από τους ελέγχους τους οποίους δώσαμε εντολή να γίνουν και επί των οποίων περιμένουμε τα αποτελέσματα.  Λοιπόν, αυτή είναι η κατάσταση. Θέλω όμως να θυμίσω ότι όταν έχουμε κάνει εκατοντάδες ελέγχους, έχουμε επιβάλει δεκάδες μηνύσεις και πρόστιμα, δεν δέχομαι -και λογικό είναι να μην το δεχόμαστε- την αναφορά, εάν επιτέλους θα πάρουμε μέτρα για την προστασία των εργαζομένων.¶
'Οσον αφορά το συγκεκριμένο πλοίο, απάντησα. Σας ευχαριστώ.¶
  ΠΡΟΕΔΡΕΥΩΝ (Παναγιώτης Ν. Κρητικός) : Κυρίες και κύριοι συνάδελφοι, από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και τέσσερις συνοδοί καθηγητές από το 2ο Γυμνάσιο Νέου Ηρακλείου Αττικής.¶
 Τους καλωσορίζουμε στο Κοινοβούλιο.¶
(Χειροκροτήματα απ'όλες τις πτέρυγες) ¶
 Το λόγο έχει ο κ. Αγγουράκης, στον οποίον ευχόμαστε και χρόνια πολλά για την ονομαστική του εορτή.¶
  ΧΑΡΑΛΑΜΠΟΣ ΑΓΓΟΥΡΑΚΗΣ : Ευχαριστώ πάρα πολύ, κύριε Πρόεδρε, να είστε καλά.¶
  ΟΛΟΙ ΟΙ ΒΟΥΛΕΥΤΕΣ : Χρόνια πολλά.¶
  ΧΑΡΑΛΑΜΠΟΣ ΑΓΓΟΥΡΑΚΗΣ : Ευχαριστώ πολύ.¶
  Κύριε Πρόεδρε, ακούσαμε μία περίεργη απάντηση από τον κύριο Υπουργό.            Του καταγγείλαμε ένα νέο θάνατο και μάλιστα στο ίδιο σημείο στη
Ναυπηγοεπισκευαστική Ζώνη σε μικρό χρονικό διάστημα. Θυμίζω ότι ένα παρόμοιο περιστατικό είχε γίνει στις 19 του Δεκέμβρη του 1999 και ούτε λίγο ούτε πολύ ο κύριος Υπουργός μας είπε τα εξής δύο πράγματα: 'Οτι εάν γίνουν ατυχήματα, γι'αυτά φταίνε οι επιθεωρήσεις στις οποίες συμμετέχουν οι εργαζόμενοι, άρα φταίνε οι εργαζόμενοι. Και, εν πάση περιπτώσει, τι είναι αυτά που μας λέτε εσείς; Τα σωματεία λένε άλλα πράγματα.¶
 Κύριε Πρόεδρε, η ερώτησή μου βασίστηκε σε δύο έγγραφα των σωματείων της Ναυπηγοεπισκευαστικής Ζώνης, το ένα στις 4 του Φλεβάρη και το άλλο στις 19 του Δεκεμβρίου, όπως σας είπα.¶
Για το τραγικό συμβάν στις 3 του Φλεβάρη ο κύριος Υπουργός θα
γνωρίζει ότι  υπήρχε η εικοσιτετράωρη απεργία στη Ναυπηγοεπισκευαστική Ζώνη, όπως επίσης τουλάχιστον, ο Γενικός Γραμματέας του Υπουργείου Εμπορικής Ναυτιλίας δέχθηκε ότι  υπάρχει σοβαρό πρόβλημα με το συγκεκριμένο γραφείο που δίνει τα γκας-φρι, το οποίο συγκεκριμένο γραφείο ευθύνεται και για το προηγούμενο θανατηφόρο ατύχημα. Μάλιστα υπήρχε δέσμευση του κυρίου Γενικού Γραμματέα ότι θα αφαιρεθεί η άδεια από τους κυρίους αυτούς. Και σήμερα ο καθ'ύλην αρμόδιος θα έλεγα Υπουργός, με την έννοια της προστασίας των εργαζομένων, μας λέει άλλα πράγματα.¶
Νομίζω ότι είναι δικαιολογημένο και το ύφος και το περιεχόμενο της
ερώτησης. ¶
 Πρέπει να σημειώσω ότι η Κυβέρνηση κάνει πίσω από τη δέσμευση -αν μη τι άλλο- να αφαιρέσει την άδεια από το συγκεκριμένο γραφείο, γιατί -ξαναλέω- για δεύτερη φορά έχει ευθύνη για θανατηφόρο συμβάν. ¶
 Και, εν πάση περιπτώσει, δεν μπορούμε να συνεχίζουμε έτσι, κύριε Υπουργέ, να μας λέτε τη μία φορά ότι φταίνε οι επιθεωρήσεις εργασίας, διότι δεν είναι επαρκώς στελεχωμένες, την άλλη φορά να μας λέτε ότι δεν είναι δική σας ευθύνη, αλλά ευθύνη της επιθεώρησης εργασίας στη Ναυπηγοεπισκευαστική ή, τώρα, ότι είναι θέμα του Γενικού Χημείου του Κράτους. Μα, αυτό είναι το πρόβλημα και γι'αυτό σας καταγγέλλουμε.¶
Ενώ με βάση το νόμο έχετε τη δυνατότητα και εσείς και το Υπουργείο
Εμπορικής Ναυτιλίας να αφαιρέσετε την άδεια, δεν το κάνετε ούτε προσωρινά. Και όχι μόνο αυτό, αλλά είχαν συλλάβει τους τρεις υπευθύνους, το γραφείο, τον πλοίαρχο και τον υπεύθυνο του συνεργείου και μετά τους άφησαν ελεύθερους. Δεν μπορεί να συνεχιστεί αυτή η κατάσταση, κύριε Υπουργέ.¶
 Τι θέλω να σας πω δηλαδή; Δεν φτάνει το ότι έχουν τους χαμηλότερους μισθούς στην Ευρωπαϊκή 'Ενωση; Δεν φτάνει το ότι έχει φθάσει πια στα όρια αυτή η υπόθεση; Τι θα κάνετε επιτέλους; Εσείς θεωρείτε ότι είναι μία
 λογική κατάσταση με τους χιλιάδες ελέγχους στους οποίους αναφερθήκατε;¶ Ευχαριστώ, κύριε Πρόεδρε.¶
 ΠΡΟΕΔΡΕΥΩΝ (Παναγιώτης Ν. Κρητικός):  Ο κύριος Υπουργός έχει το λόγο.¶  
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, εξακολουθώ να μην καταλαβαίνω τι λέει ο κύριος συνάδελφος και πού απευθύνει την ερώτηση. Μου απηύθυνε μία ερώτηση σε σχέση με τους ελέγχους. Αυτή την αρμοδιότητα έχω. Του είπα τι έχει γίνει με τους ελέγχους. Είναι πρωτοφανής ο αριθμός των ελέγχων που έγιναν και με τη συμμετοχή των ίδιων των εργαζομένων. Δεν υπάρχει τίποτα που να μην έχει ελεχθεί. Μιλώ για πεντακόσια ενενήντα τρία πλοία, για χίλιες πεντακόσιες πενήντα τέσσερις επιχειρήσεις οι οποίες ελέχθηκαν. Ποια είναι, δηλαδή, η ευθύνη της Κυβέρνησης από εκεί και πέρα, τουλάχιστον του Υπουργείου Εργασίας; ¶
 ΧΑΡΑΛΑΜΠΟΣ ΑΓΓΟΥΡΑΚΗΣ:  Να αφαιρέσετε την άδεια από το συγκεκριμένο
γραφείο.¶
 ΠΡΟΕΔΡΕΥΩΝ (Παναγιώτης Ν. Κρητικός):  Μη διακόπτετε, κύριε συνάδελφε.¶ 
 ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Να προσέχετε που απευθύνετε την ερώτηση, κύριε συνάδελφε. 'Οταν
απευθύνεστε στο Υπουργείο Εργασίας, θα απαντώ εκ μέρους του Υπουργείου Εργασίας. Εάν θέλετε να την απευθύνετε στο Υπουργείο που έχει το Γενικό Χημείο του Κράτους, να απευθύνετε αλλού την ερώτηση. Δεν μπορούμε να γενικεύουμε τις ερωτήσεις και να τις απευθύνουμε στο Υπουργείο Εργασίας. Υπάρχει μία τάση από πολλούς συναδέλφους, να βάζουν το Υπουργείο Εργασίας μέσα. 'Οσον αφορά την ευθύνη του Υπουργείου Εργασίας, θα απαντώ σε σχέση
 με την ευθύνη του Υπουργείου Εργασίας. ¶
Και τολμώ να πω ότι σε σχέση με τους ελέγχους, οι οποίοι γίνονται
πλέον μετά την ίδρυση του ΣΕΠΕ, είναι πρωτοφανείς σε αριθμό. Είναι λογικό να είμαστε αρκετά ευχαριστημένοι, όχι γιατί υπάρχουν προβλήματα -διότι θα υπάρχουν προβλήματα σε μία τέτοια Ζώνη, με το είδος της δουλειάς που γίνεται- αλλά γιατί έχουμε πολλαπλασιάσει τους ελέγχους, γιατί έχουμε προσπαθήσει να μειώσουμε τα ατυχήματα, γιατί έχουμε υποβάλει μηνύσεις, γιατί έχουμε επιβάλει πρόστιμα, γιατί μετέχουν οι εργαζόμενοι σε όλη αυτήν τη διαδικασία, που μέχρι πριν από μερικά χρόνια δεν γινόταν.¶
 Είναι δυνατόν, λοιπόν, να απευθυνόμαστε στο Υπουργείο Εργασίας και να
λέμε τι θα γίνει επιτέλους;¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Σε ποιον να απευθυνόμαστε; ¶
 ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Αν θέλετε να απευθύνετε αλλού την ερώτηση, μπορείτε να την απευθύνετε, διότι δεν το γνωρίζω.¶
 'Οσον αφορά εμένα, απαντώ, αυτή είναι η απάντηση και ό,τι ώρα θέλετε, ελάτε να πάμε μαζί κάτω, να μετάσχουμε μαζί στις επιτροπές, οι οποίες κάνουν τους ελέγχους, για να δείτε και τι ακριβώς γίνεται.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Μπορείτε να μου πείτε πότε θα γίνει το επόμενο θανατηφόρο;¶
 ΠΡΟΕΔΡΕΥΩΝ (Παναγιώτης Ν. Κρητικός):  Κύριε Αγγουράκη, σας παρακαλώ.¶ Τέταρτη είναι η με αριθμό 604/7.2.2000 επίκαιρη ερώτηση του Βουλευτή
του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων προστασίας των μακροχρόνια ανέργων. ¶
 Η επίκαιρη ερώτηση του κ. Αποστόλου έχει ως εξής:¶
 "Στην ετήσια έκθεσή της για την απασχόληση η Ευρωπαϊκή Επιτροπή υπολογίζει ότι στη χώρα μας οι άνεργοι, που έχουν μείνει περισσότερο από ένα χρόνο μακριά από την παρααγωγική διαδικασία, ξεπερνούν τους
διακόσιους πενήντα χιλιάδες. Αν δε σε αυτούς προστεθούν και οι κάτω των είκοσι εννέα ετών άνεργοι νέοι, που μέχρι σήμερα δεν έχουν εργαστεί και βρίσκονται εκτός στατιστικών στοιχείων, τότε το πρόβλημα γίνεται οξύτερο.¶ 
Επειδή το πρόβλημα της προστασίας των μακροχρόνια ανέργων έχει πάρει
τραγικές κοινωνικές διαστάσεις και επί της ουσίας δεν υπάρχει καμία πρόβλεψη για την αντιμετώπισή του, τα δε μέτρα που εφαρμόστηκαν μέχρι σήμερα απέτυχαν οικτρά:¶
 Ερωτάται ο κύριος Υπουργός:¶
Τι συγκεκριμένα μέτρα -και όχι προεκλογικού χαρακτήρα υποσχέσεις- θα
πάρει η Κυβέρνηση για την προστασία των μακροχρόνια ανέργων;"¶
Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει
και πάλι το λόγο.¶
 ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
 Κύριε Πρόεδρε, φαίνεται ότι ο κύριος συνάδελφος έχει καταλάβει ότι θα ξαναείμαστε κυβέρνηση, διότι μου απευθύνει ένα ερώτημα για μακρόχρονα μέτρα πολιτικής, που μάλλον ξέρει πολύ καλά σε ποια κυβέρνηση το απευθύνει και σε ποιο κόμμα το απευθύνει ως κυβέρνηση. Χαίρομαι γι'αυτό, αλλά βεβαίως θα μπορούσα να του πω ότι, πράγματι, είναι ένα πάρα πολύ σημαντικό θέμα αυτό που θίγει και χωρεί μιας μεγάλης απάντησης και μιας μεγάλης συζήτησης.¶
 Θα προτιμούσα να γίνει με τη μορφή επερώτησης ίσως, γιατί απαιτεί άνεση χρόνου και όχι τον ασφυκτικό χρόνο μιας επίκαιρης ερώτησης. Αυτή είναι η πρώτη παρατήρηση που θέλω να κάνω.¶
 Θέλω να πω στον κύριο συνάδελφο ότι τα πράγματα δεν είναι όπως τα παρουσιάζει. Ποια μέτρα συγκεκριμένα "απέτυχαν οικτρά"; Τα στοιχεία του ΟΑΕΔ, που ουδείς μπορεί να αμφισβητήσει, το 1999 σαράντα μια χιλιάδες διακόσιοι άνεργοι πήραν τα προγράμματα του ΟΑΕΔ και βρήκαν εργασία ή άνοιξαν δική τους δουλειά. Επίσης, το 1999 σαράντα εννέα χιλιάδες άνεργοι πέρασαν από τα προγράμματα κατάρτισης του ΟΑΕΔ και άλλες είκοσι χιλιάδες άνεργοι περίπου από τα προγράμματα κατάρτισης του Ευρωπαϊκού Κοινωνικού Ταμείου, για να αποκτήσουν πρόσθετες δεξιότητες και να μπορούν να είναι πιο κοντά στην ένταξή τους στην παραγωγική διαδικασία.¶
 Το πρόγραμμα "ξανά στη δουλειά", που απευθύνεται στους μακροχρόνια ανέργους, απέδωσε σε σημαντικό βαθμό. Σαφώς μπορεί να βελτιωθεί. Σαφώς μας ενδιαφέρει να δούμε με ποιον τρόπο μπορεί να αντιμετωπιστεί το μείζον θέμα της μακροχρόνιας ανεργίας.¶
 'Εχουμε το εθνικό σχέδιο δράσης για την απασχόληση. 'Εχουμε συγκεκριμένη στρατηγική, με την οποία φιλοδοξούμε μέσα στην επόμενη τετραετία να δημιουργήσουμε τριακόσιες χιλιάδες θέσεις εργασίας, να βοηθήσουμε τριακόσιες χιλιάδες ανέργους να μπουν στην παραγωγή και να δώσουμε προγράμματα ανάπτυξης της δεξιότητάς τους σε άλλους εξακόσιους χιλιάδες περίπου ανέργους και εργαζομένους, γιατί πρέπει να μεριμνούμε και για τους εργαζομένους, ώστε να μπορούν να παραμένουν στην παραγωγική διαδικασία.¶
 'Εχουμε ένα πρόγραμμα μαμούθ, χρηματοδοτούμενο από το Ευρωπαϊκό Κοινωνικό Ταμείο, που αφορά ενιακόσιους πενήντα χιλιάδες ανθρώπους -εργαζομένους και ανέργους- και το κόστος χρηματοδότησής του αγγίζει το ένα τρισεκατομμύριο δραχμές. Αυτά δεν είναι λόγια προεκλογικού χαρακτήρα, αλλά περιλαμβάνονται στο Γ' Κοινοτικό Πλαίσιο Στήριξης. Οι πόροι έχουν εξασφαλιστεί, υπάρχουν, το εθνικό σχέδιο δράσης για την απασχόληση έχει κατατεθεί και μπορεί να κριθεί. 'Ολα είναι καθαρά, είναι εμφανή, γνωρίζουμε σε ποιο δρόμο βαδίζουμε. Χαίρομαι που μας ρωτάτε για τη συνέχεια.¶
 Ευχαριστώ.¶
 ΠΡΟΕΔΡΕΥΩΝ (Παναγιώτης Ν. Κρητικός):  Ο κ. Αποστόλου έχει το λόγο.¶  
ΕΥΑΓΓΕΛΟΣ ΑΠΟΣΤΟΛΟΥ:  Κύριε Υπουργέ, αν πάτε στις εκλογές
παρουσιάζοντας τα επιτεύγματά σας στον τομέα αντιμετώπισης της ανεργίας, του τεράστιου αυτού κοινωνικού προβλήματος, πολύ φοβάμαι ότι η χαρά σας θα μείνει μισή.¶
  ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):  Σε μας απευθύνεστε.¶
  ΕΥΑΓΓΕΛΟΣ ΑΠΟΣΤΟΛΟΥ:  Η πραγματικότητα που βιώνει ο 'Ελληνας πολίτης είναι εντελώς διαφορετική. 'Ολα τα προγράμματα κατάρτισης, τα μέτρα που πήρατε απέτυχαν. Αυτό δεν το λέμε μόνο εμείς. Η ίδια η Ευρωπαϊκή 'Ενωση στην ετήσια έκθεσή της για την απασχόληση συμπεριλαμβάνει και την Ελλάδα στις χώρες που δεν αντιμετώπισαν σωστά το πρόβλημα της ανεργίας.¶
 Αν αναλογιστούμε, κύριε Υπουργέ, ότι έχουμε την επιδότηση ανεργίας ένα χρόνο, τουλάχιστον το 60% των σημερινών ανέργων δεν ξέρει τι θα κάνει μετά τον ένα χρόνο. Τρέχει, είτε για να πάρει ένα βοήθημα ελεημοσύνης από τον ΟΑΕΔ είτε για να μπει σε κάποιο πρόγραμμα επανακατάρτισης.¶
 Εγώ θα σας πω το εξής. 'Εχει γεμίσει η βορειοκεντρική Εύβοια από ηλεκτρολόγους και υδραυλικούς που έχουν παρακολουθήσει τα διάφορα προγράμματα. Πού θα βρουν όμως δουλειά αυτοί; Αυτή είναι η ουσία. Αυτή την ώρα υπάρχει και το τεράστιο πρόβλημα με εξήντα χιλιάδες ηλικιωμένους, οι οποίοι δεν έχουν τις προϋποθέσεις για να πάρουν σύνταξη όταν συμπληρώσουν το όριο ηλικίας.¶
 Κύριε Υπουργέ, οι εργαζόμενοι υπό απόλυση της "ΒΙΟΜΑΓΝ" αυτήν την ώρα διαδηλώνουν στα διόδια του Σχηματαρίου, γιατί βλέπουν τους συμπατριώτες τους που είναι άνεργοι και τρέχουν από εδώ και από εκεί για να
εξασφαλίσουν τη στοιχειώδη διαβίωσή τους και πιστεύουν ότι θα έχουν την ίδια τύχη με αυτούς.¶
  ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):  Δεν λέει αυτό η ερώτησή σας.¶
  ΕΥΑΓΓΕΛΟΣ ΑΠΟΣΤΟΛΟΥ:  Εμείς σας καταθέσαμε συγκεκριμένη πρόταση και αφήστε τα προεκλογικά τερτίπια για την αντιμετώπιση της μακροχρόνιας ανεργίας, επιμήκυνση της επιδότησης ανεργίας. Εσείς όμως την απορρίψατε και τώρα μιλάτε για επιτυχίες στο συγκεκριμένο τομέα.¶
 Δεν έχετε αντιληφθεί ότι πίσω από  κάθε μακροχρόνια άνεργο κρύβεται μία προσωπική και οικογενειακή τραγωδία. Στη βορειοκεντρική Εύβοια όταν πεθαίνει ένας γέρος, στην οικογένεια προστίθεται και θλίψη από την απώλεια της σύνταξης. Αυτό εσείς δεν μπορέσατε μέχρι σήμερα να το αντιληφθείτε.¶
  ΠΡΟΕΔΡΕΥΩΝ (Παναγιώτης Ν. Κρητικός):  Ο κύριος Υπουργός έχει το λόγο.¶ 
 ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, δεν ξέρω αν ο κύριος συνάδελφος έχει αντιληφθεί τι
 σημαίνει επίκαιρη ερώτηση. Αν μας έκανε επίκαιρη ερώτηση για τη "ΒΙΟΜΑΓΝ", που είναι πράγματι ένα επίκαιρο θέμα, θα του απαντούσα πλήρως με τα απαραίτητα στοιχεία τα οποία υπάρχουν.¶
 Ο κύριος συνάδελφος έκανε γενικότερη αναφορά και μας ζήτησε να μην πάρουμε μέτρα προεκλογικού χαρακτήρα, αλλά μέτρα μόνιμα και σταθερά για την προστασία των μακροχρόνια ανέργων.¶
 Θα τα πάρουμε. Εμείς θα είμαστε Κυβέρνηση. Χαίρομαι που το αναγνωρίζει. Αυτό γράφει στην ερώτησή του τουλάχιστον. Το ανέλυσα και ποια είναι και στη βάση ποιας στρατηγικής;¶
 Το πρόβλημα της μακροχρόνιας ανεργίας είναι πράγματι πολύ σοβαρό.  Ξέρουμε πώς θα το αντιμετωπίσουμε. Καλό θα είναι και τα πολιτικά κόμματα, κατά τη γνώμη μου, να έρθουν, να τοποθετηθούν στα συγκεκριμένα μέτρα που παίρνουμε και όχι να επικαλούνται μόνο την περιφέρειά τους τελευταία στιγμή και ουσιαστικά να μετατρέπουν μία επίκαιρη ερώτηση γενικού χαρακτήρα σε μία επίκαιρη ερώτηση για άλλο θέμα.¶
(Στο σημείο αυτό την Προεδρική 'Εδρα καταλαμβάνει ο Δ'Αντιπρόεδρος
της Βουλής κ.  ΝΙΚΟΛΑΟΣ ΚΑΤΣΑΡΟΣ )¶
 Αν θέλετε, για τη "ΒΙΟΜΑΓΝ", κάντε μας μία επίκαιρη ερώτηση για να συζητήσουμε γι'αυτήν. Να είσθε βέβαιος ότι απαντήσεις θα υπάρχουν. Από εκεί και πέρα δεν είναι σωστό να αξιοποιούμε το θεσμό αυτό για να κάνουμε γενικότερες προεκλογικές αναφορές. Δεν είσθε λιγότερο ευαίσθητος από εμάς. Αυτό πρέπει να το καταλάβουμε καλά. 'Ολοι έχουμε ευαισθησία και σε όλους αρμόζει να ενώσουμε τις δυνάμεις μας, για να κάνουμε αυτές τις πολιτικές.¶
 ΠΡΟΕΔΡΕΥΩΝ (Νικόλαος Κατσαρός):  Θα προταχθεί η πέμπτη με αριθμό
596/4-2-2000 επίκαιρη ερώτηση δεύτερου κύκλου του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εργασίας και Κοινωνικών Ασφαλίσεων, σχετικά με την καθυστέρηση χορήγησης της πράσινης κάρτας στους αλλοδαπούς κλπ.¶
  Η ερώτηση του κ. Δημαρά έχει ως εξής:¶
 "Παρατηρείται υπερβολική καθυστέρηση, η οποία υπερβαίνει τον ένα χρόνο, για τη χορήγηση της πράσινης κάρτας χιλιάδων αλλοδαπών που βρίσκονται στη χώρα μας, οι οποίοι βρίσκονται σε καθεστώς ομηρίας της γραφειοκρατικής κρατικής νομενκλατούρας της πατρίδας μας, συντηρώντας ανοικτό ένα τεράστιο κοινωνικό και πολιτικό θέμα. Η χορήγηση της κάρτας αυτής έχει ανατεθεί σε τοπικές επιτροπές, των οποίων προεδρεύει
πρωτοδίκης και σύμφωνα με πληροφορίες μας δεν συγκαλούνται, γιατί δεν ανταποκρίνονται οι επικεφαλής, οι οποίοι έχουν αναλάβει τη σύγκλισή τους.¶ 
Ερωτάται ο κύριος Υπουργός:¶
Πώς σκέπτεται η Κυβέρνηση να αντιμετωπίσει αυτό το τεράστιο θέμα;"¶
 Ο Υφυπουργός κ. Πρωτόπαπας έχει το λόγο.¶
  ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):  Κύριε Πρόεδρε, έχουν συσταθεί μέχρι τώρα που μιλάμε εκατόν ενενήντα οκτώ επιτροπές σε όλη την Ελλάδα, οι οποίες έχουν περάσει περίπου εκατόν πέντε χιλιάδες αιτήσεις, έχει ολοκληρωθεί, δηλαδή, η εξέταση εκατόν πέντε χιλιάδων αιτήσεων για πράσινες κάρτες, από τις οποίες οι εκατόν δύο χιλιάδες οκτακόσιες δώδεκα έχουν δοθεί. Υπάρχουν εκατόν δύο χιλιάδες οκτακόσιες δώδεκα θετικές αποφάσεις μέχρι αυτήν τη στιγμή, ενώ υπάρχουν περίπου δύο χιλιάδες απορριπτικές αποφάσεις. ¶
Υπήρχε πρόβλημα με τους προέδρους των δικαστηρίων, γι'αυτό και
 τροποποιήσαμε το νόμο. Θυμίζω στον κύριο συναδελφο ότι στο άρθρο 20 του ν.2736/99 υπάρχει η δυνατότητα να τοποθετηθούν πρόεδροι και ανώτεροι υπάλληλοι του Υπουργείου Εργασίας και Κοινωνικών Ασφαλίσεων ή των οργανισμών του και όχι αποκλειστικά δικαστικοί, όπως ήταν μέχρι τότε.  Μετά από αυτήν την τροποποίηση έγιναν ακόμη εκατόν είκοσι πέντε επιτροπές. Δηλαδή συστήθηκαν εκατόν είκοσι πέντε ακόμη επιτροπές χωρίς την παρουσία δικαστικών, οι οποίες δουλεύουν, ώστε να ολοκληρωθεί αυτό το τεράστιο έργο.¶
 Εάν πάντως έχετε στοιχεία -γιατί εγώ δεν έχω- για καθυστέρηση συγκεκριμένων επιτροπών, με χαρά μου να τα παραλάβω και να σας απαντήσω 
αμέσως φροντίζοντας αν υπάρχει το οποιοδήποτε πρόβλημα, να αποκατασταθεί. Θα σας παρακαλούσα, εάν τα έχετε, να μας τα δώσετε, ώστε να μας βοηθήσετε προς αυτήν την κατεύθυνση.¶
  ΠΡΟΕΔΡΕΥΩΝ (Νικόλαος Κατσαρός):  Ο κ. Δημαράς έχει το λόγο.¶
  ΙΩΑΝΝΗΣ ΔΗΜΑΡΑΣ:  Κύριε Πρόεδρε, ως έχω καθήκον και υποχρέωση,
μεταφέρω κραυγή αγωνίας και των άμεσα ενδιαφερόμενων αλλά και των διοικητικών υπαλλήλων, οι οποίοι έχουν επιφορτισθεί της ευθύνης να δοθεί λύση στο τεράστιο θέμα της χορήγησης των πράσινων καρτών, που δεν έχει δημιουργήσει μόνο και κοινωνικά προβλήματα, αλλά έχει δημιουργήσει προβλήματα, όπως γνωρίζετε πάρα πολύ καλά, κύριε Υπουργέ, και στο Υπουργείο Δημόσιας Τάξης.¶
Επικοινώνησα με το διοικητή του ΟΑΕΔ. 'Οταν τον ρώτησα αν θα τους
 βοηθήσω, αν φέρω το θέμα στη Βουλή, μου απήντησε "ναι, θα μας βοηθήσετε".       Διότι έχουν συσταθεί τοπικές επιτροπές με επικεφαλής κάποιον πρωτοδίκη
στην περιφέρεια, οι οποίες όμως δεν συγκαλούνται από τον πρωτοδίκη.¶
 Και έχει δημιουργηθεί ένα τεράστιο πρόβλημα. Και ενώ θα μπορούσαν να είχαν ερευνηθεί περισσότερα ζητήματα  σχετικά με το θέμα των καρτών, εν τούτοις κωλυσιεργούν, διότι οι πρωτοδίκες δεν συγκαλούν τις επιτροπές. ¶ 
Το δεύτερο είναι ότι υπάρχει μια ειδική επιτροπή, όπου υπάρχει κάποιο
πρόβλημα, για να μελετά το θέμα. Μου είπαν ότι αυτή η ειδική επιτροπή συνεδριάζει σε τακτά μεγάλα χρονικά διαστήματα. Στην ημερίδα, που έγινε πριν από λίγο καιρό στο Υπουργείο Εξωτερικών και την οποία διοργάνωσε το Υπουργείο Εργασίας και στην οποία συμμετείχα,  ετέθησαν αυτά τα ζητήματα και από ανθρώπους οι οποίοι εργάζονται στο Υπουργείο Εργασίας και δεν υπήρξε αντίρρηση, όσον αφορά την προσέγγιση και την καταγραφή και την αδυναμία  που ο διοικητικός μηχανισμός παρουσιάζει σε σχέση με την επίλυση των μεγάλων αυτών ζητημάτων.¶
 Τελειώνοντας θα ήθελα να σας πω ότι απο τις 4.4.1997 ο κ. Μιλτιάδης Παπαϊωάννου εδώ, στη Βουλή των Ελλήνων, σε σχετική ερώτηση του Κομμουνιστικού Κόμματος Ελλάδας, δεσμεύτηκε με την εξής φράση: "Θα δώσουμε άδεια παραμονής χωρίς όρους και αστυνομικές λογικές, που θα ισχύσουν σε πρώτο στάδιο για εννέα έως δώδεκα μήνες".¶
 Από τότε μέχρι σήμερα πέρασαν πολλοί περισσότεροι από τους δώδεκα μήνες, λύση όμως δεν έχει δοθεί.  Εμείς δεν χρησιμοποιούμε ως προεκλογικό πυροτέχνημα  την προσέγγιση του θέματος με την κατάθεση της ερώτησης, αλλά θέλουμε, ειλικρινά, να βοηθήσουμε να λειτουργήσει η περίφημη γραφειοκρατία και ο διοικητικός μηχανισμός.¶
 ΠΡΟΕΔΡΕΥΩΝ (Νικόλαος Κατσαρός):  Ο κύριος Υπουργός έχει το λόγο.¶
  ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):  Απάντησα συγκεκριμένα, κύριε συνάδελφε. Είπα ότι έχουν εξετασθεί εκατόν πέντε χιλιάδες αιτήσεις μέχρι αυτήν τη στιγμή. Στις εκατόν τρεις χιλιάδες έχουμε απαντήσει θετικά και έχει δοθεί πράσινη κάρτα. Δεν είναι λίγο να εξετάσεις εκατόν τρεις χιλιάδες φακέλους. Μιλάμε για τεράστια νούμερα. Θα ήθελα να σας πω  ότι με τις εκατόν ενενήντα οκτώ επιτροπές που έχουμε συστήσει αυτήν τη στιγμή, μετά την τροποίηση του νόμου, ελπίζω ότι το σύνολο των αιτήσεων θα έχει εξετασθεί πάρα πολύ γρήγορα.¶
Εκείνο που πρέπει να γίνει αντιληπτό -και να γίνει αντιληπτό από
όλους- είναι ότι προσπαθεί ένας οργανισμός, ο ΟΑΕΔ, ο οποίος έχει παράλληλα ένα τεράστιο έργο να κάνει, να βγάλει πέρα και το έργο με τις πράσινες κάρτες.  Δεν είναι, λοιπόν, ένα κύριο έργο του ΟΑΕΔ, υπό την έννοια  ότι είναι ένας οργανισμός που συστήθηκε ειδικά προς τούτο. Ο ΟΑΕΔ ανέλαβε να βοηθήσει, έχει ολοκληρώσει το μεγαλύτερο κομμάτι και θα συνεχίσει προς αυτήν την κατεύθυνση.¶
 Αυτό όμως το οποίο θέλω να ξεκαθαρίσω εγώ -και θέλω να το ξεκαθαρίσω
 προς όλους- είναι ότι δεν μπορεί ο ΟΑΕΔ, μετά τη λήξη αυτής της διαδικασίας που θα γίνει γρήγορα, να συνεχίσει να έχει την ευθύνη για την έκδοση των καρτών των αλλοδαπών. Αυτό το θέμα δεν μπορεί πια να είναι του ΟΑΕΔ, δεν μπορεί να είναι πια του Υπουργείου Εργασίας.¶ 
Είναι σαφές ότι η Αστυνομία με την Τοπική Αυτοδιοίκηση θα πρέπει να
κληθούν να αναλάβουν από εκεί και πέρα τις ευθύνες τους. Εμείς κάναμε το 
πρώτο έργο, βάλαμε την τάξη που έπρεπε και θα ολοκληρώσουμε αυτό το έργο.           Από εκεί και πέρα, κάποιοι άλλοι θα πρέπει να παραλάβουν.  ¶
 Ο Οργανισμός Απασχόλησης Εργατικού Δυναμικού έχει ένα άλλο έργο. 
 'Εχει το έργο να γίνει το "Σπίτι του Ανέργου". Και εκεί θα φροντίσει για τη ζεύξη μεταξύ της προσφοράς και της ζήτησης της αγοράς εργασίας, θα φροντίζει να υλοποιήσει τα προγράμματά του, να δώσει ευκαιρία στους ανέργους μας. Δεν είναι, όμως, δουλειά του η έκδοση των καρτών των αλλοδαπών.¶
 Επομένως, ναι, θα τελειώσουμε αυτό το έργο, το οποίο έχουμε αναλάβει και από κει και πέρα η Τοπική Αυτοδίοικηση και η Αστυνομία θα πρέπει να συνεχίσουν.¶
 Ευχαριστώ πολύ.¶
 ΠΡΟΕΔΡΕΥΩΝ (Νικόλαος Κατσαρός):  Επανερχόμαστε στις επίκαιρες
ερωτήσεις πρώτου κύκλου.¶
Πέμπτη είναι η με αριθμό 597/4.2.2000 επίκαιρη ερώτηση του Βουλευτή
του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Γεωργίας, Εσωτερικών, Δημόσιας Διοίκησης και Αποκέντρωσης, σχετικά με την κατασκευή νέου νεκροταφείου στο Δήμο Αχαρνών.¶
 Η επίκαιρη ερώτηση έχει ως εξής:¶
 "Ο Δήμος Αχαρνών τα τελευταία χρόνια παρουσιάζει αλματώδη αύξηση  του πληθυσμού του κυρίως από την εγκατάσταση προσφύγων Ποντίων αλλά και από άλλα μέρη της Ελλάδας.¶
 Αυτό, πέρα από τα όποια άλλα προβλήματα, είχε ως αποτέλεσμα να δημιουργηθεί πρόβλημα  και στην ταφή των νεκρών, αφού το υπάρχον νεκροταφείο είναι πολύ μικρό για να εξυπηρετήσει τις ανάγκες  του Δήμου Αχαρνών.¶
 Ετσι πολλές φορές οι συγγενείς των νεκρών αναγκάζονται να αναζητούν νεκροταφεία σε άλλο δήμο και να παραμένουν οι νεκροί άθαφτοι για μερικές μέρες.¶
Επειδή η ταφή των νεκρών από θρησκευτική, υγειονομική, πολιτιστική
και κοινωνική σκοπιά είναι ένα ιδιαίτερο γεγονός:¶
 Ερωτάται ο κύριος Υπουργός:¶
Τι προτίθεται να πράξει, ώστε να κατασκευασθεί νέο νεκροταφείο στο
Δήμο Αχαρνών, το οποίο να ανταποκρίνεται στις ανάγκες του δήμου".¶
 Ο Υφυπουργός κ. Φλωρίδης έχει το λόγο.¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης):  Κύριε Πρόεδρε, σύμφωνα με τις διατάξεις του Δημοτικού και Κοινοτικού Κώδικα η ίδρυση, η συντήρηση και η λειτουργία των νεκροταφείων ανήκει αποκλειστικά στις αρμοδιότητες της Τοπικής Αυτοδιοίκησης. ¶
 Οι δήμοι και οι κοινότητες οφείλουν να φροντίζουν έγκαιρα να βρίσκουν τους κατάλληλους χώρους, προκειμένου να ιδρύονται νεκροταφεία. 'Εχουν επίσης τη δυνατότητα να προβαίνουν και σε αγορά των χώρων που εντοπίζουν ως κατάλληλους για τη λειτουργία αυτή, όπως επίσης και να απαλλοτριώνουν ακίνητα. ¶
 Τα νεκροταφεία ιδρύονται με απόφαση του δημοτικού συμβουλίου. Εάν ένα υπάρχον νεκροταφείο έχει κορεσθεί, το Συμβούλιο της Επικρατείας έχει κρίνει και οι διατάξεις του ορίζουν ρητά ότι μπορεί να προχωρήσει στην ίδρυση και νέου.¶
 Τώρα έρχομαι στο Δήμο Αχαρνών. Πριν από πέντε χρόνια ο Δήμος Αχαρνών εκπόνησε μία μελέτη για τη δημιουργία ενός νέου νεκροταφείου, προκειμένου να αντιμετωπίσει το οξύ, πράγματι, πρόβλημα που υπάρχει στην περιοχή. Δυστυχώς, όμως, ενώ είχε επιλεγεί ένας χώρος στην περιοχή Λεκάνες, ουδέποτε το δημοτικό συμβούλιο, το οποίο έχει -επαναλαμβάνω- και την αποκλειστική αρμοδιότητα, πήρε μία απόφαση. 'Οπως πάλι προτείνει ο δήμος -αλλά σε μία διαδικασία άτυπη και είναι περίεργο αυτό- υπάρχουν τέσσερις εντοπισμένες περιοχές, όπου θα μπορούσε να δημιουργηθεί κοιμητήριο. Οι τρεις περιοχές είναι: Λεκάνες, Αμυγδαλέζα και το Λουτρό Αγία Σωτήρα.  Ειδικά για το τελευταίο, το οποίο κρίνεται και το πλέον κατάλληλο, έχει ζητηθεί και η τροποποίηση του γενικού πολεοδομικού σχεδίου.¶
 Απ'ό,τι πληροφορηθήκαμε, ο Δήμος Αχαρνών έχει ζητήσει την έγκριση από
το ΥΠΕΧΩΔΕ της τροποποίησης του γενικού πολεοδομικού σχεδίου, για να μπορέσει να δημιουργήσει το νεκροταφείο αυτό.¶
 Επομένως, με όλα όσα έχω πει, δύο πράγματα προκύπτουν. Πρώτον, ότι το ζήτημα της ίδρυσης ενός νεκροταφείου είναι στην αποκλειστική αρμοδιότητα του δημοτικού συμβουλίου -το Υπουργείο Εσωτερικών δεν μπορεί να κάνει τίποτα απολύτως για το ζήτημα αυτό- και, δεύτερον, ότι αν το δημοτικό συμβούλιο πήρε οριστική απόφαση για μία θέση, θα πρέπει να επιμείνει προς το ΥΠΕΧΩΔΕ, προκειμένου να προχωρήσει ταχύτατα η έγκριση του γενικού πολεοδομικού σχεδίου, για να ιδρύσουν το καινούριο νεκροταφείο. Δηλαδή, στην παρούσα περίπτωση, υπογραμμίζω ότι η αρμοδιότητα είναι αποκλειστική, όχι συντρέχουσα. Για το ζήτημα του πού και πώς και τι θα γίνει εκεί, αυτό αφορά αποκλειστικά το δήμο. Εάν υπάρχει εμπλοκή οργάνων της πολιτείας, αυτή μέχρι το σημείο αυτό, που μιλάω, εντοπίζεται στο ΥΠΕΧΩΔΕ για την τροποποίηση του γενικού πολεοδομικού σχεδίου.¶
 Πρέπει, τέλος, να σας πω ότι η λειτουργία των κοιμητηρίων είναι και από τις πλέον προσοδοφόρες για τους δήμους που έχουν τη σχετική ευθύνη.¶ 
Ευχαριστώ πολύ.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Καρατάσος έχει το λόγο.¶  
ΓΕΩΡΓΙΟΣ ΚΑΡΑΤΑΣΟΣ:  Κύριε Πρόεδρε, όσον αφορά τη διαχείριση του
νεκροταφείου, το ξέρουν πολύ καλά ότι πρέπει να την κάνουν οι δήμοι και οι κοινότητες. Δεν είναι όμως αυτό το ερώτημα.¶
 Το ερώτημα είναι το εξής: Το νεκροταφείο του Μενιδίου έχει τελείως κλείσει και καταλαβαίνετε ότι εκεί είναι εκατόν δέκα χιλιάδες κάτοικοι και όχι μόνο, γιατί πηγαίνουν και από τους όμορους δήμους.¶
 Εγώ περίμενα ότι θα έρθει να μου απαντήσει ο Υφυπουργός Γεωργίας κ.  Βρεττός, γιατί πιστεύω ότι το θέμα είναι κτηματικό. Δηλαδή, δεν υπάρχουν χώροι. 'Οταν το είχαμε συζητήσει αυτό, για να γίνει παραχώρηση χώρων από το Υπουργείο Γεωργίας, δεν μας απάντησε. Εκεί απευθυνόταν η ερώτηση και λυπάμαι γιατί δεν ήρθε ο κ. Βρεττός. Εν πάση περιπτώσει, το πρόβλημα είναι πάρα πολύ μεγάλο. Δεν ξέρω, αν είναι από τον 'Αννα στον Καϊάφα που μας πάτε εσείς, δεν φταίω εγώ, φταίει άλλος, αλλά το θέμα πρέπει να λυθεί.  Αν νομίζετε ότι θα λυθεί με τον άλφα ή τον βήτα τρόπο, δεν έχουμε καμία αντίρρηση εμείς. Ξεκινήστε τις διαδικασίες εσείς και θα μας βρείτε μπροστά σας.¶
 'Ενα όμως πρέπει να ξέρετε, ότι στην περιοχή εκεί μένουν πάρα πολλοί Πόντιοι. Αυτοί με ευλάβεια βλέπουν τους νεκρούς και θέλουν οι περισσότεροι να έχουν οικογενειακούς τάφους, όπως και εμείς στα χωριά μας και το πρόβλημα γίνεται οξύτερο. 'Αρα, πρέπει να βρούμε άμεσα με τι τρόπο θα μπορεί να γίνει επέκταση του νεκροταφείου, ώστε να μην υπάρχει αυτό το κοινωνικό πρόβλημα.¶
 Τώρα, εάν θα το λύσετε εσείς ή θα το λύσει το Υπουργείο Γεωργίας ή το ΥΠΕΧΩΔΕ, αυτό δεν ενδιαφέρει τους κατοίκους της περιοχής. Γι'αυτό θα ήθελα και εσείς από τη μεριά σας στη δευτερολογία σας να μας κάνετε μία πρόταση γρήγορη, ώστε να λυθεί αυτό το πρόβλημα.¶
 ΠΡΟΕΔΡΕΥΩΝ (Νικόλαος Κατσαρός):  Ορίστε, κύριε Υφυπουργέ, έχετε το
λόγο.¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης):  Θέλω να ξεκαθαρίσω για μία ακόμα φορά ότι τις ανεπάρκειες των δημάρχων και των δημοτικών συμβουλίων δεν θα τις χρεώνεται καμία κυβέρνηση.¶
   ΓΕΩΡΓΙΟΣ ΚΑΡΑΤΑΣΟΣ:  Κύριε Υφυπουργέ...¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης):  Ξέρω τι σας συνδέει με το συγκεκριμένο δήμαρχο εκεί, αλλά την ανικανότητα και την ανεπάρκεια του συγκεκριμένου δημάρχου δεν θα τη χρεώνεται η Κυβέρνηση. Μπορείτε να τον υποστηρίζετε και να κάνετε ό,τι θέλετε, αλλά να πάτε και να ενημερώσετε τους κατοίκους της περιοχής αυτής ότι αποκλειστικά υπεύθυνος για το ζήτημα αυτό είναι ο δήμαρχος και το δημοτικό του συμβούλιο και κανείς άλλος. Δεν υπάρχει κανείς άλλος σε αυτόν τον τόπο που να έχει ευθύνη για το ζήτημα αυτό. Σας απάντησα με έναν τρόπο, για να μπορέσω να σας κατευθύνω πού θα πρέπει να πάτε, αλλά μη μας ρίχνετε και ευθύνες! Δεν έχουμε καμία δουλειά με το ζήτημα αυτό, κανένα Υπουργείο και καμία κυβέρνηση. Από το 1968 η αρμοδιότητα έχει δοθεί αποκλειστικά στους δήμους. Μην έρχεσθε λοιπόν εδώ, να μας λέτε τα παράπονα των κατοίκων. 'Εχετε εκεί ένα δήμαρχο, που τον υποστηρίξατε και να πάτε να του πείτε να βρει χώρο να κάνει νεκροταφείο και να πάρει επιτέλους απόφαση πού θέλει να το κάνει. Δεν θα χρεωθούμε εμείς την
 ανεπάρκεια του κυρίου εκεί, που τη χρεωθήκαμε και στους σεισμούς!¶  

ΓΕΩΡΓΙΟΣ ΚΑΡΑΤΑΣΟΣ:  'Οταν έχετε δυσκολίες, το μπαλάκι το ρίχνετε στην
Τοπική Αυτοδιοίκηση.¶
  ΠΡΟΕΔΡΕΥΩΝ (Νικόλαος Κατσαρός):  Παρακαλώ!¶
  Επίκαιρες ερωτήσεις δεύτερου κύκλου:¶
 Η πρώτη επίκαιρη ερώτηση με αριθμό 594/4.2.2000 του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη νομιμοποίηση αυθαιρέτων κατοικιών σε μη δασικές εκτάσεις, αναβάλλεται λόγω κωλύματος του κυρίου Υπουργού.¶
Επίσης, η τέταρτη επίκαιρη ερώτηση με αριθμό 603/7.2.2000 της
Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την αύξηση των αποζημιώσεων για τις απαλλοτριώσεις, που έγιναν για τη βελτίωση της Εθνικής Οδού Λάρισας-Κοζάνης, αναβάλλεται λόγω κωλύματος του κυρίου Υπουργού.¶
 Δεύτερη επίκαιρη ερώτηση είναι η με αριθμό 607/7.2.2000 του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την απορρόφηση των κοινοτικών κονδυλίων στους τομείς Υγείας και Πρόνοιας.¶
 Η ερώτηση του κ. Σούρλα έχει ως εξής:¶
 "Μόνο το 40% των πιστώσεων του Β' ΚΠΣ για τους τομείς Υγείας-Πρόνοιας απορροφήθηκαν την εξαετία 1994-1999. Τα εντυπωσιακά αυτά στοιχεία 
κατέθεσε στη Βουλή ο Υπουργός Υγείας μετά την υποβολή σχετικού αιτήματος.  Από αυτά τα στοιχεία προκύπτουν σοβαρές διαπιστώσεις και ανησυχίες. ¶ 
Διαπιστώνεται ότι αδικαιολόγητα πέρασαν έξι χρόνια χωρίς να
προωθηθούν έργα και δράσεις στους ευαίσθητους αυτούς κοινωνικούς τομείς.  Η Κυβέρνηση φαίνεται ανίκανη να αξιοποιήσει τεράστια ποσά από την
Ευρωπαϊκή 'Ενωση και να βελτιώσει τις συνθήκες παροχής υπηρεσιών υγείας-πρόνοιας.¶
Το ποσοστό απορρόφησης αποκαλύπτει κατά τον πλέον αναμφισβήτητο τρόπο
την αποτυχία της κυβερνητικής πολιτικής. Είναι δικαιολογημένες οι
 ανησυχίες για την απώλεια των πιστώσεων που δεν απορροφήθηκαν και που ανέρχονται στο 60% του συνολικού ποσού για τους τομείς αυτούς.¶
 Ερωτάται ο κύριος Υπουργός και παρακαλείται να ενημερώσει τη Βουλή, γιατί δεν απορροφήθηκε το 60% των πιστώσεων στη διάρκεια των έξι ετών και ποιες εγγυήσεις παρέχονται για να μη χαθούν τα ποσά αυτά".¶
 Ο Υφυπουργός Υγείας και Πρόνοιας κ. Φαρμάκης έχει το λόγο.¶
  ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας) : Κύριοι
συνάδελφοι, από τα στοιχεία που έχουμε στη διάθεσή μας στο Υπουργείο Υγείας και Πρόνοιας, και με βάση τα οποία καταρτίστηκε σχετικός πίνακας απορροφήσεων που θα καταθέσω στη Βουλή για την ενημέρωση όλων σας, προκύπτει ότι το περιφερειακό σκέλος του προγράμματος, τα ποσοστά απορροφήσεων μέχρι τις 31.12.1999 ήταν 76,26%. Το πρόγραμμα εξελίσσεται ομαλά και μέχρι τις 31.12.2001, όσο δηλαδή κρατάει η τρέχουσα προγραμματική περίοδος, θα έχει απορροφηθεί το υπόλοιπο ποσό.¶
 Στο εθνικό σκέλος η απορρόφηση ήταν 40,22% μέχρι τις 31.12.1999, αλλά
δεν υπάρχει κανείς λόγος ανησυχίας για την απορρόφηση και του υπόλοιπου
ποσού μέχρι το τέλος της προγραμματικής περιόδου, που πληρώνουμε και
εκτελούμε έργα και που είναι η 31.12.2001, δηλαδή είκοσι μήνες περίπου
από σήμερα.¶
 Εξηγείται γιατί αυτή η απορρόφηση του 40,22% φαίνεται να είναι μικρή.      Γιατί αντιστοιχεί, πρώτον, σε εικόνα πλασματική των απορροφήσεων. 
 Υπάρχουν δηλαδή έργα που έχουν τελειώσει και δεν έχουν γίνει ακόμη οι πληρωμές για διαχειριστικούς λόγους. Αναφέρω για παράδειγμα τα δώδεκα δισεκατομμύρια, όση είναι η αξία της δαπάνης προμήθειας των αεροπορικών μέσων του ΕΚΑΒ που έχει ολοκληρωθεί, αλλά δεν έχουν εκταμιευθεί και συνεπώς δεν συμπεριλαμβάνονται στο ποσοστό του 40,22% της απορρόφισης στο εθνικό σκέλος. Επίσης, γιατί οι απορροφήσεις από χρόνο σε χρόνο παρουσιάζουν συνεχή αύξηση και γιατί ακόμα τα έργα του εθνικού σκέλους είναι έργα μικρής κλίμακας, με μέση διάρκεια κατασκευής από δεκαέξι μέχρι δεκαοχτώ μήνες, που σημαίνει ότι ο χρόνος που απομένει είναι αρκετός για την πλήρη απορρόφηση των πιστώσεων.¶
 Θέλω να σημειώσω, επίσης, για ενημέρωσή σας ότι μέχρι 31.12.1999, που είχε η χώρα αυτό το δικαίωμα, έχει αναληφθεί το σύνολο των νομικών δεσμεύσεων απέναντι στην Κοινότητα για τα έργα του εθνικού και του
 περιφερειακού σκέλους. Η εκτίμησή μας είναι ότι η ολοκλήρωση των έργων θα συντελεστεί μέχρι τις 31.12.2001 και ότι απώλεια πόρων δεν θα υπάρξει. Δεν θα υπάρξει απώλεια ούτε μίας δραχμής.¶
Συνεπώς, οι ανησυχίες του συναδέλφου του κ. Σούρλα, που ήταν και το
θέμα της επίκαιρης ερώτησης, δεν είναι κατά τη γνώμη μας δικαιολογημένες.¶ Θα καταθέσω στα Πρακτικά της Βουλής για την ενημέρωση του ιδίου και
όλων σας σχετικό πίνακα με τις απορροφήσεις του εθνικού και περιφερειακού σκέλους. ¶
 (Στο σημείο αυτό ο Υφυπουργός Υγείας και Πρόνοιας κ. Νικόλαος
Φαρμάκης καταθέτει για τα Πρακτικά τον προαναφερθέντα πίνακα, ο οποίος έχει ως εξής:¶
(Ο σχετικός πίνακας υπάρχει στο τεύχος των Πρακτικών της Βουλής)¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Σούρλας έχει το λόγο.¶  
ΓΕΩΡΓΙΟΣ ΣΟΥΡΛΑΣ:  Ημερομήνια 1-2-2000, υπογραφή Παπαδήμας, Υπουργός
Υγείας. Το αμφισβητείτε; Να σας το δώσω. Λέει, λοιπόν, απορροφήσεις μέχρι τέλους του 1999 για την υγεία - πρόνοια συνολικά εκατόν είκοσι έξι δισεκατομμύρια. Συνολικά, εγκεκριμένες πιστώσεις από το Β' Κοινοτικό Πλαίσιο Στήριξης για τους τομείς αυτής, κύριε Υφυπουργέ, διακόσια ογδόντα δισεκατομμύρια.¶
Από πού συνάγετε εσείς ότι απορροφήθηκαν το 70% ή το 60%; Είναι δικό
σας έγγραφο. Θα παρακαλέσω να δεχθείτε την κατάθεσή μου, κύριε Πρόεδρε, για τα Πρακτικά της Βουλής. Αναφέρει εκατόν είκοσι έξι δισεκατομμύρια εξακόσιες εβδομήντα έξι δραχμές.¶
(Στο σημείο αυτό ο Βουλευτής κ. Γεώργιος Σούρλας καταθέτει για τα
Πρακτικά το προαναφερθέν έγγραφο, το οποίο έχει ως εξής:¶
 "EΛΛΗΝΙΚΗ ΔΗΜΟΚΡΑΤΙΑ¶                    ΕΠΕΙΓΟΝ¶
 ΥΠΟΥΡΓΕΙΟ ΥΓΕΙΑΣ ΚΑΙ ΠΡΟΝΟΙΑΣ¶                  Αθήνα, 1-2-2000¶
 ΤΜΗΜΑ ΝΟΜΟΘΕΤΙΚΟΥ ΣΥΝΤΟΝΙΣΜΟΥ¶                  Αριθ.πρωτ.97¶
 ΚΑΙ ΚΩΔΙΚΟΠΟΙΗΣΗΣ  ΠΡΟΣ: Βουλή των Ελλήνων¶
    Δ/νση Κοινοβουλευτικού Ελέγχου¶
    Τμήμα Α.Κ.Ε.¶
 ΘΕΜΑ: Απάντηση σε Αίτηση Κατάθεσης Εγγράφων Βουλευτή¶
 Απαντώντας στη με αριθ. 668/11.1.2000 αίτησης κατάθεσης εγγράφων που κατατέθηκε στη Βουλή από τον Βουλευτή κ. Γ. Σούρλα σχετικά με τις πραγματοποιηθείσες απορροφήσεως στο Ε.Π. "Yγεία-Πρόνοια", σας πληροφορούμε τα εξής: ¶
 Πραγματοποιηθείσες απορροφήσεις περιόόου 1994 έως 31.12.99:¶
* Υποπρόγραμμα "Yγεία" 29.463.164.446 δρχ. ή ποσοστό 43,63% επί του
συνολικού κόστους του υποπρογράμματος. ¶
 * Υποπρόγραμμα "Πρόνοια" 9.652.225.097 δρχ. ή ποσοστό 39,29% επί του συνολικού κόστους του υποπρογράμματος.¶
* Υποπρόγραμμα "Ανθρώπινοι Πόροι" 2.799.795.000 δρχ. ή ποσοστό
22,47% επί του συνολικού κόστους του υποπρογράμματος. ¶
* Υποπρόγραμμα "Τεχνικές Υπηρεσίες" 487.716.526 δρχ. ή ποσοστό
51,03% επί του συνολικού κόστους του υποπρογράμματος.¶
ΣΥΝΟΛΟ ΠΡΟΓΡΑΜΜΑΤΟΣ: 42.4Ο2.9Ο1.Ο69 δρχ. ή 40,22% του συνολικού
κόστους ¶
 Σημειώνουμε ότι μετά την ολοκλήρωση της ανάληψης νομικών δεσμεύσεων το σύνολο των έργων του Προγράμματος είναι στο στάδιο υλοποίησης και αναμένεται η πλήρης απορρόφηση των δεσμεύσεων στον χρονικό ορίζοντα ολοκλήρωσης Β'ΚΠΣ.¶
Οι μέχρι 31/12/99 μεταβιβάσεις ποσών από το Πρόγραμμα Δημοσίων
επενδύσεων για τα συνχρηματοδοτούμενα έργα ή προγράμματα του Β' ΚΠΣ για τους τομείς Υγείας και Πρόνοιας έχουν ως εξής:¶
   (ποσά σε εκατομμύρια δρχ.) ¶
  ΤΟΜΕΑΣ  ΣΥΝΟΛΟ¶
  ΥΓΕΙΑ  112.232¶
  ΠΡΟΝΟΙΑ   14.444¶
  ΣΥΝΟΛΟ  126.676¶
  ΚΟΙΝΟΠΟΙΗΣΗ¶
  Βουλευτή κ. Γ. Σούρλα¶
  ΕΣΩΤΕΡΙΚΗ ΔΙΑΝΟΜΗ ¶ 1. Γρ. κ. Υπουργού ¶ 
2. Γρ κ. Υφυπουργού Υγείας ¶
  3. Γρ. κας Γεν. Γραμματέως Υγείας ¶
 4. Δ/ΝΣΗ Ανάπτυξης Κοιν. Προγραμμάτων ¶
 5. Δ/νση Οικονομικού ¶
 6. Τμ. Νομ. Συντονισμού και Κωδικοποίησης¶
Ο Υπουργός ¶
Λ. ΠΑΠΑΔΗΜΑΣ") ¶
 ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας):  Εθνικό ή
περιφερειακό;¶
  ΓΕΩΡΓΙΟΣ ΣΟΥΡΛΑΣ:  Συνολικά. Τα ποσά που απορροφήθηκαν για την πρόνοια είναι δεκατέσσερα δισεκατομμύρια τετρακόσιες σαράντα τέσσερις δραχμές και 
για την υγεία εκατόν δώδεκα δισεκατομμύρια. Αυτά τα λέει ο Υπουργός σας.            Εάν δεν επικοινωνείτε μαζί του και άλλα στοιχεία δίνει σε σας το
επιτελείο σας και άλλα δίνει στον κ. Παπαδήμα, έχετε εσωτερικό πρόβλημα.            Πρέπει να αναζητήσετε ευθύνες από τους υπαλλήλους.¶
 Αλίμονο, για φαντασθείτε να ερχόμουν σήμερα εδώ, χωρίς να έχω το
 έγγραφο του Υπουργού, πόσο θα αμφισβητούσατε τη δική μου αξιοπιστία και θα αποδίδατε σε πρόθεση αντιπολιτευτικής διάθεσης και μάλιστα εν όψει των εκλογών;¶
 Δικαιολογημένα ανησυχούμε. 'Οταν εκατόν εξήντα δισεκατομμύρια, κύριε Φαρμάκη, παραμένουν αναπορρόφητα. Εσείς λέτε ότι υπάρχουν οι νομικές δεσμεύσεις για την υλοποίηση όλων των έργων. Μπορείτε να μου απαντήσετε πώς θα υλοποιήσετε ένα έργο π.χ. το Εθνικό Κέντρο Αιμοδοσίας προϋπολογισμού πέντε περίπου δισεκατομμυρίων; Απορροφήσατε μέχρι τώρα, κύριε Φαρμάκη, ογδόντα πέντε εκατομμύρια. Είναι το 2%. Τι θα κάνετε, κύριε Φαρμάκη, στο χρόνο που έρχεται και τελειώνει η προθεσμία παράτασης για το Β' Κοινοτικό Πλαίσιο Στήριξης; Ακόμη δεν βάλατε τα θεμέλια.  Θα μας πείτε ότι θα απορροφήσετε πέντε δισεκατομμύρια σε ένα χρόνο; Γιατί εκτίθεσθε; ¶
 Επίσης, αναφέρατε το ΕΚΑΒ. Βεβαίως, πληρώθηκαν τα ελικόπτερα και τα αεροπλάνα. 'Ηρθαν κάποια εξ αυτών, τα οποία παραμένουν στα "κουτιά" και είναι αβέβαιο πότε θα πετάξουν. 'Αρα δικαιολογημένα ανησυχούμε και δικαιολογημένα σας κάνουμε αυτήν την ερώτηση, σε μία προσπάθεια να μπορέσετε να προωθήσετε τα έργα. Αλλά μήπως όμως, κύριε Υφυπουργέ, επιβεβαιώνετε τις αναφορές του κ. Πολιτόπουλου;¶
 Το 1995 ο κ. Πολιτόπουλος, όταν εξεδιώχθη τον Ιούλιο από το Υπουργείο Υγείας, κατήγγειλε καθυστερήσεις στα έργα και στις απορροφήσεις και είπε ότι αυτές οφείλονται σε δεσμεύσεις -προσέξτε, δεν αναφέρομαι προσωπικά σε σας και ξέρω ότι δεν το κάνατε αυτό, είμαι βέβαιος- οικονομικά συμφέροντα, μίζες και εξόφληση γραμματίων. Δεν τα λέει αυτά ο Σούρλας, ο τέως Υπουργός Υγείας ή ο Βουλευτής της Νέας Δημοκρατίας. Τα λέει ο γραμματέας σας.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Φαρμάκης έχει το λόγο.¶
   ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας):  Κύριε συνάδελφε, το σχόλιό μου στην τελευταία αποστροφή σας, που αφορά τον κ. Πολιτόπουλο, μόνο ένα μπορεί να είναι. 'Οτι δηλαδή ο κάθε "πικραμένος", μετά από την 
αποχώρησή του από μια "καρέκλα", δεν μπορεί να γίνεται τιμητής. Ο κ.            Πολιτόπολους λειτουργούσε μαζί μας ως Γενικός Γραμματέας του Υπουργείου
 Υγείας και αν είχε παράπονα ή προβλήματα ή άλλες απόψεις για τις απορροφήσεις και άλλα θέματα, μπορούσε συμμετέχοντας στην πολιτική ηγεσία του Υπουργείου να τα αναφέρει. Δεν έχουν καμία αξία τα παράπονα των "πικραμένων" ή οι καταγγελίες, όταν αυτοί χάνουν τις θέσεις τους. Αυτό είναι το σχόλιό μου σε αυτό το θέμα.¶
 Κατέθεσα, λοιπόν, επίσημα στοιχεία στη Βουλή. Το συνολικό κόστος του 
προγράμματος στο εθνικό σκέλος, κύριε Σούρλα, είναι 327,8 δισεκατομμύρια.           Οι συνολικές πληρωμές μέχρι 31.12.99 είναι 131,8 δισεκατομμύρια. Αυτό
είναι πράγματι ποσοστό 40,22%, αλλά για τους λόγους που σας εξήγησα στην
πρωτολογία μου, δεν έχουμε στο Υπουργείο καμία ανησυχία.¶
  ΓΕΩΡΓΙΟΣ ΣΟΥΡΛΑΣ:  Πώς;¶
  ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας):  ... για την
 απορρόφηση του συνόλου των πόρων μέχρι 31.12.2001, γιατί το Β' Κοινοτικό Πλαίσιο Στήριξης δεν έχει λήξει. Συνεχίζουμε να εκτελούμε τα έργα και να πληρώνουμε.¶
   ΓΕΩΡΓΙΟΣ ΣΟΥΡΛΑΣ:  Πείτε μου για το κέντρο αιμοδοσίας.¶
  ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας):  Σας εξήγησα τους λόγους.¶
Δεύτερον, το περιφερειακό σκέλος κόστους πεντακοσίων είκοσι δύο
 δισεκατομμυρίων έχει κάνει μέχρι σήμερα συνολικές πληρωμές τριακοσίων ενενήντα οκτώ δισεκατομμυρίων. Αυτό είναι ποσοστό 76,26%. Αν θέλετε, αθροιστικά στο γενικό σύνολο του περιφερειακού και του εθνικού σκέλους του προγράμματος υπάρχουν απορροφήσεις της τάξης του 62,36%.¶
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υφυπουργού)¶
 Αυτό που αναφέρατε ως παράδειγμα για το Εθνικό Κέντρο Αιμοδοσίας, θα πρέπει να σας πω ότι μπορεί να είναι έτσι, αλλά οι απορροφήσεις δεν έχουν σχέση με τις απορροφήσεις συγκεκριμένων έργων. 'Οταν σας λέμε ότι έχουμε αναλάβει όλες τις νομικές δεσμεύσεις, σημαίνει ότι στην τελευταία τροποποίηση που έγινε -και δεν είμαι έτοιμος αυτήν την ώρα να σας
το αναλύσω έχουν υπάρξει μεταβολές από έργα σε έργα, έτσι ώστε οι απορροφήσεις να διασφαλιστούν. Μπορεί κάποια έργα να μην ολοκληρωθούν και να πάνε σαν "ουρές" στο Γ' Κοινοτικό Πλαίσιο Στήριξης, αλλά πάντως από την ανακατανομή του προγράμματος έχει διασφαλιστεί η απορρόφηση του συνόλου των πόρων του Β' Κοινοτικού Πλαισίου Στήριξης.¶
 ΠΡΟΕΔΡΕΥΩΝ (Νικόλαος Κατσαρός):  Κύριοι συνάδελφοι, εξαντλήθηκε ο
κατάλογος των επικαίρων ερωτήσεων.¶
Θα ήθελα να ανακοινώσω στο Σώμα ότι τη συνεδρίασή μας παρακολουθούν
από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι επτά μαθητές και δύο συνοδοί καθηγητές από την Εράσμειο Ελληνογερμανική Σχολή Ανατολικής Αττικής.¶ 
Τους καλωσορίζουμε στο Κοινοβούλιο.¶
(Χειροκροτήματα από όλες τις πτέρυγες) ¶
Μέχρι την προσέλευση του κυρίου Υπουργού διακόπτουμε για τρία λεπτά.¶ 
(Δ Ι Α Κ Ο Π Η) ¶
ΜΕΤΑ ΤΗ ΔΙΑΚΟΠΗ ¶
   ΠΡΟΕΔΡΕΥΩΝ (Νικόλαος Κατσαρός) : Κύριοι συνάδελφοι, επαναλαμβάνεται η διακοπείσα συνεδρίαση. ¶
 Εισερχόμεθα στην ημερήσια διάταξη της¶
 ΝΟΜΟΘΕΤΙΚΗΣ ΕΡΓΑΣΙΑΣ  ¶
 Συνέχιση της συζήτησης επί των άρθρων και του συνόλου του σχεδίου νόμου του Υπουργείου Δημόσιας Τάξης: "Αναδιάρθρωση Υπηρεσιών Υπουργείου Δημόσιας Τάξης, σύσταση Αρχηγείου Ελληνικής Αστυνομίας και άλλες διατάξεις".¶
Σύμφωνα με αυτά με τα οποία συμφώνησε το Σώμα χθες, θα προηγείτο η
συζήτηση του νομοσχεδίου του Υπουργείου Δικαιοσύνης.¶
Απομένει ο ομιλητής κ. Τσαφούλιας. Επειδή, όμως, δεν ήρθε ακόμη ο
Υπουργός Δικαιοσύνης...¶
  ΓΕΩΡΓΙΟΣ ΤΣΑΦΟΥΛΙΑΣ : Δύο κουβέντες ...¶
 ΠΡΟΕΔΡΕΥΩΝ (Νικόλαος Κατσαρός) : Ενδεχομένως, να θέλει να πάρει και
εκείνος το λόγο, δεν γνωρίζω.¶
 ... θα προηγηθεί η συζήτηση του νομοσχεδίου του Υπουργείου Δημοσίας
Τάξεως και κάποια στιγμή θα διακόψουμε για να παρεμβάλουμε τη συζήτηση
 του νομοσχεδίου του Υπουργείου Δικαιοσύνης και θα συνεχίσουμε με το Υπουργείο Δημόσιας Τάξεως.¶
 Συμφωνήσαμε χθες να συζητηθεί το αρθρο 26 με την τελευταία ενότητα.  Επί της τελευταίας ενότητος του νομοσχεδίου, "Αναδιάρθρωση Υπηρεσιών Υπουργείου Δημόσιας Τάξης, σύσταση Αρχηγείου Ελληνικής Αστυνομίας και άλλες διατάξεις".¶
 Ο εισηγητής του ΠΑΣΟΚ κ. Καρακώστας έχει το λόγο.¶
  ΙΩΑΝΝΗΣ ΚΑΡΑΚΩΣΤΑΣ : Κύριε Πρόεδρε, η ενότητα που εξετάζουμε περιλαμβάνει τις τελικές, τις μεταβατικές, τις καταργούμενες και άλλες διατάξεις. Βέβαια, δεν θα μιλήσω για το άρθρο 26, γιατί δεν πήρε ακόμη την τροποποίηση που θα καταθέσει ο κύριος Υπουργός. Θα μιλήσω για την ενότητα από τα άρθρα 28 μέχρι τέλους.¶
Βασικά, ανάμεσα σ' αυτές τις διατάξεις, που έχουμε ενώπιόν μας,
διακρίνω εκείνες που έχουν ουσιαστικά κύριο περιεχόμενο και αυτές είναι οι εξής: ¶
 Πρώτον, η διάταξη του άρθρου 39, που προβλέπει την κατάταξη στις Σχολές Αστυφυλάκων και Πυροσβεστών, πολιτών που διακρίνονται για εξαίρετες πράξεις. Η διάταξη αυτή εισάγει πραγματικά ένα σοβαρό κίνητρο για όσους συμμετέχουν ενεργά στην καταδίωξη, τη σύλληψη δραστών σοβαρών εγκληματικών πράξεων ή σε αστυνομικές επιχειρήσεις προς πρόληψη και καταστολή του εγκλήματος ή σε επιχείρηση του Πυροσβεστικού Σώματος, προς
κατάσβεση πυρκαγιάς ή διάσωση κινδυνευόντων προσώπων εκθέτοντας αποδεδειγμένως τη ζωή σε κίνδυνο. ¶
 Αυτοί που θα τυγχάνουν αυτού του ευεργετήματος, να κατατάσσονται στις Σχολές Αστυφυλάκων και Πυροσβεστών, που διακρίνονται για εξαίρετες πράξεις, λέει η διάταξη να εισάγονται καθ' υπέρβαση με αίτησή τους, εφόσον διαθέτουν τα προβλεπόμενα από τις οικείες διατάξεις προσόντα, πλην του αναστήματος. Για εκείνους που δεν έχουν παραδείγματος χάρη την ηλικία των εικοσιέξι, τριάντα ετών, που προβλέπουν οι άλλες διατάξεις, που προσφέρουν υπηρεσίες και έχουν καταβάλει προσπάθειες για την αντιμετώπιση της εγκληματικότητας κλπ., μήπως μπορούμε, αντί να τους υπαγάγουμε στο πυροσβεστικό προσωπικό, να τους βάλουμε στο πολιτικό; 'Εγινα σαφής, κύριε Υπουργέ; Δηλαδή, μια κατηγορία ανθρώπων, που έχουν υπερβεί το όριο ηλικίας, που προβλέπουν οι διατάξεις για να καταταγούν στο Πυροσβεστικό Σώμα και προσφέρουν αυτές τις υπηρεσίες, μήπως μπορούμε να τους κατατάξουμε στο πολιτικό προσωπικό; Παρακαλώ να το δείτε, γιατί είναι σημαντικό αυτό που σας αναφέρω.¶
 Στη διάταξη του άρθρου 32 προβλέπεται η αποζημίωση αστυνομικών για πρόσθετη εργασία. Πράγματι, η διάταξη αυτή θεσπίζει, ώστε οι αστυνομικοί να διατίθενται σε πεζές περιπολίες και αυτό αποδείχθηκε και από την πράξη ότι είναι ένα μέτρο αποτελεσματικό για την αντιμετώπιση της εγκληματικότητας. Επιτρέπεται, δηλαδή, να διατίθεται εφόσον επιθυμεί για εκτέλεση υπηρεσίας πεζής περιπολίας επί ένα οκτάωρο μια φορά την εβδομάδα πέραν του προβλεπόμενου ωραρίου εργασίας με την καταβολή αποζημίωσης, που ορίζεται στο ύψος που προβλέπεται για την πέραν του πενθημέρου εργασία των αστυνομικών, όπως ισχύει κάθε φορά προσαυξανόμενη κατά το 20%.¶
 Για την πέραν του πενθημέρου εργασία ήθελα να κάνω μια παρατήρηση.  Αυτοί που επιθυμούν να διατάσσονται σε υπηρεσία θα εκτελούν πεζές περιπολίες ή όσοι διατάσσονται και υποχρεωτικά, θα ήθελα να διευκρινιστεί, διότι έξω έχει δημιουργηθεί μια νοοτροπία ότι διατάσσονται πέραν του οκταώρου τους να κάνουν πεζές περιπολίες, αλλά αυτό καταλύει τη βασική αρχή της οκτάωρης εργασίας για τους αστυνομικούς. Θα πρέπει να το δείτε και αυτό, κύριε Υπουργέ. Αν πράγματι θα εφαρμόζεται, όπως ορίζει εδώ η διάταξη ή θα εφαρμόζεται υποχρεωτικά κατά τις διαταγές των διοικούντων αξιωματικών.¶
Πάμε στη διάταξη 33 του άρθρου της ενότητας που μιλάμε. Με αυτό
καθορίζεται η αποζημίωση των αστυνομικών για τη λήψη μέτρων σε αθλητικούς χώρους. Αυτή η διάταξη πράγματι είναι βασική για τους αστυνομικούς υπαλλήλους που εκτελούν υπηρεσία μέτρων τάξεως στα γήπεδα και ήταν ένα μακροχρόνιο αίτημα και πολύ καλά κάνετε και το φέρατε στη Βουλή και γίνεται πια θεσμός, για να μπορούν να αμείβονται αυτοί οι άνθρωποι, όπως ορίζει η διάταξη.¶
 Στο άρθρο 34 προβλέπεται η ανανέωση προθεσμίας δήλωσης κυνηγετικών όπλων. Η ανανέωση αυτή γίνεται για ένα έτος από την ημερομηνία έναρξης ισχύος του παρόντος νόμου.¶
 Αυτές τις ουσιαστικές παρατηρήσεις είχα να κάνω, δεν θα ασχοληθώ με τις λεπτομέρειες των άλλων άρθρων της ενότητας αυτής. Θέλω όμως, κύριε Υπουργέ, να σημειώσω με την ευκαιρία της σημερινής συζητήσεως αυτού του νομοσχεδίου, που πραγματικά είναι ένα σημαντικό νομοσχέδιο, ότι φέρνει μια βασική τομή στην οργανωτική δομή και διοικητική δομή των υπηρεσιών του Υπουργείου Δημόσιας Τάξης.¶
 Τέλος, θα ήθελα να κάνω την εξής διαπίστωση. Δεν λύνονται με αυτό το νομοσχέδιο, γι' αυτό θα πρέπει να φέρετε ένα άλλο, βασικά προβλήματα των αστυνομικών μας και γενικώς του προσωπικού των Σωμάτων Ασφαλείας, του Πυροσβεστικού Σώματος, των υπαλλήλων της πρώην Αγροφυλακής κλπ. Θα πρέπει να φέρετε κάποια θεσμικά εργασιακά και κυρίως να αντιμετώπισετε το οικονομικό ζήτημα των Σωμάτων Ασφαλείας, μια και εσείς σαν επιτυχημένος Υπουργός που είστε και όπως διαπιστώνω είναι ευχαριστημένοι όλοι οι υπηρετούντες στα Σώματα Ασφαλείας από τη διοίκησή σας, εκείνο που περιμένουν τώρα και νομίζω ότι θα το κάνετε όταν σας δοθεί η ευκαιρία, να αντιμετωπίσετε τέσσερα βασικά ζητήματα. Το οικονομικό, το θεσμικό, τα εργασιακά και τα συνταξιοδοτικά. Αυτά θα πρέπει να τα δούμε σε ένα νομοσχέδιο.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Μαρκογιαννάκης έχει το λόγο.¶ 
 ΧΡΗΣΤΟΣ ΜΑΡΚΟΓΙΑΝΝΑΚΗΣ:  Δυο-τρεις παρατηρήσεις, κύριε Πρόεδρε, έχω να
 κάνω επί των άρθρων τα οποία συζητούμε. Κατ' αρχάς ήθελα να εκφράσω όχι την αντίρρηση αλλά την επιφύλαξή μου και το σκεπτικισμό μου σχετικά με το άρθρο 31, το οποίο έχει τον τίτλο "Κατάταξη στις Σχολές Αστυφυλάκων ή Πυροσβεστών πολιτών που διακρίνονται για εξαίρετες πράξεις". Δεν θα έλεγα ότι δεν είναι ηθικό εκείνο το οποίο επιχειρείται να ρυθμιστεί. Ενέχει όμως, κύριε Υπουργέ, κάποιους κινδύνους κατάχρησης. Το βλέπω έτσι. Ενέχει κάποιους κινδύνους κατάχρησης. Ουσιαστικά, δηλαδή, θα μπορεί ο οποιοσδήποτε, όταν βλέπει ότι η Πυροσβεστική Υπηρεσία επιχειρεί να σβήσει μια φωτιά ή οι αστυνομικοί καταδιώκουν κάποιον δράστη, να μπαίνει στη φωτιά, για να το πούμε απλά, να εμφανίζεται ως ήρωας και εν τέλει να έρχεται να ζητά την κατάταξή του στις αστυνομικές σχολές. Δεν ξέρω, μήπως θα έπρεπε στην ένορκη διοικητική εξέταση, που θα γίνεται, ιδιαίτερα γι' αυτό το πράγμα, να προστεθεί κάτι εκεί. Αυτό το "σικέ" παιχνίδι που μπορεί να γίνει δηλαδή σ' αυτήν τη φάση.  Και επιπλέον θα ήθελα να σας επισημάνω την παρατήρηση της Επιστημονικής Επιτροπής, όσον αφορά τις ένορκες διοικητικές εξετάσεις, η οποία λέει ότι υπάρχει κάποιο πρόβλημα. Διότι οι ένορκες διοικητικές εξετάσεις, σύμφωνα με τη διάταξη η οποία μνημονεύεται, παραγγέλλονται μόνο για διακρίβωση ποινικών ή πειθαρχικών παραβάσεων. Βέβαια και εδώ νόμος είναι να θεσμοθετείται η λειτουργία, δεν είναι πρόβλημα αυτό.¶
Στο άρθρο 32 αναφέρεται "αποζημίωση αστυνομικών για πρόσθετη
εργασία". Από τη θεσμοθέτηση αυτής της δυνατότητας, που είναι ξεκάθαρη, διαφωνώ με τον κ. Καρακώστα, διότι λέει, εφόσον επιθυμούν να εργαστούν, είναι ξεκάθαρο αυτό, δεν υπάρχει πρόβλημα. Αλλά από τη θεσμοθέτηση αυτή καταφαίνεται ακριβώς ότι και η πολιτεία αναγνωρίζει ότι οι απολαβές των αστυνομικών είναι τόσο μικρές, που τους επιτρέπουμε να εργαστούν ουσιαστικά υπερωριακά και όχι υπερωριακά με μέτρο, αλλά οκτάωρο ολόκληρο επιπλέον της εργασίας που κάνουν για την πεζή περιπολία.¶
Εγώ, όμως, σας λέω τώρα το εξής, πού μπορούμε να φτάσουμε. 'Ενας
ταλαίπωρος οικογενειάρχης, φτωχός, αστυνομικός, με πολυμελή οικογένεια, είναι ενδεχόμενο να φτάσει σε ακραίες καταστάσεις και να πηγαίνει κάθε μέρα να ζητά να δουλέψει...¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Μία φορά την εβδομάδα.¶  ΧΡΗΣΤΟΣ ΜΑΡΚΟΓΙΑΝΝΑΚΗΣ:  Μία φορά την εβδομάδα. Εν πάση περιπτώσει,
είναι ένα πρόβλημα.¶
Για την αποζημίωση των αστυνομικών για λήψη μέτρων σε αθλητικούς
χώρους συμφωνούμε.¶
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Κύριε Μαρκογιαννάκη,
μπορώ να σας διακόψω;¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ:  Κύριε Πρόεδρε, δεν το είχα δει.¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  'Οχι, θέλω να προσθέσω στο συγκεκριμένο σημείο ότι χθες σας μοίρασα και κατέθεσα και στα
Πρακτικά μια τροποποίηση αυτού του άρθρου. Σας παρακαλώ, αν θέλετε, να το δείτε.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : Συμφωνούμε με την τροποποίηση.¶
   ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Εντάξει.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ:  Το άρθρο 34 αφορά την ανανέωση προθεσμίας δήλωσης κυνηγετικών όπλων. Σωστή είναι η ρύθμιση, γιατί πράγματι πολλοί είναι οι πολίτες, οι οποίοι ήταν κυνηγοί και δεν ήξεραν ότι πρέπει να πάρουν άδεια κατοχής όπλου.¶
 Θέλω, όμως, να σας πω το εξής: Υπάρχουν περιπτώσεις όπου ήδη έχει σχηματιστεί δικογραφία και είναι άνθρωποι κατηγορούμενοι και είναι κατεσχημένα όπλα γι' αυτήν την παράβαση. Με την κατηγορία της παράνομης κατοχής όπλου. Μήπως θα πρέπει να μπει μία προσθήκη στο σχετικό άρθρο, που να λέει, έστω και αν έχουν κατασχεθεί για την έλλειψη της εν λόγω αδείας μέχρι τώρα. Δηλαδή και γι'αυτά ακόμα τα οποία είναι κατεσχημένα για την έλλειψη της αδείας και βρίσκονται στην εισαγγελία, δεν πάει καθόλου πίσω.  Ο νόμος είναι επιεικέστερος και μπορεί να γίνει αυτό το πράγμα. Και στη συνέχεια να αποδίδονται. Εγώ εκτιμώ ότι μπορεί να γίνει.¶ 
Δεν έχω τίποτε άλλο να πω.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Αγγουράκης έχει το λόγο.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Ευχαριστώ, κύριε Πρόεδρε.¶
Κατ'αρχήν στο άρθρο 28, παράγραφος 6 υπάρχει μία διατύπωση που
επιβεβαιώνει ακριβώς τους φόβους μας και αυτό που είχαμε πει από την αρχή της συζήτησης αυτού του σχεδίου νόμου. Τουλάχιστον, κύριε Υπουργέ, κρατήστε ένα αντίγραφο εσείς. Δεν μπορώ να καταλάβω γιατί πρέπει όλα τα
αρχεία των Διευθύνσεων των Κλάδων του Υπουργείου Δημόσιας Τάξης να περιέρχονται στις αντίστοιχες υπηρεσίες του Αρχηγείου της Ελληνικής Αστυνομίας. Είναι σοβαρό το ζήτημα. Πείτε τουλάχιστον, αντίγραφο των αρχείων θα πάει εκεί.¶
 'Οσον αφορά τα υπόλοιπα άρθρα, εκεί που εμείς έχουμε πολύ μεγάλο πρόβλημα είναι οι διατάξεις του άρθρου 31. Φοβόμαστε ότι -όπως και ο κ. Γκελεστάθης, νομίζω, είχε πει χθες- και αυτή είναι μία διαδικασία που μπορεί να οδηγήσει το Αρχηγείο της Ελληνικής Αστυνομίας και γενικά την Αστυνομία, σε πρότυπα του παρελθόντος, στα πρότυπα της Χωροφυλακής.¶ 
Κυρίως το ερώτημά μας είναι το εξής: Απ'ό,τι γνωρίζουμε ούτως ή άλλως
για τέτοιες πράξεις, όπως περιγράφονται στο συγκεκριμένο άρθρο, υπάρχουν αποζημιώσεις ή υπάρχουν και βραβεύσεις χρηματικές. Εάν δεν υπάρχουν, ας θεσπιστούν. 'Οταν, όμως, γίνεται λόγος για τέτοιες ευεργετικές διατάξεις και μάλιστα ούτε καν για καταστολή του εγκλήματος ή σε επιχείρηση καταστολής, αλλά για πρόληψη του εγκλήματος, ο καθένας καταλαβαίνει σε ποιες καταστάσεις μπορούμε να οδηγηθούμε. Είναι άλλο πράγμα η περίπτωση του Πυροσβεστικού Σώματος και των πυρκαγιών. Εκεί μάλιστα. Σε ζητήματα, όμως, που έχουν σχέση με επιχείρηση προς πρόληψη και καταστολή του εγκλήματος, αυτό σε καμία περίπτωση δεν μπορεί να γίνει δεκτό, γιατί -ξαναλέω- θα οδηγήσει σε άλλου είδους καταστάσεις.¶
 Επαναλαμβάνω ότι γι'αυτές τις περιπτώσεις υπάρχουν άλλοι τρόποι να τονισθεί κάτι που στο κάτω-κάτω της γραφής είναι και υποχρέωση του κάθε πολίτη, να αντιδρά δηλαδή όταν βλέπει ότι παραβιάζεται ο νόμος.¶
 'Αρθρο 32: Είπαμε και αρχικά, κύριε Υπουργέ, ότι αν έχετε ανάγκες
τέτοιες ώστε να καλύπτονται οι πεζές περιπολίες και μάλιστα επί ένα οκτάωρο, έχετε μια λύση. Κάντε προσλήψεις. Δεν μπορεί στο όνομα μιας λανθασμένης πολιτικής, εν πάση περιπτώσει της δικής σας αυτής πολιτικής, να καταστρατηγείται το πενθήμερο. Αυτό γίνεται με τη διάταξη αυτή.¶
Θα μου πείτε ότι το αφήνετε στη διακριτική ευχέρεια των όσων
επιθυμούν. Μα, το πενθήμερο είναι νόμος. Πουθενά δεν υπάρχει ότι όποιοι επιθυμούν μπορεί να δουλεύουν εξαήμερο. Δεν θα λειτουργήσει, ούτε καν σε εθελοντική βάση. Θέλω να δω ποιος θα πει εθελοντικά "εγώ δεν πάω".¶
Με αφορμή αυτό, θα ήθελα να επαναλάβουμε ότι είναι πολύ χαμηλοί οι
μισθοί στην Ελληνική Αστυνομία, είναι απαραίτητο να καθιερωθεί επιτέλους ένα ειδικό μισθολόγιο των αστυνομικών, το οποίο να ανταποκρίνεται στις ειδικές ανάγκες που έχει το Σώμα.¶
 Για την επιπρόσθετη πεζή περιπολία, που συζητήσαμε και πριν, χώρια από το θέμα που σας είπα, η αύξηση που προβλέπεται δεν ανταποκρίνεται στον όγκο και στο είδος της εργασίας, που καλούνται να κάνουν οι αστυνομικοί στα πλαίσια αυτά.¶
Με την ευκαιρία αυτή, κύριε Υπουργέ, θα θέλαμε να δείτε και το θέμα
της αποζημίωσης του αστυνομικού προσωπικού εν όψει των εκλογών, που πρέπει να είναι στο ύψος των αποζημιώσεων που παίρνουν και άλλοι υπάλληλοι του δημόσιου τομέα, οι οποίοι θα έχουν εκλογικού τύπου αποζημιώσεις και όχι χαμηλότερες ή καθόλου, όπως έχει συμβεί σε άλλες περιπτώσεις.¶
 'Οσον αφορά το θέμα για την αποζημίωση των αστυνομικών σε αθλητικούς χώρους κρατήσαμε αυτό που είπατε -είναι σωστό- ότι δεν μπορεί να είναι εσ-αεί καθήκον της Αστυνομίας να αναπτύσσει τόσο μεγάλες δυνάμεις για τη φύλαξη των χώρων αυτών.¶
 Ελπίζουμε να υπάρχουν κάποιες σκέψεις και κάποιες ιδέες για να αντιμετωπιστούν αυτά τα προβλήματα, με δεδομένο ποιοι είναι αυτοί που τα προκαλούν. Δεν θέλω να μπω σε μια τέτοια συζήτηση. Δεν φαντάζομαι ότι υπάρχουν σκέψεις για ανάθεση σε ιδιώτες και αυτής της δραστηριότητας.¶ 
Εμείς έχουμε μια επιφύλαξη όσον αφορά το 10% επί των εισπράξεων στα
τηλεοπτικά, γιατί φοβόμαστε ότι αυτό το ποσόν δεν θα είναι σταθερό. Με αφορμή αυτό το θέμα υπάρχουν ορισμένα ερωτήματα σχετικά με τη δίκαιη κατανομή των όποιων ποσών.¶
 Ερώτηση: Το ποσόν αυτό το παίρνουν μόνο οι αστυνομικοί που είναι στους αθλητικούς χώρους ή και αυτοί που θα είναι, για παράδειγμα, στους σταθμούς του Ηλεκτρικού; Διότι τέτοιες πράξεις δεν γίνονται μόνο στους αθλητικούς χώρους, όπως είναι γνωστό. Αυτά είχα να πω όσον αφορά τα συγκεκριμένα ζητήματα.¶
Φαντάζομαι ότι στο άρθρο 26 θα επανέλθουμε ξεχωριστά, γιατί υπάρχει
τροπολογία για το άρθρο 26. 'Ετσι δεν είναι, κύριε Πρόεδρε;¶
   ΠΡΟΕΔΡΕΥΩΝ (Νικόλαος Κατσαρός):  Είπαμε στην ίδια ενότητα. Μπορείτε να
αναφερθείτε και στο άρθρο 26.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Επειδή είναι στην ίδια ενότητα και ήρθε ως τροπολογία, νόμιζα ότι θα το δούμε ξεχωριστά. Θα μου επιτρέψετε, λοιπόν, να αναφερθώ σε αυτό τώρα.¶
  ΠΡΟΕΔΡΕΥΩΝ (Νικόλαος Κατσαρός):  Αν αφορά το άρθρο 26, βεβαίως έχετε δικαίωμα να αναφερθείτε στην τροπολογία.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Να μιλήσω τώρα ή στη συζήτηση της τροπολογίας;¶  ΠΡΟΕΔΡΕΥΩΝ (Νικόλαος Κατσαρός):  Σύμφωνα με τον Κανονισμό της Βουλής,
αν η τροπολογία αναφέρεται σε ένα συγκεκριμένο άρθρο και συζητείται το άρθρο, έχετε δικαίωμα να αναπτύξετε την τροπολογία σας, που είναι σχετική
 με το άρθρο που συζητείται.¶
 ΧΑΡΑΛΑΜΠΟΣ ΑΓΓΟΥΡΑΚΗΣ:  'Οχι εγώ, είναι τροπολογία του κυρίου
Υπουργού.¶
 ΠΡΟΕΔΡΕΥΩΝ (Νικόλαος Κατσαρός):  Εντάξει, εφόσον η τροπολογία του
κυρίου Υπουργού θα αναφέρεται στο άρθρο 26, μπορείτε και εσείς να αναφερθείτε σ' αυτήν την τροπολογία.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Τέλος πάντων, εμείς είμαστε αντίθετοι με την συγκεκριμένη τροπολογία. Και είμαστε αντίθετοι, διότι  με τη συγκεκριμένη τροπολογία συμβαίνει το εξής καταπληκτικό: Υπάρχει νόμος που προβλέπει κάποιοι φορείς να αναλάβουν έργα και υπηρεσίες πυρόσβεσης οι ίδιοι. Και έρχεται η τροπολογία και λέει ότι σε περίπτωση που δεν μπορούν αυτοί οι φορείς να κάνουν αυτήν τη δουλειά, με βάση σύμβαση που υπάρχει, θα υπάρχει σύμβαση του Πυροσβεστικού Σώματος με τους συγκεκριμένους φορείς, για να αναλάβει η Πυροσβεστική Υπηρεσία το έργο που κανονικά θα έπρεπε να αναλάβουν οι συγκεκριμένοι φορείς.¶
 Είναι τραγελαφικά αυτά τα πράγματα. Αυτό που θα μπορούσε ενδεχομένως να γίνει, είναι ότι σε περίπτωση που υπάρχουν φορείς, που βάσει του νόμου είναι υποχρεωμένοι να αναλάβουν και ένα έργο πυρασφάλειας κλπ. και δεν μπορούν να το κάνουν, να λυθεί η όποια σύμβαση υπάρχει και η Πυροσβεστική Υπηρεσία, στα πλαίσια των γενικότερων ευθυνών της, να έχει ευθύνη και αρμοδιότητα για τις περιπτώσεις αυτές.¶
 Διότι διαφορετικά, κύριε Πρόεδρε, αν πάμε με βάση αυτό που λέει η τροπολογία,  σημαίνει ότι μπορούμε να βρεθούμε σε καταστάσεις, όπου η Πυροσβεστική Υπηρεσία θα είναι περιορισμένη, διότι ο ιδιοκτήτης θα πει "κύριοι, εγώ έχω ένα συγκεκριμένο πλαίσιο. Δεν σε έχω καλέσει γενικώς για την αντιμετώπιση των κινδύνων πυρασφάλειας κλπ., αλλά γι' αυτά που προβλέπει η συγκεκριμένη σύμβαση" και εκεί θα υπάρχει πρόβλημα.¶
 Το δεύτερο θέμα, που είναι και αυτό πάρα πολύ σοβαρό, είναι η δεύτερη
παράγραφος, που θέλει να δώσει τη δυνατότητα στους πυροσβέστες να διενεργούν ελέγχους και έρευνες επί προσώπων και οχημάτων, που διέρχονται μέσα από δασικές εκτάσεις, προς ανεύρεση εύφλεκτων υλών κλπ. εμπρηστικών μηχανισμών ή άλλων μέσων και να προβαίνουν στη σύλληψη των παραβατών και στην κατάσχεση των απαγορευμένων μέσων.¶
Δηλαδή τι θα γίνει τώρα; Το Πυροσβεστικό Σώμα θα μετατραπεί σε
Αστυνομία; Ανατίθενται καθαρά αστυνομικά καθήκοντα στους πυροσβέστες. Θα έχουν όπλα; Τι θα κάνουν οι πυροσβέστες; Δεν μπορεί να γίνει δεκτή αυτή η διατύπωση.¶
 Αυτά ήθελα να πω, κύριε Πρόεδρε. Ευχαριστώ.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Μουσταφά έχει το λόγο.¶
  ΜΟΥΣΤΑΦΑ ΜΟΥΣΤΑΦΑ:  Κύριε Πρόεδρε, σ' αυτήν την ενότητα των άρθρων, θα ήθελα να κάνω δυο τρεις επισημάνσεις.¶
Θα ήθελα  να εκφράσω την επιφύλαξή μου για το άρθρο 39. Είναι μια
διατύπωση που αφήνει το ενδεχόμενο της χρήσης για ιδιοτελείς σκοπούς και δεν πρέπει να ανοίξει το δρόμο για τη ρουσφετολογία ή για πρωτοβουλίες
 που θα αποδειχθούν άσχημες εκ των υστέρων. Η συμβολή των πολιτών είτε στην καταδίωξη του εγκλήματος είτε στη κατάσβεση των πυρκαγιών, είναι μια πράξη αυτονόητη και δεν γνωρίζω πού μπορεί να οδηγήσει το άρθρο αυτό με την ασαφή διατύπωση που έχει.¶
 Στο άρθρο 32, νομίζω ότι είναι ένα άσχημο δίλημμα για τους εργαζόμενους στην Αστυνομία αυτή η δυνατότητα εκτέλεσης υπερωριών. Μπορεί να λύνει κάποιο πρόβλημα ή να βελτιώνει το εισόδημα των εργαζομένων, αλλά πρέπει να εντάσσεται στο γενικότερο πλαίσιο των προσλήψεων, για να υπάρχει μια σοβαρή αντιμετώπιση της εγκληματικότητας και της αστυνόμευσης.¶
 Για το άρθρο 33, πρέπει να υπάρχει επιτέλους η προοπτική  η διοργανώτρια αρχή των ποδοσφαιρικών αγώνων να αναλάβει τις ευθύνες της
 και με άλλους τρόπους να επιτύχει τη σωστή εκτέλεση των αγώνων, για να
μη βλέπουμε κάθε τόσο αυτά τα φαινόμενα.¶
Από την άποψη της επίλυσης του οικονομικού προβλήματος, της στήριξης
του Υπουργείου Δημόσιας Τάξης, μπορεί να χαρακτηρισθεί σωστό αυτό το άρθρο.¶
Τουλάχιστον πρέπει να υπάρχει η προοπτική όσο γίνεται περισσότερο να
απεγκλωβίζεται η Αστυνομία από αυτές τις πρόσθετες δουλειές και να πηγαίνει περισσότερο στη δουλειά της. Αυτές τις παρατηρήσεις ήθελα να κάνω.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Τσαφούλιας έχει το λόγο.¶
  ΓΕΩΡΓΙΟΣ ΤΣΑΦΟΥΛΙΑΣ:  Το άρθρο 28, αφορά τις εξουσιοδοτικές διατάξεις του νόμου, που προβλέπουν την έκδοση κανονιστικών πράξεων για τη ρύθμιση θεμάτων του προσωπικού και υπηρεσιών του Υπουργείου Δημοσίας Τάξεως, εφαρμόζεται κλπ. και για το προσωπικό.¶
Με γεια σας και χαρά σας, κύριε Υπουργέ. Θα τα κανονίσετε. Τι το
θέλετε το άρθρο; Είναι στην ελεύθερη διακριτική σας ευχέρεια η αντιμετώπιση του προβλήματος αυτού, που εμάς δεν μας πέφτει λόγος. Ως εκ τούτου τι να λέμε εκεί που δεν μας πέφτει λόγος; 'Οτι ψηφίζουμε;¶
 Στο άρθρο 31, όσον αφορά την κατάταξη στις σχολές αστυφυλάκων και πυροσβεστών, πολιτών που διακρίνονται για τις εξαίρετες πράξεις, εδώ έχει μία μεγάλη αμφιταλάντευση η λειτουργία της διατάξεως αυτής.¶
Δεν ξέρω πώς θα εφαρμοσθούν το περιεχόμενο και οι τρόποι ενέργειας,
οι οποίοι θα γίνονται προκειμένου ο καθένας να θεωρείται ήρωας για να παίρνει και μία θέση. Είναι στη διακριτική ευχέρεια της διοίκησης να αντιλαμβάνεται ποιος είναι ήρωας στις πυροσβέσεις και ποιος δεν είναι.¶ 
'Οταν πάμε στο τριμελές πλημμελιοδικείο και δικάζονται υποθέσεις για
εμπρησμούς εξ αμελείας κλπ., το κριτήριο είναι τόσο επιεικές και ανελαστικό που δεν δίνει απονομή δικαίου. Το ίδιο θα συμβεί και εδώ.  Επομένως αυτή η διάταξη έχει ένα τέντωμα τέτοιο που μπορεί να
εξυπηρετήσει και κομματικές σκοπιμότητες και διοικητική διαφθορά. Ως εκ τούτου δεν το ψηφίζουμε.¶
'Οσον αφορά το άρθρο 32 για την αποζημίωση των αστυνομικών για
πρόσθετη εργασία, αυτό είναι μέσα στο κόλπο της απελευθέρωσης της αγοράς εργασίας. Δηλαδή η Αστυνομία καταντά ιδιωτική επιχείρηση και εφαρμόζονται διατάξεις στη λειτουργία της οικονομίας της παγκοσμιοποίησης. Αυτό είναι το άρθρο 32.¶
 Εμείς δεν λειτουργούμε με την αξία της έννοιας των δεδομένων της ελεύθερης οικονομίας της παγκοσμιοποίησης στο προσωπικό και στους υπηρετούντες στα Σώματα Ασφαλείας. Οι υπηρετούντες στα Σώματα Ασφαλείας
 θα πρέπει να υπόκεινται στις αυτές διατάξεις και όλοι να έχουν εξ ίσου την δικαίαν αντιμετώπιση. Εδώ θα γίνει και συναγωνισμός και ο ένας αστυνομικός θα διαβλέπει τον άλλο. Δηλαδή, όποιος θέλει να δουλέψει, είναι ελεύθερος και όποιος δεν θέλει να δουλέψει δεν είναι ελεύθερος.¶ 
Στην Αστυνομία δεν γίνονται αυτά. Υπάρχει ένα άλλο ψυχολογικό κλίμα,
υπάρχει μία άλλη λειτουργία απονομής τάξης στην απονομή των μισθών κλπ.  Τούτο εδώ θα δημιουργήσει μία διάβρωση και στο συνδικαλιστικό τομέα της Αστυνομίας.¶
 Εδώ η ερώτηση είναι, ο συνδικαλιστικός τομέας της Αστυνομίας δέχεται το άρθρο 32; Δεν το δέχεται. Οι κατώτεροι μου φαίνεται ότι δεν το δέχονται. Θα σπάσει το συνδικαλιστικό κίνημα της Αστυνομίας. Δεν αρκεί ο κίνδυνος που αντιμετωπίζουμε καθημερινά; Θα εφαρμοστεί και στην Αστυνομία ο νόμος της λειτουργίας της οικονομίας της παγκοσμιοποίησης; Δεν μπορούμε να συμβιβαστούμε με αυτό, διότι αντιτίθεται και στην αξία της έννοιας της λειτουργίας της συνδικαλιστικής κίνησης των αστυνομικών. Και πέραν αυτού υπάρχει η δουλεία, για την οποία αγωνίστηκαν άλλοι να την αποτρέψουν. 'Οσον αφορά για το εκλογικό επίδομα, κύριε Υπουργέ, θα δώσετε; Να απαντήσετε τώρα που θα μιλήσετε, τι θα κάνετε για τους αστυνομικούς. Τι θα τους δώσετε; Πόσα; Τι θα κάνουν; Τι θα πάρουν; Οι μόνοι που δεν παίρνουν είναι οι αστυνομικοί. Τώρα έχουμε εκλογές. Πείτε τώρα τι θα δώσετε στους αστυνομικούς, για να ξέρουν οι αστυνομικοί τι θα πάρουν, για να μη μείνουν στο περιθώριο.¶
 Aποζημίωση αστυνομικών για λήψη μέτρων σε αθλητικούς χώρους. Το 10% είναι ελεημοσύνη, γιατί εδώ αυτοί θα βρουν τρόπους να κανονίσουν τα δικαιώματά τους κατ' άλλο τρόπο. Δεν θα βγει ζουμί για το κράτος.¶
  Εδώ θα έπρεπε να υπάρξει διάταξη στο άρθρο 33 και να λέει: Κόκκαλης, τάδε, τάδε, Ολυμπιακός, Παναθηναϊκός, τάδε, τάδε, ανώνυμες εταιρίες.  
Ισολογισμός, εκατοντάδες αστυνομικοί.¶
 Εδώ, δεν υπάρχουν στα αστυνομικά τμήματα αστυνομικοί για να αντιμετωπίσουν τα προβλήματα του κοινού εγκλήματος και τα λοιπά και υπάρχουν εκατοντάδες στα γήπεδα. Θα πληρώσουν. Τι πάει να πει 10% από τα τηλεοπτικά δικαιώματα και παραμύθια;¶
 Να τους βγάλετε μία ρετσέτα και να τους πείτε: Θέλετε αστυνομικούς; Εκατό, διακόσιους, τριακόσιους. Πόσους αστυνομικούς το Σαββατοκύριακο θα χρησιμοποιήσουμε για τους αθλητικούς αγώνες; Δώστε τα κατευθείαν στο κράτος από τον προϋπολογισμό των αθλητικών εταιριών. Να πληρώσουν οι κύριοι. Με το 10% δεν πληρώνουν οι κύριοι. Τα οικονομάνε, τους ευνοείτε, βάζετε στις τσέπες τους λεφτά, χρησιμοποιείτε αστυνομία για τους Κοκκαλέους, για τα αθλητικά σωματεία και για τις σημαίες τους, Παναθηναϊκούς, Γιαννακόπουλοι και λοιπά, φαρμακοβιομηχανίες. Σκέτο εμπόριο λειτουργίας από ποδόσφαιρο μέχρι οικονομία, μέχρι ιδιωτικές επιχειρήσεις, μέχρι τα πάντα. Τους κάνατε μεγιστάνες, κάνατε τους πλούσιους πλουσιότερους και καταντήσατε να χτυπάτε τους φτωχούς κατά το χειρότερο τρόπο.¶
Θα τους κόψετε, λοιπόν, ένα κονδύλι και θα τους πείτε: Κύριοι
φαρμακοβιομήχανοι, κύριοι Κοκκαλέοι, κύριοι Γιαννακοπουλέοι, κύριοι τάδε, όποιοι είσθε, πληρώστε τώρα την Αστυνομία.¶
 Τα Αστυνομικά Τμήματα έμειναν έρμαια. Δεν υπάρχει Αστυνομία για να διευκολύνει τον πολίτη, για την κοινωνική του λειτουργία, για το κράτος, γι' αυτό που λέγεται Ελλάδα και τα παίρνετε όλα. ¶
Τα πήραν όλα και την Αστυνομία δική τους. Για όνομα του Θεού! Τι
γίνεται εδώ πέρα; Ο Γιαννακόπουλος και ο Κόκκαλης με τα αθλητικά σωματεία και με τα λεφτά, θα αγοράσουν και την Αστυνομία; 'Οχι να πληρώσουν. Να πληρώσουν, κύριε Χρυσοχοϊδη. Να τους πείτε τι προϋπολογισμούς έχουν, τι οικονομάνε και τι κάνουν. Γιατί τα κάνουν αυτά; Για την ψυχή της μάνας τους ή για να εμπορευματοποιήσουν και την τελευταία ικμάδα του ελληνικού λαού και να αρπάξουν ό,τι μπορούν να αρπάξουν;¶
 Να τους βάλετε να πληρώσουν και να μην απορφανίζεται η Αστυνομία. Να μη γίνεται, δηλαδή, αυτό το αίσχος που έγινε. Να τους πείτε: 'Εχετε παροχή υπηρεσιών τόσων αστυνομικών σε όλο το κράτος τα Σαββατοκύριακα. Θα πληρωθεί προς τόσο και αφήστε το 10% από τα έσοδα των αθλητικών σωματείων, από τα τηλεοπτικά δικαιώματα.¶
Με ψιχία, με ελεημοσύνες και με τέτοια δεν γίνεται κράτος, ούτε η
Αστυνομία ανάγεται σε αξιόπιστο βαθμό απόδοσης αμοιβής για να ανταποκριθεί στο έργο της. Κάτω τα ψέματα. Χτυπήστε τους να δουν. Εκλογές είναι και τους αγκαλιάζετε.¶
 Η κυρία Βάσω θέλει να υπερδιπλασιάσει τα έξοδα. Πού είναι ο νόμος της διαφάνειας των οικονομικών των κομμάτων και των Βουλευτών; Με εμπόριο θα πάμε στις εκλογές; 'Οποιος χαλάσει περισσότερα θα βγει και Βουλευτής και ας είναι ο πιο ανάξιος. Αυτό το κράτος έχετε. Αυτήν τη δικαιοσύνη επιβάλλετε. Αυτήν την κοινωνική λειτουργία έχετε εν όψει των εκλογών. Εμπόριο και εκλογές.¶
'Εμαθα σήμερα ότι ζητάνε να πάρουν και πριμοδοτήσεις τα δύο μεγάλα
κόμματα για το 2001 και το 2002. Να τα πάρετε από τώρα. Πάρτε τα από τώρα και ρίξτε τα στο ολισθηρό εμπόριο της πολιτικής αυτής αδικίας, για να καταστεί ο λαός πλέον ενήμερος ότι μεγαλύτερη εμπορία από την περίοδο αυτή δεν υπήρξε και μεγαλύτερο πούλημα σε όλα τα επίπεδα λειτουργίας της κρατικής μηχανής.¶
  ΚΥΡΙΑΚΟΣ ΣΠΥΡΙΟΥΝΗΣ:  Και είσθε παλιός Πασοκτζής.¶
  ΓΕΩΡΓΙΟΣ ΤΣΑΦΟΥΛΙΑΣ:  Κοίταξε να δεις, είμαι παλιός δημοκράτης και πηλίκιο δεν θα μου φορέσεις, κύριε. Το πηλίκιο το έχω βγάλει από το 1977 γιατί δεν ήταν σύμφωνο με τη συνείδησή μου. Διότι η έναρξη του εμπορίου της λειτουργίας του σοσιαλισμού απετέλεσε το περιεχόμενο της σημερινής κοινωνίας. Και αν παρθούν οι εκλογές καθ' οιονδήποτε τρόπο, θα παρθούν διότι υπάρχει η λειτουργία της εμπορίας στην πολιτική, την οποία χειριστήκατε πολύ καλά. ¶
 Εν ονόματι αυτής της αληθείας, θεωρώ τον εαυτό μου υπεύθυνο πολιτικό και μπορώ, αν ο λαός μου πει να πάω σπίτι μου, να πάω και δεν θα συμβιβασθώ με την εμπορία σας.¶
 Αυτά είχα να πω όσον αφορά την αποζημίωση των αστυνομικών για τη λήψη μέτρων σε αθλητικούς χώρους, κάλυψη δαπάνης κλπ.¶
 'Οσον αφορά την επιχείρηση που θα κάνει το κράτος για την παροχή πυροσβεστικών υπηρεσιών είναι ένα άλλο θέμα. Το τι θα παίρνει, τι θα
 κάνει, ποιοι είναι οι άλλοι φορείς που δεν θα αναλαμβάνουν κλπ., όλα αυτά είναι παντελώς αόριστα. Θα τα πούμε στην τροπολογία.¶
 ΠΡΟΕΔΡΕΥΩΝ (Νικόλαος Κατσαρός):  O κ. Σούρλας έχει το λόγο.¶  
ΓΕΩΡΓΙΟΣ ΣΟΥΡΛΑΣ:  Θα περιοριστώ, κύριε Πρόεδρε, στο άρθρο 31, για το
οποίο έχω φέρει σε τρία νομοσχέδια τροπολογία, για να αμείβονται εκείνοι οι οποίοι διακρίνονται για εξαίρετες πράξεις.¶
 Πραγματικά η πολιτεία οφείλει, κύριε Υπουργέ, να ανταμείβει άτομα που διακρίνονται για τη γενναιοφροσύνη, για την κοινωνική, την εθνική τους προσφορά, περιφρονώντας τους κινδύνους, ακόμα και το θάνατο.¶
Περίπτωση τέτοια υπήρξε η περίπτωση του Νέστορα Κόκκαλη που συνέβαλε
στη σωτηρία συμπολιτών μας, στον αφοπλισμό και την αντιμετώπιση του Αλβανού κακοποιού, πράξη γενναία για την οποία τιμήθηκε από την ελληνική πολιτεία με μια υψίστη τιμητική διάκριση και έδωσε αφορμή για να γίνουν όλες αυτές οι συζητήσεις και προφανώς για να γίνει και αυτή η νομοθετική ρύθμιση.¶
 Τέτοιες εξαιρέσεις υπάρχουν σε ό,τι αφορά τους αθλητές. Εκείνοι που πρωτεύουν, οι πρωταθλητές εισάγονται σε σχολές, όχι μόνο Αστυφυλάκων και Πυροσβεστών, αλλά και στο δημόσιο και στην πενταετή θητεία, χωρίς εξετάσεις.¶
Εδώ όμως θα ήθελα να κάνω ορισμένες παρατηρήσεις για τη διατύπωση του
άρθρου αυτού.¶
Κύριε Υπουργέ, αποδυναμώνεται η έννοια της εξαίρετης πράξης. Η
εξαίρετη πράξη είναι κάτι σημαντικό και προσδιορίζεται από τα στοιχεία τα οποία τη συνιστούν. 'Οταν λέτε ότι θα παρέχεται η δυνατότητα σε ένα
πολίτη που συμμετέχει σε μία επιχείρηση του Πυροσβεστικού Σώματος προς κατάσβεση της πυρκαγιάς ή διάσωση κινδυνευόντων προσώπων, αυτή είναι μια πράξη, δεν πρέπει όμως αυτό να θεωρηθεί σε καμία περίπτωση εξαίρετη
πράξη. Πολύ φοβούμαι ότι θα αποτελέσει κίνητρο συμμετοχής σ' αυτές τις προσπάθειες, όπως κατάσβεση πυρκαγιών, καταδίωξη εγκληματιών, πολλών οι οποίοι μπορεί να μην έχουν και τις προϋποθέσεις ουσιαστικά και στη συνέχεια, όταν ενταχθούν μπορεί να μην μπορούν να ανταποκριθούν στα καθήκοντα τα οποία προδιαγράφει η Σχολή Αστυφυλάκων και γενικότερα η Αστυνομία μας.¶
Αποδυναμώνεται, λοιπόν, αυτή η έννοια της εξαίρετης πράξης. Αυτό
ενέχει πολλούς κινδύνους κατά τη δική μου εκτίμηση. Μπορεί να αποτελέσει κίνητρο ανθρώπων, που δεν θα έχουν, όπως είπα, αυτές τις προθέσεις, αλλά άλλες επιδιώξεις.¶
Βέβαια, θα μου πείτε ότι με την υπουργική απόφαση προσδιορίζονται τα
προσόντα που πρέπει κάποιος να έχει. Αυτά όμως μπορεί να φανούν στη συνέχεια. Μπορεί να μην είναι, δηλαδή, βεβαρυμένο το μητρώο του, αλλά στη συνέχεια να αποδειχθεί ότι υπάρχουν προβλήματα. Διαπιστώνω μια αδυναμία.¶¶ 
Ενώ, λοιπόν, διευρύνεται αυτή η έννοια της εξαίρετης πράξης δεν
 παρέχετε τη δυνατότητα που παρέχεται  στις περιπτώσεις των πρωταθλητών.             Και βέβαια πολύ σωστά κάνουμε εκεί. Να μη διορίζονται λοιπόν, μόνο στη
Σχολή Αστυφυλάκων, Πυροσβεστών και Λιμενοφυλάκων -και αυτό έπρεπε να υπάρχει εδώ, γιατί να περιορίζεται αυτός ο ορίζοντας- αλλά όπως εκεί συμβαίνει, να διορίζονται κατά παρέκκλιση των ισχυουσών διατάξεων σε κενές θέσεις φορέων του δημοσίου τομέα.¶
Επίσης, θα πρέπει να προσλαμβάνονται ως έφεδροι στις 'Ενοπλες
Δυνάμεις πενταετούς θητείας. Μόνο έτσι θα ήταν ολοκληρωμένο το νομοθετικό πλαίσιο και θα έδινε ιδιαίτερη σημασία στην εξαίρετη πράξη, όπως αυτή του Νέστορα Κόκκαλη.¶
 Βέβαια εσείς θα πείτε τώρα ότι νομοθετείτε για λογαριασμό του Υπουργείου σας και ενδεχομένως να μην έχετε αρμοδιότητα. Ωστόσο όμως παραμένει ένα κενό, με αδυναμίες ως προς τον ορίζοντα που διαγράφεται, αλλά και με περιορισμό σε ό,τι αφορά τη δυνατότητα για να διευρυνθεί αυτή η ένταξη και σε άλλες θέσεις του δημοσίου, όπως είπα. Εγώ τη θεωρώ ελλιπή τη διάταξη. Ξαναδείτε λίγο τη διατύπωση του άρθρου 31, αν έχετε περιθώρια χρόνου.¶
 ΠΡΟΕΔΡΕΥΩΝ (Νικόλαος Κατσαρός):  Ο κ. Γκελεστάθης έχει το λόγο.¶  
ΝΙΚΟΛΑΟΣ ΓΚΕΛΕΣΤΑΘΗΣ:   Κύριε Πρόεδρε, από το 1984 που τότε η
Κυβέρνηση του ΠΑΣΟΚ, θέλοντας να αλώσει τα Σώματα Ασφαλείας και να τα θέσει υπό τον κομματικό έλεγχο, με τη συγχώνευση της Ελληνικής Χωροφυλακής και της Αστυνομίας Πόλεων κατάργησε και τα Αρχηγεία τους, έκτοτε ο Υπουργός ήταν εκείνος που ήταν ουσιαστικά ο αρχηγός των Σωμάτων Ασφαλείας με την ενοποίησή τους.¶
 'Ετσι από τότε και ύστερα, παρακολουθήσαμε μια μεθοδική προσπάθεια να ικανοποιηθούν οι προκαταλήψεις που υπήρχαν προς τα Σώματα Ασφαλείας και να τεθούν υπό τον κομματικό έλεγχο. Το αποτέλεσμα ήταν σε πολλές περιπτώσεις να διαλυθούν οι υπηρεσίες και σε άλλες να υποβαθμιστεί η λειτουργία τους.¶
 Εμείς κάναμε μια σωστή προσπάθεια το 1993 να συσταθεί το Αρχηγείο της Αστυνομίας, ώστε η Αστυνομία να καταστεί αυτόνομη, να αυτοδιοικείται και να αυτοδιαχειρίζεται και με σαφέστατη διατύπωση οι σχετικές διατάξεις είχαν αποτυπωθεί στο σχέδιο του προεδρικού διατάγματος που είχαμε υποβάλλει στις 2 Σεπτεμβρίου 1993 στο Συμβούλιο Επικρατείας, για επεξεργασία. 'Οπως είπα όμως και στην ομιλία μου επί της αρχής, αν η Κυβέρνησή μας τότε δεν έπεφτε απρόοπτα και απαράδεκτα και παραμέναμε, έστω και ένα μήνα από τους οκτώ μήνες που έπρεπε να μείνουμε στην εξουσία για να συμπληρωθεί η κοινοβουλευτική περίοδος, θα είχε λειτουργήσει αυτό το Αρχηγείο της Αστυνομίας κατά πολύ σωστό τρόπο.¶
 Τώρα δόθηκε η ευκαιρία, έστω και με καθυστέρηση εξίμισι ετών, να συσταθεί Αρχηγείο της Ελληνικής Αστυνομίας, αλλά ο τρόπος με τον οποίο γίνεται η μεθόδευσή του, όπως είπαμε και στη συζήτηση επί της αρχής, αλλά και χθες στην πρώτη ενότητα των άρθρων, δεν είναι σωστός, αφού και ο κύριος Υπουργός Δημόσιας Τάξης αλλά και ο Γενικός Γραμματέας παραμένουν με τις αρμοδιότητες που είχαν μέχρι σήμερα και κατ' ακολουθία, καταλαβαίνουμε όλοι πώς θα λειτουργήσει το Αρχηγείο αυτό.¶
 Εν πάση περιπτώσει, πιστεύαμε ότι ο κύριος Υπουργός Δημόσιας Τάξης, μετά τη συζήτηση που έγινε στην Αίθουσα, θα έπαιρνε την απόφαση να κάνει ορισμένες βασικές τροποποιήσεις στην διατύπωση των άρθρων αυτών, μήπως επιτυγχάνετο κάποια ανεξαρτησία λειτουργίας του Αρχηγείου Αστυνομίας, ώστε να καθίστατο πιο αποτελεσματική η εκτέλεση των καθηκόντων του προσωπικού της.¶
 Υπάρχει, κύριε Πρόεδρε, προσωπικό σαράντα πέντε χιλιάδων ανθρώπων στην Αστυνομία, οι οποίοι με ικανότητα και αυτοθυσία προσφέρουν τις υπηρεσίες τους στο κοινωνικό σύνολο. Είπαμε σε πόσες περιπτώσεις με κίνδυνο της ζωής τους ή της αρτιμέλειάς τους οι αστυνομικοί έχουν κάνει το καθήκον τους και γι' αυτό η Αστυνομία έχει θρηνήσει τόσα θύματα, όπως και το Πυροσβεστικό Σώμα.¶
 Αλλά τι να κάνουν αυτοί οι σαράντα πέντε χιλιάδες άνθρωποι, όταν λειτουργούν σε ένα πλαίσιο που δεν τους δίνει τη δυνατότητα να μπορέσουν να επιτελέσουν το καθήκον τους αποτελεσματικά; Ασφαλώς το αποτέλεσμα είναι η αύξηση της εγκληματικότητας. Και δεν είναι σωστά τα στατιστικά στοιχεία που προβάλλονται ότι υπάρχει μείωση της εγκληματικότητας. Η κάθε οικογένεια και στα αστικά κέντρα, αλλά κυρίως στα επαρχιακά διαμερίσματα της χώρας ζει την εγκληματικότητα σε όλους τους τομείς της. Δεν υπάρχει έξαρση των ναρκωτικών σε πολύ μεγάλο βαθμό; Δεν υπάρχει, κύριε Πρόεδρε, έξαρση στο εμπόριο της λευκής σαρκός κ.ο.κ.¶
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή) ¶
 Μέσα σε πέντε λεπτά, κύριε Πρόεδρε, πώς να μπορέσουμε να διατυπώσουμε τις απόψεις μας σ' αυτά τα άρθρα που συζητούμε;¶
 Το πλαίσιο εμποδίζει την επιτέλεση του καθήκοντος των αστυνομικών αποτελεσματικά. Τα πολυδύναμα Αστυνομικά Τμήματα απέτυχαν παταγωδώς.  Συγκροτήθηκαν χωρίς καμία μελέτη, χωρίς κτιριακή υποδομή, χωρίς εξοπλισμό, χωρίς προσωπικό κλπ.¶
Είπα στον κύριο Υπουργό Δημόσιας Τάξης και χθες ότι το Πολυδύναμο
Αστυνομικό Τμήμα που είναι στην Ομόνοια αστυνομεύει μέχρι τη Νέα Φιλαδέλφεια. Πώς να αποδώσουν οι αστυνομικοί στο καθήκον τους μέσα σ' αυτά τα πλαίσια;¶
 Αν δεν πάρει την απόφαση η Κυβέρνηση να δημιουργήσει το σωστό πλαίσιο και να δώσει τη δυνατότητα στους αστυνομικούς να μπορέσουν αποτελεσματικά να αντιμετωπίσουν την εγκληματικότητα δεν πρόκειται να γίνει τίποτα.¶
 Για να επιτευχθεί αυτό, κύριε Πρόεδρε, πρέπει και το ηθικό του προσωπικού της Αστυνομίας να είναι στο δυνατόν υψηλότερο επίπεδο.¶
  Εδώ με πολλές ενέργειες της Κυβέρνησης παρακολουθούμε να επιτυγχάνεται ακριβώς το αντίθετο.¶
 (Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)¶
 Θεσμοθέτησε η Κυβέρνηση της Νέας Δημοκρατίας το 12% των εκάστοτε κατατασσόμενων στα Σώματα Ασφαλείας να είναι παιδιά των αστυνομικών που
 ήταν ένα στήριγμα για τους αστυνομικούς. Να μπαίνουν σε κίνδυνο της ζωής τους κυνηγώντας τον έμπορο ναρκωτικών κ.ο.κ. και να ξέρουν ότι η πολιτεία αν χάσουν τη ζωή τους τουλάχιστον θα σκύψει στο θέμα της οικογένειάς τους. Aν ένα παιδί τους θα θέλει να σταδιοδρομήσει στην Αστυνομία, να έχει αυτήν την ευχέρεια. Και καταργήθηκε απαράδεκτα αυτή η διάταξη η οποία ίσχυε και στις 'Ενοπλες Δυνάμεις και στο Λιμενικό Σώμα.¶ 
Θεσμοθετήσαμε, κύριε Πρόεδρε, το Ταμείο Αλληλοβοηθείας το οποίο δεν
λειτουργεί στο βαθμό που πρέπει. Θεσμοθετήσαμε τη νομική κάλυψη των αστυνομικών, που δεν λειτουργεί στο επίπεδο που πρέπει. Θεσμοθετήσαμε, κύριε Πρόεδρε, την εκκαθάριση του έργου της Αστυνομίας και εξίμιση χρόνια τώρα δεν μπορεί να αποπερατωθεί αυτή η εργασία που είναι σημαντική, να απαλλαγεί το προσωπικό της Αστυνομίας από καθήκοντα που είναι έξω από τον κανονισμό τους.¶
 Κύριε Πρόεδρε, στο άρθρο 33 θεσμοθετείται αυτός ο τρόπος αποζημίωσης...¶
 ΠΡΟΕΔΡΕΥΩΝ (Νικόλαος Κατσαρός) : Παρακαλώ, κύριε Γκελεστάθη.¶
   ΝΙΚΟΛΑΟΣ ΓΚΕΛΕΣΤΑΘΗΣ : Κύριε Πρόεδρε παρακαλώ να έχω μία ανοχή. Αν δεν μπορώ να έχω μία ανοχή, να σταματήσω.¶
 Αυτός ο τρόπος διεξαγωγής της νομοθετικής εργασίας στο Σώμα
υποβαθμίζει και τη λειτουργία της νομοθετικής εργασίας, αλλά γενικότερα
 τη λειτουργία της Βουλής. Παρά τις προσπάθειες του Προέδρου της Βουλής να αναβαθμίσει τις εργασίες της, αυτός ο τρόπος είναι απαράδεκτος. Αυτή η τακτική της Κυβέρνησης να θέλει με τις ενότητες των άρθρων να γίνεται συζήτηση και να μην έχει ο Βουλευτής τη δυνατότητα να μιλήσει είναι απαράδεκτη. ¶
 Μιλούσαμε χθες για δεκαεννέα άρθρα μέσα σε πέντε λεπτά. Μα, δεν είναι αυτό υποβάθμιση της εργασίας, κύριε Πρόεδρε; Γι' αυτό άλλωστε βλέπετε ότι είναι κενά τα έδρανα της Αιθούσης και χθες και επί της αρχής, που αυτό θεωρείται ένα σοβαρό νομοσχέδιο, κύριε Πρόεδρε. Οφείλω να επισημάνω ότι είμαστε αυτήν τη στιγμή στην Αίθουσα επτά Βουλευτές και παίρνουν το λόγο οι τέσσερις εισηγητές και οι τρεις Βουλευτές, κύριε Πρόεδρε.¶
 Μέσα σε πέντε λεπτά πώς είναι δυνατόν να μπορέσουμε να επιτελέσουμε το καθήκον μας, για να είμαστε και συνεπείς με τους εαυτούς μας, αλλά και με εκείνους που μας έχουν στείλει στην Αίθουσα...¶
  ΠΡΟΕΔΡΕΥΩΝ (Νικόλαος Κατσαρός) : Παρακαλώ. Αυτή είναι η πραγματικότητα. Πώς να την αλλάξουμε;¶ ¶
 ΝΙΚΟΛΑΟΣ ΓΚΕΛΕΣΤΑΘΗΣ : Αισθάνομαι την ανάγκη να αναφερθώ και στον
τομέα αυτό, κύριε Πρόεδρε, διότι...¶
 ΠΡΟΕΔΡΕΥΩΝ (Νικόλαος Κατσαρός) : Ναι, αλλά χάσατε ενάμιση λεπτό
αναφερόμενος...¶
   ΝΙΚΟΛΑΟΣ ΓΚΕΛΕΣΤΑΘΗΣ : ...ο τρόπος που ακολουθείται είναι απλώς για να γίνει μία διαδικασία.¶
 Κύριε Πρόεδρε, ήθελα να πω για τον τρόπο με τον οποίο θεσμοθετείται η αποζημίωση των αστυνομικών που παίρνουν τα μέτρα τάξεως στους αθλητικούς χώρους ότι δεν ξέρω αν έχει γίνει σωστός υπολογισμός και τι χρηματικό
 ποσό θα είναι αυτό. Θα είναι κάποια στοιχειώδης αμοιβή προς τους αστυνομικούς που ξέρουμε και στα γήπεδα στη διάρκεια των αθλητικών αγώνων με ποια προσπάθεια επιτελούν το καθήκον τους.¶
 Πιστεύουμε ότι αυτό το χρηματικό ποσό θα είναι στοιχειωδώς ικανοποιητικό, αλλά γιατί να μη δοθεί και στο Πυροσβεστικό Σώμα; Δεν υπάρχει παρουσία της Πυροσβεστικής Υπηρεσίας στα αθλητικά γήπεδα; Δεν πρέπει ένα ποσοστό, εν πάση περιπτώσει, πέραν αυτού που θεσμοθετείται για τους αστυνομικούς να δοθεί και στο Πυροσβεστικό Σώμα; Δημιουργείται μία πικρία εκεί και ξέρετε...¶
 ΠΡΟΕΔΡΕΥΩΝ (Νικόλαος Κατσαρός) : Τελειώσατε, κύριε Γκελεστάθη.¶ 
 ΝΙΚΟΛΑΟΣ ΓΚΕΛΕΣΤΑΘΗΣ : ...η πικρία πολλές φορές πού οδηγεί.¶
  'Ηθελα να τελειώσω, κύριε Πρόεδρε, με το θέμα...¶
 ΠΡΟΕΔΡΕΥΩΝ (Νικόλαος Κατσαρός) : Θέλατε να τελειώσετε αλλά δεν
τελειώνετε όμως.¶
  ΝΙΚΟΛΑΟΣ ΓΚΕΛΕΣΤΑΘΗΣ : Μα δεν παραβλάπτεται η διαδικασία, κύριε Πρόεδρε, εδώ τελείωσε η συζήτηση. Βλέπετε ότι δεν υπάρχουν Βουλευτές. Μακάρι να υπήρχαν Βουλευτές, αλλά δεν έρχονται οι Βουλευτές γιατί έχουν την ίδια μεταχείριση από τον Κανονισμό, κύριε Πρόεδρε.¶
  ΠΡΟΕΔΡΕΥΩΝ (Νικόλαος Κατσαρός) : Λοιπόν, σας παρακαλώ τελειώνετε. Σας παρακαλώ θερμώς.¶
 ΝΙΚΟΛΑΟΣ ΓΚΕΛΕΣΤΑΘΗΣ : 'Ηθελα να πω, κύριε Πρόεδρε, ότι και το θέμα
 του εκλογικού επιδόματος είναι πολύ σοβαρό για τους αστυνομικούς. Ξέρουμε ότι το μεγάλο βάρος, αν όχι ολόκληρο το βάρος της τάξεως κατά τη διενέργεια των βουλευτικών εκλογών αλλά και των άλλων εκλογών, το έχει η Αστυνομία.¶
Αν, λοιπόν, η Αστυνομία αδικείται και στον τομέα αυτό συγκριτικά με
τους άλλους υπαλλήλους του δημοσίου, οι οποίοι αμείβονται κατά μεγαλύτερο ποσοστό και προσφέρουν λιγότερες υπηρεσίες στη διεξαγωγή των εκλογών, καταλαβαίνετε ότι αυτό το θέμα δημιουργεί μία πικρία. ¶
 Γι' αυτό ο κύριος Υπουργός Δημόσιας Τάξης θα πρέπει να αναπτύξει μία πρωτοβουλία συνεννοούμενος σχετικά  με τον Υπουργό Οικονομικών. 'Εγκαιρα από τώρα να ανακοινωθεί ότι η αποζημίωση των αστυνομικών με το εκλογικό επίδομα θα είναι σε ένα ικανοποιητικό επίπεδο και θα καταβληθεί προκαταβολικά.¶
  ΠΡΟΕΔΡΕΥΩΝ (Νικόλαος Κατσαρός) : Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" είκοσι οκτώ μαθητές και δυο συνοδοί της Ερασμείου Ελληνογερμανικής Σχολής Ανατολικής Αττικής.¶
 Τους καλωσορίζουμε στο Κοινοβούλιο.¶
(Χειροκροτήματα στην Αίθουσα) ¶
Ο κ. Σπυριούνης έχει το λόγο, για προτασσόμενη δευτερολογία.¶
  ΚΥΡΙΑΚΟΣ ΣΠΥΡΙΟΥΝΗΣ : Ευχαριστώ, κύριε Πρόεδρε.¶
 Τω όντι γίνεται με ένα ταχύ ρυθμό δεν οφείλεται στον παρόντα Υπουργό, υπάρχει και η πίεση των εκλογών να περάσουν κάποια νομοσχέδια. Τω όντι όμως γενικά μπορούμε να συμπεράνουμε ότι...¶
  ΠΡΟΕΔΡΕΥΩΝ (Νικόλαος Κατσαρός) : Δύο λεπτά έχετε στη διάθεσή σας. Αν αναλωθείτε σε αυτό μετά θα λέτε ότι δεν σας έφτασε ο χρόνος.¶
  ΚΥΡΙΑΚΟΣ ΣΠΥΡΙΟΥΝΗΣ : Πρέπει να το επισημαίνουμε όχι γιατί δεν έχετε ευαισθησία και δεν το γνωρίζετε, αλλά να επισημαίνεται λέγοντας ότι κάποτε θα βελτιώσουμε την εικόνα.¶
 Στο άρθρο 26 θα σας παρακαλέσω αν μπορείτε -συνεννοήθηκα με τους συνεργάτες σας ότι το καλύπτετε με μία, θα το πω, επαινετή προσπάθεια που κάνετε, η μέριμνά σας για τα Σώματα Ασφαλείας είναι χαρακτηριστική, κύριε Υπουργέ, και συνταυτίζομαι και συντάσσομαι με αυτήν τη μέριμνα απολύτωςνα λύσετε το θέμα των ανθυπασπιστών του Πυροσβεστικού Σώματος που μένουν χρόνια και χρόνια στον ίδιο βαθμό και δεν εκλαμβάνεται ως θητεία αξιωματικού με αποτέλεσμα να φεύγουν με το βαθμό του ανθυπαστυνόμου και να αδικούνται στη σύνταξη.¶
Θα συμφωνήσω και στα τέσσερα άρθρα, το 31, το 32, το 33 και το 34.¶ ¶ Το 34 είναι μία πρόνοια γι' αυτούς που αμέλησαν ή δεν πήγαν, μπορούν
να ανανεώσουν κλπ. την κατοχή όπλων.¶ ¶
Το άρθρο 31 είναι μία προσπάθεια που δίνει ηθικά κίνητρα για να
εντείνεται το πνεύμα της προσπάθειας και η αντίληψη του καθήκοντος πέραν του ορίου της κοινής έννοιας. Ο υπηρετών τις 'Ενοπλες Δυνάμεις και τα Σώματα Ασφαλείας πρέπει να υπερβαίνει μονίμως την έννοια του καθήκοντος και να φτάνει μέχρι το όριο της αυτοθυσίας εν τη εκτελέσει αυτού του καθήκοντος. Είναι κίνητρο, το ψηφίζω με ιδιαίτερη χαρά.¶
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)¶
Η μέριμνα γενικά για τα Σώματα, κύριε Υπουργέ, είναι συνδεδεμένη
άμεσα και με την ηθική και με την υλική πλευρά και το ΠΑΣΟΚ έχει αποδείξει επανειλημμένως ότι αγωνίστηκε για τη βελτίωση, κύριε τέως Υπουργέ, του επιπέδου των αστυνομικών. Βάλαμε τα μόρια για τις μεταθέσεις, τους εντάξαμε στις πανελλήνιες εξετάσεις ψηφίσαμε το νόμο για τα συνδικαλιστικά τους δικαιώματα, ψηφίσαμε τρία μισθολόγια. Εγώ αντιτάχθηκα και καταψήφισα δύο φορές τον προϋπολογισμό.¶
'Εγινε ένας αγώνας για το μισθολόγιο, κύριε  Υπουργέ -επιτρέψτε μου
το είχατε τρία χρόνια, δεν θέλω να κάνω αντιπολίτευση σε καμία περίπτωση της αντιπολίτευσης, το παραδέχθηκε και ο κ. Μητσοτάκης και όλοι σας- και δεν το προωθήσατε και έμεινε στα συρτάρια. 'Εμεινε και άλλα τρία χρόνια επί Κυβερνήσεως ΠΑΣΟΚ. ¶
 Επειδή, λοιπόν, δεν υπάρχει, κύριε Πρόεδρε, ο συνδικαλισμός, άστες τις 'Ενοπλες Δυνάμεις, εντάξει είναι δεν έχουμε προβλήματα από αυτές.  'Ομως διαμορφώνεται και προκαλείται το κοινό αίσθημα και έχει επίπτωση στο ηθικό τους αν δεν καταβάλουμε την οφειλομένη μέριμνα μέσα στις δυνατότητες βέβαια του κράτους, διότι ζητούμε από αυτούς να μην υπάρχουν
 ωράρια, να μην υπάρχουν Σαββατοκύριακα, να μην υπάρχει Πάσχα, να μην υπάρχουν Χριστούγεννα, να υπάρχει... κλπ. Δεν έχουν κανένα από τα εργασιακά δικαιώματα που έχουν οι άλλες τάξεις...¶
 ΠΡΟΕΔΡΕΥΩΝ (Νικόλαος Κατσαρός):  Τελειώνετε, κύριε Σπυριούνη.¶
   ΚΥΡΙΑΚΟΣ ΣΠΥΡΙΟΥΝΗΣ:  Θα πρέπει, λοιπόν, συνδικαλιστές -κύριε Πρόεδρε, και τελειώνω με αυτό- να είμαστε εμείς για τις 'Ενοπλες Δυνάμεις. Ψηφίζω
τα άρθρα της τρίτης ενότητας.¶
 ΠΡΟΕΔΡΕΥΩΝ (Νικόλαος Κατσαρός) : Ο κύριος Υπουργός έχει το λόγο.¶  
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης) : Ευχαριστώ, κύριε
Πρόεδρε.¶
 Συζητούμε την τελευταία ενότητα των άρθρων του νομοσχεδίου μαζί με το άρθρο 26, το οποίο κατετέθη όπως ακούσατε ως τροπολογία.¶ ¶
 Θα πω δύο λόγια μόνο, κύριε Πρόεδρε, σε ό,τι αφορά την αποζημίωση των αστυνομικών υπαλλήλων, οι οποίοι θα συμμετέχουν στη λήψη μέτρων για τις αθλητικές εκδηλώσεις. Η απάντηση σ' αυτό που έθεσε ο κ. Αγγουράκης είναι ότι θα το εισπράττουν αυτοί που διατάσσονται να λάβουν μέτρα για τις αθλητικές αυτές εκδηλώσεις. Η αποζημίωση αστυνομικών για εθελοντική εργασία έχει να κάνει με την προσπάθεια που γίνεται από την πλευρά της Ελληνικής Αστυνομίας να διαθέσει όσο γίνεται περισσότερο προσωπικό για την αστυνόμευση των πόλεων και της υπαίθρου -των πόλεων κυρίως  γι αυτό ακριβώς δίνουμε αυτό το κίνητρο- μία φορά την εβδομάδα, εθελοντικά, ο αστυνομικός να εργάζεται για πεζή περιπολία.¶
Σε ό,τι αφορά το άρθρο 31 που αναφέρεται στην ανταμοιβή κατά κάποιο
τρόπο πολιτών, οι οποίοι συμμετέχουν σε εξαίρετες πράξεις καταστολής της εγκληματικότητας ή κατάσβεσης πυρκαγιών, νομίζω ότι οφείλει η πολιτεία να ανταμείψει γενναία, κυρίως νέους ανθρώπους, οι οποίοι, με κίνδυνο της ζωής τους, σώζουν ζωές συμπολιτών ή σώζουν -στην περίπτωση της δασοπυρόσβεσης- είτε ζωές είτε το  ίδιο το δάσος.¶
 Υπάρχουν ορισμένα προβλήματα και τα άκουσα από τους συναδέλφους, τον κ. Μαρκογιαννάκη και τον κ. Σούρλα, όπως και από τον κ. Αγγουράκη που έβαλε κάποιους προβληματισμούς. Νομίζω ότι με την εξειδίκευση που θα κάνουμε στη συνέχεια δεν θα έχουμε προβλήματα.¶
 Τέλος, σε ό,τι αφορά τα μισθολογικά και οικονομικά θέματα και του πυροσβεστικού και του αστυνομικού προσωπικού, νομίζω ότι είναι κοινά παραδεκτό ότι έχουν γίνει πολύ μεγάλα βήματα με τα μισθολόγια, στα οποία αναφέρθηκε προηγουμένως ο κ. Σπυριούνης. Υπάρχουν ακόμη επιμέρους ζητήματα. Αυτό που θέσατε για τους πυροσβέστες και κάποια άλλα ζητήματα που έχουν σχέση με το πυροσβεστικό προσωπικό τα έχω υπόψη μου και πιστεύω ότι σε μια δεύτερη προσπάθεια που θα κάνουμε πολύ σύντομα, θα προσπαθήσουμε να δώσουμε σε όλα αυτά τα θέματα απάντηση, τα οποία θεωρώ ότι είναι και απολύτως δίκαια. Ευχαριστώ πολύ.¶
 ΠΡΟΕΔΡΕΥΩΝ (Νικόλαος Κατσαρός):  Ο Κοινοβουλευτικός Εκπρόσωπος της
Νέας Δημοκρατίας κ. Παυλόπουλος έχει το λόγο.¶
 ΠΡΟΚΟΠΗΣ ΠΑΥΛΟΠΟΥΛΟΣ:  Θα είμαι εξαιρετικά σύντομος, κύριε Πρόεδρε.¶ Θα ήθελα να τονίσω, γιατί ελέχθησαν ορισμένα πράγματα επί των
άρθρων -και πριν μπούμε στις τροπολογίες- ορισμένα θέματα τα οποία σχετίζονται με τον τρόπο από εδώ και στο εξής και λειτουργίας του Υπουργείου, αλλά και των Υπουργείων γενικότερα.¶
Ξέρετε, κύριοι συνάδελφοι, ότι τυπικά όχι, αλλά ουσιαστικά έχουμε
μπει σε μία προεκλογική περίοδο και βεβαίως είναι στοιχειώδες χρέος της πολιτείας τούτη την ώρα να σταματήσει οιεσδήποτε ενέργειες θα είχαν σχέση με δείγματα γραφής από πλευράς πολιτικής που θα μπορούσαν να κριθούν ως προεκλογικές κινήσεις.¶
Κύριε Υπουργέ, ζείτε σε ένα εξαιρετικά ευαίσθητο Υπουργείο. Θα ήταν
στοιχειώδες και νομίζω ότι πρέπει στο σημείο αυτό να υπάρξει μία δέσμευση, να μας πείτε εάν και κατά πόσο σκοπεύετε οποιεσδήποτε κρίσεις, οιεσδήποτε ενέργειες που αφορούν προσωπικό σε ό,τι αφορά προαγωγές ή άλλες διοικητικές ενέργειες θα συνεχιστούν. Μπορεί βεβαίως να μην ισχύει για σας, κύριε Υπουργέ, αλλά το λέω διότι αυτό πρέπει να τονιστεί και για άλλα Υπουργεία, όπως είναι παραδείγματος χάριν για το Υπουργείο Εθνικής 'Αμυνας. Θα πρέπει να μεταφέρετε στην Κυβέρνηση ότι βρισκόμαστε σε μια κρίσιμη στιγμή η οποία δεν επιτρέπει, ιδίως σε Σώματα, όπως είναι η Ελληνική Αστυνομία ή όπως είναι οι 'Ενοπλες Δυνάμεις, οποιαδήποτε υποψία ότι είναι δυνατόν να γίνονται ενέργειες οι οποίες αυτήν τη στιγμή έχουν προεκλογικό χαρακτήρα. Το λέω αυτό γιατί; Γιατί θα μπούμε σε λίγο στη
συζήτηση των τροπολογιών και οι τροπολογίες, όπως διαμορφώθηκε η συζήτηση είναι κρισιμότερες από τα τελευταία άρθρα αυτού του σχεδίου νόμου. 'Ο,τι είχαμε να πούμε το είπαμε με το σχέδιο νόμου. 'Οσα λέμε τώρα είναι απλώς και μόνο ορισμένα υπόλοιπα. Θα μπούμε όμως και σε τροπολογίες.¶
Σας λέμε, λοιπόν, από τώρα -είναι μια προειδοποίηση με την καλή
του όρου έννοια- ότι μέσα σε αυτές τις τροπολογίες υπάρχουν και ορισμένες οι οποίες δημιουργούν τις προϋποθέσεις, ώστε να σκεφθεί κανείς πως αυξάνεται ο αριθμός προσώπων, τα οποία προσλαμβάνονται τούτη την ώρα. Και μάλιστα είναι τροπολογίες που δεν κατατέθηκαν μαζί με το νομοσχέδιο, αλλά μας ήρθαν μετά όταν ήδη η απόφαση για την προκήρυξη των εκλογών είχε ληφθεί.¶
 Τονίζω, λοιπόν, επειδή δεν είναι ανάγκη να χαλάσουμε το κλίμα, το οποίο δημιουργήθηκε και επειδή είναι διατάξεις που δεν είναι ανάγκη να μπουν αυτήν τη στιγμή, δεν έχουν άμεση σχέση με το σχέδιο νόμου για το οποίο μιλάμε, παράκληση να σκεφθείτε σοβαρά αν θα συζητήσουμε τέτοιες τροπολογίες.¶
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ.  ΠΑΝΑΓΙΩΤΗΣ ΣΓΟΥΡΙΔΗΣ )¶
 Συνοψίζω, λοιπόν. Δέχομαι τη δέσμευση ότι στο Υπουργείο Δημόσιας Τάξης δεν υπάρχουν διοικητικές ενέργειες είτε σε επίπεδο Ελληνικής Αστυνομίας είτε διοικητικού προσωπικού που θα μπορούσαν να κριθούν ως ενέργειες που έχουν προεκλογικό χαρακτήρα.¶
 Παρακαλούμε πολύ να μεταφέρετε στην Κυβέρνηση την άποψη ότι αυτό πρέπει να γίνει και στο Υπουργείο Εθνικής 'Αμυνας και να σταματήσουν οιεσδήποτε ενέργειες εν όψει των εκλογών. Παρακαλούμε, λοιπόν, πολύ στο λίγο χρόνο που έχουμε εφ'εξής να δείτε τις τροπολογίες και να αποφύγουμε να συζητήσουμε εδώ για να  μπορέσουμε να διατηρήσουμε το κλίμα το οποίο υπάρχει, να αποφύγουμε τροπολογίες που έχουν έντονα προεκλογικό χαρακτήρα ή που μπορεί να εκληφθεί ότι έχουν έναν τέτοιο έντονα προεκλογικό χαρακτήρα. Ευχαριστώ πολύ, κυριε Πρόεδρε.¶
 ΠΡΟΕΔΡΕΥΩΝ (Παναγιώτης Σγουρίδης):  Ο κύριος Υπουργός έχει το λόγο.¶ 
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Κύριε Πρόεδρε, σε ό,τι
αφορά τις τροπολογίες, τις οποίες έχουμε καταθέσει, δεν έχει να κάνει
καμία με την προεκλογική περίοδο, ούτε με προσλήψεις. Απλά είναι κάποιες ρυθμίσεις, οι οποίες εκκρεμούσαν εδώ και πάρα πολύ καιρό.¶
 ΠΡΟΚΟΠΗΣ ΠΑΥΛΟΠΟΥΛΟΣ: 'Εχουμε αύξηση αριθμού προσλαμβανομένων, κύριε
Υπουργέ.¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Δεν αφορά το Υπουργείο μας, εν πάση περιπτώσει.¶
Το δεύτερο, που θέλω να τονίσω, κύριε Πρόεδρε, είναι ότι οι κρίσεις
στην Ελληνική Αστυνομία και το Πυροσβεστικό Σώμα δεν πρόκειται να γίνουν βεβαίως προ των εκλογών και θα υπάρξει σύντομα απόφαση επίσημη γι'αυτό το πράγμα.¶
  ΝΙΚΟΛΑΟΣ ΓΚΕΛΕΣΤΑΘΗΣ:  Οι τροπολογίες...¶
 ΠΡΟΕΔΡΕΥΩΝ (Παναγιώτης Σγουρίδης):  Κηρύσσεται περαιωμένη η συζήτηση
των άρθρων της ενότητας αυτής, από το άρθρο 28 εως και το 35, μαζί με το άρθρο 26.¶
Ερωτάται το Σώμα: Γίνεται δεκτό το άρθρο 26, όπως συμπληρώθηκε από
την τροπολογία με γενικό αριθμό 3511 και ειδικό 46;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 26 έγινε δεκτό, όπως συμπληρώθηκε από την τροπολογία με γενικό αριθμό 3511 και ειδικό 46, κατά πλειοψηφία.¶
 Ερωτάται το Σώμα: Γίνεται δεκτό το άρθρο 28, ως έχει;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 28 έγινε δεκτό ως έχει, κατά πλειοψηφία.¶
Ερωτάται το Σώμα: Γίνεται δεκτό το άρθρο 29, όπως τροποποιήθηκε από
τον κύριο Υπουργό;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
 ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 29 έγινε δεκτό
όπως τροποποιήθηκε από τον κύριο Υπουργό, κατά πλειοψηφία.¶
 Ερωτάται το Σώμα: Γίνεται δεκτό το άρθρο 30 ως έχει;¶ ¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 30 έγινε δεκτό ως έχει, κατά πλειοψηφία.¶
 Ερωτάται το Σώμα: Γίνεται δεκτό το άρθρο 31, ως έχει;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 31 έγινε δεκτό ως έχει,  κατά πλειοψηφία.¶
 Ερωτάται το Σώμα: Γίνεται δεκτό το άρθρο 32, ως έχει;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 32 έγινε δεκτό ως έχει, κατά πλειοψηφία.¶
Ερωτάται το Σώμα: Γίνεται δεκτό το άρθρο 33, όπως τροποποιήθηκε από
τον κύριο Υπουργό;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
 ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 33 έγινε δεκτό
όπως τροποποιήθηκε από τον κύριο Υπουργό, κατά πλειοψηφία.¶
 Ερωτάται το Σώμα: Γίνεται δεκτό το άρθρο 34, ως έχει;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 34 έγινε δεκτό ως έχει, κατά πλειοψηφία.¶
 Ερωτάται το Σώμα: Γίνεται δεκτό το άρθρο 35, ως έχει;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο 35 έγινε δεκτό ως έχει, κατά πλειοψηφία.¶
 Κύριοι συνάδελφοι, πριν εισέλθουμε στη συζήτηση των τροπολογιών, υπάρχει μία εκκρεμότητα. Η συζήτηση μιας Σύμβασης. Είχε συμφωνηθεί να συζητηθεί πρώτα η Σύμβαση αυτή και να μπούμε αμέσως στη συζήτηση των τροπολογιών.¶
Ο κ. Τσαφούλιας θα έχει το λόγο μόνο για πέντε λεπτά, κύριε Υπουργέ.¶
  ΓΕΩΡΓΙΟΣ ΤΣΑΦΟΥΛΙΑΣ:  Δεν έχω να πω τίποτα.¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης):  Ο κ. Τσαφούλιας μου το είπε το ζήτημα και απέρριψα την πρότασή του. Αν θέλεις να του κάνεις τη χάρη, κάντη του, εγώ δεν την κάνω.¶
  ΠΡΟΕΔΡΕΥΩΝ (Παναγιώτης Σγουρίδης):  Τέλος πάντων.¶
  Εισερχόμαστε στη συζήτηση του νομοσχεδίου του Υπουργείου
Δικαιοσύνης.  Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης αμοιβαίας δικαστικής συνδρομής σε ποινικές υποθέσεις μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής".¶
 Ο κ. Τσαφούλιας έχει το λόγο για πέντε λεπτά.¶ ¶
  ΓΕΩΡΓΙΟΣ ΤΣΑΦΟΥΛΙΑΣ:  Η λειτουργία των αποφάσεων για την κατασκευή ψευδών κινδύνων για τη λειτουργία των Ηνωμένων Πολιτειών αποτελεί ένα βασικό λόγο άρνησης στη νομιμοποίηση των μεγάλων σκοπών της. Για τα κράτη που αγωνίζονται ενάντια στην παγκοσμιοποίηση το κείμενο αυτό θα λειτουργήσει σαν ένα μηχάνημα καταστολής της ελευθερίας των λαών. Οι Ηνωμένες Πολιτείες έχουν τα ηλεκτρονικά διαδίκτυα, έχουν τα στρατηγεία τους και γνωρίζουν ανά δευτερόλεπτο τα πάντα. Με τις μυστικές τους υπηρεσίες και με το ηλεκτρονικό διαδίκτυό τους μπορούν να συλλάβουν οποιονδήποτε. 'Ετσι συνέλαβαν τον αρχηγό των Βάσκων και έτσι γνώριζαν πού ήταν ο Οτσαλάν. 'Ολα αυτά, λοιπόν, είναι μία απλή νομιμοποίηση της βίας που παρουσιάζεται με το ένδυμα της ειρήνης και της δημοκρατίας από την αμερικάνικη κυριαρχία και την πλανηταρχία. Επειδή δεν θα μπούμε σε τέτοια ψευτοδιλήμματα, σας λέω ότι το κείμενο αυτό έχει τεράστιες ασάφειες και τεράστια κενά. Κενά εντοπίζονται στα άρθρα 4, 7, 5, 9 και ως εκ τούτου
σε μια εποχή που τα ιδανικά του ελεύθερου κόσμου και των ελεύθερων λαών θα συγκρουστούν με τη βία του δυτικού κόσμου δεν θα πρέπει να δώσουμε ένα ανοιχτό χαρτί λειτουργίας των σχεδίων τους. Η σύμβαση αυτή είναι μία τυποποιημένη ουσιαστική νομιμοποίηση όλων αυτών που θα ωφελήσουν στην εξυπηρέτηση των σκοπών των Ηνωμένων Πολιτειών. Κανένας δεν αποφεύγει τη σκέψη ότι η προβοκάτσια σε πολλές περιπτώσεις που προήλθε από τις
Ηνωμένες Πολιτείες εξυπηρέτησε τεράστιους πολιτικούς σκοπούς της με τη δημιουργία ψευδών κατηγοριών και επομένως η αντιτρομοκρατική της δήθεν πάλη για το δίκαιο δεν είναι δυνατόν να γίνει πιστευτή από τους λαούς της ελευθερίας και της δημοκρατίας. Εμείς δεν συμφωνούμε και δεν ψηφίζουμε.¶ 
 ΠΡΟΕΔΡΕΥΩΝ (Παναγιώτης Σγουρίδης):  Δεν υπάρχει άλλος συνάδελφος να
μιλήσει. Το Κ.Κ.Ε. και ο Συνασπισμός τοποθετήθηκαν χθες, οπότε
πλέον κλείνουμε με την τοποθέτηση άρνησης επί της αρχής του Δημοκρατικού Κοινωνικού Κινήματος.¶
 Κηρύσσεται περαιωμένη η συζήτηση επί της αρχής του νομοσχεδίου του Υπουργείου Δικαιοσύνης: "Κύρωση της Σύμβασης αμοιβαίας δικαστικής συνδρομής σε ποινικές υποθέσεις μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής".¶ 
Ερωτάται το Σώμα: Γίνεται δεκτό το νομοσχέδιο επί της αρχής;¶
   ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το νομοσχέδιο του Υπουργείου Δικαιοσύνης "Κύρωση της Σύμβασης αμοιβαίας δικαστικής συνδρομής σε ποινικές υποθέσεις μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής", έγινε δεκτό κατά πλειοψηφία επί της αρχής.¶
  Εισερχόμαστε στην ψήφιση των άρθρων.¶
 Ερωτάται το Σώμα: Γίνεται δεκτό το άρθρο πρώτο;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο πρώτο έγινε δεκτό κατά πλειοψηφία.¶
 Ερωτάται το Σώμα: Γίνεται δεκτό το άρθρο δεύτερο;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
 ΠΡΟΕΔΡΕΥΩΝ (Παναγιώτης Σγουρίδης):  Συνεπώς το άρθρο δεύτερο έγινε
δεκτό κατά πλειοψηφία.¶
Συνεπώς το νομοσχέδιο του Υπουργείου Δικαιοσύνης "Κύρωση της Σύμβασης
αμοιβαίας δικαστικής συνδρομής σε ποινικές υποθέσεις μεταξύ της
 Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής", έγινε δεκτό κατά πλειοψηφία επί της αρχής και επί των άρθρων.¶
Ερωτάται το Σώμα: Γίνεται δεκτό το νομοσχέδιο και στο σύνολο;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
   ΠΡΟΕΔΡΕΥΩΝ (Παναγιώτης Σγουρίδης):  Το νομοσχέδιο έγινε δεκτό και στο σύνολο, κατά πλειοψηφία.¶
Συνεπώς το νομοσχέδιο του Υπουργείου Δικαιοσύνης "Κύρωση της Σύμβασης
αμοιβαίας δικαστικής συνδρομής σε ποινικές υποθέσεις μεταξύ της
 Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της  Αμερικής", έγινε δεκτό κατά πλειοψηφία σε μόνη συζήτηση κατ' αρχήν, κατ'άρθρον και στο σύνολο και έχει ως εξής:¶
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής)¶
   ΠΡΟΕΔΡΕΥΩΝ (Παναγιώτης Σγουρίδης):  Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.¶
  ΠΟΛΛΟΙ ΒΟΥΛΕΥΤΕΣ:  Μάλιστα, μάλιστα.¶
 ΠΡΟΕΔΡΕΥΩΝ (Παναγιώτης Σγουρίδης):  Παρεσχέθη η ζητηθείσα
εξουσιοδότηση.¶
 Εισερχόμαστε στη συζήτηση των τροπολογιών του νομοσχεδίου του Υπουργείου Δημόσιας Τάξης: "Αναδιάρθρωση Υπηρεσιών Υπουργείου Δημόσιας Τάξης, σύσταση Αρχηγείου Ελληνικής Αστυνομίας και άλλες διατάξεις".¶
  Η τροπολογία με γενικό αριθμό 3515 και ειδικό 48 των κυρίων Χρυσοχοϊδη και Παπαντωνίου για αυτοτελή φορολόγηση των τόκων ομολόγων του ελληνικού δημοσίου δεν θα εισαχθεί για συζήτηση.¶
 Η τροπολογία με γενικό αριθμό 3511 και ειδικό 46, θέματα πυρασφαλείας και προσωπικού του Πυροσβεστικού Σώματος, έχει ψηφισθεί στο άρθρο 26.¶ 
Συνεπώς μένουν άλλες δύο τροπολογίες.¶
Η μία είναι η τροπολογία με γενικό αριθμό 3512 και ειδικό 47 της
κ. Βάσως Παπανδρέου, του κ. Γιάννου Παπαντωνίου, του κ. Ευάγγελου Γιαννόπουλου και του κ. Μιχάλη Χρυσοχοϊδη, "Ειδικό Επιστημονικό Προσωπικό με τίτλο Διαπραγματευτές Κρίσεων κλπ.".¶
 Το λόγο έχει ο κ. Χρυσοχοϊδης.¶
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Κύριε Πρόεδρε, η
συγκεκριμένη τροπολογία περιέχει δύο θέματα. ¶
Το πρώτο αφορά τη σύσταση δύο οργανικών θέσεων, στο Υπουργείο
Δημόσιας Τάξης, επιστημονικού προσωπικού για να διαχειριζόμαστε θέματα κρίσεων. Είναι ειδικό επιστημονικό προσωπικό και φέρουν τον τίτλο "Διαπραγματευτές Κρίσεων", δηλαδή ψυχολόγοι, εγκληματολόγοι κλπ. Είναι ειδικό επιστημονικό προσωπικό, με ειδικά και υψηλά προσόντα, με μεταπτυχιακούς και διδακτορικούς τίτλους.¶
 Αναφέρεται μέσα στη διάταξη σε ποιους τομείς θα δραστηριοποιούνται οι Διαπραγματευτές Κρίσεων. Νομίζω -και το είδαμε αυτό από τα γεγονότα τα οποία έζησε όλη η ελληνική κοινωνία τον τελευταίο καιρό- ότι απαιτούνται στην Ελληνική Αστυνομία δύο τέτοια εξειδικευμένα άτομα, δύο ειδικοί επιστήμονες με αυτά τα υψηλά προσόντα.¶
Η δεύτερη διάταξη αφορά τη λειτουργία της Υπηρεσίας Εσωτερικών
Υποθέσεων, όπου οι εισαγγελείς της που βρίσκονται στη Διεύθυνση Εσωτερικών Υποθέσεων να έχουν τη δυνατότητα να διατάσσουν προκαταρκτικές έρευνες,σύμφωνα με το περιεχόμενο του νόμου που αφορά τη συγκεκριμένη υπηρεσία,  και στη συνέχεια αυτή η δικογραφία να μεταβιβάζεται στον αρμόδιο καθ'ύλην και κατά τόπο εισαγγελέα πλημμελειοδικών.¶
 Αυτά από την πλευρά του Υπουργείου Δημόσιας Τάξης.¶
 ΠΡΟΕΔΡΕΥΩΝ (Παναγιώτης Σγουρίδης):  Ο Υπουργός Δικαιοσύνης, κ.  
Γιαννόπουλος, έχει το λόγο.¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης):  Από την πλευρά του Υπουργείου Δικαιοσύνης, καθορίζονται οι θέσεις φύλαξης για τη λειτουργία του Κέντρου Θηβών από λάθος της υπηρεσίας σε εκατό, ενώ είχαν εγκριθεί θέσεις πενήντα. ¶
 Επίσης, νεότερα αιτήματα από τη Διεύθυνση των φυλακών, λένε ότι ούτε αυτές δεν φθάνουν με τις υπερωρίες που έχουν, με τις άδειες που θα έχουν κλπ.. Εμείς όμως για λόγους οικονομικούς περιορίσαμε τον αριθμό σε πενήντα ακόμη και αυτή είναι η τροπολογία η οποία τίθεται προς ψήφιση. Είναι για τη λειτουργία του Κέντρου Αποτοξίνωσης Τοξικομανών Κρατουμένων που βρίσκονται στις φυλακές του Ελαιώνα Θηβών. Συν πενήντα θέσεις.¶ 
 ΠΡΟΕΔΡΕΥΩΝ (Παναγιώτης Σγουρίδης):  Καλώς, κύριε Υπουργέ.¶
Εκ μέρους του Υπουργείου Εσωτερικών ο κ. Φλωρίδης έχει το λόγο.¶  
ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Κύριε Πρόεδρε, με τη συζητούμενη διάταξη της παραγράφου 3 επιχειρούμε μια ερμηνεία στο άρθρο 183 του Δημοτικού και Κοινοτικού Κώδικα, γιατί είδαμε μία σειρά δικαστικών αποφάσεων να ερμηνεύουν τη σχετική διάταξη η οποία κατά την άποψη τη δική μας ερμηνεύεται με έναν ιδιαίτερα στενό τρόπο και δεν αντανακλά και τις προθέσεις του νομοθέτη που αποτυπώθηκαν στο άρθρο 183.¶
'Ετσι, λοιπόν, προσδιορίζουμε επακριβώς σε τι συνίσταται η αστική
ευθύνη των αιρετών οργάνων των Πρωτοβάθμιων Οργανισμών Τοπικής Αυτοδιοίκησης για να μην υπάρχουν ερμηνείες οι οποίες ουσιαστικά ακυρώνουν τη δυνατότητα των ατομικών και συλλογικών οργάνων της αυτοδιοίκησης να πάρουν αποφάσεις οι οποίες ενώ στη συνέχεια κρίνονται νόμιμες κατά το διοικητικό έλεγχο, έχουμε μία δικαστική κρίση η οποία είναι τελείως αντίθετη, γιατί οδηγείται η κρίση αυτή από μία ερμηνεία, η οποία πιστεύουμε ότι δεν ήταν στις προθέσεις του νομοθέτη.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ:  Ποια είναι η λάθος ερμηνεία;¶
 ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Αν θα θέλατε να δείτε τι ακριβώς συμβαίνει με μία αντίστοιχη περίπτωση που έχουμε εδώ, είναι ότι μία απόφαση του δημοτικού συμβουλίου, με την οποία ελύθη μία μίσθωση, οδήγησε στη συνέχεια, από την πλευρά του μισθωτή, σε έγερση αγωγών για ζημία που υποτίθεται ότι έπαθαν αυτοί από την απόφαση του δημοτικού συμβουλίου, η οποία εκρίθη νόμιμη κατά το διοικητικό έλεγχο. Και εξεδόθησαν δικαστικές αποφάσεις με την οποία η ζημία εξατομικεύεται στην προσωπική περιουσία των δημοτικών συμβούλων και του δημάρχου και πάμε σε πλειστηριασμό της προσωπικής τους περιουσίας. Για μία απόφαση που πήρε το δημοτικό συμβούλιο, κάτι που θα ωφελούσε το δήμο. Αυτό είναι το ζήτημα.¶
  ΠΡΟΚΟΠΗΣ ΠΑΥΛΟΠΟΥΛΟΣ:  Κύριε Υφυπουργέ, μου επιτρέπετε;¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Παρακαλώ.¶
 ΠΡΟΕΔΡΕΥΩΝ (Παναγιώτης Σγουρίδης):  Μισό λεπτό. 'Εχετε ολοκληρώσει,
κύριε Υπουργέ;¶
 ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Βεβαίως.¶
  ΠΡΟΕΔΡΕΥΩΝ (Παναγιώτης Σγουρίδης):  Ορίστε, κύριε Παυλόπουλε, έχετε το λόγο. Για να πηγαίνουμε σύμφωνα με τη διαδικασία.¶
 ΠΡΟΚΟΠΗΣ ΠΑΥΛΟΠΟΥΛΟΣ:  Κύριε Πρόεδρε, αφού ο κύριος Υφυπουργός δίνει
μια διευκρίνιση, να καταλάβουμε κάτι.¶
 Κύριε Υπουργέ, για να μην σας τρώμε το χρόνο στη συνέχεια, στην τελευταία παράγραφο αυτό το "...και δεν συντρέχει ατομική ευθύνη των
 ιδίων οργάνων προς αποζημίωση τρίτων..." σημαίνει ότι δεν συντρέχει ή είναι προϋπόθεση; Γιατί, εάν λέτε ότι για κάθε ειδική ζημία που προξενήθηκε εις βάρος της περιουσίας αυτών από δόλο ή βαριά αμέλεια και δεν συντρέχει ατομική ευθύνη ότι, δηλαδή, δεν υπέχουν ατομική ευθύνη, βάλτε τη φράση "...και τότε δεν υπέχουν αυτοί ατομική ευθύνη". Εάν το λέτε έτσι, "και δεν συντρέχει" είναι σαν να το βάζετε σαν προϋπόθεση ότι αυτό ισχύει μόνο αν δεν συντρέχει ευθύνη. 'Εχουμε πρόβλημα.¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης):  Είναι σωστή η παρατήρηση, κύριε Πρόεδρε, και πρέπει να διατυπωθεί έτσι ακριβώς.¶
  ΠΡΟΕΔΡΕΥΩΝ (Παναγιώτης Σγουρίδης):  Δέχεσθε, δηλαδή, την παρατήρηση και τη διατύπωση του κ. Παυλόπουλου;¶
 ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Ναι, είναι σωστή. 'Ετσι ακριβώς είναι.¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης):  ...δικαστική απόφαση.¶  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  'Αρα, εδώ πρέπει να απαλειφθεί η λέξη "και". 'Ετσι δεν είναι;¶
  ΠΡΟΚΟΠΗΣ ΠΑΥΛΟΠΟΥΛΟΣ:  "...και δεν συντρέχουν".¶
 ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):  Το "συντρέχουν" γίνεται "υπέχει".¶
 ΠΡΟΕΔΡΕΥΩΝ (Παναγιώτης Σγουρίδης):  Ο κ. Σούρλας έχει το λόγο.¶
 ΓΕΩΡΓΙΟΣ ΣΟΥΡΛΑΣ:  Θέλω να κάνω ορισμένες επισημάνσεις σχετικά με τη
διάταξη 3 της τροπολογίας...¶
 ΧΡΗΣΤΟΣ ΜΑΡΚΟΓΙΑΝΝΑΚΗΣ:  Κύριε Πρόεδρε, δεν θα πάει με τη σειρά;¶
  ΓΕΩΡΓΙΟΣ ΣΟΥΡΛΑΣ:  Βεβαίως, να πάει.¶
 ΠΡΟΕΔΡΕΥΩΝ (Παναγιώτης Σγουρίδης):  Η συζήτηση των τροπολογιών δεν
πάει με τους εισηγητές. 'Οποιος ζητάει το λόγο.¶
 Ορίστε, κύριε Σούρλα.¶
  ΓΕΩΡΓΙΟΣ ΣΟΥΡΛΑΣ:  Θέλω να κάνω, όπως είπα, ορισμένες επισημάνσεις, παρατηρήσεις σε ό,τι αφορά τη διάταξη 3 της τροπολογίας που αναφέρεται
στις προσλήψεις φυλακτικού προσωπικού του Κέντρου Απεξάρτησης Τοξικομανών Κρατουμένων στον Ελαιώνα Θηβών.¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Η 4.¶
 ΓΕΩΡΓΙΟΣ ΣΟΥΡΛΑΣ:  Η 4. Εδώ όμως έχει τον αριθμό 3. Δεν έχει καμία
σημασία.¶
Κύριε Υπουργέ, η πρώτη παρατήρηση είναι ότι εξαιρείται από το ν.2090.  Είναι έξω από το ΑΣΕΠ. Και έρχεται στις είκοσι εννέα περιπτώσεις που
εξαιρούνται να προστεθεί ακόμα μία. Τριάντα είναι οι περιπτώσεις
 κατηγορίας που είναι εκτός ΑΣΕΠ. Αυτό καθιστά διάτρητο το νόμο περί αξιοκρατικών, αντικειμενικών και αδιάβλητων προσλήψεων που όλοι το επιθυμούμε και νομίζω ότι όλους μας ωφελεί. Υπάρχει, λοιπόν, μια αδυναμία.¶
 Το λέω αυτό γιατί δεν αποτελούν οι προσλήψεις αυτές κανένα προσωπικό ειδικό, κύριε Υπουργέ της Δικαιοσύνης, εξειδικευμένο ή επιστημονικό προσωπικό. Πρόκειται περί φυλάκων. Και βεβαίως χρειάζονται προσόντα και προϋποθέσεις που θα μπορούσαν αυτά να καθορισθούν μέσα από τη διαδικασία του ΑΣΕΠ.  Και εάν είναι χρονοβόρες οι διαδικασίες αυτές, μπορούσαν ακόμα και να επισπευσθούν και με προσωπικές παρεμβάσεις και παρακλήσεις.¶
 'Οταν συμβαίνουν όμως αυτά, κύριε Υπουργέ της Δικαιοσύνης, και
μάλιστα εν'όψει των εκλογών, όπως είπε ο Κοινοβουλευτικός μας Εκπρόσωπος κ.  Προκόπης Παυλόπουλος προηγουμένως, δικαιούται κανείς να υποψιάζεται ότι έχουν κάποια ιδιαίτερη κομματική σκοπιμότητα.¶
Επειδή πιστεύω ότι αυτή η προσπάθεια που γίνεται για την απεξάρτηση
 των κρατουμένων τοξικομανών είναι πάρα πολύ σοβαρή -έστω και με καθυστέρηση, πάντως έγινε- δεν θα πρέπει να ενταχθεί σε τέτοιες σκοπιμότητες. Θα παρακαλούσα να έχω τη διαβεβαίωσή σας -το ζήτησε και από τον Υπουργό Δημόσιας Τάξης ο κ. Παυλόπουλος- ότι αυτό δεν πρόκειται να γίνει μέσα στις εκλογές. Δεν πρέπει να γίνει και πρέπει να ξεκαθαρίσετε τη θέση σας. ¶
 Διαφωνώ προσωπικά με τη διαδικασία που ακολουθείτε. Ψηφίστηκε η διάταξη, δεν μπορώ εγώ να επηρεάσω καταστάσεις και ρυθμίσεις, αλλά εσείς 
μπορείτε να το απεντάξετε, αν το έχετε εντάξει στην προεκλογική περίοδο.  Αυτό είναι θέμα της Κυβέρνησης. ¶
 Αυτή είναι η δική μου παρατήρηση, κύριε Πρόεδρε.¶
 ΠΡΟΕΔΡΕΥΩΝ (Παναγιώτης Σγουρίδης) : Κύριε Υπουργέ, να δώσω το λόγο
και στον κ. Μαρκογιαννάκη και να απαντήσετε συνολικά;¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Νομίζω ότι θα πειστεί ο κ. Μαρκογιαννάκης απ' αυτά που θα πω.¶
 ΠΡΟΕΔΡΕΥΩΝ (Παναγιώτης Σγουρίδης) : Ο κύριος Υπουργός έχει το λόγο.¶¶  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Πρόκειται περί του
Κέντρου Απεξάρτησης Τοξικομανών τα έξοδα της συγκρότησης του οποίου έχει πληρώσει η Ευρωπαϊκή 'Ενωση. Είναι 6,5 δισεκατομμύρια. Το κτίριο είναι έτοιμο, τα πάντα είναι έτοιμα εδώ και ενάμιση χρόνο. Με αυτήν τη λειτουργία της εκτός του νόμου 2190 διαδικασίας, όπως πήγαμε, είμαστε
 πάρα πολύ αργά, γιατί έπρεπε να προσληφθούν γιατροί, νοσοκόμοι, ειδικοί επιστήμονες.¶
Η αρμόδια διεύθυνση της σωφρονιστικής πολιτικής του Υπουργείου αντί
να βάλει εκατόν πενήντα θέσεις φυλάκων, εξαιρέθη αυτό από τη διαδικασία του νόμου 2190 -το ξέρει ο κ. Παυλόπουλος- και πήγε στη διαδικασία των εξαιρέσεων των νοσοκομείων, διότι πρόκειται περί νοσοκομείου.¶
 'Ομως, λόγω των παρεμβάσεων του Υπουργείου Οικονομικών οι θέσεις αντί να είναι εκατόν πενήντα ορίστηκε να είναι πενήντα. Χρειάζονται όμως εκατόν πενήντα θέσεις. Σε συμβιβασμό με τις υπηρεσίες του Υπουργείου Οικονομικών έγιναν εκατό.¶
 'Εχει γίνει ήδη ο διαγωνισμός, έχουν γίνει όλες οι διαδικασίες και δεν μένει παρά να γίνει και αυτή η συμπλήρωση ώστε να λειτουργήσει το νοσοκομείο. Το νοσοκομείο θα λειτουργήσει αύριο μεθαύριο. Είναι έτοιμο εδώ και δύο χρόνια. Η καθυστέρηση θα αποτελέσει πλήγμα για μια κατηγορία ασθενών που είναι μέσα στις φυλακές, οι οποίοι ετοίμαζαν και εξέγερση πριν από έξι μήνες, γιατί δεν είχε αρχίσει αυτή η διαδικασία. Κύριε Σούρλα, μην επιμένετε στο θέμα αυτό. 'Εχουν προσληφθεί ήδη γιατροί, ιατροδικαστές, οι πάντες και μένει να συμπληρώσουμε το θέμα των
φυλακών, γιατί δεν μπορούμε να πάρουμε φύλακες από άλλους χώρους, ούτε με απόσπαση, αφού και εκεί είναι λίγοι. Γι'αυτό εκκρεμεί  ο διαγωνισμός.  'Οπως ξέρετε,
θα πάει μετά τις εκλογές βέβαια ο διαγωνισμός, της πρόσληψης
χιλίων τριακοσίων φυλάκων.¶
 Αυτό όμως, δεν μπορεί να πάει πίσω. Θα λειτουργήσει  με την ευθύνη της πολιτείας. Θα σας πω και κάτι που πρέπει να το πω. Η Ευρωπαϊκή 'Ενωση είχε δώσει σε όλα τα κράτη δισεκατομμύρια για τον εκσυγχρονισμό των καταστημάτων κράτησης -όπως τα λένε έξω- των φυλακών. 'Εδωσε 6,5 δισεκατομμύρια δραχμές για την Ελλάδα. 'Οταν ήταν Υπουργός Δικαιοσύνης ο αείμνηστος Θανάσης Κανελλόπουλος, ήρθε ο αντιπρόεδρος της επιτροπής εν Αθήναις μαζί με ένα βοηθό του, ο οποίος λέγεται Βγενόπουλος, για να 
συνεννοηθούν για τα περί χορηγήσεως αυτού του ποσού, αν αξίζει να δοθεί.  Δεν δέχθηκε ο τότε Υπουργός της Δικαιοσύνης την επιτροπή αυτή από λάθος των υπαλλήλων του ιδιαιτέρου γραφείου του.¶
 Διαλύεται η επιτροπή, φεύγουν τα λεφτά και δεν υπάρχει τίποτα. Βρήκα το φάκελο στα στοιχεία που μου παρέδωσαν και είδα το μέγα λάθος. 'Εστειλα γράμμα στον τότε πρόεδρο της επιτροπής, φώναξα και τον Βγενόπουλο και του είπα "δεν πρόσεξες εσύ και χάσαμε αυτά τα λεφτά;" Μου είπε "κύριε
Υπουργέ, δύο φορές ήρθαμε και δεν μας εδέχθη ο Υπουργός Δικαιοσύνης". ¶ 'Εστειλα γράμμα ζητώντας συγγνώμη εκ μέρους του ελληνικού κράτους και
του ελληνικού λαού και της ελληνικής Κυβέρνησης γι' αυτό το ατόπημα κάποιου υπαλλήλου που δεν ενημέρωσε τον Υπουργό Δικαιοσύνης. 'Εγινε νέα συνεδρίαση για άλλα ποσά και μας έδωσαν τα λεφτά εδώ και διόμισι χρόνια.¶ 
Δεν μπορούμε να περιμένουμε, κύριε Σούρλα. Με τον κ. Παυλόπουλο ο
οποίος γνωρίζει το θέμα, είχαμε κάποιο διάλογο εδώ εκ παρεξηγήσεως. Αυτό πρέπει να λειτουργήσει. Αν δεν λειτουργήσει με τους εκατό θα λειτουργήσει
με τους πενήντα, αύριο το πρωί. Δεν μπορεί όμως να μην έχει φύλακες. Δεν βάλανε και τις άδειες και τις αρρώστιες και τα άλλα και μου είπαν ότι δεν φθάνουν οι εκατό και πρέπει να μπουν εκατόν πενήντα. 'Εχουμε όμως και τα άλλα θέματα των οικονομικών περιορισμών. Θα ήθελα να σας παρακαλέσω να ψηφιστεί η τροπολογία αυτή για να μην έχουμε ιστορίες.¶
 ΠΡΟΕΔΡΕΥΩΝ (Παναγιώτης Σγουρίδης) : Ο κ. Μαρκογιαννάκης έχει το λόγο
για δύο λεπτά.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : 'Οσον αφορά τις δύο οργανικές θέσεις ειδικού επιστημονικού προσωπικού σε θέματα διαχείρισης κρίσεων που συνιστώνται,
 δε νομίζω, κύριε Υπουργέ, ότι χρειάζεται να προσλάβετε δύο ειδικούς επιστήμονες ουσιαστικά μονίμους. Να έχετε έναν κατάλογο, όπως έχουμε τον κατάλογο των πραγματογνωμόνων από τον οποίο θα μπορείτε κατά περίπτωση να προσλαμβάνετε κάποιον όταν θα υπάρχουν κρίσεις. 'Αλλωστε η πρακτική μας έχει διδάξει ότι στην Ελλάδα τέτοιου είδους κρίσεις που χρειάζονται παρουσία και συμβουλή ατόμων δεν εμφανίζονται με τέτοια συχνότητα, ώστε να υπάρχει ανάγκη να προσλάβουμε ουσιαστικά μονίμους. Δεν μπορούμε, λοιπόν, γι 'αυτόν το λόγο να ψηφίσουμε τη σχετική διάταξη.¶
 'Οσον αφορά το άρθρο 3, κύριε Υπουργέ των Εσωτερικών, καλώς διευκρινίσθη, αν και χρειάζεται περαιτέρω διευκρίνιση. Προηγουμένως με τον κ. Παυλόπουλο διά μακρόν προσπαθούσαμε να καταλάβουμε τι εννοείτε.¶ 
Εγώ θα πρότεινα περαιτέρω την εξής διατύπωση ώστε να είναι ξεκάθαρο
το θέμα: "Δεν υφίσταται δε, ατομική ευθύνη του ιδίου". "Δεν συντρέχει" και "δεν υφίσταται" ακόμα ατομική ευθύνη και πάλι μπορεί να δημιουργήσει πρόβλημα. ¶
 Η διατύπωση πρέπει να είναι ως εξής:¶
"Για κάθε ζημία που προξενήθηκε σε βάρος της περιουσίας τούτων από
δόλο ή βαριά αμέλειά τους, δεν υφίσταται δε ατομική ευθύνη των ιδίων οργάνων προς αποζημίωση τρίτων".¶
 ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και
Αποκέντρωσης) : Παρακαλώ το λόγο.¶
 ΠΡΟΕΔΡΕΥΩΝ (Παναγιώτης Σγουρίδης) : Ορίστε κύριε Υπουργέ, έχετε το
λόγο.¶
  ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών Δημόσιας Διοίκησης και Αποκέντρωσης) : Κύριε Πρόεδρε, κάνουμε οριστική τη διατύπωση γιατί νομίζω ότι η παρατήρηση είναι σωστή. "Κατά την αληθή έννοια του άρθρου 183 του προεδρικού διατάγματος 410/95 περί Δημοτικού και Κοινοτικού Κώδικα η αστική ευθύνη των αιρετών οργάνων των πρωτοβαθμίων ΟΤΑ που αναφέρονται στην παράγραφο 1 του ίδιου άρθρου, περιορίζεται μόνο στην υποχρέωση προς αποζημίωση των οικείων νομικών προσώπων για κάθε θετική ζημιά που προξενήθηκε εις βάρος της περιουσίας τούτων από δόλο ή βαριά αμέλειά τους, δεν υπέχουν δε ατομική ευθύνη τα ίδια όργανα προς αποζημίωση τρίτων". ¶
  ΠΡΟΕΔΡΕΥΩΝ (Παναγιώτης Σγουρίδης) : Συμφωνείτε με αυτήν τη διατύπωση;¶   ΧΡΗΣΤΟΣ ΜΑΡΚΟΓΙΑΝΝΑΚΗΣ : Συμφωνούμε. ¶
 ΠΡΟΕΔΡΕΥΩΝ (Παναγιώτης Σγουρίδης) : 'Εχει γραφεί στα Πρακτικά η
διατύπωση όπως ακριβώς την ανέγνωσε ο κ. Φλωρίδης. ¶
 Ορίστε, κύριε Μαρκογιαννάκη.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : 'Ερχομαι τώρα στη παράγραφο 3 που αφορά τη ρύθμιση της αύξησης των θέσεων που θέλει να κάνει ο Υπουργός Δικαιοσύνης.¶ 
Κύριε Υπουργέ, μπορεί να είναι όπως τα λέτε. Εγώ δεν το αμφισβητώ, αλλά όπως είναι το πλέγμα των διατάξεων, η χρονική στιγμή που έρχεται ...  
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Ποια χρονική στιγμή;¶  
ΧΡΗΣΤΟΣ ΜΑΡΚΟΓΙΑΝΝΑΚΗΣ : Επιτρέψτε μου να τελειώσω. ¶
Περιμένετε η προκήρυξη να έχει γίνει 30.11.99 πριν από τρεισήμισι μήνες.¶
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Η προκήρυξη έχει γίνει.¶
 ΧΡΗΣΤΟΣ ΜΑΡΚΟΓΙΑΝΝΑΚΗΣ : Η προκήρυξη έχει γίνει πριν από τρεισήμισι μήνες και δεν μπορούσατε να φέρετε πριν από δυόμισι ή τρεις μήνες τη διάταξη αυτή; Τώρα στην προεκλογική περίοδο ουσιαστικά αυξάνετε τις θέσεις από πενήντα σε εκατό. Λέτε ότι κανονικά θα έπρεπε να είναι εκατόν πενήντα το φυλακτικό προσωπικό. Κατ' εξοχήν υπόνοια ότι πρόκειται για ρουσφέτι. Δηλαδή, δεν σας φθάνουν οι εκατόν πενήντα θέσεις, για να ικανοποιήσετε αυτούς που ζητάνε να πάνε σ' αυτές τις θέσεις -αυτό μορεί να υποθέσει ο οποιοσδήποτε- και τις κάνετε εκατό.¶
 Μάλιστα, όπως είναι και ο τρόπος της πρόσληψης με τριμελή επιτροπή...¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Υπάρχει αυτό. ¶  
ΧΡΗΣΤΟΣ ΜΑΡΚΟΓΙΑΝΝΑΚΗΣ : Δεν είπα, όπως φτιάχνεται, κύριε Υπουργέ.  
Είπα, όπως υπάρχει.¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Να συμπληρώσω. 'Εχουν δώσει εξετάσεις. Δεν θα γίνουν καινούριες.¶
 ΧΡΗΣΤΟΣ ΜΑΡΚΟΓΙΑΝΝΑΚΗΣ : Ποιες εξετάσεις έχουν γίνει, κύριε Υπουργέ;
Στην τριμελή επιτροπή;¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Ναι, υπάρχει τριμελής επιτροπή. Δεν γίνεται νέα προκήρυξη. 'Εχει γίνει η προκήρυξη. 'Εχουν
δώσει εξετάσεις και απ'αυτούς που έχουν δώσει εξετάσεις είναι μέσα και αυτοί κρινόμενοι από εκείνα τα θέματα. Δεν γίνεται κάτι καινούριο.¶ 
 ΧΡΗΣΤΟΣ ΜΑΡΚΟΓΙΑΝΝΑΚΗΣ : Προφανώς, το νούμερο 50 δεν βολεύει να
πάρουμε και τους υπόλοιπους τώρα προεκλογικά!¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Το είχα βάλει αυτό στο νομοσχέδιο. Επειδή το νομοσχέδιο δεν προφταίνει να περάσει, γι'αυτό
γίνεται η τροπολογία, κύριε Μαρκογιαννάκη.¶
 ΧΡΗΣΤΟΣ ΜΑΡΚΟΓΙΑΝΝΑΚΗΣ : Δεν την ψηφίζουμε. Ψηφίστε την εσείς, κύριε
Υπουργέ.¶
  ΠΡΟΕΔΡΕΥΩΝ (Παναγιώτης Σγουρίδης) : Καλώς.¶
 Ο κ. Αγγουράκης έχει το λόγο.¶
  ΧΑΡΑΛΑΜΠΟΣ ΑΓΓΟΥΡΑΚΗΣ : Κύριε Πρόεδρε, όσον αφορά τους διαχειριστές κρίσεων, όντως είναι μια εξέλιξη αναγκαία. Αυτό φαίνεται. Δεν ξέρω αν μπορεί να λυθεί, όπως ειπώθηκε πριν, μέσα από κατάλογο κλπ. Εμείς δεν πιστεύουμε ότι είναι δυνατόν να γίνει κάτι τέτοιο. Πολύ περισσότερο ελπίζουμε να μην έχουμε τέτοια βαριά περιστατικά σαν αυτά που είχαμε δει πριν, αλλά κανείς δεν μπορεί να τα αποκλείσει.¶
Τα προβλήματα που υπάρχουν στη συγκεκριμένη διάταξη είναι τα εξής:¶ Πρώτον, από τη στιγμή που τους χρειαζόμαστε, δεν καταλαβαίνουμε γιατί
πρέπει να είναι με τέτοιου είδους σύμβαση πέντε ετών και μετά θα ανανεώνεται. Τουλάχιστον ας είναι αορίστου χρόνου, γιατί φαίνεται να
 είναι κάτι αναγκαίο.¶
 Δεύτερον, θέλει μια προσοχή εκεί που γίνεται αναφορά στους τομείς στους οποίους δραστηριοποιούνται οι διαπραγματευτές κρίσεων. Διότι οι αεροπειρατίες βεβαίως δεν είναι το ίδιο με την παρακώλυση συγκοινωνιών.  Εμείς θα προτιμούσαμε τέτοιες διατυπώσεις, όπως η παρακώλυση συγκοινωνιών, κάθε παρακώλυση λειτουργίας κοινωφελών εγκαταστάσεων, καταλήψεις και εκκένωση χώρων να φύγει και να μείνουν τα υπόλοιπα.¶
'Οσον αφορά τη δεύτερη παράγραφο της συγκεκριμένης τροπολογίας, δεν
συμφωνούμε, κατ'αρχήν γιατί δεν συμφωνήσαμε στην υπηρεσία εσωτερικών υποθέσεων, αλλά δεν συμφωνούμε ακόμα περισσότερο γιατί με τις υπηρεσίες που παρέχονται τα πράγματα γίνονται ακόμα πιο επισφαλή. Ούτως ή άλλως υπήρχαν, όπως είχε ρυθμιστεί το θέμα πριν.¶
 'Οσον αφορά την τελευταία παράγραφο, πιστεύουμε ότι καλύτερα θα ήταν αν ακολουθούσαμε τις κανονικές διαδικασίες και υπήρχε ο χρόνος.¶ 
Ευχαριστώ.¶
  ΠΡΟΕΔΡΕΥΩΝ (Παναγιώτης Σγουρίδης):  Ο κ. Παυλόπουλος έχει το λόγο.¶  
ΠΡΟΚΟΠΗΣ ΠΑΥΛΟΠΟΥΛΟΣ:  Να διευκρινίσω στον κύριο Υπουργό. ¶
 Ξέρετε, κύριε Υπουργέ, έχετε ασκήσει δικηγορία και γνωρίζετε, ότι όταν είναι εν εξελίξει ένας διαγωνισμός και αυξάνεται ο αριθμός των θέσεων, τότε στην περίπτωση αυτή ή θα γίνει συμπληρωματική προκήρυξη γι'αυτές ή συντρέχει τεράστιο θέμα συνταγματικότητας. Θα σας πω γιατί. Διότι η προκήρυξη σκοπό έχει να προειδοποιήσει καθέναν που έχει έννομο συμφέρον να λάβει μέρος σε ένα διαγωνισμό.¶
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : 'Εχουν λάβει.¶  
ΠΡΟΚΟΠΗΣ ΠΑΥΛΟΠΟΥΛΟΣ:  Αυτό είναι, κύριε Υπουργέ. Αλλά είναι πολύ
διαφορετικό, αν ήξερε κάποιος ότι θα πάρει πενήντα και πήρε μέρος σε ένα διαγωνισμό και πολύ διαφορετικό ζήτημα...¶
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Για τις πενήντα
θέσεις, είναι τριακόσιες τριάντα που έχουν τα προσόντα.¶
  ΠΡΟΚΟΠΗΣ ΠΑΥΛΟΠΟΥΛΟΣ:  Σας λέω ποια είναι η νομολογία του Συμβουλίου της Επικρατείας. Εάν θεωρείτε ότι έχετε αντίθετη άποψη, πείτε την σαν άποψη δική σας. Η νομολογία έχει πει ότι δεν νοείται αύξηση του αριθμού στην περίπτωση κατά την οποία έχει προκηρυχθεί ένας συγκεκριμένος διαγωνισμός. Θα μπορεί εύκολα να πει κάποιος ότι εγώ θα είχα πάρει μέρος σ'έναν διαγωνισμό αν ήταν περισσότεροι εκείνοι οι οποίοι θα είχαν προσληφθεί. Αυξάνατε τον αριθμό αλλά ήδη περιμένουν περισσότεροι
 άνθρωποι.¶
 Σας ξανατονίζω ότι επειδή σκοπός της προκήρυξης είναι να διευκρινίσετε στους πολίτες που έχουν έννομο συμφέρον να λάβουν μέρος σ'ένα διαγωνισμό πόσοι είναι οι ενδιαφερόμενοι και επειδή εδώ τον αυξάνετε, θα αντιμετωπίσετε πρόβλημα. Εμείς σας είπαμε τους λόγους για τους οποίους δεν θα την ψηφίσουμε. Σας λέω ότι υπάρχει πρόβλημα! 'Οπως την άλλη φορά, είχαμε βοηθήσει αυτή η ρύθμιση να ψηφιστεί κοινή συναινέσει. Δεν τη φοβόμαστε αυτήν τη διαδικασία, γιατί εμείς την ψηφίσαμε. Τα πρόσωπα που μετέχουν στην τριμελή αυτή επιτροπή μαζί τα είχαμε συμφωνήσει. Γιατί σας είπα, για να είμαι συνεπής με τον εαυτό μου και να μην ψηφίζω πράγματα που θα τα βρω μπροστά μου ότι αν βρεθεί μπροστά μας, ευθύνη δεν θα έχω.¶
 Ευχαριστώ.¶
 ΠΡΟΕΔΡΕΥΩΝ (Παναγιώτης Σγουρίδης) : Ο κ. Σούρλας έχει το λόγο να
δευτερολογήσει.¶
   ΓΕΩΡΓΙΟΣ ΣΟΥΡΛΑΣ : Κύριε Υπουργέ, επικαλείσθε το επείγον. Αλλά εσείς ο ίδιος λέτε ότι έχει ενάμιση χρόνο που είναι έτοιμο το κέντρο απεξάρτησης.¶ 
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Είναι έτοιμο. ¶ 
 ΓΕΩΡΓΙΟΣ ΣΟΥΡΛΑΣ : Ναι είναι έτοιμο και επικαλείσθε το επείγον, ενώ
είναι έτοιμο ενάμιση χρόνο. ¶
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Η φρουρά λείπει!¶  ΓΕΩΡΓΙΟΣ ΣΟΥΡΛΑΣ : Αφήστε με λίγο, κύριε Υπουργέ. Αυτά συγκρούονται
μεταξύ τους. ¶
 ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Δεν συγκρούονται.¶  ΓΕΩΡΓΙΟΣ ΣΟΥΡΛΑΣ : Κύριε Υπουργέ, ενάμιση χρόνο είναι έτοιμο το κέντρο
και έρχεστε τώρα παραμονές των εκλογών να επισπεύσετε τις διαδικασίες.  Δεν μπορείτε να πείσετε ότι λόγω του επείγοντος του χαρακτήρα γίνεται αυτό.¶
Επίσης, επικαλείσθε την ιδιαιτερότητα λόγω της κοινωνικής ευαισθησίας
που έχετε και έχουμε όλοι μας απέναντι στους τοξικομανείς. Εγώ, θα σας θυμίσω ένα προηγούμενο. Στον ΟΚΑΝΑ προσελήφθησαν δεκάδες άτομα.  Ξέρετε
 πώς προσελήφθησαν; Με την ίδια διαδικασία. Πρώτα προσελήφθησαν, άρχισαν να λειτουργούν στον ΟΚΑΝΑ και μετά κινήθηκε η διαδικασία και επικαλέσθηκαν όλοι και λένε, μα είναι δυνατόν να αντιδράσετε γι'αυτόν τον οργανισμό αυτής της κοινωνικής αποστολής και σημασίας;¶
 Εμείς, λοιπόν, γιατί να μη δικαιούμαστε αυτήν τη στιγμή να υποψιαζόμαστε ότι έχουν προεκλογικό χαρακτήρα; Γιατί να μην πει ο απλός πολίτης ότι ξέρετε, οι πενήντα είναι ένας περιορισμένος αριθμός, κάποιες πιέσεις ασκούνται για να πάνε εκατό. Τώρα το πώς γίνονται αυτές οι κρίσεις, κύριε Υπουργέ, το ξέρετε πολύ καλά. Εγώ είμαι από εκείνους που στηρίζουν το ΑΣΕΠ, που κάνει τη δουλειά του με τα ανεπαρκή μέσα τα οποία έχει και με τις ελάχιστες παρεμβάσεις. 'Ομως από εκεί και πέρα η Κυβέρνηση δεν σεβάστηκε τις διαδικασίες.¶
'Εχω αύριο μια επίκαιρη ερώτηση και θα τα κουβεντιάσουμε. Δεν
περίμενα εσείς να επιμείνετε στο δίμηνο αυτό να γίνουν προσλήψεις. Και εμείς κάναμε τέτοια λάθη προεκλογικά κάποτε και τα πληρώσαμε. ¶
 Κύριε Υπουργέ, δεν λύνονται τα ζητήματα με το να κάνουμε τέτοιες παρεκκλίσεις από βασικούς κανόνες πολιτικής δεοντολογίας. Πόσες μέρες έμειναν ακόμα, κύριε Υπουργέ;¶
   ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : 'Εξι μήνες χρειάζονται τουλάχιστον.¶
 ΓΕΩΡΓΙΟΣ ΣΟΥΡΛΑΣ : Πείτε ότι ψηφίζουμε σήμερα. Γιατί να αποφασίσετε
τώρα σήμερα; Σε πενήντα μέρες έχουμε εκλογές. ¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Γνωρίζετε όλοι, ότι έχουμε πρόβλημα με τα οικονομικά του κράτους και με το Γενικό Λογιστήριο.  Υπέλαβε η υπηρεσία πεπλανημένως ότι θα μπορούσαμε να έχουμε μια απόσπαση μιας δυνάμεως η οποία θα συμπλήρωνε αυτόν τον αριθμό, διότι ο Υπουργός
των Οικονομικών από εκατό που είχαν βάλει το έκανε πενήντα π.χ. για οικονομία, όπως ξέρετε, να φεύγουν τέσσερις και να προσλαμβάνεται ένας. Απεκλείσθη η απόσπαση και αναγκάστηκα να φέρω αυτήν την τροπολογία από λάθος, όπως είπα της υπηρεσίας. Δεν ενέχει καμία προεκλογική σκοπιμότητα.  Μου λένε τώρα ότι είναι τριακόσιες τριάντα που έχουν τα προσόντα οι αιτήσεις και ήταν πενήντα οι θέσεις. Θα προσληφθούν με τον ίδιο
διαγωνισμό, δεν γίνεται άλλος. Συνεπώς μην επιμένετε.¶
  ΓΕΩΡΓΙΟΣ ΣΟΥΡΛΑΣ : Είναι αδιάβλητες;¶
  ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης) : Είναι!¶
 ΠΡΟΕΔΡΕΥΩΝ (Παναγιώτης Σγουρίδης) : Ο κ. Τσαφούλιας έχει το λόγο.¶  
ΓΕΩΡΓΙΟΣ ΤΣΑΦΟΥΛΙΑΣ : Δεν έχει επιφυλάξεις. Τι άλλο να πω, προεκλογική
περίοδος είναι. Τώρα, όπως είπα και χθες, κάνουμε αυτήν τη δουλειά αντικανονικά. Δεν έπρεπε να βρισκόμαστε στο Κοινοβούλιο, αφού έχουν προκηρυχθεί εκλογές, έπρεπε να είμαστε στις επαρχίες.¶
  ΠΡΟΕΔΡΕΥΩΝ (Παναγιώτης Σγουρίδης) : Κύριοι συνάδελφοι, δεν υπάρχει άλλος να τοποθετηθεί επί της τροπολογίας με γενικό αριθμό 3512 και ειδικό 47 των Υπουργών κυρίων, Βάσως Παπανδρέου, Γιάννου Παπαντωνίου, Ευάγγελου Γιαννόπουλου και Μιχαήλ Χρυσοχοϊδη, για το ειδικό επιστημονικό προσωπικό
 με τίτλο: "Διαπραγματευτές κρίσεων".¶
Ερωτάται το Σώμα: Γίνεται δεκτή η τροπολογία με γενικό αριθμό 3512
και ειδικό 47, όπως τροποποιήθηκε από τον κύριο Υπουργό;¶¶
  ΠΟΛΛΟΙ ΒΟΥΛΕΥΤΕΣ : Δεκτή, δεκτή.¶ ¶
  ΧΑΡΑΛΑΜΠΟΣ ΑΓΓΟΥΡΑΚΗΣ : Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης) : Συνεπώς η τροπολογία με γενικό αριθμό 3512 και ειδικό 47 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο.¶¶ 
Κύριοι συνάδελφοι, τη συνεδρίασή μας παρακολουθούν από τα δυτικά
θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα τρεις μαθητές και δύο συνοδοί καθηγητές από την Εράσμειο Ελληνογερμανική Σχολή Ανατολικής Αττικής.¶ ¶
 Η Βουλή τους καλωσορίζει¶
(Χειροκροτήματα) ¶
 'Εχω την τιμή να ανακοινώσω στο Σώμα ότι:¶ ¶
 1. Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης "Κύρωση του Κώδικα Δικαστικών Υπαλλήλων".¶
 2. Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Γεωργίας "Αγροτικές Συνεταιριστικές Οργανώσεις".¶
3. Η Διαρκής Επιτροπή Κοινωνικών Υποθέσεων καταθέτει τις εκθέσεις
της: α) στο σχέδιο νόμου του Υπουργείου Μεταφορών και Επικοινωνιών "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας για τη διεθνή οδική μεταφορά επιβατών και εμπορευμάτων".¶
β) στο σχέδιο νόμου του Υπουργείου Υγείας και Πρόνοιας "Κύρωση της
Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για συνεργασία στον τομέα της Υγείας".¶ 
Eισερχόμαστε στη συζήτηση της τροπολογίας με γενικό αριθμό 3495 και
ειδικό 45 των κυρίων Παπαντωνίου, Χρυσοχοϊδη, Σουμάκη και Μαντέλη, για την τροποποίηση των διατάξεων του άρθρου 8, του νόμου 2465/97 "'Ελεγχος παραβάσεων αυτοκινήτων", η οποία αναφέρεται στην ανάθεση του ελέγχου εφαρμογής της κείμενης νομοθεσίας και σε ποιες υπηρεσίες, δεύτερον, προσδιορίζει επ'ακριβώς τα διοικητικά πρόστιμα που πρέπει να επιβληθούν, παρέχει την εξουσιοδότηση για τον καθορισμό των αποφάσεων των αρμοδίων οργάνων για την είσπραξη των προστίμων και την εξουσιοδότηση για την τροποποίηση των διοικητικών προστίμων.¶
Υπάρχει κάποιος συνάδελφος που θέλει να μιλήσει επ' αυτής της
τροπολογίας; Κανείς.¶
Ερωτάται το Σώμα: Γίνεται δεκτή η τροπολογία με γενικό αριθμό 3495
και ειδικό 45;¶
  ΟΛΟΙ ΟΙ ΒΟΥΛΕΥΤΕΣ : Δεκτή, δεκτή.¶¶
 ΠΡΟΕΔΡΕΥΩΝ (Παναγιώτης Σγουρίδης) : Συνεπώς η τροπολογία με γενικό
αριθμό 3495 και ειδικό 45 έγινε δεκτή ομοφώνως και εντάσσεται στο νομοσχέδιο ως ίδιο άρθρο¶¶.¶
Κύριε Υπουργέ, υπάρχουν κάποιες εκπρόθεσμες τροπολογίες. Θα κάνετε
δεκτή κάποια από αυτές¶;¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης) : 'Οχι, κύριε Πρόεδρε.¶ ¶  ΠΡΟΕΔΡΕΥΩΝ (Παναγιώτης Σγουρίδης) : Υπάρχουν και κάποιες εμπρόθεσμες
τροπολογίες των Βουλευτών κυρίων Μαρκογιαννάκη, Σμυρλή-Λιακατά,
Αγγουράκη, Κουβέλη και της κ. Φουντουκίδου. Θα δεχθείτε κάποια από αυτές;¶  
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης) : 'Οχι.¶ ¶
  ΠΡΟΕΔΡΕΥΩΝ (Παναγιώτης Σγουρίδης) : Καλώς. Υπάρχει η δυνατότητα όμως, οι τροπολογίες αυτές να αναπτυχθούν από τους κυρίους συναδέλφους.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : Κύριε Πρόεδρε, παρακαλώ το λόγο.¶
 ΠΡΟΕΔΡΕΥΩΝ (Παναγιώτης Σγουρίδης) : Κύριε Μαρκογιαννάκη, έχετε την
 τροπολογία με γενικό αριθμό 3451 και ειδικό 25;¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : Μάλιστα, κύριε Πρόεδρε.¶
 ΠΡΟΕΔΡΕΥΩΝ (Παναγιώτης Σγουρίδης) : Ορίστε, έχετε το λόγο.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : Κύριε Πρόεδρε, διαρκούσης της δικτατορίας είχαν γίνει νομοθετικές ρυθμίσεις οι οποίες είχαν ως αποτέλεσμα πάρα πολλοί από εκείνους οι οποίοι υπηρετούσαν στα Σώματα Ασφαλείας, για λόγους όχι βέβαια υπηρεσιακούς, αλλά για τους γνωστούς, να έχουν υπηρεσιακά προβλήματα, των οποίων δυστυχώς ακόμα και τώρα βλέπουμε τις παρενέργειές τους.¶¶
Μια κατηγορία, λοιπόν, αστυνομικών, οι οποίοι υπηρετούσαν επί
δικτατορίας ως ενωμοτάρχες στη χωροφυλακή ή με τον αντίστοιχο βαθμό στην Αστυνομία Πόλεων, ξαφνικά απεστερήθη της δυνατότητας να συμμετάσχει στις εξετάσεις των σχολών αξιωματικών. Δηλαδή, ενώ το όριο ηλικίας για να δώσουν εξετάσεις ήταν το τριακοστό πρώτο, ξαφνικά το 1969 έγινε το εικοστό έκτο έτος. 'Ετσι λοιπόν, για ένα χρονικό διάστημα τεσσάρων, πέντε ετών δεν είχαν τη δυνατότητα να συμμετάσχουν στις εξετάσεις.¶ 
Απεκαταστάθη η δημοκρατία, παρατάθηκε το όριο ηλικίας στο τριακοστό
πέμπτο για να έχουν τη δυνατότητα αυτοί οι άνθρωποι να συμετάσχουν στις εξετάσεις, έδωσαν εξετάσεις με αυτήν τη ρύθμιση, πέτυχαν, αλλά ποιο ήταν το αποτέλεσμα; 'Οτι είχαν ήδη αποστερηθεί για τέσσερα ή πέντε χρόνια αυτήν τη δυνατότητα, με αποτέλεσμα σήμερα, λόγω ορίου ηλικίας, να βρίσκονται στο βαθμό κυρίως του αστυνομικού υποδιευθυντή. Τα άτομα αυτά είναι περίπου τριάντα και θα αποστρατευθούν λόγω ορίου ηλικίας. 'Ετσι, λοιπόν, έχουν τεράστιο πρόβλημα στο συνταξιοδοτικό.¶
Αυτοί οι άνθρωποι δεν φέρνουν καμιά ευθύνη γι'αυτήν την καθυστέρηση
που μπήκαν στις σχολές αξιωματικών. Ασφαλώς την ευθύνη τη φέρει η πολιτεία, η όποια πολιτεία της εποχής εκείνης.¶
Νομίζω, λοιπόν, ότι επειδή δεν έχει γίνει μια οποιαδήποτε ρύθμιση
μέχρι τώρα, ο Υπουργός οφείλει να κάνει δεκτή την τροπολογία προκειμένου να αποκατασταθεί αυτή η αδικία. 'Αλλωστε υπήρξε δέσμευση του κ. Σκουλαρίκη, παλαιότερα, όταν είχε τεθεί πάλι το θέμα ότι θα ρυθμιστεί νομοθετικά. Δεν έγινε όμως, καμία ρύθμιση και είναι οι μόνοι οι οποίοι αδικούνται. Δεν νομίζω ότι υπάρχει λόγος να είμαστε πεισματικά αρνητικοί σε μία τροπολογία η οποία δεν είναι άδικη. Είναι κατ'εξοχήν δίκαιη και νομίζω ότι ο Υπουργός πρέπει να πάρει θέση πάνω σε αυτό.¶
   ΓΕΩΡΓΙΟΣ ΤΣΑΦΟΥΛΙΑΣ : Κύριε Προέδρε, το λόγο παρακαλώ.¶
  ΠΡΟΕΔΡΕΥΩΝ (Παναγιώτης Σγουρίδης) : Ορίστε, κύριε Τσαφούλια, έχετε το λόγο.¶
  ΓΕΩΡΓΙΟΣ ΤΣΑΦΟΥΛΙΑΣ : Συμφωνώ απόλυτα με την τροπολογία του
κ. Μαρκογιαννάκη, διότι πρόκειται περί ανθρώπων οι οποίοι υπέστησαν μια άδικη τιμωρία.¶
  ΓΕΩΡΓΙΟΣ ΣΟΥΡΛΑΣ : Παρακαλώ το λόγο, κύριε Πρόεδρε.¶
 ΠΡΟΕΔΡΕΥΩΝ (Παναγιώτης Σγουρίδης) : Ορίστε, κύριε Σούρλα, έχετε το
λόγο.¶
  ΓΕΩΡΓΙΟΣ ΣΟΥΡΛΑΣ : Για τους λόγους που εξέθεσε λεπτομερώς ο κ.  Μαρογιαννάκης και οι οποίοι είναι πολύ πειστικοί και βάσιμοι, κύριε Υπουργέ, για να μην τους επαναλάβω και ταλαιπωρώ το Σώμα, εγώ τάσσομαι υπέρ της ψήφισης της τροπολογίας αυτής. ¶
 Εξάλλου καιρός είναι να δεχθεί κάποιος Υπουργός τροπολογίες από Βουλευτές που δεν ανήκουν στον κυβερνητικό χώρο, τουλάχιστον σαν δείγμα καλής γραφής τώρα που φθάνουμε στις εκλογές και ενδεχομένως απέρχεται και η Κυβέρνηση, το κυβερνών κόμμα.¶
  ΠΡΟΕΔΡΕΥΩΝ (Παναγιώτης Σγουρίδης) : Είναι γεγονός ότι η τροπολογία είναι δίκαιη, αλλά δεν έχει έκθεση του Γενικού Λογιστηρίου του Κράτους.¶ 
Ορίστε, κύριε Υπουργέ, έχετε το λόγο.¶
   ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης) : Με έχει απασχολήσει και εμένα το θέμα, το οποίο έθεσε ο κ. Μαρκογιαννάκης και οι υπόλοιποι συνάδελφοι. ¶
 Πρέπει να πω ότι επεξεργαζόμαστε αυτές τις ημέρες κάποια ζητήματα που έχουν σχέση με τις μισθολογικές προαγωγές και εφόσον έλθει το ζήτημα αυτό στη Βουλή, θα το αντιμετωπίσουμε.¶
 ΠΡΟΕΔΡΕΥΩΝ (Παναγιώτης Σγουρίδης) : Ο κ. Μαρκογιαννάκης έχει το λόγο.¶ 
 ΧΡΗΣΤΟΣ ΜΑΡΚΟΓΙΑΝΝΑΚΗΣ : Κύριε Υπουργέ, θα ήθελα να σας πω ότι τα
περιθώρια στενεύουν, εκτός εάν έχετε την υπέρμετρη φιλοδοξία να πιστεύετε ότι θα είστε Υπουργός και μετά τις εκλογές. 'Οχι από τη δική σας πλευρά, αλλά από πλευράς αποτελέσματος των εκλογών εννοώ.¶
   ΠΡΟΕΔΡΕΥΩΝ (Παναγιώτης Σγουρίδης) : Προτιμότερο είναι να λύσουμε το θέμα και πιστεύω ότι η δέσμευση του Υπουργού είναι η ουσιαστικότερη από αυτό το οποίο λέτε.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ : Κύριε Πρόεδρε, υπάρχει το εξής παράπονο: Τροπολογία δική μου, η οποία έχει κατατεθεί στις 24 Ιανουαρίου, δεν έχει σταλθεί στο Γενικό Λογιστήριο, προκειμένου να έχουμε την έκθεση.  Τροπολογία η οποία κατετέθη χθες, τη στείλατε στο Γενικό Λογιστήριο.  Δηλαδή όταν μία τροπολογία που έρχεται να συζητηθεί επί της ουσίας εδώ, θα έχει πολιτικό κόστος από την άρνηση της Κυβέρνησης, βρίσκουμε αυτόν τον έμμεσο τρόπο, δεν τη στέλνουμε στο Γενικό Λογιστήριο, επικαλούμαστε ότι δεν υπάρχει έκθεση, με αποτέλεσμα να μην υπάρχει η δυνατότητα να ψηφιστεί.¶
 Εγώ πάντως κρατώ τη δέσμευσή σας ότι τις προσεχείς ημέρες θα υπάρξει νομοθετική ρύθμιση γι'αυτό το πρόβλημα.¶
   ΠΡΟΕΔΡΕΥΩΝ (Παναγιώτης Σγουρίδης) : Eίναι θετικό ότι υπάρχει δέσμευση του Υπουργού μέσα στη Βουλή και είναι καλό για τους ανθρώπους αυτούς που πράγματι αδικήθηκαν.¶
 Ο κ. Σμυρλής Λιακατάς. Απών. ¶
 Ο κ. Αγγουράκης, έχει το λόγο.¶
  ΧΑΡΑΛΑΜΠΟΣ ΑΓΓΟΥΡΑΚΗΣ : Κύριε Πρόεδρε, έχουμε καταθέσει δύο τροπολογίες. Η μία έχει το γενικό αριθμό 3458 και ειδικό 29 και η άλλη έχει το γενικό αριθμό 3457 και ειδικό 28.¶
Θα αρχίσω με την πρώτη τροπολογία με γενικό αριθμό 3458 και ειδικό
29. Καταθέσαμε αυτήν την τροπολογία, γιατί και εμείς, όπως και το συνδικαλιστικό όργανο των Πυροσβεστών, θεωρούμε ότι πρέπει να δοθεί επιτέλους ένα τέρμα σε μία απαράδεκτη κατάσταση που υπάρχει στο Πυροσβεστικό Σώμα και αφορά εργασιακά δικαιώματα του Σώματος αυτού.¶ 
Είχαμε προτείνει με τη συγκεκριμένη τροπολογία -και εξάλλου δεν είναι
και η πρώτη φορά που την φέρνουμε, το έχουμε προσπαθήσει και στο παρελθόν με ερώτηση και με άλλους τρόπους- πολύ απλά  το επάγγελμα του Πυροσβεστικού Σώματος να αναγνωρισθεί ως βαρύ, επικίνδυνο και ανθυγιεινό και δεύτερον, το πυροσβεστικό προσωπικό να έχει  ένα μηνιαίο επίδομα επικίνδυνης και ανθυγιεινής εργασίας σε ποσοστό 20% επί του συνόλου των μηνιαίων αποδοχών.¶
 'Οπως ξέρετε, κύριε Πρόεδρε, είναι πολύ δύσκολη, σκληρή η δουλειά των πυροσβεστών. Πολύ συχνά αντιμετωπίζουν ακόμη και θανατηφόρα ατυχήματα και με τέτοιου είδους κρούσματα, κανείς δεν μπορεί να αμφισβητήσει ότι είναι ένα επικίνδυνο επάγγελμα.  Παρ'όλα αυτά όμως δεν προχωράει η Κυβέρνηση στην ένταξή του στα βαριά και ανθυγιεινά.¶
 Πιστεύουμε ότι θα ήταν μια ευκαιρία με το σχέδιο νόμου το Υπουργείο Δημόσιας Τάξης να δει και αυτήν την πλευρά του ζητήματος. Είδαμε ότι δεν έγινε με την κανονική διαδικασία και γι' αυτό έχουμε καταθέσει τη συγκεκριμένη τροπολογία.  Και επειδή ήδη έχουμε ακούσει την απάντηση  του Υπουργού  - ο κύριος Υπουργός την έχει απορρίψει, θα ήθελα  βέβαια να ακούσω για άλλη μια φορά τα επιχειρήματά του- εμείς θα επιμένουμε. Θα επιμένουμε, γιατί θεωρούμε  ότι πρέπει και οι εργαζόμενοι στα Σώματα Ασφαλείας και πιο συγκεκριμένα οι πυροσβέστες, να απολαμβάνουν  όλα τα δικαιώματα που θα έπρεπε να τους παρέχει η εργατική νομοθεσία.¶
 Αυτά, κύριε Πρόεδρε.¶
   ΠΡΟΕΔΡΕΥΩΝ (Παναγιώτης Σγουρίδης):  Ορίστε, κύριε Μαρκογιαννάκη, έχετε το λόγο επί των δύο τροπολογιών  του κ. Αγγουράκη.¶
  ΧΡΗΣΤΟΣ ΜΑΡΚΟΓΙΑΝΝΑΚΗΣ:   'Εχουν κατατεθεί πολλές τροπολογίες από συναδέλφους οι οποίες αναφέρονται ακριβώς  στο θέμα  το οποίο ανέπτυξε προηγουμένως ο κ. Αγγουράκης. Για το θέμα του χαρακτηρισμού ως
επικίνδυνου και ανθυγιεινού του λειτουργήματος  κατά τη δική μου εκτίμηση
 ή  του επαγγέλματος αν θέλετε πιο πεζά των πυροσβεστών, εγώ εκτιμώ ότι όλα τα Σώματα Ασφαλείας και η Ελληνική Αστυνομία και το Λιμενικό  και οι Πυροσβέστες επιτελούν  έργο το οποίο είναι  και ανθυγιεινό και επικίνδυνο.  Αλλά να περιοριστούμε στους πυροσβέστες αυτήν τη στιγμή για τους οποίους συζητάμε.¶
 Κύριε Υπουργέ, είναι  ή δεν είναι ανθυγιεινό  όταν είναι υποχρεωμένος να μεταβαίνει σε τόπο που εισπνέει όλα αυτά τα οποία βλέπουμε στις τηλεοράσεις, την κάπνα, τις αναθυμιάσεις και όλα αυτά τα οποία προκαλούν θανάτους;  Είναι  επικίνδυνο ή δεν είναι, όταν έχουμε το αποτέλεσμα, όταν έχουμε  νεκρούς κάθε χρόνο;¶
Kίνδυνος ξέρετε ότι  είναι η πιθανότητα επελεύσεως  επιβλαβούς
αποτελέσματος. Εδώ δεν έχουμε πιθανότητα, έχουμε δεδομένο ότι  επέρχονται θάνατοι κάθε χρόνο. Τι άλλο θέλουμε  για να το χαρακτηρίσουμε ως επικίνδυνο το επάγγελμα  του πυροσβέστη; Και δεν μπορώ να καταλάβω για ποιο λόγο η πολιτεία  τόσο πεισματικά αρνείται να δώσει κάτι σε ανθρώπους που πράγματι το δικαιούνται και το δίνει καταχρηστικά σε  τόσες άλλες περιπτώσεις που πράγματι δεν το δικαιούνται ρουσφετολογικά, ή για να ικανοποιήσουμε συνδικαλιστές ή οτιδήποτε άλλο.¶
  ΠΡΟΕΔΡΕΥΩΝ (Παναγιώτης Σγουρίδης):  Ορίστε, κύριε Υπουργέ, έχετε το λόγο.¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Σχετικά με την τροπολογία που κατέθεσε ο κ. Αγγουράκης, η θέση μου είναι ότι  καλώς κάνει και επιμένει και εγώ επιμένω και πρέπει να επιμείνουμε, αλλά
πρέπει να λύσουμε  ορισμένα ζητήματα  σε σχέση με αυτό το πρόβλημα. 'Εχω ήδη διατάξει μια μελέτη γύρω  από το πρόβλημα, να ξέρουμε τις συνέπειές του, έτσι ώστε η πρότασή μας και η όποια ρύθμιση να είναι συγκροτημένη και να δούμε  τις συνέπειες και το κόστος που έχει μια τέτοια πρόταση.¶ 
Βεβαίως, η συγκεκριμένη τροπολογία, κύριε Πρόεδρε, δεν έχει και
έκθεση για να ξέρουμε το κόστος  και συνεπώς δεν μπορώ να την αποδεχθώ.¶ Πάντως,  κύριε Αγγουράκη, εσείς να  επιμένετε και εγώ θα επιμένω,
γιατί πρέπει να βρούμε λύση.¶
 ΠΡΟΕΔΡΕΥΩΝ (Παναγιώτης Σγουρίδης):  Ορίστε, κύριε Αγγουράκη.¶  
ΧΑΡΑΛΑΜΠΟΣ ΑΓΓΟΥΡΑΚΗΣ:  Κρατώ αυτό, ότι θα επιμένουμε όλοι.  Πάντως,
θα μου επιτρέψετε  και ένα σχόλιο  όσον αφορά την  έκθεση του Γενικού Λογιστηρίου του Κράτους. Εντάξει δεν υπάρχει. Αλλα εάν είναι  οι εκθέσεις να είναι σαν και αυτές  σε μια τροπολογία που ευτυχώς αποσύρθηκε, που αφορούσε  τα επιτόκια στα ομόλογα κλπ. δεν ξέρω  και ποια είναι η διαφορά. 'Οταν έχουμε έκθεση του Γενικού Λογιστηρίου του Κράτους που λέει "δεν μπορούμε να υπολογίσουμε το κόστος για το δημόσιο" και παρ'όλα αυτά έρχεται η τροπολογία, δεν καταλαβαίνω γιατί δεν θα μπορούσε να έρθει  και αυτή η τροπολογία με μια αντίστοιχη διατύπωση  ότι δεν μπορεί να υπολογισθεί το κόστος για το δημόσιο  και παρ'όλα αυτά  να τη συζητήσουμε.¶
   ΠΡΟΕΔΡΕΥΩΝ(Παναγιώτης Σγουρίδης):  Πρέπει να ξέρετε, κύριε συνάδελφε, ότι το Προεδρείο της Βουλής  και ειδικά  ο Πρόεδρός του ο κ. Κακλαμάνης κάνει  ό,τι μπορεί  για να μπορεί να υπάρξει μια σωστή λειτουργία, γι' αυτό και απεσύρθη η τροπολογία αυτή. Υπάρχουν όμως κάποιες τροπολογίες οι οποίες εξ ανάγκης  πρέπει να συζητιούνται.¶
 Εγώ λέω  ότι είναι θετικό το ότι  υπάρχει δέσμευση του Υπουργού για
 το θέμα των πυροσβεστών. 'Ολοι μας  τους είδαμε στους σεισμούς και  τον τρόπο με τον οποίο  άσκησαν το λειτούργημά τους θα έλεγα και νομίζω ότι πρέπει  να δούμε πώς θα βγει εκείνο το κονδύλι  από τα οικονομικά του κράτους ώστε να μπορούν να ικανοποιηθούν.¶
 Ο κ. Κουβέλης. Απών. ¶
 Η κ. Φουντουκίδου. Απούσα.¶
Υπάρχει, κύριοι συνάδελφοι, και μια ακόμη τροπολογία η οποία ήρθε
τώρα και θα πρέπει να τη συζητήσουμε. Είναι μια  τροπολογία  των Υπουργών κ. Παπανδρέου, κ. Παπαντωνίου, κ. Λαλιώτη και κ. Χρυσοχοϊδη. 'Εχει να κάνει με τους τετραμηνίτες οι οποίοι προσελήφθησαν για τους σεισμούς για έκτακτες ανάγκες  και επειδή  λήγει η σύμβασή τους θα πρέπει να παραταθεί για άλλους τέσσερις μήνες, για το λόγο ότι αν δεν γίνει αυτό  θα πρέπει να γίνουν  ξανά διαδικασίες  και να περάσει ένα εξάμηνο, οπότε όλη αυτή
 η αποκατάσταση θα πάει στο βρόντο.¶
Ορίστε, κύριε Υπουργέ, έχετε το λόγο επ' αυτής της τροπολογίας.¶
  ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Κύριε Πρόεδρε, εξ όσων βλέπω και εγώ  στην αιτιολογική έκθεση, πράγματι προσελήφθη προσωπικό για την αντιμετώπιση κάποιων άμεσων και έκτακτων αναγκών, κύρια  για την αντιμετώπιση  του σεισμού.  Το προσωπικό αυτό είναι με συμβάσεις
ορισμένου χρόνου τεσσάρων μηνών και είναι κυρίως  μηχανικοί, οι οποίοι κάνουν τις εκτιμήσεις. Υπήρξε μάλιστα και μεγάλη απροθυμία, όπως ξέρετε, να προσέλθουν στην πρόσκληση που έκανε το Υπουργείο  Περιβάλλοντος, Χωροταξίας και Δημοσίων 'Εργων.¶
 'Οπως όλοι γνωρίζουμε, δεν έχει ολοκληρωθεί η διαδικασία για την ολοκληρωτική αντιμετώπιση των καταστροφών που έγιναν  με το σεισμό του Σεπτεμβρίου. Τα συγκεκριμένα άτομα έχουν στελεχώσει τα ΤΑΣ στους σεισμόπληκτους δήμους και συνεπώς είναι απαραίτητο προσωπικό για να συνεχίσει η διαδικασία αποκατάστασης των σεισμόπληκτων συμπολιτών μας. ¶
  ΠΡΟΕΔΡΕΥΩΝ (Παναγιώτης Σγουρίδης):  Ορίστε, κύριε Μαρκογιαννάκη.¶ 
 ΧΡΗΣΤΟΣ ΜΑΡΚΟΓΙΑΝΝΑΚΗΣ:  Κύριε Υπουργέ, δεν θα είχαμε αντίρρηση  για
το θέμα αυτών που προσελήφθησαν για το έκτακτο περιστατικό, την έκτακτη ανάγκη των σεισμών, να παραταθεί στο οκτάμηνο. Εδώ όμως υπάρχει μια γενική ρύθμιση του 2190. Δηλαδή πλέον κάθε πρόσληψη  η οποία  θα γίνεται προς αντιμετώπιση  εκτάκτων αναγκών από τέσσερις μήνες πάει σε οκτώ.¶ 
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  Δεν μπορεί να
υπερβαίνει τους οκτώ μήνες. Υπάρχει ο ν.2190.¶
 ΧΡΗΣΤΟΣ ΜΑΡΚΟΓΙΑΝΝΑΚΗΣ:  Ξέρουμε τώρα την πρακτική της ελληνικής
Δημόσιας Διοίκησης.¶
  ΠΡΟΕΔΡΕΥΩΝ (Παναγιώτης Σγουρίδης):  Υπάρχει η παράγραφος 3. Παρακαλώ διαβάστε την: "Οι διατάξεις της παραγράφου 2 και 3  του άρθρου 20 του ν.2190/94 όπως τροποποιήθηκε από τις παραγράφους 1 και 2  του παρόντος άρθρου  εφαρμόζονται για το προσωπικό που προσελήφθη με τις διατάξεις του άρθρου 20  του ν.2190 για αποκατάσταση των ζημιών  από τους σεισμούς της...".  Είναι αποκλειστικό. Δεν μπορεί να πάει γενική η διάταξη. Αν είναι γενική διάταξη, ούτε και εγώ θα την ψηφίσω.¶
   ΧΡΗΣΤΟΣ ΜΑΡΚΟΓΙΑΝΝΑΚΗΣ:  'Εχετε δίκαιο, κύριε Πρόεδρε, αλλά αυτά είναι τα αποτελέσματα  της ψήφισης τροπολογιών  όχι στο "παρά πέντε", αλλά "στο και πέντε".  Εν πάση περιπτώσει,  συμφωνούμε. Δεν υπάρχει πρόβλημα.¶ 
 ΠΡΟΕΔΡΕΥΩΝ(Παναγιώτης Σγουρίδης):  Ορίστε, κύριε Αγγουράκη.¶ 
 ΧΑΡΑΛΑΜΠΟΣ ΑΓΓΟΥΡΑΚΗΣ:  Υπάρχει ένα σοβαρό πρόβλημα για το ότι όντως
αυτήν τη στιγμή έρχεται μια τόσο σοβαρή τροπολογία. Είναι  σοβαρό το πρόβλημα, κύριε Πρόεδρε. Είναι εκατοντάδες οι μηχανικοί που  είναι σε
 αυτά τα γραφεία στα ΤΑΣ και στα  ΓΑΣ. Το πρόβλημά μας είναι ότι απ' ό,τι γνωρίζουμε καλύπτουν  πάγιες ανάγκες  και μ' αυτήν τη ρύθμιση  που πάει μόνο για οκτώ μήνες, δεν νομίζουμε  ότι μπορεί να καλυφθεί το τεράστιο έργο  που πραγματικά έχουν να κάνουν αυτοί οι άνθρωποι, πολύ περισσότερο που οι συμβάσεις των περισσοτέρων, αν όχι όλων, έχουν λήξει ήδη στα τέλη του προηγούμενου χρόνου.¶
 Υπάρχει η συγκεκριμένη ρύθμιση. 'Ηδη βρισκόμαστε στα μέσα του Φλεβάρη και θα είναι το πολύ μέχρι τον Ιούνιο. Πιστεύουμε ότι είναι μικρό το χρονικό διάστημα και γι'αυτό κι εμείς δεν συμφωνούμε. Εμείς είχαμε τη γνώμη ότι θα έπρεπε να υπάρχουν τέτοιες συμβάσεις, ώστε να μπορούν να αφιερωθούν απρόσκοπτα στο έργο για όσο χρόνο χρειάζεται.¶
 Αυτά ήθελα να πω, κύριε Πρόεδρε.¶
 ΠΡΟΕΔΡΕΥΩΝ (Παναγιώτης Σγουρίδης):  Κύριε Υπουργέ, θέλετε να πείτε
κάτι;¶
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης):  'Οχι, κύριε Πρόεδρε.¶  ΠΡΟΕΔΡΕΥΩΝ (Παναγιώτης Σγουρίδης):  Κηρύσσεται περαιωμένη η συζήτηση
επί της τροπολογίας με γενικό αριθμό 3532 και ειδικό 51. ¶
Ερωτάται το Σώμα: Γίνεται δεκτή η τροπολογία με γενικό αριθμό 3532
και ειδικό 51;¶
  ΠΟΛΛΟΙ ΒΟΥΛΕΥΤΕΣ:  Δεκτή, δεκτή.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
  ΠΡΟΕΔΡΕΥΩΝ (Παναγιώτης Σγουρίδης):  Συνεπώς η τροπολογία με γενικό αριθμό 3532 και ειδικό 51 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.¶
 Εισερχόμαστε στην ψήφιση του ακροτελεύτιου άρθρου.¶
 Ερωτάται το Σώμα: Γίνεται δεκτό το ακροτελεύτιο άρθρο;¶
  ΠΟΛΛΟΙ ΒΟΥΛΕΥΤΕΣ:  Δεκτό, δεκτό.¶
  ΧΑΡΑΛΑΜΠΟΣ ΑΓΓΟΥΡΑΚΗΣ:  Κατά πλειοψηφία.¶
 ΠΡΟΕΔΡΕΥΩΝ (Παναγιώτης Σγουρίδης):  Συνεπώς το ακροτελεύτιο άρθρο
έγινε δεκτό κατά πλειοψηφία.¶
Συνεπώς το νομοσχέδιο του Υπουργείου Δημόσιας Τάξης "Αναδιάρθρωση
Υπηρεσιών Υπουργείου Δημόσιας Τάξης, σύσταση Αρχηγείου Ελληνικής Αστυνομίας και άλλες διατάξεις" έγινε δεκτό επί της αρχής και επί των άρθρων.¶
 Η ψήφισή του στο σύνολο αναβάλλεται για άλλη συνεδρίαση.¶
Κύριοι συνάδελφοι, στο σημείο αυτό δέχεστε να λύσουμε τη συνεδρίαση;¶  
ΠΟΛΛΟΙ ΒΟΥΛΕΥΤΕΣ:  Μάλιστα, μάλιστα.¶
Με τη συναίνεση του Σώματος και ώρα 13.30' λύεται η συνεδρίαση για
αύριο Παρασκευή 11 Φεβρουαρίου 2000 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης των Βουλευτών της Νέας Δημοκρατίας προς τον Υπουργό Περιβάλλοντος, Χωροταξίας και Δημοσίων 'Εργων, σύμφωνα με την ημερήσια διάταξη.¶
 
Ο ΠΡΟΕΔΡΟΣ                              ΟΙ ΓΡΑΜΜΑΤΕΙΣ  ¶

