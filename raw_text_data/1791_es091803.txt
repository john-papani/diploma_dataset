
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΓ΄
Πέμπτη 18 Σεπτεμβρίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. ?δεια απουσίας της Βουλευτού Μαρίας Θωμά, σελ.
2. Ανακοινώνεται ότι τη συνεδρίαση παρακολουθούν μαθητές, από το 2ο Λύκειο Θήβας-Βοιωτίας και φιλοξενούμενοι μαθητές από το Μπάρι Ιταλίας, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1) Κατάθεση αναφορών, σελ.
2) Απαντήσεις Υπουργών σε ερωτήσεις Βουλευτών, σελ.
3) Συζήτηση επικαίρων ερωτήσεων:
Προς τον Υπουργό Ανάπτυξης: i) σχετικά με τον έλεγχο στη χορήγηση αδειών στους μικρεμπόρους των λαϊκών αγορών κ.λπ., σελ.
ii) σχετικά με την επαναλειτουργία των μεταλλείων Μαντέμ Λάκκο Στρατωνίου στο Νομό Χαλκιδικής κ.λπ., σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί της αρχής και των άρθρων και ψήφιση επί της αρχής του σχεδίου νόμου του Υπουργείου Ανάπτυξης: «Τροποποιήσεις του νόμου 2323/1995, Υπαίθριο Εμπόριο και άλλες διατάξεις», σελ.
2. Κατάθεση Εκθέσεων Διαρκών Επιτροπών:
Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας και Κοινωνικών Ασφαλίσεων: «Κύρωση της Συμφωνίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την τελική ρύθμιση της αποζημίωσης εισφορών κοινωνικής ασφάλισης των επαναπατριζόμενων Ελλήνων πολιτιστικών προσφύγων από τη Ρουμανία», σελ.
ΟΜΙΛΗΤΕΣ
Α. Επί των επικαίρων ερωτήσεων:
ΚΑΛΑΦΑΤΗΣ Α., σελ.
ΚΑΨΗΣ Ι., σελ.
ΚΟΥΛΟΥΡΗΣ Κ., σελ.
ΤΣΕΚΗΣ Α., σελ.
Β. Επί του σχεδίου νόμου του Υπουργείου Ανάπτυξης:
ΒΑΡΒΙΤΣΙΩΤΗΣ Μ., σελ
ΒΕΡΥΒΑΚΗΣ Ε., σελ.
ΓΕΙΤΟΝΑΣ Κ., σελ.
ΓΚΑΤΖΗΣ Ν., σελ.
ΔΑΣΚΑΛΑΚΗΣ Γ., σελ.
ΔΕΙΚΤΑΚΗΣ Γ., σελ.
ΔΙΑΜΑΝΤΗΣ Κ., σελ.
ΚΑΨΗΣ Ι., σελ.
ΚΟΥΛΟΥΡΗΣ Κ., σελ.
ΚΟΥΡΟΥΜΠΛΗΣ Π., σελ.
ΛΙΑΣΚΟΣ Α., σελ.
ΜΗΤΣΟΤΑΚΗΣ Κ., σελ.
ΝΙΚΟΛΑΪΔΗΣ Ι., σελ.
ΠΑΝΑΓΙΩΤΟΠΟΥΛΟΣ Γ., σελ.
ΠΑΠΑΓΕΩΡΓΟΠΟΥΛΟΣ Ε., σελ.
ΠΑΥΛΟΠΟΥΛΟΣ Π., σελ.
ΣΓΟΥΡΙΔΗΣ Π., σελ.
ΣΙΟΥΦΑΣ Δ., σελ.
ΣΠΥΡΙΟΥΝΗΣ Κ., σελ.
ΣΤΕΡΓΙΟΥ Ι., σελ.
ΤΑΣΟΥΛΑΣ Κ., σελ.
ΤΣΟΧΑΤΖΟΠΟΥΛΟΣ Α., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΓ΄
Πέμπτη, 18 Σεπτεμβρίου 2003
Αθήνα, σήμερα στις 18 Σεπτεμβρίου 2003, ημέρα Πέμπτη και ώρα 10.48΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ Σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον Γραμματέα της Βουλής κ. ?γγελο Τζέκη, Βουλευτή Β΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ, ΝΙΚΟΛΑΟΣ ΓΚΑΤΖΗΣ ΚΑΙ ΔΗΜΗΤΡΗΣ ΤΣΙΟΓΚΑΣ, κατέθεσαν αναφορά με την οποία ο Εμμανουήλ ? Σπυρίδων Βλαχόπουλος, κάτοικος Γάϊου Παξών Κέρκυρας και δημοτικός σύμβουλος Δήμου Παξών, διαμαρτύρεται για την συνεχιζόμενη στέγαση τεσσάρων δημοσίων υπηρεσιών, στο Γάϊο Παξών, σε αυθαίρετο και μέχρι σήμερα ημιτελές οικοδομικό συγκρότημα.
2) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΝΙΚΟΛΑΟΣ ΓΚΑΤΖΗΣ, κατέθεσαν αναφορά με την οποία κάτοικοι και το Δημοτικό Συμβούλιο Αντιρρίου, ζητούν να κατασκευαστεί ανισόπεδη διάβαση και παράπλευρες οδοί, για τη λύση του προβλήματος στο σημείο που η οδός πρόσβασης της Γέφυρας Ρίου- Αντιρρίου συναντά την υπάρχουσα οδό προς οικισμό»Λεύκες».
3) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία ο Ιατρικός Σύλλογος Πειραιά, καταγγέλλει τη Διοίκηση του Τζανείου Νοσοκομείου για την μείωση του αριθμού των θέσεων των ειδικευoμένων γιατρών της Μαιευτικής Γυναικολογικής Κλινικής.
4) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία το Συνδικάτο Οικοδόμων και Εργαζομένων στα Δομικά Υλικά και στις Κατασκευές καθώς το παράρτημα Εργαζομένων στο ΜΕΤΡΟ Αθήνας, ζητούν: να ξεκινήσουν άμεσα οι νέες επεκτάσεις του ΜΕΤΡΟ. 
5) Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ, ΝΙΚΟΛΑΟΣ ΓΚΑΤΖΗΣ και ΑΝΤΩΝΙΟΣ ΣΚΥΛΛΑΚΟΣ, κατέθεσαν αναφορά με την οποία το Εργατικό υπαλληλικό Κέντρο Νομού Λαρίσης, ζητεί την ικανοποίηση οικονομικών , εργασιακών και λοιπόν αιτημάτων των μελών του.
6) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία ο Σύλλογος Εργαζομένων για τις Δυνάμεις των ΗΠΑ, ζητεί την αποκατάσταση των τριών διωχθέντων συνδικαλιστών του ΣΕ- ΔΗΠΑ, την επαγγελματική αποκατάσταση των παράνομα απολυμένων συναδέλφων τους.
7) Ο Βουλευτής Κιλκίς κ. ΚΩΝΣΤΑΝΤΙΝΟΣ ΚΙΛΤΙΔΗΣ, κατέθεσε αναφορά με την αναφορά με την οποία κάτοικοι της Κοινότητας Λιβαδίων Νομού Κιλκίς, ζητούν να εγκατασταθούν τηλεοπτικοί αναμεταδότες στην περιοχή τους.
8) Οι Βουλευτές κύριοι ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία η Περιφερειακή Διοικούσα Επιτροπή Μακεδονίας του Πανελλήνιου Συλλόγου Συνταξιούχων Ο.Τ.Ε., ζητεί την ενσωμάτωσή της ΑΤΑ στη βασική σύνταξη και για τους συνταξιούχους των Ειδικών Ταμείων.
9) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία το Επαρχείο Θήρας, ζητεί την άμεση τοποθέτηση Ειρηνοδίκη και Δικαστικού Επιμελητή στο Ειρηνοδικείο Θήρας.
10) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ, κατέθεσε αναφορά με την οποία η Ομοσπονδία Επαγγελματικών, Βιοτεχνικών και Εμπορικών Σωματείων Νομού Φθιώτιδας, ζητεί την αναπροσαρμογή των συμβάσεων των συμβεβλημένων με το Ι.Κ.Α. οδοντοτεχνικών εργαστηρίων.
11) Ο Βουλευτής Αιτωλοακαρνανίας κ. ΙΩΑΝΝΗΣ ΒΑΪΝΑΣ, κατέθεσε αναφορά με την οποία ο Δήμος Οινιάδων Αιτωλοακαρνανίας, ζητεί την επίλυση του στεγαστικού προβλήματος του Δημοτικού Σχολείου Γουριάς.
12) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ, κατέθεσε αναφορά με την οποία ο Δήμος Μολέων Λακωνίας, ζητεί την έγκριση της προκήρυξης θέσεως Επιμελητή της Α΄ Γενικής Χειρουργικής στο Νοσοκομείο Μολέων και την άμεση πλήρωσή της.
13) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία η Ένωση Υπαλλήλων Πυροσβεστικού Σώματος Περιφέρειας Στερεάς ? Ελλάδας, ζητεί την ικανοποίηση θεσμικών και οικονομικών αιτημάτων του κλάδου. 
14) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία οι Αδιόριστοι Αναπληρωτές Καθηγητές Νομικών και Πολιτικών Επιστημών Μέσης Εκπαίδευσης ζητούν την επαγγελματική τους αξιοποίηση στη Μέση Εκπαίδευση.
15) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ- ΛΙΑΚΑΤΑΣ κατέθεσε αναφορά με την οποία ο Δήμος Αγγελοκάστρου Αιτωλοακαρνανίας διαμαρτύρεται για τη μελετώμενη εκτροπή του Αχελώου Ποταμού. 
16) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Νομάρχης Εύβοιας ζητεί την κατασκευή Εργατικών Κατοικιών στο Νομό του. 
17) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Κηρέως Εύβοιας ζητεί τη λήψη μέτρων, για την αντιμετώπιση του προβλήματος καταστροφής των βαμβακοκαλλιεργειών, από το πράσινο σκουλήκι.
18) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η κ. Λεπούντη Αναστασία οδοντίατρος, κάτοικος Πειραιά ζητεί νομοθετική ρύθμιση, για την αναγνώριση πανεπιστημιακών τίτλων κτηθέντων στην αλλοδαπή. 
19) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο Δήμος Περάματος Αττικής ζητεί τη λήψη μέτρων προστασίας των κατοίκων του Δήμου του από τη δυσοσμία του μεθανίου από το βιολογικό της Ψυτάλλειας.
20) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία το Αθλητικό Σωματείο «Ένωση Απόλλων Ακράτητος Ρέντη» ζητεί οικονομική βοήθεια για την αντιμετώπιση λειτουργικών αναγκών.
21) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία το Κέντρο Υγείας Καρπάθου ζητεί την επάνδρωσή του με προσωπικό Καθαριότητας. 
22) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Δήμος Κάσου Δωδεκανήσου ζητεί την άμεση ολοκλήρωση του έργου της κατασκευής του λιμανιού της Κάσου.
23) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Επαγγελματιών Αλιέων Παλαιοκάστρου ? Σητείας «ο ?γιος Ισίδωρος» ζητεί την οριοθέτηση ζωνών ασφαλείας στη θαλάσσια περιοχή του Β.Α. άκρου της Κρήτης, με σκοπό τη διατήρηση της παραδοσιακής αλιείας.
24) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις αντιδράσεις της Αρχαιολογικής Υπηρεσίας σε κάθε προσπάθεια τουριστικής αξιοποίησης του Κουφονησίου.
25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην πρόταση της Μητρόπολης Πέτρας και Χερρονήσου για χαρτογράφηση των εκκλησιαστικών μνημείων της περιοχής.
26) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην αναγκαιότητα επίσπευσης των διαδικασιών για τη δημιουργία λιμνοδεξαμενής στο Οροπέδιο Λασιθίου.
27) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Ομοσπονδία Συλλόγων Παρνασσίδας ζητεί την εκτέλεση έργων για την ανάπτυξη της Παρνασσίδας.
28) Ο Βουλευτής Καρδίτσας κ. ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία οι εργαζόμενοι του Ε.Ο.Κ.Φ. ζητούν την επίλυση οικονομικών και λοιπών προβλημάτων τους.
29) Ο Βουλευτής Καρδίτσας κ. ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία οι Συνταξιούχοι του ΟΓΑ Νομού Καρδίτσας ζητούν την αναπροσαρμογή των συντάξεών τους κλπ..
30) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία οι κύριοι Σεσσίδης Γεώργιος, Μακρυγιάννης Ιωσήφ, Στεφανίδου Δέσποινα, Κοσμίδης Παναγιώτης, Δραγόγιας Δημήτριος και Κατσάνη Δέσποινα, μαθητές του ΤΕΕ ? ΟΓΕΕΚΑ Δήμητρας Δράμας ζητούν την ικανοποίηση οικονομικού τους αιτήματος.
31) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κα Τσεκερίδου Αθηνά, κάτοικος Οχυρού Δράμας ζητεί την ικανοποίηση από τον ΟΓΑ συνταξιοδοτικού της αιτήματος.
32) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία το Περιφερειακό Τμήμα Πελοποννήσου του Τεχνικού Επιμελητηρίου Ελλάδος ζητεί να αναγνωρίζονται και ως master τα χορηγούμενα διπλώματα των Ελληνικών Πολυτεχνείων.
33) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία το Σωματείο Τεχνικών Ηλεκτρονικών Παιγνιδιών Ελλάδος ζητεί την επαναφορά της λειτουργίας των ηλεκτρονικών παιγνιδιών με νομοθετικό πλαίσιο αντίστοιχο, με αυτό των Ευρωπαϊκών Χωρών.
34) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο κ. Κοντοστάθης Απόστολος, κάτοικος Αλεξανδρούπολης μέλος της Ε.ΕΔΙ.Π. ζητεί την αναγνώριση από το ΔΙΚΑΤΣΑ των διδακτορικών τίτλων σπουδών του Πανεπιστημίου Εθνικής Αθλητικής Ακαδημίας της Σόφιας.
35) Ο Βουλευτής Καρδίτσας κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Σύλλογος Υπαλλήλων Νομαρχιακής Αυτοδιοίκησης Καρδίτσας ζητεί την επίλυση οικονομικών αιτημάτων των μελών του.
36) Ο Βουλευτής Καρδίτσας κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Σύλλογος Εργαζομένων του ΚΕ.ΠΕ.Π. Καρδίτσας ζητεί την επίλυση του προβλήματος μεταφοράς του προσωπικού του πιο πάνω Κέντρου.
37) Ο Βουλευτής Καρδίτσας κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Δήμος Μουζακίου Καρδίτσας ζητεί την οικονομική ενίσχυση για την αντιμετώπιση φαινομένου κατολίσθησης.
38) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Αποφοίτων και Σπουδαστών Ειδικότητας «Φύλακας Μουσείων και Αρχαιοτήτων» Δημοσίου Ι.Ε.Κ. διαμαρτύρεται, για τις συνθήκες και προϋποθέσεις προκήρυξης διαγωνισμού, για την πρόσληψη φυλάκων και νυχτοφυλάκων αρχαιοτήτων.
39) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Ομοσπονδία Επαγγελματικών Βιοτεχνικών και Εμπορικών Σωματείων Νομού Φθιώτιδας ζητεί την αναπροσαρμογή των συμβάσεων, των συμβεβλημένων με το ΙΚΑ Οδοντοτεχνικών Εργαστηρίων.
40) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία οι κύριοι Τριαντάφυλλος Ανδρούλης, Νικόλαος Μυτιληνιός, Σκεύος Φουντωτός και Σπυρίδων Παστρίκος, κάτοικοι της νήσου Κω διαμαρτύρονται για τη μη χορήγηση σε αυτούς από το Λιμεναρχείο Κω άδειας άσκησης ειδικότητας καβοδέτη. 
41) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Ομοσπονδία Ενοικιαζομένων Δωματίων ? Διαμερισμάτων Νομού Δωδεκανήσου ζητεί την επίλυση προβλήματος, σχετικά με τον τρόπο υπολογισμού του τέλους διαμονής παρεπιδημούντων. 
42) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία το Σωματείο Εργαζομένων στα Ξενοδοχεία και Επισιτιστικά Καταστήματα Ρόδου «Η ΕΝΟΤΗΤΑ» ζητεί την υπαγωγή στα βαρέα επαγγέλματα, ειδικοτήτων απασχολούμενων σε ξενοδοχεία.
43) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Νομαρχιακή Αυτοδιοίκηση Δωδεκανήσου ζητεί την επίλυση φορολογικού προβλήματος που αντιμετωπίζει η ΚΑΪΡ Α.Ε..
44) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Σωματείο «ΠΟΛΙΤΙΣΤΙΚΗ ΑΝΑΓΕΝΝΗΣΗ» ζητεί οικονομική ενίσχυση, για τη συνέχιση του έργου του.
45) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Νομαρχιακή Αυτοδιοίκηση Ρεθύμνου ζητεί τη χρηματοδότηση αναπτυξιακών έργων του Νομού και την επίλυση προβλημάτων αγροτοκτηνοτροφίας. 
46) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Εργατοϋπαλληλικό Κέντρο Ρεθύμνου ζητεί την ίδρυση στο Νομό Ρεθύμνης Τμήματος Τεχνικής και Υγειονομικής Επιθεώρησης.
47) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στο αίτημα για παράταση στην καταβολή των οφειλών του Τ.Ο.Ε.Β. Νευροκοπίου, προς τη ΔΕΗ.
48) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Δήμος Μουζακίου Νομού Καρδίτσας ζητεί οικονομική ενίσχυση για την αντιμετώπιση φαινομένου κατολίσθησης.
49) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Υπαλλήλων Νομαρχιακής Αυτοδιοίκησης Καρδίτσας ζητεί την ικανοποίηση οικονομικών αιτημάτων του κλάδου τους.
50) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Υπαλλήλων Νομαρχιακής Αυτοδιοίκησης Καρδίτσας ζητεί τη μισθολογική εξέλιξη των πρώην Αγροφυλάκων.
51) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ομάδα πρωτοβουλίας γυναικών των Μεστών Χίου διαμαρτύρεται, για τη μεταφορά της γιορτής της Πανσέληνου στο Πυργί.
52) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Επιμελητήριο Δωδεκανήσου διαμαρτύρεται για τη μερική κατάργηση της επιδότησης του επιτοκίου των εμπορικών επιχειρήσεων, στις παραμεθόριες περιοχές. 
53) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Σύλλογος Πρατηριούχων Υγρών Καυσίμων Νομού Κέρκυρας και το Σωματείο Πρατηριούχων Υγρών Καυσίμων Νομού Κέρκυρας και Υπαίθρου ζητούν την αναστολή εκτέλεσης της υπουργικής απόφασης, περί τοποθέτησης ταμειακών μηχανών στις αντλίες των πρατηρίων τους.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΏΝ
1. Στην με αριθμό 1182/24-3-03 ερώτηση των Βουλευτών κυρίων Δημήτριου Τσιόγκα, Νικόλαου Γκατζή και Αντωνίου Σκυλλάκου δόθηκε με το υπ? αριθμ. 202/14-8-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Τ. Τσιόγκας, Ν. Γκατζής, Α. Σκυλλάκος, σας πληροφορούμε τα εξής:
Για τις μη καλυπτόμενες από τον ΕΛΓΑ ζημιές που προκλήθηκαν στο φυτικό, ζωικό και πάγιο κεφάλαιο καθώς και στη φυτική παραγωγή των Δήμων Γόννων, Αμπελώνος, Μελιβοίας, Μεσσωνός και Τυρνάβου από τις δυσμενείς καιρικές συνθήκες της περιόδου Νοεμβρίου 2001-lανουαρίου 2002 ισχύουν τα ακόλουθα:
Για τις ζημιές στο φυτικό κεφάλαιο και στη φυτική παραγωγή έχουν καταβληθεί οικονομικές ενισχύσεις ύψους 25 εκατ. ?. Μετά την ολοκλήρωση των απαιτούμενων για την ανασύσταση εργασιών (καρατόμηση, κοπή κορμού, πρωτογενών κλάδων κλπ.) και εφόσον αυτό βεβαιωθεί από τους αρμόδιους Γεωπόνους του ΕΛΓΑ θα καταβληθούν επιπλέον ενισχύσεις 15 εκατ. ? περίπου.
Όσον αφορά τις ενστάσεις για τις ζημιές αυτές άρχισε η καταβολή των οικονομικών ενισχύσεων και θα ολοκληρωθεί μέχρι το τέλος Αυγούστου.
Για τις ζημιές στο πάγιο κεφάλαιο (στάβλους, Εγκαταστάσεις κλπ.) έχουν καταβληθεί οικονομικές ενισχύσεις ύψους 125.000 ?. Μετά την αποκατάσταση των ζημιών και εφόσον αυτό βεβαιωθεί από τους αρμόδιους Γεωπόνους του ΕΛΓΑ θα καταβληθούν στους ενδιαφερόμενους παραγωγούς επιπλέον οικονομικές ενισχύσεις ύψους 280.000 ?.
Για τις ζημιές που προκλήθηκαν στην κτηνοτροφική παραγωγή από το Πρόγραμμα FROGY καλύπτεται μόνον η απώλεια γάλακτος. Για απώλεια γάλακτος θα καταβληθούν μέχρι το τέλος Αυγούστου οικονομικές ενισχύσεις ύψους 460.000 ? περίπου.
Ο Υπουργός
Γ. ΔΡΥΣ»
2. Στην με αριθμό 1183/24-7-03 ερώτηση των Βουλευτών κυρίων Δημήτριου Τσιόγκα, Νικόλαου Γκατζή και Αντωνίου Σκυλλάκου δόθηκε με το υπ? αριθμ. 203/14-8-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Τ. Τσιόγκας, Ν. Γκατζής, Α. Σκυλλάκος, σας πληροφορούμε τα εξής:
Στην αρμόδια Υπηρεσία του Υπ. Γεωργίας (Γεν. Δ/νση Εγγειοβελτιωτικών Έργων και Γ.Δ.) δεν έχει υποβληθεί πρόταση για εκπόνηση μελέτης και ένταξη του έργου «κατασκευή φράγματος στη θέση Βερνέζι στα σύνορα των Δήμων Αμπελώνα-Γόννων Ν. Λάρισας» σε Πρόγραμμα του Υπ. Γεωργίας.
Σημειώνεται ότι, για την ένταξη του έργου σε Πρόγραμμα του Υπ. Γεωργίας ισχύει η εγκύκλιος με Α.Π. 8633/22.11.2000 (συνημμένο έγγραφο). Με την προϋπόθεση τήρησης της σχετικής διαδικασίας, το Υπ. Γεωργίας καταγράφει το έργο και το προωθεί για υλοποίηση ανάλογα με τις οικονομικές δυνατότητες και σε συσχετισμό με άλλα έργα του Προγράμματος που βρίσκονται σε εξέλιξη.
Ο Υπουργός
Γ. ΔΡΥΣ»
3. Στις με αριθμό 1216/24-7-03 και 1124/23-7-2003 ερωτήσεις των Βουλευτών κ. Γεωργίου Παπαγεωργίου Π. Κρητικού, Π. Κουρουμπλή, Χρ. Μαγκούφη, Δ. Κοσσυβάκη, Χρ. Βοσνάκη, Στ. Παπαθεμελή δόθηκε με το υπ? αριθμ. 6154/14-8-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στις υπ? αριθμ. 1216/2003 και 1124/2003 ερωτήσεις, που κατατέθηκαν στη Βουλή από τους Βουλευτές κυρίους Γ. Ι. Παπαγεωργίoυ, Π. Κρητικού, Π. Κουρουμπλή, Χρ. Μαγκούφη, Δ. Κοσσυβάκη, Χρ. Βοσνάκη, Στ. Παπαθεμελή για τα θιγόμενα σ' αυτές θέματα σας πληροφορούμε ότι:
Α. Αναφορικά με τα μέτρα καταπολέμησης του προβλήματος της ανεργίας σας πληροφορούμε ότι, έχουμε ενημερώσει την Εθνική Αντιπροσωπεία με το αριθμ. 6128/12-08-2003 έγγραφό μας αντίγραφο του οποίου σας επισυνάπτουμε προς ενημέρωσή σας.
Επίσης σχετικά με το θέμα της επιδοματικής στήριξης των ανέργων, σας ενημερώνουμε ότι, έχει θεσπιστεί η χορήγηση του επιδόματος μακροχρονίως ανέργων, για την οποία έχουμε ενημερώσει την Εθνική Αντιπροσωπεία με το αριθμ.5301/23-4-2003 έγγραφό μας, αντίγραφο του οποίου σας επισυνάπτουμε.
Β. Η νομοθεσία που σχετίζεται με θέματα ασφάλειας και υγείας των εργαζομένων στην Ελλάδα συνιστά ένα αρκετά αυστηρό πλαίσιο στην Ευρωπαϊκή Ένωση. Με τον πρόσφατα ψηφισθέντα νόμο 3144/2003 άρθρο 9 συμπληρώθηκαν διατάξεις του ν. 1568/85 για την Υγιεινή και Ασφάλεια των εργαζομένων. Επίσης με το άρθρο 11 του ίδιου νόμου συνιστώνται 13 Κέντρα Πρόληψης Επαγγελματικού Κινδύνου (ΚΕ.Π.Ε.Κ) και προβλέπονται τριάντα (30) επιπλέον θέσεις για τη στελέχωσή τους, καθώς και εξήντα εννέα (69) ακόμη θέσεις στο Σ.ΕΠ.Ε (άρθρο 11 παρ.4). Η ύπαρξη του νομοθετικού πλαισίου θα πρέπει βέβαια να συνοδεύεται και από αποτελεσματικό ελεγκτικό μηχανισμό για την εφαρμογή του. Το ρόλο αυτό έχει αναλάβει το ΣΕΠΕ, και τον επιτελεί με συνέπεια την σύστασή του, από τον lούνιο του 1999, οπότε και συστάθηκε. Τούτο καταδεικνύεται και από τα παρακάτω στατιστικά στοιχεία, σύμφωνα με τα οποία τόσο οι έλεγχοι που διενεργούνται από τις Τεχνικές και Υγειονομικές Υπηρεσίες του ΣΕΠΕ, όσο και οι κυρώσεις (μηνύσεις, πρόστιμα, διακοπές εργασιών) που αυτές επιβάλλουν στις επιχειρήσεις που σημειώνονται παραβάσεις στη σχετική με την υγεία και ασφάλεια εργατική νομοθεσία, παρουσιάζουν αξιοσημείωτη αύξηση κατά την τελευταία τριετία:
Συγκεκριμένα:
ΕΤΟΣ ΕΛΕΓΧΟΙ ΚΥΡΩΣΕΙΣ
2000 18.141 899
2001 31.072 2.247
2002 30.044 5.260
Ειδικότερα, μεγάλη αύξηση των κυρώσεων που έχουν επιβληθεί παρατηρείται από τα πρώτα απολογιστικά στοιχεία ανάλυσης του έτους 2002 (Βλέπε συνημμένο δελτίο τύπου Σ.ΕΠ.Ε. από 26/3/2003). Σημειώνεται πως το νομοθετικό πλαίσιο εκσυγχρονίστηκε περαιτέρω με τον πρόσφατο ν. 3144/2003, με τον οποίο, μεταξύ άλλων, αυξήθηκαν τα ποσά των προστίμων που έχουν τη δυνατότητα να επιβάλλουν οι Επιθεωρητές Εργασίας στους παραβάτες της εργατικής νομοθεσίας. Συγκεκριμένα σύμφωνα με το άρθρο 11 παρ. 5 του ανωτέρω νόμου, το ανώτατο όριο προστίμου ανέρχεται σε 30,000 ευρώ.
Τέλος σας ενημερώνουμε ότι ήδη ξεκίνησε η λειτουργία της Εθνικής Επιτροπής Κοινωνικής Προστασίας (η οποία προβλέπεται από το άρθρο 2 του ν. 3144/2003) σκοπός της οποίας είναι η προώθηση του κοινωνικού διαλόγου για την καταπολέμηση της φτώχειας και του Κοινωνικού Αποκλεισμού. Ήδη κατατέθηκε το Εθνικό Σχέδιο Δράσης (Ε.Σ.Δ.ΕΝ) για την κοινωνική ενσωμάτωση 2003-2005. Επίσης στα πλαίσια της Εθνικής Επιτροπής Απασχόλησης, η οποία συστήθηκε με το άρθρο 1 του ν. 3144/2003 για την προώθηση του Κοινωνικού Διαλόγου σε ζητήματα Απασχόλησης έχουν κληθεί οι Κοινωνικοί Εταίροι να καταθέσουν τις απόψεις τους.
Γ. Οι κατ' έτος αυξήσεις των συντάξεων καθορίζονται από την εισοδηματική πολιτική της Κυβέρνησης, όπως αυτή εκφράζεται από το Υπουργείο Οικονομίας και Οικονομικών, με σκοπό την εξασφάλιση του πραγματικού εισοδήματος των συνταξιούχων, σε εκείνους δε που έχουν τις μεγαλύτερες ανάγκες καταβάλλεται και το Επίδομα Κοινωνικής Αλληλεγγύης Συνταξιούχων (ΕΚΑΣ), το οποίο αποτελεί προνοιακή παροχή μη ανταποδοτικού χαρακτήρα.
Οι αυξήσεις του επιδόματος αυτού τα τελευταία χρόνια (33,5% αύξηση το 2001 έναντι του 2000) 17,9% από 1/1/2002 (έναντι του χορηγούμενου ποσού το 2001) και 15,2% από 1.1.2003 (έναντι του χορηγούμενου ποσού το 2002) αλλά και οι ποσοστιαίες αυξήσεις των συντάξεων (ήδη έχει δημοσιευθεί η απόφαση αύξησης των συντάξεων για το 2003 , που προβλέπει αυξήσεις 4% για το τμήμα σύνταξης μέχρι 500,00 ευρώ και 2% για το τμήμα σύνταξης 500,01-1000,00 ευρώ), που κινούνται τα τελευταία χρόνια πάνω από τον πληθωρισμό, αποδεικνύουν έμπρακτα το ενδιαφέρον της Πολιτείας για την εξασφάλιση ενός ανεκτού ορίου διαβίωσης στους συνταξιούχους της χώρας.
Προς πληρέστερη ενημέρωσή σας, τα κατώτατα όρια σύνταξης λόγω γήρατος και πλήρους αναπηρίας από το ΙΚΑ ανέρχονται για το 2003 σε 392,16 Ευρώ, ενώ το ΕΚΑΣ κλιμακώνεται ανάλογα με τα εισοδήματα του συνταξιούχου ως εξής:
α. Για συνολικά ποσά εισοδήματος από συντάξεις (κύριες και επικουρικές), μισθούς, ημερομίσθια και λοιπά επιδόματα και μέχρι πέντε χιλιάδες επτακόσια εβδομήντα τέσσερα ευρώ και εβδομήντα τέσσερα λεπτά (5.774,74 Ευρώ) (1.967.743 δραχμές) καταβάλλεται επίδομα εκατόν έντεκα ευρώ και δεκαοχτώ λεπτά (111,18 Ευρώ) κατά μήνα.
β. Για συνολικά ποσά εισοδήματος από 5.774,75 μέχρι του ποσού των 6.340, 89 ευρώ (2.160.658 δραχμές) καταβάλλεται ποσό μηνιαίου επιδόματος (ΕΚΑΣ) σύμφωνα με τα παρακάτω:
ΠΟΣΟ ΕΙΣΟΔΗΜΑΤΟΣ ΠΟΣΟ ΕΚΑΣ
Από 5.774,75 μέχρι 6.001,22 Ευρώ 83,39 Ευρώ
(1.967.744 -2.044.916 δραχμές)
Από 6.001,23 μέχρι 6152,17 Ευρώ 55,59 Ευρώ
(2.044.917 -2.096.352 δραχμές)
Από 6.152,18 μέχρι 6.340,89 Ευρώ 27,80 Ευρώ
(2.096.353 -2.160.658 δραχμές)
Μετά τις αυξήσεις αυτές, το ποσό όσων λαμβάνουν τα κατώτατα όρια και είναι δικαιούχοι του ΕΚΑΣ, καλύπτει τα 20 ημερομίσθια ανειδίκευτου εργάτη, λαμβανομένης υπόψη και της μείωσης του ποσοστού συμμετοχής στη δαπάνη αγοράς φαρμάκων σε 10% για τους δικαιούχους του ΕΚΑΣ. Επιπλέον, η Πολιτεία, μέσω του θεσμού των κατωτάτων ορίων έχει καθορίσει ότι η καταβαλλόμενη σύνταξη δεν μπορεί να είναι μικρότερη από τα εκάστοτε ποσά των κατωτάτων ορίων, καίτοι τα εξαγόμενα ποσά της σύνταξης σε πάρα πολλές περιπτώσεις είναι πολύ χαμηλότερα από τα όρια αυτά, και τούτο διότι οι ασφαλιστικοί οργανισμοί επιδιώκουν -μέσα στα πλαίσια των οικονομικών τους δυνατοτήτων - να διασφαλίζουν στους συνταξιούχους με την παροχή αυτή ένα ανεκτό όριο διαβίωσης.
Ο Υπουργός
ΔΗΜΗΤΡΙΟΣ ΡΕΠΠΑΣ»
4. Στην με αριθμό 1239/24-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. 78400/15071/03/13-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης, που κατατέθηκε από τη Βουλευτή κ. Μαρία Δαμανάκη και αφορά στο αντικείμενο του θέματος, σας γνωρίζουμε κατά λόγο αρμοδιότητας ότι στο ισχύον νομικό πλαίσιο προβλέπεται η αντιμετώπιση τέτοιων περιπτώσεων. 
Πιο συγκεκριμένα «η απέλαση των αλλοδαπών που βρίσκονται παράνομα στη χώρα και καταγγέλλουν πράξεις προαγωγής σε πορνεία μπορεί με διάταξη του εισαγγελέα πλημμελειοδικών και έγκριση του εισαγγελέα εφετών να αναστέλλεται μέχρι να εκδοθεί αμετάκλητη απόφαση για τις πράξεις που καταγγέλθηκαν. Αν η καταμήνυση αποδειχθεί ψευδής, η απέλαση εκτελείται. Για όσο χρόνο διαρκεί η αναστολή της απέλασης χορηγείται, με απόφαση του Γενικού Γραμματέα Περιφέρειας, άδεια παραμονής στους αλλοδαπούς κατά παρέκκλιση των διατάξεων του παρόντος» (άρθρο 44 παρ. 7 του νόμου 2910/01).
Η προαναφερθείσα διάταξη βρίσκεται σε απόλυτη αρμονία με την πρακτική που ακολουθείται, για παρόμοιες περιπτώσεις, από χώρες της Ευρωπαϊκής 'Ενωσης που αντιμετωπίζουν τέτοια φαινόμενα.
Ο Υφυπουργός
Λ. ΠΑΠΑΔΗΜΑΣ»
5. Στην με αριθμό 1439/29-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. 111492/1801/6-8-03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της α) σχετικής Ερώτησης, με αρ. 1439 πoυ κατατέθηκε στις 29-7-2003 από την Βουλευτή κ. Μαρία Δαμανάκη, σας γνωρίζουμε τα εξής:
1. Σύμφωνα με τη γ) σχετική ΚΥΑ και την αντίστοιχη ε) σχετική Οδηγία, η τελική ημερομηνία χρήσης των PCBs είναι το τέλος του έτους 2010. Μέχρι την ημερομηνία αυτή οι συσκευές που περιέχουν PCBs θα πρέπει είτε να έχουν απολυμανθεί είτε διατεθεί με κατάλληλο τρόπο. Στο μεταξύ, οι ως άνω, εν λειτουργία συσκευές επιτρέπεται να χρησιμοποιούνται με την προϋπόθεση ότι είναι σε καλή κατάσταση, χωρίς διαρροές (άρθρο 3 της γ) σχετικής ΚΥΑ) και εφόσον κατά τη διαχείρισή τους τηρούνται όλα τα απαιτούμενα μέτρα για την προστασία της υγείας των εργαζομένων και του περιβάλλοντος.
Σε εφαρμογή της πιο πάνω νομοθεσίας εκδόθηκε πρόσφατα η δ) σχετική ΚΥΑ που προβλέπει μεταξύ των άλλων γενικές κατευθύνσεις σχετικά με τη συλλογή και μετέπειτα διάθεση (απόσυρση) των συσκευών και των αποβλήτων που περιέχουν PCBs. Τα άρθρα 4 και 5 της τελευταίας ΚΥΑ περιέχουν οδηγίες που αφορούν αντίστοιχα την απολύμανση των ως άνω συσκευών και την κατάρτιση σχεδίων για τη διάθεση ή απολύμανση αυτών από τους κατόχους τους.
Η δ) σχετική ΚΥΑ προβλέπει επίσης τους απαιτούμενους ελέγχους των συσκευών με PCBs από τους κατόχους τους, καθώς και μια σειρά μέτρων ασφάλειας που θα πρέπει να τηρούνται.
2. Λόγω της έλλειψης δυνατότητας τελικής διάθεσης των PCBs στην Ελλάδα, οι άχρηστες συσκευές και λοιπά απόβλητα που περιέχουν PCBs μεταφέρονται σε άλλες χώρες της Ε.Ε. που διαθέτουν την απαιτούμενη σχετική υποδομή. Η ως άνω μεταφορά διενεργείται μετά από άδεια που χορηγείται από το ΥΠΕΧΩΔΕ σε εταιρείες που διαθέτουν Νομαρχιακές άδειες διαχείρισης επικίνδυνων αποβλήτων και υπόκειται σε ιδιαίτερα αυστηρούς όρους για την προστασία της δημόσιας υγείας και του περιβάλλοντος. Η όλη διαδικασία της διασυνοριακή ς μεταφοράς των PCBs ελέγχεται σύμφωνα με τα προβλεπόμενα από τον Κανονισμό (ΕΟΚ) 259/93 και τις τροποποιήσεις του.
Η διαχείριση των PCBs, μέχρι την προαναφερόμενη απομάκρυνσή τους, αδειοδοτείται και ελέγχεται από την οικεία Νομαρχιακή Αυτοδιοίκηση, σύμφωνα με τις γ) και δ) σχετικές ΚΥΑ, καθώς και την προγενέστερη β) σχετική ΚΥΑ (άρθρο 15).
Σχετικά με τα θέματα της εν λόγω διαχείρισης, το ΥΠΕΧΩΔΕ έχει αποστείλει, σε όλες τις Δημόσιες Υπηρεσίες της χώρας (Υπουργεία, Περιφέρειες, Νομαρχίες), στη ΔΕΗ και σε λοιπούς ενδιαφερόμενους φορείς του ευρύτερου δημόσιου και του ιδιωτικού τομέα, βασικές οδηγίες που θα πρέπει να ακολουθούνται από τους κατόχους και χρήστες συσκευών που περιέχουν PCBs, με βάση τις διατάξεις της ισχύουσας νομοθεσίας.
Ειδικότερα, από το Υπουργείο μας παρέχονται κατευθύνσεις προς τους σημαντικότερους κατόχους PCBs, όπως Π.χ. η ΔΕΗ και ο ΟΤΕ, καθώς και προς ορισμένες Νομ/κές Αυτ/σεις όπου υπάρχει σημαντικός αριθμός συσκευών με PCBs, όπως Π.χ. οι Νομ/κές Αυτ/σεις Θεσσαλονίκης και Κοζάνης. Όσον αφορά ειδικότερα τα νοσηλευτικά ιδρύματα της Θεσσαλονίκης που κατέχουν PCBs, αλλά και γενικότερα τους κατόχους PCBs στη συγκεκριμένη Νομ/κή Αυτ/ση, η διαχείριση των συσκευών με PCBs ελέγχεται συστηματικά από την αρμόδια Υπηρεσία της Νομαρχίας, βάσει σχετικού προγράμματος που υλοποιείται κυρίως κατά τα δύο τελευταία χρόνια.
Επίσης, η ΔΕΗ έχει σχεδιάσει και εφαρμόζει πρόγραμμα σταδιακής απόσυρσης των PCBs που διαθέτει.
Η Υπουργός
ΒΑΣΩ ΠΑΠΑΝΔΡΕΟΥ»
6. Στην με αριθμό 1598/31-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 167174/6-8-03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αρ. πρωτ. 1598/31-7-2003, που κατατέθηκε από τον Βουλευτή κ. Kωνσταντίνο Τσιπλάκη, και σε ό,τι αφορά στις αρμοδιότητες του ΥΠΕΧΩΔΕ, σας γνωρίζουμε τα εξής:
* Ηράκλεια: Το αποχετευτικό δίκτυο είναι έτοιμο κατά 10%
* Λευκώνας: Το αποχετευτικό δίκτυο κατασκευάζεται και θα συνδεθεί με την εγκατάσταση επεξεργασίας λυμάτων (ΕΕΛ) των Σερρών
* Ροδολίβος:και Σκούταρι: Δεν υπάρχουν αποχετευτικά δίκτυα
* Ν. Ζίχνη: Το αποχετευτικό δίκτυο είναι έτοιμο κατά 100% και η ΕΕΛ θα λειτουργήσει μόλις χρηματοδοτηθεί ο αγωγός σύνδεσης από το ΠΕΠ.
* Αλιστράτη: Το αποχετευτικό δίκτυο είναι έτοιμο κατά 90% και υπάρχει έτοιμη προμελέτη για την ΕΕΛ
* Νιγρίτα: Υπάρχει πλήρες αποχετευτικό δίκτυο και ΕΕΛ η οποία θα λειτουργήσει με την ολοκλήρωση συμπληρωματικών έργων
* Πετρίτσι: Το αποχετευτικό δίκτυο είναι έτοιμο κατά 100%
'Οσον αφορά στη χρηματοδότηση αυτών των έργων, σας γνωρίζουμε ότι στο πλαίσιο των επιλέξιμων δράσεων του Επιχειρησιακού Προγράμματος ΠΕΡΙΒΑΛΛΟΝ 2000-2006 δεν συμπεριλαμβάνονται έργα τοπικής σημασίας στον τομέα της αποχέτευσης / επεξεργασίας λυμάτων. Τέτοιες δράσεις είναι επιλέξιμες στα Περιφερειακά Επιχειρησιακά Προγράμματα (ΠΕΠ), και στο Ταμείο Συνοχής.
Σχετικές προσκλήσεις, για υποβολή προτάσεων από τους δυνητικούς Τελικούς Δικαιούχος, δημοσιεύονται σταδιακά από τις Υπηρεσίες Διαχείρισης των Περιφερειών, από όπου επίσης οι ενδιαφερόμενοι φορείς μπορούν να έχουν και λεπτομερή ενημέρωση.
Η Υπουργός
Β. ΠΑΠΑΝΔΡΕΟΥ»
7. Στην με αριθμό 959/18-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. ΓΠ 71245/5-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 959/1.8.7.03 ερώτηση που κατατέθηκε στη Βουλή από τον Boυλευτή κ Σ. Σπηλιωτόπουλο, αναφορικά με την δωρεάν περίθαλψη των πολυτέκνων από τα νοσοκομεία του Ε.Σ.Υ., ώστε να έχουν δικαίωμα περίθαλψης όλοι οι πολύτεκνοι ανεξάρτητα των κριτηρίων εισοδήματός τους, σας πληρoφορoύμε τα εξής:
Στους οικονομικά αδύνατους και ανασφάλιστoυς πολίτες της χώρας, χορηγείται βιβλιάριο δωρεάν χορήγησης φαρμάκων και νοσοκομειακής περίθαλψης στα Νοσηλευτικά Ιδρύματα του Ε.Σ.Υ.
Ο Υφυπουργός
Ε. ΝΑΣΙΩΚΑΣ»
8. Στην με αριθμό 1096/12-7-03 ερώτηση του Βουλευτή κ. Νικόλαου Νικολόπουλου δόθηκε με το υπ? αριθμ. 51928/ΔΕ-7787 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Απαντώντας στην παραπάνω ερώτηση του Βουλευτή κ. Νίκου Nικολόπουλου σχετικά με τις επιχορηγήσεις του άρθρου 18 του ν. 2515/97, σας γνωρίζουμε ότι σύμφωνα με τις διατάξεις του άρθρου αυτού από το Πρόγραμμα Δημοσίων Επενδύσεων επιχορηγούνται νομικά πρόσωπα ιδιωτικού δικαίου, καθώς και σωματεία, συνεταιρισμοί, εταιρείες και λοιπά νομικά πρόσωπα με κοινωφελείς σκοπούς, η δραστηριότητα των οποίων συνδέεται με το δημόσιο συμφέρον και συμβάλλει στην εφαρμογή μέτρων για την οικονομική, κοινωνική και πολιτιστική αvάπτυξη της χώρας.
Αιτήματα με αιτιολογημένη πρόταση, εξετάζονται και ικανοποιούνται στο πλαίσιο των δυνατοτήτων του Προγράμματος Δημοσίων Επενδύσεων.
Σε ότι αφορά τα ζητούμενα στοιχεία, μετά την ολοκλήρωση της καταγραφής των, αυτά τηρούνται σε επίπεδο Περιφέρειας και σε ετήσια βάση. Στον πίνακα που ακολουθεί δίδονται απολογιστικά στοιχεία κατά Περιφέρεια για τα έτη 2001 και 2002.

(Ο σχετικός πίνακας υπάρχει στο τεύχος των Πρακτικών της Βουλής)

Ο Υφυπουργός
Χ. ΠΑΧΤΑΣ»
9. Στην με αριθμό 999/21-7-03 ερώτηση των Βουλευτών κ. ?γγελου Τζέκη και Γεωργίου Χουρμουζιάδη δόθηκε με το υπ? αριθμ. Γ.Π. 71223/5-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 999/21-7-2003 ερώτηση που κατατέθηκε στη Βουλή από τους Βουλευτές κυρίους Α. Τζέκη και Γ. Χουρμουζιάδη σχετικά με τη λειτουργία του Κέντρου Υγείας Ν. Μηχανιώνας στο Ν. Θεσσαλονίκης, σας γνωρίζoυμε τα εξής:
Η κάλυψη των αναγκών των Κέντρων Υγείας και των Περιφερειακών Ιατρείων τους σε ιατρικό προσωπικό ειδικοτήτων που δεν πρoβλέπονται σε αυτά προγραμματίζεται με απόφαση του ΔΣ του Νοσοκομείου στο οποίο υπάγονται, μετά από σύμφωνη γνώμη της επιστημονικής επιτροπής του (άρθρο 19, Ν. 1397/83).
Έχει ζητηθεί από τον ΟΑΕΔ η διάθεση ενός (1) Νοσηλευτή ΤΕ ή ΔΕ για το ΚΥ Ν. Μηχανιώνας, για την υλοποίηση προγράμματος απόκτησης εργασιακής εμπειρίας, διάρκειας 18 μηνών και η διαδικασία βρίσκεται στο στάδιο oλoκλήρωσης από τον ΟΑΕΔ.
Με την αρ. ΔΙΠΠ/Φ.ΕΓΚΡ. 8/233/9686/24-6-2003 απόφαση της αρμόδιας επιτροπής εγκρίθηκε η τακτική πλήρωση 3.200 κενών οργανικών θέσεων σε φορείς του Υπουργείου Υγείας και Πρόνοιας. Η κατανομή των αναφερόμενων θέσεων θα γίνει σύμφωνα με τις προτάσεις των οικείων ΠεΣΥΠ.
Υπηρεσίες παροχής επείγουσας ιατρικής φρoντίδας και μεταφοράς ασθενών στο Νομό Θεσσαλονίκης παρέχονται από τα ασθενοφόρα αυτοκίνητα των Νοσοκομείων και Κέντρων Υγείας της περιοχής, καθώς και από το παράρτημα Θεσσαλονίκης του ΕΚΑΒ.
Όσον αφορά στο θέμα της προμήθειας ενός νέου ασθενοφόρου οχήματος για το ΚΥ Ν. Μηχανιώνας σημειώνουμε ότι στο Υπουργείο μας δεν έχει υποβληθεί μέχρι στιγμής σχετικό αίτημα από το αρμόδιο Α΄ ΠεΣΥΠ Κεντρικής Μακεδονίας ή από φορείς της περιοχής.
Ο Υφυπουργός
Ε. ΝΑΣΙΩΚΑΣ»
10. Στην με αριθμό 1085/22-7-03 ερώτηση του Βουλευτή κ. Μαρίας Δαμανάκη δόθηκε με το υπ? αριθμ. Γ. Π. 73420/5-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 1085/22.7.03 ερώτηση που κατατέθηκε στη Βουλή από την Boυλευτή κ. Μ. Δαμανάκη, αναφορικά με την αντιμετώπιση του προβλήματος της παχυσαρκίας στην χώρα μας, σας ενημερώνουμε ότι έχει εκδοθεί η Κ.Υ.Α. Α2Ε/οικ. 1653 (ΦΕΚ 563/Β/5.6.1998) αναφορικά με τον καθορισμό των προϊόντων που διατίθεvται από τα σχολικά κυλικεία.
Μέσα στο πλαίσιο της εκπαίδευσης, για μια σωστή διατροφική συμπεριφορά, λειτουργεί και το σχολικό κυλικείο, που αποτελεί ισχυρό εκπαιδευτικό όργανο στη διαμόρφωση διατροφικών συνηθειών, έχοντας ως πρότυπο τη μεσογειακή δίαιτα για την πρόληψη της παχυσαρκίας και της εμφάνισης σακχαρώδη διαβήτη, κατά τη σχολική ηλικία, σε συνδυασμό με τα Προγράμματα Αγωγής Υγείας.
Επιπλέον, με την ΑΠ. ΔΥ1δ/ΓΠ 122172/11.12.02 Υπουργική Απόφαση, συγκροτήθηκε Eθνική Επιτροπή Διατροφικής Πολιτικής, με σκοπό τη διαμόρφωση και υλοποίηση προτάσεων, σύμφωνα με τον Π.Ο.Υ.
Ο Υφυπουργός
Ε. ΝΑΣΙΩΚΑΣ»
11. Στην με αριθμό 880/16-7-03 ερώτηση των Βουλευτών κ. Ιωάννη Στεργίου και Αθανάσιου Μπούρα δόθηκε με το υπ? αριθμ. Γ.Π. 70484/5-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αρ. 824/15-7-2003 και 880/16-7-2003 ερωτήσεις που κατατέθηκαν στη Βουλή από τους Βουλευτές κυρίους Ι. Στεργίου και Θ. Μπούρα, σας γνωρίζουμε τα εξής:
Ο έλεγχος των Εντολών Περίθαλψης των ασφαλισμένων του Δημοσίου στην ευρύτερη περιοχή της Ανατολικής Αττικής διενεργείται από Ιατρούς Ελεγκτές του ΕΣΥ που υπηρετούν στα Κέντρα Υγείας Κορωπίου, Βάρης, Λαυρίου, Μαρκοπούλου, Καπανδριτίου και Σπάτων και έχουν οριστεί γι' αυτό το σκοπό με Κ.Υ.Α. των Υπουργών Οικονομίας & Οικονομικών και Υγείας & Πρόνοιας.
Ήδη προωθείται νέα Κ.Υ.Α. για την ανάθεση του ελεγκτικού έργου των Εντολών Περίθαλψης σε επιπλέον Ιατρούς των παραπάνω Κέντρων Υγείας της Ανατολικής Αττικής, για την καλύτερη εξυπηρέτηση των ασφαλισμένων.
Η τοπική ΥΠΑΔ του Οργανισμού Περίθαλψης Ασφαλισμένων του Δημοσίου στην Ανατολική Αττική .εξετάζει τη δυνατότητα ανάθεσης του ελεγκτικού έργου σε αγροτικό γιατρό της Σκάλας Ωρωπού σε συνεργασία με το ΠεΣΥΠ.
Ο Υφυπουργός
Ε. ΝΑΣΙΩΚΑΣ»
12. Στην με αριθμό 1135/23-7-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. 52321/Ε.Υ.Σ. 4827/4-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Αναφορικά με την παραπάνω ερώτηση που κατέθεσε στη Βουλή των Ελλήνων ο Βουλευτής κ. Ηλίας Kαλλιώρας, σας γνωρίζουμε τα εξής:
Το Περιφερειακό Επιχειρησιακό Πρόγραμμα Στερεάς Ελλάδας 2000-2006 αποτελείται από 38 μέτρα από τα οποία έχει ήδη ενεργοποιηθεί το 79% και έχουν ενταχθεί 157 πράξεις που αντιστοιχούν στα 25% της Δημόσιας Δαπάνης του Προγράμματος. Το ποσοστό των νομικών δεσμεύσεων ανέρχεται στο 14% της Δημόσιας Δαπάνης και το ποσοστό των προβλεπόμενων δαπανών έως 31-12-2003 αναμένεται να φτάσει αυτό των νομικών δεσμεύσεων. Το ποσοστό απoρρόφησης επί της συνολικής κοινοτικής συμμετοχής του ΠΕΠ είναι 12%.
Ο Υφυπουργός
ΧΡΗΣΤΟΣ ΠΑΧΤΑΣ»
13. Στην με αριθμό 989/18-7-03 ερώτηση του Βουλευτή κ. Νικολάου Νικολόπουλου δόθηκε με το υπ? αριθμ. 51816/ΔΕ-7758 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης του Βουλευτή κ. Νίκου Νικολόπουλου, σχετικά με τις επιχορηγήσεις του άρθρου 18 του Ν.2515/97, σας γνωρίζουμε ότι, μετά την καταγραφή που ολοκληρώθηκε, τα ζητούμενα στοιχεία τηρούνται σε επίπεδο Περιφέρειας και σε ετήσια βάση.
Κατά τα έτη 2001 και 2002, αναλυτικά κατά Περιφέρεια, τα απολογιστικά στοιχεία κατανέμονται όπως στον κατωτέρω πίνακα:

(Ο σχετικό πίνακας υπάρχει στο τεύχος των Πρακτικών της Βουλής)

Ο Υφυπουργός
Χ. ΠΑΧΤΑΣ»
14. Στην με αριθμό 813/15-7-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 50363/5-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης που κατέθεσε στη Βουλή ο Βουλευτής κ. Π. Λαφαζάνης σας γνωρίζουμε ότι: 
1. Με την αριθ.1082146/7960/Β0010/14-11-2002 κοινή απόφαση των Υπουργών Εμπορικής Ναυτιλίας και Οικονομίας και Οικονομικών, παραχωρήθηκε στην εταιρεία με την επωνυμία « Depots Α. Ε.» το δικαίωμα της παράλληλης χρήσης των υφιστάμενων λιμενικών εγκαταστάσεων της εταιρείας «Ελληνικά Ναυπηγία Α.Ε.», στη θέση «Σκαραμαγκάς» του Δήμου Χαϊδαρίου Ν. Αττικής.
Η απόφαση αυτή εκδόθηκε σύμφωνα με τις διατάξεις της παρ. 6 του άρθρου 14 του Ν. 2971/2001 και συγκεκριμένα βάσει του εδαφίου εκείνου που ορίζει ότι «η χρησιμοποίηση των έργων και των εγκαταστάσεων γενικά από τρίτους υπόκεινται σε αντάλλαγμα, το οποίο καθορίζεται με απόφαση των Υπουργών Οικονομικών και Εμπορικής Ναυτιλίας?».
Επειδή στην ανωτέρω απόφαση, εκ παραδρομής, δεν αναφέρθηκε ο σκοπός για τον οποίο παραχωρείται το σχετικό δικαίωμα στην εταιρεία «Depots Α.Ε.», με το αριθ. 1037465/3158/Β0010/30-4-03 έγγραφο της Διεύθυνσης Δημόσιας Περιουσίας του Υπουργείου Οικονομίας και Οικονομικών, έχει διαβιβαστεί στο συναρμόδιο Υπουργείο Εμπορικής Ναυτιλίας σχέδιο απόφασης, που αφορά στη συμπλήρωση της αρχικώς εκδοθείσας, ως προς το σκοπό της εν λόγω παραχώρησης, που είναι η εξυπηρέτηση των σκοπών της εταιρείας, όπως αυτοί αναφέρονται στο καταστατικό της.
2. Δεν υπήρχε πρόβλεψη στη σύμβαση πώλησης των ναυπηγείων Σκαραμαγκά, για τη δημιουργία ιδιωτικού λιμένα στο χώρο των Ναυπηγείων.
Ο Υπουργός
Ν. ΧΡΙΣΤΟΔΟΥΛΑΚΗΣ»
15. Στην με αριθμό 972/18-7-03 ερώτηση του Βουλευτή κ. Αναστάσιου Λιάσκου δόθηκε με το υπ? αριθμ. 2742/29-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ερώτηση 972/18-7-2003 που υποβλήθηκε στη Βουλή των Ελλήνων από τον Βουλευτή κ. Αναστάσιο Λιάσκο, αναφορικά με τον καθαρισμό ρείθρων Εθνικού και Επαρχιακού οδικού δικτύου στο Νομό Εύβοιας, σας γνωρίζουμε ότι το πρόβλημα αντιμετωπίζεται με εργολαβία που βρίσκεται σε εξέλιξη για την συντήρηση πρασίνου του Εθνικού και Επαρχιακού οδικού δικτύου αρμοδιότητας ΔΕΣΕ Λαμίας συνολικού προϋπολογισμού 60.000 ?. Επίσης στις αρχές Σεπτεμβρίου δημοπρατείται η 2η Μελέτη για την συντήρηση πρασίνου στο αρμοδιότητας ΔΕΣΕ Λαμίας συνολικού προϋπολογισμού 100.000 ?, η οποία θα πραγματοποιηθεί εξ' ολοκλήρου στο Ν. Εύβοιας. Οι παρεμβάσεις θα γίνουν στο μέτρο του δυνατού και όπου οι ιδιοκτησίες το επιτρέπουν.
Παράλληλα το Υπουργείο Εσωτερικών Δημόσιας Διοίκησης και Αποκέντρωσης στα πλαίσια των αρμοδιοτήτων εξέδωσε την αριθμ. 1/1039/17-3-2003 εγκύκλιο, βάσει της οποίας προβλέφθηκε η λήψη μέτρων και δράσεων απ? όλους τους κρατικούς φορείς με στόχο την συντονισμένη δρομολόγηση των έργων και δράσεων που απαιτούνται για την καλύτερη αντιμετώπιση των πυρκαγιών.
Ειδικότερα ζητήθηκε έγκαιρα η αποψίλωση κρασπέδων εκατέρωθεν του Εθνικού και Επαρχιακού οδικού δικτύου σε περιοχές που εκτιμάται από το οριστικό Αντιπυρικό Σχέδιο ότι ο κίνδυνος είναι μεγάλος, από τους φορείς που προβλέπονται στο Νομαρχιακό σχεδιασμό.
Για την εφαρμογή των μέτρων πυροπροστασίας που προβλέπονται από την ανωτέρω εγκύκλιο, όλοι οι ΟΤΑ της χώρας επιχορηγήθηκαν από το Υπουργείο Εσωτερικών Δημόσιας Διοίκησης και Αποκέντρωσης με το πόσο των 17.702.000 ?.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
16. Στην με αριθμό 892/17-7-03 ερώτηση του Βουλευτή κ. Αθανάσιου Νάκου δόθηκε με το υπ? αριθμ. 35080/5-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στο ανωτέρω ερώτημα, που κατέθεσε στη Βουλή ο Βουλευτής κ. Θανάσης Νάκος, σχετικά με την εφαρμογή του Π.Δ. 257/2001 «περί όρων και λειτoυργίας καταστημάτων πωλήσεως οινοπνευματωδών ποτών και κέντρων διασκεδάσεως», σας γνωρίζουμε ότι το προαναφερόμενο Π.Δ. εκδόθηκε με πρωτοβουλία του Υπουργείου Δημόσιας Τάξης. Για την εφαρμογή του δόθηκαν οδηγίες με την αριθ. πρωτ. 11170+11043+2233/17-4-03 εγκύκλιό μας στους Δήμους και Κοινότητες.
Ο Υφυπουργός
Λ. ΠΑΠΑΔΗΜΑΣ»
17. Στην με αριθμό 941/17-7-03 ερώτηση του Βουλευτή κ. Θεοφάνη Δημοσχάκη δόθηκε με το υπ? αριθμ. 35079/5-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Aπαντώvτας στην ανωτέρω ερώτηση, που κατέθεσε ο Βουλευτής κ. Θ. Δημoσχάκης, η οποία αναφέρεται στο αντικείμενο του θέματος, σας γνωρίζουμε κατά λόγο αρμοδιότητας, τα εξής:
Στα πλαίσια του προγραμματισμού προσλήψεων έτους 2001 η υπηρεσία μας συγκέντρωσε τα αιτήματα κάλυψης των κενών οργανικών θέσεων των Ο.Τ.Α. Β΄ βαθμού.
Τα αιτήματα αυτά διαβιβάστηκαν στην προβλεπόμενη από την ΠΥΣ 55/98 Τριμελή εξ Υπουργών Επιτροπή, για τη σχετική έγκριση και, εν συνεχεία, την προκήρυξη πλήρωσής τους.
Με την αριθμ. ΔΙΠΠ/Φ.ΕΓΚΡ.1/258/15613/30-7-2001 απόφαση της εν λόγω Επιτροπής, για το Νομαρχιακό Διαμέρισμα Έβρου εγκρίθηκε η πλήρωση μίας (1) θέσης Π.Ε. Κτηνιάτρων, η οποία έχει προωθηθεί στο Α.Σ.Ε.Π. και αναμένεται η σχετική προκήρυξη.
Eπιπλέov στα πλαίσια του τριετούς προγραμματισμού προσλήψεων προσωπικού ετών 2002-2004, παρεχόταν η ευκαιρία στους Ο.Τ.Α. Β΄ βαθμού να αποστείλουν αιτήματα για την πλήρωση θέσεων μονίμου προσωπικού.
Ωστόσο, στην υπηρεσία μας δεν έχει περιέλθει σχετικό αίτημα για την πλήρωση θέσεων Π.Ε. Kτηvιάτρων από την Ενιαία Νομαρχιακή Αυτοδιοίκηση Ροδόπης-Έβρου, και ειδικότερα το Νομαρχιακό Διαμέρισμα Έβρου.
Πέραν των αvωτέρω, για την άμεση αντιμετώπιση των προβλημάτων που έχουν προκύψει στο Noμαρxιακό Διαμέρισμα Έβρου, λόγω της έλλειψης προσωπικού, υπάρχουν οι κατωτέρω δυνατότητες:
α) Να απoσπασθoύv υπάλληλοι σύμφωνα με τις διατάξεις του άρθρου 19 παρ.2β του Ν.2344/95 όπως ισχύει ύστερα από σχετική αίτηση των ενδιαφερομένων, για χρονικό διάστημα μέχρι δύο (2) έτη, και με δυνατότητα παράτασης ενός (1) έτους.
β) Να αποσταλούν στην υπηρεσία μας αιτήματα για την πρόσληψη έκτακτου προσωπικού, εποχιακού (έως οχτώ μήνες) ή με σύμβαση μίσθωσης έργου (έως ένα έτος).
Το ΥΠ.ΕΣ.Δ.ΔΑ., με την Α.Π. 4039/29-1-2003 εγκύκλιό του, έχει γνωρίσει τη διαδικασία υποβολής των αιτημάτων αυτών, προκειμένου να χορηγηθεί η προβλεπόμενη έγκριση της 55/98 ΠΥΣ, όπως ισχύει.
Ο Υφυπουργός
Λ. ΠΑΠΑΔΗΜΑΣ»
18. Στην με αριθμό 818/15-7-03 ερώτηση του Βουλευτή κ. Αναστασίου Λιάσκου δόθηκε με το υπ΄ αριθμ. 35047/5-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης, σας πληροφορούμε τα ακόλουθα:
Ο διεθνής διαγωνισμός τουριστικής προβολής της Περιφέρειας Αττικής καλύπτει το χρονικό διάστημα 2003-2006 και δεν γίνεται εν όψει των Ολυμπιακών Αγώνων 2004.
Ο πρώτος διαγωνισμός ματαιώθηκε με την υπ' αριθμ. 4525/2-4-2003 απόφασή μας, λόγω ελλείψεων και ασαφειών της προκήρυξης, οι οποίες οδηγούν σε αοριστία στον τρόπο επιλογής του υποψηφίου αναδόχου και καθιστούν ανέφικτη την ορθή αξιολόγηση των προσφορών.
Ο δεύτερος διαγωνισμός ξεκίνησε 22-5-2003 (ημερομηνία κατάθεσης των προσφορών) και συνεχίζεται μέχρι σήμερα κανονικά χωρίς καμιά καθυστέρηση από την Επιτροπή Διεξαγωγής του.
Για το διάστημα 2003-2004 η καμπάνια είναι συμπληρωματική με εκείνη του ΕΟΤ και θα υλοποιηθεί στα ΜΜΕ με τη χρήση του δημιουργικού υλικού που έχει διατεθεί από τον ΕΟΤ.
Τα μέσα και οι τρόποι προβολής θα καθοριστούν από την προσφορά του αναδόχου και το οριστικό σχέδιο δράσης που θα εγκριθεί από την Επιτροπή Παρακολούθησης η οποία θα συσταθεί άμεσα, προ της κατακύρωσης του αποτελέσματος.
Ο Υφυπουργός
Λ. ΠΑΠΑΔΗΜΑΣ»
19. Στην με αριθμό 932/17-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ΄ αριθμ. 35048/5-8-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης του Βουλευτή κ. Σπ. Σπηλιωτόπουλου, σχετικά με την ανακατασκευή της 11ης επαρχιακής οδού Ν. Αχαΐας, σας γνωρίζουμε ότι:
Εγκρίθηκε η ένταξη στο Πρόγραμμα Δημοσίων Επενδύσεων 2003 της Περιφέρειας Δυτικής Ελλάδας (ΣΑΕΠ 001) του έργου «Αποκατάσταση ζημιών στο Επαρχιακό οδικό δίκτυο και λοιπών ζημιών από τις θεομηνίες στο Νομό Αχαΐας» προϋπολογισμού 7.200.000 ?, με υποέργο «Συντηρήσεις - αποκαταστάσεις οδών κ. Δρυμού - Αμυγδαλιάς - Πεύκου - και από 33η Ε.Ο. προς Χόβολη - Αροάνια κλπ.» προϋπολογισμού 350.000 ?, το ,οποίο προβλέπει και εργασίες συντήρησης και αποκαταστάσεις τμημάτων επί της 11ης επαρχιακής οδού.
Η τεχνική μελέτη του έργου έχει συνταχθεί από την Ν.Α. Αχαΐας, η οποία έχει προβεί στη δημοπράτηση της σχετικής εργολαβίας.
Επιπλέον, το ΥΠ.ΕΣ.Δ.Δ.Α. προκειμένου να συμβάλλει στην αντιμετώπιση των ζημιών που προκλήθηκαν από τις θεομηνίες χρηματοδότησε τη Ν.Α Αχαΐας με το ποσό των 297.000,00 ? καθώς και το Δήμο Λευκασίου με 90.000 ?.
Ο Υφυπουργός
Λ. ΠΑΠΑΔΗΜΑΣ»
20. Στην με αριθμό 777/89/14-7-03 ερώτηση του Βουλευτή κ. Αθανάσιου Γιαννοπούλου δόθηκε με το υπ΄ αριθμ. 118228/29-7-03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση των ερωτημάτων όπως αυτά παρουσιάζονται στην ερώτηση και αίτηση κατάθεσης εγγράφων με αριθμό 777/89 που κατατέθηκε στις 14-7-2003 από τον Βουλευτή κ. Αθανάσιο Γιαννόπουλο, και στα πλαίσια αρμοδιότητας του ΥΠΕΧΩΔΕ, θα θέλαμε να σας γνωρίσουμε τα ακόλουθα:
1. Το ΥΠΕΧΩΔΕ λειτουργεί το Εθνικό Δίκτυο Παρακολούθησης της Ατμοσφαιρικής Ρύπανσης (ΕΔΠΑΡ). Το δίκτυο αυτό, στην ευρύτερη περιοχή της Αθήνας περιλαμβάνει 17 σταθμούς μέτρησης, που είναι εγκατεστημένοι σε διάφορα σημεία του λεκανοπεδίου, καλύπτοντας αναλογικά όλες τις μορφές αστικής συγκρότησης (κέντρο Αθήνας, προάστια, βιομηχανικές και ημιαστικές περιοχές). Λαμβάνονται συστηματικές μετρήσεις της ατμοσφαιρικής ρύπανσης στο λεκανοπέδιο της Αθήνας σε συνεχή βάση. Συγκεκριμένα οι ρύποι που μετρούνται και για τους οποίους υπάρχει μεγάλη χρονοσειρά μετρήσεων είναι το μονοξείδιο του άνθρακα, τα οξείδια του αζώτου, το διοξείδιο του θείου, το όζον, τα ολικά αιωρούμενα σωματίδια TSP, και από το 2001 μετρούνται τα αιωρούμενα σωματίδια ΡΜ10 και το βενζόλιο.
Η διαχρονική πορεία της συγκέντρωσης των κύριων ρύπων στο λεκανοπέδιο της Αθήνας δείχνει ότι σε ορισμένους ρύπους παρατηρείται μείωση (διοξείδιο του θείου, μονοξείδιο του άνθρακα) ενώ σε άλλους ρύπους παρατηρείται σταθεροποίηση ή μικρή μείωση των τιμών (οξείδια του αζώτου, όζον). Η μείωση αυτή των τιμών των ρύπων είχε σαν αποτέλεσμα να μην ξεπεραστούν οι οριακές τιμές που προβλέπουν την λήψη εκτάκτων μέτρων. Σημειώνεται ότι η τελευταία χρονιά που λήφθησαν έκτακτα μέτρα ήταν το 1996. Το ΥΠΕΧΩΔΕ παρακολουθεί στενά την εξέλιξη των τιμών των αιωρούμενων σωματιδίων (ΡΜ10) και του βενζολίου, οι μετρήσεις των οποίων ξεκίνησαν το 2001, στα πλαίσια της τότε επέκτασης και αναβάθμισης των ΕΔΠΑΡ. Για τους «νέους» αυτούς ρύπους, που δεν υπάρχει μεγάλη χρονοσειρά δεδομένων, τα όρια που θέσπισε η Ευρωπαϊκή Ένωση αρχίζουν να ισχύουν το 2005 και το 2010 αντίστοιχα. Στην παρούσα φάση, σημειώνονται υπερβάσεις των ενδεικτικών «οριακών» τιμών, σε ποσοστά που δείχνουν ότι απαιτείται συνδυασμένη δράση για την τήρηση των οριακών τιμών από την ημερομηνία έναρξης ισχύος τους. Σημειώνεται, επίσης, ότι στα πλαίσια του έργου «Επέκταση και αναβάθμιση του Εθνικού Δικτύου Παρακολούθησης Ατμοσφαιρικής Ρύπανσης» που είναι ενταγμένο στο Γ΄ ΚΠΣ, προβλέπεται ότι το 2004, θα υπάρχουν και συστηματικές μετρήσεις αιωρούμενων σωματιδίων ΡΜ2,5.
2. Το ΥΠΕΧΩΔΕ, έχει χρηματοδοτήσει μία σειρά έργων - μελετών με στόχο την ποιοτική και ποσοτική διερεύνηση των κύριων συνιστωσών της ατμοσφαιρικής ρύπανσης. Όπως προαναφέρθηκε (παράγρ. 1), η διαχρονική εξέλιξη των τιμών ατμοσφαιρικής ρύπανσης δείχνει μείωση ή τάση σταθεροποίησης των συγκεντρώσεων των ρύπων.
Στις συγκεντρώσεις των αιωρούμενων σωματιδίων, οι μετρήσεις των οποίων ξεκίνησαν σχετικά πρόσφατα (Ιανουάριος 2001), παρατηρείται υπέρβαση των ενδεικτικών «οριακών» τιμών. Στο πλαίσιο αυτό, το ΥΠΕΧΩΔΕ, έχει εξαγγείλει (Ιούλιος 2002) μία σειρά μέτρων που έχουν αρχίσει ήδη να υλοποιούνται και που στοχεύουν στην μείωση των παρατηρούμενων υπερβάσεων. Παράλληλα, σε εξέλιξη βρίσκονται δυο έργα ενταγμένα στο Γ΄ ΚΠΣ που θα εκτιμήσουν ποιοτικά και ποσοτικά την προέλευση της ατμοσφαιρικής ρύπανσης και θα προτείνουν κατάλληλα μέτρα για την καταπολέμηση των ρύπων για τους οποίους υπέρβαση καθώς και για την μελλοντική διατήρηση των επιπέδων ρύπανσης σε όποιες περιπτώσεις αυτά κρίνονται χαμηλά. Τα δυο αυτά έργα που υλοποιούνται είναι τα εξής: α) «Εκτίμηση και χαρτογραφική απεικόνιση της ατμοσφαιρικής ρύπανσης στον Ελλαδικό χώρο» και β) «Ανάπτυξη Επιχειρησιακών Σχεδίων σε αστικά κέντρα για την καταπολέμηση της ατμοσφαιρικής ρύπανσης σε εφαρμογή της οδηγίας 96/62».
Η Υπουργός
Β. ΠΑΠΑΝΔΡΕΟΥ»
21. Στην με αριθμό 1118/127/23-7-03 ερώτηση του Βουλευτή κ. Νικολάου Νικολόπουλου δόθηκε με το υπ΄ αριθμ. 52307/5-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της πιο πάνω ερώτησης/ΑΚΕ που κατέθεσε στη Βουλή, ο Βουλευτής κ. Ν. Νικολόπουλος σας γνωρίζουμε τα εξής:
1. Σύμφωνα με τα διαθέσιμα στοιχεία που τηρούνται στο μηχανογραφικό σύστημα του Υπ. Οικονομίας & Οικονομικών προκύπτει ότι η Φαρμακοβιομηχανία «ΒΙΑΝΕΞ»:
α) Δεν έχει υπαχθεί σε διατάξεις αναπτυξιακού νόμου και 
β) Έχει χρηματοδοτηθεί με κοινοτικούς πόρους από το επιχειρησιακό πρόγραμμα βιομηχανίας 1994-99 και την κοινοτική πρωτοβουλία RETEX 1993-1999.
2. Για τα λοιπά ερωτήματα αρμόδια να σας απαντήσουν είναι τα συνερωτώμενα Υπουργεία Ανάπτυξης και Εργασίας & Κοινωνικών Ασφαλίσεων.
Ο Υφυπουργός
Χ. ΠΑΧΤΑΣ»
22. Στην με αριθμό 922/17-7-03 ερώτηση των Βουλευτών κ. ?γγελου Τζέκη και Γεωργίου Χουρμουζιάδη δόθηκε με το υπ΄ αριθμ. Γ.Π.70425/5-8-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 922/17-7-2003 ερώτηση που κατατέθηκε στη Βουλή από τους Βουλευτές κυρίους Α. Τζέκη και Γ. Xoυρμoυζιάδη σχετικά με τη λειτουργία του Κέντρου Υγείας Ν. Μαδύτου στο Ν. Θεσσαλονίκης, σας γνωρίζουμε τα εξής:
Στον Οργανισμό του Κέντρου Υγείας Ν. Μαδύτου προβλέπονται μεταξύ των άλλων θέσεων μία (1) θέση Xειριστή-Eμφανιστή, μία (1) θέση Παρασκευαστή και έξι (6) θέσεις πληρωμάτων ασθενοφόρων αυτοκινήτων.
Έχει ζητηθεί από τον ΟΑΕΔ η διάθεση (3) Νοσηλευτών και (1) ΤΕ Ραδιολογίας Ακτινολογίας ή ΔΕ Χειριστών Εμφανιστών για την απόκτηση εργασιακής εμπειρίας, διάρκειας 18 μηνών και η διαδικασία βρίσκεται στο στάδιο ολοκλήρωσης από τον ΟΑΕΔ.
Με την αρ. ΔΙΠΠ/Φ.ΕΓΚΡ. 8/233/9686/24-6-2003 απόφαση της αρμόδιας επιτροπής εγκρίθηκε η τακτική πλήρωση 3.200 κενών οργανικών θέσεων σε φορείς του Υπουργείου Υγείας και Πρόνοιας. Η κατανομή των αναφερόμενων θέσεων θα γίνει σύμφωνα με τις προτάσεις των οικείων ΠεΣΥΠ.
Υπηρεσίες παροχής επείγουσας ιατρικής φροντίδας και μεταφοράς ασθενών στο Νομό Θεσσαλονίκης παρέχονται από τα ασθενοφόρα αυτοκίνητα των Νοσοκομείων και Κέντρων Υγείας της περιοχής, καθώς και από το παράρτημα Θεσσαλονίκης του ΕΚΑΒ.
Ειδικότερα η περιοχή ευθύνης του Κ.Υ.Ν. Mαδύτoυ καλύπτεται ικανοποιητικά από την κινητή μονάδα που έχει παραχωρήσει το ΕΚΑΒ. Σημειώνεται ότι στο Υπουργείο μας δεν έχει υποβληθεί μέχρι στιγμής αίτημα από το αρμόδιο Α΄ ΠεΣΥΠ Κεντρικής Μακεδονίας ή από φορείς της περιοχής για την προμήθεια νέου ασθενοφόρου οχήματος για το Κ.Υ. Ν. Μαδύτου.
Ο Υφυπουργός
Ε. ΝΑΣΙΩΚΑΣ»
23. Στην με αριθμό 920/17-7-03 ερώτηση των Βουλευτών κυρίων ?γγελου Τσέκη και Γεωργίου Χουρμουζιάδη δόθηκε με το υπ΄ αριθμ. 34292/31-8-03 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της υπ. αριθμ. 920/17-7-2003 Ερώτησης, την οποία κατέθεσαν οι Βουλευτές κύριοι Α. Τζέκης και Γ. Χουρμουζιάδης, αναφορικά με την οικονομική κατάσταση του Δήμου Κασσάνδρας του Νομού Χαλκιδικής, σας γνωρίζουμε ότι θα σας ενημερώσουμε κατάλόγο αρμοδιότητάς μας, ευθύς ως περιέλθουν στο Υπουργείο μας τα απαραίτητα στοιχεία από την Περιφέρεια Κεντρικής Μακεδονίας, τα οποία ζητήσαμε με σχετικό έγγραφό μας.
Ο Υπουργός
Κ. ΣΚΑΝΔΑΛΙΔΗΣ»
24. Στην με αριθμό 757/11-7-03 ερώτηση της Βουλευτού κ. Κατερίνας Παπακώστα-Σιδηρόπουλου δόθηκε με το υπ΄ αριθμ. ΥΠΠΟ/Γ.Υ./Κ.Ε./58/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ΄ αριθμ. 757/11-07-2003 ερώτηση της Βουλευτού κ. Κατερίνας Παπακώστα - Σιδηροπούλου, σας γνωρίζουμε τα εξής:
Το αίτημα του γερμανικού τηλεοπτικού σταθμού Radio Bremen TV/ARD για χορήγηση άδειας κινηματογράφησης αφορούν στο αρχαίο θέατρο της νήσου Δήλου, στον βυζαντινό Ναό της Επισκοπής στη Μέσα Γωνία της νήσου Θήρας και στον αρχαιολογικό χώρο του Φραγκοκάστελλου στην Κρήτη, στο πλαίσιο του μουσικού προγράμματος με τίτλο «μία Σταρ και η πόλη της Βίκυ Λέανδρος - τα ελληνικά νησιά και η Αθήνα».
Στις Υπηρεσίες του ΥΠ.ΠΟ. δεν αναφέρθηκε ούτε εγγράφως ούτε προφορικά ότι πρόκειται για φιλμ το οποίο επρόκειτο να προβληθεί κατά την επέτειο της επανένωσης της Γερμανίας. Ανεξάρτητα όμως από το στοιχείο αυτό, η Αρχαιολογική Υπηρεσία ενήργησε με βάση την δυνατότητα χορήγησης των σχετικών αδειών με αποτέλεσμα να επιτραπεί η κινηματογράφηση της κ. Βίκυ Λέανδρος α) στο Βυζαντινό ναό της Επισκοπής μέσα Γωνιά Θήρας και β) στον Αρχαιολογικό Χώρο του Φραγκοκάστελλου.
Η αδεία κινηματογράφησης στο Αρχαίο Θέατρο της Δήλου, δεν επετράπη για λόγους ασφαλείας των ενδιαφερομένων και προστασίας του μνημείου καθώς η κατάσταση του μνημείου είναι ιδιαίτερα επιβαρημένη. Το αίτημα της κινηματογράφησης σε άλλο μέρος εντός του αρχαιολογικού χώρου της Δήλου δεν κατέστη δυνατόν να ικανοποιηθεί, καθώς υπεβλήθη την ίδια ημέρα που επρόκειτο να γίνει η κινηματογράφηση και στον χώρο εκτελούνται ήδη εκτεταμένες αναστηλωτικές εργασίες με εκτεταμένα εργοτάξια.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
25. Στην με αριθμό 690/10-7-03 ερώτηση του Βουλευτή κ. Ηλία Φωτιάδη δόθηκε με το υπ΄ αριθμ. 18404/437/31-7-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Σε απάντηση της ερώτησης του Βουλευτή κ. Ηλία Φωτιάδη, σχετικά με την καθυστέρηση καταβολής του τμηματικού ποσού σύνταξης του ΙΚΑ στην συνταξιούχο του ΟΓΑ με διαδοχικό χρόνο ασφάλισης στο ΙΚΑ κ. Σοφία Σαρκατζή, που κατατέθηκε στη Βουλή με το ΑΠ. 690/10-07-2003, σας γνωρίζουμε τα ακόλουθα:
1. Στις περιπτώσεις εφαρμογής των διατάξεων της διαδοχικής ασφάλισης υπάρχει καθυστέρηση στην απονομή της σύνταξης των ενδιαφερομένων, διότι για να ολοκληρωθεί η απαιτούμενη διαδικασία, θα πρέπει να γίνει η σχετική αλληλογραφία μεταξύ των ασφαλιστικών οργανισμών που έχουν υπαχθεί οι ενδιαφερόμενοι, προκειμένου να ορισθεί ο αρμόδιος για την απονομή της σύνταξης οργανισμός, να βεβαιωθεί ο χρόνος ασφάλισης τους, και να καθορισθεί το ποσό της σύνταξης τους με σχετικές αποφάσεις.
Επίσης οι χρόνοι διεκπεραίωσης των συνταξιοδοτικών υποθέσεων έχουν αυξηθεί σε σχέση με το παρελθόν και αυτό οφείλεται στο γεγονός ότι, μετά την ψήφιση του ν. 2458/97 και την αλλαγή του συνταξιοδοτικού καθεστώτος του ΟΓΑ, οι συνταξιοδοτικές παροχές έχουν αυξηθεί (βασική, πρόσθετη, κύρια και διαδοχική ασφάλιση) και η επεξεργασία των συνταξιοδοτικών υποθέσεων απαιτεί πλέον περισσότερο χρόνο σε σχέση με το παρελθόν.
2. Επί πλέον με τις διατάξεις του άρθρου 8 του ν. 3050/30-9-2002, τροποποιήθηκε το άρθρο 13 του ν. 2458/97 και ρυθμίστηκε εκ νέου ο τρόπος υπολογισμού του ποσού της σύνταξης των διαδοχικά ασφαλισμένων στον ΟΓΑ και σε άλλους ασφαλιστικούς φορείς με σκοπό τη βελτίωση του ποσού της σύνταξης.
Συγκεκριμμένα, με την παρ.3 του άρθρου 13 του ν. 2458/97 καθορίσθηκε ο τρόπος υπολογισμού του ποσού της σύνταξης και ορίσθηκε ότι κάθε οργανισμός, υπολογίζει το ποσό της σύνταξης που κατά τη νομοθεσία του που τον διέπει αντιστοιχεί στο σύνολο του χρόνου και προσδιορίζει το τμήμα που αναλογεί στο χρόνο που διανύθηκε στην ασφάλισή του.
Επειδή όμως από την εφαρμογή της ανωτέρω διάταξης πολλοί ασφαλισμένοι που θεμελίωναν χωριστά και αυτοτελές συνταξιοδοτικό δικαίωμα έπαιρναν τελικά μικρότερο ποσό σύνταξης, με το άρθρο 8 του ν. 3050/30-9-2002 ορίσθηκε ότι, το ποσό της σύνταξης, που προέκυπτε από τον υπολογισμό της παρ. 3 του άρθρου 13 του ν. 2458/97- δεν θα έπρεπε να είναι μικρότερο από το ποσό της σύνταξης που χορηγεί ο κάθε οργανισμός με βάση μόνο με το χρόνο που διανύθηκε στην ασφάλισή του, εφόσον θεμελιώνει αυτοτελές δικαίωμα.
Επιπρόσθετα ορίστηκε και η χορήγηση εκ μέρους του ΟΓΑ του ποσού της συνταξιοδοτικής παροχής που προβλέπεται από το ν. 4169/1961 και το Ν.Δ. 4576/1966 (προνοιακού τύπου), όταν είναι αυτός συμμετέχων.
Με την ισχύ του ανωτέρου νόμου πιστεύουμε ότι θα διευκολυνθούν οι ασφαλιστικοί οργανισμοί, μεταξύ των οποίων και ο ΟΓΑ και το ΙΚΑ για την ταχεία διεκπεραίωση των εκκρεμών συνταξιοδοτικών υποθέσεων.
3. Πέραν αυτών, όπως μας εγνώρισε ο ΟΓΑ, με το Αρ. Πρωτ. 83647/11-10-2002 έγγραφό του μετά τη δημοσίευση του Ν.2874/29-12-2000 και προκειμένου να καταστεί δυνατή η εφαρμογή των διατάξεων της διαδοχικής ασφάλισης στον ΟΓΑ, απαιτείτο η κατάρτιση μηχανογραφικού προγράμματος από το Κ.Η.Υ.Κ.Υ.
Η αρμόδια υπηρεσία ζήτησε από Ηλεκτρονικού Υπολογιστού Κοινωνικών Υπηρεσιών (Κ.Η.Υ.Κ.Υ) την κατάρτιση σχετικού προγράμματος για την εκκαθάριση αυτής της κατηγορίας των συντάξεων.
4. Όσον αφορά την συνταξιοδοτική υπόθεση της κ. Σαρκατζή Σοφίας, όπως μας γνωστοποίησε ο ΟΓΑ με το ΑΠ. 62784/24-7-2003 έγγραφό του, κατόπιν αιτήσεως από την ανωτέρω για σύνταξη αναπηρίας έχει εκδοθεί η υπ' αριθμόν 10216/2001 προσωρινή απόφαση συνταξιοδότησης με την οποία της χορηγήθηκε σύνταξη με ποσό που αναλογεί μόνο στο χρόνο ασφάλισης που έχει πραγματοποιήσει στον ΟΓΑ, προσωρινά μέχρι 28/02/2003.
Επειδή όμως η ανωτέρω είχε πραγματοποιήσει και χρόνο ασφάλισης στο ΙΚΑ, του οποίου ζήτησε το συνυπολογισμό από τον ΟΓΑ, ζητήθηκε με το από 15/03/2002 έγγραφο του ΟΓΑ, το οποίο κοινοποιήθηκε και στην ίδια, ποσό συμμετοχής του ΙΚΑ στη σύνταξη που καταβάλλει ο ΟΓΑ προκειμένου να της χορηγηθεί με συμπληρωματική απόφαση. Η απόφαση αυτή του ΙΚΑ δεν έχει ακόμη περιέλθει στον ΟΓΑ.
Στις 26/02/2003 ο συνταξιοδοτικός φάκελος της ανωτέρω διαβιβάστηκε στην Α/βάθμια Υγειονομική Επιτροπή του Υποκ/τος του ΙΚΑ Βέροιας για να την επανεξετάσει λόγω λήξεως του χρόνου της προσωρινής αναπηρίας της. Η επιτροπή αφού εξέτασε την ενδιαφερομένη, αποφάσισε ότι εξακολουθεί να είναι ανίκανη για εργασία σε ποσοστό 67% και επέστρεψε το φάκελό της στον ΟΓΑ στις 25/06/2003.
Η αρμόδια Υπηρεσία του ΟΓΑ, επειδή δεν συμφωνεί με την απόφαση της Α/βάθμιας Υγειονομικής Επιτροπής του ΙΚΑ, άσκησε προσφυγή κατά της απόφασης αυτής, όπως έχει το δικαίωμα, σύμφωνα με τα οριζόμενα από τις διατάξεις του άρθρου 33 του καταστατικού Ασφάλισης και Συνταξιοδότησης Αγροτών και με το υπ' αριθμόν πρωτ. 9711/23/07/2003 έγγραφο, διαβίβασε το συνταξιοδοτικό φάκελο στην αρμόδια Β/βάθμια Υγειονομική Επιτροπή για επανεξέταση.
Επίσης, με το από 24/07/2002 σχετικό έγγραφο του ΟΓΑ έγινε υπόμνηση στο Περ/κό Υπόκ/μα Θεσσαλονίκης για την γνωστοποίηση του ποσού συμμετοχής του. Η καταβολή του τμηματικού ποσού σύνταξης που αντιστοιχεί στο χρόνο ασφάλισης του ΙΚΑ στην κ. Σοφία Σαρκατζή θα καταβληθεί με συμπληρωματική απόφαση από τον ΟΓΑ, αμέσως μετά την έκδοση της σχετικής απόφασης του ΙΚΑ και την γνωστοποίησή της στον ΟΓΑ.
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
26. Στην με αριθμό 842/15-7-03 ερώτηση του Βουλευτή κ. Θεόδωρου Σκρέκα δόθηκε με το υπ΄ αριθμ. 50395/ΔΕ-7115/1-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης που κατέθεσε στη Βουλή των Ελλήνων ο Βουλευτής κ. Θεόδωρος Σκρέκας σχετικά με την κατασκευή σήραγγας στην Γκρόπα, σας γνωρίζουμε ότι το έργο δεv χρηματοδοτήθηκε μέχρι σήμερα διότι δεν είχε την πληρότητα και την ωριμότητα που απαιτείται.
Το Υπουργείο Οικονομίας και Οικονομικών, πάντως, προκειμένου να γίνει δυνατή η τροποποίηση-αναμόρφωση της εγκεκριμένης μελέτης για τη σήραγγα Γκρόπα και στη συνέχεια η δημοπράτηση του έργου, ενέταξε, ύστερα από πρόταση του ΥΠΕΧΩΔΕ, στο ΠΔΕ 2003 (ΣΑΕ 071) το έργο «Κατασκευή σήραγγας Γκρόπας στον Νομό Τρικάλων» με προϋπολογισμό 27.000.000,00 ευρώ.
Θέλουμε να επισημάνουμε ότι ανάλογα με την πρόοδο των εκτελουμένων εργασιών, θα διασφαλισθεί η απρόσκοπτη χρηματοδότηση του έργου από εθνικούς ή και κοινοτικούς πόρους.
Ο Υφυπουργός
ΧΡΗΣΤΟΣ ΠΑΧΤΑΣ»
27. Στην με αριθμό 960/18-7-03 ερώτηση του Βουλευτή κ. Σπήλιου Σπηλιοτόπουλου δόθηκε με το υπ΄ αριθμ. ΥΠΠΟ/Γ.Υ./Κ.Ε./76/30-7-03 έγγραφο από τον Υπουργό Πολιτισμού η ακόλουθη απάντηση:
« Σχετικά με την υπ' αριθμ. 960/18.07.2003 Ερώτηση του Βουλευτή κ. Σπ. Σπηλιωτόπουλο, σας γνωρίζουμε τα εξής:
Ο Πολιτιστικός Σύλλογος Αραχωβίτικων Ν. Αχαΐας δεν έχει μέχρι στιγμής υποβάλει στοιχεία για την ίδρυση και τις δραστηριότητές του στην αρμόδια Υπηρεσία του ΥΠ.ΠΟ. ούτε αίτημα χρηματοδότησης. Μόλις αυτά υποβληθούν, θα γίνει η σχετική αξιολόγηση στο πλαίσιο του προϋπολογισμού του Υπουργείου και θα καταστεί δυνατή και η συνδρομή στον εμπλουτισμό της βιβλιοθήκης.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
28. Στην με αριθμό 1248/24.7.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 53324/ΔΕ-7894/31.7.03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Απαντώντας στην παραπάνω Ερώτηση, που κατέθεσε στη Βουλή των Ελλήνων ο Βουλευτής κ. Κων/νος Τσιπλάκης, σχετικά με την επιχορήγηση του συλλόγου «Εμμανουήλ Παπάς», σας γνωρίζουμε ότι, σύμφωνα με το άρθρο 18 του ν. 2515/97 από το Πρόγραμμα Δημοσίων Επενδύσεων, δύναται να επιχορηγούνται νομικά πρόσωπα ιδιωτικού δικαίου καθώς και σωματεία, συνεταιρισμοί, εταιρείες και λοιπά νομικά πρόσωπα με κοινωφελείς σκοπούς, η δραστηριότητα των οποίων συνδέεται με το δημόσιο συμφέρον και συμβάλλει στην εφαρμογή μέτρων για την οικονομική, κοινωνική και πολιτιστική ανάπτυξη της χώρας.
Εφόσον υποβληθεί αίτημα με αιτιολογημένη πρόταση του Υπουργού στην αρμοδιότητα και την εποπτεία του οποίου υπάγονται οι επιχορηγούμενες δραστηριότητες, αυτό εξετάζεται και ικανοποιείται στο πλαίσιο των δυνατοτήτων του Προγράμματος Δημοσίων Επενδύσεων.
Μέχρι σήμερα τέτοιο αίτημα δεν έχει υποβληθεί.
Ο Υφυπουργός
ΧΡΗΣΤΟΣ ΠΑΧΤΑΣ»
29. Στην με αριθμό 987/18.7.03 ερώτηση του Βουλευτή κ. Νικολάου Νικολόπουλου δόθηκε με το υπ? αριθμ. 51814/4.8.03 έγγραφο από τον Υφυπουργό Οικονομίας και Οικονομικών ακόλουθη απάντηση:
«Σε απάντηση του υπ? αριθμ. 987/18.7.03 εγγράφου σας με το οποίο κοινοποιείται ερώτηση του Βουλευτή κ. Ν. Ι. Νικολόπουλου, σας γνωρίζουμε τα εξής:
Το Υπουργείο Οικονομίας και Οικονομίας ανταποκρίνεται με συνέπεια στην άσκηση του Κοινοβουλευτικού Ελέγχου και έχει επανειλημμένα θέσει στη διάθεση της Βουλή των Ελλήνων τα στοιχεία επενδύσεων του Ν. 2601/98 αλλά και των προγενέστερων αναπτυξιακών νόμων.
Από το έτος 1998 μέχρι και το έτος 2002 έχουν υπαχθεί στις διατάξεις του Ν. 2601/98 2262 επενδυτικά προγράμματα συνολικού κόστους 2.864 εκατ. Ευρώ και συνολικής επιχορήγησης 965 εκατ. Ευρώ.
Μέχρι σήμερα έχει εκταμιευθεί συνολικά ποσό 245 εκατ. Ευρώ δηλ. ποσοστό 30% περίπου των προβλεπόμενων επιχορηγήσεων. Το ποσό αυτό από 8,4 εκατ. Ευρώ το έτος 1999 ανήλθε σε 52,4 εκ. Ε. το έτος 2000, σε 80,2 εκ. Ε. το έτος 2001 και σε 105 εκατ. Ε. το έτος 2002 και αυξάνεται σταθερά με την συμπλήρωση του απαιτούμενου χρόνου ολοκλήρωσης των επενδύσεων.
Το πραγματοποιηθέν κόστος επενδύσεων μέχρι σήμερα ανέρχεται στο ποσό των 1.500 εκ. Ε περίπου δηλ. ποσοστό μεγαλύτερο του 50% του συνολικού κόστους των εγκεκριμένων επενδύσεων.
Οι ολοκληρωθείσες μέχρι σήμερα επενδύσεις ανέρχονται σε 900 περίπου και με την πάροδο του απαιτούμενου χρόνου αναμένεται να φθάσουν σε μεγάλο ποσοστό (άνω του 80%) επί του αριθμού των εγκεκριμένων επενδύσεων.
Οι αναλύσεις των στοιχείων αυτών λαμβάνονται υπόψη στις σχεδιαζόμενες βελτιώσεις του αναπτυξιακού νόμου 2601/98.
Ο Υφυπουργός
ΧΡΗΣΤΟΣ ΠΑΧΤΑΣ»
30. Στην με αριθμό 795/15.7.03 ερώτηση του Βουλευτή κ. Λευτέρη Παπανικολάου δόθηκε με το υπ? αριθμ. 50336/ΕΥΣ 4705 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σχετικά με την υπό εξέταση ερώτηση σας ενημερώνουμε ότι:
Η ενεργοποίηση των προγραμμάτων γίνεται με τυποποιημένες διαδικασίες προσκλήσεων προς τους τελικούς δικαιούχους και στη συνέχεια αξιολόγησης τους με άμεση ή συγκριτική αξιολόγηση. Συγκεκριμένα η αρμόδια σύμφωνα με το Ν. 2860/00 Διαχειριστική Αρχή του ΠΕΠ με βάση τον προγραμματισμό της προβαίνει σε σταδιακή εξειδίκευση του Συμπληρώματος Προγραμματισμού, ακολουθώντας την προβλεπόμενη δημοσιοποίηση και προκήρυξη των μέτρων του ΠΕΠ. Προκειμένου δε να ενταχθεί ένα έργο στο ΠΕΠ, πρέπει να προταθεί στη Διαχειριστική Αρχή συνοδευόμενο από αντίστοιχο Τεχνικό Δελτίο Έργου, η δε ανωτέρω υπηρεσία μετά από τους προβλεπόμενους σχετικούς ελέγχους για τη φύση και το είδος, τη συμβατότητα, την πληρότητα, την ωριμότητα και τη σκοπιμότητα των προτεινόμενων έργων και υποέργων, προτείνει στο Γενικό Γραμματέα της Περιφέρειας την ένταξή τους στο Περιφερειακό Επιχειρησιακό Πρόγραμμα.
Ειδικότερα
Για τον εκσυγχρονισμό του Σιδηροδρομικού Δικτύου, από το ΠΕΠ Πελοποννήσου 2000-2006, και ειδικότερα το μέτρο 1.1 έχουν δεσμευτεί πόροι ύψους 26,5 εκατ. ΕΥΡΩ. Έχει ήδη υποβληθεί για εφαρμογή της προαναφερόμενης διαδικασίας και ένταξη στο ΠΕΠ Πελοποννήσου η σχετική πρόταση, η οποία αναφέρεται στην βελτίωση της σιδηροδρομικής γραμμής στα τμήματα Κορίνθου - Ανδρίτσας και ?ργους - Ναυπλίου, και η οποία βρίσκεται στη φάση της διαδικασίας συντονισμού από τα αρμόδια Υπουργεία, κατ' εφαρμογή του άρθρου 5 του ν. 2860/2000.
Για το έργο «Αυτοκινητόδρομος Τρίπολη - Καλαμάτα», τμήμα του εντάχθηκε στο ΠΕΠ Πελοποννήσου με προϋπολογισμό ένταξης 49,3 M? και εκτελείται Επιπλέον με την υπ' αριθ. Ε(2001)4182/20.12.2001 απόφαση της Ευρωπαϊκής Επιτροπής .εγκρίθηκε η συγχρηματοδότηση από το Ταμείο Συνοχής του σταδίου του έργου: «Μελέτες για τον αυτοκινητόδρομο Τρίπολη - Καλαμάτα - Σπάρτη» με συνολικό προϋπολογισμό 8 M?. 
Για το έργο του Λιμένα Καλαμάτας, με την εφαρμογή της προαναφερθείσας διαδικασίας και στα πλαίσια της προκήρυξης των Λιμενικών έργων υποβλήθηκε στην ΕΥΔ Πελοποννήσου η σχετική πρόταση, η οποία κατά τη διαδικασία αξιολόγησης δεν πληρούσε όλα τα εγκεκριμένα κριτήρια ένταξης πράξης στο ΠΕΠ.
Στα πλαίσια του ΠΕΠ Πελοποννήσου και ειδικότερα του Μέτρου 1.4. προβλέπεται η δημιουργία ή και εκσυγχρονισμός των ΒΙΠΕ. Η ενεργοποίηση του Μέτρου και η υποβολή σχετικών προτάσεων από τους αρμόδιους φορείς αναμένεται να πραγματοποιηθούν με την ολοκλήρωση του θεσμικού πλαισίου για τις δράσεις αυτές.
Περισσότερα στοιχεία για τα ζητήματα της ερώτησης του θέματος θα σας δοθούν από τα συνερωτώμενα Υπουργεία Ανάπτυξης και Εσωτερικών Δημόσιας Διοίκησης και Αποκέντρωσης.
Ο Υφυπουργός
ΧΡΗΣΤΟΣ ΠΑΧΤΑΣ»
31. Στην με αριθμό 719/10.7.03 ερώτηση του Βουλευτή κ. Βασίλη Μιχαλολιάκου δόθηκε με το υπ? αριθμ. 72983-ΙΗ/4.8.03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην Ερώτηση με αριθμό 719/10.7.2003 την οποία κατέθεσε ο Βουλευτής κ. Βασίλης Μιχαλολιάκος και αφορά στις χρηματοδοτήσεις Πανεπιστημίων, σας γνωρίζουμε τα ακόλουθα:
Όπως τονίστηκε από τον ίδιο τον Πρωθυπουργό στη συνάντησή του με τους Πρυτάνεις των Πανεπιστημίων στις 12.3.2003, θα υπάρξει πρόσθετη επιχορήγηση των Πανεπιστημίων., ώστε να είναι η συνολική επιχορήγησή τους για το έτος 2003 τουλάχιστον ίση με την τελική επιχορήγηση του 2002. 
Ο Υπουργός
ΠΕΤΡΟΣ Δ. ΕΥΘΥΜΙΟΥ»
32. Στην με αριθμό 745/11.7.03 ερώτηση του Βουλευτή κ. Νικολάου Κορτσάρη δόθηκε με το υπ? αριθμ. 73791/ΙΗ/4.8.03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 745/11.7.03 την οποία κατέθεσε ο Βουλευτής κ. Νικ. Κορτσάρης και η οποία αναφέρεται στους εκπαιδευτικούς, απόφοιτους των Παιδαγωγικών Σχολών της πρώην Γιουγκοσλαβίας, σας γνωρίζουμε τα ακόλουθα:
1. Σύμφωνα με το άρθρο 30 του ν.2083/92 Έλληνες υπήκοοι ή Έλληνες το γένος με πτυχίο αλλοδαπής και μόνο σχολής, διορίζονται μόνο μετά από φοίτησή τους επί δύο ακαδημαϊκά έτη στα παιδαγωγικά τμήματα των ελληνικών Πανεπιστημίων.
Όσοι ήδη έχουν υποβληθεί στη διαδικασία εξετάσεων για την αναγνώριση της ισοτιμίας και αντιστοιχίας των τίτλων τους, η φοίτηση περιορίζεται σε ένα ακαδημαϊκό έτος.
2. Σύμφωνα με το άρθρο 10 του ν. 2327/95, υποβάλλουν επίσης και βεβαίωση παρακολούθησης ειδικού προγράμματος επανεκπαίδευσης συνολικής διάρκειας έξι (6) μηνών, σε παιδαγωγικό τμήμα Ελληνικού Πανεπιστημίου.
Από τις ρυθμίσεις αυτές εξαιρούνται οι πτυχιούχοι της Παιδαγωγικής Ακαδημίας Λευκωσίας Κύπρου και του Ελληνικού Κολλεγίου της Ιεράς Αρχιεπισκοπής Βορείου και Νοτίου Αμερικής. 
Ο Υπουργός
ΠΕΤΡΟΣ Δ. ΕΥΘΥΜΙΟΥ»
33. Στην με αριθμό 954/18.7.03 ερώτηση του Βουλευτή κ. Λευτέρη Παπαγεωργόπουλου δόθηκε με το υπ? αριθμ. 76695/ΙΗ/4.8.03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 954/18-7-03 την οποία κατέθεσε ο Βουλευτής Λευτέρης Ν. Παπαγεωργόπουλος και αφορά στην ίδρυση και λειτουργία Τμημάτων του Πανεπιστημίου Στερεάς Ελλάδας στην περιοχή της Χαλκίδας, σας γνωρίζουμε τα ακόλουθα:
Στο προεδρικό Διάταγμα 92/2003 (Α' 83) για την ίδρυση του Πανεπιστημίου Στερεάς Ελλάδας, ρυθμίζονται μεταξύ άλλων και θέματα προσωρινής διοίκησης του lδρύματος.
Η Διοικούσα Επιτροπή, η οποία συγκροτήθηκε ήδη, θα αναλάβει τη μελέτη σκοπιμότητας για την ανάπτυξη του ιδρύματος, μέσα από την οποία θα προκύψει μεταξύ άλλων και η ακαδημαϊκή του διάρθρωση σε Σχολές και Τμήματα, συμπεριλαμβανομένης και της χωροταξικής τους διάταξης αλλά και του συνακόλουθου χρονοδιαγράμματος ανάπτυξή τους.
Θα πρέπει δε να τονιστεί ότι στη μελέτη αυτή, και σε εφαρμογή του μοντέλου του διπολικού περιφερειακού συστήματος Ανώτατης Εκπαίδευσης που εφαρμόζει η Κυβέρνηση, η Διοικούσα Επιτροπή θα λάβει υπόψη της μεταξύ άλλων και τη σχέση του τοπικού Πανεπιστημίου με τα ήδη υπάρχοντα ΤΕΙ (Λαμίας και Χαλκίδας).
Στο πλαίσιο αυτό, το ΥΠΕΠΘ θα καταλήξει στις οριστικές του σχετικές αποφάσεις για τη χωροταξική διάταξη των ακαδημαϊκών του μονάδων μετά την υποβολή της ανωτέρω σχετικής μελέτης της Διοικούσας Επιτροπής του Πανεπιστημίου Στερεάς Ελλάδας και στο πλαίσιο της συνολικής εισήγησης της Ομάδας Στρατηγικού και Χωροταξικού Σχεδιασμού Ελληνικής Ανώτατης Εκπαίδευσης. 
Ο Υπουργός
ΠΕΤΡΟΣ Δ. ΕΥΘΥΜΙΟΥ»
34. Στην με αριθμό 768/15.7.03 ερώτηση του Βουλευτή κ. Αδάμ Ρεγκούζα δόθηκε με το υπ? αριθμ. Τ 3560/1140/1.8.03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της αριθμ. 786/15.07.2003 ερώτησης που κατατέθηκε από το Βουλευτή κ. Αδάμ Ρεγκούζα, σας γνωρίζουμε τα ακόλουθα:
Το Τελωνείο Πλωμαρίου συστήθηκε ως Τοπικό Τελωνειακό Γραφείο με το ΠΔ551/88 αλλά δεν στελεχώθηκε ποτέ και καταργήθηκε με το ΠΔ337/92. Στη συνέχεια με το ΠΔ1/94 επανασυστήθηκε και αναβαθμίστηκε σε Τελωνείο Β΄ Τάξης, πλην όμως δεν στελεχώθηκε με μόνιμο προσωπικό. Το μισθωμένο οίκημα όμως δεν παρέμενε κλειστό, διότι χρησιμοποιείτο από του υπαλλήλους του Τελωνείου Γέρας, που μετέβαιναν στο Πλωμάρι τουλάχιστον τρεις φορές την εβδομάδα για διεκπεραίωση των τελωνειακών εργασιών της περιοχής. Μετά την αναστολή όμως της λειτουργίας των φορολογικών αποθηκών των εταιριών «ΜΑΜΙΔΑΚΗΣ Α.Ε.» και «ΕΚΟ ΕΛΔΑ Α.Β.Ε.Ε.» στη Γέρα και τη μείωση του αντικειμένου εργασιών του ομώνυμου τελωνείου πρόκειται να προβούμε σε μόνιμη στελέχωση και λειτουργία του Τελωνείου Πλωμαρίου για την εξυπηρέτηση των αναγκών της περιοχής.
Τέλος, σας γνωρίζουμε ότι σε ελάχιστες περιπτώσεις που έχουν μισθωθεί μικρά ακίνητα για Τοπικά Τελωνειακά Γραφεία τα οποία δεν έχουν καταργηθεί και δεν διαθέτουν μόνιμο προσωπικό χρησιμοποιούνται από τους τελωνειακούς υπαλλήλους των πλησιέστερων τελωνείων για τη διεκπεραίωση τελωνειακών εργασιών της περιοχής.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
35. Στην με αριθμό 486/7.7.03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. Φ900α/3634/6663/16.7.03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ' αριθμ. 486/07-07-2003 ερώτησης, που κατέθεσε ο Βουλευτής κ. Γεώργιος Καρασμάνης, με θέμα τα δικαιολογητικά κατάταξης Επαγγελματιών Οπλιτών (ΕΠ.ΟΠ.) στην Πολεμική Αεροπορία, σας γνωρίζουμε τα εξής:
Στην υπ? αριθμ. 47/2003 ΕΔΥΕΘΑ, ορίζονται οι ειδικότητες των υποψηφίων ΕΠ.ΟΠ. και οι αντίστοιχες γραμματικές γνώσεις που προβλέπονται από σχετική Υπουργική Απόφαση (ΦΕΚ 1284Α/02-10-2002).
Οι κάτοχοι Πτυχίου ΤΕΕ Β΄ Κύκλου, γίνονται δεκτοί ως υποψήφιοι στην ειδικότητα που επιθυμούν, εφόσον ο τομέας και η ειδικότητα του πτυχίου τους συνάδει με αυτή που προβλέπεται στην Εγκύκλιο για τη συγκεκριμένη ειδικότητα.
Ειδικότερα, για τους απόφοιτους και σπουδαστές των ΙΕΚ, ΤΕΕ Α΄ και Β΄ Κύκλου και τους απόφοιτους Λυκείου, διευκρινίζεται ότι γίνονται δεκτά τα δικαιολογητικά οποιουδήποτε ισότιμου κύκλου σπουδών της ημεδαπής ή αλλοδαπής, που η ισοτιμία τους αποδεικνύεται με μέριμνα των ενδιαφερομένων, κατ? εφαρμογή του Π.Δ. 292/2001 «Καθορισμός κριτηρίων και διαδικασίας επιλογής υποψηφίων ΕΠ.ΟΠ.».
Εκ των ανωτέρω, προκύπτει ότι, για να συμπεριληφθoύν οι συμμετέχοντες με πτυχίο ισότιμο του ΤΕΕ Β΄ Κύκλου στους πίνακες υποψηφίων με ελλιπή προσόντα, θα πρέπει να μην πληρούν κάποια από τις ανωτέρω προϋποθέσεις. Τονίζεται, ότι η όλη διαδικασία επιλoγής των ΕΠΟΠ έγινε κατ' εφαρμογή της σχετικής προκήρυξης του ΓΕΑ, με δημοσιότητα και απόλυτη διαφάνεια, ως προς τα κριτήρια επιλoγής και τον τρόπο μοριοδότησης, που ήταν γνωστός από την αρχή για τον κάθε υποψήφιο. Ο διαγωνισμός κατά γενική ομολογία ήταν απόλυτα επιτυχής και αξιόπιστος. 
Εάν κάποιος υποψήφιος εξακολουθεί να έχει οιανδήποτε αμφιβολία για το σύνολο των μορίων που τελικώς συγκέντρωσε ή για τον τρόπο βαθμολόγησής του, μπορεί να απευθυνθεί τηλεφωνικώς ή εγγράφως στο ΓΕΑ, Κλάδο Β΄, Διεύθυνση Β1, 2ο Τμήμα (τηλ.:21Ο-6592121, Υπεύθυνος: Μ.Υ. κ. Αν.Σπυριδάκος), προς λεπτομερέστερη ενημέρωσή του.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
36. Στην με αριθμό 487/7.7.03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. Φ 900α/3635/6664/14.7.03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 487/07-07-2003 ερώτησης, που κατέθεσε ο Βουλευτής κ. Γεώργιος Καρασμάνης, με θέμα τα ευεργετήματα των πολεμιστών της Κύπρου, σας ενημερώνουμε ότι οι σχετικές νομοθετικές ρυθμίσεις του Υπουργείου Εθνικής ?μυνας επί του ανωτέρω θέματος περιλαμβάνονται στους νόμους 2913/01 (άρθρο 13), 1947/91 (άρθρο 30), 2109/92 (άρθρο 12) και 1911/90 (άρθρο 19).
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
37. Στην με αριθμό 497/7.7.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Φ 900α/3637/6666/15.7.03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 497/07-07-2003 ερώτησης, που κατέθεσε ο Βουλευτής κ. Σπήλιος Σπηλιωτόπουλος, με θέμα την χρήση ως λογοτύπου της Γενικής Τράπεζας της κεφαλής του Μεγάλου Αλεξάνδρου, σας γνωρίζουμε τα εξής:
Η Γενική Τράπεζα της Ελλάδος Α.Ε. (ΓΤΕ) είναι αυτοτελές Νομικό Πρόσωπο Ιδιωτικού Δικαίου και η λειτουργία της ως Ανώνυμης Τραπεζικής Εταιρείας (ΑΤΕ) διέπεται από τον ν. 2190/20 «περί Ανωνύμων Εταιρειών», όπως αυτός έχει τροποποιηθεί και ισχύει σήμερα, το Καταστατικό της και τη γενικότερη τραπεζική νομοθεσία.
Η ΓΤΕ από τον Απρίλιο 1998 -μετά την αποκρατικοποίησή της βάσει των διατάξεων του ν. 2000/91- και μέχρι σήμερα, βρίσκεται εκτός του ευρύτερου Δημόσιου Τομέα και λειτουργεί με ιδιωτικοοικονομικά και επιχειρηματικά κριτήρια όπως και οι λοιπές τράπεζες (Πειραιώς, Alpha Bank κτλ.) του Ιδιωτικού Τομέα. Η ΓΤΕ εφαρμόζει πιστά και με συνέπεια το σύνολο των θεσπισμένων κανόνων, υποκείμενη σε κάθε προβλεπόμενο έλεγχο (πχ. Υπουργείου Εμπορίου, Τράπεζα της Ελλάδας) και σε κάθε προβλεπόμενη δημοσιότητα.
Η θέση της Γενικής Τράπεζας στον ιδιωτικό τομέα, μετά τη γενόμενη αποκρατικοποίησή της, έχει ήδη αναγνωριστεί και με διάφορες δικαστικές αποφάσεις, όπως αυτές του Ανωτάτου Ειδικού Δικαστηρίου (Εκλογοδικείου) και ενδεικτικά αναφερόμενες 364/99 και 2391/2000 των Πρωτοδικείων Pόδου και Αθηνών και την με αριθμ. 9289/2002 του Εφετείου Αθηνών. 
Μέσα στα πλαίσια αυτά ανήκουν και οι αποφάσεις, που έχουν σχέση με την επωνυμία, το σήμα, το λογότυπο και την όλη επιχειρηματική και εμπορική εμφάνιση, αναγνωρισιμότητα και διείσδυση της Τράπεζας στη τραπεζική αγορά και όχι για λόγους εθνικούς, όπως επικαλείται ο ερωτών κ. Βουλευτής.
Ωστόσο, προς ενημέρωση αναφορικά με την ουσία της Ερώτησης του κ. Βουλευτή, σας γνωρίζονται τα εξής:
Η κεφαλή του Μεγάλου Αλεξάνδρου αποτελεί αναπόσπαστο στοιχείο της εταιρικής ταυτότητας της Τράπεζας. Η Διοίκηση της ΓΤΕ αποφάσισε το στοιχείο αυτό να διατηρηθεί και στο νέο λογότυπο. Για το σκοπό αυτό, υιοθετήθηκε μάλιστα το πρότυπο της απεικόνισης της κεφαλής του Μεγάλου Αλεξάνδρου στο αρχαίο νόμισμα. Η μορφή αυτή, η οποία είχε χρησιμοποιηθεί και στο παρελθόν από τη Γενική Τράπεζα με ιδιαίτερη επιτυχία, σε συνδυασμό με σχέδιο, το οποίο αποτυπώνει τα αρχικά της επωνυμίας της Τράπεζας σε μία σύγχρονη γραφική απόδοση, αποβλέπει στην επισήμανση της εξελικτικής πορείας της Τράπεζας.
Το νέο λογότυπο, όπου απεικονίζεται η κεφαλή του Μεγάλου Αλεξάνδρου, έχει ξεκινήσει να εφαρμόζεται στα επιστολόχαρτα και τους φακέλους αλληλογραφίας, στις cartes de visite των στελεχών της Διοίκησης και του προσωπικού, στα βιβλιάρια καταθέσεων, στα φύλλα των επιταγών και, σταδιακά, σε οποιοδήποτε έντυπο υλικό, λειτουργικό ή επικοινωνιακό, χρησιμοποιεί η Τράπεζα.
Παράλληλα, η κεφαλή του Μεγάλου Αλεξάνδρου αποτυπώνεται στις επιγραφές και στις προσθήκες των καταστημάτων του δικτύου της Τράπεζας και στους πυλώνες, που τοποθετούνται σε κεντρικές οδικές αρτηρίες.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
38. Στην με αριθμό 619/9-7-03 ερώτηση του Βουλευτή κ. Νικόλαου Νικολόπουλου δόθηκε με το υπ? αριθμ. Φ 900α/3645/6676/31-7-03 έγγραφο από τον Υφυπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 619/09-07-2003 ερώτησης, που κατέθεσε ο Βουλευτής κ. Νικόλαος Νικολόπουλος, με θέμα τη δωρεάν μετακίνηση αναπήρων πολέμου άμαχου πληθυσμο1) με τα Μέσα Μαζικής Μεταφοράς, σας γνωρίζουμε τα εξής:
Η Πολιτεία συμπαριστάμενη στους αναπήρους πολέμου άμαχου πληθυσμού (Ν. 812/43), οι οποίοι οφείλουν την αναπηρία τους στις συνέπειες του Β΄ Παγκοσμίου Πολέμου, τους χορήγησε τα παρακάτω ευεργετήματα:
α) Μεταβίβαση της σύνταξής τους στις χήρες.
β) Διορισμός των ιδίων και των τέκνων τους σε Οργανισμούς του Δημοσίου, του ευρύτερου Δημόσιου τομέα και του ιδιωτικού τομέα. 
γ) ?δειες ασκήσεως εμπορίου (στάσιμου ή πλανόδιου)
δ) Δωρεάν υγειονομική περίθαλψη, εξωνοσοκομειακή και ενδονοσοκομειακή, όπως και οι ανάπηροι πολέμου.
ε) Πρόσφατα, το Υπουργείο Εθνικής ?μυνας, με τον Ν.3036/2002, τους έδωσε το δικαίωμά εκμετάλλευσης άδειας περιπτέρου στους ίδιους και στα θύματά τους με τις ίδιες προϋποθέσεις, που ισχύουν και για τους ανάπηρους πολέμου.
Αναφορικά με το δικαίωμα χρήσεως δελτίου ελευθέρας στις αστικές συγκοινωνίες και το δικαίωμα εκπτώσεως σε ποσοστό 50% στα υπεραστικά λεωφορεία, σας γνωρίζουμε τα εξής:
Το έτος 1990, κατ? εξουσιοδότηση του Ν. 1892/1990 «Για τον εκσυγχρoνισμό και την ανάπτυξη και άλλες διατάξεις», εκδόθηκαν οι υπ? αριθμ. 99/22-8-1990 και 112/26-9-1990 Πράξεις του Υπουργικού Συμβουλίου και η Α.Π. 1321 3/7/90/23-11-90 Απόφαση Υπουργού Εμπορικής Ναυτιλίας, με τις οποίες καταργήθηκαν όλα τα ελευθέρας και μειωμένης τιμής εισιτήρια στον ΟΣΕ, στα αστικά και υπεραστικά λεωφορεία και επιβατηγά-ακτοπλοϊκά πλοία, εκτός των αναπήρων πολέμου, των συνοδών τους και των πολυτέκνων. Κατά συνέπεια καταργήθηκαν οι συγκοινωνιακές διευκολύνσεις και για τους ανάπηρους πολέμου άμαχου πληθυσμού, των οποίων ο αριθμός ανέρχεται περίπου σε 1.700 άτομα.
Επισημαίνεται, ότι με την ισχύ του Ν. 2669/1998 «Οργάνωση και Λειτουργία των Αστικών Συγκοινωνιών στην περιοχή Αθηνών-Πειραιώς και Περιχώρων», που όριζε ότι «για τα άτομα που από την κείμενη νομοθεσία δικαιούνται να διακινούνται με τις αστικές συγκοινωνίες είτε δωρεάν είτε με μειωμένο κόμιστρο, το αρμόδιο Υπουργείο είναι υποχρεωμένο να καταβάλει στον Ο.Α.Σ.Α. είτε το αντίτιμο του κομίστρου είτε τη διαφορά από το ισχύον κόμιστρο», το ΥΠΕΘΑ καταβάλλει στον Ο.Α.Σ.Α. -κατόπιν συμβάσεως- ένα σημαντικό χρηματικό ποσό για την δωρεάν μετακίνηση των ανάπηρων πολέμου, το οποίο ανέρχεται στα 293.000 Ευρώ (100.000.000 δρχ.) κατ? έτος.
Το ΥΠΕΘΑ εξετάζει σε συνεργασία με το Υπουργείο Μεταφορών και Επικοινωνιών το εν λόγω αίτημα των ανάπηρων πολέμου αμάχου πληθυσμού Ν. 812/43 για δωρεάν μετακίνησή τους, καθώς και τον τρόπο με τον οποίο θα παρασχεθεί η παροχή της συγκοινωνιακής αυτής διευκόλυνσης και στην ανωτέρω κατηγορία αναπήρων.
Ο Υφυπουργός
ΛΑΖΑΡΟΣ ΛΩΤΙΔΗΣ»
39. Στην με αριθμό 517/8-7-03 ερώτηση των Βουλευτών κυρίων Παναγιώτη Κρητικού και Στέλιου Παπαθεμελή δόθηκε με το υπ? αριθμ. Φ 900α/3639/6668/23-7-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ' αριθμ. 517/08-07-2003 ερώτησης, που κατέθεσαν οι Βουλευτές κύριοι Παναγιώτης Κρητικός και Στέλιος Παπαθεμελής, με θέμα την απομάκρυνση από την Κύπρο όπλων αμερικανικής προέλευσης, σας γνωρίζουμε τα εξής:
Το ΥΠΕΘΑ, στα πλαίσια του Δόγματος του Ενιαίου Αμυντικού Χώρου Ελλάδας Κύπρου, για την ασφάλεια και προστασία των νομίμων συμφερόντων του Κυπριακού Ελληνισμού, έχει προωθήσει στην Κύπρο οπλικά συστήματα διαφόρων προελεύσεων, μεταξύ των οποίων και αμερικάνικης.
Επί του παρόντος και με βάση την υπάρχουσα υφιστάμενη κατάσταση δεν υπάρχει καμία πρόθεση από πλευράς ΥΠΕΘΑ για μείωση της στρατιωτικής ισχύος της Κύπρου. Σε κάθε περίπτωση, πάγια θέση μας αποτελεί η διατήρηση μίας ισχυρής Εθνικής Φρουράς στην Κύπρο, η οποία θα λειτουργεί αποτρεπτικά απέναντι σε οποιαδήποτε επιβουλή του εδάφους και της ανεξαρτησίας της.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
40. Στην με αριθμό 526/8-7-03 ερώτηση του Βουλευτή κ. Χρήστου Βοσνάκη δόθηκε με το υπ? αριθμ. Φ 900α/3640/6669/15-7-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 526/08-07-2003 ερώτησης, που κατέθεσε ο Βουλευτής κ. Χρήστος Boσvάκης, με θέμα την απόδοση-επιστροφή του στρατοπέδου «Καλλιαγκάκη» στο Δήμο Έδεσσας, σας γνωρίζουμε τα εξής:
Το ΥΠΕΘΑ έχει θέσει σε υψηλή προτεραιότητα την επίλυση προβλημάτων που έχουν δημιουργηθεί σε πολλές περιοχές της χώρας και αφορούν τη λειτουργία και την αξιοποίηση στρατιωτικών ακινήτων που έχουν εγκλωβιστεί στον αστικό ιστό των πόλεων. Σε αρκετές από τις περιπτώσεις αυτές η απομάκρυνση ή η μετεγκατάσταση των στρατωνιζόμενων Μονάδων κρίνεται αναγκαία για λόγους κοινωνικούς, περιβαλλοντολογικούς, οικιστικής ανάπτυξης και ποιότητας ζωής, αλλά επιπλέον και επιχειρησιακούς, λόγω της γειτνίασης αυτών με αστικές περιοχές, καθώς και της νέας δομής δυνάμεων που εφαρμόζεται στις ΕΔ.
Το Στρατόπεδο «ΚΑΛΙΑΓΚΑΚΗ» στην Έδεσσα, το οποίο είναι σήμερα κενό, έχει συνολική έκταση 46.276 τ.μ. Από αυτά τα 1.740 τ.μ. προέρχονται από απαλλοτρίωση υπέρ του Δημοσίου και με δαπάνη του Τ.ΕΘ.Α το 1958, τα 41.096 τ.μ., από δωρεά κατά κυριότητα από το Δήμο το 1956 και τα 3.440 τμ. Επίσης από δωρεά κατά κυριότητα από το Δήμο το 1997.
Στο συμβόλαιο παραχώρησης των 3.440 τ.μ. υπάρχει και όρος ότι «μεταβαλλόμενης της χρήσης του δωρούμενου ακινήτου, η κυριότητά του αυτοδικαίως θα επανέρχεται στο δωρητή Δήμο», ενώ στο πρώτο συμβόλαιο παραχώρησης των 41.096 τ.μ. δεν υπάρχει τέτοιος δεσμευτικός όρος για το Τ.ΕΘ.Α και το Ελληνικό Δημόσιο.
Στα πλαίσια της νέας πολιτικής του ΥΠΕΘΑ, το ανωτέρω Στρατόπεδο αποδεσμεύεται στο σύνολό του κατά τη Γ' Φάση, η οποία έχει προγραμματιστεί για τη περίοδο 2004-2006. Με σχετικά έγγραφα, το Τ.ΕΘ.Α και η ΥΑΜΣ έχουν ζητήσει από το ΓΕΣ την λήψη απόφασης επί του θέματος της αποδέσμευσης και επιστροφής του Στρατοπέδου στο Δήμο.
Ωστόσο, με σχετικά έγγραφα, η II Μ/Κ ΜΠ και το Γ΄ ΣΣ, λόγω των μεταβολών της δομής του Στρατού Ξηράς και της αναδιοργάνωσης του Γ΄ ΣΣ που βρίσκονται σε εξέλιξη, καθώς και της διαρκώς αυξανόμενης εμπλοκής της Μεραρχίας σε διεθνείς υποχρεώσεις, ζήτησαν τη διατήρηση του υφιστάμενου ιδιοκτησιακού καθεστώτος του Στρατοπέδου μέχρι την ολοκλήρωση της αναδιοργάνωσης του Γ΄ ΣΣ.
Εκ των ανωτέρω συνάγεται ότι, μετά την ολοκλήρωση της αναδιοργάνωσης και της στρατηγικής αναδιάταξης των Ενόπλων Δυνάμεων και την οριστικοποίηση εκ μέρους του ΓΕΣ της έκτασης αποδέσμευσης του εν λόγω Στρατοπέδου, θα μπορεί να καθοριστεί, σε συνεργασία με το Δήμο Έδεσσας, η διαδικασία αποδέσμευσής του (χρονικό διάστημα 2004-2006).
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
41. Στην με αριθμό 576/8-7-03 ερώτηση του Βουλευτή κ. Κωνσταντίνου Κιλτίδη δόθηκε με το υπ? αριθμ. Φ 900α/3643/6672/21-7-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 576/08-07-2003 ερώτησης, που κατέθεσε ο Βουλευτής κ. Κωνσταντίνος Κιλτίδης, με θέμα τις συνθήκες διαμονής του 591 Το Π/Ν κατά τη διάρκεια της Συνόδου Κορυφής της Ευρωπαϊκής Ένωσης στη Χαλκιδική, σας γνωρίζουμε τα εξής:
Η αποστολή δεν ανατέθηκε στο 591 Α/Μ ΤΠ, αλλά στο 521 Τάγμα Πεζοναυτών. Η Μονάδα μετακινήθηκε προς και από την περιοχή του «ΠΟΡΤΟ ΚΑΡΡΑΣ» με μισθωμένα πολυτελή αυτοκίνητα για τη μεγαλύτερη άνεση του προσωπικού και διέμεινε σε αντίσκηνα. Κάθε μεσημέρι παρεσκευάζετο θερμό συσσίτιο, το οποίο περιελάμβανε επιπλέον σαλάτα και φρούτο, ενώ για δείπνο εχορηγείτο ξηρά τροφή. Επίσης, λειτουργούσε ΚΨΜ σε 24ωρη βάση, το οποίο διέθετε ηλεκτρικό φωτισμό, κρύα αναψυκτικά και λοιπά είδη. Περαιτέρω, υπήρχε η δυνατότητα λήψης λουτρού από στελέχη και οπλίτες σε αυτοσχέδια λουτρά εκστρατείας, ενώ υπήρχε και ιατροφαρμακευτική περίθαλψη καθ' όλη τη διάρκεια του 24ωρου.
Σημειώνεται, τέλος, ότι έχουν γίνει όλες οι απαιτούμενες ενέργειες για την οικονομική αποζημίωση του προσωπικού, το οποίο συμμετείχε στην επιχείρηση.
Από τα ανωτέρω προκύπτει, ότι οι συνθήκες διαμονής ήταν τελείως διαφορετικές από τις περιγραφόμενες στην ερώτηση του κυρίου Βουλευτή και ήταν οι αρμόζουσες και οι καλύτερες δυνατές που μπορούσε να προσφέρει η Υπηρεσία.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
42. Στην με αριθμό 547/8-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Φ 900α/3642-6671 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 547/08-07-2003 ερώτησης, που κατέθεσε ο Βουλευτής κ. Σπήλιος Σπηλιωτόπουλος, με θέμα την προμήθεια ρευστομηχανικής κλίνης, σας γνωρίζουμε τα εξής:
Επί του 1ου ερωτήματος:
Η συνολική δαπάνη για την προμήθεια μίας ρευστομηχανικής κλίνης ανήλθε στο ποσό των 6.078.829 Ευρώ, συμπεριλαμβανομένου των κρατήσεων και του ΦΠΑ.
Επί του 2ου Ερωτήματος:
Στη σύμβαση προμήθειας, η οποία υπεγράφη την 02 Φεβρουαρίου 2001, προβλεπόταν η ολοκλήρωση της παράδοσης του εξοπλισμού εντός 420 ημερών. Η εγκατάσταση της ρευστομηχανικής κλίνης από την ανάδοχο εταιρεία «SEGHERS» ολοκληρώθηκε τον Απρίλιο του 2002. Η περίοδος της προβλεπόμενης από τη σύμβαση τρίμηνης δοκιμαστικής λειτουργίας έληξε την 09 Αυγούστου 2002 και έκτοτε λειτουργεί κανονικά η ρευστομηχανική κλίνη στο 304 ΠΕΒ με σημαντικά οικονομικά οφέλη για την υπηρεσία.
Μετά το πέρας της δοκιμαστικής λειτουργίας διαπιστώθηκε ότι 9 από τα 36 μεταλλικά μέρη διαφόρων τύπων ερπυστριών δεν εκπληρούσαν πλήρως τις Τεχνικές Προδιαγραφές του κατασκευαστή και η εταιρεία δεσμεύτηκε και παρέδωσε επιπλέoν εξοπλισμό για την επίλυση του προβλήματος, χωρίς επιπρόσθετο κόστος για την Υπηρεσία.
Επί του 3ου Ερωτήματος:
Κατά την προμήθεια της κλίνης τηρήθηκαν όλες οι προβλεπόμενες διαδικασίες από τις ισχύουσες διαταγές της Υπηρεσίας, ήτοι:
(1) Σύνταξη μελέτης από την αρμόδια Μόνιμη Επιτροπή Εξοπλισμών (ΜΕΕ) Τεχνικών Υλικών (Σεπτ. 1996)
(2) Γνωμοδότηση του Συμβουλίου Εξοπλισμών του ΓΕΣ επί του θέματος, σύμφωνα με την εισήγηση της Μελέτης (Πρακτικό Υπ? αριθμ. 140/18 Οκτωβρίου 1996).
(3) Απόφαση από το Ανώτατο Στρατιωτικό Συμβούλιο, σύμφωνα με την οποία γίνεται δεκτή η πρόταση της Μελέτης και η σχετική γνωμοδότηση του ΣΕ για την προμήθεια ρευστομηχανικής κλίνης (πυρόλυση).
Επί του 4ου Ερωτήματος:
Για την προμήθεια του εξοπλισμού προκηρύχθηκε ο υπ' αριθμ. 207/98 διαγωνισμός, με βάση την Τεχνική Προδιαγραφή της Υπηρεσίας. Τον Οκτώβριο του 1999, με εντολή τo κ. ΥΦΕΘΑ, προκηρύχθηκε εκ νέου Δημόσιος Διεθνής Διαγωνισμός, με βάση τις προδιαγραφές των προμηθευτών και όχι της Υπηρεσίας, προκειμένου να επιτευχθεί ευρεία συμμετοχή των προμηθευτών.
Επί του 5ου Ερωτήματος:
Σχετικά με την προμήθεια Συμπληρωματικού εξοπλισμού για την κλίνη, έχει συμπεριληφθεί στη Σύμβαση η παρατήρηση, ότι για την θερμική κατεργασία τεμαχίων από αλουμίνιο μπορεί να απαιτηθεί επιπλέον εξοπλισμός.
Το θέμα αποτέλεσε αντικείμενο ξεχωριστής μελέτης, την οποία υπέβαλλε η εταιρεία στο ΓΕΣ, σύμφωνα με την οποία απαιτείται η προμήθεια επιπρόσθετου εξοπλισμού για τα υλικά εξ αλουμινίου.
Το ΓΕΣ, μετά από εξέταση του θέματος, έκρινε ότι δεν απαιτείται η προμήθεια επιπρόσθετου εξοπλισμού και, ήδη, αντιμετωπίζει το θέμα των υλικών εξ αλουμινίου με άλλη μέθοδο παραγωγής.
Επί του 6ου Ερωτήματος:
Το ΓΕΣ έκρινε ότι δεν απαιτείται η προμήθεια συμπληρωματικού εξοπλισμού και δεν προέβη σε καμία προμήθεια.
Επί του 7ου Ερωτήματος:
Η ρευστομηχανική κλίνη παραδόθηκε σύμφωνα με το χρονοδιάγραμμα της Σύμβασης και η λειτουργία της ξεκίνησε αμέσως μετά το πέρας της προβλεπόμενης δοκιμαστικής λειτουργίας, διάρκειας 3 μηνών, αποκλειστικά από το προσωπικό του 304 ΠΕΒ.
Η επιλογή και η διαδικασία προμήθειας κάθε συστήματος που θα κάνουν χρήση οι ΕΔ γίνεται πάντα με αποκλειστικό γνώμονα την απόλυτη κάλυψη των εκάστοτε επιχειρησιακών αναγκών των Ενόπλων Δυνάμεων, εντός του υφιστάμενου νομικού πλαισίου, με διαφάνεια, ακρίβεια και προσήλωση στην τήρηση της νομιμότητας, με σκοπό την καλύτερη διασφάλιση των συμφερόντων της Χώρας.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
43. Στην με αριθμό 483/50/7/7/03 ερώτηση του Βουλευτή κ. Μανώλη Κεφαλογιάννη δόθηκε με το υπ? αριθμ. Φ 900α/3633/6662 /15/7/03έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της υπ? αριθμ. 483/50/07-07-2003 ερώτησης και αίτησης κατάθεσης εγγράφων, που κατέθεσε ο Βουλευτής κ. Μανώλης Κεφαλογιάννης, με θέμα την προμήθεια συστήματος ασφαλείας Ολυμπιακών Αγώνων C4I, σας γνωρίζουμε τα εξής:
Η υπογραφείσα σύμβαση για τα συστήματα C4Ι ασφάλειας Ολυμπιακών Αγώνων, λόγω του μεγάλου όγκόυ της σας αποστέλλεται σε ηλεκτρονική μορφή (PDF-Acrobat Reader) στο συνημμένο CD (Σχετικό 1).
Επισημαίνεται, ότι στην ανωτέρω σύμβαση υπάρχει στο άρθρο 36 αυτής, πρόβλεψη περί εμπιστευτικότητας, στο οποίο μεταξύ άλλων, αναφέρεται ότι, «Τα μέρη δεν έχουν το δικαίωμα να αποκαλύπτουν τους όρους της παρούσας ΣΥΜΒΑΣΗΣ προς οποιοδήποτε τρίτο μέρος εκτός, εάν αυτό είναι αναγκαίο για την εκτέλεση της παρούσας ΣΥΜΒΑΣΗΣ».
Εν όψει των ανωτέρω, παρακαλούμε για τον ανάλογο χειρισμό των υπόψη εγγράφων.
Τα έγγραφα που περιέχουν τις προδιαγραφές του εν λόγω διαγωνισμού έχουν τη διαβάθμιση του ΑΠΟΡΡΗΤΟΥ και συνεπώς δεν μπορούν να κατατεθούν, σύμφωνα με το άρθρο 133 παρ. 4 του Κανονισμού της Βουλής.
Ωστόσο, ο ενδιαφερόμενος κύριος Βουλευτής κατόπιν συνεννοήσεως με την αρμόδια Διεύθυνση (ΓΓΟΣΑΕ/ΓΔΑΕ/ΔΙΚΕ) μπορεί να προσέλθει στο ΥΠΕΘΑ και να μελετήσει αυτά, καθώς και τα Παραρτήματα της ανωτέρω σύμβασης.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
44. Στην με αριθμό 703/10-7-03 ερώτηση των Βουλευτών κυρίων Νικολάου Γκατζή και Τάκη Τσιόγκα δόθηκε με το υπ? αριθμ. 111/1-8-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Ν. Γκατζής, Τ. Τσιόγκας για τα θέματα της αρμοδιότητάς μας, σας πληροφορούμε τα εξής:
Το έργο «Κατασκευή Λιμνοδεξαμενής Πανόρμου Ν. Σκοπέλου» έχει ενταχθεί στο Πρόγραμμα του Υπουργείου Γεωργίας (ΣΑΕ 081/3 ?Γ΄ ΚΠΣ) με ολικό Προϋπολογισμό 5.432.000 ?. Σε αυτή τη φάση γίνεται από τον Τεχνικό σύμβουλο επικαιροποίηση της μελέτης και με την ολοκλήρωση της παραπάνω διαδικασίας θα ακολουθήσει η δημοπράτηση του έργου.
Ο Υπουργός
Γ. ΔΡΥΣ»)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 67/15.09.2003 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τους Υπουργούς Ανάπτυξης, Εσωτερικών, Δημόσιας Διοίκησης και Αποκέντρωσης, σχετικώς με τον έλεγχο στη χορήγηση αδειών στους μικρεμπόρους των λαϊκών αγορών κ.λπ.
Η επίκαιρη ερώτηση του κ. Ιωάννη Καψή έχει ως εξής:
«Ο εμπορικός κόσμος της Νίκαιας υποφέρει και η εμπορική κίνηση έχει σχεδόν απονεκρωθεί με όλες τις δραματικές συνέπειες όχι μόνο για τους χίλιους περίπου εμπόρους της πόλης, αλλά και όλη την οικονομία της Νίκαιας. Βασική αιτία του φαινομένου αυτού είναι η διαστροφή του θεσμού των παραλαϊκών που τείνει να εξελιχθεί σε μάστιγα. Αν και αρχικώς θεσπίσθηκε για τη βοήθεια μερικών αναξιοπαθούντων πολιτών με αυστηρούς περιορισμούς (ταυτοπροσωπία, περιορισμένα είδη κλπ.) έχει εξελιχθεί σε μία παρααγορά την οποία λυμαίνονται γνωστοί «νονοί». Σύρουν τους πάγκους με τρέυλερ πίσω από πολυτελή αυτοκίνητα, τους εγκαθιστούν, αναθέτουν την εργασία σε εξαθλιωμένους αλλοδαπούς και το μεσημέρι εισπράττουν τα έσοδα της παρανομίας. Οι άνθρωποι αυτοί έχουν τόσο εξαγριωθεί ώστε δημόσια απειλούν «θα κλείσουμε τα μαγαζιά της Νίκαιας». Τη νοσηρή αυτή κατάσταση εκμεταλλεύονται και ορισμένοι επιτήδειοι μαγαζάτορες οι οποίοι επωφελούμενοι του γεγονότος ότι οι «πάγκοι» φορολογούνται παγίως με 200.000 δραχμές ετησίως, χρεώνουν εμπορεύματα δεκάδων εκατομμυρίων στους πάγκους και λειτουργούν τα μαγαζιά τους τελείως αφορολόγητα.
Ερωτώνται οι κύριοι Υπουργοί:
1. Αν θα επιτρέψουν τη διαιώνιση της κατάστασης αυτής ή αν το Υπουργείο Ανάπτυξης θα επιβάλει με αυστηρούς ελέγχους όχι μόνο των δικών του οργάνων αλλά και του ΣΔΟΕ την εφαρμογή των προβλέψεων και κανονισμών που επιβάλλει η νομοθεσία.
2. Αν θα ελεγχθούν οι δήμοι για τον τρόπο και τον αριθμό χορήγησης των αδειών αυτών και αν προτίθενται οι κύριοι Υπουργοί να αναμορφώσουν τη νομοθεσία ώστε ο θεσμός να εξυπηρετεί μόνον αναξιοπαθούντες και όχι τους «νονούς»».
Ο Υφυπουργός Ανάπτυξης κ. Κίμων Κουλούρης έχει το λόγο.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Συμμερίζομαι απόλυτα τις ανησυχίες του κ. Καψή. Υπάρχει πράγματι ένα μεγάλο πρόβλημα, αυτό που ονομάζουμε παραεμπόριο. Υπάρχει ένα πρόβλημα που το συναντάμε σ΄ όλη την Ελλάδα και που αναμφισβήτητα έχει αρνητικές επιπτώσεις στο εμπόριο, στο υγιές εμπόριο, πιο πέρα στον ανταγωνισμό και πιο πέρα στην προστασία του καταναλωτή. Γι? αυτό αγαπητέ κύριε Καψή, η Κυβέρνηση ανέλαβε την πρωτοβουλία και κατέθεσε στη Βουλή ένα νέο νομοσχέδιο. Αυτό ψηφίζεται αμέσως μετά το πέρας της συζήτησης των επίκαιρων ερωτήσεων.
Σ? αυτό το νομοσχέδιο προβλέπονται εξαιρετικού ενδιαφέροντος άρθρα. Νομοθετούμε τον τρόπο με τον οποίον από εδώ και πέρα θα δίνονται οι άδειες. Θεσμοθετούμε με όρους πλήρους διαφάνειας, που το δημοτικό συμβούλιο, ο δήμος και οι φορείς θα αποφασίζουν εφεξής για το πού θα δίνονται οι άδειες. Και αυτό θα γίνεται με ενιαίο τρόπο σε ολόκληρη τη χώρα.
Δεύτερον, προβλέπουμε αυστηρότατα πρόστιμα σ΄ εκείνους που δε διαθέτουν άδεια και σε περιπτώσεις όπου το φαινόμενο είναι γενικευμένο προβλέπουμε και τη δυνατότητα του Δημάρχου να καλεί και τα αστυνομικά όργανα προκειμένου να αναλάβουν πρωτοβουλίες.
Μέσα από αυτό το πλέγμα της ευθύνης των κοινωνικών φορέων, του Δημοτικού Συμβουλίου και της νομοθετικής ρύθμισης, που σε λίγες ημέρες θα γίνει νόμος του κράτους, δίνουμε μία σχεδόν οριστική λύση στο πρόβλημα που δε θεραπεύεται από τη μια μέρα στην άλλη.
Συγχρόνως, θέλω να σας ενημερώσω ότι η Κυβέρνηση και το Υπουργείο Ανάπτυξης και ιδιαίτερα ο χώρος του Υφυπουργείου Ανάπτυξης, που ασχολείται με το εμπόριο, έχει λάβει την οριστική απόφαση να συγκρουσθεί με αυτά τα κυκλώματα, με όλους αυτούς που παρεμποδίζουν την ομαλή λειτουργία του εμπορίου. Ήδη χθες, κοινά όργανα του ΣΔΟΕ ?γιατί τα χρησιμοποιούμε και τα αξιοποιούμε- έκαναν μια μεγάλη επιτυχία, εντοπίζοντας πέντε παράνομες αποθήκες, από όπου διακινούνταν πολυτελή ανταλλακτικά αυτοκινήτων μεγάλου κυβισμού. 
Ευχαριστώ, θα συνεχίσω στη δευτερολογία μου.
ΠΡΟΕΔΡΟΣ (Απόστολος Κακλαμάνης): Ο κ. Καψής έχει το λόγο.
ΓΙΑΝΝΗΣ ΚΑΨΗΣ: Κύριε Υπουργέ, δεν πρόφθασα να συγκινηθώ με τη δήλωσή σας ότι συμμερίζεσθε τις ανησυχίες μου και ένιωσα την ψυχρολουσία, ότι η λύση είναι το νομοσχέδιο που φέρνετε το οποίο ?λυπάμαι, το έχω διαβάσει και θα μετάσχω ενεργώς στη συζήτησή του- διαιωνίζει το παραεμπόριο. Δυστυχώς, ή δεν ξέρετε ή δε θέλετε να το αντιμετωπίσετε. Δεν μπορεί να αφήνουμε στους δημάρχους μία τόσο βαριά ευθύνη. Είπατε ότι οι δήμαρχοι θα συγκρουσθούν, θα φέρουν την Αστυνομία. Μα, οι δήμαρχοι δίνουν τις άδειες. Τους δημάρχους απειλεί η οργάνωση των μαφιόζων. Υπάρχουν καφενεία όπου συχνάζουν οι μαφιόζοι, αφήνουν πάνω στα τραπέζια τα πιστόλια τους και λένε «θα κλείσουμε τα μαγαζιά της Νίκαιας». Δεν μπορεί ούτε θέλει ούτε δύναται ο δήμαρχος να πάρει αυτές τις αποφάσεις.
Θυμάστε τι έγινε πριν από τρία-τέσσερα χρόνια στον Πειραιά; Σχεδόν εμφύλιος πόλεμος. Έφυγαν από εκεί τώρα και ήρθαν στη Νίκαια. Αν τους διώξουμε από τη Νίκαια θα πάνε κάπου αλλού. Το θέμα είναι να νομοθετήσετε αποτελεσματικά και θαρραλέα. 
Σας λέω προχείρως για το νομοσχέδιο κάπου λέει ότι προβλέπεται για την πώληση της οικοσκευής Ρωσοποντίων κλπ. Έχετε δει σε καμιά παραλαϊκή Ρωσοπόντιο; Εκτός αν Ρωσοπόντιοι είναι μαύροι από το Μάλι ή την Ουγκάντα. Αυτοί πουλάνε τέτοια είδη. 
Κύριε Υπουργέ, αγοράσατε ένα μαντηλάκι από μία αναξιοπαθούσα γιαγιά στην Ερμού συγκινημένος γιατί σας θύμισε τα μαντήλια της μητέρας σας, αλλά αυτή η γιαγιά που σέβομαι τα χρόνια της είναι ένας μοχλός του παραεμπορίου. Παίρνει τα μαντηλάκια από την αποθήκη και τα πουλάει χωρίς ΦΠΑ και χωρίς φόρο. Ακόμα δεν ξέρω αν καπνίζετε ?και θα με επιπλήξει ο κύριος Πρόεδρος- αλλά καλώ τους καπνιστές να κατέβουν στις παραλαϊκές να αγοράσουν και τσιγάρα χωρίς φόρο. 
Επιτέλους θα συνεχίσουμε να κλείνουμε τα μάτια μας, ή θα τα ανοίξουμε; 
ΠΡΟΕΔΡΟΣ (Απόστολος Κακλαμάνης): Ο Υφυπουργός Ανάπτυξης κ. Κουλούρης έχει το λόγο.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Κύριε συνάδελφε, αλίμονο αν θα καταργήσουμε τους δήμους ή τα δημοτικά συμβούλια ή τους φορείς της κάθε περιοχής. Αν διαβάσετε προσεκτικά το νομοσχέδιο, θα διαπιστώσετε ότι για πρώτη φορά τίθενται θεσμοί κοινωνικού ελέγχου με τη συγκεκριμένη σύνθεση. Δεν κάνει κουμάντο ο Δήμαρχος πια. Η έκδοση αδειών γίνεται μ΄ ένα τρόπο ενιαίο πλέον και με τον ίδιο τρόπο, επίσης, η ανάκλησή τους. ?ρα, ως προς αυτό που αναφέρατε για τα τσιγάρα και για όλους αυτούς, λέω ότι είναι απόφαση της Κυβέρνησης να συγκρουσθεί μαζί τους. 
Χθες, ο άνθρωπος που έχει σήμερα την τιμή να εκπροσωπεί αυτό το χώρο εκ μέρους της Κυβερνήσεως, πήρε την απόφαση να συγκρουσθεί με ένα άγριο κύκλωμα. Επίσης, θα συγκρουσθούμε με άλλα τρία που έχουμε εντοπίσει. Με αυτό τον τρόπο καταθέτουμε την αποφασιστικότητα της Κυβέρνησης.
Τώρα, κύριε Καψή, τι το θέλατε αυτό, να θίξετε ένα ζήτημα που είμαι σίγουρος ότι και εσείς θα κάνατε το ίδιο. Η ΕΑΜίτισα, λοιπόν, γιαγιά -εκείνη που της εκτέλεσαν τον άνδρα οι Γερμανοί- με τα χέρια της κεντούσε, κύριε Καψή, εκείνο το μαντηλάκι. Αυτό το πράγμα με ευαισθητοποίησε ως άτομο και το έκανα και θα το ξανακάνω.
Για το όνομα του Θεού! Με αυτό τον τρόπο ενισχύουμε το παραεμπόριο, επειδή η ογδοντάχρονη γυναίκα πουλούσε?
ΠΡΟΕΔΡΟΣ (Απόστολος Κακλαμάνης): Παρακαλώ στο θέμα της ερώτησης, κύριε Υφυπουργέ. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Απαντώ στο θέμα που έθιξε ο συνάδελφος. 
ΓΙΑΝΝΗΣ ΚΑΨΗΣ: Το λόγο επί προσωπικού.
ΠΡΟΕΔΡΟΣ (Απόστολος Κακλαμάνης): Όχι, κύριε Καψή. Σας απάντησε ο κύριος Υφυπουργός.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Εσείς το θίξατε, κύριε Καψή.
ΠΡΟΕΔΡΟΣ (Απόστολος Κακλαμάνης): Κύριε Κουλούρη, στο θέμα τώρα.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Κύριε Πρόεδρε, έθιξε ένα θέμα ο κ. Καψής και απαντώ.
Τώρα για τους Ρωσοπόντιους, για πρώτη φορά προβλέπουμε από αυτές τις άδειες να δίνεται το 15% σε αδέλφια μας που έρχονται από τον Πόντο. Αυτή είναι η πρωτοβουλία του νομοσχεδίου. Σας ευχαριστώ.
ΓΙΑΝΝΗΣ ΚΑΨΗΣ: ?
ΠΡΟΕΔΡΟΣ (Απόστολος Κακλαμάνης): Παρακαλώ να μη γράφεται τίποτε άλλο στα Πρακτικά. 
ΓΙΑΝΝΗΣ ΚΑΨΗΣ: ?
ΠΡΟΕΔΡΟΣ (Απόστολος Κακλαμάνης): Όχι, με συγχωρείτε. Η διαδικασία δεν προβλέπει ερωτήματα στο Προεδρείο. Αν υπάρχει θέμα του Κανονισμού, θα προσυπογράψει ένας ακόμα Βουλευτής και θα μας πείτε αν παραβιάστηκε ο Κανονισμός. Αλλά σας προειδοποιώ για να μην κουραστείτε αδίκως, πριν σας δώσω το λόγο θα μου πείτε ποιο άρθρο παραβιάστηκε. 
Είπατε κάτι και σας απήντησε ο Υπουργός. Από εκεί και πέρα το Προεδρείο πρέπει να είναι ουδέτερο. 
ΓΙΑΝΝΗΣ ΚΑΨΗΣ: ?
ΠΡΟΕΔΡΟΣ (Απόστολος Κακλαμάνης): Είπα ότι αυτά δεν γράφονται στα Πρακτικά. Επομένως εκτός Αιθούσης μπορείτε να πείτε ό,τι θέλετε. 
Συνεχίζεται η συζήτηση των επικαίρων ερωτήσεων. 
Η δεύτερη επίκαιρη ερώτηση με αριθμό 70/15.9.2003 του Βουλευτή της Νέας Δημοκρατίας κ. Γεράσιμου Γιακουμάτου προς τους Υπουργούς Περιβάλλοντος, Χωροταξίας και Δημοσίων Έργων, Δημόσιας Τάξης, σχετικώς με τα κυκλοφοριακά προβλήματα που δημιουργήθηκαν στην Εθνική Οδό Αθηνών ? Λαμίας στο ύψος των Θηβών από εργασίες ασφαλτόστρωσης κλπ., διαγράφεται διότι ο αρμόδιος Υπουργός βρίσκεται εκτός Αθηνών και συγκεκριμένα στη Λευκάδα. Πιστεύω ότι και ο ερωτών Βουλευτής ως γείτονας έχει ενδιαφέρον!
Τρίτη επίκαιρη ερώτηση είναι η με αριθμό 68/15.9.2003 του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τον Υπουργό Ανάπτυξης, σχετικώς με την επαναλειτουργία των μεταλλείων Μαντέμ Λάκκο Στρατωνίου στο Νομό Χαλκιδικής κλπ.
Η επίκαιρη ερώτηση του κ. ?γγελου Τζέκη έχει ως εξής:
«Οι μεταλλωρύχοι, οι εργαζόμενοι των μεταλλείων Μαντέμ Λάκκο Στρατωνίου στο Νομό Χαλκιδικής, εξακολουθούν εδώ και εννιά μήνες να είναι χωρίς δουλειά και χωρίς μεροκάματο, ύστερα από την αίτηση πτώχευσης που κατέθεσε η «ΚINROSS» και η οποία εκδικάστηκε τον Ιούνιο του 2003, χωρίς όμως μέχρι σήμερα να βγει απόφαση.
Οι εργαζόμενοι αισθάνονται τον εμπαιγμό της Κυβέρνησης με τις συνεχείς αναβολές για τη δημιουργία δήθεν του «νέου επιχειρησιακού σχήματος», καθώς και την απόρριψη των δίκαιων ασφαλιστικών και οικονομικών αιτημάτων τους.
Επειδή την ευθύνη για την κατάσταση αυτή έχει η Κυβέρνηση, που ξεπούλησε τα μεταλλεία και τον ορυκτό πλούτο σε πολυεθνικές εταιρείες που έχουν ως κύριο σκοπό τη μεγιστοποίηση των κερδών τους και επειδή πρέπει να σταματήσει ο εμπαιγμός και η ομηρία (ψηφοθηρία) των εργαζομένων, του λαού και να εξασφαλιστεί η ανάπτυξη της περιοχής.
Ερωτάται ο κύριος Υπουργός, να ξεκαθαρίσει τελικά:
Αν είναι στην πρόθεση της Κυβέρνησης να λειτουργήσουν άμεσα τα μεταλλεία κάτω από δημόσιο έλεγχο μετά την αρνητική εξέλιξη των «σχεδίων της με την ιδιωτική πρωτοβουλία».
Αν θα δεχθεί τα αιτήματα των εργαζομένων για συνταξιοδότηση και επαγγελματική, οικονομική αποκατάσταση, αιτήματα που έχουν υποβληθεί πολλές φορές στην Κυβέρνηση.»
Ο Υφυπουργός Ανάπτυξης, κ. Καλαφάτης έχει το λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητέ συνάδελφε, η διαδρομή της επένδυσης της «TVX» αποτελεί ένα αποκορύφωμα από την τραγική του πλευρά, το πώς αντιμετωπίζουμε κάποιες ξένες επενδύσεις. Είναι δηλωτικό αυτής της τραγικότητας ότι όλοι αυτοί που επί χρόνια τώρα πολεμούσαν αυτήν την επένδυση και ένεκα αυτού του πολέμου κατάφεραν τελικά να την οδηγήσουν σε αποτυχία, σήμερα χύνουν κροκοδείλια δάκρυα πάνω σ? αυτά τα ερείπια. Δε συγκαταλέγω και σας σ΄ αυτό. Λέω όμως για το περιβάλλον μέσα στο οποίο κινήθηκε αυτή η επένδυση.
Σε σχέση με την ερώτησή σας θέλω να σας πω ότι εμείς επιδιώκουμε τρία πράγματα: την αξιοποίηση του ορυκτού πλούτου, την ανάπτυξη της ευρύτερης περιοχής και επίσης την απασχόληση. Έχουμε στενή συνεργασία και με το σωματείο των εργαζομένων, αλλά και με το εργατικό κέντρο της Χαλκιδικής και οι αποφάσεις που λαμβάνονται, λαμβάνονται με αυτή τη συνεργασία.
Όντως η «ΚINROSS» που εξαγόρασε την «TVX», άρα και την «TVX ΕΛΛΑΣ», προχώρησε τον Μάιο σε πτώχευση, διότι έκρινε, επειδή αυτή είναι μία επιχείρηση που ασχολείται καθαρά με το χρυσό, ότι δεν είναι από οικονομικής πλευράς συμφέρουσα η λειτουργία των ορυχείων και των μεταλλείων των βασικών μετάλλων.
Εμείς προσπαθούμε να δημιουργήσουμε ένα νέο επενδυτικό σχήμα, το οποίο θα αναλάβει αυτή την αξιοποίηση. Σας πληροφορώ, και πιθανόν να το γνωρίζετε, ότι αυτό το σχήμα έχει οριστικοποιηθεί εδώ και μέρες και σήμερα γίνονται όλες οι διαδικασίες για τον φορολογικό και οικονομικό έλεγχο της παλιάς εταιρείας της «TVX», που θα τις αναλάβει ουσιαστικά το νέο επενδυτικό σχήμα, μέσα στο οποίο συμμετέχουν ξένοι επενδυτές, Έλληνες επενδυτές και η Τοπική Αυτοδιοίκηση για πάρα πολλούς λόγους, όπως καταλαβαίνετε. 
Οι εργαζόμενοι, επειδή είπατε ότι έχουν να πληρωθούν εννέα μήνες ?και είναι ανακριβές- σας αναφέρω ότι έχουν πληρωθεί μέχρι και τον Απρίλιο του 2003.
Επίσης, θέλω να σας πω ότι στο διάστημα από τον Μάιο μέχρι σήμερα έλαβαν ένα έκτακτο επίδομα από την Κυβέρνηση 800 ευρώ. Ουσιαστικά έχουν μείνει απλήρωτοι τέσσερις μήνες. Είναι μία πολύ άσχημη κατάσταση και κατανοούμε τις ανάγκες των εργαζομένων.
Πρέπει να σας δηλώσω ότι στο νέο σχήμα το οποίο δημιουργείται έχουμε θέσει ως απαραίτητη προϋπόθεση ότι και οι τέσσερις μήνες που ουσιαστικά έχουν μείνει απλήρωτοι οι εργαζόμενοι θα πληρωθούν. Θα ξεκινήσουμε, δηλαδή, τη λειτουργία του νέου σχήματος με την αποπληρωμή των εργαζομένων. 
ΠΡΟΕΔΡΟΣ (Απόστολος Κακλαμάνης): Ο κ. Τζέκης έχει το λόγο. 
ΑΓΓΕΛΟΣ ΤΖΕΚΗΣ: Κύριε Πρόεδρε, είναι γνωστή η πολιτική διαφωνία του κόμματός μας σχετικά με την αξιοποίηση του ορυκτού πλούτου και πώς αυτή πρέπει να γίνει και βέβαια, είμαστε αντίθετοι σε κάθε περίπτωση ιδιωτικοποίησης. Αν η συγκεκριμένη επένδυση της «TVX» δεν έγινε, αυτό δεν συμβαίνει εξαιτίας του περιβάλλοντος που δημιουργήθηκε. Είναι επειδή ακριβώς η «TVX» ήταν χρεοκοπημένη ήδη, όταν την είχε εξαγοράσει. Γνωρίζουμε πολύ καλά τα παιχνίδια των πολυεθνικών εταιρειών. Προκειμένου δηλαδή να έχουν μια καλύτερη μελλοντική κατάσταση, μπορούν να εξαγοράζουν και τέτοιου είδους μεταλλεία, γνωρίζοντας ότι δεν θα γίνει και η επένδυση. 
Βέβαια, το ζήτημα για την «KINROSS» είναι συγκεκριμένο. Στα παιχνίδια που παίζονται μεταξύ των πολυεθνικών, ποιος θα κυριαρχήσει, κύριε Πρόεδρε, στην εξόρυξη χρυσού, είναι επόμενο αυτό που συμβαίνει: αγοράζω και τη διαλύω μια συγκεκριμένη εταιρεία. 
Στην περίπτωση, όμως, που έχουμε να αντιμετωπίσουμε δεν ακούσαμε και πάλι τον κύριο Υπουργό. Συγκεκριμένα πράγματα. Τα ίδια, κύριε Πρόεδρε, ακούσαμε το Μάρτη, τα ίδια ακούσαμε τον Ιούνη από τον κ. Πάχτα, τα ίδια ακούμε και τώρα, ότι σε λίγο χρονικό διάστημα το υπηρεσιακό αυτό σχήμα θα λειτουργήσει. 
Το πρόβλημα, όμως, είναι ότι δεν λειτουργεί. Και το πρόβλημα είναι ότι ακριβώς οι πεντακόσιοι εργαζόμενοι έχουν ουσιαστικά προβλήματα και δεν ακούσαμε αν θα κάνετε αποδεκτά τα ασφαλιστικά αιτήματα που έχουν. Ζητούν τέσσερις χιλιάδες πεντακόσια ένσημα χωρίς όριο ηλικίας να συνταξιοδοτηθούν. Αφού αναφέρατε το εργατικό κέντρο, εγώ θα σας αναφέρω και τη ΓΣΕΕ. Ενισχύουν αυτά τα αιτήματα, αλλά και το αίτημα της αποκατάστασης ακόμη. Το ζήτημα δηλαδή είναι ότι η Κυβέρνηση μπορεί να τάζει.
Εμείς σας έχουμε πει ότι παρακολουθούμε από κοντά το ζήτημα των μεταλλείων της Χαλκιδικής. Σε πρόσφατη επίσκεψη, που έγινε πριν από δεκαπέντε ημέρες, κύριε Πρόεδρε, της Γενικής Γραμματείας του Κόμματος και συζητήσαμε με τους μεταλλωρύχους μας είπαν ακριβώς ότι θεωρούν πως εμπαίζονται πλέον από την Κυβέρνηση και μάλιστα πως είναι πολιτικά όμηροι στα χέρια της Κυβέρνησης. Εμείς πιστεύουμε ότι θα πρέπει να υλοποιηθούν τα αιτήματα τα οποία έχουν. Θα τα καταθέσουμε άλλωστε στα Πρακτικά της Βουλής.
Για μια ακόμη φορά, κύριε Πρόεδρε, λέμε το εξής: Θα ξαναελέγξουμε την Κυβέρνηση σε σύντομο χρονικό διάστημα, γιατί πιστεύουμε ότι δεν είναι στις προθέσεις της μελλοντικό σχήμα να δημιουργήσει. Μάλιστα εδώ μπαίνει και ένα ερώτημα. Αναφέρετε τη «ΛΑΡΚΟ». Όμως, το Σωματείο της «ΛΑΡΚΟ», με ομόφωνη απόφαση, σηματοδοτεί ότι δεν θέλει να συμμετέχει στο νέο σχήμα. Εδώ είναι το ζήτημα. Βάζετε μια «ΛΑΡΚΟ» με τα γνωστά προβλήματα να σηκώσουν το βάρος των συγκεκριμένων μεταλλείων. Είμαστε επιφυλακτικοί και σ΄ αυτό το υπηρεσιακό σχήμα, κύριε Πρόεδρε, αλλά λέμε: Θα κάνει τελικά αποδεκτά τα αιτήματα των εργαζομένων η Κυβέρνηση; Πρέπει να δώσετε μια απάντηση: Ναι ή όχι;
(Στο σημείο αυτό ο Βουλευτής κ. ?γγελος Τζέκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο. 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητέ συνάδελφε, φαίνεται από αυτά που είπατε η αντιφατική πολιτική που ακολουθείτε. Από τη μια πλευρά θέλετε να συνεχιστεί η εργασία στα Μαντεμοχώρια και από την άλλη λέτε να μην μπει η «ΛΑΡΚΟ» στη διοίκηση, που είναι η μοναδική που διαθέτει στη χώρα αξιόπιστη τεχνογνωσία για να αναλάβει τη λειτουργία αυτών των μεταλλείων. Δηλαδή στη «ΛΑΡΚΟ» λέτε «όχι». Όταν βρίσκεστε στη Λάρυμνα λέτε «όχι». Όταν βρισκόσαστε στη Χαλκιδική λέτε άλλα. 
Εγώ σας ανέφερα καινούργια στοιχεία σήμερα. Σας είπα ότι οριστικοποιήθηκε το νέο επενδυτικό σχήμα. Εσείς εμμένετε ότι θα πρέπει να έχει κρατικό μανδύα. Σ΄ αυτό διαφωνούμε και δεν μπορούμε να επανερχόμαστε συνεχώς σ? αυτή τη λογική. Εσείς λέτε ότι πρέπει να λειτουργήσουν, όπως και αν λειτουργήσουν, από το δημόσιο. Εμείς λέμε ότι αυτό είναι ξεπερασμένο, ότι δεν ενδείκνυται στις σημερινές συνθήκες και δεν το επιλέγουμε. Δεν ξέρω γιατί το επαναφέρετε συνεχώς. Είναι μια μονότονη διαδικασία που δεν έχει κανένα πολιτικό νόημα. 
ΑΓΓΕΛΟΣ ΤΖΕΚΗΣ: Δεν λέμε εμείς στη «ΛΑΡΚΟ» «όχι», αλλά η ίδια η «ΛΑΡΚΟ» -το σωματείο των εργαζομένων και η διοίκηση της «ΛΑΡΚΟ»- λέει «όχι».
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Από εκεί και πέρα σας είπαν ότι αυτά που αναφέρατε, ότι είναι εννέα μήνες απλήρωτοι οι εργαζόμενοι, είναι ανακριβή. Οι εργαζόμενοι έχουν να πληρωθούν τέσσερις μήνες. 
ΑΓΓΕΛΟΣ ΤΖΕΚΗΣ: Κύριε Υπουργέ, οι εργαζόμενοι?
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Τζέκη.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Εάν δεν βρούμε ένα αξιόπιστο επενδυτικό σχήμα, το οποίο θα αναλάβει να λειτουργήσει αυτή την επιχείρηση, δεν υπάρχει περίπτωση να λειτουργήσει. Το ζητούμενο είναι το σχήμα που προσπαθούμε να δημιουργήσουμε ?και έχουμε δημιουργήσει και έχει οριστικοποιηθεί όλο αυτό τον καιρό- να είναι αξιόπιστο.
Με μια πολύ μεγάλη απλοϊκότητα είπατε ότι πέρασαν τόσοι μήνες, ότι σας λέγαμε τα ίδια και τον Μάιο και ότι δεν έχουμε καταφέρει ακόμα να συμπτύξουμε αυτό το επενδυτικό σχήμα. Μα, αυτό είναι εντελώς απλοϊκό. Το να δημιουργηθεί ένα επενδυτικό σχήμα, το οποίο θα είναι αξιόπιστο, το οποίο θα αναλάβει μία τόσο βεβαρημένη μεταλλουργία, καταλαβαίνετε ότι δεν είναι μια απλή και εύκολη υπόθεση. Είναι ένα πολύ δύσκολο εγχείρημα, το οποίο πιστεύουμε ότι έχουμε φέρει σε επιτυχές αποτέλεσμα.
Σας είπα επίσης ότι προϋπόθεση σ΄ αυτό το σχήμα είναι να αποπληρωθούν όλοι οι μισθοί που δεν έχουν πάρει οι εργαζόμενοι, έστω και αν δεν εργάζονταν όλους αυτούς τους μήνες. Και επαναλαμβάνω, απαντώντας στο ερώτημά σας, ότι τα διάφορα ασφαλιστικά αιτήματα και τα συνταξιοδοτικά ζητήματα που έχουν θέσει οι εργαζόμενοι είναι προς συζήτηση. Δεν υπάρχει μια εύκολη απάντηση.
Αυτή είναι όμως η σωστή κατεύθυνση: να δημιουργήσουμε μια αξιόπιστη επενδυτική προσπάθεια, η οποία θα λειτουργήσει την «TVX» για τα επόμενα χρόνια. Το θέμα δεν είναι να πάρουμε αποσπασματικά μέτρα. Και εσείς προτείνετε αποσπασματικά μέτρα. Διότι, αν δημιουργήσουμε κρατική επιχείρηση εκεί ?πράγμα που έτσι και αλλιώς δεν γίνεται- να γνωρίζετε ότι ύστερα από λίγο θα είμαστε σε χειρότερα αποτελέσματα από τα σημερινά.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
ΠΡΟΕΔΡΟΣ (Απόστολος Κακλαμάνης): Εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης: Τροποποίηση του ν. 2323/1995 «Υπαίθριο Εμπόριο και άλλες διατάξεις».
Θα συζητήσουμε σήμερα την αρχή του νομοσχεδίου και στις επόμενες δύο συνεδριάσεις θα συζητήσουμε επί των άρθρων και των τροπολογιών.
Το λόγο έχει ο κ. Κωνσταντίνος Διαμαντής, εισηγητής της Πλειοψηφίας.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Κύριε Πρόεδρε, κυρίες και κύριοι συνάδελφοι, ξεκινάει σήμερα η συζήτηση ενός νομοσχεδίου πολύ μεγάλης σημασίας, το οποίο επιχειρεί να βάλει τάξη και να θεσπίσει κανόνες γύρω από το μεγάλο πολιτικό θέμα του τελευταίου καιρού, που έχει σχέση με το εμπόριο, την ακρίβεια και τον τρόπο με τον οποίο λειτουργεί η αγορά.
Η τροποποίηση του ν.2323 ασχολείται κυρίως με ζητήματα που έχουν σχέση με το υπαίθριο εμπόριο, το στάσιμο και το πλανόδιο, και με τις λαϊκές αγορές. Αυτός είναι ο κορμός του νομοσχεδίου. Το 1995 τέθηκαν για πρώτη φορά οι βάσεις και οι κανόνες για τη λειτουργία αυτού του εμπορίου. Στα οκτώ χρόνια που πέρασαν από τότε, λόγω του ότι είχαμε πολύ μεγάλες αλλαγές είτε στις κοινωνικές συνθήκες είτε στις οικονομικές συνθήκες, καταγράφηκαν διάφορα προβλήματα που είχαν σχέση με την εφαρμογή του συγκεκριμένου νόμου.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ )
Αυτά τα προβλήματα οφείλονταν είτε στην αδυναμία μιας ομοιόμορφης εφαρμογής των διατάξεων του νόμου σε κεντρικό και περιφερειακό επίπεδο είτε στην έλλειψη ενός αξιόπιστου και αποτελεσματικού μηχανισμού ελέγχου είτε στην αδυναμία επιβολής κυρώσεων και ποινών στους παραβάτες, στην αδυναμία δηλαδή των αποτρεπτικών διαδικασιών, και βεβαίως σ΄ όλη αυτή την αλλαγή που είχαμε αυτή την περίοδο.
Το παρόν νομοσχέδιο στοχεύει στον εκσυγχρονισμό του όλου συστήματος αγοράς, διακίνησης και εμπορίας. Αυτοί οι στόχοι έχουν σκοπό να πετύχουν μια αποτελεσματική εποπτεία της αγοράς, κυρίως στα οπωροκηπευτικά προϊόντα, και τη διασφάλιση του παραγωγού, ο οποίος εν πολλοίς είναι υποχείριο ή έρμαιο των ορέξεων του χονδρεμπορίου.
Και αυτό επιτυγχάνεται με μια σύγχρονη οργάνωση του χονδρεμπορίου που με αυτό τον τρόπο επιχειρεί να εξασφαλίσει μια ανταγωνιστικότητα, μια σταθερότητα στις τιμές, αφού θεσπίζει ενιαίους κανόνες και όρους για τη λειτουργία αυτών των αγορών του στάσιμου, του υπαίθριου εμπορίου σε όλη την επικράτεια και ενισχύει τη διαφάνεια στον τρόπο με τον οποίο χορηγούνται οι άδειες του πλανόδιου και των λαϊκών αγορών. 
Ο θεσμός των λαϊκών αγορών εκσυγχρονίζεται, αφού -είτε χορηγούνται οι άδειες είτε ορίζονται οι τόποι είτε η ίδρυση των λαϊκών αγορών- αφού υπάρχουν θεσμοί συμμετοχικοί είτε στο νομό είτε στην περιφέρεια. Έτσι καθιερώνεται και δημιουργείται ένα ενιαίο πλαίσιο ελέγχου που στόχο έχει την πάταξη της κερδοσκοπίας και του παραεμπορίου που αποτελεί και τη μεγάλη πληγή. 
Σε ό,τι αφορά την αγορά οπωροκηπευτικών: Για πρώτη φορά καθιερώνεται το μητρώο των χονδρεμπόρων και των χονδρεμπορικών επιχειρήσεων και αυτό είναι μια καινοτομία που στοχεύει να πετύχουμε μια αποτελεσματική παρακολούθηση όλων των συνθηκών εμπορίας, της διακίνησης, των εισαγωγών και της τελικής πώλησης. Έτσι θεσπίζεται η καθιέρωση ενός μητρώου αυτών των επιχειρήσεων που τηρείται σε κάθε νομό, που τηρείται στην περιφέρεια και τηρείται επίσης στο Υπουργείο Ανάπτυξης και συγκεκριμένα στη Γενική Γραμματεία Εμπορίου.
Η δεύτερη καινοτομία που θεσπίζει το νομοσχέδιο είναι η έκδοση τριπλοτύπου είτε του δελτίου αποστολής είτε του τιμολογίου που συνοδεύει - κάθε προϊόν που ξεκινάει από τον παραγωγό, πάει στη χονδρεμπορική επιχείρηση, πάει στο μεσολαβητή, πάει στη λαϊκή αγορά ή στον πλανόδιο. Το ένα σκέλος υποχρεωτικά αυτού του τριπλοτύπου -γιατί τα δύο σκέλη αφορούν τον αγοραστή και τον πωλητή- το τρίτο σκέλος, θα πηγαίνει υποχρεωτικά στη Γενική Γραμματεία Εμπορίου του Υπουργείου Ανάπτυξης, για να μπορέσει έτσι να υπάρχει ένας αποτελεσματικός έλεγχος, μια παρακολούθηση σ΄ όλη την επικράτεια του τρόπου με τον οποίο γίνεται είτε η διακίνηση είτε των ποσοτήτων είτε των ποιοτήτων -γιατί και σ? αυτό υπάρχει πρόβλεψη στο νομοσχέδιο- είτε των τιμών. Και επίσης προβλέπεται η προσαρμογή που υπογράφηκε τον Αύγουστο που μας πέρασε και η οποία στην ουσία είναι μια προσαρμογή σε κανονισμό της Ευρωπαϊκής Ένωσης και έπρεπε να είχαμε συμμορφωθεί, με βάση τον οποίο το κάθε προϊόν θα έχει πλήρη στοιχεία. Είναι δηλαδή η τυποποίηση και η σήμανση που υποχρεωτικά θα συνοδεύουν αυτά τα προϊόντα, στα οποία θα αναγράφεται η τιμή αγοράς, η ποιότητα του προϊόντος, η ποσότητα που διακινείται, η προέλευση και ο τόπος παραγωγής. Έτσι, για να έχουμε έναν καλό έλεγχο που έχει σχέση με τη διαδικασία μεταξύ εμπόρου και παραγωγού -η τυποποίηση- προστατεύει τον καταναλωτή, γιατί εκεί θα αναγράφεται και το καθαρό βάρος, θα αναγράφεται η ποικιλία, θα αναγράφεται η καταγωγή, η κατηγορία κλπ. 
Έτσι, με αυτό τον τρόπο, το κάθε πωλούμενο προϊόν σε οποιαδήποτε αγορά απ? αυτές που αναφέραμε πιο πάνω θα αποκτά ταυτότητα, θα έχει δηλαδή ονοματεπώνυμο. 
Σε ό,τι αφορά τον τρόπο με τον οποίο θα χορηγούνται οι άδειες, για τον μεν πλανόδιο και στάσιμο εμπόριο, υπεύθυνη θα είναι η Νομαρχιακή Αυτοδιοίκηση για κάθε νομό. Για να χορηγηθούν αυτές οι άδειες θεσπίζεται η επιτροπή αδειοδοτήσεων στην οποία μετέχουν όλοι οι ενδιαφερόμενοι φορείς: το οικείο 
Επιμελητήριο, ο Εμπορικός Σύλλογος, η Ομοσπονδία Επαγγελματιών Βιοτεχνών, ο Ομοσπονδία των Μικροπωλητών της περιοχής, η Τοπική Ένωση Δήμων και Κοινοτήτων, η Εφορεία Αρχαιοτήτων, οι Επαγγελματίες Παραγωγοί, η Πολεοδομία, η Τροχαία και μπορεί να μου διαφεύγει και κάποιος άλλος φορέας.
Αυτό γίνεται ώστε να υπάρχει ένας ευρύτατος κοινωνικός έλεγχος, να έχουμε διαφάνεια στον τρόπο με τον οποίο χορηγούνται οι άδειες, να ακούγεται δηλαδή η γνώμη όλης της κοινωνίας που έχει σχέση με τον τομέα, για να σταματήσει όλη αυτή η βιομηχανία εκδόσεως αριθμού αδειών ανεξελέγκτως, που τελικά όλη αυτή η ιστορία έχει ως αποτέλεσμα την μη λειτουργία του ανταγωνισμού.
Η κάθε νομαρχία στο πρώτο δίμηνο κάθε χρόνου θα είναι υποχρεωμένη να ορίζει με απόφασή της τον αριθμό των αδειών οι οποίες κρίνονται απαραίτητες για την ικανοποίηση των αναγκών της κοινωνίας που εκπροσωπούν. Αυτό γίνεται και προβλέπεται, για να υπάρχει ένας πολύ συγκεκριμένος αριθμός των αδειών και να μην υπάρχει κατάχρηση δικαιώματος, όπως έχουμε παρατηρήσει να γίνεται μέχρι τώρα σε ορισμένες περιπτώσεις. 
Σε ό,τι αφορά τώρα το στάσιμο εμπόριο, τις εμποροπανηγύρεις ή τα παζάρια που γίνονται τις Κυριακές, η ευθύνη της διαδικασίας για την χορήγηση των αδειών, τον καθορισμό των χώρων στον οποίο αυτές θα γίνονται, τον αριθμό των θέσεων κλπ ανήκει στην Τοπική Αυτοδιοίκηση, δηλαδή στους δήμους και τις κοινότητες. Πάλι όμως με την ίδια διαδικασία, αυτοί θα ορίζουν τον αριθμό των θέσεων για τις οποίες θα μπορούν να εκδίδουν τις άδειες αυτές και τους δικαιούχους.
Εδώ προβλέπεται ότι στη διαδικασία χορήγησης αδειών τα κοινωνικά κριτήρια προηγούνται. Δηλαδή προηγούνται οι άνεργοι, οι ανάπηροι, τα θύματα πολέμου και καθιερώνονται και ποσοστώσεις επ? αυτών, όπως το 25% για τους αναπήρους και το 15% για τους Βορειοηπειρώτες, τους ομογενείς από την πρώην ΕΣΣΔ και τον Πόντο. Επιπλέον, προβλέπεται ότι το δεκαοκτάμηνο που είχε θεσπίσει ο ν. 2323 για τους παλιννοστούντες, για να έχουν δικαίωμα να πωλούν τις οικοσκευές τους ?που αναφέρατε προηγουμένως, κύριε Καψή- παρατείνεται για μια διετία, μετά τη λήξη της οποίας καταργούνται οριστικά.
Πάμε τώρα στο ζήτημα των ελέγχων της λειτουργίας του συστήματος και της επιβολής κυρώσεων για τους παρανομούντες. Ο νόμος αυτός επιχειρεί μια απλοποίηση των διαδικασιών και μία περισσότερη συμμετοχή, θα έλεγα, στα πρόστιμα τα άμεσα, τα διοικητικά. Ο προηγούμενος νόμος προέβλεπε ότι τα πρόστιμα ξεκινούν από είκοσι χιλιάδες και φθάνουν ως τις πεντακόσιες χιλιάδες αναλόγως του είδους και του αριθμού των παραβάσεων. Το σημερινό σχέδιο νόμου προβλέπει πρόστιμα τα οποία ξεκινούν από 150 ευρώ και φθάνουν ως τα 2.000 ευρώ στην πρωτόδικη επιβολή κυρώσεων και σε περίπτωση υποτροπής προβλέπεται είτε ο διπλασιασμός είτε στις κατ? επανάληψη υποτροπές και παραβάσεις προβλέπεται η προσωρινή ή οριστική αφαίρεση της άδειας από τα δημοτικά συμβούλια, τα οποία έχουν και την ευθύνη, μετά από γνώμη της αρμόδιας επιτροπής.
Οι έλεγχοι σε ό,τι αφορά το πλανόδιο και το στάσιμο εμπόριο είναι στη δικαιοδοσία των εκάστοτε δημοτικών και κοινοτικών αρχών. Εκεί θα έλεγα, κύριε Υπουργέ, ότι ίσως πρέπει να το ξαναδούμε. Διότι όσο πιο προσωπικοί είναι οι μηχανισμοί ελέγχου, τόσο περισσότερο χαλαροί είναι συνήθως. Είναι κάτι το οποίο πρέπει να το δούμε τουλάχιστον σε ό,τι αφορά τον τρόπο με τον οποίο αυτοί θα επιβάλλονται. Βεβαίως την ευθύνη την έχουν τα αρμόδια ελεγκτικά όργανα του κάθε δήμου, με την Δημοτική Αστυνομία, και όταν αυτό δεν επαρκεί ή δεν υπάρχει, τότε προβλέπεται η συνηγορία της ΕΛΑΣ για την πάταξη όλων αυτών των διαφορών οι οποίες θα προκύπτουν.
Σε ό,τι αφορά τώρα τις λαϊκές αγορές: για την ίδρυση, τη μετακίνηση, την κατάργησή τους ο νόμος προβλέπει μια διαδικασία που για την Ελλάδα, εκτός Αθηνών-Πειραιώς και Θεσσαλονίκης, την ευθύνη την έχουν οι νομαρχιακές επιτροπές με τη λειτουργία αυτών των παράλληλων φορέων, των αντιπροσωπευτικών, που αναφέρονται στις χορηγήσεις.
Σε ό,τι αφορά τις κεντρικές περιφέρειες Αθηνών, Πειραιώς και Θεσσαλονίκης, αυτό γίνεται μετά από έγκριση του Υπουργού Ανάπτυξης μετά από πρόταση του Οργανισμού Λαϊκών Αγορών και τη γνώμη της Τοπικής Αυτοδιοίκησης. Σημειωτέον ότι στη Θεσσαλονίκη το παρόν σχέδιο νόμου προβλέπει τη δημιουργία Οργανισμού Λαϊκών Αγορών που δεν υπήρχε μέχρι τώρα κατά τα πρότυπα του Οργανισμού Λαϊκών Αγορών Αθηνών και Πειραιώς. 
Σε ό,τι αφορά τις άλλες διατάξεις, οι οποίες δεν έχουν τόσο στενή σχέση με το εμπόριο, το υπαίθριο παρεμπόριο των λαϊκών αγορών κλπ., ξεκινούν από τη δυνατότητα που έχουν οι Νομαρχιακές Αυτοδιοικήσεις να χορηγούν άδειες συγκοινωνιακές ?και όχι μόνο για τουριστικούς λόγους- με πλωτά μέσα σε λίμνες, ποτάμια κλπ. 
Ρυθμίζονται τα προβλήματα μισθώσεων στις λαχαναγορές και επεκτείνεται η ίδια διαδικασία που ισχύει στα οπωροκηπευτικά και στα κρέατα, γιατί ήδη έχουν δημιουργηθεί και κρεαταγορές μέσα στο χώρο των λαχαναγορών. 
Ακόμα ρυθμίζονται ζητήματα των ασφαλιστικών εταιρειών με την επέκταση των δυνατοτήτων που έχουν να βάζουν στα συστήματα εγγυοδοσίας περιουσιακά στοιχεία με απόφαση του Υπουργού. 
Δίνεται η δυνατότητα στο Εμπορικό και Βιομηχανικό Επιμελητήριο Αθηνών να καλύψει θέσεις, για τις οποίες υπάρχει αναγκαιότητα και έχουν ζητηθεί εδώ και πάρα πολύ καιρό.
Επίσης επεκτείνεται το επίδομα ευθύνης που αναφέρεται σε ερευνητικά ιδρύματα και στον πρόεδρο της Ελληνικής Εταιρείας Ατομικής Ενέργειας. 
Παρέχεται η δυνατότητα στον ΕΟΤ να συντάσσει προγράμματα κοινωνικού τουρισμού. 
Επίσης λύνει ζητήματα που έχουν σχέση με το ταμείο εγγυοδοσίας μικρών και πολύ μικρών επιχειρήσεων για να υπάρξει μια παρέκκλιση από το ν. 2190/1994, γιατί αυτό το ταμείο όφειλε να λειτουργεί μέχρι τώρα, αλλά υπήρξαν δυσκολίες σε αυτή την εφαρμογή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε λιγότερο από ένα λεπτό.
Ακόμα δίνεται η δυνατότητα στην εταιρεία που έχει αναλάβει με σύμβαση την εκμετάλλευση του λιμένος του Αστακού Αιτωλοακαρνανίας, για την οποία προβλεπόταν μια πάρα πολύ μεγάλη επένδυση με την εγγύηση και τη συμμετοχή του δημοσίου σε πολύ μεγάλο ποσοστό ?πρόκειται για μια πάρα πολύ μεγάλη επένδυση της τάξεως των τριάντα οκτώ δισεκατομμυρίων (38.000.000.000) δραχμών- να ρυθμιστούν ορισμένες νομικές ασάφειες με τρόπο τέτοιο, ούτως ώστε να γίνει δυνατή η εφαρμογή αυτού του επενδυτικού σχεδίου.
Αυτές είναι εν τάχει ?θα έλεγα- οι προβλέψεις που έχει το σχέδιο νόμου, το οποίο στοχεύει στη διασφάλιση της ομαλής λειτουργίας όλων αυτών των μορφών εμπορίου που στόχο έχουν τη διαφάνεια, την αποτελεσματική λειτουργία, την προστασία του καταναλωτή και τον έλεγχο όλων των εμπλεκομένων. Είναι ένα νομοσχέδιο που δίνει λύσεις και πιστεύω πως η Εθνική Αντιπροσωπεία οφείλει να το υπερψηφίσει για να μπορέσουμε από εδώ και μετά να έχουμε καλύτερους όρους σε όλη αυτή τη διαδικασία.
Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να σας ανακοινώσω ότι από το ΠΑΣΟΚ ορίζεται ως Κοινοβουλευτικός Εκπρόσωπος για τη συζήτηση του νομοσχεδίου «Υπαίθριο Εμπόριο και άλλες διατάξεις» ο Βουλευτής Γεώργιος Δασκαλάκης. 
Επίσης από το Κομμουνιστικό Κόμμα Ελλάδας ως Κοινοβουλευτικός Εκπρόσωπος ορίζεται ο Βουλευτής Νικόλαος Γκατζής, ενώ από το Συνασπισμό της Αριστεράς των Κινημάτων και της Οικολογίας ορίζεται ως Ειδική Αγορήτρια η Βουλευτής Ιωάννα Στεργίου.
(Θόρυβος στην Αίθουσα)
ΠΡΟΕΔΡΕΥΩΝ (Κωνσταντίνος Γείτονας): Παρακαλώ πολύ. Γιατί αυτή η αναταραχή;
ΠΑΝΑΓΙΩΤΗΣ ΚΟΥΡΟΥΜΠΛΗΣ: Σχόλια κάνουμε, κύριε Πρόεδρε.
ΓΕΡΑΣΙΜΟΣ ΑΡΣΕΝΗΣ: Δίνουμε συγχαρητήρια στον κ. Δασκαλάκη.
ΓΕΩΡΓΙΟΣ ΔΑΣΚΑΛΑΚΗΣ: Είναι πρωτοφανές, αλλά το αποδέχομαι!
ΠΡΟΕΔΡΕΥΩΝ (Κωνσταντίνος Γείτονας): Για όλα και για όλους υπάρχει πάντα η πρώτη φορά!
Ο εισηγητής της Νέας Δημοκρατίας κ. Λιάσκος έχει το λόγο.
ΑΝΑΣΤΑΣΙΟΣ ΛΙΑΣΚΟΣ: Κύριε Πρόεδρε, κυρίες και κύριοι συνάδελφοι, η οικονομία είναι ένας μηχανισμός που εμπεριέχει ένα σύνολο παραμέτρων ?υποσυνόλων, να το πούμε έτσι- και οι οποίοι πρέπει να βρίσκονται σε αρμονική ισορροπία μεταξύ τους προκειμένου να λειτουργεί απρόσκοπτα. Μάλιστα στην ελεύθερη οικονομία όπου εμείς ζούμε θα πρέπει πρωτίστως η πολιτεία να λαμβάνει μέριμνα για την ισορροπία αυτών των παραμέτρων και από εκεί και πέρα να μπορεί να εναρμονίζει την αγορά που θα λειτουργεί κάτω από συνθήκες ελεύθερες και υγιούς ανταγωνισμού.
Τον τελευταίο καιρό έχουμε γίνει μάρτυρες πολλές φορές στρεβλώσεων της αγοράς τις οποίες βλέπουμε ότι έχουν βάθος χρόνου, δηλαδή εντοπίζονται μακροχρονίως. Βέβαια μέσα σ΄ αυτό το σύνολο των παραμέτρων της οικονομίας που σας ανέφερα, υπάρχει και το εμπόριο ή το υπαίθριο εμπόριο που συζητάμε σήμερα και το στάσιμο, αλλά υπάρχει και το παραεμπόριο, δηλαδή το παράνομο εμπόριο και τα φαινόμενα της ακρίβειας, τα φαινόμενα της αισχροκέρδειας και τα φαινόμενα της ποιοτικής υποβάθμισης. Δηλαδή μέσα σ΄ αυτό το σύνολο της οικονομίας ενυπάρχουν όλα αυτά. 
Εμείς τι παρατηρούμε τον τελευταίο καιρό; Παρατηρούμε κατ? αρχάς μία απομόνωση εκ μέρους του Υπουργείου Ανάπτυξης και συγκεκριμένα από τον αρμόδιο Υφυπουργό Εμπορίου ορισμένων φαινομένων, όπως είναι της ακρίβειας, της αισχροκέρδειας και τη στηλίτευση όχι τόσο για λόγους θεραπείας όσο για λόγους τηλεοπτικής κατανάλωσης. Από εκεί και ύστερα δεν αναζητούμε τις βασικές αιτίες που έχουν οδηγήσει αυτή την κατάσταση σε μία μακροχρόνια δίνη. Αυτό που ταλανίζει την αγορά είναι φαινόμενο το οποίο χρόνια ολόκληρα τώρα η Κυβέρνηση παρακολουθεί ως απαθής θεατής. Υπάρχουν στρεβλώσεις στη λειτουργία των υπαρχόντων ελεγκτικών μηχανισμών και αναρωτιέται κανείς τι θα αλλάξει με τους νέους. Υπάρχει υποβάθμιση των προσφερόμενων υπηρεσιών και υπάρχει το παράνομο εμπόριο, το οποίο τείνει να εκτοπίσει το νόμιμο και το ουσιαστικό από την αγορά και βέβαια αποτελεί μία μόνιμη εστία αντικινήτρων. 
Για να αντιμετωπισθούν όλα αυτά, κύριοι συνάδελφοι, χρειάζεται μία οραματική πολιτική. Δεν αντιμετωπίζονται ούτε με πολυπρόσωπες επιτροπές που, αν θέλετε, μπορεί να συμφωνούμε ότι απαιτούνται να εκφράζουν τη γνώμη τους ?την οποία εν πολλοίς και ποιος την ακούει, γιατί κακά τα ψέματα η γνώμη είναι γνώμη- αλλά δεν αντιμετωπίζονται ούτε με πρόσθετους μεγαλύτερους πολυπρόσωπους από διάφορους φορείς ελεγκτικούς μηχανισμούς.
Το πρώτο και το κορυφαίο παράδειγμα στην οικονομία το δίνει η πολιτεία. Δεν μπορούμε να μιλάμε για ακρίβεια στον επιχειρηματία όταν εμείς καθημερινά, άναρχα, εκτινάσσουμε το κόστος λειτουργίας του, παραδείγματος χάρη. Δεν μπορούμε να έχουμε προχωρήσει σε διαρθρωτικές αλλαγές χωρίς να έχουμε δώσει κίνητρα προκειμένου να αναπτύξουμε την ανταγωνιστικότητα των επιχειρήσεων και να στηλιτεύουμε μόνο επιχειρηματίες. Βεβαίως υπάρχουν αυτά τα φαινόμενα, αλλά η εξυγίανση ξεκινά από εμάς. Χρειάζεται να μπορέσουμε πρώτα εμείς ως πολιτεία να κάνουμε τον επιχειρηματία ανταγωνιστικό και από εκεί και πέρα χρειάζεται ένα κράτος το οποίο δεν θα αναπαράγει τη διαφθορά. Γιατί διαφορετικά το μόνο το οποίο θα εξακολουθεί να παράγεται από την Κυβέρνηση είναι ένας τηλεοπτικός λαϊκισμός στον οποίο, αν θέλετε, κάποιοι επιδίδονται γιατί θεωρούν ότι κατ? αυτόν τον τρόπο ίσως έχουν ένα πολιτικό όφελος. 
Αυτές οι ενέργειες, όμως, δεν παράγουν κανένα πρακτικό αποτέλεσμα.
Σε ό,τι αφορά στη μακροχρόνια στρέβλωση της αγοράς, είπα προηγουμένως ότι αυτό έχει φθάσει σε υπερθετικό βαθμό και δημιουργεί προβλήματα σημαντικά ακόμα και στον εισερχόμενο τουρισμό μας, ο οποίος είναι μία κυρίαρχη βιομηχανία της χώρας. Βέβαια, είμαστε όλοι θεατές μίας πτωτικής πορείας του τα τελευταία χρόνια.
Εκείνο το οποίο, λοιπόν, απουσιάζει μακροχρόνια είναι μία συγκροτημένη και ολοκληρωμένη πολιτική, η οποία θα δώσει και τις δυνατότητες να μπορέσουμε επιτέλους να λειτουργήσουμε ομαλά με συνθήκες υγιούς ανταγωνισμού μέσα στην ελεύθερη αγορά, αλλά και από την άλλη πλευρά να καταφέρουμε τόσο να αναβαθμίσουμε τις υπηρεσίες, όσο βέβαια να πατάξουμε και τα φαινόμενα της ακρίβειας, του παράνομου εμπορίου και της αισχροκέρδειας.
Η κατάσταση είναι δραματική: Το ένα τρίτο του συνόλου των πωλήσεων, πάνω από 1,2 δισεκατομμύρια ευρώ, είναι τζίρος του παράνομου εμπορίου. Το 95% αυτών των εμπορευμάτων εισάγεται παράνομα στη χώρα μας. Οι έλεγχοι είναι ανύπαρκτοι και οι συνέπειες καταλυτικές: Τεράστια φοροδιαφυγή, κλείσιμο επιχειρήσεων, αντικίνητρο για την ανάπτυξη και βέβαια και το άνοιγμα καινούργιων επιχειρήσεων.
Ας αναφερθούμε τώρα στο νομοσχέδιο. Τι γίνεται με το παράνομο εμπόριο; Δεν υπάρχει καμία διάταξη, η οποία να αντιμετωπίζει σοβαρά αυτό το φαινόμενο, το οποίο μας κατήγγειλαν και στην επιτροπή όλοι ανεξαιρέτως οι φορείς. Το καταγγέλλουν οι φορείς, αλλά εκτός του προστίμου των 300 ή 500 ευρώ γι? αυτόν ο οποίος δεν έχει την άδεια άσκησης του υπαιθρίου πλανοδίου εμπόρου, δεν υπάρχει τίποτα άλλο. Αυτός που εμπορεύεται παράνομα εξακολουθεί να εμπορεύεται και να κάνει δουλειά. 
Επειδή, μάλιστα, ακούστηκε ότι αυτό είναι υπόθεση του Υπουργείου Δημόσιας Τάξης, λέω λοιπόν, ότι οι ελεγκτικοί μηχανισμοί του Υπουργείου Δημόσιας Τάξης, η Ελληνική Αστυνομία, συνδρομητικά μόνο λειτουργούν. Εξάλλου, εφόσον δεν υπάρχει Δημοτική Αστυνομία, πείτε μου εσείς βάσει ποιου πλαισίου θα ενεργήσει; Βάζοντας μόνο ένα πρόστιμο, έτσι θα παταχθεί το παράνομο εμπόριο; Έτσι θα μπορέσουμε να δρομολογήσουμε να «σταθεί» ο παραγωγικός ιστός της χώρας;
Στην ουσία του, σε ό,τι αφορά στους μηχανισμούς του κράτους, έχει αποδειχθεί ότι οι υπάρχοντες ελεγκτικοί μηχανισμοί δεν λειτούργησαν για πολλά χρόνια και, βέβαια, απουσιάζουν παντελώς. Θα σας πω ότι υπάρχουν επιχειρήσεις στον τουρισμό ?γιατί επιχειρείται και εδώ να γίνει ένας καινούριος ελεγκτικός μηχανισμός, εκτός των τουριστικών υπηρεσιών- για τις οποίες οι έλεγχοι απουσίασαν για πάρα πολλά χρόνια, με αποτέλεσμα να υποβαθμίζεται ποιοτικά το προϊόν και να πέφτει.
Το ζήτημα, λοιπόν, είναι το εξής: Αν στους ήδη υπάρχοντες μηχανισμούς προσθέσουμε νέους, αλλάξουμε τα ονόματα, τους κάνουμε λίγο πιο ετερόκλητους, αυτό θα λειτουργήσει; Κατά την άποψή μου, όχι. Χρειάζεται μία βαθύτερη μελέτη του προβλήματος. Κακά τα ψέματα, κυρίες και κύριοι, το νομοσχέδιο αυτό είναι μία «κουρελού» -αυτό το συνηθίζει βέβαια η Κυβέρνηση- είναι μία συρραφή τροπολογιών, δεν έχει μία ομοιογένεια, δεν έχει τη δυνατότητα ολοκληρωμένης αντιμετώπισης του φαινομένου που θέλει ?υποτίθεται- να εξυγιάνει.
Επιπλέον, το νομοσχέδιο αυτό πραγματεύεται μία σειρά άλλων θεμάτων και τα πραγματεύεται με τέτοιο τρόπο που το λιγότερο που θα μπορούσαμε να πούμε γι? αυτόν είναι ότι είναι πρόχειρος, αποσπασματικός και τέτοιος που σε πολύ λίγο χρονικό διάστημα, πάλι σ? αυτήν την Αίθουσα, θα κληθούμε ξανά με νέες τροπολογίες να τροποποιήσουμε τις ήδη κατατεθειμένες σήμερα, στις οποίες θα αναφερθούμε στη συνέχεια της συζήτησης του νομοσχεδίου.
Έχουμε, λοιπόν, απ? όλα σ? αυτό το νομοσχέδιο: Έχουμε θέματα ΕΟΤ, ΕΤΒΑ, λατομεία, ΕΛ.ΠΕ, δίδακτρα, ασφαλιστικές εταιρείες. Και τι δεν έχουμε!
Βέβαια υπάρχουν ζητήματα τα οποία αφορούν σημαντικές κατηγορίες τόσο των επιτηδευματιών όσο και την εν γένει εικόνα και στην τουριστική βιομηχανία του κράτους, όπως είναι η κατάταξη σε αστέρια και κλειδιά των ξενοδοχείων και των ενοικιαζομένων δωματίων ?όλα- αυτά τα πραγματεύεστε εντελώς πρόχειρα και αποσπασματικά, φαινόμενο που δεν συνάδει με τη σοβαρότητα.
Οφείλουμε, λοιπόν, από το Βήμα αυτό να στηλιτεύσουμε και την προχειρότητα και την αποσπασματική αντιμετώπιση μιας σειράς πραγμάτων, που για μας είναι σημαντικά ζητήματα και βέβαια θεωρούμε ότι δεν μπορούν να κουβεντιάζονται εκ του προχείρου. 
Δεν είναι δυνατόν εν όψει Ολυμπιακών Αγώνων να περνούν τέτοια σημαντικά ζητήματα, όπως η κατάταξη των ξενοδοχείων, με τροπολογίες και δεν είναι δυνατόν, για ν? αναφέρω ένα κορυφαίο παράδειγμα, αφού διαλύουμε τον ΕΟΤ και στέλνουμε τις αρμοδιότητές του στο χάος, εκ των υστέρων να τον καλούμε να αναλάβει αρμοδιότητες εν πολλοίς αλλότριες με τη φύση του, όπως είναι το να κάνει κοινωνικό τουρισμό ή να δημιουργούμε ελεγκτικούς μηχανισμούς για τον τουρισμό από ετερόκλητες υπηρεσίες, οι οποίες δεν έχουν σχέση με το αντικείμενο του τουρισμού.
Το πρόβλημα δεν οφείλεται στις ατέλειες του προηγούμενου νόμου του 2323. Το πρόβλημα είναι αν επιτέλους υπάρχει η πολιτική βούληση να μπορέσουμε να εξυγιάνουμε σε βάθος το υπαίθριο και το στάσιμο εμπόριο και να δώσουμε κίνητρα, έτσι ώστε να αναπτυχθεί και να αποφέρει στον τελικό καταναλωτή φθηνό προϊόν μέσα από τον ανταγωνισμό.
Προϋπόθεση, λοιπόν, είναι εμείς εδώ που νομοθετούμε, να λάβουμε υπόψη μας το πώς θα υλοποιούνται όσα νομοθετούμε και αν οι πολυπρόσωπες επιτροπές και οι αλλαγές κλιμακίων και όλα αυτά, που χαρακτηρίζονται ως μέτρα, θα αποδώσουν. Αυτό είναι το ερώτημα. Δεν θα κάνουν τίποτε, αν συνεχίσει να υφίσταται αυτός ο μηχανισμός που υφίσταται σήμερα. 
Μόνο αν θελήσουμε να δημιουργήσουμε μηχανισμούς, οι οποίοι θα λάβουν υπόψη τις αιτίες της κακοδαιμονίας της αγοράς, τότε θα δώσουμε τη δυνατότητα να λειτουργήσει και θα μπορέσουμε να πατάξουμε το παράνομο εμπόριο. Αν δεν μπορούμε να το αντιληφθούμε αυτό, τότε θα νομοθετούμε προς την κατεύθυνση της θεραπείας αυτών των αιτίων μέσω της αναδιανομής των ελεγκτικών μηχανισμών. 
Ας πάμε όμως σε μερικά άρθρα του νομοσχεδίου. Η Νέα Δημοκρατία θεωρεί ότι η όλη προσέγγιση είναι εντελώς πρόχειρη. Πέραν τούτου, θεωρούμε ότι σε πολλά σημεία το νομοσχέδιο δίνει στίγματα ύποπτης αντιμετώπισης μη επιτρεπτά. Ένα παράδειγμα είναι η ίδρυση Οργανισμού Λαϊκών Αγορών στη Νομαρχία Θεσσαλονίκης. Τίθεται το ερώτημα: Μόνο στη Νομαρχία Θεσσαλονίκης υπάρχει αυτή η αναγκαιότητα, αν τη θεωρήσουμε αναγκαιότητα; 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Είναι και στην Αθήνα και στον Πειραιά. 
ΑΝΑΣΤΑΣΙΟΣ ΛΙΑΣΚΟΣ: Ο Υπουργός Ανάπτυξης που μου απάντησε, κρατάει τις αρμοδιότητες για τον εαυτό του μόνο στη Θεσσαλονίκη; Αν χρειάζονται οι Οργανισμοί Λαϊκής Αγοράς -που εγώ δέχομαι ότι το θέμα πρέπει να συζητηθεί και ορισμένοι το έθεσαν- ας κατέβαζε η Κυβέρνηση μια πρόταση για ίδρυση Οργανισμών Λαϊκών Αγορών ανά περιφέρεια σ΄ όλη την Ελλάδα. Δηλαδή, να πει ότι δεν λειτουργεί το σύστημα σωστά μέσω της πρωτοβάθμιας και της δευτεροβάθμιας Τοπικής Αυτοδιοίκησης και λειτουργώ έτσι προκειμένου να το εξυγιάνω. Όχι, αυτό γίνεται μόνο στη Νομαρχία Θεσσαλονίκης. Είναι ύποπτο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Είναι και στην Αθήνα και στον Πειραιά. Υπήρξε ρύθμιση. 
ΑΝΑΣΤΑΣΙΟΣ ΛΙΑΣΚΟΣ: Αυτό προϋπήρχε, κύριε Υπουργέ, το μετονομάζετε.
Παράδειγμα δεύτερο. Υπάρχει στο άρθρο 8 μία διάταξη, κυρίες και κύριοι συνάδελφοι, για τους αποσπασμένους υπαλλήλους στον ΕΦΕΤ. Οι αποσπασμένοι στον ΕΦΕΤ υπάλληλοι δεν μπορούν να καταλάβουν θέσεις προϊσταμένων. Στο άρθρο 11 οι αποσπασμένοι υπάλληλοι του νεοϊδρυόμενου Οργανισμού Λαϊκών Αγορών Θεσσαλονίκης μπορεί να καταλαμβάνουν θέσεις προϊσταμένων. 
Έχουμε δύο μέτρα και δύο σταθμά μέσα στο ίδιο το νομοσχέδιο. 
Και τίθεται το ερώτημα: Δεν μπορούσε να μπει η διάταξη που μπήκε στο άρθρο 11, που λέει «εφόσον δεν υπάρχουν μόνιμοι υπάλληλοι με τα ίδια προσόντα?» και για τον ΕΦΕΤ; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Για τα κλιμάκια των υπαλλήλων μειωμένης θητείας, της δεκαοκτάμηνης θητείας, τα οποία αποτελούνται από ετερόκλητες κατηγορίες υπαλλήλων, ασχέτων κατά τεκμήριο, τόσο με την αγορανομική νομοθεσία, αλλά και εν μέρει ανεύθυνων και αδιάφορων, το νομοσχέδιο κάνει την καινοτομία και εισάγει με άρθρο ότι θα πληρώνονται από τα εισπραττόμενα πρόστιμα, οπότε δίνουμε και μια διαφορετική διάσταση στους ελεγκτές, δηλαδή ότι όσο πιο πολύ γράφετε, τόσο πιο καλά θα αμείβεστε.
Αναφέρθηκε επίσης ότι πραγματεύεται στα άρθρα αυτό το νομοσχέδιο πολλά ζητήματα, που είναι ολόκληρα κεφάλαια, που θα έπρεπε να αντιμετωπιστούν σοβαρά και υπεύθυνα. Θα τα πούμε βέβαια στα άρθρα παρακάτω.
Εμείς θεωρούμε ότι με το παρόν νομοσχέδιο, που αποτελείται βέβαια από μια συρραφή τροπολογιών, η Κυβέρνηση αντιμετωπίζει με προχειρότητα και αποσπασματικά μια σειρά μεγάλων θεμάτων. Και βέβαια, αφ΄ ενός μεν πολλά από αυτά είναι άσχετα με το νομοσχέδιο, αλλά αφ΄ ετέρου, σε ό,τι αφορά την ουσία του νομοσχεδίου, δεν αντιμετωπίζει παρά με προχειρότητα το μεγάλο θέμα που τίθεται, σε ό,τι αφορά την εξυγίανση του υπαιθρίου και στασίμου εμπορίου. 
Για να εξυγιανθεί σε βάθος ο θεσμός χρειάζεται να διακριβωθούν τα αίτια που οδήγησαν την κατάσταση σε αδιέξοδο, να επισημανθούν, να γίνει σοβαρή μελέτη και διάλογος με τους φορείς και βέβαια να ληφθούν μέτρα, τα οποία θα δώσουν τη δυνατότητα να λειτουργήσει η αγορά μέσα σε συνθήκες υγιούς ανταγωνισμού, ελεύθερα και απρόσκοπτα.
Θεωρούμε, λοιπόν, ως Νέα Δημοκρατία ότι το νομοσχέδιο δεν παρέχει αυτά τα εχέγγυα. Το καταψηφίζουμε επί της αρχής, και θα συνεχίσουμε την κριτική μας στα άρθρα.
Σας ευχαριστώ θερμά.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Ο κ. Γκατζής, εκ μέρους του Κομμουνιστικού Κόμματος Ελλάδας, έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ πάρα πολύ, κύριε Πρόεδρε.
Κύριοι Βουλευτές, ο εισηγητής της Πλειοψηφίας, αλλά και οι Υπουργοί που φέρνουν αυτό το νομοσχέδιο, άρχισαν με έναν έπαινο γύρω από τις διατάξεις που έχει και μάλιστα είπαν ότι θα πατάξουν την αισχροκέρδεια, θα λειτουργήσει η ελεύθερη αγορά με κανόνες, θα γίνει εξυγίανση, θα περάσουμε σε μια αλληλέγγυα πια εμπιστοσύνη μεταξύ του καταναλωτικού κοινού, των μεγαλοεπιχειρηματιών, των μεγαλεμπόρων κλπ. και προπαντός θα έχουμε πάγωμα των τιμών, δηλαδή οι τιμές θα είναι σταθερές.
Καταλαβαίνει λοιπόν κανείς ότι όταν εξαγγέλλουν αυτά τα μέτρα, αναγκαστικά εννοούν ότι θα χτυπήσουν όλο αυτό το παρεμπόριο, το κύκλωμα γύρω από τα είδη διατροφής, ένδυσης κ.λπ.
Επίσης είναι γεγονός, κύριοι Βουλευτές, ότι και η Νέα Δημοκρατία χαρακτηρίζει το νομοσχέδιο πρόχειρο. Λέει μάλιστα ότι δεν έχει καμία ομοιογένεια, ότι είναι «κουρελού», ότι είναι πολυδιάστατο ?όντως είναι πολυδιάστατο, εδώ θα συμφωνήσουμε- και ότι αντιμετωπίζει αποσπασματικά τα προβλήματα. Χρειάζεται, κατά τη Νέα Δημοκρατία, μία διακρίβωση των αιτιών, ένας διάλογος και να παρθούν ριζικά μέτρα, για να αντιμετωπιστεί το πρόβλημα της αισχροκέρδειας κλπ.
Είναι γεγονός, κύριοι Βουλευτές, ότι βρισκόμαστε σε μια εποχή που η αισχροκέρδεια, η ακρίβεια έχει πάρει τραγικές διαστάσεις. Είναι επίσης γεγονός ότι όλη αυτή η κατάσταση -αν λάβουμε υπόψη τα χαμηλά εισοδήματα, τη μερική απασχόληση με την οποία εργάζεται ένα μεγάλο μέρος του λαού μας, τα μικρά μεροκάματα, την ακρίβεια- εξαντλεί το εισόδημά του λαού μας από το πρώτο δεκαπενθήμερο και από εκεί- και πέρα ?δεν ξέρω αν το έχετε υπόψη σας, τουλάχιστον στις ορεινές περιοχές του Πηλίου συμβαίνει αυτό- λειτουργεί το τεφτεράκι, που έλεγαν παλιά, το τεφτέρι, η πίστωση. Αυτή είναι η κατάσταση.
Έρχεται, λοιπόν, η Κυβέρνηση και λέει: «αυτό το πρόβλημα θα το αντιμετωπίσουμε». Αντιμετωπίζεται με το νομοσχέδιο; Γιατί το νομοσχέδιο δύο μέτρα προτείνει. Το ένα είναι με τους αιφνιδιαστικούς ελέγχους που κάνει ο κύριος Υπουργός συνοδεία καναλιών και το άλλο είναι το νομοσχέδιο που τροποποιεί το ν. 2323. 
Αντιμετωπίζεται έτσι το πρόβλημα της αισχροκέρδειας και της ακρίβειας με αυτά τα μέτρα, τα οποία έφερε η Κυβέρνηση; Γιατί και με τους ελέγχους δεν αντιμετωπίζεται. Στους κανόνες της ελεύθερης αγοράς λέει ο άλλος ότι «εγώ το πουλάω δέκα και ας το πουλήσει ο άλλος τρεις. Ας προτιμήσει ο καταναλωτής αυτόν που το πουλάει τρεις. Εγώ θέλω να το πουλήσω δέκα». Ελεύθερη αγορά είμαστε και ο καθένας μπορεί να προτιμήσει το φθηνότερο. 
Πέρα από εκεί, ας έρθουμε στην ουσία του προβλήματος. Το νομοσχέδιο, το οποίο έρχεται, που ανακοινώθηκε με τόσο κομπασμό και λέγεται μέσα εδώ στη Βουλή ότι θα αντιμετωπίσει όλα αυτά τα προβλήματα της διακίνησης καταρχήν των οπωροκηπευτικών, αλλά και ότι θα πατάξει όλη τη λαθραία ουσιαστικά κίνηση του εμπορίου που γίνεται, αντιμετωπίζει όλα αυτά τα προβλήματα; 
Ας πάρουμε πρώτα αυτό το νόμο, γιατί η τροποποίηση που γίνεται στο ν. 2323 δεν αντιμετωπίζει στη ρίζα του το κύκλωμα διακίνησης των οπωροκηπευτικών, γιατί ουσιαστικά αυτά τα μέτρα που παίρνει, είναι ασπιρίνες και μερεμέτια. Στέκονται μόνο σε ορισμένες επιτροπές τις οποίες στήνει. Για παράδειγμα, για το χονδρεμπόριο κάνει το μητρώο. Έτσι, αντιμετωπίζουμε το χονδρεμπόριο.
Δεύτερον, για να αντιμετωπίσει δήθεν την ακρίβεια και την αισχροκέρδεια κλπ. κάνει οργανισμούς λαϊκών αγορών, επιτροπές, ελεγκτικούς μηχανισμούς, βάζει πρόστιμα. Αντιμετωπίζεται έτσι το πρόβλημα όλης της αισχροκερδείας και της ακρίβειας; Αντιμετωπίζεται το πρόβλημα στη ρίζα του; 
Κύριοι Βουλευτές, που διαμορφώνονται οι τιμές; Διαμορφώνονται από το χονδρέμπορο στη λαϊκή αγορά ή όχι; Διαμορφώνονται από το μεγαλέμπορο, από τον επιχειρηματία, από τους μεγάλους; Μάλιστα διαμαρτυρήθηκε ο ΣΕΒ για αυτό το τρικ, που πήγε να γίνει δήθεν με το πάγωμα των τιμών. Από αυτούς διαμορφώνονται οι τιμές.
Θα σας φέρω ένα παράδειγμα. Πηγαίνει ένας γεωργός που λέτε ότι τώρα θα ελεγχθεί, επειδή δεν θα εκδίδει τιμολόγιο. Μα, δεν γίνεται κανένας έλεγχος και θα σας πω γιατί. Πηγαίνει ένας παραγωγός και δίνει δέκα τόνους πατάτας. Τυχαία δίνω αυτό το παράδειγμα. Ο χονδρέμπορος, λοιπόν, του λέει «κόψε μου ένα τιμολόγιο για πέντε τόνους πατάτας και θα σου βάλω πως πληρώνω την τιμή των δέκα τόνων». Καταλαβαίνετε ότι αμέσως-αμέσως η τιμή έχει διπλασιαστεί. 
Κύριε Υπουργέ, ο χονδρέμπορος ?τα ξέρετε, αλλά δεν μπορείτε να τους βάλετε χέρι- θα δίνει πεντακόσια κιλά και θα χρεώνει ένα τόνο. Από αυτή τη σκοπιά οι τιμές έχουν τριπλασιαστεί. Βάλτε τις μεταφορές, βάλτε το κέρδος του χονδρέμπορου επάνω στη διπλάσια τιμή, βάλτε το κέρδος του μικρέμπορου, ο καταναλωτής θα το πάρει στην τριπλάσια και τετραπλάσια τιμή.
Ελέγχεται, λοιπόν, η τιμή; Ο έλεγχος των τιμών γίνεται στην πηγή παραγωγής. Ο έλεγχος των τιμών θέλει άλλη πολιτική. Η πολιτική της ελεύθερης αγοράς, την οποία ακολουθείτε, δεν μπορεί να βάλει κανένα φρένο και κανέναν έλεγχο. Θα διαμορφώνονται, όπως ακριβώς κινούνται τα συμφέροντα κάθε φορά των μεγαλοεπιχειρηματιών και των χονδρεμπόρων.
Είναι δυνατόν να παταχθεί η αισχροκέρδεια με την ελεύθερη αγορά, όταν έχουμε όλα αυτά; Ποιες είναι οι συνέπειες; Φοροδιαφυγή; Υπάρχει τρομερή. Κτύπημα των μικρεμπόρων; Είναι τρομερό. Όλοι βλέπουν πια ένα μεγάλο αδιέξοδο γι΄ αυτή την κατάσταση η οποία υπάρχει. Το εισόδημα των εργαζομένων; Αυτό εξαντλείται εξαιτίας και όλων των άλλων με την πολιτική της λιτότητας την οποία έχουμε.
Επομένως δεν μπορείτε να πείτε ότι θα αλλάξετε πολιτική. Ούτε και η Νέα Δημοκρατία έχει τη δυνατότητα να προτείνει τέτοια μέτρα, γιατί αυτά θέλουν μια άλλη πολιτική.
Θέλουν μια πολιτική λαϊκής εξουσίας, λαϊκής οικονομίας, λαϊκής κυριαρχίας η οποία δεν θα λογαριάζει τον χονδρέμπορο, αλλά θα στηριχθεί σε αυτό που ξεκινήσατε να κάνετε το ?83, κύριε Υπουργέ, δηλαδή να στηρίξετε με τις περιφερειακές αγορές το συνεταιριστικό κίνημα, οι οποίες θα διατηρούσαν και θα έπαιρναν στα χέρια τους όλο το εμπόριο, κάνοντας πέρα τους χονδρεμπόρους. Το ξεκινήσατε το ?83, αρχίσατε να κτίζετε τις περιφερειακές αγορές και το σταματήσατε το ?85. Γιατί; Να σας πω. Μέχρι το 1985 περίπου κλέβατε τα συνθήματα της αριστεράς, του ΚΚΕ και ορισμένα απ? αυτά πήγατε να τα υλοποιήσετε, αλλά το 1985 κλέβετε και υλοποιείτε την πολιτική της Νέας Δημοκρατίας, τη νεοφιλελεύθερη πολιτική. Πώς, λοιπόν, να στηρίξετε το συνεταιριστικό κίνημα όταν το κυνηγάτε, όταν το φορολογείτε με 25% και 30% και τον ιδιώτη τον φορολογείτε με 13%, 14%, 15%; Και όταν μάλιστα τώρα μειώνετε τα μεγάλα εισοδήματα. Πώς να ανταγωνιστεί έναν έμπορο όταν εκείνος φορολογείται με τα έσοδα έξοδα και το συνεταιριστικό κίνημα φορολογείται με 25% και 30%; Πώς να ενισχύσει τους αγρότες και την παραγωγή; Γιατί δεν συμφωνώ με αυτό που είπατε, κύριε Υπουργέ, «τους δοκιμάσαμε και απέτυχαν». Τους χρησιμοποιήσατε τους συνεταιρισμούς για να κάνετε μια ψευτοκοινωνική πολιτική σε βάρος του συνεταιριστικού κινήματος.
Να σας πω τι έγινε στο Βόλο, συνεταιρισμός Αγιάς. Μάζευαν τις ελιές και λέει η κυβέρνηση το 1984: Θα το πάρετε με 10 δραχμές επιπλέον. Την πήραν την ελιά με 10 δραχμές επιπλέον. Λέει τώρα ο συνεταιρισμός, ποιος θα τα πληρώσει αυτά; Θα σας τα δώσουμε εμείς. Έδιναν, λοιπόν, οι συνεταιρισμοί την ελιά, όπως και τα άλλα προϊόντα με 10 δραχμές παραπάνω το κιλό, αλλά έρχεται μετά η κυβέρνηση και λέει, πηγαίνετε πάρτε τα από την τράπεζα και εγώ είμαι εγγυητής. Τα επιτόκια 25% και 30%. Να, λοιπόν, ποιος χρεοκόπησε τους συνεταιρισμούς, χώρια του ότι τους χρησιμοποιήσατε σαν παραμάγαζα του κομματικού σας μηχανισμού, βολεύοντας εκεί πέρα και εξυπηρετώντας μικροπολιτικά σας συμφέροντα. Επομένως χρειάζεται μια άλλη πολιτική για να αντιμετωπιστεί το πρόβλημα στη ρίζα του. Δεν αντιμετωπίζετε με όλα αυτά τα μέτρα που είπαμε προηγούμενα γιατί είναι μέτρα μερεμέτια. Ούτε τα διπλά πρόστιμα. 
Έρχεται η κυβέρνηση και λέει ότι θα κτυπήσει το παραεμπόριο. Κύριοι Βουλευτές, όπως γνωρίζουμε το παραεμπόριο είναι δυο κατηγοριών. Είναι το χοντρό είναι και το λιανό. Το χοντρό μπορείτε να το κτυπήσετε; Δεν μπορείτε. 
ΑΓΓΕΛΟΣ ΤΖΕΚΗΣ: Εκεί πάει ο κ. Κουλούρης στο χοντρεμπόριο. 
ΝΙΚΟΛΑΟΣ ΓΚΑΤΖΗΣ: Γιατί το χοντρό το θρέφετε. Για το μικρό τους εξαναγκάζετε. Ποιος γίνεται μικροπωλητής σήμερα; ?κουσα ότι γίνονται με άδειες του νομάρχη και των δημάρχων. Αυτό, η άδεια γίνεται για το στεγασμένο εμπόριο των λαϊκών αγορών από το νομάρχη. Αλλά ο άλλος που είναι δημιουργία της δικής σας πολιτικής, της λιτότητας, της φτώχειας, της ακρίβειας και της μεγάλης ανεργίας που πήρε τραγικές κοινωνικές διαστάσεις, για να λύσει το πρόβλημά του πηγαίνει στην εφορία, καταθέτει δύο βιβλία και γίνεται μικρέμπορας. Δεν χρειάζεται να πάρει καμία άδεια. 
Αυτός, λοιπόν, που πουλά φθηνά συναγωνίζεται όπως λέτε; Και θα προστατεύσετε με αυτό τον τρόπο το στεγασμένο επάγγελμα, όταν το βγάλετε από τη μέση με διάφορα πρόστιμα κλπ. Αυτός που αγοράζει το φθηνό, το αγοράζει εν γνώσει του ότι είναι κατώτερης ποιότητας. Θα κτυπήσετε, λοιπόν, αυτούς και λύσατε το πρόβλημα του παραεμπορίου; Με τη μεγάλη μπάζα θέλω να μου πείτε τι γίνεται; Τι γίνεται με αυτούς που όχι απλώς κάνουν μεγάλες οικονομικές μπάζες, αλλά προστατεύονται κιόλας από το σύστημα. Προστατεύονται από την πολιτική σας, αποθρασύνονται και προχωρούν και στην αισχροκέρδεια και σε όλα τα άλλα μέτρα.
Αλλά το νομοσχέδιο, κύριοι Βουλευτές, δεν είναι μόνο τα εννέα άρθρα που αναφέρονται στις λαϊκές αγορές. Το νομοσχέδιο πραγματικά είναι πολυδιάστατο. Έχει μέσα και άλλα άρθρα τα οποία έγιναν ακόμη περισσότερα και τα θέματά τους είναι μεγαλύτερης σημασίας, από αυτά που αναφέρονται στις λαϊκές αγορές. 
Δε θα ήθελα να ξεχάσω να πω για τον έλεγχο που αναφέρεται. Λέει περίπου ότι θα γίνεται ένας υγειονομικός έλεγχος. Αναφέρεται ότι θα εξασφαλίζει την προστασία της υγείας κλπ. Σύμφωνοι. Θα σας πω ένα παράδειγμα. Στη Μαγνησία η Υπηρεσία Υγειονομικού Ελέγχου δεν έχει παρά μόνο το διευθυντή και τον υποδιευθυντή. Έτσι λειτουργεί πέντε χρόνια τώρα. Το μόνο που κάνει είναι να εκδίδει άδειες υγειονομικού ενδιαφέροντος, να τις εγκρίνει ή όχι. Κανένας έλεγχος. Αυτή είναι η προστασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όταν έχει υποβαθμιστεί ο δημόσιος τομέας, όταν τα πάντα τα αναγάγουμε στον ιδιωτικό τομέα και τα δημόσια έργα και την υγεία μας και την προστασία του περιβάλλοντος κ.λπ., καταλαβαίνετε πώς είναι δυνατόν να προστατευθεί και η δημόσια υγεία.
Το νομοσχέδιο στο άρθρο 10, κύριοι Βουλευτές, αναφέρει ότι τελικά παραχωρείται το δικαίωμα της κοινωνικής πολιτικής στον Πρόεδρο του ΕΟΤ. Αυτός θα καταρτίζει το πρόγραμμα της κοινωνικής πολιτικής που έχει σχέση με τον κοινωνικό τουρισμό και αυτός θα τον εκτελεί. Ούτε το Υπουργείο Κοινωνικής Πρόνοιας, ούτε τα συνδικάτα έχουν λόγο, ούτε η ΓΣΕΕ έχει λόγο. Την κοινωνική πολιτική του κοινωνικού τουρισμού θα την κάνει ο Πρόεδρος του ΕΟΤ. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Δεύτερον, έχει διατάξεις μέσα το νομοσχέδιο για τις ασφαλιστικές εταιρείες. Τι κάνει εκεί; Για να ενισχύσει το κεφάλαιο των ασφαλιστικών εταιρειών λέει ότι και τα κτήρια που είναι εκτός σχεδίου κ.λπ., θα έχουν μία αύξηση της τιμής του ακινήτου κατά 30% απ? αυτή που δίνει η αντικειμενική αξία. Αν διαβάσει όμως κανένας παρακάτω το ίδιο, επισημαίνει ότι υπάρχει κίνδυνος να μην υπάρχει κυριότητα και αυτά να βρίσκονται σε δάση, σε δημόσιες εκτάσεις κ.λπ. Έμμεσα όμως όταν αυτοί τα παρουσιάσουν εκεί και τα ενσωματώσουν μέσα στο κεφάλαιό τους γίνεται και μία προκαταρκτική ?θα έλεγα- διαδικασία απόκτησης της κυριότητας. 
Εμείς λέμε: Όχι όταν είναι σε δασικές εκτάσεις, όχι όταν είναι στο δημόσιο. 
Από εκεί και πέρα φέρνει ?είναι πολλά, θα τα πούμε και επί των άρθρων- το άρθρο 15, το οποίο μιλάει για τις ΒΕΠΕ. Έχουμε εδώ μία επιχείρηση, την επιχείρηση «ΑΣΤΑΚΟΣ», στην Αιτωλοακαρνανία, η οποία «βρωμάει» εδώ και χρόνια, της παραχωρεί αιγιαλό, παραλία κλπ., χρησιμοποιεί έναν άλλο επαίσχυντο νόμο που πέρασε για τις ΒΕΠΕ, όπου εκεί, άκουσον-άκουσον, κύριοι Βουλευτές, έχει το δικαίωμα ένας ιδιώτης να αγοράσει ένα στρέμμα σε μία περιοχή και να κάνει απαλλοτριώσεις δασικών εκτάσεων, αιγιαλού, παραλίας κλπ., με το νόμο περί δημοσίου οφέλους και να κτίσει βίλες να κτίσει οτιδήποτε να κάνει και οικισμούς ακόμη και να πάει να τα πουλάει. Αυτή ήταν η ΒΕΠΕ. 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε συνάδελφε, ολοκληρώστε.
ΝΙΚΟΛΑΟΣ ΓΚΑΤΖΗΣ: Αυτό το νόμο, λοιπόν, έρχεται τώρα και επικαλείται η Κυβέρνηση για να παραχωρήσει τον αιγιαλό και την παραλία. Όμως, σύμφωνα με το άρθρο 24 του Συντάγματος δεν μεταβιβάζεται ο αιγιαλός και η παραλία. Έχουμε και τέτοια ακόμη.
Να σας πω ότι στην ίδια ακριβώς τροπολογία που ενσωματώθηκε με το άρθρο 18, έχουμε παράταση επί των παρατάσεων των μεταλλείων του Σκαλιστήρη, χωρίς να έχει τελειώσει μέχρι σήμερα ο διαχειριστικός έλεγχος, για να πάρουν τα λεφτά τους και οι εργαζόμενοι, που ταλαιπωρούνται όλα αυτά τα χρόνια; Είναι απλήρωτα τα δεδουλευμένα, οι άδειες, τα επιδόματα κλπ.
ΠΡΟΕΔΡΕΥΩΝ (Κωνσταντίνος Γείτονας): Κύριε Γκατζή, σας παρακαλώ, συντομεύετε και ολοκληρώστε. Υπάρχει και ο Κανονισμός της Βουλής που μας περιορίζει.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, έχετε δίκιο, αλλά είναι πάρα πολύ μεγάλο το νομοσχέδιο. Θα τα πούμε και επί των άρθρων.
Κύριοι Βουλευτές, όπως καταλαβαίνετε, το νομοσχέδιο αυτό, όπως είπα και προηγουμένως, μόνο σαν «ασπιρίνη» μπορεί να χαρακτηριστεί και σαν «μερεμέτι». Διαιωνίζει το πρόβλημα που υπάρχει, δεν το αντιμετωπίζει στη «ρίζα» του. Η «ρίζα» του θέλει μία άλλη πολιτική, την οποία η Κυβέρνηση ούτε θέλει ούτε μπορεί να ακολουθήσει, όταν έχει απαρνηθεί οτιδήποτε έχει σχέση με την πρόοδο και οτιδήποτε στηρίζεται σε μία νεοφιλελεύθερη πολιτική, που δεν έχει άλλο στόχο από το να ενισχύει την πλουτοκρατία και να χτυπάει τα λαϊκά στρώματα. 
Γι? αυτήν την πολιτική παλεύουμε εμείς και νομίζω ότι και οι εργαζόμενοι θα ενστερνιστούν σ? αυτές τις εκλογές θα δώσουν το τίμημά της.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ πολύ να τηρούνται οι χρόνοι από τους ομιλητές. Είναι πολλοί οι εγγεγραμμένοι συνάδελφοι που θέλουν να μιλήσουν. 
Η ειδική αγορήτρια του Συνασπισμού της Αριστεράς, των Κινημάτων, και της Οικολογίας κ. Στεργίου έχει το λόγο.
ΙΩΑΝΝΑ ΣΤΕΡΓΙΟΥ: Κύριοι συνάδελφοι, στην αιτιολογική έκθεση που συνοδεύει το νομοσχέδιο που συζητάμε σήμερα και που τροποποιεί της διατάξεις του ν.2323/95, αναφέρεται ότι στόχος του νομοσχεδίου είναι η θέσπιση ενιαίων κανόνων, προϋποθέσεων και όρων λειτουργίας του υπαίθριου εμπορίου σ΄ όλη την επικράτεια. 
Επίσης, επιδιώκεται ο εκσυγχρονισμός, η διαφάνεια, η ομαλή λειτουργία και η αποτελεσματική εποπτεία της αγοράς των οπωροκηπευτικών από τον παραγωγό μέχρι τον καταναλωτή, η σύγχρονη οργάνωση του χονδρεμπορίου, η εξασφάλιση του ανταγωνισμού και η σταθερότητα των τιμών. 
Για τους λόγους αυτούς συγκροτούνται κλιμάκια ελέγχου στις περιφέρειες για την επιβολή κυρώσεων. Στόχος, λοιπόν, είναι η αποτελεσματική τήρηση των διατάξεων λειτουργίας του υπαίθριου εμπορίου, των λαϊκών αγορών και της αγοράς οπωροκηπευτικών, η πάταξη του παραεμπορίου και των κρουσμάτων κερδοσκοπίας.
Βεβαίως, δεν πιστεύουμε ότι τα μέχρι τώρα προβλήματα ήταν αποτέλεσμα του ότι δεν υπήρχε νομοθετικό πλαίσιο, ούτε πιστεύουμε ότι έπρεπε τώρα να φέρουμε αυτό το νόμο για να πατάξουμε τα κρούσματα κερδοσκοπίας και παραεμπορίου. Πιστεύουμε ότι το νομοθετικό πλαίσιο, παρά τις πιθανές αδυναμίες που είχε, υπήρχε. 
Όμως, ο ν.2323/1995 δεν εφαρμόστηκε, κυρίως γιατί δεν λειτούργησε και δεν λειτουργεί ο κρατικός ελεγκτικός μηχανισμός, που ότι τώρα έρχεται να αντικατασταθεί από τα ελεγκτικά κλιμάκια. Πιστεύουμε ότι υπήρχε ελεγκτικός μηχανισμός, υπάρχει η ΕΛΑΣ, υπάρχει η Δημοτική Αστυνομία, υπάρχει το ΣΔΟΕ, υπάρχει η Τουριστική Αστυνομία. Όλα αυτά, λοιπόν, που λέγονται, ότι δηλαδή δεν υπήρχαν ελεγκτικοί μηχανισμοί και ότι θα καλυφθούν τώρα μ? αυτό το νομοσχέδιο, πιστεύουμε ότι δεν ισχύουν.
Πιστεύουμε, λοιπόν, ότι δεν υπήρχε η πολιτική βούληση μέχρι τώρα για να υπάρχουν αποτελέσματα από την εφαρμογή του νόμου. Βέβαια, το γεγονός ότι και σήμερα γίνεται μία προσπάθεια έστω και μ? αυτό το νομοσχέδιο, είναι θετικό και δείχνει ίσως την πρόθεση της Κυβέρνησης και ιδιαίτερα του κυρίου Υπουργού να βάλει μία σειρά και μία τάξη σ? αυτά τα ζητήματα.
Όμως, το ζήτημα είναι ότι κι αυτές οι αλλαγές που προτείνονται κι αυτά τα άρθρα που αλλάζουν από το ν.2323/95, δεν πιστεύουμε ότι θα δώσουν λύση στο βασικό πρόβλημα, γιατί δε χτυπούν ουσιαστικά τη «ρίζα» του κακού.
Οι αλλαγές που καθιερώνονται κατ? αρχήν έχουν σχέση με την αλλαγή του τρόπου έκδοσης των αδειών και με το ρόλο της Τοπικής Αυτοδιοίκησης. Ακούστηκαν πάρα πολλά στην επιτροπή, ότι για όλα φταίει η Τοπική Αυτοδιοίκηση, ότι κάνει πολιτική μέσα από την έκδοση των αδειών με ρουσφετολογικό τρόπο. Αν θέλετε, και ο κ. Καψής προηγουμένως κάτι τέτοιο είπε.
Όμως, αυτός ο τρόπος με τον οποίο νομοθετείται ότι θα δίνονται οι άδειες, θεωρείτε ότι είναι ενιαίος τρόπος;
Τότε την ευθύνη είχε η Νομαρχιακή και Τοπική Αυτοδιοίκηση, οι δήμοι και οι κοινότητες. Σήμερα, έχουμε την Νομαρχιακή, την Τοπική Αυτοδιοίκηση και τους Οργανισμούς Λαϊκών Αγορών τους οποίους δημιουργείτε στην Αθήνα-Πειραιά και στη Θεσσαλονίκη. Ουσιαστικά, αυτοί οι Οργανισμοί οι οποίοι ξεφεύγουν από τον έλεγχο της Τοπικής Αυτοδιοίκησης, έχουν και τη μεγαλύτερη δραστηριότητα γιατί η Αθήνα, ο Πειραιάς και η Θεσσαλονίκη είναι η μισή Ελλάδα. 
Ο θεσμός των λαϊκών αγορών που είχαν καθιερωθεί κυρίως για κοινωνικούς λόγους, με στόχο να δώσουν φτηνά προϊόντα στους καταναλωτές και ακόμη την ευκαιρία να διαθέτουν οι παραγωγοί τα προϊόντα τους απευθείας στον καταναλωτή χωρίς τη μεσολάβηση των χονδρεμπόρων, πιστεύουμε ότι σήμερα έχει χάσει τον ρόλο του. Παραδοσιακά βέβαια, και το υπαίθριο εμπόριο και οι λαϊκές αγορές ανήκουν στην Τοπική Αυτοδιοίκηση και μέσω αυτών ασκούσε την κοινωνική της πολιτική. 
Το πρώτο πρόβλημα που υπάρχει σε σχέση με το νομοσχέδιο, είναι η έκδοση των αδειών. Με τις προτεινόμενες ρυθμίσεις πιστεύουμε ότι δεν λύνεται το πρόβλημα. Αντίθετα, πιστεύουμε ότι εμπλέκονται οι Νομαρχιακές Αυτοδιοικήσεις -διότι η Νομαρχιακή Αυτοδιοίκηση που εκδίδει τις άδειες είναι για όλο το νομό- με την πρωτοβάθμια, χωρίς να ξεκαθαρίζεται το τοπίο με βάση την αρχή της εγγύτητας που πρέπει να διακατέχει τις σχέσεις της Τοπικής Αυτοδιοίκησης. 
Θεωρούμε σωστή την ίδρυση των επιτροπών που θα αξιολογούν πού και πώς θα δοθούν οι άδειες. Εκεί βέβαια, εμείς έχουμε μια πρόταση. Αντί να υπάρχει ένας εκπρόσωπος από τη Νομαρχιακή Αυτοδιοίκηση, να υπάρχει διακομματική επιτροπή απ? όλες τις παρατάξεις που υπάρχουν στο νομαρχιακό συμβούλιο, ώστε να αποφεύγεται και η ρουσφετολογική χρησιμοποίηση αυτού του μέτρου.
Παραπέρα, πιστεύουμε ότι με τη διεύρυνση των κατηγοριών στις οποίες κατά προτεραιότητα θα δίδονται οι άδειες στάσιμου εμπορίου, όταν βάζουμε δηλαδή 15% για άτομα με ειδικές ανάγκες για παλιννοστούντες από τη Σοβιετική Ένωση και τον Πόντο, από τη μια μεριά είναι θετικό και το ψηφίζουμε, αλλά από την άλλη περιορίζει τη δυνατότητα που έχει η Τοπική Αυτοδιοίκηση να ασκεί κοινωνική πολιτική. Είναι δηλαδή υποχρεωμένη η Τοπική Αυτοδιοίκηση να δεχθεί να λειτουργούν στο χώρο της κάποιοι οι οποίοι θα έχουν άδειες και δεν θα είναι κάτοικοι των οικείων ΟΤΑ. Εκεί κατά τη γνώμη μας θα ήταν σωστό αυτό το 15% που βάζουμε σαν όριο να είναι κάτοικοι του ΟΤΑ για τον οποίο θα εκδίδονται οι άδειες και φυσικά, εφόσον δεν καλύπτεται αυτός ο αριθμός, να είναι και από άλλες περιοχές. 
Είπα και προηγουμένως ότι διαφωνούμε με την ίδρυση ταμείων λαϊκών αγορών στη Θεσσαλονίκη, όπως και με την ίδρυση του Οργανισμού Αθήνας-Πειραιά. Πιστεύουμε ότι αυτά είναι ευθύνη της Τοπικής Αυτοδιοίκησης και δεν μπορεί ο Υπουργός Εμπορίου να ιδρύει, να μετακινεί, ή να καταργεί λαϊκές αγορές, χωρίς την έγκριση και τη σύμφωνη γνώμη της Τοπικής Αυτοδιοίκησης.
Με τις διατάξεις του άρθρου 7α προβλέπεται η σύσταση κλιμακίων ελέγχου λαϊκών αγορών και υπαιθρίου εμπορίου, που θα αποτελούνται από διάφορους υπαλλήλους του δημοσίου και άλλων φορέων. Με τα κλιμάκια αυτά στην ουσία περιορίζεται η αποτελεσματικότητα του ελέγχου που ανήκει στους ΟΤΑ και στην ουσία, καταργούνται οι διατάξεις των παραγράφων 17 και 18 του άρθρου 3 του ν.2647/98, σύμφωνα με τις οποίες είχε μεταβιβαστεί στους ΟΤΑ ο έλεγχος της τήρησης των διατάξεων που αφορούν το υπαίθριο εμπόριο και τις λαϊκές αγορές. Με τον τρόπο αυτό, αποδυναμώνεται για μια ακόμα φορά η Τοπική Αυτοδιοίκηση αναφορικά με τον έλεγχο τόσο των κοινοχρήστων χώρων, όσο και των υπαίθριων δραστηριοτήτων που ασκούνται στην περιοχή τους. Τα δε πρόστιμα που θα επιβάλονται από τα κλιμάκια ελέγχου, όσο και από τον δήμαρχο όπου θα γίνεται αυτό, κατ? εφαρμογή του άρθρου 5 του ν.2323, όπως τροποποιείται μ? αυτό το άρθρο του σχεδίου νόμου, θα κατατίθενται σύμφωνα με το άρθρο 7β του παρόντος σχεδίου σε ειδικό λογαριασμό ο οποίος θα βαρύνεται και με τη δαπάνη αμοιβής των μελών των κλιμακίων ελέγχου. 
Συμπέρασμα απ? όλα αυτά; Ότι από τις ως άνω διατάξεις η Τοπική Αυτοδιοίκηση χάνει έσοδα που προέρχονται από τα πρόστιμα του άρθρου 5 του ν. 2323, αλλά και γενικώς τα πρόστιμα που θα επιβάλουν τα κλιμάκια ελέγχου, που σε διαφορετική περίπτωση και εφόσον ο έλεγχος ανήκει στην Τοπική Αυτοδιοίκηση, τα πρόστιμα αυτά θα πήγαιναν στους δήμους και τις κοινότητες. Ενώ στην ουσία η Τοπική Αυτοδιοίκηση εξακολουθεί να έχει τις αρμοδιότητες σχετικά με το υπαίθριο εμπόριο, για το στάσιμο κυρίως, άδειες λειτουργίας, ανάκληση αδειών, οριοθέτηση χώρων, συμμετοχή οργάνων στις επιτροπές κλπ., όσον αφορά τα έσοδα που επιβάλλονται, αυτά αφαιρούνται ολοσχερώς από την Τοπική Αυτοδιοίκηση. 
Επίσης, η Τοπική Αυτοδιοίκηση σε σχέση με το υπαίθριο εμπόριο, στάσιμο και πλανόδιο, χάνει μία σειρά από αρμοδιότητες και ιδίως στα ζητήματα του ελέγχου που της αφαιρούν το κεκτημένο δικαίωμα της διοίκησης των τοπικών της υποθέσεων. 
Τέλος, σχετικά με την Τοπική Αυτοδιοίκηση πάντα και καθ? όσον αφορά το τέλος λαϊκών αγορών, δεν γίνεται καμία ρύθμιση προκειμένου να υπάρχει όφελος της Τοπικής Αυτοδιοίκησης, ενώ είναι γνωστό ότι οι δήμοι εισπράττουν υποπολλαπλάσια χρήματα του κόστους καθαριότητας των λαϊκών αγορών, αφού, μολονότι το τέλος είναι ανταποδοτικό, αυτό, εφόσον καθορίζεται από τον Υπουργό Εσωτερικών, υπολείπεται κατά πολύ από την πρόταση που έχουν κάνει οι ΟΤΑ, με αποτέλεσμα το κόστος καθαριότητας, το οποίο αναγκάζεται να έχει ο δήμος για να αντεπεξέρχεται στις ανάγκες της λειτουργίας των λαϊκών αγορών, να μετακυλίεται στους δημότες και φυσικά να αυξάνει τα τέλη καθαριότητας που θα έπρεπε να πληρώνονται άμεσα από τους χρήστες της λαϊκής αγοράς. 
Το ότι σήμερα το υπαίθριο εμπόριο έχει ξεφύγει από τον έλεγχο είναι καθαρά, πιστεύουμε, ευθύνη της πολιτείας. Σήμερα οι λαϊκές αγορές και το υπαίθριο εμπόριο γενικά έχουν γίνει super markets. Και τι δεν πουλάνε μέσα στις λαϊκές. Πάνω από το 50% των ειδών που πωλούνται είναι είδη σπιτιού, είναι τρόφιμα, είναι είδη ένδυσης ? υπόδησης και ό,τι άλλο μπορεί να φανταστεί κανείς. Τα είδη που πωλούνται, ακριβώς επειδή δεν ελέγχεται η προέλευσή τους, είναι κατά κύριο λόγο προμήθειες από το παραεμπόριο. 
Εδώ, λοιπόν, το θέμα είναι πού είναι οι μηχανισμοί του κράτους. Θέλαμε νόμο για να ελέγξουμε αν αυτοί οι έμποροι των λαϊκών αγορών, όπως και να έχουν τις άδειες, πρέπει να έχουν κάποια τιμολόγια αγοράς για τα είδη που πουλάνε; Δεν υπάρχει το ΣΔΟΕ; Δεν υπάρχουν οι ελεγκτικοί μηχανισμοί; 
Νομίζουμε, λοιπόν, ότι το γεγονός ότι έχει φτάσει σ? αυτό το σημείο η λειτουργία του υπαίθριου εμπορίου είναι καθαρά ευθύνη της Κυβέρνησης, ευθύνη της πολιτείας.
Δίπλα, λοιπόν, στους νόμιμους επαγγελματίες που πληρώνουν φόρους, που πληρώνουν λογιστές, που κρατούν βιβλία, που είναι νόμιμοι, εν πάση περιπτώσει, λειτουργεί το παραεμπόριο σε πάρα πολύ μεγάλο βαθμό. Από τα στοιχεία που είχαμε από την επιτροπή, το 1/3 των πωλήσεων συνολικά του τζίρου προέρχεται από το παραεμπόριο, Τα μικρά, λοιπόν, καταστήματα κυρίως βρίσκονται σε μεγάλη κρίση. Από τη μία είναι η γιγάντωση των μεγάλων αλυσίδων λιανικού εμπορίου, σύμφωνα με στοιχεία χθεσινά, 13,1% αύξηση του τζίρου των καταστημάτων των μεγάλων αλυσίδων του λιανικού εμπορίου είχαμε στο πρώτο τρίμηνο του 2003, από την άλλη το παραεμπόριο και το υπαίθριο εμπόριο, είναι αυτοί που πραγματικά συμπιέζουν τους μικρομεσαίους, τους μικροεπαγγελματίες, που πλήττονται σε πολύ μεγάλο βαθμό. Κι εδώ έχουμε πολύ σημαντικό ζήτημα. Κλείνουν επιχειρήσεις, χάνονται θέσεις εργασίας. Πώς θα χτυπηθεί, λοιπόν, αυτή η πηγή; Ποιος καθορίζει κατ? αρχάς τι πωλούνται και τι δεν πωλούνται στις λαϊκές αγορές; Λέει στο νομοσχέδιο ότι θα εκδοθεί προεδρικό διάταγμα γι΄ αυτό. Καλό θα ήταν να έλθει στη Βουλή το προεδρικό διάταγμα να συζητηθεί και να οριστεί τι θα πωλούνται στις λαϊκές αγορές. Και, εν πάση περιπτώσει, να δίνεται η δυνατότητα ίσως στους ΟΤΑ, κάποια πράγματα που δεν υπάρχουν στην περιοχή τους, κάποια μαγαζιά που δεν καλύπτουν κάποιες ανάγκες στην περιοχή τους, να καλύπτονται από το πλανόδιο εμπόριο. Δεν μπορεί να λειτουργεί το πλανόδιο εμπόριο σε βάρος του οργανωμένου και σε βάρος κυρίως, όπως είπα, των μικρών και μεσαίων επιχειρήσεων. Από την άλλη μεριά είναι οι κανόνες της υγιεινής, πώς λειτουργούν αυτοί οι πλανόδιοι. Πωλούν είδη για τα οποία χρειάζεται υγειονομικός έλεγχος. 
Υπάρχουν τρόφιμα, καλλυντικά, απορρυπαντικά. Όταν θέλει να ανοίξει κάποιος οργανωμένη επιχείρηση, χρειάζεται να πάρει άδεια. Επειδή είναι υγειονομικού ενδιαφέροντος, χρειάζεται να περάσουν η Υγειονομική Υπηρεσία και η Πυροσβεστική, χρειάζονται ένα σωρό χαρτιά, για να μπορέσει να πάρει άδεια. Αυτοί λειτουργούν ανεξέλεγκτα, χωρίς καμία προϋπόθεση και φυσικά σε βάρος της δημόσιας υγείας. Το νομοσχέδιο που συζητάμε δεν προβλέπει τίποτα για όλα αυτά. Κάναμε μια πρόταση να έχουν αυτοί που πουλάνε είδη υγειονομικού ενδιαφέροντος, έστω ένα βιβλιάριο υγείας. 
Όσον αφορά τους ελέγχους από τα ελεγκτικά κλιμάκια που δημιουργούνται, πιστεύουμε ότι θα υπάρχει αλληλοεπικάλυψη.
Από την μια πλευρά, θα είναι η Δημοτική Αστυνομία από την άλλη τα κλιμάκια ελέγχου. Καταλαβαίνετε λοιπόν τι θα γίνεται με τους ελέγχους. Σήμερα υπάρχουν τα κλιμάκια της νομαρχίας. Ενισχύστε τα κλιμάκια ελέγχου, τα κλιμάκια υγιεινής των υπηρεσιών της νομαρχίας, τις υπηρεσίες εμπορίου της νομαρχίας, το ΣΕΠΕ για τους παράνομους εργαζόμενους, τον ΕΦΕΤ που τον έχετε παραμελήσει. Όλα αυτά πιστεύουμε ότι θα πρέπει να τα λάβετε σοβαρά υπόψη σας.
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ) 
Σχετικά με το κύκλωμα των χονδρεμπόρων, συμφωνούμε με το μητρώο χονδρεμπόρων που θα φτιάξετε. Όμως θεωρούμε και πάλι ότι δεν λύνεται το πρόβλημα. Με το να τους καταγράψουμε δεν τους πιάνουμε. Με το να τους βάζουμε να κόβουν τριπλότυπα ?το είπαμε και στην επιτροπή- πάλι είναι δύσκολο να τους ελέγξετε.
Είπε προηγουμένως ο συνάδελφος από το ΚΚΕ ένα παράδειγμα για τους αγρότες. Εγώ θα σας πω ένα άλλο. Δεν θέλουμε να κατηγορήσω τους αγρότες. Οι αγρότες παίρνουν επιστροφή 5% ΕΛΓΑ από τα οπωροκηπευτικά που διακινούν στις αγορές με βάση παραστατικά. Όταν ο χονδρέμπορος αγοράζει από είκοσι ή τριάντα παραγωγούς και τους πει «Να βάλουμε παραπάνω την τιμή. Θα σου δώσω 5, αλλά γράψε 10 στο τιμολόγιο», δεν έχει να χάσει ο παραγωγός τίποτα. Θα φτάσει όμως το τιμολόγιο με αυξημένη τιμή στην αγορά. ?ρα δεν θα μπορείτε να ελέγξετε αν είναι η αληθινή τιμή ή όχι. ?ρα δεν λύνεται έτσι το ζήτημα.
Η γνώμη μας είναι ότι για να υπάρξει εξυγίανση του συστήματος, θα πρέπει να υπάρξει ενίσχυση του συνεταιριστικού κινήματος. Πρέπει να υπάρχουν κίνητρα, για να γίνουν συνεταιρισμοί για τους πωλητές των λαϊκών αγορών, κίνητρα για να γίνουν συνεταιρισμοί παραγωγών. Όταν θέλει η Κυβέρνηση κάτι, το κάνει. Για τα ταξί ψήφισε να γίνουν εταιρείες με κίνητρα παρά την αντίθεσή μας. Εκεί που είχε όφελος, εκεί που υπήρχε «ψωμί», τους βάλατε υποχρεωτικά να κάνουν συμπράξεις. Μόνο μ? αυτόν τον τρόπο θα μπορέσουμε να λύσουμε το πρόβλημα της ακρίβειας. Θα έχουμε 12%-18% μείωση του χονδρεμπορικού κέρδους μόνο από την απευθείας αγορά από τους συνεταιρισμούς των αγροτικών προϊόντων.
Για τα άλλα θα αναφερθώ στη συζήτηση επί των άρθρων. Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο συνάδελφος κ. Νικολαΐδης.
ΙΩΑΝΝΗΣ ΝΙΚΟΛΑΪΔΗΣ: Κυρία Πρόεδρε, κυρίες και κύριοι συνάδελφοι, το υπαίθριο εμπόριο, στάσιμο και πλανόδιο, είναι μια συνηθισμένη μορφή εμπορίου στη χώρα μας. Έχει πανάρχαιες ρίζες. Η ανοικτή υπαίθρια αγορά είναι ουσιαστικά μια αγορά όπου οι Έλληνες πολίτες και ιδιαίτερα οι Ελληνίδες νοικοκυρές προσδοκούν ?ειδικά των οικονομικά ασθενέστερων τάξεων- να αγοράσουν φθηνά προϊόντα κυρίως φρέσκα οπωροκηπευτικά. Παράλληλα έχει εξελιχθεί σ? έναν τόπο συνάντησης οικονομικού ενδιαφέροντος σε κάθε γειτονιά. Είναι, τέλος, μια βασική πηγή εισοδήματος για χιλιάδες πλανόδιους πωλητές, παραγωγούς και εμπόρους. Είναι όμως και μια δραστηριότητα μεγάλης οικονομικής κλίμακας, η οποία επηρεάζει σημαντικά τον πληθωρισμό της χώρας μας.
Με το ν. 2323/95 τέθηκαν για πρώτη φορά κανόνες λειτουργίας του υπαίθριου εμπορίου και διευθετήθηκαν σημαντικά ζητήματα λειτουργίας των λαϊκών αγορών. Σήμερα, οκτώ χρόνια μετά, έχουμε τις εξής διαφοροποιήσεις και εξελίξεις. Κατ? αρχάς υπάρχει μια ριζική ανατροπή στη δομή των εμπλεκομένων υπηρεσιών και των διοικητικών δομών. Από το 1995 και μετά θεσμοθετήθηκαν και λειτουργούν η αιρετή νομαρχιακή αυτοδιοίκηση, οι καποδιστριακοί δήμοι με αυξημένες αρμοδιότητες και βεβαίως οι περιφέρειες.
Οι αρμοδιότητες έχουν αλλάξει επίπεδο, αλλά η αναγκαιότητα διοικητικά να προχωρήσουμε στην τροποποίηση αυτού του νόμου και σε ένα καινούργιο νομοσχέδιο, που να βλέπει τη νέα διοικητική δομή, ήταν μία απαραίτητη διαδικασία.
Επίσης, στα οκτώ αυτά χρόνια που μεσολάβησαν υπήρξαν διάφορες αδυναμίες του ν. 2323/95, τις οποίες προσπαθεί το παρόν σχέδιο νόμου να βελτιώσει. Βεβαίως τα χρόνια αυτά έχουν αλλάξει οι κοινωνικές και οικονομικές συνθήκες στο εμπόριο. Οι παραγωγικές τάξεις, η κάθε μία από τη δική της πλευρά, ζητούν να τροποποιηθούν διάφορες διατάξεις του ν. 2323/95.
Διαπιστώθηκε, επίσης, ότι οι ελεγκτικοί μηχανισμοί ?και εδώ ακούστηκαν μέχρι τώρα διάφοροι εκπρόσωποι των κομμάτων να αναφέρουν ακριβώς αυτά τα θέματα- δεν ήταν ικανοποιητικοί. ?ρα, πρέπει να δούμε τι θα κάνουμε με αυτούς τους ελεγκτικούς μηχανισμούς.
Βεβαίως υπήρξε μία μεγάλη αδυναμία στις κυρώσεις. Οι μόνες κυρώσεις που επιβάλλονταν ήταν ο έλεγχος αν έχει ή δεν έχει πληρώσει στο δήμο ο κάθε μικροπωλητής το αντίστοιχο τέλος και τίποτα περισσότερο. 
Διαπιστώθηκε ακόμη ότι ο ν. 2323 είχε τελείως διαφορετική εφαρμογή από περιφέρεια σε περιφέρεια, από δήμο σε δήμο ακόμα και στον ίδιο νομό. 
Έτσι, λοιπόν, σωστά η Κυβέρνηση φέρνει αυτό το νομοσχέδιο και σωστά προσπαθεί να θεσπίσει ενιαίους κανόνες, προϋποθέσεις και όρους για τη λειτουργία του υπαίθριου εμπορίου σε όλη την επικράτεια. Πρέπει το υπαίθριο εμπόριο στην Αθήνα, τη Θεσσαλονίκη αλλά και την Αλεξανδρούπολη, τα Γιάννενα και την Καλαμάτα να είναι κάτω από τις ίδιες προϋποθέσεις και το ίδιο νομοθετικό πλαίσιο.
Δεύτερον, πρέπει να υπάρξει μια αποτελεσματική επιτέλους εμπορία των οπωροκηπευτικών. Από τον παραγωγό μέχρι τον τελικό καταναλωτή, από την οργάνωση της χονδρεμπορίας πρέπει να υπάρχουν ίδιοι κανόνες. Πρέπει να εξασφαλιστεί σταθερότητα στις τιμές και ο ανταγωνισμός να είναι υγιής.
Μη μου πείτε ότι δεν γνωρίζετε, κυρίες και κύριοι συνάδελφοι, ότι υπάρχουν παραγωγοί που πουλάνε πατάτες παραδείγματος χάρη ?μια που αναφέρθηκε το παράδειγμα αυτό- Τουρκίας ή Αιγύπτου ως δικής τους παραγωγής. Σας πληροφορώ ότι υπάρχουν. Μην κλείνουμε τα μάτια μας και πιστεύουμε ότι δεν υπάρχουν παραγωγοί οι οποίοι διαμένουν μόνιμα στην Αθήνα ή τη Θεσσαλονίκη, έχουν δηλώσει ότι έχει ο πατέρας τους δύο στρέμματα χωράφια και από αυτά τα δύο στρέμματα όλον το χρόνο τροφοδοτούν με διάφορα λαχανικά την αγορά. Μάλιστα, είδαμε πρόσφατα η Κυβέρνηση και ο αρμόδιος Υφυπουργός να δίνουν τη μάχη τους στην αγορά και ορισμένοι καταγγέλλουν ότι αυτό είναι θέατρο τηλεοπτικής προβολής. Δηλαδή τους χονδρεμπόρους που έπιασαν, οι οποίοι είχαν κέρδη πάνω από 200% και 300%, από τη μια θέλουμε να τους πιάνουν, από την άλλη μεριά να μην το ανακοινώνουν. Ενώ όταν τα κεράσια είχαν 12 ευρώ και ήταν το πρώτο τηλεοπτικό θέμα, εκείνο ήταν ευχάριστο θέαμα για ορισμένους. Όχι. Οι χονδρέμποροι οι οποίοι αισχροκερδούν, θα συλλαμβάνονται. Καλά, λοιπόν, κάνει η Κυβέρνηση και τους συλλαμβάνει και το επιδεικνύει αυτό, αν θέλετε, και τηλεοπτικά. 
Κυρίες και κύριοι συνάδελφοι, το μεγάλο πρόβλημα είναι ότι οι μηχανισμοί ελέγχου -έρχονται να βελτιωθούν βέβαια τώρα με τη συγκρότηση των περιφερειακών κλιμακίων ελέγχου- δυστυχώς έχουν δημιουργήσει μία εικόνα ότι υπάρχουν στην ελληνική περιφέρεια καλοί και κακοί δήμαρχοι, δήμαρχοι δηλαδή οι οποίοι προκειμένου να είναι αρεστοί έχουν ανοίξει τις αγορές, δίνουν σε συνδυασμό με «καλούς» και «κακούς» νομάρχες κάποιοι πιο εύκολα, κάποιοι πιο δύσκολα τις άδειες. Δηλαδή αυτοί που θέλουν πραγματικά να προστατεύσουν τον καταναλωτή και το λιανικό εμπόριο είναι πιο «σφιχτοί» και κάποιοι άλλοι τα δίνουν μόνο και μόνο για να έχουν την εύνοια, αν θέλετε, ή για ψηφοθηρικούς λόγους, είναι πιο «ανοιχτοί», πιο καλοί.
Γνωρίζετε ότι έχουμε φτάσει σε τράμπες ?ας μου επιτραπεί η έκφραση, κυρία Πρόεδρε- ανάμεσα σε δημάρχους; Δηλαδή, θα σου δώσω δέκα θέσεις στη δική μου πόλη, να μου δώσεις δέκα θέσεις στη δική σου πόλη. Και ξέρετε ότι εδώ είναι μία προσωπική πια ανταλλαγή των ανθρώπων ?πωλητών ή εμπόρων- οι οποίοι έχουν αυτήν τη δυνατότητα. 
Επιτέλους πρέπει αυτά ?και παρ΄ όλο που προέρχομαι από την αυτοδιοίκηση και έχω χρηματίσει δήμαρχος- να σταματήσουν. Πρέπει πραγματικά να δούμε τους κανόνες. Και το νομοσχέδιο αυτό βάζει πραγματικά ουσιαστικούς κανόνες. 
Ο αριθμός των αδειών είναι ένα να σημαντικό ζήτημα. Τα ποσοστά των δικαιούχων. Επίσης σημαντικό ζήτημα. Και βεβαίως οι ευπαθείς κοινωνικά ομάδες να προηγούνται, τα άτομα με ειδικές ανάγκες, οι ανάπηροι και βεβαίως οι παλιννοστούντες. Παραπέρα, η κατανομή των θέσεων. Μέχρι τώρα αυτό γινόταν από το δήμαρχο. Ό,τι ήθελε ο δήμαρχος. Πλέον βάζουμε συμμέτοχο το δημοτικό συμβούλιο που σημαίνει αποφάσεις από το δημοτικό συμβούλιο. Και αυτό είναι πολύ σημαντικό για τη δημοκρατία και τη διαφάνεια.
Και βεβαίως για την εύρυθμη λειτουργία και εξυπηρέτηση των πολιτών οι οποίοι μπορούν και παράπονα να κάνουν, αλλά και αν νομίζει κάποιος παραγωγός ότι αδικείται μπορεί να προσφύγει και το δημοτικό συμβούλιο να αποκαταστήσει την αδικία. 
Αυτά επομένως δεν πρέπει να είναι στη διακριτική ευχέρεια προσώπων, αλλά θεσμών. Και έτσι πλέον με το νόμο γίνονται.
Από την άλλη μεριά πλανόδιοι πωλητές πωλούν ό,τι θέλουν, όποτε θέλουν και όπου θέλουν. Και βεβαίως ο ανταγωνισμός βρίσκεται σε μία κρίση. Ας ρωτήσουμε εκείνους τους καταστηματάρχες έξω από το μαγαζί των οποίων στήνεται καθημερινά -ασύδοτα αν θέλετε- κάποιος δήθεν παραγωγός, ο οποίος πουλάει το ίδιο προϊόν που υπάρχει μέσα στο μαγαζί. Και καλά να είναι παραγωγός, να είναι αγρότης. Πολλές φορές ούτε παραγωγός είναι ούτε αγρότης. Πουλάει γυαλικά έξω από τα μαγαζιά που πουλάνε γυαλικά σε εξευτελιστικές τιμές χωρίς να πληρώσουν κανένα φόρο. Βεβαίως όλα αυτά πρέπει να σταματήσουν.
Γι? αυτό, αν διαβάσατε καλά το νομοσχέδιο, προβλέπει τι θα συμβαίνει όχι σε ομαδικές, στάσιμες πλέον θέσεις όπου γίνονται νέες αγορές, αλλά θα δίνονται μοναδικές άδειες σε στάσιμες θέσεις σε μεμονωμένες περιπτώσεις, όπου παραγωγοί σε συγκεκριμένες χρονικές περιόδους θα μπορούν να πουλήσουν τα προϊόντα τους. 
Πιστεύω λοιπόν ότι το νομοσχέδιο αντιμετωπίζει μία σειρά από ζητήματα. Είναι ένα νομοσχέδιο που ήρθε μετά από ένα σοβαρό και οργανωμένο διάλογο που έκανε το Υπουργείο με όλους τους εμπλεκόμενους φορείς κι έχουν εκφραστεί όλες οι απόψεις και βεβαίως έχει θετικότατες ρυθμίσεις.
Νομίζω ότι πρέπει όλες οι πλευρές του Κοινοβουλίου να το ψηφίσουν και θα προτείνουμε και ορισμένες μικρές τροποποιήσεις που θα είναι για το συμφέρον των ίδιων των παραγωγών και των λιανοπωλητών.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Σιούφας, Γενικός Γραμματέας της Κοινοβουλευτικής Ομάδας της Νέας Δημοκρατίας.
ΔΗΜΗΤΡΙΟΣ ΣΙΟΥΦΑΣ: Κυρία Πρόεδρε, η Κυβέρνηση ενώ έβλεπε εδώ και πάρα πολλά χρόνια ότι το παραεμπόριο φουντώνει, ότι στις λαϊκές αγορές υπάρχουν δυσλειτουργίες και αρρυθμίες, συνέπεια των οποίων είναι στο μεν παραεμπόριο να έχουμε την παραοικονομία με όλες τις γνωστές συνέπειες, στις δε λαϊκές αγορές η ακρίβεια να μεγαλώνει μέρα με την ημέρα, να παρακολουθεί ως θεατής αυτές τις εξελίξεις και στη συνέχεια, όταν τα πράγματα έφθασαν στο απροχώρητο, να παρεμβαίνει με έναν τρόπο που αντί να ισορροπήσει τα πράγματα, ο τρόπος αυτός απλούστατα να κατασιγάζει προς το παρόν την έξαρση, αλλά η φωτιά να σιγοκαίει και στη συνέχεια αυτό το πράγμα να πάρει ακόμα μεγαλύτερες διαστάσεις.
Θα είμαι ιδιαίτερα συγκεκριμένος.
Πριν την εισαγωγή του ευρώ είχαμε ζητήσει από την Κυβέρνηση να γίνει πλήρης και συστηματική ενημέρωση του ελληνικού λαού γι? αυτήν την πραγματικά μεγάλη κατάκτηση της χώρας να έχει το ίδιο νόμισμα με άλλες έντεκα χώρες στην Ευρωπαϊκή Ένωση. Έγινε μία διαφημιστική καμπάνια επί ένα μήνα και μάλιστα περίπου δύο μήνες πριν μπει το ευρώ στη ζωή μας και από κει και πέρα το θέμα ξεχάστηκε. Και ενώ έβλεπαν ότι οι στρογγυλοποιήσεις και η αδυναμία κατανόησης του τρόπου με τον οποίον το καινούργιο νόμισμα μπαίνει στην οικονομική μας ζωή, όλοι έκλειναν τα μάτια τους.
Ζητήσαμε από την Κυβέρνηση από την πρώτη στιγμή να υπάρξει με πίεση στην Κεντρική Ευρωπαϊκή Τράπεζα έκδοση χαρτονομίσματος του ενός και δύο ευρώ, γιατί διαφορετικά ο πολίτης αντιλαμβάνεται την αξία με το χαρτονόμισμα και διαφορετικά με το κέρμα. Δεν είναι τυχαίο ότι το δολάριο εδώ και διακόσια χρόνια έχει χαρτονόμισμα του ενός και των δύο δολαρίων. 
Όταν ανέλαβε η Κυβέρνηση την ευρωπαϊκή Προεδρία επιμείναμε στην ίδια κατεύθυνση με συζήτηση μέσα στη Βουλή και ενώ ο Πρωθυπουργός αναγνώρισε την αξία που θα είχε η ύπαρξη χαρτονομίσματος του ενός και δύο ευρώ, κατά τη διάρκεια της ελληνικής Προεδρίας βεβαίως δεν έγινε απολύτως τίποτα. Αλλά και τώρα είναι ακόμα καιρός γιατί αυτή η πρόταση εξακολουθεί να έχει ισχύ και για την Ελλάδα, αλλά και για τις άλλες ευρωπαϊκές χώρες, όταν ακούσαμε και τον Ιταλό Πρωθυπουργό να αγκαλιάζει μια τέτοια ιδέα.
Θα έρθω τώρα στην ουσία του νομοσχεδίου, το οποίο έρχεται με πάρα πολύ μεγάλη καθυστέρηση και προσπαθεί με συρραφή διατάξεων να αντιμετωπίσει ένα πολυσύνθετο πρόβλημα και μάλιστα στη λογική του να φτιάχνει τη μία μετά την άλλη τις διάφορες επιτροπές.
Φαίνεται ότι η Κυβέρνηση δεν έχει ακόμα κατά νου αυτό που ελέχθη εδώ και εκατόν είκοσι χρόνια από τον Ροΐδη, ότι αν δεν θέλεις να λυθεί ένα πρόβλημα συστήνεις μια επιτροπή. 
Την ώρα που είναι δεδομένο ότι αυτό το κράτος καταναλώνει το 47% του Ακαθαρίστου Εγχωρίου Προϊόντος και με διαπιστωμένο από την Kεντρική Ευρωπαϊκή Tράπεζα ότι θα μπορούσε το ίδιο πράγμα να το καταφέρει με το 34% του ΑΕΠ -και βεβαίως δεν μπορούν να ξεφύγουν από τις σοσιαλιστικές καταβολές της Κυβέρνησης- βλέπουμε τώρα εδώ το ταμείο να μετατρέπεται σε οργανισμό για τις λαϊκές αγορές, να κάνουμε βεβαίως με κριτήρια καθαρά εκλογικά αντίστοιχο οργανισμό στη Θεσσαλονίκη και βεβαίως αύριο θα ζητήσει η Πάτρα, το Ηράκλειο κλπ να γίνονται εκεί αντίστοιχοι οργανισμοί των λαϊκών αγορών και να έχουμε περαιτέρω διεύρυνση αυτού του κρατισμού, όπου είναι δεδομένο ότι οι σπατάλες και η διαφθορά που υπάρχει ροκανίζουν τον ιδρώτα του ελληνικού λαού για να μπορούν ορισμένοι με κομματικά κριτήρια να έχουν λόγο επιβίωσης. 
Μπαίνοντας στο φαύλο κύκλο των επιτροπών θέλω να σας πω, κύριε Υπουργέ, ότι δεν θα σας λύσουν το πρόβλημα. Διότι οι επιτροπές θέλουν άλλες επιτροπές, οι ελεγκτικοί μηχανισμοί θέλουν άλλους ελεγκτικούς μηχανισμούς κλπ. Μέχρι να συσταθούν όλα αυτά, τότε η ακρίβεια δεν θα πιάνεται με τίποτα. Είναι ακρίβεια που είναι διαπιστωμένη ότι πλήττει τα μεσαία και κατώτατα κοινωνικά στρώματα, τα οποία πραγματικά πληρώνουν και την επιφανειακή οικονομική πολιτική και την πολιτική της πραγματικής σύγκλισης, που έγινε ουσιαστικά ονομαστικά και στην επιφάνεια και πληρώνουν βεβαίως και την αδυναμία ή την ανικανότητα να δοθούν λύσεις τέτοιες που πράγματι να διευκολύνουν τον πολίτη, που την ίδια ώρα τον πλήττει η ανεργία, η ανασφάλεια, αλλά και όλα τα άλλα προβλήματα που έχουν συσσωρευτεί. 
Θέλω να σταθώ σε δύο ακόμα θέματα. Το ένα θέμα είναι πώς δέχεται ο κύριος Υπουργός, με τη μακρά πείρα την οποία έχει για το ίδιο θέμα, μέσα στο ίδιο νομοθέτημα να υπάρχουν δύο διαφορετικές προσεγγίσεις. 
Στο μεν άρθρο 11, που τροποποιεί αντίστοιχο άρθρο νόμου του 1999, οι αποσπασμένοι υπάλληλοι που στελέχωσαν τον ΕΦΕΤ και αποτελούν ουσιαστικά τη δύναμη κρούσης για έναν πάρα πολύ σημαντικό οργανισμό, μπαίνουν σε δεύτερη μοίρα, έναντι εκείνων των μονίμων που τώρα προσελήφθησαν, ενώ η παλιά διάταξη έλεγε ότι μπορούν να καταλαμβάνουν θέσεις εφόσον έχουν τα ίδια προσόντα με τους μονίμους υπαλλήλους. Στη συνέχεια σε άλλη διάταξη για το ίδιο θέμα λέτε ?είναι στο άρθρο 13- ότι οι αποσπασμένοι οι οποίοι θα είναι στον οργανισμό λαϊκής αγοράς στη Θεσσαλονίκη μπορούν αν έχουν τα ίδια προσόντα, να καταλαμβάνουν θέσεις προϊσταμένων, ενώ στον ΕΦΕΤ δεν θα μπορούν. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Δεν διαβάζετε σωστά, μου φαίνεται.
ΔΗΜΗΤΡΙΟΣ ΣΙΟΥΦΑΣ: Διαβάζω πολύ σωστά, κύριε Υπουργέ. Είναι στο άρθρο 11 και στο άρθρο 8. Σας διαβάζω το άρθρο 11 για τους αποσπασμένους υπαλλήλους, ότι μπορεί να ανατίθενται καθήκοντα προϊσταμένων οργανικών μονάδων του ΕΦΕΤ μόνο στην περίπτωση έλλειψης μονίμων υπαλλήλων, ενώ η προηγούμενη διάταξη έλεγε εάν έχουν τα ίδια προσόντα. Ένας αποσπασμένος με τα ίδια προσόντα πρέπει να προηγείται. Έρχεστε, λοιπόν, στο άρθρο 8 και λέτε ακριβώς τα αντίθετα για τους αποσπασμένους. Πρώτον, είναι μία εσωτερική ασυνέπεια. Πρέπει να το διορθώσετε. Αδικείτε ανθρώπους. Έχει μία αντινομία και αντίφαση και δεν πρέπει να επιτρέψετε να φέρει τις υπογραφές σας μία τέτοια μεταχείριση που είναι φανερό ότι κάποιοι κομματικοί ζήτησαν αυτό το πράγμα και εκθέτουν κι εσάς και την Κυβέρνηση με το να φέρνετε μία τέτοια αντιτιθέμενη διάταξη σε αυτό το νομοσχέδιο. 
Θα ήθελα να σας παρακαλέσω και εγώ ?το επεσήμαναν και όλοι οι συνάδελφοι- να το δείτε και εάν έχουν τα ίδια προσόντα οι αποσπασμένοι υπάλληλοι έναντι των μονίμων να καταλαμβάνουν και εκείνοι ή να επιλέγονται για θέσεις προϊσταμένων.
Κλείνω, κυρία Πρόεδρε, με κάτι που ο κόσμος λέει για την ακρίβεια αυτήν την περίοδο: «Πρώτα πηγαίναμε στην αγορά με τα λεφτά στην τσέπη και γυρνούσαμε με τα τρόφιμα στο καλάθι, τώρα πάμε με τα λεφτά στο καλάθι και γυρνάμε με τα τρόφιμα στην τσέπη».
Αυτήν την πραγματικότητα πρέπει να τη συνειδητοποιήσει η Κυβέρνηση.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο συνάδελφος κ. Κυριάκος Σπυριούνης.
ΚΥΡΙΑΚΟΣ ΣΠΥΡΙΟΥΝΗΣ: Κυρία Πρόεδρε, συζητούμε ένα πολύ σημαντικό για το περιεχόμενό του νομοσχέδιο, που συνδέεται με τον έλεγχο και την πάταξη του παραεμπορίου, με την προστασία του καταναλωτή, δηλαδή του συνόλου της κοινωνίας, και με την εξασφάλιση των όρων και των παραγόντων της εύρυθμης λειτουργίας της αγοράς.
Είναι στην οικονομία της ελεύθερης αγοράς, όπως τόνισαν και συνάδελφοι που μίλησαν προηγουμένως, βασικός ο παράγοντας της ισορροπίας των εκατέρωθεν σημείων τα οποία προσδιορίζουν τις λεπτομέρειες της λειτουργίας του εμπορίου από τη μία πλευρά, της κατανάλωσης από την άλλη. 
Πού θα εναρμονίσεις αυτό το ρυθμό, ώστε να εξασφαλίσεις τις επιβαλλόμενες ισορροπίες, είναι θέμα, πρώτον, ύπαρξης βούλησης, δεύτερον, θεσμοθέτησης απαραίτητων ρυθμίσεων και, τρίτον, ύπαρξης συστήματος ελέγχου.
Έρχεται, λοιπόν, το νομοσχέδιο, ανταποκρινόμενο στις αλλαγές των συνθηκών και στις εν τω μεταξύ διαπιστωθείσες αλλοιώσεις του πνεύματος και του γράμματος του ν.2323/1995, να καθιερώσει ρυθμίσεις, που θα υπερβούν τα μέχρι σήμερα εντοπισθέντα προβλήματα και θα ανταποκριθούν στις επελθούσες μεταβολές των συνθηκών, ώστε να εξασφαλιστούν οι παράγοντες εκείνοι, οι οποίοι θα επιτύχουν την κάλυψη των τριών στόχων που προανέφερα, δηλαδή την εύρυθμη λειτουργία της αγοράς μέσα σε ένα σύστημα υγιώς λειτουργούντος ανταγωνισμού, την πάταξη της αισχροκέρδειας και της παραεμπορίας, που έχει προκαλέσει το κοινό αίσθημα και τη διαμόρφωση συνθηκών προστασίας του καταναλωτή. 
Τα προβλήματα που λύνει, ανταποκρίνονται στους επιδιωκόμενους στόχους, όπως είναι η καθιέρωση ενιαίων κανόνων σε όλη την Ελλάδα για το υπαίθριο, στάσιμο και πλανόδιο εμπόριο, για τις λαϊκές αγορές. Είναι όρος απαραίτητος αυτή η ενοποίηση των κανόνων και η διαμόρφωση ενός ενιαίου πλαισίου, μέσα στο οποίο θα αναπτύσσονται οι σχετικές λειτουργίες και οι επιχειρηματικές δράσεις.
Ο εκσυγχρονισμός δυσφημίστηκε, κύριοι Υπουργοί, για πολλούς και διάφορους λόγους. Ήμουν στο χαράκωμα και εγώ από τους «καμικάζι» του εκσυγχρονισμού, αλλά εν τω μεταξύ διαπίστωσα με λύπη μου ότι δεν λειτούργησε ο εκσυγχρονισμός του κ. Σημίτη όπως θα έπρεπε να λειτουργήσει. Σας πικραίνω, το αντιλαμβάνομαι, αλλά πρέπει να πούμε μερικές αλήθειες εδώ μέσα.
Ο εκσυγχρονισμός είναι όρος για τις δυναμικές ?σήμερα- κοινωνίες, όπως έχουν διαμορφωθεί. Είναι όρος ο εκσυγχρονισμός για τον έλεγχο, την αρμονία του αδηφάγου ανταγωνισμού. O εκσυγχρονισμός είναι επιταγή της πατρίδας του λαού μας, καθώς το σύστημα οικουμενικά, αλλά κυρίως στην Ευρωπαϊκή Ένωση είναι σύστημα ενός μονίμου και πέτρινου ανταγωνισμού. Ακόμα και η πίεση της ίδιας της ζωής, η ανάγκη της προσαρμογής είναι όρος για την επιβίωση ενός οργανισμού, ενός κράτους, μιας ομάδος, ενός ιδεολογικού συστήματος. 
Χαίρομαι που αυτός ο εκσυγχρονισμός εν όψει του πανικού των εκλογών αρχίζει να παίρνει κάποιες μορφές, κύριε Υπουργέ. Δεν σας αποκρύπτω ότι με ιδιαίτερη χαρά παρακολουθώ τον αγώνα που γίνεται για την πάταξη αυτής της προκλητική αναίδειας κατά του καταναλωτικού κοινού. 
Το νομοσχέδιο ανταποκρίνεται και στους κανόνες της διαφάνειας. Η διαφθορά στην πατρίδα μας, κύριοι συνάδελφοι, δεν έχει όρια. Δεν μπορεί μία κυβέρνηση να την πατάξει. Χρειάζεται μια υπερκομματική βούληση και εδώ είναι η ευθύνη της Κυβέρνησης που δεν την ενεργοποίησε, γιατί πρώτος παράγοντας στη διαμόρφωση υπερκομματικών λειτουργιών είναι η εκάστοτε Κυβέρνηση. Μέσα, λοιπόν, από μια καθολική βούληση θα μπορέσει το κράτος, η πατρίδα να πατάξει τη διαφθορά. Αποπειράται το νομοσχέδιο και εν πολλοίς με τις διατάξεις του πετυχαίνει την αναγκαία διαφάνεια σε όλα αυτά τα κυκλώματα των σχέσεων του εμπορίου με το καταναλωτικό κοινό.
Βελτιώνονται οι θεσμοί του υπαίθριου εμπορίου. Καθορίζονται ενιαίες διαδικασίες για τη χορήγηση των προβλεπομένων αδειών, τόσο στο πλανόδιο όσο και στο στάσιμο, με ευθύνη της Νομαρχιακής Αυτοδιοίκησης και με κανόνες συλλογικότερου ερείσματος στις αποφάσεις χορηγήσεως των αδειών με την ευθύνη του δημάρχου μέσα από τα δημοτικά συμβούλια και με αντίστοιχες επιτροπές αντιπροσωπευτικών οργάνων κλπ. 
Καθορίζονται ενιαίοι τρόποι για τις λαϊκές αγορές. Γίνεται πλέον ενιαίο το σύστημα με εξαίρεση τη Θεσσαλονίκη, Αθήνα και Πειραιά, όπου η όλη διαδικασία θα υπάγεται στο Υπουργείο Ανάπτυξης. Αντιλαμβάνεστε ότι η ποικιλία των προβλημάτων λόγω ευρύτητος και πληθυσμιακού όγκου επιβάλλει έναν κεντρικότερο έλεγχο. Είναι στις Νομαρχιακές Αυτοδιοικήσεις.
Γενικά, επειδή ο χρόνος δεν μου επιτρέπει να πω περισσότερα, θέλω να σταθώ σε ένα-δύο σημεία για τις άδειες και τα ποσοστά των αδειών. Πρώτον, στις κατηγορίες «πολύτεκνοι», «ανάπηροι πολέμου», «ειδικών αναγκών» ειδικά να μνημονεύσετε και τους τυφλούς. 
Δεύτερον, όσον αφορά τα ποσοστά, κύριε Υπουργέ, όλοι μας οφείλουμε στήριξη στους παλιννοστούντες, στήριξη στους Βορειοηπειρώτες. Εγώ θα ήθελα να προσθέσω ότι μέσα στο πνεύμα αυτής της στήριξης να μην ξεχνάμε: Να μη χαθεί ο Ελληνισμός από τις εστίες του Απόδημου Ελληνισμού. Να μη χαθούν οι Βορειοηπειρώτες από τη Βόρειο Ήπειρο. Να μη διαπραχθούν εγκλήματα που διαπράχθηκαν εις βάρος της προοπτικής του Ελληνισμού της Κωνσταντινούπολης. Ήταν μη ανταλλάξιμοι και από διακόσιους πενήντα χιλιάδες που ήταν, έμειναν μόνο χίλιοι πεντακόσιοι γέροντες.
Η ευαισθησία πρέπει να είναι αμέριστη, αλλά επιτρέψτε μου να κραυγάσω: Και οι Έλληνες που έχυσαν το αίμα τους, οι φτωχοί, οι άνεργοι, οι ταλαιπωρημένοι εργάτες, οι αγρότες μας, αυτοί γιατί να είναι δεύτερης κατηγορίας; Δίδεται, κύριε Υπουργέ, η αίσθηση ότι οι Έλληνες που πολέμησαν και έχυσαν το αίμα τους για την επιβίωση της πατρίδας είναι δεύτερης κατηγορίας. «Ναι» λοιπόν στους παλιννοστούντες και «ναι» στους Βορειοηπειρώτες, αλλά πρώτα «ναι» ?θα το πω και σαν στρατηγός- στην πατρίδα, πρώτα σε αυτούς που έχυσαν το αίμα τους εδώ και μετά στους άλλους.
Κύριε Υπουργέ, παρακαλώ να αλλάξετε τα ποσοστά. Το 15% που είναι για τους παλιννοστούντες να το κόψετε σε δύο κομμάτια. Να ορίσετε για τους πολύτεκνους καλύτερα ποσοστά. Αυτό το ποσοστό, το 15% μπορεί να γίνει 12% ή 10% και να γίνει 3% για τους τυφλούς.
Το πρώτο εθνικό πρόβλημα της πατρίδας μας είναι το δημογραφικό μαζί με τα άλλα εννιά. Αν δεν το προσέξουμε, μετά από τριάντα χρόνια θα το πληρώσει πικρά η πατρίδα.
Ψηφίζω επί της αρχής το νομοσχέδιο. Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο συνάδελφος κ. Γεώργιος Παναγιωτόπουλος, πρώην Υπουργός Εμπορίου.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Η Κυβέρνησή σας πέτυχε να είναι όλοι δυσαρεστημένοι, οι παραγωγοί, οι έμποροι, οι επαγγελματίες, οι καταναλωτές. Οι μόνοι που είναι ευχαριστημένοι είναι το παραεμπόριο και τα ολιγοπώλια. Όλοι οι άλλοι είναι σε δεινή κατάσταση. Και έρχεσθε τώρα με αυτά τα μέτρα να κάνετε τι; Να δημιουργήσετε εντυπώσεις δηλαδή ότι αποφασίζετε να παρέμβετε και να ελέγξετε την αγορά; Αφού είναι ανεξέλεγκτη η αγορά. Αφού οι παραγωγοί υφίστανται τις συνέπειες της πολιτικής σας πρώτοι. Και αυτό διότι εάν πάρουμε την τιμή του παραγωγού και τη συγκρίνουμε με την τελική τιμή του προϊόντος που φθάνει στον καταναλωτή, θα δούμε ότι ο ολιγότερο ωφελούμενος από αυτήν τη διαμόρφωση της τιμής είναι ο παραγωγός και ο απόλυτα ζημιούμενος είναι ο τελικός καταναλωτής.
Τα ολιγοπώλια οργιάζουν. Είναι γενική πίστη ότι εσείς καταφέρατε η συγκέντρωση της εμπορικής ισχύος να πάει σε πολύ λίγα χέρια και επομένως αυτοί να ρυθμίζουν την αγορά. Είναι γνωστό ότι ο παράγων που αλλοιώνει την έννοια του ανταγωνισμού, που διαστρέφει τον ανταγωνισμό, είναι οι μονοπωλιακές καταστάσεις οι οποίες ελέγχουν την αγορά και μπορούν να διαμορφώνουν τις τιμές εκεί που θέλουν.
Κύριε Υπουργέ, όσον αφορά τα φυτοφάρμακα, θα σας πω ένα απλό παράδειγμα. Για το κόστος παραγωγής του αγρότη που έχει φθάσει σε αυτά τα δυσανάλογα επίπεδα, που δεν του αφήνει περιθώρια αναπνοής ώστε από την τελική τιμή του αγροτικού προϊόντος να έχει κάποιο κέρδος, τι έχετε κάνει; Οι γεωπόνοι, που τους πληρώνει ο ελληνικός λαός και οι περισσότεροι ανήκουν στο Υπουργείο Γεωργίας, δεν είναι σύμβουλοι των παραγωγών αλλά είναι έμποροι γεωργικών φαρμάκων και επιχειρούν να δώσουν στον αγρότη όσο πιο ακριβό φάρμακο μπορούν για να έχουν μεγαλύτερο κέρδος. Επομένως και αυτοί επιβαρύνουν το κόστος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και το περιβάλλον.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Τι κίνητρα έχετε δώσει για τη βιολογική παραγωγή, αυτή που δεν έχει επιβάρυνση στο περιβάλλον; Τι κίνητρα έχετε δώσει για ειδικές καλλιέργειες;
Γνωρίζουμε όλοι ?δεν είναι ανάγκη να είμαστε οικονομολόγοι- ότι ο Έλληνας παραγωγός δεν μπορεί να ανθέξει στο να έχει ένα ικανοποιητικό εισόδημα με τις κλασικές καλλιέργειες. Πρέπει να πάει σε ειδικές καλλιέργειες. Δόξα τω Θεώ, το κλίμα που μας έδωσε ο Θεός επιτρέπει να μπορούμε να το στρέψουμε σε ειδικές καλλιέργειες, είτε λέγονται σπαράγγια είτε λέγονται πρώιμα καρπούζια είτε λέγονται χίλια δύο πράγματα. 
Τι έχουμε κάνει για να τον συμβουλέψουμε πάνω σε αυτόν τον τομέα; Πώς τον έχουμε βγάλει από τις κλασικές καλλιέργειες; Πώς να ανθέξει όταν έχει είκοσι και τριάντα στρέμματα κλήρο να παράγει καλαμπόκι ή σιτάρι ή προϊόντα που υφίστανται τον ανταγωνισμό των μαζικών παραγωγών των ΗΠΑ και των άλλων χωρών που με ένα κουμπί καλλιεργούν εκατοντάδες χιλιάδες στρέμματα; Επομένως ο άλλος πώς να ανθέξει στο κόστος καλλιέργειας είκοσι στρεμμάτων;
Η εικόνα είναι σαφής αν πάρουμε το εμπορικό ισοζύγιο. Λέει ο Πρωθυπουργός, λέτε και εσείς ότι η οικονομία πάει πολύ καλά.
Και μόλις χθες διάβασα ότι αρνούνται να μας δώσουν πιστοποιητικό για την αλλαγή της πιστοληπτικής μας ικανότητας, διότι η οικονομία μας πάει προς το χειρότερο. Οι βασικοί δείκτες που κρίνουν τη λήψη αυτού του πιστοποιητικού είναι όλοι αρνητικοί. Είναι δυνατόν μέρα με τη μέρα να χαλάει το εμπορικό ισοζύγιο; Είναι δυνατόν κάθε μέρα να εισάγουμε περισσότερα αγροτικά προϊόντα; Αν δεν υπάρχει το θεσμικό πλαίσιο για να λειτουργήσουν οι κανόνες της αγοράς, με τις αστυνομεύσεις και τα σόου στην αγορά ?πόσο έχει το πεπόνι, όπως λέει ο κύριος Υφυπουργός- τι θα καταφέρουμε; Πάει η τηλεόραση και σας δείχνει να πηγαίνετε να πιάνετε τη ντομάτα και ρωτάτε «πόσο έχει η ντομάτα;». Αυτά είναι αστεία πράγματα, υποτιμούν τη νοημοσύνη του καταναλωτή, του ?Ελληνα. Εδώ είναι οι κανόνες λειτουργίας της αγοράς, ο ανταγωνισμός, η φυσιολογική εξέλιξη των τιμών, η διαμόρφωσή τους βάσει κανόνων που ισχύουν από την παραγωγή μέχρι την κατανάλωση, καθετοποιημένη όλη αυτή η διαδικασία. 
Και κάνετε επιτροπές. Ελέχθη προηγουμένως και το επαναλαμβάνω. Είναι πολύ ωραίες αυτές οι επιτροπές. Πρώτα-πρώτα η γραφειοκρατία και οι επιτροπές επιτρέπουν σε οποιονδήποτε θέλει να παρανομήσει, να το επιτύχει και να καλυφθεί. Και μετά θα μας λέτε, όταν θα υπάρξει συγκεκριμένη παράβαση ή σύμπτωμα παρεμπορίου «το στείλαμε στην επιτροπή». Τι λέτε! Το στείλατε στις καλένδες! Αυτός είναι ο τρόπος με τον οποίο θα αντιμετωπιστεί η ανάγκη της αμέσου παρέμβασης στην αγορά; Με μέτρα εξυγιαντικά, με θεσμικά, με αυτά που λέμε κάθε μέρα ότι δεν λειτουργείτε; Μα, δεν λειτουργείτε. Και εφόσον δεν λειτουργείτε ως οικονομία, δεν έχετε θεσμικό πλαίσιο, μας λέτε από την τηλεόραση πως είδατε ότι το ροδάκινο είναι ακριβό σε έναν συγκεκριμένο λιανοπωλητή τον οποίον και παραπέμπετε στην επιτροπή. Δεν θα πω μια έκφραση που είναι ολίγον χυδαία.
Ακούστε, κύριοι της Κυβερνήσεως: Η αγορά έχει ανάγκη από εξυγίανση. Το παραεμπόριο είναι γνωστό ότι αποτελεί πληγή για το υγιές εμπόριο. Δεν είναι δυνατόν ένας καταστηματάρχης που μπαίνει σε μια διαδικασία μηνιαίων δαπανών στο κατάστημά του κλπ., να υφίσταται τον ανταγωνισμό του παραεμπόρου ο οποίος άνευ εξόδων τον ανταγωνίζεται και τον σβήνει. 
Λαϊκές αγορές: Εγώ έχω πει κάποτε ότι η λαϊκή αγορά είναι αναγκαίο κακό. Χρειάζεται βέβαια, παρ΄ότι πλήττει το υγιές εμπόριο και το σταθερό έμπορα, αλλά όταν αυτή εκπληροί τον προορισμό της, όταν υπάρχει ο παραγωγός που πάει το προϊόν του κατ΄ευθείαν από την παραγωγή στην κατανάλωση. Δεν είναι δυνατόν να εμφανίζονται αγρότες με πέντε, δέκα, δεκαπέντε στρέμματα να πηγαίνουν προϊόντα που ανταποκρίνονται σε χίλια στρέμματα. Αυτός πραγματικά την παραγωγή του διοχετεύει στην κατανάλωση; Δεν κάνει παραεμπόριο; Δεν πλήττει το υγιές εμπόριο; Επ? αυτού τι γίνεται; 
Οι άδειες των λαϊκών αγορών που έχει γίνει μια πηγή ρουσφετολογίας και απεριγράπτου αυθαιρεσίας, φεύγουν, ανταλλάσσονται μεταξύ λαϊκών αγορών γειτονικών πόλεων. ?Αλλοι πάνε σε πενήντα λαϊκές αγορές στην Ελλάδα και άλλοι δεν μπορούν να πάνε ούτε σε μία. ΄Αλλοι έχουν πολλές άδειες, όπως στο όνομα της γυναίκας τους, στης κόρης τους και άλλος ανθρωπάκος που δεν μπορεί να εξασφαλίσει το εισόδημά του δεν μπορεί να έχει άδεια. 
Επομένως αυτό το νομοσχέδιο σε αυτό το πλέγμα των προβλημάτων που υπάρχουν στη διαμόρφωση των τιμών, μου φαίνεται αστείο. 
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Καψής έχει το λόγο.
ΓΙΑΝΝΗΣ ΚΑΨΗΣ: Κύριε Υπουργέ, φέρατε ένα νομοσχέδιο για να τονώσετε το μικρεμπόριο και να κτυπήσετε την ακρίβεια. Απορώ. Δεν διαβάσατε τον Πρόεδρο του ΣΕΒ. Δεν υπάρχει ακρίβεια! Κακώς δόθηκαν οι αυξήσεις. Απορώ πώς δεν απάντησε κανείς σε αυτόν τον κύριο, ο οποίος μεν έχει δικαίωμα να προετοιμάζει πολιτική καριέρα ?να μη μείνει πορφυρογέννητος σε όλη του τη ζωή- αλλά δεν μπορεί να παίζει με τα συμφέροντα του ελληνικού λαού. 
ΠΕΤΡΟΣ ΜΟΛΥΒΙΑΤΗΣ: Ο κ. Σημίτης είπε το ίδιο πράγμα. 
ΓΙΑΝΝΗΣ ΚΑΨΗΣ: Εγώ εκφράζω τις προσωπικές μου απόψεις, όπως κάνει και πρέπει να κάνει κάθε Βουλευτής σε αυτήν την Αίθουσα. 
Κύριε Υπουργέ, σπεύδω να πω ότι στηρίζω επί της αρχής το νομοσχέδιο. Έχω, όμως, πολλές επιφυλάξεις και αντιρρήσεις. Θα κάνω τρεις γενικές παρατηρήσεις τώρα, επιφυλασσόμενος να μιλήσω επί των άρθρων. 
Δεν μπορούμε να κάνουμε νομοσχέδιο και να οργανώνουμε το μικρεμπόριο, όταν δεν έχουμε ακόμη νομοθεσία για να οργανώσουμε τα σούπερ μάρκετ. Ορθώς είπε ο κύριος συνάδελφος της Αντιπολίτευσης ότι έχουν γίνει ολιγοπώλια. Ξέχασε ότι τα σούπερ μάρκετ έγιναν επί της υπουργίας του. Είμαστε η μόνη χώρα που δεν έχουμε νομοθεσία και στην Επιτροπή Θεσμών και Διαφάνειας αποδείξαμε ότι όχι μόνο γίνεται λαθρεμπόριο, όχι μόνο γίνεται ντάπινγκ, αλλά γίνονται και πολλά άλλα πράγματα. Αν οι υπάλληλοι του Υπουργείου σας ανίχνευαν τις σημερινές αυξήσεις, ίσως να εύρισκαν ότι έχουν προκληθεί για ορισμένα προϊόντα και για ορισμένους λόγους. Δεν θέλω να επεκταθώ αυτήν τη στιγμή. Συνεπώς χρειάζεται να προχωρήσουμε και στο δεύτερο βήμα. 
Μια άλλη παρατήρηση είναι η εξής: Σήμερα το πρωί η πρώτη επίκαιρη ερώτηση ήταν η δική μου. Αφορούσε το παρεμπόριο στις λαϊκές αγορές. Στην πρωτολογία του κυρίου Υφυπουργού πήρα την απάντηση ότι αυτό λύεται με το νομοσχέδιο. Δεν μιλώ για τη δευτερολογία, γιατί ήταν μια υβριστική και συκοφαντική επίθεση εναντίον μου, στην οποία δεν μπόρεσα να απαντήσω, γιατί ο Κανονισμός δεν μου έδινε το δικαίωμα να απαντήσω. Θα βρω την ευκαιρία κατά την πρόοδο της συζητήσεως -γι? αυτό παίρνω και μέρος- να απαντήσω. 
Όμως, το παρεμπόριο δεν σταματά με τις διατάξεις του νομοσχεδίου. Οι λαϊκές αγορές πρέπει να επανέλθουν στη φυσική τους τάξη. Θα πουλούν προϊόντα γης και θαλάσσης από τον παραγωγό. Ψάρια, κρέας και λαχανικά. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυ-ξης): Και οπωροκηπευτικά. 
ΓΙΑΝΝΗΣ ΚΑΨΗΣ: Αυτά εννοώ λέγοντας «λαχανικά». Δεν μπορεί να νοθεύεται αυτό το εμπόριο. Σέβομαι όλους τους ομογενείς, τους πραγματικούς ομογενείς. Όχι τους ομογενείς από την Ουγκάντα. «Ναι» να πουλήσουν την οικοσκευή τους. Δεν φροντίζουμε, όμως, κύριε Υπουργέ, να μάθουμε πότε ήρθαν. Γιατί αν ένας ομογενής έχει έρθει προ δέκα ετών, δεν μπορεί να πουλά επί δέκα χρόνια την οικοσκευή του! 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τη φέρνει συνεχώς. Την ανανεώνει!
ΓΙΑΝΝΗΣ ΚΑΨΗΣ: Μάλλον κάτι άλλο συμβαίνει. Τότε δεν λέγεται «οικοσκευή», κύριε Πρόεδρε. Ονομάζεται αλλιώς. 
Δε θα μακρηγορήσω. Δε θέλω να μπω σε άλλες λεπτομέρειες, γιατί θα χάσω το στόχο μου. Η τρίτη παρατήρηση που θέλω να κάνω είναι η εξής: Το νομοσχέδιο αναθέτει όλους τους ελέγχους στην Τοπική Αυτοδιοίκηση. Ε, δεν γίνεται, κύριε Υπουργέ! Ούτε να αναθέτονται στη Δημοτική Αστυνομία ούτε να μπορούν οι δήμαρχοι να καλέσουν την Αστυνομία. Σε μία λειτουργία που είναι κλασικός φορέας διαφθοράς δεν μπορούμε να έχουμε μια μόνο συντεταγμένη εξουσία να ελέγχει. Ούτε η Τοπική Αυτοδιοίκηση μόνο ούτε η Αγορανομία ούτε να έχει δικαίωμα ένας δήμαρχος να καλεί την Αστυνομία. Η Αστυνομία πρέπει να έχει υποχρέωση να παρέμβει. Και αν το νομοσχέδιο προβλέπει τα παραστατικά εκείνα που θα επιτρέπουν στα αστυνομικά όργανα να ελέγξουν, θα τα συζητήσουμε ένα προς ένα. 
Αυτήν τη στιγμή δεν υπάρχει τίποτα και ορθώς αναφέρθηκε ότι ένας έμπορος με ένα λαχανόκηπο τροφοδοτεί δέκα αγορές με πατάτες που δεν καλλιεργεί στον κήπο του. 
Εν πάση περιπτώσει, κύριε Υπουργέ, το νομοσχέδιο είναι προς τη σωστή κατεύθυνση, το στηρίζω επί της αρχής και επιφυλάσσομαι για κάποιες παρατηρήσεις στα άρθρα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, παρακαλώ να εγκρίνουμε τη χορήγηση άδειας ολιγοήμερης απουσίας στο εξωτερικό της συναδέλφου μας κ. Μαρίας Θωμά.
Εγκρίνει το Τμήμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Συνεπώς το Τμήμα ενέκρινε τη ζητηθείσα άδεια.
Ο κ. Παπαγεωργόπουλος έχει το λόγο.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Αναμφίβολα τα πράγματα στην αγορά δεν πάνε καλά. Όλοι έχουμε την ίδια άποψη ότι η κατάσταση έχει εντελώς απορυθμιστεί και ότι επικρατεί αναρχία. Σίγουρα χρειάζονται μέτρα, πρέπει να ληφθούν οπωσδήποτε και να θεσμοθετηθούν ρυθμίσεις, γιατί αυτή η κατάσταση δεν κολακεύει κανέναν και σίγουρα δεν βοηθάει στην ορθή και ομαλή λειτουργία του κοινωνικού και οικονομικού βίου.
Αυτήν την ανάγκη το συγκεκριμένο νομοσχέδιο δεν την καλύπτει. Είναι ακόμα βραχύβιο και εφήμερο, δεν μπορεί να κάνει τομές, δεν προχωράει, δεν βλέπει καν μπροστά και ουσιαστικά δεν ρυθμίζει τίποτα. Καμία ανάγκη δεν θεραπεύει, ούτε κανένα πρόβλημα αντιμετωπίζει. Γίνεται για να γίνεται, ίσως στα πλαίσια της όλης επικοινωνιακής πολιτικής της Κυβέρνησης που θέλει να δείξει ότι κάτι κάνει, ότι κάτι κινείται έστω και την υστάτη ώρα.
Σίγουρα το νομοσχέδιο είναι κατώτερο των περιστάσεων, είναι πρόχειρο, είναι αποσπασματικό, είναι χωρίς πνοή, χωρίς έμπνευση και σε αναντιστοιχία με τις σημερινές ανάγκες. Τι πράττει; Απλά απειλεί ελέγχους, τα γνωστά δηλαδή και κάνει μερεμέτια στο ν.2323/95. Τα όποια μικροουσιώδη παραπέμπονται σε νομοθετική εξουσιοδότηση.
Εδώ πρέπει να ληφθούν υπόψη οι παρατηρήσεις της Επιστημονικής Υπηρεσίας της Βουλής όσον αφορά το άρθρο 13. Δεν θα σταθεί στον έλεγχο των δικαστηρίων αυτή η ρύθμιση. Προειδοποιεί η Υπηρεσία της Βουλής, και καλό είναι, κύριε Υπουργέ, να το λάβετε υπόψη σας. Δεν μπορεί να νομοθετεί ουσιαστικά κατά νομοθετική εξουσιοδότηση της Βουλής ο πρόεδρος του ΕΟΤ και να ρυθμίζει ουσιώδη και σημαντικά ζητήματα που αφορούν τον ελληνικό τουρισμό. Έρχεται σε ευθεία αντίθεση και το λέει η Επιστημονική Υπηρεσία της Βουλής με το άρθρο 43 παράγραφος 2 εδάφιο β? του Συντάγματος αυτή η ρύθμιση και καλό είναι πριν ολοκληρωθεί η συζήτηση του νομοσχεδίου να το διορθώσετε. ?λλωστε σας προτείνει λύση. 
Όσον αφορά την κατάσταση που επικρατεί στο Εμπόριο είναι τουλάχιστον απερίγραπτη, και ανεξέλεγκτη. Διαφορετικές ρυθμίσεις ή απορυθμίσεις εφαρμόζονται όχι μόνο από νομό σε νομό αλλά μέσα και στον ίδιο νομό. Από την πλήρη ασυδοσία έχουμε ένα είδος ελευθέρων ζωνών σε ορισμένες περιοχές, με ευθύνη και της Τοπικής Αυτοδιοίκησης και της Νομαρχιακής και κανείς δεν τους εξαιρεί από την ευθύνη. Ελεύθερες ζώνες εμπορίου, θα έλεγε κανείς, χωρίς ωράρια, χωρίς κανόνες, χωρίς να υπάρχει κράτος. Και δίπλα έχουμε την πλήρη και απόλυτη απαγόρευση. Δεν υπάρχει ούτε καν στοιχειώδης χωροταξική πρόβλεψη για το πού θα υπάρχουν οι όποιες λειτουργίες και δραστηριότητες. Δίνονται άδειες πολυκαταστημάτων πολλών χιλιάδων τετραγωνικών μέτρων ακόμα και στα κέντρα επαρχιακών πόλεων. Όλοι ξέρουμε από ταξίδια στο εξωτερικό πως περισσότερο από δέκα έως δεκαπέντε χιλιόμετρα από τις μεγαλουπόλεις βρίσκονται τα ευρωπαϊκά πολυκαταστήματα, για να δώσουν ζωτικό χώρο οικονομικής δράσης και στο μεσαίο και στο μικρό εμπόριο.
Εδώ εγκαθίστανται οι μεγάλες πολυεθνικές με τα υποκαταστήματά τους ακόμα και στα κέντρα των πόλεων.
Και από εκεί και πέρα, ζητάμε από τους μικρούς να επιβιώσουν. Δεν είναι δυνατόν.
Από την άλλη μεριά, οι δημοτικές λαϊκές αγορές, αντί να προσφέρουν το κλασικό ?όπως ελέχθη πολύ σωστά- δηλαδή προϊόντα γης και θάλασσας, προσφέρουν τα πάντα: είδη προικός, ηλεκτρονικά, έπιπλα. Τίποτα δεν λείπει, στα πλαίσια ?και εκεί- μιας απόλυτης φορολογικής και αστυνομικής ανοχής. Επίσης, υπάρχουν παραγωγοί εικονικοί, με δύο στρέμματα, που πουλούν όμως προϊόντα που δεν θα παρήγαγε ο μισός Θεσσαλικός Κάμπος. Στην άλλη πλευρά, στον αντίποδα, δίκαια διαμαρτύρονται οι έμποροι, οι μικρομεσαίοι, οι επαγγελματίες, γιατί γι? αυτούς έχει τη συνάφεια, γι? αυτούς έχει τους ελέγχους, γι? αυτούς η Κυβέρνηση επιφυλάσσει το ΣΔΟΕ. Υπάρχουν δηλαδή δύο μέτρα και δύο σταθμά απέναντι σε κλάδο παραγωγικό, που προσφέρει σημαντικότατα, είναι η ραχοκοκαλιά της ελληνικής οικονομίας.
Την ίδια ώρα, δίπλα σε αυτήν την αναρχία και σε αυτήν την εντελώς διαφορετική και χωρίς κανόνες ισότητας μεταχείριση, η Κυβέρνηση ενισχύει ανταγωνιστικά τις μεγάλες πολυεθνικές με κίνητρα, με φορολογικές απαλλαγές, με διευρυμένο ωράριο, με επιδοτούμενες θέσεις εργασίας, με ελαστικές εργασιακές σχέσεις. Κανείς δεν μπορεί να πει όχι στην πρόοδο. Θα έπρεπε όμως αντίστοιχα να εξοπλίσει και τις μικρές και μεσαίες επιχειρήσεις. Θα έπρεπε να μην έχει απέναντί τους αρνητική στάση και να τις θέτει σε ουσιαστικό διωγμό.
Αντίθετα, η Κυβέρνηση βλέπει εντελώς αδιάφορη τα προβλήματα που υπάρχουν από το κλείσιμο χιλιάδων μικρομεσαίων επιχειρήσεων, οι οποίες απασχολούν και το μεγάλο όγκο των εργαζομένων. Επιτρέπει την κυκλοφορία, χωρίς ελέγχους ουσιαστικούς, αδιευκρίνιστης ποιότητας προϊόντων, με αποτέλεσμα να εκτοπίζουν αυτά από τα ράφια των μεγάλων σούπερ-μάρκετ και των πολυκαταστημάτων την εγχώρια βιομηχανική, βιοτεχνική και αγροτική παραγωγή. Και σε όλα αυτά μένει αδιάφορη.
Θα μας αρκούσε, λοιπόν, ένα μόνο πράγμα, μιας και η Κυβέρνηση έδειξε ότι δεν θέλει, δεν ασχολείται, δεν μπορεί να αντιμετωπίσει συνολικά αυτά τα πολύ σημαντικά προβλήματα, τα οποία είναι επείγοντα, χρειάζονται λύσεις. Δεν πάει άλλο. Εάν η Κυβέρνηση δεν έφερνε αυτήν την επίφαση επίλυσης ?γιατί θα αποδειχθεί στην πράξη από την επομένη της δημοσίευσης στην Εφημερίδα της Κυβερνήσεως ότι αυτό το νομοσχέδιο δεν λύνει τίποτα, δεν μπορεί να επιβιώσει, δεν μπορεί να έχει μέλλον και προοπτική- θα μας αρκούσε να ψήφιζε ένα και μόνο άρθρο. Τουλάχιστον για τα μέτρα της θα μας ήταν αρκετό και θα μας ικανοποιούσε. Θα έπρεπε να θεσπίσει με άρθρο μόνο το μέτρο, το αριστοτελικό μέτρο, στην πολιτική συμπεριφορά του Υπουργείου Ανάπτυξης.
Δεν μπορεί η Κυβέρνηση να θυμίζει περιπλανώμενο θεατρικό θίασο του ιταλικού μεσαίωνα. Δεν μπορούμε να γινόμαστε θεατές εξορκισμών και ολοφυρμών κατά της ακρίβειας. Φέτος είδαμε να λειτουργεί φεστιβάλ λαϊκών αγορών, το οποίο ανταγωνίστηκε σε ακροαματικότητα και τα μεγάλα φεστιβάλ της πατρίδας μας. Αντί, λοιπό, για θέατρο, θα έπρεπε να υπάρξει κράτος. Θα έπρεπε τουλάχιστον η Κυβέρνηση να σοβαρευτεί. Αυτό και μόνο εμάς τουλάχιστον θα μας ικανοποιούσε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, ζήτησε το λόγο ο επίτιμος Πρόεδρος της Νέας Δημοκρατίας κ. Μητσοτάκης. Έχετε αντίρρηση να προηγηθεί;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Όχι, δεν έχω αντίρρηση. Θα τον ακούσω και μετά θα μιλήσω.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Μητσοτάκη, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρία Πρόεδρε, δεν υπάρχει καμία αμφιβολία ότι η πραγματικότητα, όπως είχε δημιουργηθεί τα τελευταία χρόνια, από το 1995 ίσαμε σήμερα ?και οι δικοί σας Βουλευτές μέτρησαν, κύριε Υπουργέ, τα οκτώ χρόνια που πέρασαν- είναι μια κατάσταση απαράδεκτη στον όλο χώρο του εμπορίου, του παραεμπορίου, των λαϊκών αγορών, που απαιτεί οπωσδήποτε νομοθετική ρύθμιση.
Τελείως αντικειμενικά και ψύχραιμα και χωρίς καμία τάση αντιπολίτευσης θα σας έλεγα ότι η Κυβέρνηση καθυστέρησε υπέρμετρα το νομοσχέδιο αυτό και το φέρνει σε προεκλογική περίοδο, που δεν είναι η καλύτερη εποχή για να ψηφίζονται καλοί νόμοι, γιατί -ανθρώπινο είναι- ο καημός της επανεκλογής παρασύρει τις κυβερνήσεις πολλές φορές σε σφάλματα. 
Κυρία Πρόεδρε, εμείς όλοι οι παλιοί πολιτικοί θυμόμαστε πώς ξεκίνησε ο θεσμός των λαϊκών αγορών, πώς οι ίδιοι οι παραγωγοί απέκτησαν το δικαίωμα να πωλούν τα προϊόντα τους, προϊόντα γης και θάλασσας ?καλά μας τα είπε πρωτύτερα ο κ. Καψής- σε ορισμένο χώρο και σε ορισμένες χρονικές περιόδους, ορισμένες μέρες και ορισμένες ώρες. Αυτό που υπήρχε, κύριε Υπουργέ, στο παρελθόν και ήταν σωστό ισχύει σήμερα; Τι γίνεται στην πραγματικότητα; Δεν ζείτε στο φεγγάρι, ζείτε στην Ελλάδα. Οι λαϊκές αγορές πλέον ?αυτές που γνωρίζαμε- δεν υπάρχουν. Κατά λάθος μπορεί να υπάρχουν και μερικοί αγρότες που πωλούν τα προϊόντα τους. Οι περισσότεροι έμποροι είναι. Πολλοί δεν έχουν καμία σχέση με τους αγρότες, με την αγροτική παραγωγή και πωλούνται είδη ποικίλα. Και το χειρότερο απ? όλα είναι ότι παράλληλα δημιουργούνται κάτι περίεργες αγορές, τις οποίες εγώ ποτέ μου δεν μπόρεσα να καταλάβω, από ομογενείς, από Ποντίους ή δεν ξέρω από ποιους άλλους περιθωριακούς, οι οποίοι πωλούν τα πάντα παντού. Έτσι, υπάρχει ένα μεγάλο πρόβλημα παραεμπορίου, το οποίο καθυστερήσατε πάρα πολύ να το αντιμετωπίσετε και το οποίο φοβάμαι ότι δεν πρόκειται να αντιμετωπιστεί με το νομοσχέδιό σας. 
Υπάρχει όμως πρόβλημα προς αντιμετώπιση: Δεν μπορεί ?εγώ είμαι απόλυτα υπέρ της φιλελεύθερης οικονομίας, αλλά για όλους πρέπει να ισχύουν οι ίδιοι κανόνες- ο ένας έμπορος να υπόκειται σε διαδικασίες γραφειοκρατικές, έξοδα, ελέγχους και ο άλλος να έλθει δίπλα του να εγκατασταθεί και να πωλεί με ευνοϊκούς όρους το ίδιο εμπόρευμα. Απορώ πώς άντεξε και αντέχει ακόμα το εμπόριο και δεν έχει επαναστατήσει. Είναι κάτι το οποίο πρέπει οπωσδήποτε το ελληνικό κράτος να ρυθμίσει, να βάλει σε τάξη και να έχουν όλοι τις ίδιες δυνατότητες και να λειτουργεί η ελεύθερη οικονομία ως πράγματι ελεύθερη, αλλά επί ίσοις όροις.
Τα πολυκαταστήματα: 
Δεν ξέρω αν Υπουργός της Νέας Δημοκρατίας έδωσε την πρώτη άδεια. Όλοι δεχόμαστε ότι η πρόοδος δεν μπορεί να εμποδιστεί, πρέπει τα πολυκαταστήματα να υπάρχουν και να τους δίδονται και οι αναγκαίες διευκολύνσεις, γιατί βοηθούν το λαό, με τη συγκράτηση των τιμών. Όμως δεν υπάρχει ένα πρόβλημα, για το πού θα δίδονται οι άδειες των πολυκαταστημάτων, κύριε Υπουργέ; Ποιος δίνει τις άδειες των πολυκαταστημάτων σήμερα, το γνωρίζετε. Δεν υπάρχει καμία αμφιβολία ότι δίδονται, πολλές φορές, άδειες εκεί που δεν πρέπει να δίδονται. Τα πολυκαταστήματα, υποτίθεται, γίνονται για να καλύψουν ανάγκες μεγάλων αστικών κέντρων, τοποθετούμενα βέβαια στα περίχωρα για να υπάρχει ο αναγκαίος χώρος κυρίως για πάρκιγκ. Δεν σημαίνει όμως ότι παντού στην Ελλάδα, σε αγροτικές περιοχές ή σε μικρές πόλεις ή κωμοπόλεις θα φτιάξουμε πολυκαταστήματα, διότι στην περίπτωση αυτή το μικρό εμπόριο δεν μπορεί να αντέξει. Πολυκαταστήματα, ναι, αλλά με έλεγχο εκεί όπου θα εγκατασταθούν.
Και ακόμα, κυρία Πρόεδρε, το μεγάλο πρόβλημα είναι πώς θα ασφαλίσουμε τον ανταγωνισμό, πώς, σε τελική ανάλυση, θα πέσουν οι τιμές.
Εγώ παρακολουθώ τον τελευταίο καιρό με το ευρώ ορισμένα περίεργα φαινόμενα. Ήμουν εξ εκείνων που υπεστήριξαν εξαρχής την άποψη ότι το ευρώ στην πρώτη φάση θα φέρει ακρίβεια. Επειδή είναι μια μεγάλη μονάδα, η οποία είναι τριακόσιες σαράντα πέντε φορές ακριβότερη, σημαντικότερη από τη μικρή δραχμή, τη φτωχή μας δραχμή, ο κόσμος τα χάνει. Και με λεπτά οι Έλληνες δεν είχαν μάθει να συναλλάσσονται, τα είχαν προ πολλού εγκαταλείψει. Έτσι θα έφερνε αφεύκτως μια ακρίβεια.
Ταυτόχρονα όμως, φέρνει και κάτι που είναι θετικό. Μπορούμε να κάνουμε τη σύγκριση με το τι ισχύει στις άλλες χώρες ?τουλάχιστον στις άλλες έντεκα χώρες της Ευρώπης, που είναι και οι χώρες που μας ενδιαφέρουν- και να δούμε πού είμαστε ακριβότεροι και πού φθηνότεροι. Και εκεί διαπιστώνονται, κύριοι Υπουργοί, ορισμένα πολύ ενδιαφέροντα πράγματα. Είμαστε ακριβότεροι, ακριβότατοι σε υπηρεσίες, πράγμα που δυστυχώς είναι μια αδυναμία της φυλής μας. Ο Έλληνας θέλει να εργάζεται με μεγάλο κέρδος. Αυτή είναι η πραγματικότητα. Το ζούμε και με τους Έλληνες που εργάζονται στη Γερμανία. Κύριε Υπουργέ, εσείς το ξέρετε. Γι? αυτό δεν αντέχουν και στον ανταγωνισμό και έρχονται οι Τούρκοι και μας παίρνουν τις δουλειές, διότι οι Τούρκοι δουλεύουν με μικρότερο κέρδος από ό,τι θέλουμε να δουλέψουμε εμείς οι Έλληνες. Και καλά αυτό, εντάξει, δεν μπορούμε να αλλάξουμε την ψυχολογία της φυλής μας από τη μια στιγμή στην άλλη. Είμαστε όμως ακριβότεροι σε ορισμένα είδη που εγώ δεν μπορώ να καταλάβω το γιατί. Τα απορρυπαντικά, κύριοι Υπουργοί, πουλιούνται ακριβότερα, πολλές φορές μέχρι και στο διπλάσιο και πάντως τριάντα, σαράντα, εξήντα τοις εκατό περισσότερο από ό,τι πουλιούνται σε όλα τα ευρωπαϊκά κράτη. Γιατί; Δεν μπορείτε να παρέμβετε ?δεν είναι τουλάχιστον αυτό που συνιστώ- βάζοντας αγορανομική διάταξη βεβαίως και διατίμηση, αλλά το γεγονός ότι συμβαίνει αυτό δεν έπρεπε να βάλει σε σκέψεις τις όποιες υπηρεσίες ασχολούνται με αυτά τα θέματα και να δουν κατά ποιον τρόπο θα αντιμετωπιστεί; 
Κυρία Πρόεδρε, περνούμε μια περίοδο που το ευρώ αναντίρρητα συντελεί στην άνοδο του τιμαρίθμου, αλλά δεν είναι μόνον αυτή η αιτία. Δεν λειτουργεί στην Ελλάδα ο υγιής ανταγωνισμός. Με τους «προστάτες» και με τους «νονούς» και με τη διαφθορά που υπάρχει σε όλα τα επίπεδα και όχι μόνο στο στενότερο κράτος, αλλά ακόμη και στην Τοπική Αυτοδιοίκηση και στους δήμους ?γιατί να το κρύψουμε- τα καταφέραμε να μη λειτουργεί ο ελεύθερος ανταγωνισμός. Ακόμη και στις λαϊκές αγορές δεν λειτουργεί, από την ώρα που οι άδειες γίνονται αντικείμενο κομματικής συναλλαγής ή οικονομικής συναλλαγής συχνότατα, όχι πάντοτε βέβαια.
Και το λέω για την Κυβέρνηση σήμερα η οποία επιδίδεται σε ένα περίεργο σπορ από τη μια μεριά μεγάλης δημοσιότητας, λες και τα κανάλια θα σώσουν τον τιμάριθμο, και από την άλλη μεριά παρασύρεται και ολισθαίνει διαρκώς -ίσως περισσότερο ο Υφυπουργός από τον παριστάμενο Υπουργό- στον πειρασμό του ελέγχου και των διατιμήσεων, με κίνδυνο να ξαναγυρίσουμε πίσω, εκεί από όπου ξεκινήσαμε και να κάνουμε τελικά μια τρύπα στο νερό.
Αυτό που πρέπει ?και ορθώς λέγεται- να εξασφαλιστεί είναι ο ανταγωνισμός. Εγώ και Υπουργός υπήρξα και Πρωθυπουργός και καταλαβαίνω ότι πρέπει να γίνεται και ο διάλογος με τις τάξεις -και καλά τον κάνει ο κ. Κουλούρης- και χρειάζεται και η νουθεσία, αλλά έχετε την εντύπωση, κύριε Κουλούρη, ότι εσείς θα επηρεάσετε έναν μεγάλο κλάδο με την πειθώ ή επικαλούμενος το εθνικό συμφέρον ή το συμφέρον του καταναλωτού;
Αυτό που θα παίξει τελικά το ρόλο του είναι ο ανταγωνισμός και όχι οι όποιες συμφωνίες, που άλλωστε μπορούν να διαβαστούν και με τον έναν και με τον άλλον τρόπο. Διότι το φιάσκο που πάθατε με τις περίφημες συμφωνίες που «κρατούν τις τιμές», «ασφαλίζουν τις τιμές», ήταν ότι διαπιστώθηκε εκ των υστέρων ότι οι συμφωνίες έγιναν όταν οι αυξήσεις είχαν συντελεστεί και στην ουσία το αμετάβλητο των τιμών αποκλείει την πτώση και όχι βεβαίως την αύξηση, που δεν επρόκειτο να έρθει παρά μετά πάροδο ολίγων μηνών.
Σε τελική ανάλυση, κυρία Πρόεδρε, αυτό που σήμερα χρειάζεται είναι ο έλεγχος βεβαίως εκεί που πρέπει, αλλά τη λύση θα τη δώσει ο ανταγωνισμός και ο εφοδιασμός της αγοράς με προϊόντα. Για μεν τα βιομηχανικά προϊόντα της ευρείας κατανάλωσης δεν τίθεται πρόβλημα, όμως πρόβλημα επάρκειας τίθεται για όλα τα νωπά γεωργικά προϊόντα, τα λαχανικά και τα φρούτα. Όταν δεν υπάρχει προϊόν, θα ακριβύνει, κυρία Πρόεδρε, και όταν υπάρχει, θα φθηνύνει. 
Το πώς μπορεί να γίνεται το εμπόριο ?ελεύθερο πάντοτε- ανάμεσα στον παραγωγό ή στην ομάδα παραγωγών ?που είναι ακόμα καλύτερα- και στον τελικό καταναλωτή αυτό ακριβώς είναι το πρόβλημα του κράτους. Αυτό είναι το πρόβλημα που πρέπει να λύσει. Και εκεί υπάρχουν πολλά προβλήματα και υπάρχουν και πολλές λύσεις. 
Αλλά μέχρι στιγμής δυστυχώς δεν είδα να γίνεται τίποτα προς αυτήν την κατεύθυνση και πρέπει να σας πω ότι δεν περιμένω και τίποτα να γίνει. Τώρα πια «κοντός ψαλμός αλληλούια», ξεψυχά η Κυβέρνηση. Φθάνουμε στο τέλος. Δεν περιμένω πολλά πράγματα να γίνουν. Τουλάχιστον, όμως, εάν δεν μπορούμε να κάνουμε τίποτα καλύτερο, ας μην κάνουμε τίποτα χειρότερο.
Με αυτήν την έννοια κι εγώ συντάσσομαι με το κόμμα μου. Δεν ψηφίζω το νομοσχέδιο, παρά το γεγονός ότι ορισμένες επί μέρους διατάξεις τις βρίσκω χρήσιμες και δεν έχω καμία αντίρρηση να συμφωνήσω μαζί τους.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο Υπουργός Ανάπτυξης κ. Τσοχατζόπουλος έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κυρία Πρόεδρε, κυρίες και κύριοι συνάδελφοι, εισηγούμαι ένα σχέδιο νόμου σχετικά με την προσαρμογή που είναι ανάγκη να υπάρξει στις αγορές οπωροκηπευτικών και τροποποιώ υφιστάμενες ρυθμίσεις σε σχέση με το υπαίθριο εμπόριο και τις λαϊκές αγορές γιατί, όπως ξέρετε, με το ν.2323/1995 για πρώτη φορά είχε προσδιοριστεί η λειτουργία των αγορών στη χώρα μας. 
Όμως οκτώ χρόνια έχουν περάσει από τότε ?είμαστε στο 2003- και πλέον ζούμε στο πλαίσιο μιας σειράς μεγάλων αλλαγών που επηρεάζουν και το ευρύτερο γεωπολιτικό μας περιβάλλον ?παραδείγματος χάρη, διεύρυνση Ευρωπαϊκής Ένωσης- αλλά και αλλαγών που υφίστανται στη νέα φάση εξέλιξης τόσο της ελληνικής όσο και της ευρωπαϊκής οικονομίας και κοινωνίας. 
Βλέπουμε πλέον ότι οι συνθήκες ανταγωνισμού, στις οποίες -όπως άκουσα προηγουμένως- επανειλημμένως αναφέρθηκαν οι συνάδελφοι και στο πλαίσιο της νέας παγκοσμιοποίησης, εντείνονται, γεγονός που μας επιβάλλει να προωθήσουμε πολιτικές, ώστε να βοηθήσουμε την ελληνική οικονομία και την κοινωνία να γίνει ανταγωνιστικότερη, να γίνει παραγωγικότερη, να αξιοποιήσει την καινοτομία, τη γνώση και την τεχνολογία, να αναδείξει την ποιότητα ως βασικό στοιχείο της νέας φάσης εξέλιξης της οικονομίας μας για να μπορέσουμε να σταθούμε και στον ενιαίο ευρωπαϊκό χώρο αλλά και στον ευρύτερο παγκοσμιοποιημένο χώρο, στον οποίο ζούμε. 
Επομένως, κυρίες και κύριοι συνάδελφοι, οι παρεμβάσεις, τις οποίες καταθέτουμε σε εσάς σήμερα με βάση αυτό το σχέδιο νόμου, έχουν έναν πολύ συγκεκριμένο στόχο. Ερχόμαστε για να αναδείξουμε τον τρόπο, με τον οποίο η χώρα μας θα βρει μια συνεχή, βαθύτερη και ταχύτερη ανάπτυξη. Η συμβολή μας για να πετύχουμε πιο γρήγορη, πιο βαθιά και πιο ουσιαστική ανάπτυξη της ελληνικής οικονομίας και κοινωνίας στηρίζεται σε πολύ καθαρές επιλογές.
Πρέπει, πρώτον, να διασφαλίσουμε την ανεμπόδιστη, ελεύθερη λειτουργία των αγορών με ίσους όρους συμμετοχής για όλους στις αγορές. Αγορές οι οποίες δημιουργούν ανταγωνισμό. Αγορές οι οποίες λειτουργούν συγχρόνως με τον ανταγωνισμό, με δημοκρατικό έλεγχο, στο πλαίσιο δηλαδή της αποδοχής του κοινωνικού ελέγχου που εκφράζεται με το καταναλωτικό κίνημα. Γι? αυτό πιστεύω -θα συμφωνήσετε- ότι η υποστήριξη και η αναβάθμιση των καταναλωτικών οργανώσεων οι οποίες εκφράζουν την ανάγκη θωράκισης του πολίτη-καταναλωτή κατοχυρώνουν το δικαίωμα του Έλληνα πολίτη να συμμετέχει στις αγορές από τις οποίες προμηθεύεται προϊόντα και υπηρεσίες με τις καλύτερες δυνατές διατάξεις και ρυθμίσεις, που τον ασφαλίζουν και όσον αφορά την ποιότητα και όσον αφορά το κόστος και όσον αφορά την επάρκεια των προϊόντων ή των υπηρεσιών. Είναι μία απαίτηση δημοκρατική την οποία πρέπει να σεβαστούμε. 
Η επιλογή μας, λοιπόν, να ενισχύσουμε την ανταγωνιστικότητα και την παραγωγικότητα της οικονομίας, των αγορών, των προϊόντων, των επιχειρήσεων μας οδηγεί σε μία πολύ συγκεκριμένη πολιτική παρέμβαση: να στηρίξουμε το άνοιγμα, τη διαφάνεια, την αποτελεσματικότητα και την ανταγωνιστικότητα των αγορών αλλά και την ίδια στιγμή να στηρίξουμε με συγκεκριμένες πολιτικές την ανταγωνιστικότητα των επιχειρήσεων, την ικανότητα των επιχειρήσεων να έχουν πρόσβαση στη νέα γνώση, την ικανότητα των επιχειρήσεων να έχουν πρόσβαση στη νέα ποιότητα που απαιτείται σήμερα πλέον στις αγορές, είτε αφορά υπηρεσίες είτε αφορά προϊόντα. 
?ρα, κυρίες και κύριοι, βλέπουμε ότι διαμορφώνεται μία νέα σχέση μεταξύ του κράτους, των επιχειρήσεων, των αγορών και των πολιτών. Το κράτος δεν έρχεται να ελέγξει διά αγορανομικών διατάξεων διαμόρφωσης τιμών τις αγορές. Έρχεται να ζητήσει ολοκληρωμένο ελεύθερο ανταγωνισμό στη λειτουργία των αγορών. Και είναι δική του ευθύνη με ρυθμίσεις, με αξιοποίηση του ρυθμιστικού του ρόλου να παρέμβει και να προσδιορίσει σαφώς τους όρους λειτουργίας των αγορών. Η ρύθμιση των αγορών, κυρίες και κύριοι, είναι η ευθύνη της πολιτείας, είναι η νέα σχέση μεταξύ κράτους και αγορών την οποία τηρούμε και την οποία για να την υλοποιήσουμε χρειάζεται να προωθήσουμε μία σειρά από πολιτικές. Έτσι, ερχόμαστε και λέμε ότι για να ρυθμιστούν ανταγωνιστικά και ελεύθερα οι αγορές, πρέπει να λειτουργήσει η διαφάνεια. Χωρίς διαφάνεια, χωρίς πληροφόρηση και ενημέρωση του καταναλωτή για τις αγορές, τα προϊόντα και τις υπηρεσίες δεν είναι δυνατόν να έχουμε τα αποτελέσματα τα οποία επιδιώκουμε. Γι? αυτό, λοιπόν, προωθούμε το Παρατηρητήριο Τιμών στις αγορές των τροφίμων, στις αγορές των προϊόντων πάσης μορφής είτε είναι οπωροκηπευτικά είτε αγροτικά είτε βιομηχανικά προϊόντα. Από την άλλη μεριά, όμως, έχουμε την ανάγκη αυτήν τη διαφάνεια και την ενημέρωση του πολίτη να την κάνουμε πλατιά γνωστή, να την στηρίξουμε και γι? αυτό η λειτουργία του Παρατηρητηρίου Τιμών που ενημερώνει τον καθένα, πρέπει να περάσει στα Μαζικά Μέσα Ενημέρωσης. Η πρόσβαση στην τηλεόραση, π.χ., στις πρωινές εκπομπές, η ενημέρωση του καταναλωτή σε σχέση με τους όρους λειτουργίας των αγορών, σε σχέση με τις τιμές και τις συνθήκες που επικρατούν στην αγορά έρχονται να συμβάλουν ώστε η ρυθμιστική παρέμβαση του κράτους με την ολοκλήρωση της διαφάνειας και της ενημέρωσης προς τον πολίτη να λειτουργήσει καταλυτικά για να έχουμε ανταγωνισμό στις αγορές. Παράλληλα βέβαια χρειάζεται ο κοινωνικός έλεγχος, διότι καλή είναι η πληροφόρηση, καλή είναι η ενημέρωση του πολίτη μέσα από το Παρατηρητήριο Τιμών και γενικότερα μέσα από παρατηρητήρια παρακολούθησης των αγορών, αλλά χρειάζεται και ο έλεγχος. Έλεγχος κοινωνικός, ο οποίος προβλέπεται από τη μία μεριά από τις καταναλωτικές οργανώσεις, τις οποίες οφείλουμε να στηρίξουμε ?και τις στηρίζουμε με έναν πολύ συγκεκριμένο τρόπο- να μπορέσουν να παρέμβουν, να ενημερώσουν τον πολίτη, να ελέγξουν τους όρους και τις συνθήκες αγοράς και από την άλλη μεριά πρέπει να ασκήσει έλεγχο πραγματικό το κράτος. 
Κυρίες και κύριοι συνάδελφοι, υπάρχει ένα πάγιο πρόβλημα που το ξέρουμε πάρα πολύ καλά. Στην Ελλάδα μπορεί να νομοθετούμε, μπορεί να εκδίδουμε και αποφάσεις του Υπουργικού Συμβουλίου, διυπουργικές ή υπουργικές, αλλά υστερούμε, έχουμε έλλειμμα στο επίπεδο ελέγχου εφαρμογής των συγκεκριμένων αποφάσεων. 
Αυτό είναι ένα μεγάλο θέμα, αγαπητοί συνάδελφοι, το οποίο πρέπει να αντιμετωπιστεί. Βλέπουμε, για παράδειγμα, να υπάρχουν ακόμα και νόμοι που δεν εφαρμόζεται, γιατί δεν υπάρχει ελεγκτική διαδικασία που να διαπιστώνει τους λόγους, για τους οποίους δεν εφαρμόζονται οι συγκεκριμένες ρυθμίσεις. Έχουμε ακόμα και δικαστικές αποφάσεις, κυρίες και κύριοι συνάδελφοι. Είδαμε τις αντιδικίες που υπάρχουν με τις τράπεζες για την προστασία του καταναλωτή, σε σχέση με ρυθμίσεις που περιέχονται με μικρά γράμματα στις συμβάσεις. Υπάρχει μάλιστα και απόφαση του Αρείου Πάγου, η οποία όμως δεν οδηγεί στην τήρηση και εφαρμογή της συγκεκριμένης απόφασης.
Να λοιπόν γιατί χρειάζεται ο έλεγχος, κυρίες και κύριοι συνάδελφοι! Και εδώ ο έλεγχος, πέραν του κοινωνικού ελέγχου από το κοινωνικό κίνημα, πρέπει να γίνεται από την πολιτεία. Το κράτος πρέπει να προβλέψει διαδικασίες αποτελεσματικού ελέγχου, διαπίστωσης της κατάστασης που υπάρχει σε όλους τους χώρους.
Κυρίες και κύριοι συνάδελφοι, αυτό το νομοσχέδιο δεν είναι μία ευκαιριακή ρύθμιση, όπως αναφέρατε προηγουμένως ούτε έγινε τυχαία. Είναι αποτέλεσμα έξι και πλέον μηνών διαπραγματεύσεων, συζητήσεων, διαλόγου τόσο με τους φορείς της αγοράς, είτε είναι οι παραγωγοί είτε είναι οι επαγγελματίες είτε είναι οι αγρότες είτε είναι οι επιχειρήσεις είτε είναι οι εργαζόμενοι, διότι όλοι είμαστε καταναλωτές, όσο και με τις καταναλωτικές οργανώσεις. 
Μέσα απ? αυτόν το διάλογο, λοιπόν, προέκυψαν οι σαφείς κατευθύνσεις που περιέχει αυτό το νομοσχέδιο, το οποίο έρχεται να αντιμετωπίσει τις αδυναμίες της υφιστάμενης νομοθεσίας, η οποία ήταν πάρα πολύ χρήσιμη για την εποχή της, το 1995, διότι για πρώτη φορά κωδικοποίησε μία σειρά από ρυθμίσεις για τη λειτουργία των αγορών. Πρέπει να ρυθμίσουμε τις αγορές, κυρίες και κύριοι συνάδελφοι, είτε είναι οι λαϊκές αγορές είτε είναι η αγορά των οπωροκηπευτικών είτε είναι το υπαίθριο εμπόριο είτε το στάσιμο εμπόριο. 
Προπαντός, πρέπει να ρυθμίσουμε όλες τις αγορές, διότι οι ρυθμίσεις των αγορών δεν περιορίζονται μόνο σ? αυτόν τον τομέα. Περιλαμβάνονται ως αναγκαίες παρεμβάσεις εποπτείας για τις αγορές, όπως στην αγορά ηλεκτρικού ρεύματος, φυσικού αερίου, των πετρελαιοειδών, των τηλεπικοινωνιών και στην αγορά πολλών άλλων προϊόντων και υπηρεσιών. 
Με μία λέξη, η εποπτεία στις αγορές είναι βασική προϋπόθεση για την ανταγωνιστική λειτουργία. Η εποπτεία διαμορφώνεται με τη δημιουργία αρμόδιων, θεσμικά κατοχυρωμένων εποπτικών θεσμών, όπως η «Τράπεζα της Ελλάδας» που εποπτεύει τη λειτουργία των τραπεζών ή η εποπτική χρηματιστηριακή αρχή που επιβλέπει τη λειτουργία του χρηματιστηρίου. Όσον αφορά τις ασφαλιστικές εταιρείες, προωθούμε και θα φέρουμε γρήγορα το σχετικό νομοσχέδιο διαμόρφωσης μίας ανεξάρτητης εποπτικής αρχής για τη λειτουργία των ασφαλιστικών επιχειρήσεων, ώστε να μπορέσει να υπάρξει πράγματι μία αποτελεσματική εποπτεία αυτών.
Βέβαια, κυρίες και κύριοι συνάδελφοι, όπως βλέπετε, ο έλεγχος είναι το απαραίτητο συμπλήρωμα των εποπτικών αρχών για να έχουμε ένα ολοκληρωμένο οικοδόμημα, βάσει του οποίου θα λειτουργούν αποτελεσματικά οι αγορές αλλά θα είναι ανταγωνιστικές στην τιμή, στην ποιότητα και στην επάρκεια.
Κυρίες και κύριοι συνάδελφοι, θεώρησα αναγκαίο να κάνω αυτές τις αναφορές, διότι έπρεπε να ξεκαθαριστεί ότι αυτά τα οποία ερχόμαστε σήμερα εδώ να σας εισηγηθούμε, είναι ενταγμένα σε μία ολοκληρωμένη πολιτική παρέμβαση. Είναι μία δημοκρατική αντίληψη για τη λειτουργία της οικονομίας και της αγοράς, διότι εμείς πιστεύουμε ότι η δημοκρατία πρέπει να διαχυθεί και στην οικονομία και στην κοινωνία και στο πολιτικό επίπεδο. 
Κυρίες και κύριοι συνάδελφοι, μη μου πείτε ότι διαφωνεί κάποιος σ? αυτήν την αντίληψη, διότι θα συμφωνήσετε μαζί μου την ίδια στιγμή ότι, όταν πιστεύεις στη δημοκρατική αντίληψη για τη λειτουργία των αγορών, τότε αποδέχεσαι ότι δεν μπορούν οι αγορές να μείνουν ανεξέλεγκτες. Πρέπει να υφίστανται τον έλεγχο και την παρέμβαση είτε του κοινωνικού είτε του κρατικού ελέγχου, για να μπορέσουν να λειτουργήσουν.
Σε τελική ανάλυση, τις ίδιες τις αγορές τις εγγυάται το κράτος, διότι φροντίζει, θεσπίζοντας ένα καθαρό πλαίσιο λειτουργίας, να έχουν αυτόνομη και ελεύθερη λειτουργία και με ίσους όρους ευκαιρίες για όλους. Επομένως κακώς ορισμένοι νομίζουν ότι η συζήτηση για τις τιμές ή για την ακρίβεια και για την παρέμβαση των αγορών δημιουργεί προβλήματα. Δεν δημιουργεί κανένα πρόβλημα.
Απεναντίας πιστεύω, κυρίες και κύριοι συνάδελφοι, ότι ο μόνος τρόπος για να αντιμετωπίσουμε τα φαινόμενα της ακρίβειας, τα φαινόμενα των ανισοτήτων που δημιουργούν πάντοτε οι αγορές, είναι πράγματι η διαφάνεια, ο διάλογος. Είμαστε υποχρεωμένοι να φέρνουμε τα θέματα στην επικαιρότητα και στη δημοσιότητα, διότι επανειλημμένα έχουμε συζητήσει στο Υπουργείο Ανάπτυξης με όλους τους παραγωγικούς φορείς, με όλες τις τάξεις για τον τρόπο διαμόρφωσης των τιμών.
Αν δεν συζητήσουμε γιατί έχουμε μία δυσαναλογία στην τιμή του παραγωγού στο χωράφι και στην τιμή στη λιανική αγορά για το σχετικό προϊόν, πώς θα μπορέσουμε να βρούμε τη λύση, την οποία σας εισηγούμαστε και η οποία λέει «κύριοι, συγκεκριμένη παρέμβαση στο χώρο διαμόρφωσης όλου του κυκλώματος της παραγωγής, της προμήθειας, της διακίνησης και της πώλησης τελικά των προϊόντων». Αυτή είναι η λύση που ενδείκνυται, για να αντιμετωπίσουμε τα φαινόμενα της ακρίβειας ή της δυσανάλογης διαμόρφωσης τιμών σε μια σειρά από προϊόντα.
Βέβαια, όταν θέτουμε στους παραγωγούς -είτε είναι βιομηχανικά προϊόντα και έχουμε τις βιομηχανίες τροφίμων είτε το θέτουμε στο εμπόριο το μεγάλο και το μικρό είτε το θέτουμε στους αγροτικούς παραγωγούς- ότι υπάρχει σε ορισμένα προϊόντα δυσαναλογία κόστους προϊόντων, δηλαδή τιμές πιο υψηλές από αυτές που αντιστοιχούν στα ίδια προϊόντα σε άλλες χώρες όμοιες σαν τις δικές μας, αυτό είναι ένα θέμα που πρέπει να σας προβληματίσει, διότι εύκολα μπορεί να πει κανείς ότι έχουμε ακρίβεια λόγω της εισαγωγής του ευρώ. 
Είμαι από τους πρώτους που έχω επισημάνει ότι πράγματι η εφαρμογή του ευρώ δημιούργησε έναν κύκλο ανατιμήσεων και στις υπηρεσίες, όπως ανέφερε προηγουμένως ο αξιότιμος κ. Μητσοτάκης, αλλά και σε μια σειρά από προϊόντα, είτε πρωτογενούς παραγωγής είτε βιομηχανικά προϊόντα και οδήγησε σε τιμές δυσανάλογα υψηλές σε σχέση με τις άλλες ευρωπαϊκές χώρες. Εμείς αυτό πρέπει να το θέσουμε και το θέσαμε. 
Διότι, κυρίες και κύριοι συνάδελφοι, δεν αρκεί να λέμε ανταγωνιστικές αγορές. Οι ανταγωνιστικές αγορές, δηλαδή οι αγορές που προωθούν την ανταγωνιστικότητα και την ελευθερία, έχουν ανάγκη από σταθερότητα τιμών και διακεκριμένη ποιότητα, που είναι το απαραίτητο συμπλήρωμα των ανταγωνιστικών αγορών, αν θέλουμε να ικανοποιήσουμε τον πολίτη, αν θέλουμε να ικανοποιήσουμε τον καταναλωτή. 
Να, λοιπόν, γιατί έχουμε δικαίωμα και υποχρέωση ?περισσότερο υποχρέωση, παρά δικαίωμα- να παρέμβουμε και να θέσουμε το θέμα σε διάλογο και συζήτηση. Βεβαίως, μακράν ημών η λογική διατιμήσεων, η λογική του να ορίσουμε με αγορανομικές διατάξεις την τιμή. Αποδεχόμαστε ότι η προσφορά και η ζήτηση είναι εκείνη, η οποία ρυθμίζει τις τιμές.
Όμως την ίδια στιγμή, κυρίες και κύριοι, πρέπει να ζητήσουμε το λόγο. Πρέπει οι πάντες να σκεφτούν και να προβληματιστούν. Δεν είναι δυνατόν, αν θέλουμε να έχουμε μια ανταγωνιστικότερη συνολικά οικονομία, να ανεχόμαστε εξελίξεις που οδηγούν τιμές, προϊόντα και υπηρεσίες σε δυσανάλογο ύψος τιμών έναντι της υπόλοιπης ευρωπαϊκής αγοράς. Σε τελική ανάλυση είμαστε τμήμα μιας ενιαίας εσωτερικής ευρωπαϊκής αγοράς. 
Ανταγωνισμός υπάρχει μέσα στην ευρωπαϊκή αγορά, στην περιφέρεια της Νοτιοανατολικής Ευρώπης, την οποία με μία εξωστρεφή οικονομική πολιτική ακολουθούμε και θέλουμε να επηρεάσουμε, θέλουμε να παρέμβουμε, να διαμορφώσουμε εκεί ακριβώς προϋποθέσεις παρέμβασης της ελληνικής οικονομίας σε αυτές τις γειτονικές μας αγορές.
Επομένως μόνο αν εφαρμόσουμε με συνέπεια ορισμένες αρχές, κυρίες και κύριοι συνάδελφοι, στις δικές μας αγορές, θα μπορέσουμε να αντιμετωπίσουμε το θέμα, διότι αυτά τα χρειαζόμαστε και γι΄ αυτό απευθύνομαι στους παραγωγούς και στις επιχειρήσεις αλλά και στο εμπόριο.
Κυρίες και κύριοι, μόνο αν καταφέρουμε να διαμορφώσουμε ανταγωνιστικά προϊόντα, ανταγωνιστικές υπηρεσίες, θα μπορέσουμε να υποκαταστήσουμε τα εισαγόμενα που έρχονται από το εξωτερικό και να αντιμετωπίσουμε έτσι το παραεμπόριο και τις άλλες λειτουργίες, διότι βεβαίως πολλοί κατέφυγαν στο παραεμπόριο. Και είμαστε εκείνοι οι οποίοι συνεχώς το κυνηγούμε και προσπαθούμε μαζί με τους πολίτες να το αντιμετωπίσουμε.
Αλλά, κύριοι συνάδελφοι, εδώ δεν πρόκειται με αστυνομικά μέτρα να αντιμετωπιστεί μόνο το παραεμπόριο ή η κερδοσκοπία ή το λαθρεμπόριο. Αντιμετωπίζονται με συγκεκριμένες διατάξεις που κατοχυρώνουν και νομιμοποιούν τους όρους λειτουργίας των αγορών. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ ) 
Όταν εμείς ενιαιοποιούμε για πρώτη φορά με το σχέδιο νόμου που συζητάμε τους όρους λειτουργίας των λαϊκών αγορών, γίνονται ενιαίοι σε όλη την Ελλάδα, με ίδιες ρυθμίσεις, όταν κατοχυρώνουμε τη διαμόρφωση μητρώου χονδρεμπόρων και χονδρεμπορικών επιχειρήσεων, όταν νομιμοποιούμε ουσιαστικά τους συμμετέχοντες στις λαϊκές αγορές, όποιοι και αν είναι, με συγκεκριμένη διάταξη, τότε αντιμετωπίζουμε το παραεμπόριο, κυρίες και κύριοι συνάδελφοι, διότι στερούμε από τη νόμιμη λειτουργία οιονδήποτε, ο οποίος δεν είναι εγγεγραμμένος είτε στα μητρώα των χονδρεμπόρων είτε στα μητρώα των λαϊκών αγορών είτε στις επιχειρήσεις οι οποίες έχουν νομιμοποιηθεί να λάβουν μέρος με άδειες, τις οποίες βέβαια φροντίζουμε μέσα απ? αυτό το νομοσχέδιο, μ΄ έναν πάρα πολύ καθαρό και συγκεκριμένο τρόπο να εκχωρήσουμε, άδειες που εκχωρούνται από τις αρμόδιες αρχές. 
Όπως κατάκτησε η Τοπική Αυτοδιοίκηση, στο πλαίσιο της αποκεντρωτικής μας πολιτικής, το δικαίωμα να είναι υπόλογη για τους όρους λειτουργίας υπηρεσιών και αγορών στην περιοχή, διασφαλίζουμε το δικαίωμα βεβαίως είτε στο δήμαρχο είτε στο νομάρχη για τις λαϊκές αγορές, για το πλανόδιο, για το στάσιμο εμπόριο, να εκδίδουν τις άδειες, αλλά προσθέτουμε εδώ και εισάγουμε ένα γνωμοδοτικό συλλογικό όργανο, στο οποίο συμμετέχουν όλοι οι φορείς, ώστε να εκδίδεται απόφαση, αφού προηγουμένως γνωμοδοτήσουν τα συγκεκριμένα συλλογικά όργανα, στα οποία εκπροσωπούνται όλοι οι φορείς της αγοράς, όλοι οι φορείς της κοινωνίας, ώστε από κει και πέρα, η όποια απόφαση να μπορεί δύσκολα να αποφύγει να λάβει υπ΄ όψιν τη γνωμοδότηση ενός τόσο ευρύτατου και ενός τόσο αντιπροσωπευτικού δημοκρατικού οργάνου, το οποίο σε τελική ανάλυση εκφράζει τους κοινωνικούς φορείς οι οποίοι ασκούν και με τον κοινωνικό έλεγχο. 
Επομένως ο δημοκρατικός έλεγχος δεν είναι αυθαιρεσία η οποία γίνεται από μια υπηρεσία, αλλά εκφράζεται μέσα από την εκπροσώπηση, τη συμμετοχή και τη συμβολή στη λήψη αποφάσεων, ακριβώς όλων αυτών των φορέων που εκπροσωπούν την αγορά και τις επιχειρήσεις.
Να λοιπόν γιατί, κυρίες και κύριοι συνάδελφοι, πιστεύω ότι εμείς, προχωρώντας σε μια πολύ καθαρή κατεύθυνση, αναβαθμίζουμε την εποπτεία των αγορών, τόσο των οπωροκηπευτικών όσο των λαϊκών αγορών όσο και την αγορά θα έλεγα των ίδιων των οπωροκηπευτικών. 
Οι βασικές διατάξεις είναι ότι εδώ ερχόμαστε να παρέμβουμε σ? αυτό το έλλειμμα που υπάρχει μεταξύ του αγρότη παραγωγού και του χονδρεμπόρου. Η υποχρέωση, αν θέλετε, διαμόρφωσης μητρώου χονδρεμπόρων, όπως είπα προηγουμένως, αλλά και η υποχρέωση στον παραγωγό ή στον μεταπωλούντα τα αγροτικά προϊόντα να χρησιμοποιήσει το τριπλότυπο, έτσι ώστε πραγματικά στη λαϊκή αγορά, στον επόπτη, να κατατίθεται άμα τη εισόδω του οποιουδήποτε εμπόρου το ένα από τα τρία έντυπα της μεταφοράς ή της πώλησης, αποτελούν πράγματι μια υποχρεωτική αλλαγή, η οποία δίνει τη δυνατότητα να υπάρξει πλέον πραγματικός έλεγχος στο σύνολο των προϊόντων που διακινούνται στις αγορές.
Το γεγονός ότι υπάρχει σήμανση και παραστατικά που προσδιορίζουν πολύ συγκεκριμένα ποσότητα, ποιότητα, κόστος, περιοχή από την οποία προέρχονται τα προϊόντα, δίνει τη δυνατότητα να υπάρξει διαφάνεια. Διότι με τη νέα δομή που αποκτούν πλέον οι λαϊκές αγορές, έχουν τη δυνατότητα ελέγχου και μπορούν πράγματι να συνειδητοποιήσουν οι πάντες ότι με ελεγχόμενη διαδικασία πλέον θα γίνεται η διακίνηση.
Είναι γεγονός επίσης ότι με συγκεκριμένο νέο αγορανομικό κώδικα προβλέπεται η παρέμβαση και η δημιουργία νέας ελεγκτικής αρχής, την οποία διαμορφώσαμε, διότι μόνο έτσι μπορούμε να κάνουμε ελέγχους, όπως είπα προηγουμένως. Είναι μόνιμη νέα ελεγκτική αρχή, την οποία ήδη έχουμε εφαρμόσει στα καύσιμα. Και όπως ξέρετε, όταν συζητούσαμε το νόμο για τα καύσιμα, νομοθετήσαμε μια σχετική υπηρεσία ελέγχου, η οποία ήταν καθοριστική στην παρέμβασή της και όπως ξέρετε και βλέπετε παντού, παρεμβαίνει και διαπιστώνουμε την τιμολογιακή πολιτική διάθεσης των καυσίμων.
Έτσι, μπορέσαμε πρόσφατα να λάβουμε μέτρα, μια και έχουμε πλέον συνολική εικόνα μέσα από τη δημιουργία αυτής της εποπτικής και ελεγκτικής αρχής της αγοράς των πετρελαιοειδών. Λάβαμε μέτρα, όπως ξέρετε, για την Κρήτη και για άλλες περιοχές, ορίζοντας πλαφόν σύμφωνα με το οποίο θα μπορεί να γίνεται πλέον η διάθεση καυσίμων. Αυτό συνέβη διότι επανειλημμένα διαπιστώθηκε εκεί ότι γίνεται καρτέλ, ότι υπάρχει συνεννόηση και ότι είναι κατάχρηση θέσεως και επομένως οδηγούμαστε σε υψηλότερες τιμές για τον καταναλωτή. Εμείς έχουμε υποχρέωση να τον προστατεύσουμε, ακολουθώντας αυτές τις ρυθμίσεις.
Να, λοιπόν, γιατί εδώ πέρα η διαδικασία, η οποία μας οδηγεί να εξασφαλίσουμε την ενιαία κίνηση του τιμολογίου και του κόστους διάθεσης των αγροτικών προϊόντων από τον αγρότη στο χονδρέμπορο, από το χονδρέμπορο στη λαϊκή αγορά και στον καταναλωτή, μας δίνει νέες δυνατότητες παρέμβασης και ελέγχου. Διότι, κυρίες και κύριοι, και η τυποποίηση συμβάλλει καθοριστικά στο να αλλάξουν οι όροι, με τους οποίους πραγματοποιείται η αγορά των οπωροκηπευτικών έναντι του παρελθόντος. 
Υπάρχει μάλιστα αντίστοιχη οδηγία της Ευρωπαϊκής Ένωσης και απόφαση διυπουργικού χαρακτήρα του Υπουργείου Γεωργίας και Υπουργείου Ανάπτυξης, ώστε η τυποποίηση και στην εσωτερική αγορά να είναι πλέον μία πραγματικότητα. Αυτή η πραγματικότητα οδηγεί σε ένα απλό φαινόμενο, το οποίο ζούμε καθημερινά. Δεν μπορούμε να έχουμε μία ποιότητα ντομάτας ή μία ποιότητα σε διάφορα άλλα προϊόντα. Όταν εξάγουμε αγροτικά προϊόντα ?και τα αγροτικά προϊόντα είναι περίπου στο 32% των συνολικών μας εξαγωγών και άρα σημαντικός συντελεστής-, όλα αυτά τα προϊόντα είναι τυποποιημένα σε κατηγορίες και οι τιμές διαφέρουν.
Να, λοιπόν, γιατί μπαίνουμε σε μία καινούργια εποχή, όπου αλλάζουν πολλά πράγματα για τον παραγωγό, ο οποίος θα υποχρεωθεί πλέον να κοστολογεί τα προϊόντα του από την πρώτη στιγμή, ώστε να μην υπάρχει η ευχέρεια απλά και μόνο στο χονδρέμπορο, όχι στην αγορά, να προσδιορίζει το ύψος της αγοράς. Υπάρχει πλέον η δυνατότητα ελέγχου της τιμής που διαμορφώνεται, ώστε να μην υπερβαίνει ένα λογικό όριο, το οποίο προβλέπει ο νόμος να ισχύσει για τη διαμόρφωση των αγροτικών προϊόντων. 
Κυρίες και κύριοι συνάδελφοι, υπάρχουν μία σειρά από ρυθμίσεις, έτσι ώστε η απλοποίηση πλέον και των προστίμων στον έλεγχο που αποκτούμε, μιας και δημιουργούμε αυτήν τη νέα υπηρεσία ελέγχου, να φθάνει στο σημείο και άμεσης καταβολής του προστίμου σε βασικές παραβάσεις. Αυτό διευρύνει τη δυνατότητα παρέμβασης, όπως είδατε, σε όλα τα επίπεδα της λειτουργίας της αγοράς των αγροτικών προϊόντων. 
Σχετικά με τη χορήγηση αδειών, τις οποίες προβλέπουμε για το υπαίθριο εμπόριο γενικότερα ή και για το πλανόδιο εμπόριο, αναφέρθηκα προηγουμένως. Είναι σαφές ότι εδώ η διαδικασία της γνωμοδότησης νομιμοποιεί πλέον και τις νομαρχίες και την Τοπική Αυτοδιοίκηση για το τι είδους αγορές, που και με ποιο τρόπο θα λειτουργούν. Η δυνατότητα, αν θέλετε, αντιμετώπισης με ενιαίους όρους οργάνωσης και λειτουργίας σε όλη την Ελλάδα μας δίνει τη δυνατότητα να αποφύγουμε τις διαφορετικές ερμηνείες και τους διαφορετικούς τρόπους εφαρμογής νομοθεσίας που υπήρχε στο παρελθόν. Είναι και αυτό πάρα πολύ σημαντικό και συνδυάζεται με τη δυνατότητα ελέγχων. 
Κυρίες και κύριοι συνάδελφοι, προβλέπουμε και μία σειρά άλλων ρυθμίσεων στο σχέδιο νόμου που εισηγούμαι, ώστε να μπορέσουμε παράλληλα και σε άλλες αγορές να ρυθμίσουμε θέματα. Ρυθμίζουμε και σε μία σειρά από άλλες αγορές θέματα, τα οποία έχουν να κάνουν με τη λειτουργία, αν θέλετε, της τουριστικής αγοράς. 
Εγώ εκπλήσσομαι που υπάρχει τόση κριτική. Δεν πρόκειται να ανακαλύψει τον κοινωνικό τουρισμό ο πρόεδρος του ΕΟΤ. Απλώς αναλαμβάνει για το μερίδιο του ΕΟΤ να υλοποιήσει ένα τμήμα του κοινωνικού τουρισμού. Ο κοινωνικός τουρισμός πραγματοποιείται μέσω του ΟΑΕΔ και του Υπουργείου Εργασίας, αλλά αναλαμβάνει και ο ΕΟΤ να κάνει ένα τμήμα κοινωνικού τουρισμού, καλύπτοντας μία ανάγκη εσωτερικού τουρισμού στη χώρα. 
Ελπίζω ότι δεν είναι κανείς αντίθετος σε όλην αυτή τη διαδικασία, γιατί εξάλλου συμβάλλει, ώστε να υπάρξουν παρεμβάσεις και σε αυτές τις αγορές και σε αγορές άλλων προϊόντων, γιατί οι ρυθμίσεις που περιλαμβάνονται σε αυτό το νομοσχέδιο συμβάλλουν να γίνουν αποτελεσματικότερες αυτές οι παρεμβάσεις.
Στην κατ? άρθρο συζήτηση θα μπορέσουμε να τις συζητήσουμε αναλυτικά. 
Γι? αυτό ακριβώς, κυρίες και κύριοι συνάδελφοι, εισηγούμαι την υποστήριξη αυτού του σχεδίου νόμου, διότι πράγματι δίνει μεγάλες και νέες δυνατότητες διαφάνειας, δίνει τη δυνατότητα λειτουργίας αγορών με βάση το δημοκρατικό έλεγχο και την κοινωνική παρέμβαση και ευαισθησία και τελικά συμβάλλει στο να έχουμε ανταγωνιστικότερες αγορές και ανταγωνιστικότερα προϊόντα, κάτι το οποίο χρειαζόμαστε για να ενδυναμώσουμε την κοινωνία και την οικονομία μας.
Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κυρία και κύριοι συνάδελφοι, το υπό συζήτηση σχέδιο νόμου, το οποίο επιγράφεται «Υπαίθριο εμπόριο και άλλες διατάξεις» είναι ενδεικτικό της όλης νοοτροπίας της Κυβέρνησης. 
Αν διατρέξει κανείς τις διατάξεις του, θα καταλάβει πώς, ξεκινώντας από ένα επιμέρους ζήτημα, η Κυβέρνηση σκέπτεται γενικότερα. Θα έλεγα, μάλιστα, ότι αντιπροσωπεύει πιστά την κυβερνητική νοοτροπία της Κυβέρνησης Σημίτη και του κατ? επίφαση εκσυγχρονισμού από δύο διαφορετικές, αλλά συμπληρωματικές απόψεις, δηλαδή και από τον τίτλο, αλλά και από την ουσία του.
Πρώτα-πρώτα μιλάμε στην Αίθουσα για υπαίθριο εμπόριο σε μία εποχή που στην κυριολεξία η κυβερνητική πολιτική, ακόμα και αυτήν τη στιγμή που συνεδριάζει το Υπουργικό Συμβούλιο, έχει μεταβληθεί σ? ένα υπαίθριο εμπόριο προεκλογικών ελπίδων. Έρχεται, λοιπόν, επίκαιρα αυτό το σχέδιο νόμου και σε θεσμικό επίπεδο και σε ό,τι αφορά την ουσία, γιατί, αν κοιτάξει κανείς την ουσία, θα παρατηρήσει ότι δεν πρόκειται περί νομοσχεδίου, αλλά περί μιας συρραφής διατάξεων, η οποία είναι στην κυριολεξία διόρθωση ημαρτημένων του ν.2323/1995. Το μόνο που θα μπορούσε να κάνει η Κυβέρνηση για να απαλύνει λίγο τις ευθύνες της, γιατί δε νομοθετεί στην πραγματικότητα, αλλά διορθώνει λάθη, θα ήταν να έβαζε από πάνω: «Μας συγχωρείτε, λάθος». 
Αν πάρει κανείς το ν.2323/1995 και κοιτάξει τι λέγαμε τότε μέσα σ? αυτήν την Αίθουσα, ποιες παρατηρήσεις κάναμε, ποιες ήταν οι ελλείψεις αυτού του νόμου, θα δει ότι η Κυβέρνηση δεν άκουγε τίποτα. Όλα τα ήξερε. Επισημαίναμε από τότε ότι το όλο ζήτημα δεν είναι το θέμα των κυρώσεων, αλλά η έλλειψη μηχανισμών ελέγχου. Η Κυβέρνηση ερχόταν και μας έλεγε: «Μα, τι λέτε; Είναι σοβαρά πράγματα αυτά; Εμείς ξέρουμε τι κάνουμε». Και τότε ήξερε, όταν ψήφισε το ν.2323/1995, και τώρα ξέρει η Κυβέρνηση, και τότε που έκανε το λάθος, και τώρα που το διορθώνει. 
Κύριοι της Κυβέρνησης, πρέπει κάποτε να αποφασίσετε. Δεν μπορείτε να τα ξέρετε όλα. Κάποτε κάνατε λάθος και το διορθώνετε, αλλά ομολογείστε πότε το κάνετε. Αν έρχεστε τώρα να μας πείτε ότι κάνατε λάθος το 1995, πείτε το. Αν τώρα έχετε άδικο, ομολογείστε το. 
Εγώ θα σας αποδείξω από την πλευρά της Νέας Δημοκρατίας, όπως έκαναν ο εισηγητής μας και οι άλλοι συνάδελφοι ότι και το 1995 είχατε λάθος και ότι τώρα πάλι λάθος έχετε, δηλαδή ότι και ο ν.2323/1995 κινείτο σε λάθος κατεύθυνση, αλλά και ότι και ο σημερινός νόμος κινείται σε λάθος κατεύθυνση.
Πρώτα-πρώτα, όπως σας είπα, αυτό το νομοσχέδιο δεν έχει αρχή και τέλος και επειδή είναι διόρθωση ημαρτημένων και σφαλμάτων του παρελθόντος, αναγκαστικά μιλάμε σ? αυτό το επίπεδο ως προς την αρχή του. Η αρχή του, δηλαδή, δεν είναι πώς μπορούμε να βελτιώσουμε το υπαίθριο εμπόριο, αλλά πώς ακριβώς θα διορθώσουμε τα λάθη που έγιναν με το ν.2323/1995. Για άλλη μία φορά έχουμε ένα νομοσχέδιο που ουσιαστικά στερείται αρχής.
Ποια ήταν η λογική του ν.2323/1995; Να επιβάλουμε κυρώσεις. Πού απέτυχε αυτός ο νόμος; Δεν απέτυχε στην επιβολή κυρώσεων. Αυτές προβλέπονταν. Απέτυχε στη διαδικασία των ελέγχων. Δεν υπάρχουν έλεγχοι και από τη στιγμή που δεν υπάρχουν έλεγχοι, φτάσαμε εδώ που φτάσαμε σήμερα, δηλαδή προβλέπονται κυρώσεις, αλλά δεν επιβάλλονται. 
Τι έρχεται να κάνει η Κυβέρνηση βλέποντας τούτη τη στιγμή ότι «το πράγμα δεν πάει», ότι η ακρίβεια και το παραεμπόριο έχουν φθάσει στο έπακρο; Πάλι είναι στρεβλή η λογική της. Δεν ενισχύει τους μηχανισμούς ελέγχου, αλλά αυξάνει και πάλι τις κυρώσεις. Με το να παραστήσει την αυστηρή, με το να δείξει στον κόσμο ότι επιβάλει αυστηρές κυρώσεις, νομίζει ότι κάνει τη δουλειά της. Αυτή είναι άλλη μία έκφραση εικονικής πραγματικότητας, άλλη μία εσκεμμένη φυγή από την πραγματικότητα.
Και τούτο διότι τελικά αν κοιτάξετε όλο το πλέγμα των διατάξεων κύριοι συνάδελφοι, του σχεδίου νόμου είναι αύξηση, ενίσχυση των κυρώσεων του ν. 2323/95. Πουθενά δεν έχω βρει ενίσχυση των μηχανισμών ελέγχου, δηλαδή πώς αυτά τα πράγματα σε τελική ανάλυση θα εφαρμόζονται. 
?ρα, λοιπόν, η πρώτη στρεβλή λογική είναι το ότι αυξάνω τις κυρώσεις, αλλά δεν παίρνω κανένα μέτρο σε ό,τι αφορά τον τρόπο με τον οποίο αυτές οι κυρώσεις θα επιβάλλονται. Αυτή δε πρέπει να σας εξηγήσω είναι η γενικότερη νοοτροπία της Κυβέρνησης. Γι αυτό έλεγα ότι αυτό το νομοσχέδιο απηχεί γενικότερα τη νοοτροπία της Κυβέρνησης. 
Έτσι σκέπτεται η Κυβέρνηση Σημίτη. Η Κυβέρνηση Σημίτη σε ό,τι αφορά το θέμα των ελέγχων ή τους ελέγχους αυτούς τους αποδυναμώνει πλήρως ή τους ελέγχους αυτούς τους πολλαπλασιάζει σε τέτοιο βαθμό, ώστε στην πραγματικότητα, γενικότερα στη Δημόσια Διοίκηση, οι έλεγχοι να επικαλύπτονται ο ένας από τον άλλο. 
Ας ξεκινήσουμε από αυτό το φαινόμενο γιατί αξίζει κανείς να το δει για να καταλάβει ότι είναι εσκεμμένη η τακτική της Κυβέρνησης να μην επιτρέπει να λειτουργήσουν οι έλεγχοι.
Πρώτα -πρώτα τι κάνει; Πολλαπλασιάζει τους ελέγχους και ξέρουμε όλοι στο χώρο της διοικητικής επιστήμης, αλλά και της διοικητικής πρακτικής ότι όταν πολλαπλασιάζεις τους ελέγχους χάνεται η ευθύνη μέσα από τους δαιδάλους της γραφειοκρατίας και δεν μπορείς να βρεις κανένα υπεύθυνο. Αυτό έχει κάνει τώρα η Κυβέρνηση.
Προσέξτε τι έχει κάνει. Σε κάθε Υπουργείο φτιάχνει και από ένα μηχανισμό ελέγχου, ταυτοχρόνως έχει φτιάξει τον γενικό επιθεωρητή Δημόσιας Διοίκησης, έχουμε ελέγχους επί ελέγχων που υπολειτουργούν, ο καθένας δεν ξέρει τι κάνει σε σχέση με τον άλλο, χάνεται η ευθύνη και έτσι μένουν στο απυρόβλητο εκείνοι που πρέπει να ελεγχθούν. Ακόμα δε χειρότερα, σε πολλές περιπτώσεις οι μηχανισμοί ελέγχου δεν λειτουργούν, γιατί αν παρατηρήσετε το Υπουργείο Οικονομικών η επιθεώρηση ελέγχου έχει πάψει να λειτουργεί, πράγμα που βλέπουμε και μέσα σε αυτό το νομοσχέδιο. Δεν υπάρχουν μηχανισμοί ελέγχου εσκεμμένα, γιατί τον έλεγχο δεν τον θέλει η Κυβέρνηση. Δεν τον θέλει για να μην έρθουν στην επιφάνεια πράγματα, γιατί το ζήτημα δεν είναι να προβλέψεις κυρώσεις. Το ζήτημα είναι να τις επιβάλεις. 
?ρα, λοιπόν, έχουμε εδώ μια χαρακτηριστική περίπτωση όπου ο έλεγχος δεν προβλέπεται να ισχύσει. Προβλέπεται μόνο η κύρωση.
Επίσης θα ήθελα εδώ να τονίσω ότι εδώ φαίνεται χαρακτηριστικά η γενικότερη νοοτροπία της Κυβέρνησης από μια άλλη πλευρά. Δεν έχουμε μόνο την περίπτωση του πολλαπλασιασμού των ελέγχων που οδηγούν στην έλλειψη ευθύνης με την Κυβέρνηση Σημίτη. Έχουμε φτάσει στο σημείο να αποφεύγει τόσο πολύ την εφαρμογή των κυρώσεων, ώστε η νομοθεσία γέμει ρυθμίσεων, οι οποίες ρυθμίσεις προβλέπουν τη μη εφαρμογή ακόμα και δικαστικών αποφάσεων οι οποίες επιβάλλουν κυρώσεις.
Όταν έχεις μια Κυβέρνηση η οποία θεσμοθετεί τη μη εφαρμογή των κυρώσεων, τι περιμένει κανένας. Αυτές τις κυρώσεις που βλέπουμε εδώ μπροστά μας θα έρθει να τις εφαρμόσει;
Και για να μη νομίζετε, κύριοι συνάδελφοι, ότι μιλάω στον αέρα, εδώ φτάσαμε στο σημείο η σημερινή Κυβέρνηση, -η οποία κόπτεται δήθεν για να επιβάλει τη διαφάνεια, για να καταπολεμήσει το παραεμπόριο, την παραοικονομία- να έχει θεσμοθετήσει ήδη από το 1997 ?και δεν είναι καθόλου τυχαίο ότι η Κυβέρνηση Σημίτη έξι μήνες από την ανάδειξή της στην εξουσία προέβλεψε τέτοιες διατάξεις, είναι χαρακτηριστικό τι υπηρετεί και πώς εξυπηρετεί ? ψήφισε διάταξη, συγκεκριμένα το άρθρο 4 του ν. 2522/97, το οποίο λέει ότι «και αν παρανόμως ανατεθεί ένα δημόσιο έργο ή μια προμήθεια σε κάποιον» -τα διαπλεκόμενα π.χ.- «και διαπιστωθεί με αμετάκλητη απόφαση ανωτάτου δικαστηρίου, τους Συμβουλίου της Επικρατείας ή του Αρείου Πάγου, η παρανομία, η σύμβαση συνεχίζεται να εκτελείται παρά την παρανομία». ?ρα, αυτός που παρανόμως την πήρε κερδίζει μέχρι το τέλος. Και αυτός που δικαιώνεται αποζημιώνεται. Δηλαδή δύο φορές το ίδιο, έργο την ίδια προμήθεια. Όταν, λοιπόν, έρχεται η Κυβέρνηση με αυτήν τη νοοτροπία, η οποία όχι μόνο τον έλεγχο δεν θέλει, αλλά θεσμοθετεί τη μη εφαρμογή του, τι περιμένει κανείς να βρει στις διατάξεις αυτού του νομοσχεδίου που συζητάμε.
Ξαναλέγω, λοιπόν, από την αρχή. Είναι εντελώς στρεβλή και η αρχή, αλλά και η λογική αυτού του νομοσχεδίου. Πρώτα -πρώτα είναι ένα νομοσχέδιο, το οποίο φέρει εν σπέρματι τον παραλογισμό, διότι πάει να διορθώσει ένα λάθος του 2323/95 με άλλη λάθος κατεύθυνση. Ένα λάθος διορθώνεται με μια σωστή λογική. Όχι με λάθος κατεύθυνση. Ποια είναι η στρεβλή λογική; Ενισχύω τις κυρώσεις, αλλά στην ουσία τις αφήνω να μην εφαρμόζονται και τούτο γιατί δεν υπάρχει κανένας μηχανισμός εφαρμογής, καμία προσπάθεια το τονίζω ενίσχυσης της εφαρμογής.
Ξέρουμε επίσης όλοι ότι συμβαίνει και ένα δεύτερο. Δεν είναι μόνο ότι το νομοσχέδιο αυτό προβλέπει απλώς κυρώσεις, αλλά δεν προβλέπει σε καμία περίπτωση την εφαρμογή τους σε ό,τι αφορά τη διασφάλιση των μηχανισμών εφαρμογής, είναι ότι δεν πλήττει σε τίποτα το παραεμπόριο.
Κύριοι συνάδελφοι, είναι μάστιγα το παραεμπόριο σήμερα στην Ελλάδα, ιδίως σε ό,τι αφορά το υπαίθριο εμπόριο. Τα νούμερα τα ξέρετε και δεν τα αμφισβητεί κανείς. Είναι νούμερα της ίδιας της ΕΣYΕ, αλλά και της EUROSTAT. Σήμερα είναι γνωστό ότι σε ό,τι αφορά το υπαίθριο εμπόριο, το 1/3 των πωλήσεων προέρχεται από το παραεμπόριο. Και ξέρουμε πολύ καλά ότι αυτό το παραεμπόριο κοστίζει περίπου 1,2 δισεκατομμύριο ευρώ, δηλαδή 400 δισεκατομμύρια δραχμές περίπου. Το 95% δε των προϊόντων, τα οποία πωλούνται στο παραεμπόριο προέρχονται από εισαγωγές από το εξωτερικό. Αντιλαμβάνεται κανένας για τι μιλάμε; Αυτή είναι η έκταση του παραεμπορίου, για την οποία το νομοσχέδιο ουσιαστικά δεν κάνει τίποτε. Απλώς προβλέπει κυρώσεις για όσους ασκούν παραεμπόριο. Πουθενά δεν υπάρχει προληπτικός μηχανισμός, πουθενά δεν υπάρχει, σε καμιά περίπτωση όπως είπα πριν έστω και καταστολή, αλλά σε επίπεδο εφαρμογής των προβλεπόμενων κυρώσεων. Έτσι το παραεμπόριο ανθεί σήμερα και θα ανθεί με τη λογική αυτή της Κυβέρνησης. Απλώς θέλει να δείξει η Κυβέρνηση τώρα ότι κάτι κάνει. Σ? αυτόν που υφίσταται την ακρίβεια λέει ότι κάτι γίνεται. Δίνει μία εικονική πραγματικότητα σαν και αυτήν που ζήσαμε όλες αυτές τις ημέρες με το δήθεν πάγωμα των τιμών, όπου βλέπει κανένας από τη μια πλευρά το Υπουργείο να διαβεβαιώνει για λογαριασμό άλλων ότι αυτοί θα κάνουν κάτι και εκείνοι να βγαίνουν και να λένε ότι δεν είπαμε τίποτα τέτοιο. 
Όταν βλέπετε αυτήν την εικονική πραγματικότητα, το ίδιο βλέπετε και εδώ. Προβλέπουμε μέτρα για το παραεμπόριο που είναι απλές κυρώσεις, αλλά το παραεμπόριο εδώ θα είναι για να ζει και να βασιλεύει. Και αυτό δεν είναι τυχαίο και πάλι. Γιατί σας λέω, παίρνω μικρά δείγματα γραφής αυτής της Κυβέρνησης ?δεν είναι μικρά οικονομικά, αλλά εν πάση περιπτώσει μπροστά στο σύνολο είναι μικρότερα- για να φτάσουμε στο μείζον. Πώς είναι δυνατόν όταν έχεις το παραεμπόριο να βρίσκεται στο απυρόβλητο εδώ, να μην έχεις την παραοικονομία να ανθεί στην Ελλάδα. Τα τελευταία στοιχεία της Κεντρικής Ευρωπαϊκής Τράπεζας και της EUROSTAT απέδειξαν, κύριοι συνάδελφοι, ότι η Ελλάδα είναι πρωταθλήτρια σε ό,τι αφορά την παραοικονομία γενικώς, στοιχείο της οποίας είναι και το παραεμπόριο. 
Ναι ή όχι, κύριοι συνάδελφοι της κυβερνητικής Πλειοψηφίας και κύριοι Υπουργοί, ναι ή όχι αυτήν τη στιγμή η παραοικονομία επί των εκσυγχρονιστικών ημερών Σημίτη είναι το 28% του ΑΕΠ; Ναι ή όχι, πάντα με τα ίδια στοιχεία της EUROSTAT και της Κεντρικής Ευρωπαϊκής Τράπεζας, διαφθορά, διαπλοκή και παραοικονομία στοιχίζουν 10 δισεκατομμύρια ευρώ ετησίως δηλαδή περίπου 3,5 δισεκατομμύρια δραχμές; Όταν δεν πλήττετε την παραοικονομία γενικώς, θα πλήξετε το παραεμπόριο; Ή για να το γυρίσουμε ανάποδα, όταν δεν επιχειρείτε ούτε το παραεμπόριο να πλήξετε στην ουσία του πέραν από απλές κυρώσεις, που είναι μόνο στα χαρτιά, τότε τι μπορεί να περιμένει κανείς γενικότερα. 
Γι? αυτό σας είπα ότι αυτό το νομοσχέδιο είναι στρεβλό και δείχνει την όλη λογική της Κυβέρνησης. Στην Ελλάδα ζούμε ένα ιδιότυπο καθεστώς παρανομίας σε πάμπολλους τομείς της ιδιωτικής ζωής. Υπάρχουν στρεβλώσεις στην οικονομία. Δεν λειτουργεί ο ελεύθερος ανταγωνισμός, δεν λειτουργούν οι κανόνες της αγοράς, δεν λειτουργεί η νομιμότητα. Όλα είναι στο ημίφως της παρανομίας. Και δεν είναι μόνο στο ημίφως της παρανομίας. Η Κυβέρνηση είτε με την ανοχή της είτε με θετικές ενέργειες είτε αποδέχεται είτε και θεσμοθετεί αυτήν την παρανομία, αυτό το ημίφως της παρανομίας, για το οποίο μίλησα προηγουμένως. Ζούμε σ? ένα καθεστώς θεμιτής παρανομίας. Είναι απλώς για να βλέπουμε ότι κάτι γίνεται. Αυτό είναι που ανήγγειλε μετά βαΐων και κλάδων ο κύριος Υφυπουργός στο νομοσχέδιο ότι θα έρθει και θα πατάξει την ακρίβεια. Δηλαδή δίνει εντολή μέσα από αυτό το νομοσχέδιο να πέσει η ακρίβεια. Θα το δούμε τις επόμενες ημέρες, όταν θα επιχειρηθεί, όσο επιχειρηθεί, η εφαρμογή αυτού του σχεδίου νόμου. Όσο εφαρμόστηκε ο 2323/95, άλλο τόσο θα εφαρμοστεί και αυτός. Αλλά βεβαίως ο χρόνος είναι πολύ λιγότερος για την Κυβέρνηση από εδώ και πέρα. Και εν πάση περιπτώσει, το τονίζω στην Κυβέρνηση, για να διευκρινίσω γιατί καταψηφίζουμε αυτό το νομοσχέδιο και ποια θα είναι η δική μας λογική ως Κυβέρνηση εφόσον έτσι αποφασίσει ο ελληνικός λαός, εμείς πιστεύουμε ότι σ? αυτές τις περιπτώσεις πρέπει να δώσει κανείς έμφαση στους μηχανισμούς ελέγχου, προληπτικού ελέγχου για να μην υπάρχει το παραεμπόριο και κατασταλτικού ελέγχου για να εφαρμόζονται οι κυρώσεις, όταν επιβάλλονται, αλλά και να επιβάλλονται. Το βάρος εκεί πρέπει να πέσει και δεν πέφτει εδώ. 
Κατά τα λοιπά ως συνήθως συμβαίνει δεν υπάρχει νομοσχέδιο της εκσυγχρονιστικής Κυβέρνησης Σημίτη που να μην εμφανίζει φαινόμενα κομματικού νεποτισμού και αντισυνταγματικότητας. Είναι το χόμπι της Κυβέρνησης να παρεμβάλλει μέσα στα διάφορα νομοσχέδια και τέτοιου είδους διατάξεις και «δεν πάει να λέει η Επιστημονική Υπηρεσία της Βουλής τα δικά της; Την Επιστημονική Υπηρεσία της Βουλής έρχεται η Κυβέρνηση και την επικαλείται μονάχα όταν την βολεύει. Αν δεν τη βολεύει, τη γράφει στα παλαιότερα των υποδημάτων της.
Ναι ή όχι, κύριε Υπουργέ ?και σας το λέει και δεν χρειάζεται να είναι κανείς ειδήμων, το ξέρουμε όλοι όσοι παροικούμε μέσα στη Βουλή- ναι ή όχι, στο άρθρο 13 παρέχεται εξουσιοδότηση στον Πρόεδρο του Ελληνικού Οργανισμού Τουρισμού, να καθορίζει με κανονιστική απόφασή του τις λεπτομέρειες σε ό,τι αφορά τα προγράμματα κοινωνικού τουρισμού; 
Από τη μια πλευρά αποδυναμώνετε πλήρως τον ΕΟΤ και από την άλλη πλευρά τού φορτώνετε αρμοδιότητες. Αφού έχετε διαλύσει τις υπηρεσίες και δεν μπορούν να κάνουν τίποτε, τώρα δίνετε αρμοδιότητες στις ήδη διαλυμένες υπηρεσίες και στον πρόεδρο, ο οποίος στην ουσία έχει καταντήσει να έχει αποψιλωθεί από αρμοδιότητες. Και τονίζω το εξής: Τα προγράμματα κοινωνικού τουρισμού είναι σημαντικά. Να βάζεις όμως τον πρόεδρο με δική του απόφαση να τα καθορίζει είναι αντίθετο στο άρθρο 43 παράγραφος 1 του Συντάγματος, το οποίο λέει ότι μόνο ειδικότερα τεχνικά ή λεπτομερειακά θέματα είναι δυνατόν να ρυθμίζονται με άλλες κανονιστικές πράξεις πλην προεδρικών διαταγμάτων. Και βεβαίως τα προγράμματα κοινωνικού τουρισμού είναι ένα πολύ σημαντικό κομμάτι σε ό,τι αφορά την κοινωνική μέριμνα και δεν μπορείς να βάζεις τον πρόεδρο του ΕΟΤ να καθορίζει τις λεπτομέρειες.
Έρχεται η Επιστημονική Υπηρεσία και σας λέει ότι δεν μπορεί ούτε καν με υπουργική απόφαση ούτε καν με διάταγμα ο πρόεδρος του ΕΟΤ, ένα απλό διοικητικό όργανο σε μια διαλυμένη υπηρεσία να καθορίζει τόσο σημαντικά θέματα, γιατί αυτό είναι αντίθετο με το άρθρο 43. Σας το επισημαίνουν από την Επιτροπή, σας το επισημαίνουμε εδώ και δεν εννοείτε να βάλετε ότι αυτό θα γίνεται με προεδρικό διάταγμα, όπως ακριβώς το έχετε κάνει σε άλλες περιπτώσεις που ορθώς επισημαίνει η Επιστημονική Υπηρεσία της Βουλής ότι συμμορφωθήκατε στις αποφάσεις του Συμβουλίου Επικρατείας. Αυτό είναι το ένα.
Η δεύτερη αντισυνταγματικότητα, που είναι μια κατάφωρη παραβίαση της αρχής της ισότητας, είναι μεταξύ των άρθρων 8 και 11. Εκεί να δείτε τι θα πει εκσυγχρονισμός. Το ένα αφορά τον Οργανισμό Λαϊκών Αγορών Θεσσαλονίκης, το άλλο αφορά τις υπηρεσίες του ΕΦΕΤ. 
Στη μια περίπτωση, του Οργανισμού Λαϊκών Αγορών Θεσσαλονίκης, ορθώς προβλέπεται στο άρθρο 8 ότι, αν έχουμε αποσπασμένους υπαλλήλους, μπορούν να καταλαμβάνουν θέσεις προϊσταμένων, εφόσον δεν υπάρχουν μόνιμοι υπάλληλοι με τα ίδια προσόντα. Δηλαδή, αν δεν έχουν μονίμους υπαλλήλους οι οποίοι έχουν τα απαιτούμενα προσόντα, τότε από εκεί και πέρα πηγαίνουν σε εκείνους που είναι αποσπασμένοι. 
Προσέξτε τι κάνατε στον ΕΦΕΤ όπου οι αποσπασμένοι δεν είναι δικά σας κομματικά παιδιά. Εκεί τι λέτε; Έτσι και υπάρχει μόνιμος υπάλληλος χωρίς να βάζετε την ισοτιμία των προσόντων αυτός γίνεται προϊστάμενος. Ο αποσπασμένος δεν γίνεται προϊστάμενος, ακόμη και αν έχει περισσότερα προσόντα απέναντι στο μόνιμο, ακόμα και αν ο μόνιμος υπηρετεί δεν έχει τα προσόντα, για να γίνει προϊστάμενος. 
Δηλαδή κάνετε το μόνιμο προϊστάμενο και ας μην έχει τα προσόντα στη μια περίπτωση, ενώ στη περίπτωση του Οργανισμού Λαϊκών Αγορών Θεσσαλονίκης λέτε το ορθό απλά, γιατί πιστεύετε ότι εκεί θα τα καταφέρετε, γιατί όλοι οι άνθρωποι που θα αποσπαστούν, όταν δεν υπάρχουν μόνιμοι, θα είναι της αρεσκείας σας. Ενώ στην άλλη περίπτωση, επειδή δεν τους ελέγχετε, δεν τους αφήνετε να γίνουν προϊστάμενοι. Σε αυτόν τον κρίσιμο τομέα του ΕΦΕΤ είναι λογική αυτή; Είναι σοβαρά πράγματα για το χώρο της Δημόσιας Διοίκησης; 
Το ανέφερα για να δείξω τη νοοτροπία σας. Δεν σέβεστε ούτε το Σύνταγμα, σε τέτοια θέματα και φαίνεται πως ακόμη και σε ζητήματα, που θέλετε να τα εμφανίσετε μείζονος σημασίας και όπου διακηρύξατε προς τα έξω ότι έρχεστε να πλήξετε την ακρίβεια, έρχεστε και βάζετε μέσα διαταξούλες, οι οποίες πάνε να κάνουν την κομματική δουλειά. Το χούι αυτό γενικά δεν φεύγει από τις κυβερνήσεις σας, κύριε Υπουργέ. Όμως κάποια στιγμή πρέπει να φύγει για το καλό της ελληνικής κοινωνίας και το καλό της Δημόσιας Διοίκησης.
Καταψηφίζουμε, λοιπόν, αυτό το νομοσχέδιο που είναι καταδικασμένο να αποτύχει και είναι ένα άλλο στοιχείο μιας εικονικής πραγματικότητας, ένα άλλο παράδειγμα του πως η Κυβέρνηση όχι μόνο αποφεύγει να λύσει προβλήματα, αλλά αντιθέτως θεσμοθετεί τη μη επίλυση των προβλημάτων, γιατί στηρίζεται πάνω σ? αυτά, στηρίζεται στο να οδηγεί σε καθεστώς ομηρίας τους ανθρώπους δεδομένου ότι αυτή είναι η λογική με την οποία χρόνια τώρα ενεργεί. Αυτό δεν λέγεται εκσυγχρονισμός. Αυτό είναι αναχρονισμός και μάλιστα αναχρονισμός που πλήττει και την ίδια την ποιότητα της δημοκρατίας και την οικονομία που πάσχει και από έλλειψη ανταγωνισμού και από έλλειψη αποτελεσματικότητας. 
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Έχω την τιμή να ανακοινώσω στο Τμήμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας και Κοινωνικών Ασφαλίσεων «Κύρωση της Συμφωνίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την τελική ρύθμιση της αποζημίωσης εισφορών κοινωνικής ασφάλισης των επαναπατριζόμενων Ελλήνων πολιτικών προσφύγων από τη Ρουμανία».
Επίσης, έχω την τιμή να σας ανακοινώσω ότι τη συνεδρίασή μας παρακολουθούν από τα ?νω Δυτικά Θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ», με θέμα «Η Ελλάδα των Βαλκανικών Πολέμων 1912-1913», τριάντα πέντε μαθητές και πέντε καθηγητές από το 2ο Λύκειο Θήβας της Βοιωτίας και φιλοξενούμενοι μαθητές από το Μπάρι της Ιταλίας.
Η Βουλή τους καλωσορίζει.
(Χειροκροτήματα απ? όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Δασκαλάκης.
ΓΕΩΡΓΙΟΣ ΔΑΣΚΑΛΑΚΗΣ: Κυρίες και κύριοι συνάδελφοι, είναι πάρα πολύ αποκαλυπτική πραγματικά της νοοτροπίας της Αντιπολίτευσης η τοποθέτηση κάθε φορά και του κ. Παυλόπουλου αλλά και των άλλων συναδέλφων, είναι τυποποιημένη, είναι μία κόπια. «Όχι σε όλα».
ΠΡΟΚΟΠΗΣ ΠΑΥΛΟΠΟΥΛΟΣ: Εμείς χθες ψηφίσαμε μαζί το νομοσχέδιο. 
ΓΕΩΡΓΙΟΣ ΔΑΣΚΑΛΑΚΗΣ: ?ρνηση, μηδενισμός, καμία πρόταση ουσιαστική. 
Ισχυριστήκατε ότι το νομοσχέδιο αυτό αποτελεί διόρθωση ημαρτημένων του ν. 2323, που τα επισημαίνατε τότε. Γιατί, λοιπόν, δεν το ψηφίζετε; Αφού εμείς καταλάβαμε το λάθος μας και το διορθώνουμε τώρα, γιατί δεν το ψηφίζετε; 
ΠΡΟΚΟΠΗΣ ΠΑΥΛΟΠΟΥΛΟΣ: Πάλι λάθος σας είπα ότι είναι.
ΓΕΩΡΓΙΟΣ ΔΑΣΚΑΛΑΚΗΣ: Ας είναι όμως. Δεν έχω καμία πρόθεση να αντιδικήσω στην προκειμένη περίπτωση. Πρέπει, όμως, να σημειώνουμε μερικά πράγματα, γιατί μας ακούει ο κόσμος ?όσο μας ακούει- μας παρακολουθεί και πρέπει αντικειμενικά να μας κρίνει.
Κυρίες και κύριοι συνάδελφοι, ζούμε στον αστερισμό των αγορών και του ανταγωνισμού, στα πλαίσια βέβαια της ελεύθερης οικονομίας. Αυτή είναι πλέον μία πραγματικότητα. Και αποτελεί και πολιτικό λάθος και οικονομικό λάθος να αγνοεί κανείς αυτή την αλήθεια. 
Ανεξάρτητα της ιδεολογικής του τοποθέτησης και της φιλοσοφικής του προτίμησης, η άρνηση να δει κανείς κατάματα την πραγματικότητα, την αλήθεια, οδηγεί σε απομόνωση, σε περιθωριοποίηση και βέβαια οι συνέπειες αποβαίνουν εν τέλει καταστρεπτικές.
Αναμφίβολα, όμως, μπαίνει το εξής ερώτημα: Οι κοινωνίες, τα κράτη, οι λαοί, οι κυβερνήσεις παραδίδονται αμαχητί στις αδυσώπητες αγορές, στο παμφάγο κέρδος; Υιοθετείται άκριτα ό,τι ήθελε προκύψει από ένα σκληρό ανταγωνισμό ή στα πλαίσια των διεθνών υποχρεώσεών τους και των όποιων περιθωρίων άσκησης εθνικών πολιτικών απομένουν, θεσμοθετούνται κανόνες λειτουργίας των αγορών που ελέγχουν την τήρησή τους, που το περιεχόμενό τους ρυθμίζει την ποιότητα, την προέλευση και λειτουργεί προληπτικά εναντίον της αισχροκέρδειας;
Οι κανόνες που θεσπίζονται κάθε φορά οφείλουν να συμβάλουν, πρώτα και κύρια με γνώμονα το συμφέρον του καταναλωτή, στην εξισορρόπηση των αγορών, στην εξυγίανσή τους, αλλά και στο σεβασμό των νόμιμων συμφερόντων όλων των εμπλεκομένων: Παραγωγών, μικροπωλητών, χονδρεμπόρων. Γιατί οι αγορές κινούνται με λεπτές ισορροπίες πάνω σε τεντωμένο σκοινί. Γι? αυτό χρειάζονται και λεπτές κινήσεις που θα εξισορροπούν την κατάσταση κάθε φορά, έτσι ώστε να ομαλοποιούνται οι αγορές.
Πρόκειται βέβαια για μία διαδικασία μακρά -δεν υπάρχει καμία αμφιβολία- που για να γίνει συνείδηση πρέπει να δημιουργηθούν όλες εκείνες οι προϋποθέσεις για να πετύχουμε τις καλύτερες τιμές, για να πετύχουμε τη νόμιμη κερδοφορία όσων παραγόντων εμπλέκονται στις αγορές. 
Οφείλουν επίσης ?κι εδώ είναι ζήτημα παιδείας, πολιτισμού- όλοι να συνειδητοποιήσουν ότι το μακροπρόθεσμο κέρδος, η εξυπηρέτηση του μακροπρόθεσμου συμφέροντος όλων οδηγεί στο ότι υποχρεωτικά πρέπει να αποβάλουν το σύνδρομο του πρόσκαιρου, του άμεσου πλουτισμού, όσοι διακατέχονται απ? αυτό που δυστυχώς, χαρακτηρίζει την κοινωνία μας και χαρακτηρίζει και ένα μεγάλο μέρος των αγορών μας και όσων εμπλέκονται σε αυτές. 
Η ρύθμιση της αυτοτέλειας των αγορών βασιζόμενη στον ανταγωνισμό και στη διαμόρφωση των τιμών βάσει της ποιότητας, της ταυτότητας, της διαφάνειας και της βασικής αρχής της ζήτησης και της προσφοράς αναμφισβήτητα, αποτελούν νομίζω μέλημα αυτού του νομοσχεδίου. Προς αυτήν την κατεύθυνση κινείται και γι? αυτό είναι αποδεκτό. Και εγώ εισηγούμαι να υπερψηφιστεί.
Θα συμβάλει έτσι αποφασιστικά οπωσδήποτε στην ομαλοποίηση της λειτουργίας των αγορών, το ζήτημα των οποίων αντιμετωπίζει, δηλαδή το υπαίθριο εμπόριο. 
Και ας μην ξεχνάμε -πρέπει να το υπενθυμίζουμε κάθε τόσο- ότι η σύλληψη αυτής της ιδέας του θεσμού των λαϊκών αγορών πρώτο και βασικό στόχο είχε, επειδή οι ενασχολούμενοι έμποροι θα είχαν μικρό κόστος λόγω μη ενοικίων, μικρότερης φορολογικής επιβάρυνσης και άλλων δαπανών, να συμπιέζουν τις τιμές προς τα κάτω για να συμπαρασύρουν στο βαθμό που θα μπορούν και το στεγασμένο εμπόριο σ? αυτήν την κατεύθυνση. Λαμβάνονται βέβαια και άλλες κυβερνητικές πρωτοβουλίες, όπως είναι οι συμφωνίες για πάγωμα των τιμών, οι παραπομπές στη δικαιοσύνη και κάποιες διατιμήσεις προϊόντων και γενικά κατασταλτικά μέτρα που φαίνονται -και είναι- αναγκαστικά στην παρούσα φάση. 
Απαιτείται όμως, κύριε Υπουργέ, αυξημένη προσοχή γιατί όταν παρέλθει ο χρόνος εφαρμογής τους ?αυτό έχει συμβεί και στο παρελθόν, είχα θητεύσει στη δεκαετία του 1980 στο Υπουργείο Εμπορίου και υπήρξαν τότε συμφωνίες κυρίων από τις παραγωγικές τάξεις- και τελειώσει το τρίμηνο ή το τετράμηνο που ισχύουν οι συμφωνίες, υπάρχει κίνδυνος να καλυφθεί η όποια -εντός ή εκτός εισαγωγικών- απώλεια των χονδρεμπόρων με αυξήσεις που θα καλύπτουν και αναδρομικές ενδεχομένως απώλειες, εάν κατά την άποψή τους έχουν τέτοιες. Αυτό είναι ένα σύνηθες φαινόμενο και γι? αυτό οι συμφωνίες δεν είναι βασική πολιτική, αλλά είναι πολιτικές ?και νομίζω ότι συμφωνούμε σ? αυτό και αυτό κάνετε κι εσείς- που εφαρμόζονται σε κάποιες στιγμές όταν πράγματι κινδυνεύουμε από εκρήξεις στις τιμές και άρα από ανατροπή της αντιπληθωριστικής πολιτικής της Κυβέρνησης. 
Το κράτος μ? αυτό το νομοσχέδιο αναλαμβάνει το ρυθμιστικό του ρόλο, αυτόν που του ανήκει. Και δεν είναι άλλος από την ελεγκτική διαδικασία, που πρέπει να είναι προληπτική τόσο στο κέντρο όσο και στην περιφέρεια με ελεγκτικούς μηχανισμούς, όπως αναφέρεται, σταθερούς, μόνιμους, έτσι ώστε να υπάρχει και η προσωπική και η συλλογική ευθύνη των μηχανισμών αυτών απέναντι στην κοινωνία και απέναντι στην Κυβέρνηση. 
Είναι σημαντική η διάταξη αυτή που θεσμοθετεί το μητρώο των μεγαλοχονδρεμπόρων, γιατί αφ? ενός εξασφαλίζει τη νομιμοποίησή τους και αφ? ετέρου μαζί με το τριπλότυπο θα υπάρχει το ιστορικό που θα συνοδεύει το προϊόν από την πηγή μέχρι την κατανάλωση. Ένα ιστορικό που θα αφορά στην προέλευση, στην ποιότητα, στην τιμή, στην παραγωγή και θα αφορά φυσικά και στην τιμή τελικής διάθεσης, για να προκύπτει και το άνοιγμα της τιμής και άρα το κέρδος, αν είναι νόμιμο ή αν πρόκειται περί αισχροκέρδειας. 
Ένα ακόμα ζήτημα νομίζω πως οφείλει η Κυβέρνηση να προωθήσει. Πρέπει να συμβάλει στην οικονομική και θεσμική στήριξη και αναβάθμιση των συνδικαλιστικών οργανώσεων και των παραγωγών και των πολιτών για να παίξουν -στο βαθμό που πρέπει να αποδεχθούν ότι πρέπει να παίξουν- ένα σημαντικό προληπτικό ρόλο ?θα πούμε περισσότερα στη συζήτηση επί των άρθρων φυσικά- έτσι ώστε να μειωθούν ενδεχομένως οι παρατυπίες και ο παρανομίες. 
Ο αποτελεσματικότερος τρόπος βέβαια για να ελεγχθούν οι τιμές είναι η καταναλωτική συνείδηση, που δεν υπάρχει σ? ένα μεγάλο βαθμό. Μας πουλάνε όποια καταναλωτικά πρότυπα, ακολουθούμε οι περισσότεροι και παρασυρόμεθα. Γι? αυτό μιλάω για καταναλωτική συνείδηση που πρέπει να εμπεδωθεί και από σχολικά προγράμματα και από τις τηλεοράσεις. Και πρέπει το καταναλωτικό κίνημα να ανδρωθεί, να μαζικοποιηθεί, για να υπάρχει και η δυνατότητα συλλογικής και συνολικής ενημέρωσης. Γιατί ο καλύτερος καταναλωτής είναι ο ενημερωμένος και ο οργανωμένος καταναλωτής. Αυτή είναι αναμφισβήτητη αρχή. 
Προς αυτήν την κατεύθυνση, λοιπόν, πρέπει να συμβάλλουν όλοι, και η πολιτεία και η Τοπική Αυτοδιοίκηση και όσες οργανώσεις εμπλέκονται σε αυτά τα ζητήματα.
Επίσης, πρέπει να εξετάσετε, κύριοι Υπουργοί και η πολιτική ηγεσία του Υπουργείου Ανάπτυξης, μήπως στα πλαίσια της λαϊκής αγοράς πρέπει να υπάρξει μια ομαδοποιημένη ταξινόμηση των προϊόντων, για να μπορεί να συγκρίνει τις τιμές ο καταναλωτής ?μιλάω για ένα τεχνικό, πρακτικό ζήτημα- και ακόμα ίσως να υπάρξουν ηλεκτρονικοί πίνακες με ενδεικτικές τιμές στις εισόδους των λαϊκών αγορών, που θα αλλάζουν κάθε μιάμιση με δύο ώρες. Δεν πρόκειται για μεγάλη δαπάνη ούτε είναι τεχνολογικά δύσκολο.
Οι επιμέρους διατάξεις του νομοσχεδίου, στις οποίες θα αναφερθούμε όταν φτάσουμε σε αυτό το σημείο, ρυθμίζουν αρχικά ζητήματα προληπτικά με κανόνες, με τη θεσμοθέτηση του κοινωνικού ελέγχου για τη χορήγηση των αδειών των λαϊκών αγορών και όχι μόνο, με το μητρώο. Συμφωνώ απόλυτα με την εκχώρηση αυτής της αρμοδιότητας στους ΟΤΑ, μόνο που πρέπει να εξετάσουμε ?δεν ξέρω εάν μπορούμε να το δούμε σε αυτό το νομοσχέδιο ή κάποια άλλη στιγμή- την περίπτωση της ακόμη μεγαλύτερης αντικειμενικοποίησης και κινητοποίηση των διαδικασιών, γιατί ?το ζούμε όλοι- πολλοί άρχοντες της Τοπικής Αυτοδιοίκησης πολιτεύονται με ψηφοθηρική λογική και όχι με κοινωνικά κριτήρια και αντικειμενικούς χειρισμούς.
Θα ήθελα, επίσης, να κάνω μια πρόταση, η οποία δεν αφορά μόνο στο δικό σας Υπουργείο, αλλά γενικότερα. Υπάρχουν ποσοστώσεις για τη χορήγηση λαϊκών αδειών σε πολύτεκνους, σε Πόντιους, σε άτομα με ειδικές ανάγκες κ.λπ.. Παρόμοιες ποσοστώσεις ή μόρια υπάρχουν όταν γίνονται προσλήψεις στο δημόσιο. 
Λησμονούμε σε αυτήν την Αίθουσα και η Κυβέρνηση και όλοι μας ότι έχουμε υποχρέωση ?κύριε Παυλόπουλε, απευθύνομαι και σ? εσάς εάν συμφωνείτε μαζί να το υποστηρίξουμε- να στηρίξουμε και νέους που αποφυλακίζονται και νέους που έχουν απεξαρτηθεί από τα ναρκωτικά, για να τους διευκολύνουμε να επανενταχθούν στην κοινωνία. Δεν τους προσλαμβάνει κανείς, γιατί θεωρούν ότι κάποιος που πήγε ένα, δύο χρόνια για κάποιο αδίκημα στη φυλακή, αυτό το αμάρτημα πρέπει να τον ακολουθεί σε όλη του τη ζωή. Επίσης κάποιος που είχε το κουράγιο να δώσει τη μάχη με τη μάστιγα των ναρκωτικών στην οποία τον είχαν οδηγήσει βασικά τα αδιέξοδα της κοινωνίας μας και να απεξαρτηθεί, είναι ταμπελωμένος, είναι χαρακτηρισμένος και δύσκολα αποκαθίσταται επαγγελματικά. 
Για το λόγο αυτό παρατηρούμε να ξαναγυρνούν πάρα πολλοί και στις φυλακές και στα ναρκωτικά, μιας και δεν μπόρεσε η κοινωνία να τους επανεντάξει με το να τους στηρίξει στα πρώτα τους βήματα. Αυτό είναι ένα ζήτημα, που θα πρέπει να δούμε.
Υπάρχουν, όμως, παράλληλα με τα προληπτικά μέτρα που προανέφερα (μητρώο, έλεγχοι για τη χορήγηση των αδειών των λαϊκών αγορών κ.λπ.) και κατασταλτικά μέτρα με κυρώσεις. Πρέπει, όμως, να διασφαλιστεί μια ισορροπία. Δεν μπορεί οι κυρώσεις να είναι εξοντωτικές και δεν θα σώσει αυτόν τον τόπο από την ακρίβεια.
Πρέπει να εξασφαλίζουν μια ισορροπία μεταξύ απονομής της δικαιοσύνης και προστασίας του καταναλωτή και βέβαια να μην είναι τέτοιες που να εξοντώνονται και να οδηγούνται στο περιθώριο παραβάτες, όταν αντικειμενικά δεν υπήρχε πρόθεση. Και όπως αντιλαμβάνεστε, πρέπει να διασφαλιστεί ότι αυτές οι επιτροπές που θα λειτουργούν θα εξετάζουν και αν υπήρχε πρόθεση, αν ήταν κάποιο λάθος κλπ.
Βεβαίως και δεν είναι πανάκεια αυτό το νομοσχέδιο. Δεν τα λύνει όλα. Και δεν μπορεί να γίνει αυτό, αφού οι αγορές προσδιορίζονται από τους δικούς τους κανόνες, αυτοτελώς. Έχει υποχρέωση όμως η πολιτεία να θεσπίσει κάποιους κανόνες. Έχει δικαίωμα και υποχρέωση να εποπτεύει, γιατί μπορεί να είμαστε όλοι καταναλωτές, αλλά οι καταναλωτές που πάσχουν οικονομικά -και τους αφορούν περισσότερο άμεσα αυτά από όλους εμάς- ανήκουν σε λαϊκές τάξεις που τα εισοδήματά τους έχουν συρρικνωθεί, που η ανεργία τους μαστίζει, που οι αρρώστιες τους έχουν καθηλωμένους στα κρεβάτια τους. 
Κατά συνέπεια, καλά κάνει η πολιτεία. Απαιτείται η προσπάθεια εξισορρόπησης και γνώσης. Και πρέπει να λάβουμε όλοι μας υπόψη κάτι ακόμη, ότι οι αγορές είναι αμείλικτες. Οι αγορές είναι σκληρές, ανθρωποφάγες ?για να το πω έτσι μακάβρια- και εκδικητικές. Γι? αυτό θέλουν και ηρεμία για να ομαλοποιηθούν. Μαζί με τα μέτρα χρειάζεται και ηρεμία για να ηρεμήσουν τα νερά, για να σταθεροποιηθούν κάπου, για να μπορεί κανείς να κρίνει πού σταθεροποιήθηκαν, ψηλά ή χαμηλά.
Οι αυτονόητες υποχρεώσεις της πολιτείας αναμφίβολα ?και δεν το ισχυρίστηκε κανείς μέχρι τώρα ούτε η πολιτική ηγεσία ούτε κανείς από εμάς τους ομιλητές- δεν είναι οι βασικές και κυρίαρχες πολιτικές. Αλλά και οι μεμονωμένοι και εντοπιζόμενοι επίορκοι και παραβάτες δεν μπορεί ?ούτε αυτό πιστεύω έχει συμβεί ακόμα- να παρασύρουν στην πυρά ολόκληρους κλάδους είτε λέγονται έμποροι είτε λέγονται παραγωγοί είτε λέγονται λιανοπωλητές είτε οτιδήποτε. 
Αυτά τα είπα στο τέλος, όχι για κανέναν άλλο λόγο -είναι γνωστά, τα γνωρίζουμε όλοι, δεν έφερα κάποιες καινούργιες ιδέες και απόψεις- αλλά γιατί ανησυχώ, κύριε συνάδελφε, αγαπητέ Κίμωνα, όπως ανησυχείς και εσύ, όπως ανησυχούμε όλοι. Ανησυχώ ότι μετά από αυτό το κύμα της ακρίβειας που είχε προκύψει μέχρι το καλοκαίρι και που με γιγάντια προσπάθεια που καταβάλλετε προσπαθείτε να το ελέγξετε, θα συμβεί το εξής. Στην Ελλάδα υπάρχει ένας κανόνας: Μόλις παρέλθει ο κρίσιμος χρόνος, όλα ξεχνιούνται και «φτου και απ? την αρχή». Και επειδή έρχεται χειμώνας και επειδή μπορεί να έχουμε προβλήματα έλλειψης προϊόντων από καιρικές συνθήκες και όχι λόγω της αγοράς, γι? αυτό τάχιστα πρέπει να υλοποιηθεί ο νόμος και τάχιστα πρέπει να ηρεμήσουν τα πράγματα και να ομαλοποιηθεί η αγορά για να μη βρεθούμε προ εκπλήξεων.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κουρουμπλής.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, όταν ο εκφερόμενος πολιτικός λόγος κυριαρχείται από τη λογική της ισοπέδωσης και του εκμηδενισμού, μια λογική που ουσιαστικά καθηλώνει την πολιτική σκέψη και δεν την απελευθερώνει για να μπορεί να παράγει, να συνθέτει και να δημιουργεί, δεν συμβάλλει στο διάλογο, δεν συμβάλλει στη διαλεκτική εξέλιξη.
Φοβούμαι ότι για άλλη μία φορά ο εκφερόμενος πολιτικός λόγος από την Αξιωματική Αντιπολίτευση κυρίως έχει τέτοιου είδους χαρακτηριστικά.
Συζητούμε ένα σχέδιο νόμου που πιστεύω ότι έχει ένα χαρακτήρα που αφορά ένα ζήτημα που αγγίζει όλους τους πολίτες, το ζήτημα της ακρίβειας, που είναι αποτέλεσμα της απληστίας και της ασυδοσίας της αγοράς. Βιώνουμε αυτό που λέγεται αστερισμός της αγοράς. Μια αγορά που κυριαρχείται από φαινόμενα όπως προανέφερα, της ακρίβειας, του παρεμπορίου, που ουσιαστικά πλήττουν τα εισοδήματα των χαμηλότερων τάξεων.
Το αδήριτο ερώτημα που περιρρέει είναι ποιος ορίζει, προσδιορίζει και καθορίζει τους κανόνες αυτής της αγοράς. Ο δημοκρατικός προγραμματισμός, δηλαδή η πολιτική βούληση της δημοκρατικά εκλεγμένης εξουσίας; Ή επαφιόμαστε και χειραγωγούμαστε από τη λογική της οικονομίας της αγοράς, από τη λογική της περίφημης αγίας αγοράς, την οποία πολλές φορές θεοποιούμε ορισμένες παρατάξεις; 
Η εμπειρία τα τελευταία χρόνια, κυρίες και κύριοι συνάδελφοι, έδειξε πως όταν αφήσει κανείς την αγορά ελεύθερη στο δικό της παραλογισμό, θα γεννήσει φαινόμενα όπως αυτά που βιώνουμε και στην Ελλάδα, όπου παρακολουθούμε να υπάρχει υπερκέρδος ξεκινώντας ένα προϊόν από την παραγωγή και φθάνοντας στην κατανάλωση. Και διαπιστώνεται ότι δεν υπάρχει πραγματική ισορροπία στην αγορά όταν λειτουργούν αυτά τα φαινόμενα, τα φαινόμενα του μονοπωλίου ή του ολιγοπωλίου, τα φαινόμενα που δεν διαμορφώνουν υγιείς όρους ανταγωνισμού.
Υπάρχει η θεώρηση, η ιδεολογία που λέει ότι ο ανταγωνισμός μπορεί πραγματικά να φέρει και ελεγχόμενες τιμές και ποιότητα. Διαπιστώνουμε όταν αναγνωρίζουμε όλοι στην Ελλάδα ότι τα τελευταία χρόνια από την έλλειψη, αν θέλετε, αξιόπιστων ελεγκτικών μηχανισμών, η αγορά ουσιαστικά σ΄ ένα μεγάλο βαθμό ήταν ελεύθερη, έφερε αυτά τα αποτελέσματα που προσδοκούμε; 
Σε καμία χώρα της Ευρώπης ακόμα και στη μήτρα του νεοφιλελευθερισμού τη Μεγάλη Βρετανία, δεν διαπιστώθηκε αυτό το προσδοκώμενο από το λεγόμενο ανταγωνισμό αποτέλεσμα. Και σήμερα στη Μεγάλη Βρετανία αρχίζουν να στηρίζουν έναν τομέα που ουσιαστικά έπληξε η φιλελεύθερη ιδεολογία, τον τομέα της κοινωνικής οικονομίας και του συνεταιριστικού κινήματος. Μια παράμετρος που όταν υπάρχει μέσα στην αγορά, όταν λειτουργεί μέσα στην αγορά, μπορεί να συμβάλει και στην καλύτερη ισορροπία της, αλλά και στον πιο γνήσιο ανταγωνισμό. Διότι είναι παραδεκτό πλέον ότι σε κάθε τομέα της οικονομίας λειτουργεί ένα ολιγοπώλιο τεσσάρων, πέντε, έξι φορέων που ουσιαστικά ελέγχουν το προϊόν. Όταν αυτοί οι φορείς βρίσκονται σε μία συνεννόηση είναι αυτονόητο ότι λειτουργεί η λογική του κέρδους εις βάρος του καταναλωτή. Είναι, λοιπόν, εκείνα τα φαινόμενα, τα οποία πρέπει να αντιμετωπισθούν με θεσμικές παρεμβάσεις. Παρεμβάσεις, όμως, που να αποδειχθούν λειτουργικές και ικανές να αναχαιτίσουν αυτά τα φαινόμενα που πραγματικά υπονομεύουν το εισόδημα των χαμηλών συνταξιούχων και όλων αυτών των κοινωνικών τάξεων.
Όσον αφορά το ζήτημα του ελεγκτικού μηχανισμού, είναι αναγκαίος αυτός ο μηχανισμός;
Νομίζω ότι η ίδια η ζωή και στην Ελλάδα και στην Ευρώπη έχει αποδείξει πως καμιά κοινωνία δεν μπορεί να λειτουργήσει όταν δεν έχει αξιόπιστο σύστημα ελεγκτικών μηχανισμών. Οφείλουμε να παραδεχτούμε, παρά τις προσπάθειες που έχουν γίνει στο παρελθόν ότι οι ελεγκτικοί μηχανισμοί και σ? αυτόν το χώρο απεδείχθησαν ανίκανοι, σ? ένα βαθμό φθαρμένοι και διεφθαρμένοι. Οφείλουμε να θεσμοθετήσουμε ?και νομίζω ότι επιχειρείται μ? αυτό το νομοσχέδιο- τη δημιουργία ενός νέου θεσμικού πλαισίου, ενός εποπτικού μηχανισμού ο οποίος θα αποδειχτεί από την ίδια τη ζωή αν θα είναι αξιόπιστος και ικανός να παρέμβει, να παρακολουθήσει και να διαμορφώσει πραγματικά όρους για τη διασφάλιση της σωστής λειτουργίας των κανόνων. 
Κύριοι της πολιτικής ηγεσίας του Υπουργείου Ανάπτυξης, αυτή η πολιτική σας βούληση θα αποδειχτεί πραγματική αν κατορθώσετε να εξασφαλίσετε τη στελέχωση και την αιμοδότηση όλων αυτών των θεσμών με νέους ανθρώπους, οι οποίοι και άφθαρτοι θα είναι και διάθεση θα έχουν να δουλέψουν για να στηρίξουν αυτήν την πρωτοβουλία. 
Μια τρίτη παράμετρος είναι η υπόθεση του καταναλωτή. Κάνοντας μια αυτοκριτική όλοι, πρέπει να παραδεχτούμε ότι και εδώ έχουμε ένα σημαντικό έλλειμμα, διότι στην Ελλάδα δεν διαθέτουμε ακόμη κουλτούρα καταναλωτή. Οφείλει, λοιπόν, και ο καταναλωτής να συμμετέχει στις νέες προσπάθειες που γίνονται για οργάνωση αυτού του κινήματος και να συμβάλει με τη συμπεριφορά του στηρίζοντας τις πρωτοβουλίες του Υπουργείου Ανάπτυξης. Πρέπει να στηρίξουμε έναν υγιή ανταγωνισμό που δεν θα υποτάσσεται στη λογική του ολιγοπωλίου, αλλά θα στηρίζεται στο συνεταιριστικό κίνημα για να διακινήσει ως ένα βαθμό τα προϊόντα του, όπως συμβαίνει και σε άλλες ολοκληρωμένες καπιταλιστικά χώρες ?και στην Ολλανδία και στη Γερμανία- όπου ένα μεγάλο ποσοστό της αγοράς δεν παράγεται μόνο από τους συνεταιρισμούς, αλλά διακινείται απ? αυτούς.
Αν παράλληλα έχουμε ένα αξιόπιστο σύστημα ελεγκτικών μηχανισμών και στηρίξουμε την οργάνωση του καταναλωτικού κινήματος, τότε αυτοί θα είναι τρεις σημαντικοί παράμετροι που θα συνθέτουν μία ισορροπία που θα ελέγχει και θα περιορίζει και την αισχροκέρδεια και το παραεμπόριο.
Θα ήθελα να κάνω δύο τρεις παρατηρήσεις για τις διατάξεις του νομοσχεδίου. Πράγματι στο νομοσχέδιο περιλαμβάνονται διατάξεις που δίνουν ένα εντονότερο κοινωνικό χρώμα. Είναι οι διατάξεις που προβλέπουν την παροχή αδειών μικροπωλητών σε αναπήρους, σε πολυτέκνους, σε θύματα πολέμου. Και θα συμφωνούσα με την πρόταση του κ. Δασκαλάκη, κύριε Υπουργέ, ότι παραλείπουμε ορισμένες κοινωνικές ομάδες. Δυστυχώς αποδεικνύονται για άλλη μια φορά στη ζωή, πως όταν δεν έχεις μία οργάνωση, δεν ασκείς πίεση. Γιατί σήμερα και το αναπηρικό κίνημα έχει οργανώσεις και το πολυτεκνικό έχει και τα θύματα πολέμου. Οι απεξαρτημένοι άνθρωποι, τα θύματα των ναρκωτικών, οι φυλακισμένοι δεν έχουν καμία δυνατότητα πίεσης. Οφείλουμε ως ένα δημοκρατικά εκλεγμένο όργανο, που συνθέτουμε το ναό της δημοκρατίας, να αντιμετωπίσουμε και να υπερασπιστούμε τα δικαιώματα αυτών των ανθρώπων. Θα προσέθετα, κύριε Υπουργέ, και τις άγαμες μητέρες. Είναι μία κοινωνική πραγματικότητα στην Ελλάδα, που οφείλουμε να την αντιμετωπίσουμε και να τη στηρίξουμε. Γιατί πραγματικά πρέπει να δώσουμε δυνατότητα σε όλες αυτές τις ομάδες του πληθυσμού να γευτούν τα αγαθά της δημοκρατίας. 
Θα έλεγα επιπρόσθετα, πως θα έπρεπε να υπάρξει και ένα οικονομικό κριτήριο. Διότι πολλές φορές στην Ελλάδα, ακόμα και ευπορότατες οικογένειες, τα διεκδικούν, όταν δεν υπάρχουν οικονομικά κριτήρια.
Μια δεύτερη παρατήρηση αφορά τα πολυκαταστήματα. Το ταχύτερο θα πρέπει να έρθει ένα νέο θεσμικό πλαίσιο που θα καθορίζει τους όρους της αγοράς. Θα καταστραφεί το μικροεμπόριο ακόμα και στις πιο μικρές πόλεις. Πάνε στις μικρές πόλεις, κάνουν υποκαταστήματα, παίρνουν το χρήμα της τοπικής κοινωνίας και ουσιαστικά πλήττεται η τοπική οικονομία με πολύ μεγάλες συνέπειες γι? αυτήν. 
Μια άλλη παρατήρηση η οποία έγινε και στην επιτροπή. Πρόκειται για άνιση μεταχείριση σε ό,τι αφορά το άρθρο 8 παράγραφος 2β΄ και το άρθρο 11 που αφορά τους αποσπασμένους στον Οργανισμό Λαϊκών Αγορών στη Θεσσαλονίκη, όπου πολύ σωστά περιλαμβάνεται διάταξη που δίνει ίση μεταχείριση και στους αποσπασμένους, γιατί είναι μόνιμοι υπάλληλοι και στο κάτω-κάτω έχουν βοηθήσει τις υπηρεσίες όπου έχουν πάει. Τώρα για τη διάταξη του άρθρου 11 εκεί υπάρχει μια άνιση μεταχείριση και νομίζω πως πρέπει να αντιμετωπισθεί γιατί έτσι θα δώσουμε την ίδια δυνατότητα στους αποσπασμένους και του ενός φορέα και του άλλου να λειτουργήσουν με ίσους όρους και έτσι θα απονεμηθεί δικαιοσύνη και στους μεν και στους δε. 
Μ? αυτές τις σκέψεις και στη συζήτηση στα άρθρα θα δούμε τις λεπτομέρειες για να βελτιωθεί αυτό το νέο θεσμικό πλαίσιο. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρβιτσιώτης έχει το λόγο. 
ΜΙΛΤΙΑΔΗΣ ΒΑΡΒΙΤΣΙΩΤΗΣ: Κυρίες και κύριοι συνάδελφοι, το Υπουργείο Ανάπτυξης, από Ανάπτυξης θα έπρεπε να είχε μετονομασθεί σε «Υπουργείο Ασυδοσίας». Δεν είναι τυχαίος ο όρος που επιλέγω, είναι γιατί σε κάθε τομέα που καλύπτει το Υπουργείο αδυνατεί να εφαρμόσει τον ελάχιστο έλεγχο. Δεν έχει καταφέρει σε κανέναν από τους κλάδους που εποπτεύει να εφαρμόσει έστω και ένα μίνιμουμ αποτελεσματικού ελέγχου. 
Δεν μιλάω μόνο για το συγκεκριμένο νομοσχέδιο που αποτελεί τροποποίηση προηγουμένου νομοσχεδίου και βέβαια δεν εξασφαλίζει ότι από εδώ και πέρα θα αρχίσουν να λειτουργούν έλεγχοι στο υπαίθριο εμπόριο. Εγώ σας λέω απλά ότι σήμερα στη χώρα μας γίνεται ένα παραεμπόριο πλαστών CD της τάξεως των 100 δισεκατομμυρίων το χρόνο με κόστος για τον κρατικό προϋπολογισμό τουλάχιστον 18 δισεκατομμυρίων από απώλεια εσόδων από ΦΠΑ και επίσης μ? ένα τεράστιο κόστος για τους εργαζόμενους στον κλάδο, όπως δισκογραφικές εταιρείες, δισκοπωλεία, μουσικούς, με αποτέλεσμα μόνο την τελευταία χρονιά διακόσιοι πενήντα εργαζόμενοι να έχουν χάσει τη δουλειά τους από τη λειτουργία αυτού του παραεμπορίου. Κανένας δεν κάνει κάτι, οι εταιρίες στέλνουν σωρηδόν τις καταγγελίες ονομαστικά ποιοι είναι οι διακινητές με φωτογραφίες τους, γιατί αυτές είναι δημοσιευμένες καθώς αυτοί οι άνθρωποι που τα διακινούν βρίσκονται σε επιτροπές του Υπουργείου Εξωτερικών για τη συνεργασία με τους διάφορους μετανάστες και κανένας δεν ιδρώνει. 
Δεύτερον, το οποίο ήδη κατήγγειλα στην επιτροπή και περίμενα σήμερα από την ηγεσία του Υπουργείου μία πειστική απάντηση. Φέτος το καλοκαίρι ξεκίνησε τη λειτουργία του ένα ξενοδοχείο πολυτελέστατο στη Μύκονο με την παρουσία στα εγκαίνια πολιτικών, επιχειρηματιών και άλλων παραγόντων της κοινωνικής ζωής του τόπου, διαφημίζεται στις εφημερίδες και το ξενοδοχείο αυτό λειτουργεί χωρίς άδεια. 
Δεν είναι κρυφό. Λειτουργεί χωρίς άδεια! Και μάλιστα, ξεκίνησε τη λειτουργία του με εργολαβικό ρεύμα. Δεν έχει πάει ακόμη η ΔΕΗ να μετρήσει και να δει αν έχουν γίνει οι πολεοδομικές παραβάσεις. Πήγαμε εκεί, το θαυμάσαμε, είπαμε τι ωραία ανάπτυξη στον τουρισμό φέρνει και δεν καταλάβαμε ότι αυτό το ξενοδοχείο δεν έχει άδεια. Σας το καταγγέλλω εδώ και μια βδομάδα και δεν έχω πάρει ούτε μια απάντηση! 
Τρίτον. Ενόσω κάνετε εσείς τη γύρα σας, το σόου σας το τηλεοπτικό στις λαϊκές αγορές, την ίδια στιγμή τα ίδια κανάλια που σας προβάλλουν στα παράθυρα, δείχνουν από κάμερες που έχουν κρυμμένες σε διάφορες κεντρικές αγορές των Αθηνών να συντελείται το μεγαλύτερο παραεμπόριο: Στο πορτ-μπαγκάζ αυτοκινήτων να φορτώνονται κρέατα, νταλίκες να γέρνουν δίπλα και να μεταφέρονται προϊόντα εκτός αγοράς. Την ίδια στιγμή, στα ίδια κανάλια στα οποία βγαίνετε! Και δεν έχω δει τουλάχιστον να εποπτεύετε. Διότι δεν είναι μόνο μία φορά που συνέβη. Αυτό συμβαίνει σε όλη τη διάρκεια του καλοκαιριού, που έχετε επιλέξει εσείς ως επικοινωνιακή αιχμή της Κυβέρνησής σας το να γυρνοβολάτε στις λαϊκές αγορές. Την ίδια στιγμή, κάθε βράδυ κάποιο κανάλι από αυτά που είσθε τόσο δημοφιλείς μεταδίδει τέτοιου είδους εικόνες.
Τέταρτον. Στις λαϊκές αγορές πόσο είναι το ποσοστό των νωπών προϊόντων έναντι όλων των εμπορευμάτων που πωλούνται; Το 50% μάξιμουμ. Έχετε γυρίσει αρκετές λαϊκές αγορές. Έχετε δει ότι ο μισός δρόμος είναι κατειλημμένος από άλλα είδη τα οποία δεν θα έπρεπε να πωλούνται στις λαϊκές αγορές. Αυτό είναι παραεμπόριο! Κοστίζει πάρα πολύ και στην τσέπη του Έλληνα καταναλωτή, αλλά πάνω απ? όλα στην τσέπη των επιχειρηματιών, των εμπόρων, των μικρομεσαίων, όλων αυτών που δήθεν βρίσκονται στο επίκεντρο της κυβερνητικής πολιτικής για την ανάπτυξη, όλων αυτών που πληρώνουν ΙΚΑ, ενοίκια, τέλη, έχουν ένα-δυο εργαζομένους. Αυτούς, λοιπόν, δεν θα τους προστατεύσουμε ποτέ; 
Και σήμερα τι μας λέτε; «Θα αυξήσουμε, για να πολεμήσουμε όλα αυτά, τα πρόστιμα.» Μα, το θέμα δεν είναι τα πρόστιμα. Το θέμα είναι ότι δεν υπάρχει κανένας να τα επιβάλει. Μέχρι τώρα λειτουργούν ασύδοτα όχι μόνο οι οργανωμένες λαϊκές αλλά και το κάθε πεζοδρόμιο στο κέντρο της Αθήνας, στο κέντρο της οποιασδήποτε πόλης ασύδοτα, διότι σε κάθε πεζοδρόμιο προσφέρονται καθημερινά προϊόντα είτε παράνομα είτε κλεψίτυπα είτε κακά για την υγεία του καταναλωτή, όπως καλλυντικά χωρίς καμία πιστοποίηση, χωρίς κανέναν έλεγχο, τα οποία τα αφήνουμε ελεύθερα.
Φέρνετε όμως και μία διάταξη για την «αστεροποίηση» των ξενοδοχείων και την κατηγοριοποίησή τους. Κύριε Υφυπουργέ, το Υπουργείο Ανάπτυξης αποφάσισε πριν από μερικά χρόνια την ουσιαστική κατάργηση του ΕΟΤ. Έκοψε τις οποιεσδήποτε αρμοδιότητες ελέγχου, μας είπε ότι αυτός ο οργανισμός δεν είναι ικανός να παράγει αποτελεσματικό έργο και σήμερα τι έρχεται και λέει; «Ο Οργανισμός τον οποίο διέλυσα σήμερα θα κατατάσσει τα ξενοδοχεία, αφού πιστοποιηθεί». Γιατί δεν το κάνει απευθείας; Και αν η ομολογία της αποτυχίας, ενάμισι με δύο χρόνια μετά την έκδοση του προεδρικού διατάγματος με τις προϋποθέσεις για την κατηγοριοποίηση των ξενοδοχείων και μερικούς μήνες πριν από την τέλεση των Ολυμπιακών Αγώνων στην Αθήνα, ότι δεν καταφέρατε τόσον καιρό τη μεγάλη θεσμική παρέμβαση που έπρεπε να κάνετε στο χώρο των ξενοδοχείων, δηλαδή να τα κατατάξετε σε αστέρια και να κατατάξετε τα ενοικιαζόμενα δωμάτια σε κλειδιά ανάλογα με τις υπηρεσίες και την ποιότητα που έχουν τα καταλύματα, δεν καταλαβαίνω ποια άλλη αποτυχία περιμένουμε να δούμε σε τουριστικό τομέα. Έχετε αποτύχει σε όλους τους τομείς και αυτή είναι η τελευταία σας ομολογία αποτυχίας, ότι εδώ και δύο χρόνια δεν μπορείτε να εφαρμόσετε αυτό το οποίο εσείς ήσασταν διατεθειμένοι να το εφαρμόσετε. 
Τέλος, κύριε Υπουργέ, επειδή το νομοσχέδιό σας περιλαμβάνει μια διάταξη για την επιδότηση του λιμανιού του Αστακού κατά 21 δισεκατομμύρια δραχμές, θέλω να πω τα εξής: Στην Ελλάδα λειτουργεί ένα ιδιωτικό λιμάνι, το λιμάνι του Αστακού. Έχει ξεκινήσει μια προσπάθεια από τις αρχές της δεκαετίας του 1980 να φτιαχτεί αυτό το λιμάνι. Το πήρε η ΕΤΒΑ, το πούλησε, τώρα το πήραν κάποιοι άλλοι. Αυτό το λιμάνι δεν έχει γίνει παραγωγικό.
Τώρα μας ζητάτε να επιδοτήσουμε τα έργα, για να γίνει ?αν θα γίνει και όποτε γίνει- λιμάνι. Πολύ αμφιβάλουμε για το αν θα γίνει ποτέ. Διότι το έχετε αποκόψει από οποιοδήποτε συγκοινωνιακό έργο, από οποιαδήποτε πρόσβαση, δε φτάνει σιδηροδρομική γραμμή, έχετε καταργήσει την Ιόνια Οδό, έχετε καταργήσει όλους τους άξονες που θα οδηγούσαν, ώστε αυτό το λιμάνι να έχει επαφή με την υπόλοιπη χώρα. Αυτό είναι όμως άλλη υπόθεση κακού σχεδιασμού.
Έρχεστε, λοιπόν, σήμερα και λέτε ότι θα δώσουμε 21-22 εκατομμύρια επιδότηση. Να τη δώσουμε. Αλλά πώς θα τη δώσουμε, κύριε Υπουργέ, όταν εσείς, η ίδια σας η Κυβέρνηση δίνει την άδεια λειτουργίας παράνομου ιδιωτικού λιμανιού στο Σκαραμαγκά, έναντι του ευτελέστατου τιμήματος των 70.000 ευρώ, δηλαδή 20.000.000 δραχμών το χρόνο; Γιατί τόσα ζήτησε ο κ. Ανωμερίτης από μία ιδιωτική εταιρεία, που πήρε την άδεια από τον κ. Ανωμερίτη και από τον κ. Φωτιάδη να λειτουργήσει ιδιωτικό λιμάνι.
Αυτή είναι η αναπτυξιακή πολιτική; Βάλαμε προχθές τον ΟΛΠ στο Χρηματιστήριο και είπαμε στους επενδυτές «ελάτε, διότι αυτό είναι κρατικό μονοπώλιο, σας το ιδιωτικοποιούμε, είναι μεγάλη ευκαιρία για επένδυση» και δίπλα στην πόρτα του ΟΛΠ έναντι 70.000 ευρώ, δίνουμε την άδεια λειτουργίας σ? ένα λιμάνι;
Και ξεσηκώθηκε κόσμος και ντουνιάς. Και πρώτα απ? όλα οι φορτοεκφορτωτές και οι δήμοι. Ο Δήμος Χαϊδαρίου, στον οποίον ανήκει ο Σκαραμαγκάς. Και ήρθε ο Υπουργός Εμπορικής Ναυτιλίας εχθές και ανακάλεσε αυτή την απόφαση. Και σας ερωτώ ευθέως: πότε παρανομούσε η Κυβέρνησή σας, όταν έδινε την άδεια ή σήμερα που την ανακαλεί; Γιατί αν παρανομούσε όταν έδινε την άδεια, τότε να ζητήσετε από τους συναδέλφους σας στο Υπουργικό Συμβούλιο ?τους πρώην ή τους νυν- τις ευθύνες. Αν παρανομεί τώρα, τότε ξέρετε τι θα γίνει. Δημιουργείται ένα δικαίωμα στον ιδιώτη προς εύλογη και μεγάλη αποζημίωση, παχυλή, χωρίς να βάλει δραχμή. Και θα πάρει μια γερή αποζημίωση στο τέλος, διότι θα του επιδικαστεί.
Και τι θα έχετε καταφέρει; Θα έχετε καταφέρει άλλες ιδιωτικές επενδύσεις, όπως αυτή του Αστακού, όπως άλλες ιδιωτικές επενδύσεις που γίνονται στο χώρο των μεταφορών, να έχουν καταρρεύσει. Αλλά με αυτές τις πολιτικές σας, με αυτό το ατέρμονο «μπρος-πίσω» απέναντι στον επιχειρηματικό κόσμο μας έχετε καταντήσει να είμαστε μια χώρα λιγότερο ελκυστική για επενδύσεις ακόμη και από αυτήν τη Λιβύη. Συγχαρητήρια, κύριε Υπουργέ!
ΠΡΟΕΔΡΕΥΩΝ (Παναγιώτης Σγουρίδης): Ο κ. Δεικτάκης έχει το λόγο.
ΓΕΩΡΓΙΟΣ ΔΕΙΚΤΑΚΗΣ: Κύριε Πρόεδρε, κυρίες και κύριοι συνάδελφοι, ο θεσμός των λαϊκών αγορών, εφόσον πράγματι λειτουργεί με τους σωστούς κανόνες διακίνησης, υγιεινής και προστασίας, δρα υπέρ των καταναλωτών, αμοιβαίως θα έλεγα και υπέρ των παραγωγών και των μεταποιητών.
Τα ερωτήματα όμως που τίθενται είναι: προστατεύεται ο καταναλωτής από τον υπάρχοντα νόμο ή από τον καινούργιο; Και ?για να είμαι σαφής- υπάρχει άραγε πιστοποίηση, έλεγχος για την ποιότητα των διακινουμένων προϊόντων, ώστε ο καταναλωτής, αφού φτάνει στα ράφια, αφού φτάνει στους πάγκους των λαϊκών αγορών, να το αγοράζει άφοβα, χωρίς κινδύνους για την υγεία του; ?ραγε ποιος είναι εκείνος που μπορεί να ξεχωρίσει τα βιολογικά από τα μη βιολογικά προϊόντα, που φτάνουν ?αν και συνήθως δεν διατίθενται εκεί- στις λαϊκές αγορές;
Και θέτω το ερώτημα: γιατί ο ίδιος ο παραγωγός πολλές φορές δεν καταναλώνει τα προϊόντα που ο ίδιος παράγει, αλλά στην άκρη του κήπου του καλλιεργεί για τον εαυτό του ένα μικρό κήπο για ίδια κατανάλωση; Αυτό τι σημαίνει; Ότι αυτό που φτάνει στις λαϊκές αγορές και το εμπόριο δεν είναι εκείνο που πραγματικά πρέπει υγιεινά να καταναλώνει ο καταναλωτής.
Θα ήθελα να ρωτήσω ποιος είναι ο πραγματικός ρόλος του ΕΦΕΤ, τι δουλειά κάνει αυτός ο ΕΦΕΤ. Μήπως θα έπρεπε να ελέγχει την ποιότητα και την υγιεινή των διατεθειμένων προϊόντων; Θα πω παραδείγματα δύο προϊόντων που βρίσκονται στις αγορές.
Το λάδι: Γνωρίζετε, κύριοι συνάδελφοι ότι το λάδι πολλές φορές, αν και τυποποιημένο, είναι νοθευμένο με σπορέλαια ή με έλαια εισαγωγής από την Τυνησία ή από την Ισπανία με πολύ μικρότερη τιμή, αλλά και θρεπτική αξία; Γνωρίζουν, άραγε, οι υπεύθυνοι του Υπουργείου ότι εισάγονται τέσσερις χιλιάδες τόνοι από την Ισπανία, χωρίς να ξέρουμε πού διατέθηκαν; Αυτό είναι ένα πρόβλημα που πρέπει επιτέλους να αντιμετωπιστεί. Δεν μπορεί το έξτρα παρθένο λάδι της Κρήτης που θεωρείται το καλύτερο λάδι στον κόσμο, να νοθεύεται και να παρουσιάζεται νοθευμένο στον καταναλωτή.
Το μέλι:
Το μέλι της Κρήτης πουλιέται περίπου 8 ευρώ το κιλό. Το μέλι που εισάγεται από τη Βουλγαρία πουλιέται 1-1,5 ευρώ. Γνωρίζετε, κύριε Υπουργέ, ότι αυτό νοθεύεται και διατίθεται στις λαϊκές αγορές σαν γνήσιο ελληνικό; Ποια είναι η προσπάθειά σας σήμερα να αποτρέψετε τη νόθευση αυτού του γνήσιου προϊόντος; 
Τον περασμένο χειμώνα από τις πολλές βροχοπτώσεις, τους κατακλυσμούς και ακόμα από τον υπέρμετρο χιονιά συνέβη πράγματι μια καταστροφή των αγροτικών προϊόντων. Την ίδια στιγμή εκείνα τα λίγα προϊόντα που έμειναν διατέθηκαν σε κάπως υψηλές τιμές και την ίδια στιγμή δώσατε το δικαίωμα να εισαχθούν από την Τουρκία ανάλογα προϊόντα για να πέσουν οι τιμές, να πέσει ο πληθωρισμός. Δεν σκεφτήκατε ότι αυτά τα λίγα προϊόντα που έμειναν έπρεπε να διατεθούν λίγο υψηλότερα; Ας προσπαθήσουμε να δεχθούμε ότι ο πληθωρισμός ανεβαίνει λίγο με τη διάθεσή τους. Όμως, δεν καταλαβαίνετε ότι κάνετε μια καταστροφή στον αγρότη; Γιατί θυμάμαι να λέτε 200 δραχμές το ματσάκι ο μαϊντανός. Ε, πόσα έμειναν, κύριε Υπουργέ, για να διατεθούν σε υψηλές τιμές για να κερδίσει αυτός ο δύσμοιρος αγρότης! Θα έπρεπε, λοιπόν, να κάνετε ανάλογες κινήσεις και όχι την ίδια στιγμή να δίνετε το δικαίωμα να γίνονται εισαγωγές για να πέσουν οι τιμές κι έτσι ο αγρότης να μείνει πράγματι στο περιθώριο.
Σε ό,τι αφορά τις ποινές που πάτε να επιβάλλετε:
Εγώ θα έλεγα ότι οι ποινές από 150-300 ευρώ που αναγράφονται στο νομοσχέδιο είναι κάτι το οποίο δεν πατάσσει πραγματικά το παραεμπόριο. Νομίζω ότι μια πιο ριζοσπαστική αντιμετώπιση θα ήταν καλύτερη. Δηλαδή: Μία μικρή επίπληξη την πρώτη φορά, ένας μήνας αποβολή από τη λαϊκή αγορά και ένας χρόνος για την τρίτη φορά. Εκείνο νομίζω τους καίει περισσότερο, γιατί τα κέρδη μιας ημέρας μπορεί να ξεπερνούν τα 150 ή 200 ευρώ που εσείς βάζετε ως πρόστιμο, άρα δεν τους αγγίζει αυτός ο τρόπος.
Για να πατάξετε, λοιπόν, το παραεμπόριο χρειάζονται ριζοσπαστικά μέτρα. Αυτός, κύριε Υπουργέ ?και συγχωρέστε με- ο «κουλουροειδής» τρόπος αντιμετώπισης των πολλαπλών προβλημάτων δεν είναι ο ενδεδειγμένος.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Τέτοιο νεολογισμό δεν τον έχω ξανακούσει!
ΠΡΟΕΔΡΕΥΩΝ (Παναγιώτης Σγουρίδης): Θα αφήσετε εποχή, κύριε Κουλούρη!
ΓΕΩΡΓΙΟΣ ΔΕΙΚΤΑΚΗΣ: Πιστεύω ότι δεν σας προσβάλλει ο νεολογισμός μου. Νομίζω ότι πρέπει να δώσετε την πρέπουσα προσοχή, όχι λαϊκίστικα. Τι πιστεύω: Όλα τα προϊόντα πρέπει να διακινούνται μέσω των συνεταιριστικών δημοπρατηρίων, ώστε να ελέγχονται η ποιότητα, η υγιεινή και η ποσότητα.
Σας είπε ο κ. Γκατζής ότι με αυτόν τον τρόπο εναγκαλισμού βλάπτετε μόνο τους μικρούς, οι οποίοι, δυστυχώς, εξαρτώνται από σας και είναι δυστυχώς υποτεταγμένοι.
Δεν μπορείτε όμως να βλάψετε τους μεγάλους, τους χονδρέμπορους, αυτούς που έχουν χοντρό σβέρκο. Δεν μπορείτε να τους πειράξετε. Και εδώ θα ήθελα να σας επιστήσω την προσοχή ότι πρέπει να υπάρχει πολιτική βούληση γι? αυτό, την οποία δεν έχετε και η οποία αν υπήρχε, πραγματικά θα μπορούσατε μέσω των συνεταιριστικών δημοπρατηρίων να ελέγξετε και ποιότητα και υγιεινή και ποσότητα. Εκεί είναι το πρόβλημα.
Παράλληλα αν, κύριε Υπουργέ, θέλετε πραγματικά να πατάξετε το παραεμπόριο, -γιατί εδώ η χώρα μας έχει την πρωτιά και το ξέρετε όλοι, δεν είναι δικές μας στατιστικές, δεν είναι δικές μας απόψεις, αλλά είναι ευρωπαϊκές θέσεις- πρέπει να αποκτήσετε αυτήν την πολιτική βούληση.
Και να σας πω ένα παράδειγμα. Εδώ λίγο πιο κάτω, στην Αθηνάς και στην Βαρβάκειο μέσα, υπάρχει το παράνομο λαθρεμπόριο τσιγάρων. Δεν το ξέρετε; Είμαι βέβαιος ότι το γνωρίζετε. Δεν το πατάσσετε γιατί δεν έχετε την πολιτική βούληση.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο Α΄ Αντιπρόεδρος της Βουλής κ. Γείτονας.
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Ευχαριστώ, κύριε Πρόεδρε.
Κύριοι συνάδελφοι, μας μπέρδεψε ο τελευταίος ομιλητής της Νέας Δημοκρατίας, όπως και ο κ. Παυλόπουλος, που τον άκουσα προηγουμένως. Μας μπερδέψατε. Τελικά δεν ξέρω σε τι θεό πιστεύετε ως προς την αγορά.
Ο κ. Παυλόπουλος, κατά τη γνωστή τακτική, απαρίθμησε τα λάθη μας. Ασφαλώς όταν κυβερνούμε κάνουμε και λάθη. Το σωστό κατά την άποψή σας, δεν μας είπατε ποτέ ούτε σ? αυτήν την Αίθουσα ούτε έξω. Γι? αυτό έστω κι αν εμείς κάνουμε λάθη, δικαιολογημένα ή όχι, εσείς με τη στάση σας ως παράταξη είστε «ένα διαρκές λάθος».
Το συζητούμενο νομοσχέδιο ρυθμίζει θέματα, για να διορθώσει αδυναμίες και να βελτιώσει τους όρους λειτουργίας του υπαίθριου εμπορίου, -και του πλανόδιου και του στάσιμου, όπως λέγεται- ώστε η δραστηριότητα αυτή να ασκείται με ενιαίους, σύγχρονους και εφαρμόσιμους, θα έλεγα, κανόνες σε όλη την επικράτεια. Βελτιώνει και επικαιροποιεί στα νέα δεδομένα ?και χρειάζεται επικαιροποίηση, αφού έχουν αλλάξει τόσο πολύ τα δεδομένα- το ν. 2323/1995.
Εγώ πιστεύω ότι τα ζητήματα που ρυθμίζονται ?γιατί άκουσα επιφυλάξεις από πτέρυγες της Βουλής- είναι σημαντικά, έχουν σχέση με τον ανταγωνισμό, με τη διαφάνεια, την πάταξη της κερδοσκοπίας και του παραεμπορίου, που αποτελεί μια νέα μάστιγα.
Πρέπει να το πούμε καθαρά σ? αυτήν την Αίθουσα. Το σύγχρονο πλαίσιο, η σύγχρονη οργάνωση και δομή στην οικονομία μας, ο ελεύθερος ανταγωνισμός, η υψηλή επιχειρηματικότητα, μέσα μάλιστα στο πλαίσιο της ευρωζώνης, σε καμιά περίπτωση δεν μπορούν να συνυπάρχουν με ανεξέλεγκτες δραστηριότητες, με μη οργανωμένες δραστηριότητες και παρα-δραστηριότητες. Κάποτε θα πρέπει να είναι κοινή θέση εδώ, σ? αυτήν την Αίθουσα, και κοινή προσπάθεια όλου του πολιτικού κόσμου να εξαλείψουμε αυτό το πρόθεμα «παρά-», που το συναντάμε σε πολλές κοινωνικοοικονομικές δραστηριότητες: παραοικονομία, παραεμπόριο, παραξενοδοχεία, παραπαιδεία.
Οι ρυθμίσεις του νομοσχεδίου ?και εδώ νομίζω ότι θα πρέπει να επικεντρώσουμε τη συζήτηση- καθίστανται ακόμη πιο αναγκαίες ?το νομοσχέδιο ως γνωστόν είναι αποτέλεσμα διαλόγου, έχει προετοιμαστεί πολύ καιρό- και επίκαιρες στη συγκυρία που η Κυβέρνηση καταβάλλει συστηματική, πολύπλευρη προσπάθεια για την αντιμετώπιση της ακρίβειας. ?κουσα και τον κ. Μητσοτάκη και πολλούς συναδέλφους από την Νέα Δημοκρατία να δίνουν διάφορες εξηγήσεις γι? αυτό το θέμα, καταλογίζοντας όμως τελικά όλες τις ευθύνες στην Κυβέρνηση. Επίσης άκουσα και χθες «υπεύθυνους» φορείς να επικρίνουν, ακόμη και να ειρωνεύονται και να αρνούνται ουσιαστικά την πολιτική, τη συστηματική προσπάθεια, την πολύπλευρη προσπάθεια ?την ανέπτυξε προηγουμένως ο Υπουργός και πιστεύω ότι θα συμπληρώσει και ο Υφυπουργός- που κάνει η Κυβέρνηση.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Λέω ότι άκουσα φορείς «υπεύθυνους» στην αγορά?και λυπάμαι γι? αυτό- να την επικρίνουν, να την αρνούνται και να την ειρωνεύονται, παριστάνοντας ταυτόχρονα τον Πόντιο Πιλάτο μη αναλαμβάνοντας δηλαδή τις ευθύνες τους. Όμως έτσι δεν πάει μπροστά ο τόπος. Διάβασα πολύ προσεκτικά την κριτική του ΣΕΒ, γιατί με ενδιαφέρει τι λένε οι παραγωγικές τάξεις στην Ελλάδα. Είπαν, λοιπόν, ότι είναι επικίνδυνοι οι λαϊκισμοί στην οικονομία -ποιος δεν θα συμφωνούσε σε αυτό;- ότι οι διοικητικές παρεμβάσεις στην ελεύθερη αγορά δεν έχουν θέση, δεν είναι εκείνο που συνιστάται, είπαν για «ψευδεπίγραφο» πάγωμα των τιμών, αλλά δεν μας είπαν τι προτείνουν.
Η Κυβέρνηση είναι υποχρεωμένη να ελέγξει και να διατηρήσει όσο γίνεται σε χαμηλότερο επίπεδο το κόστος διαβίωσης των πλατιών λαϊκών στρωμάτων και αυτό κάνει με συγκεκριμένη πολιτική.
Εγώ και άλλη φορά που έχουμε συζητήσει σε αυτήν την Αίθουσα, δεν έχω ακούσει ούτε από τις πτέρυγες του Κοινοβουλίου ούτε από φορείς να προτείνουν μια άλλη πολιτική, πώς δηλαδή να προχωρήσουμε για τον έλεγχο της ακρίβειας σε συνθήκες ελεύθερης αγοράς. Η Κυβέρνηση έχει ένα συνολικό σχέδιο. Βάση του οι αποτελεσματικοί έλεγχοι και «εποπτικοί μηχανισμοί». Φέρνει αυτό το νομοσχέδιο, αφού εγκατέστησε ελεγκτικούς μηχανισμούς και απ? ότι άκουσα και από τον Υπουργό προηγουμένως στην ομιλία του, θα προχωρήσει και σε νέες εποπτικές αρχές.
Το λέω αυτό για να απαντήσω και στο φίλο κ. Γκατζή που τον άκουσα να λέει ?και το σημείωσα, ήμουν στο Προεδρείο- «Τι παλεύει η Κυβέρνηση; Ματαιοπονεί. Δεν μπορεί να κάνει τίποτα στην ελεύθερη αγορά.» Αυτό περίπου είπαν χθες ?από αντίθετη προσέγγιση, το τονίζω γιατί δεν θέλω να γίνει κανένα θέμα- δήθεν ταύτισης- και οι βιομήχανοι. Δηλαδή, να αφήσουμε ασύδοτες τις αγορές;
ΝΙΚΟΛΑΟΣ ΓΚΑΤΖΗΣ: Τις αφήνετε!
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Όχι, δεν είναι έτσι! Γιατί και από τη μια και από την άλλη μεριά καταλήγετε στο ίδιο. Εσείς σηκώνετε τα χέρια, ο ΣΕΒ λέει κάτω τα χέρια.
Εμείς λέμε ότι ασφαλώς οι αγορές είναι ελεύθερες να λειτουργούν ανταγωνιστικά και εκείνο που καθορίζει και τις τιμές και όλα είναι ο νόμος της προσφοράς και της ζήτησης, αλλά όλοι πρέπει να κινούνται μέσα σ? ένα πλαίσιο διαφάνειας όχι αισχροκέρδειας και υπάρχουν ελεγκτικοί μηχανισμοί και ελεγκτικοί και εποπτικοί φορείς για τον έλεγχο της πορείας προς αυτήν την κατεύθυνση.
Εάν μας κάνετε κριτική γιατί αυτοί οι μηχανισμοί μέχρι τώρα δεν ήταν αποδοτικοί όσο έπρεπε να είναι, θα μπορούσε κανείς να δεχθεί αυτήν την κριτική και να πει και τα οποιαδήποτε αντεπιχειρήματα του, που υπάρχουν. Αλλά το να μας λέτε -και από τη μια μεριά του ΣΕΒ αλλά και από τη μεριά αριστερών κομμάτων- περίπου το ίδιο, είτε ότι ματαιοπονούμε, είτε ότι η αγορά μπορεί να είναι ασύδοτη, εγώ τουλάχιστον αυτό ως πολιτικός, ως πολίτης, ως ένας απλός άνθρωπος δεν το δέχομαι! Και θα το παλέψουμε. Και καλά κάνει το Υπουργείο Ανάπτυξης και το παλεύει. Και πιστεύω ότι έχει και τη στήριξη του κόσμου. Δεν υποκρινόμαστε, δεν στρουθοκαμηλίζουμε, ανιδρούμε.
Η «ταμπακιέρα» είναι οι έλεγχοι. Και εδώ και αυτό ακόμα το νομοσχέδιο που αφορά ένα μέρος της αγοράς που έχει σχέση, όπως είπαμε, με το υπαίθριο εμπόριο ουσιαστικά -πέρα από τη διαφάνεια που προωθεί σε σχέση με τις αδειοδοτήσεις και τις άδειες συμμετέχουν εκεί στις επιτροπές όλοι οι φορείς, έχουμε δηλαδή συμμετοχικές διαδικασίες- ενισχύει και τους μηχανισμούς ελέγχου. Έλεγχοι, λοιπόν, εποπτεία και μέτρα στο πλαίσιο συνολικής πολιτικής.
Ήμουν προ ημερών με ένα συνάδελφο της Νέας Δημοκρατίας, σ? εκπομπή της τηλεόρασης και ειρωνευόταν το Παρατηρητήριο Τιμών. «Δηλαδή, αυτό ?λέει- θα λύσει την ακρίβεια;» Εγώ ρωτώ: Δεν είναι ένας θεσμός ενημέρωσης, των πολιτών; Δεν πρέπει να ενημερώνονται οι καταναλωτές; Οι εποπτικοί μηχανισμοί δεν είναι σημαντικός θεσμός; Η ενίσχυση και ο συντονισμός των ελεγκτικών μηχανισμών δεν είναι στη σωστή κατεύθυνση; Διοικητικές παρεμβάσεις ?σε ακραίες περιπτώσεις που η αγορά υπερβαίνει τα όρια του υγιούς ανταγωνισμού και έχουμε και αισχροκέρδεια- αυστηροί έλεγχοι και σκληρή τιμωρία δεν πρέπει να υπάρχουν; 
Εάν έχετε να αντιπροτείνετε κάτι άλλο ?και απευθύνομαι στην πτέρυγα της Νέας Δημοκρατίας και τον κ. Παυλόπουλο- να μας το αντιπροτείνετε. Μην το κρύβετε τώρα, να μη χάσουμε χρόνο! Τι περιμένετε, δηλαδή; Να υπάρχει ακρίβεια και να μας πείτε μετά; Τι δεν κάναμε; Μήπως τα κρύβετε ή για να μη σας αντιγράψουμε; Να κατατρώγεται το εισόδημα του πολίτη από την ακρίβεια και να μας λέτε μετά τι δεν κάναμε ή γενικά «εμείς τα λέγαμε»; Τι λέτε; Εδώ έχει μια πολιτική το Υπουργείο Ανάπτυξης, ο Υπουργός κ. Τσοχατζόπουλος, ο κ. Κουλούρης. Πείτε τώρα ποια άλλη πολιτική αντιπροτείνετε καθαρά και ξάστερα.
ΠΡΟΚΟΠΗΣ ΠΑΥΛΟΠΟΥΛΟΣ: Δεν έχετε πολιτική.
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Εμείς τηρούμε υπεύθυνη στάση και θα κρίνει ο ελληνικός λαός αν εμείς κάνουμε σωστά ή λάθος, και εσάς για την υπεκφυγή σας.
ΠΡΟΚΟΠΗΣ ΠΑΥΛΟΠΟΥΛΟΣ: Μα, δεν έχετε πολιτική. Αυτή είναι η ουσία.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Πέστε μας ποια είναι ... 
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Εμείς έχουμε ένα σταθερό στόχο που αποτυπώνεται και μ? αυτό το νομοσχέδιο: Να αποτρέψουμε καταχρηστικές ή αθέμιτες συμπεριφορές από τις μεγάλες επιχειρήσεις στους καταναλωτές και στις μικρές επιχειρήσεις και να απαλλάξουμε επίσης τις οργανωμένες επιχειρήσεις και το εμπόριο από το μη οργανωμένο εμπόριο, από το παραεμπόριο. Είναι μια πολιτική.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του Α΄ Αντιπροέδρου της Βουλής)
Θα τελειώσω στο χρόνο μου, κύριε Πρόεδρε.
Επίσης το νομοσχέδιο ?δεν θέλω να το αγνοήσω, επειδή θεωρώ και αυτήν τη ρύθμιση σημαντική, τη ρύθμιση του άρθρου 14, θα τα πούμε βέβαια και στα άρθρα- διευκολύνει με τις τροποποιήσεις τη λειτουργία του Ταμείου Εγγυοδοσίας, που το θεωρώ πολύ σημαντικό, τομή-θεσμό για τις μικρές και μεσαίες επιχειρήσεις. Και ξέρουμε όλοι ?αυτό τουλάχιστον θα έπρεπε να το χειροκροτήσετε από την πλευρά του Κομμουνιστικού Κόμματος Ελλάδας- το σημαντικό ρόλο της μικρομεσαίας επιχείρησης, τον κρίσιμο ρόλο της στη σημερινή οικονομική πραγματικότητα. Αυτό το αναγνωρίζει πλέον και η Ευρωπαϊκή Ένωση. Οι μικρές επιχειρήσεις παίζουν σημαντικό ρόλο στην αύξηση του ρυθμού ανάπτυξης, στην ανταγωνιστικότητα. Αυτά είναι και αποφάσεις της Λισαβόνας. Κατάλαβε και η Ευρώπη επιτέλους, το ρόλο των μικρομεσαίων επιχειρήσεων που είναι πηγή ανάπτυξης και αποτελούν μια μεγάλη «γεννήτρια» για θέσεις απασχόλησης.
Κυρίες και κύριοι συνάδελφοι, πιστεύω ότι μπορεί να έχετε διαφορετικές προσεγγίσεις, εκτιμήσεις και απόψεις, μπορεί να έχετε και συγκεκριμένες ενστάσεις που μπορούμε να συζητήσουμε στα άρθρα για ορισμένες βελτιώσεις. ?κουσα θετικές προτάσεις σε σχέση με όλες τις ρυθμίσεις. Αυτό είναι θεμιτό και πρέπει να συνεισφέρουμε στο διάλογο ?έχουμε δύο μέρες συζήτηση των άρθρων- για να βελτιώσουμε και τα άρθρα. Δεν μπορείτε όμως να αρνηθείτε ότι το νομοσχέδιο κινείται στη σωστή κατεύθυνση για τον εκσυγχρονισμό μιας κοινωνικοοικονομικής δραστηριότητας που είναι το υπαίθριο εμπόριο, που παίζει ρόλο και στην ομαλή λειτουργία της αγοράς και στην προσφορά εφόσον οργανωθεί σωστά φθηνών και καλών προϊόντων στον «κοσμάκι» Γι? αυτό πιστεύω ότι μια γενναία πράξη θα ήταν τουλάχιστον επί της αρχής να το ψηφίσετε και να κοιτάξουμε πώς μπορούμε να βελτιώσουμε τα άρθρα. Εγώ θα το ψηφίσω.
ΠΡΟΕΔΡΕΥΩΝ (Κωνσταντίνος Βρεττός): Ο κ. Ελευθέριος Βερυβάκης έχει το λόγο για δέκα λεπτά.
ΕΛΕΥΘΕΡΙΟΣ ΒΕΡΥΒΑΚΗΣ: Κύριε Πρόεδρε, θα ήθελα από την πρώτη στιγμή να ξεκαθαρίσω ότι θα ψηφίσω το νομοσχέδιο και ότι πιστεύω ότι η Κυβέρνηση σωστά διαβεβαιώνει ότι το έχει ανάγκη για να προχωρήσει στην πάταξη φαινομένων σαν και αυτά τα οποία μνημονεύει. Αλλά θα δηλώσω ότι δεν το θεωρώ ότι «αρπάζει τον ταύρο από τα κέρατα». Δεν θεωρώ, δηλαδή, ότι αυτό το νομοσχέδιο ουσιαστικά απαντά στο αιτούμενο του μέσου Έλληνα πολίτη αλλά, αν θέλετε, ακόμη και του μέσου Ευρωπαίου και του μέσου σύγχρονου ανθρώπου σ? αυτό το οποίο πολλοί έχουν την τάση να ονομάζουν «το παγκοσμιοποιημένο τμήμα της υφηλίου», σε σχέση με την αγορά και τα φαινόμενά της.
Πρέπει να πω ότι εγώ δεν είχα καμία αμφιβολία εδώ και πάρα πολύ καιρό και δεν έχω τώρα καμία αμφιβολία ?και μιλάω κυρίως για μετά το κλείσιμο της δεκαετίας του 1990, ας πούμε από τη δεκαετία του 2000 και μετά- ότι πολλά πράγματα έχουν αποδειχθεί στην πράξη: Οι διάφορες θεωρίες οι οποίες σωστά, αν θέλετε, ξεκίνησαν και ευδοκιμούν, δεδομένου ότι υπηρετούν ανθρώπους και συμφέροντα, καλά κάνουν και θάλπουν. Αυτό όμως δεν είναι ?νομίζω- αυτό το οποίο τουλάχιστον εμείς ζητούμε και επιζητούμε σαν ελληνική ηγεσία, δεδομένου ότι έχω στο μυαλό μου ότι η ελληνική ηγεσία πάντα στο σύνολό της έχει και τα ειδικότερα συμφέροντα της χώρας και του λαού υπόψη. Συνεπώς ανεξάρτητα από το αν επηρεάζεται και συνυπολογίζει τις γενικότερες ροπές, οι οποίες εξάλλου έχουν αλλάξει ?και είναι λάθος να πιστεύουν πολλοί ότι είναι εκείνες οι οποίες υπήρχαν στη δεκαετία του 1990- θα έπρεπε να συνυπολογίσουν και εκείνα τα άλλα μεγέθη, τα οποία έχουν πέσει πια ζωντανά στη σημερινή ζωή.
Απ? αυτήν την πλευρά, θα σας έλεγα ότι η φιλοσοφία του ν. 2323/1995 είναι κάτι το οποίο θα πρέπει να εξεταστεί. Επειδή αυτό δεν το θίγει το νομοσχέδιο, θεωρώ ότι κινείται παράλληλα προς ένα πρόβλημα, το οποίο είναι το μεγαλύτερο πρόβλημα στην ελεύθερη αγορά. Αφ? ενός τις σχέσεις ανάμεσα στους διαφόρους παράγοντες της αγοράς. Αφ? ετέρου τις σχέσεις ανάμεσα στην αγορά και τον καταναλωτή.
Εγώ θα σας έλεγα πως ο εμφύλιος που σήμερα παρατηρείται, ήταν αναπόφευκτος. Ήταν μαθηματικώς βέβαιο πως αργά ή γρήγορα θα ερχόταν -όποιος δεν το έβλεπε, δεν ήθελε να το δει- όχι μόνο στην Ελλάδα, αλλά και εκτός Ελλάδας και παντού, δεδομένου ότι τα γεγονότα πράγματι τρέχουν ή μπροστά από εμάς ?εννοώ τα ξένα, τα εκτός Ελλάδας- ή παράλληλα μ? αυτά που συμβαίνουν στην Ελλάδα. Τελικά, είμαστε μάρτυρες πολέμων για τις τιμές ανάμεσα στους εμπόρους και καταναλωτές, εμφύλιων αλληλοσπαραγμών μέσα στην αγορά, είμαστε όμως κυρίως μάρτυρες ενός πολέμου που μαίνεται και τελικά κατασπαράζει τον καταναλωτή.
Όλα τα άλλα, τα οποία λέγονται, είναι απλώς «φιοριτούρες», για να περνά η ώρα, γιατί ουσιαστικά πρέπει να καταλάβουμε ότι μερικά πράγματα, τα οποία στη δεκαετία του 1990 σταδιοδρόμησαν μέχρι κάποιο σημείο, δεν επιβεβαιώθηκαν στην πράξη. Εδώ μιλάω και για την Αμερική και για την Ευρώπη και για την Ελλάδα και για παντού, όπου λειτουργεί βέβαια η ελεύθερη αγορά, υπέρ της οποίας εγώ ήμουν πάντα. 
Ουδέποτε εις τη ζωή μου εγκατέλειψα την υπόθεση της ελεύθερης αγοράς ?άλλοι κυμάνθηκαν κατά εδώ και κατά εκεί- αν και δεν πίστεψα, πρώτον, στην παγκοσμιοποίηση και, εν συνεχεία, στην κυριαρχία παλαιότερα του παν-κρατισμού και τελευταία του παν-ιδιωτισμού, ο οποίος αυτήν τη στιγμή κάνει θραύση παντού, ανεξαρτήτως χρωμάτων, παρατάξεων, προελεύσεων και διαφόρων άλλων κατηγοριών, στο όνομα αυτού που λένε μερικοί «τι να κάνουμε, δεν γίνεται αλλιώς». 
Μα, γίνεται αλλιώς. Γι? αυτό, θα σας έλεγα εγώ τώρα, ευρισκόμενος μπροστά σ? αυτό το πρόβλημα, ότι έχω δύο τρόπους να δω πώς ακριβώς απαντούμε. ?κουσα τον εισηγητή της Μειοψηφίας, ο οποίος πράγματι στην αρχή ξεκίνησε λέγοντας ότι μόνο δια της οραματικής εκτίναξης εις το μέλλον με μία ακρονεοφιλελεύθερη αντίληψη μπορούμε να ξεπεράσουμε τα προβλήματα. 
Δεν ξέρω κατά πόσο αυτό θα μπορούσε να πείσει την κ. Μαρία, υπέρ της οποίας ?υποτίθεται- αυτήν τη στιγμή μιλάμε και δεν ξέρω εάν τυχόν αυτή η οραματική σύλληψη μίας τέτοιου είδους οικονομίας ?ανύπαρκτης, αν θέλετε, στα παγκόσμια χρονικά και πολύ προβληματικής ενδεχομένως και για το μέλλον, αλλά κανένα από όσους διαθέτουν κοινό νου δεν πείθει. Εγώ δεν πιστεύω ότι βαδίζουμε προς εκείνη την κατεύθυνση- αλλά αν επικρατούσε δεν πιστεύω ότι μπορεί πράγματι να λύσει όλα τα προβλήματα, της αγοράς, για παράδειγμα των λαϊκών αγορών.
Γι? αυτό, αγαπητέ συνάδελφε, θα σας έλεγα ότι το ερώτημα δεν είναι η ολοκλήρωση της οικονομίας. Το ερώτημα είναι το εξής: Οικονομία ή κοινωνία; Εάν το ερώτημα είναι οικονομία ή κοινωνία, εγώ είμαι της κοινωνίας άλλως έστω και υπέρ και των δύο. Οφείλουμε να δούμε σε ποιο σημείο πρέπει να βάλουμε εκείνη τη διάστιξη, όπου τελικά η οικονομία να υπηρετεί την κοινωνία.
Γι? αυτό, δεν έχω καμία αμφιβολία ότι ουσιαστικά το γεγονός ότι ακολουθήθηκαν ακρονεοφιλελεύθερες συνταγές και πίσω απ? αυτές σύρθηκαν οι πάντες, σήμερα έχει δημιουργήσει προβλήματα σε όλες τις κοινωνίες, διότι δεν είναι η ακρίβεια μόνο ελληνικό φαινόμενο, αλλά είναι και ευρωπαϊκό και παγκόσμιο. 
Μάλιστα, αυτό το οποίο λέγεται αβασάνιστα για την «ευρω-ακρίβεια», εκτός από το γεγονός ότι έχει πράγματι μία συναίρεση πολλών εσωτερικών παραγόντων -οι οποίοι πρέπει να εξεταστούν ένας προς έναν- έχει και αγνόηση των εσωτερικών γεγονότων των κοινωνιών, οι οποίες δεν αποδέχονται τις εντολές άνωθεν άκριτα, επειδή και μόνο ορισμένοι διατάσσουν, διότι αυτό επιβάλλουν τα κέρδη τους, αλλά προτάσουν τις ανάγκες της ζωής τους.
Βεβαίως δεν αποδέχονται και όλους τους άλλους, τους οποίους σέρνουν οι πρώτοι και οι οποίοι μισοκακόμοιρα, μισοσυμβιβασμένα, ακολουθούν από εδώ και από εκεί, χωρίς να κάνουν μία προσπάθεια -στο κάτω-κάτω- για μία εύτακτη πορεία προς αυτήν την κατεύθυνση. 

Για αυτό θα έλεγα ότι αυτήν τη στιγμή, αν συζητάμε για την ακρίβεια, για την εκμετάλλευση και για όλα εκείνα τα φαινόμενα που έχουν άμεση επίπτωση στην καθημερινή ζωή των πολιτών, θα πρέπει να δούμε και τις πηγές της κακοδαιμονίας, γιατί οι πηγές της κακοδαιμονίας βρίσκονται πιο πίσω και έχουν πλέον αναστραφεί. 
Για όποιον παρακολουθεί τις διεθνείς εξελίξεις, γνωρίζει πάρα πολύ καλά ότι ανεστράφησαν και μάλιστα από πλευρές και κατευθύνσεις που δεν αναμενόταν, οι προοπτικές των εξελίξεων προς την ελεύθερη αγορά και την παν-παγκοσμιοποίηση. Ασφαλώς ξέρει η Αίθουσα, όπως φαντάζομαι, ότι η πρώτη παρεμβατική πολιτική ήταν την επομένη της 11ης Σεπτεμβρίου από τον Μπους, ο οποίος παρενέβη και εκινείτο υπέρ -ας πούμε- των αεροπορικών εταιρειών και όλων των άλλων τομέων, οι οποίοι κινδύνευαν. Παρεμβατικές πολιτικές ασκούν αυτήν τη στιγμή και η γαλλική και η γερμανική πολιτική και γι? αυτό ακριβώς βρίσκονται σε σύγκρουση με την ΚΟΜΙΣΙΟΝ. 
Τα υπόλοιπα, τα οποία λέγονται ή δεν λέγονται, νομίζω ότι είναι ανάξια αυτής της Αίθουσας. ?κουσα τον Υπουργό Ανάπτυξης, ο οποίος είπε για την πολιτική που εφαρμόζει το Υπουργείο τις λέξεις «εποπτεία και έλεγχος». Χρειάζεται να δούμε μήπως πρέπει να πούμε ότι σωστή πολιτική είναι εκείνη που είναι «ρύθμιση, εποπτεία και έλεγχος» και όχι «εποπτεία και έλεγχος» απλά και μόνο, διότι αυτό ήταν και είναι μια πολύ απλή ιστορία, αλλά δεν διασφαλίζει τη ζωή και -αν θέλετε- και τη σωστή πορεία μιας εθνικής οικονομίας, μιας διεθνούς οικονομίας με κανόνες ανταγωνισμού. Δηλαδή ο ανταγωνισμός δεν θα πρέπει ρυθμιστικά να επιβληθεί από τα πάνω; Θα πρέπει να κοιτάμε χωρίς δισταγμούς, χωρίς να έχουμε κανενός είδους θέληση φυγής από την πραγματικότητα. Παραδείγματος χάρη αναφέρομαι σε αυτήν την αλληλοσφαγή.
Θα σας δείξω διάφορα σημερινά έντυπα που αναφέρουν «Δικτατορία των σουπερ μάρκετ». Ο «ΟΙΚΟΝΟΜΙΚΟΣ ΤΑΧΥΔΡΟΜΟΣ» αναφέρει ?και θα το φέρω και στις επόμενες συζητήσεις- το εξής για το CARREFOUR: «Με τρόπο που θύμισε την αλήστου μνήμης Αγορανομία σχεδόν υποκατέστησε την πολιτική εξουσία» -και την υποκατέστησε πραγματικά- «και διέταξε άντ? αυτής τους προμηθευτές της» -δηλαδή χιλιάδες ελληνικές επιχειρήσεις- «να προσαρμόσουν την τιμολογιακή πολιτική τους στις ανάγκες της δικής της, αφήνοντας παράλληλα ένα μικρό παράθυρο συνεννοήσεων και διαλόγου σε περίπτωση κατά την οποία είχαμε ανατιμήσεις εκτός ελέγχου».
Κύριε Πρόεδρε, ακόμα θα αναφερθώ σε όλα εκείνα τα θεσπέσια, αλλά αφελή περί των λογοτιμητών. Όταν ήμουν στις φυλακές, αυτούς οι οποίοι έβγαιναν έξω αφού δίνουν τον λόγο της τιμής, τους λέγαμε «λογοτιμήτες», αλλά την κοπανούσαν, δεν γυρνούσαν πίσω- τώρα έχουμε τους λογοτιμητές έμπορους και βιομήχανους, οι οποίοι θα δώσουν το λόγο τους και μετά λένε θα τον κρατήσουν αλλά ποτέ δεν το κάνουν.
Πράγματι η αγορά είναι αμείλικτη και σωστά είναι, αλλά το κράτος πρέπει επίσης να είναι αμείλικτο απέναντι σε ορισμένα αμείλικτα φαινόμενα, τα οποία αν τυχόν δεν αντιμετωπισθούν έγκαιρα, θα είναι αργά, όταν αυτά τερματίσουν το βίο τους, να τα προλάβουμε, έχοντας τερματίσει το βίο των πολλών μεγάλων μαζών, να τα περιμαζέψουμε. 
Θα πρέπει συνεπώς όχι να δούμε μόνο το νομοσχέδιο, το οποίο εγώ το ψηφίζω, αλλά τι πιο πέρα θα κάνουμε. Δεν πιστεύω ότι αυτό το νομοσχέδιο θα δώσει απάντηση σ? ένα φαινόμενο, τα οποίο αυτό καθαυτό κανείς δεν μπόρεσε μέχρι αυτήν τη στιγμή να το ελέγξει κανένας σε όλη τη γη.
ΠΡΟΕΔΡΕΥΩΝ (Κωνσταντίνος Βρεττός): Ο κ. Τασούλας έχει το λόγο.
ΚΩΝΣΤΑΝΤΙΝΟΣ ΤΑΣΟΥΛΑΣ: Κύριε Πρόεδρε, παρά το γεγονός ότι οι συνάδελφοι του ΠΑΣΟΚ εξανέστησαν εκ του γεγονότος ότι η Νέα Δημοκρατία δήλωσε διά του εισηγητού της και διά των υπολοίπων αγορητών ότι θα καταψηφίσει αυτό το νομοσχέδιο, δεν έχω πειστεί από τις αναλύσεις των αγορητών της Πλειοψηφίας ότι είναι δικαιολογημένη αυτή η έκπληξη.
Απεναντίας ακούγοντας, διότι αυτή είναι η μοίρα του τελευταίου των ομιλητών, τους προλαλήσαντες από την πλευρά της Πλειοψηφίας, αντιλαμβάνομαι περισσότερο γιατί είναι σωστή η στάση μας να αρνηθούμε να συνδράμουμε τη σημερινή Κυβέρνηση σε αυτήν την απόπειρα να λύσει με διαφόρους έωλους και υπεραισιόδοξους νομοθετικούς προσανατολισμούς ένα θέμα που στην πραγματικότητα ταλαιπωρεί τη χώρα, το εμπόριο, τους καταναλωτές.
Και αν θέλουμε, κύριε Υπουργέ, να το αναλύσουμε σε βάθος, θα καταλήξουμε στο συμπέρασμα ότι η πραγματική αιτία της κακοδαιμονίας σήμερα στο εμπόριο, τολμώ να πω ότι δεν είναι το γεγονός ότι οι άδειες εδίδοντο πριν από τους δήμους και τώρα από τη νομαρχία ή ότι ο οργανισμός της λαϊκής αγοράς της Θεσσαλονίκης αλλάζει όνομα, αλλά η πραγματικότητα είναι ότι η αγορά σήμερα στενάζει, γιατί δεν κυκλοφορούν χρήματα στην αγορά, γιατί δεν έχει ο κόσμος τη δυνατότητα να αγοράσει. 
Όλα τα άλλα είναι σημαντικά προβλήματα, είναι σημαντικό πρόβλημα το γεγονός ότι δεν μπορείτε να ελέγξετε στο βαθμό που επιτρέπεται και στο βαθμό που μπορεί να γίνει την ακρίβεια, είναι πρόβλημα ότι γίνονται πράγματα που οι μηχανισμοί του Υπουργείου Εμπορίου, που σε παλιότερες ευκλεέστερες εποχές ελέγετο προσφυώς «Υπουργείο Εμποδίου» ?σήμερα ούτε αυτόν το ρόλο δεν μπορεί να παίξει, δεν μπορεί να εμποδίσει πλέον- δεν μπορούν να ελέγξουν, είναι όλα αυτά αιτίες και πραγματικότητες, αλλά νομίζω πως κατά βάθος η πραγματική αιτία όλης της γκρίνιας και όλης της φαγωμάρας και όλης της δυσαρέσκειας που υπάρχει στον εμπορικό κόσμο και στον καταναλωτή, οφείλεται στο γεγονός ότι ο ελληνικός λαός δεν έχει χρήματα. Από εκεί δημιουργούνται όλες οι άλλες παρενέργειες και φυσικά ορισμένες από αυτές είναι και αυτοτελείς, αλλά νομίζω ότι δεν είναι οι κύριες.
Ένα άλλο θέμα που επιτρέπεται να το συζητήσει κανείς σήμερα, κατά τη συζήτηση της αρχής αυτού του νομοσχεδίου και που αφορά γενικότερα στον τρόπο της νομοθεσίας από τη σημερινή Κυβέρνηση, είναι ότι -υποπτεύομαι προφανώς στο πλαίσιο της καταπολεμήσεως της ανεργίας που η Κυβέρνηση έχει ως στόχο- δημιουργείται ένα νέο επάγγελμα για το μέλλον, το οποίο θα μπορούσε να λέγεται «ανιχνευτής διατάξεων». Διότι φαντάζομαι ότι με αυτήν την ασυδοσία του να βάζετε εντελώς άσχετες διατάξεις μέσα σε νομοσχέδια με τίτλους, οι οποίοι δεν παραπέμπουν σ? αυτές τις διατάξεις, το κάνετε όχι στην πραγματικότητα για να νομοθετείτε εν κρυπτώ και παραβύστω, αλλά το κάνετε, επαναλαμβάνω, στο πλαίσιο της δημιουργίας νέων θέσεων εργασίας και νέων ειδικοτήτων για το μέλλον. Και πράγματι φαντάζομαι ότι θα είναι πάρα πολύ χρήσιμο αύριο για μια ειδικότητα ενός δικηγόρου ή ενός άλλου επαγγέλματος συναφούς, να μπορεί κάποιος να βρίσκει κάτω από τίτλους άσχετους διατάξεις άσχετες. Αυτό θα είναι ένα από τα πιο ακριβοπληρωμένα επαγγέλματα.
Γιατί το λέω αυτό; Διότι και σ? αυτό το νομοσχέδιο, όπου ρυθμίζονται θέματα πλανοδίου εμπορίου, υπάρχει μία διάταξη υπό τον αριθμό 8β, η οποία καθορίζει θέματα που έχουν να κάνουν με τις αδειοδοτήσεις των τουριστικών και συγκοινωνιακών πλόων στις λίμνες, τεχνητές ή φυσικές ή στα πλωτά ποτάμια της χώρας. ΄Ετσι εξηγείται και η υπογραφή του Υπουργού Εμπορικής Ναυτιλίας σ? ένα νομοσχέδιο που εκ πρώτης και εκ δευτέρας και εκ τρίτης όψεως δεν θα δικαιολογούσε αυτήν την υπογραφή.
ΠΡΟΚΟΠΗΣ ΠΑΥΛΟΠΟΥΛΟΣ: Τη δικαιολογεί. Είναι ούτως ή άλλως νομοσχέδιο που τα έχει κάνει θάλασσα.
ΚΩΝΣΤΑΝΤΙΝΟΣ ΤΑΣΟΥΛΑΣ: Τα έχει κάνει λίμνη εν προκειμένω, γιατί αφορά σε θέματα λιμνών.
Εδώ, κύριε Πρόεδρε και κύριοι συνάδελφοι, τίθεται και γενικότερο θέμα, κατά πόσον οι πολίτες που ενδιαφέρονται για να παρακολουθήσουν και να εκπροσωπηθούν μέσω ημών στις συζητήσεις για θέματα που αφορούν στα συμφέροντά τους και στα ενδιαφέροντά τους είναι σε θέση να το κάνουν μέσα από αυτήν την κρυπτική νομοθεσία, η οποία σήμερα και εδώ δεν αποφεύγεται.
Μου έκανε, λοιπόν, εντύπωση ότι μέσα σ? αυτό τον ορμαθό των άρθρων γύρω από το υπαίθριο και πλανόδιο εμπόριο υπάρχει και ένα άρθρο που μιλάει για τη δυνατότητα των νομαρχιών να αδειοδοτούν τα πλοιάρια που κάνουν διαδρομές σε λίμνες για λόγους συγκοινωνίας ή για λόγους τουρισμού.
Βέβαια, όταν μιλάμε και νομοθετούμε για την Ελλάδα, όταν μιλάμε για λίμνες οι οποίες έχουν πλοιάρια, εννοούμε μόνο τη λίμνη των Ιωαννίνων. Συνεπώς έχουμε μία διάταξη που δεν είχαμε την ευκαιρία να την εντοπίσουμε νωρίτερα λόγω αυτής της κρυπτονομοθετήσεως, η οποία και εδώ επαναλαμβάνεται.
Επωφελούμαι της δυνατότητος που είχα να ανιχνεύσω λίγο τυχαία, λίγο μεθοδικά αυτήν τη διάταξη, για να σας πω ότι ρυθμίζετε θέματα, που αφορούν στο επάγγελμα και στο βιοπορισμό μίας τάξεως ανθρώπων, οι οποίοι δραστηριοποιούνται στη λίμνη των Ιωαννίνων, χωρίς να ερωτηθούν. Σπεύδω να καταθέσω τις απόψεις τους και να σας πω ότι, νομοθετώντας για τη δυνατότητα των νομαρχιών να χορηγούν άδειες για συγκοινωνιακές και τουριστικές μετακινήσεις σε λίμνες, -όπου λίμνη βλέπε Ιωάννινα, γιατί δεν υπάρχουν σε άλλες λίμνες της Ελλάδας αυτού του είδους οι δυνατότητες- αγνοείτε το παλαιότερο σωματείο που δραστηριοποιείται εκεί και είναι και γνωστό σε όλους, το Σωματείο Λεμβούχων της Νήσου Ιωαννίνων. Αυτοί οι άνθρωποι σήμερα σας έστειλαν τις απόψεις τους, τις οποίες καταθέτω για τα Πρακτικά της Βουλής.
(Στο σημείο αυτό ο Βουλευτής κ. Κωνσταντίνος Τασούλας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα σας πω επί τροχάδην ότι δεν μπορεί μία επιτροπή που αποτελείται μόνο από δημοσίους υπαλλήλους να ρυθμίζει θέματα ναύλων ή δρομολογίων στη λίμνη των Ιωαννίνων και να αγνοούμε ένα σωματείο που η ηλικία του ξεπερνά τα τριάντα χρόνια και έχει μόνο έντεκα σκάφη, τα οποία επιτελούν και κοινωνικό έργο με την παρουσία και τη δραστηριότητά τους.
Συνεπώς αυτό που προτείνω, ανιχνεύοντας στο νομοσχέδιο αυτή τη διάταξη, είναι να μπει στο άρθρο 8β΄ -και θα τα πούμε και στη συζήτηση επί των άρθρων- η πρόνοια ότι το Σωματείο Λεμβούχων της λίμνης των Ιωαννίνων έχει συμμετοχή στην επιτροπή, η οποία καθορίζει και εισηγείται προς τη Νομαρχιακή Αυτοδιοίκηση τα των αδειοδοτήσεων για τουριστικούς και συγκοινωνιακούς πλόες.
Φυσικά εις το ίδιο άρθρο μπαίνουν και εδώ υπέρογκα πρόστιμα που φθάνουν τις 30.000 ευρώ, για να καταδειχθεί και ως προς αυτό ότι και από αυτήν τη μικρή λεπτομέρεια αποδεικνύεται πως αυτό το νομοσχέδιο είναι εξωπραγματικό για τα μεγέθη των συνεπειών που βάζει για μία τάξη επαγγελματιών και στην ουσία θα μπορούσε αυτό να εξομοιωθεί με κεφαλική επαγγελματική ποινή. Διότι και εδώ ?κάτι που δεν συζητήσατε προηγουμένως- απλώς νομοθετείτε μ? έναν τρόπο που προοιωνίζει με αυτό που έγινε σήμερα, με αυτό το νομοσχέδιο για το ν.2323, ότι μετά από λίγα χρόνια θα αναγκαστεί κάποιος εις τη θέση σας να φέρει ένα άλλο νομοσχέδιο που να διορθώνει τις παρενέργειες του συζητούμενου νομοσχεδίου.
Θα ήθελα να πω ότι πράγματι τα προβλήματα του πλανόδιου εμπορίου δεν επιλύονται με το παρόν νομοσχέδιο. Είναι, απλώς, μία ακόμα απόπειρα να αντιμετωπίσουμε με αυτήν τη νομοθετική ευμάρεια, η οποία διακατέχει την Κυβέρνηση θεωρητικά για ορισμένες υποθέσεις, ενώ στην πράξη έξω ο ελληνικός λαός έχει τα προβλήματά του. Αντιμετωπίζει τα σοβαρότατα προβλήματα των δαπανών που έχει να κάνει, για να ανταποκριθεί σε αυτά που του προσφέρει το εμπόριο.
Επειδή ορισμένοι πιστεύουν ότι τελικώς θα πρέπει ο πελάτης να λύσει τα θέματα που άτεχνα εσείς επιχειρείτε να λύσετε, εγώ σας λέω ότι ο πελάτης είναι συγχρόνως και πολίτης. Πολύ σύντομα αυτός ο πολίτης θα λύσει ως ψηφοφόρος και το γενικότερο ζήτημα που εσείς επιμένετε να αγνοείτε και το οποίο έχει να κάνει με την πλήρη απομάκρυνσή σας από την πραγματικότητα.
Συνεπώς είναι εύλογο για εμένα ότι δεν το ψηφίζουμε αυτό το νομοσχέδιο, όπως είναι και εύλογο ότι ο Έλληνας φορολογούμενος πολίτης είτε ως πελάτης είτε ως ψηφοφόρος, αύριο θα αντιμετωπίσει τα θέματα πολύ καλύτερα από τις επιτροπές και τους οργανισμούς που θεσπίζετε με αυτό το νομοσχέδιο.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο Β΄ Αντιπρόεδρος της Βουλής κ. Σγουρίδης έχει το λόγο.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κύριοι συνάδελφοι, είναι ατυχές που σ? αυτήν εδώ την Αίθουσα, όπου θα πρέπει να μη μιλάμε με στερεότυπα, αλλά να μιλάμε ουσιαστικά, πολλές φορές επαναλαμβάνεται η φράση: «Θα φύγετε εσείς, θα έλθουμε εμείς, ο λαός αυτό, ο λαός εκείνο». Υπάρχει αυτή η μόνιμη επωδός ότι θα έρθουν οι εκλογές και ότι ο λαός θα μας απομακρύνει. Ας περιμένουμε να έλθουν οι εκλογές για να δούμε τι θα αποφασίσει ο λαός και τότε όλοι μαζί θα σεβαστούμε την ετυμηγορία του.
Επίσης ακούστηκε και κάτι άλλο προηγουμένως, ότι δηλαδή δεν υπάρχουν χρήματα. Θα έλεγα ότι δεν υπάρχουν τόσα χρήματα για να καλύψουν όσες επιθυμίες δημιουργούνται μέσα από την καταναλωτική κοινωνία, για να αποκτήσουμε υλικά αγαθά. Κάθε μέρα «βομβαρδιζόμαστε» από καινούρια προϊόντα και σαφώς υπάρχει η επιθυμία να τα αποκτήσουμε. Όμως, υπάρχουν κάποια στιγμή και όρια, αλλά αυτή είναι η καταναλωτική κοινωνία και σ? αυτήν την καταναλωτική κοινωνία θα πρέπει να βάλουμε τάξη, να βάλουμε κανόνες.
Επίσης πολλές φορές ακούγεται μέσα σ? αυτήν την Αίθουσα ότι τα νομοσχέδια δεν έχουν αρχή, δεν έχουν φιλοσοφία, αν και, όταν νομοθετείς, δεν είναι απαραίτητο να υπάρχει αρχή στο νομοσχέδιο, διότι πολλές φορές έρχεσαι να διορθώσεις εκ της πράξεως αποδεικνυόμενα λάθη, ειδάλλως θα είχαμε καταργήσει το Κοινοβούλιο. Δε θα υπήρχε Κοινοβούλιο. Θα λέγαμε ότι ψηφίσαμε ένα νόμο, ότι αυτός είναι ο νόμος και τελειώσαμε. Έρχεσαι να διορθώσεις αυτά που η ίδια η ζωή εν τη πράξει σου δείχνει. ?ρα πολλές φορές υπάρχουν νομοσχέδια που δεν πρέπει να έχουν αρχή.
Όμως, αυτό το νομοσχέδιο έχει σαφή φιλοσοφία. Ποια είναι η φιλοσοφία του; Επιχειρεί να βάλει κανόνες, να βάλει μία τάξη, να κάνει ρυθμίσεις για τις λαϊκές αγορές. Δεν μπορώ να καταλάβω με ποιον τρόπο το μηδενίζουμε. Εγώ δε λέω ότι είναι «το» νομοσχέδιο, αλλά δεν μπορώ να καταλάβω πώς το μηδενίζουμε, όταν περνάει διατάξεις όπως το μητρώο χονδρεμπόρων και το μητρώο προϊόντων από την αρχή της παραγωγής μέχρι τη στιγμή που θα καταναλωθεί το προϊόν. Αυτοί είναι βασικοί κανόνες για να μπορέσουμε να βάλουμε μία τάξη σ? αυτήν τη διαδρομή του εμπορίου.
Επίσης, αυτό το νομοσχέδιο θέτει μηχανισμούς στην έκδοση των αδειών των μικροπωλητών. Αυτό, κύριε Υφυπουργέ, πρέπει να το προσέξετε. Θα έλεγα σ? αυτό το σημείο ότι θα πρέπει να λάβετε σοβαρά υπόψη σας τη διαμαρτυρία και την πρόταση που σας κάνουν οι τυφλοί μικροπωλητές δια των σωματείων τους, ότι δηλαδή μέσα στο ποσοστό των ατόμων με ειδικές ανάγκες θα πρέπει να ληφθεί μέριμνα και για τους τυφλούς μικροπωλητές. Έχουν αποδείξει ότι κι αυτοί μπορούν να προσφέρουν μέσα στις λαϊκές αγορές και ότι μπορούν κι αυτοί να έχουν ένα κομμάτι από αυτό το μικρεμπόριο.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Το προβλέπουμε αυτό, κύριε Σγουρίδη.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Αυτό είναι πολύ θετικό. 
ΝΙΚΟΛΑΟΣ ΓΚΑΤΖΗΣ: Δεν προβλέπεται ειδικώς.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Θα πρέπει να προβλέπεται ειδικώς. Εκτός του ποσοστού που βάζετε για τα άτομα με ειδικές ανάγκες, θα πρέπει να μπει ένα ειδικό ποσοστό για τους τυφλούς μικροπωλητές.
Επίσης θα έλεγα ότι αυτό το νομοσχέδιο δημιουργεί το μηχανισμό ελέγχου, διότι το να εκδίδεις κάποιες διατάξεις χωρίς να υπάρχει έλεγχος, σαφώς δεν μπορείς να προχωρήσει περαιτέρω.
Παράλληλα, προβλέπει και ποινές για τους παραβάτες σε όλες τις βαθμίδες και νομίζω ότι τα πρόστιμα είναι αρκετά ικανοποιητικά. Δεν είναι «τσουχτερά», αλλά είναι ικανοποιητικά.
Όλη αυτή η δομή πού βοηθάει, κύριοι συνάδελφοι; Βοηθάει στον ανταγωνισμό. Και υπάρχει ανταγωνισμός όταν δεν υπάρχουν στρεβλώσεις στην αγορά.
Και εδώ θα ήθελα να ρωτήσω. Υπάρχουν στρεβλώσεις; Υπάρχουν. Ας μη γελιόμαστε. Τι συμβαίνει, λοιπόν, στην αγορά; Υπάρχει το εστεγασμένο εμπόριο, υπάρχουν δηλαδή τα καταστήματα. Πληρώνουν ενοίκιο, πληρώνουν υπαλλήλους, πληρώνουν τέλη καθαριότητας, ηλεκτρικού, τηλεφώνου, πληρώνουν φόρους.
ΝΙΚΟΛΑΟΣ ΓΚΑΤΖΗΣ: Συνάφεια.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Μέσα στους φόρους θεωρείται και η συνάφεια, κύριε συνάδελφε. 
Και παρά το ότι θα έπρεπε, κύριοι συνάδελφοι, να κλείσει εκεί το θέμα και να υπάρχει ο ανταγωνισμός μεταξύ αυτών, ώστε να μειώνονται οι τιμές και ο καταναλωτής να αγοράζει φθηνότερα, εν τούτοις κάτι τέτοιο δεν υπάρχει. Δεν συμφωνώ δε με αυτό που είπε κάποιος συνάδελφος, ότι αν ήταν όλα τα καταστήματα μαζί θα μπορούσαμε να είχαμε καλύτερο έλεγχο των τιμών, είτε δηλαδή στα παζάρια να πουλάνε όλοι μαζί σ? ένα μέρος, τις πατάτες σε ένα άλλο μέρος τα λαχανικά, σε άλλο μέρος τα ρούχα κλπ., έτσι ώστε να μπορεί να συγκρίνει ο καταναλωτής. Δεν νομίζω ότι θα μπορούσε να λειτουργήσει μια τέτοια μεθόδευση. Αυτό το βλέπουμε σε όλη τη γκάμα της αγοράς. Παρ? ότι βλέπουμε να είναι τα καταστήματα όλα μαζί σε ένα μέρος, εν τούτοις οι τιμές παραμένουν οι ίδιες. 
Υπάρχει όμως κάτι άλλο, το οποίο θα πρέπει να ψάξουμε να βρούμε, αναφορικά με τη λειτουργία αυτών των θεσμών. Πριν από εκατοντάδες χρόνια ανακαλύφθηκε το εμπόριο των λαϊκών αγορών. Γιατί; Γιατί πίστευαν ότι επειδή αυτοί έχουν λιγότερο κόστος στη λειτουργία τους, θα συμπιέσουν τις τιμές. Υπάρχει δηλαδή ένας ανταγωνισμός μεταξύ της εστεγασμένης και της υπαίθριας αγοράς. Παρ? όλα αυτά όμως υπάρχει ακρίβεια.
Κατά καιρούς έχουμε γίνει μάρτυρες ομηρικών συζητήσεων που έχουν γίνει στους δήμους για το πόσες θέσεις θα υπάρχουν στα παζάρια και πόσες άδειες θα εκδοθούν, σε πόσες λαϊκές αγορές μπορούν να πάνε και σε πόσες δεν μπορούν να πάνε οι μικροπωλητές. Επ΄ αυτού γίνονται διαπραγματεύσεις, ακόμη δε και αθέμιτες συναλλαγές.
Παρ? όλο όμως που διαμαρτύρονται οι εστεγασμένοι καταστηματάρχες, θα πρέπει να υπάρχει το λιανικό εμπόριο, το οποίο όμως θα πρέπει να λειτουργήσει με κανόνες, προκειμένου να μπορεί να ομαλοποιείται η αγορά. 
Και έρχομαι τώρα σ΄ αυτό το θέμα που έχει σχέση με την ομαλοποίηση της αγοράς. Αυτό μπορεί να γίνει μόνο μέσα από μία συνολική προσπάθεια, μέσα από ένα συνεχή πόλεμο, μέσα από μια συνεχή μάχη. Η ακρίβεια είναι σύμφυτη. Θα σας πω δε το εξής: Ένας λόγος είναι το ευρώ. Ακόμη ο καταναλωτής δεν έχει κατανοήσει την αξία και τη δύναμη του ευρώ. ?σε που υπάρχει και το λάθος ότι θα έπρεπε το ένα ή τα δύο ευρώ να είναι χαρτονομίσματα. Και δεν μπορώ να καταλάβω γιατί η Ευρωπαϊκή Ένωση δεν έκανε κάτι τέτοιο. Θα μου πείτε, κάποιοι άλλοι είναι σοφότεροι από μας, αλλά εγώ πιστεύω ότι δεν ανακαλύπτουμε πάντα εμείς τον τροχό. Οι ΗΠΑ δε νομίζω ότι είναι κουτή σα χώρα, που έχει το ένα και τα δύο δολάρια χάρτινα. Εμείς τα έχουμε σε κέρματα. Όπως καταλαβαίνετε τα κέρματα θεωρούνται ότι δεν έχουν αξία.
Ένας άλλος λόγος είναι ότι δεν υπάρχει καταναλωτική συνείδηση. Θα σας πω δε το εξής. Πριν από κάμποσα χρόνια σ΄ αυτήν εδώ την Αίθουσα ψηφίσαμε νόμο, σύμφωνα με τον οποίο τη δυνατότητα ίδρυσης συλλόγου καταναλωτών τη δώσαμε στην Τοπική Αυτοδιοίκηση. Εγώ δεν είδα πουθενά να έχουν ιδρυθεί σύλλογοι καταναλωτών μέσα από την τοπική αυτοδιοίκηση, ούτε βρέθηκαν πολίτες, ώστε από μόνοι τους να δραστηριοποιηθούν και αυτό είναι κάτι που πρέπει να το δούμε. Δεν θα έπρεπε οι δήμοι, οι νομαρχίες να προχωρήσουν στην ενεργοποίηση αυτού του νόμου; Γιατί;
Και το τρίτο είναι η νοοτροπία. Το ένα είπαμε ότι είναι η καταναλωτική συνείδηση και το άλλο είναι η νοοτροπία.
Για τη νοοτροπία οφείλω να σας πω, πως θα πρέπει να δώσουμε μεγάλη μάχη. Η μεγαλύτερη, αν θέλετε, αλλαγή σ? αυτήν τη χώρα θα πρέπει να γίνει στη νοοτροπία.
Θα σας πω ένα παράδειγμα. Πουλά ο παραγωγός 3 λεπτά το κιλό το καρπούζι και το σούπερ το πουλά 10 ή 15 λεπτά. Και αυτός, έξω από το σούπερ μάρκετ πουλάει το καρπούζι επίσης δεκαπέντε λεπτά. Δηλαδή αυτό δεν είναι θέμα νοοτροπίας; Μιλήσαμε για τους συνεταιρισμούς. Σας ερωτώ: Υπάρχουν συνεταιριστικά εργοστάσια, γαλακτοβιομηχανίες. Πουλάνε φθηνότερα το γάλα; Αγοράζουν ακριβότερα από τον παραγωγό το γάλα; Δεν υπάρχει στρέβλωση εκεί; Δεν υπάρχει νοοτροπία; Κάποια στιγμή δεν θα πρέπει όλοι μας ?εμείς που λεγόμαστε ταγοί αυτού του τόπου- να πούμε αυτές τις αλήθειες; Μυθοποιούμε κάποια πράγματα.
?κουσα προηγουμένως για το θέμα των συνεταιρισμών. Οι συνεταιρισμοί δεν πουλάνε τα λάδια στους Ιταλούς; Ποιος τα πουλάει; Τα πουλάει ο μεμονωμένος παραγωγός; 
Σ? αυτό το νομοσχέδιο υπάρχουν και άλλα άρθρα, που έχουν να κάνουν με το προσωπικό, έχουν να κάνουν με τα ξενοδοχεία. Δεν θα σταματήσω σ? αυτά, αν και ήθελα για το θέμα των κλειδιών των ξενοδοχείων να πω κάποια πράγματα. Έρχομαι όμως σ? ένα άρθρο, που θεωρώ ότι υπάρχει στρέβλωση σ? αυτό, κύριε Υπουργέ. Το πλαφόν που βάζετε για την ιδιωτική εκπαίδευση. Εδώ εγώ έχω προσωπικό πρόβλημα, έχω συνειδησιακό πρόβλημα. Από τη μια μεριά λέμε «δημόσια εκπαίδευση», να την ενισχύσουμε και από την άλλη μεριά βάζουμε πλαφόν στα ιδιωτικά σχολεία. Ας βάλουν όσο θέλουν. Ας μη στείλουν τα παιδιά τους. Το κράτος καλύπτει την εκπαίδευση αυτή. Γιατί να το βάλω δηλαδή 3,5%; Ποιον προστατεύω; Προστατεύω αυτόν που βρίσκεται πάνω στις Φέρρες; Προστατεύω αυτόν που βρίσκεται στον Εχίνο; Προστατεύω αυτόν που βρίσκεται στο Κιλκίς; Ποιον προστατεύουμε; Προστατεύουμε μια ομάδα ανθρώπων που βρίσκονται στην Αθήνα και μια ομάδα ανθρώπων που βρίσκονται στη Θεσσαλονίκη, όπου υπάρχουν ιδιωτικά σχολεία. Ας πάει 18%. Ας μη στείλει το παιδί του. Εξ άλλου του προσφέρει και ιδιαίτερη εκπαίδευση. ?ρα εδώ θεωρώ ότι υπάρχει μία στρέβλωση.
Παρ? όλα αυτά ψηφίζω το νομοσχέδιο επί της αρχής.
ΠΡΟΕΔΡΕΥΩΝ (Κωνσταντίνος Βρεττός): Ο Υφυπουργός Ανάπτυξης, κ. Κίμων Κουλούρης, έχει το λόγο.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Κύριε Πρόεδρε, κύριοι συνάδελφοι, σ? αυτήν τη μακρά συζήτηση που προηγήθηκε και που θα έλεγα πως διεξήχθη σ? ένα κλίμα ευθύνης, παρά τις υπερβολές που ακούστηκαν, θέλω να επισημάνω μερικά πράγματα, για να είμαστε όσο μπορούμε πιο ειλικρινείς σ? αυτήν την Αίθουσα.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Θα ξεκινήσω επισημαίνοντας τις μεγάλες αντιφάσεις της Αντιπολίτευσης. Δεν μπορεί να στρουθοκαμηλίζει κανείς πια σ? αυτόν τον τόπο. Όλη αυτήν την περίοδο και μάλιστα την περίοδο από Φεβρουάριο ή Ιανουάριο μέχρι Ιούνιο, το κεντρικό της σύνθημα ήταν: «είστε ανίκανη Κυβέρνηση, που δεν μπορείτε να ελέγξετε την ακρίβεια. Αφήνετε τους κερδοσκόπους να λεηλατούν τα μεσαία και χαμηλότερα στρώματα». Αυτό ήταν το κεντρικό της σύνθημα, η κεντρική της θέση. Και οι επικοινωνιολόγοι της της έλεγαν ότι το κορυφαίο θέμα για τα καθημερινά προβλήματα είναι το θέμα της ακρίβειας. Και πουλούσε αυτό. Συγχρόνως μας κατηγορούσε: «Και πού είναι οι ελεγκτικοί μηχανισμοί; Δεν έχετε ελεγκτικούς μηχανισμούς και δεν έχετε και πολιτική να χτυπήσετε την ακρίβεια».
Και συγχρόνως μας έλεγε: «Και αυτοί οι ελεγκτικοί μηχανισμοί, όποιοι είναι, υποβαθμισμένοι, δεν έχουν στα χέρια τους όπλα, για να επιβάλουν πρόστιμα» -το ακούσαμε και σήμερα εδώ- «παρά το παραπέμπουν στις καλένδες». Και ενώ τότε έλεγε αυτά, σήμερα με κροκοδείλια δάκρυα, ενορχηστρωμένη με πρόσωπα ?όχι με θεσμούς- που κινούνται στο παραγωγικό δυναμικό της χώρας και εκφράζουν συγκεκριμένη πολιτική άποψη, οι εκλεκτοί συνάδελφοι της Νέας Δημοκρατίας λένε: «Αφήστε επιτέλους την αγορά να λειτουργήσει. Θα βρει την ισορροπία της. Αστυνομεύετε την αγορά με τους ελεγκτικούς μηχανισμούς που δημιουργείτε, με την πρόκληση για συζήτηση και διάλογο με τις παραγωγικές δυνάμεις της χώρας και με την πολιτική του ?man to man? με συγκεκριμένους επιχειρηματίες που έχουν δεσπόζουσα θέση στην αγορά, με αποτέλεσμα», το ακούσαμε και χθες από τον Πρόεδρο του ΣΕΒ- «να κρατάτε σε εκνευρισμό την αγορά και να πυροδοτείτε τον πληθωρισμό και την ακρίβεια.»
Ένας δεύτερος κύκλος αντιφάσεων είναι ο εξής: «Κάνετε, κύριε Κουλούρη, εναντίον της ακρίβειας πολιτική εικόνας, τηλεοπτικά σόου, έχετε υπερβολική κινητικότητα, πηγαίνετε στην αγορά. Και όλα αυτά βεβαίως τα κάνετε για ψηφοθηρικούς λόγους.» Και φτάνουν και σ? αυτήν τη φτηνή, θα έλεγα, προσέγγιση, να λένε πως όλα αυτά τα κάνω, για να πάρω και σταυρούς. Λες και, αν δεν ήμουν σ? αυτό το πόστο, θα είχα πρόβλημα, εφόσον ο ελληνικός λαός το αποφάσιζε, επανεκλογής μου.
Την ώρα, όμως, που μας κατηγορεί για πολιτική εικόνας και για τον τρόπο με τον οποίο επεμβαίνουμε, εστιάζοντας την υπερβολική μου, πράγματι, κινητικότητα, την ίδια ώρα λέει: «Δεν κάνετε τίποτα για την ακρίβεια. Αφήνετε τους κερδοσκόπους ασύδοτους. Αφήνετε εκείνους να θέτουν τους κανόνες στην αγορά.» Και κορυφώνουν την υποκριτική τους τοποθέτηση λέγοντας: «Και το παρεμπόριο; Δεν κάνετε τίποτα γι? αυτό.»
Αν όμως ?και αυτό είναι κορυφαίο ζήτημα των αντιφάσεών σας- βλέπετε το Υπουργείο Ανάπτυξης με αυτήν την κινητικότητα, με αυτήν την προσπάθεια να συζητάω ώρες ατελείωτες με τις παραγωγικές δυνάμεις του τόπου, αυτές να αντιλαμβάνονται την κοινωνική τους ευθύνη και να λένε «Ναι, συμφωνούμε να παγώσουμε την αγορά», ανησυχείτε και μάλιστα με τον πολιτικό σας λόγο ουσιαστικά τους προτρέπετε: «Μη συμβάλλετε, μην αναλάβετε την κοινωνική σας ευθύνη, γιατί το Υπουργείο Ανάπτυξης το τελευταίο διάστημα αναίρεσε το μεγάλο μας επιχείρημα, ότι μοχθούμε για την καθημερινότητα του πολίτη και την ακρίβεια.» Ουσιαστικά, όσα λέτε, τα λέτε, γιατί αυτό σας πονάει.
Αναιρέσαμε το κεντρικό ζήτημα της προπαγάνδας σας, γιατί εσείς δεν είχατε ικανότητα και δυνατότητα να πλησιάσετε και να πονέσετε αυτά τα κοινωνικά στρώματα, γιατί εμείς έχουμε ιστορικές σχέσεις και ιστορικούς δεσμούς με αυτούς, γιατί εμείς μοχθούμε. Και με αυτόν τον τρόπο, λέω, σας αφαιρούμε ένα κεντρικό πολιτικό επιχείρημα. 
Γιατί το λέω; Διότι εάν δεν ίσχυε αυτό, τότε γιατί δεν ψηφίζετε το νομοσχέδιο; Πείτε μας, κύριοι ?το είπα και στη Διαρκή Επιτροπή, είμαι ειλικρινά έτοιμος να το αποδεχθώ- πάρτε ευθύνη επιτέλους και πείτε, αντί αυτού του άρθρου, αντί αυτής της πολιτικής εμείς σας προτείνουμε ετούτη. Και να είστε σίγουρος, κύριε Παυλόπουλε και κύριοι συνάδελφοι, ότι τουλάχιστον εγώ θα το δεχθώ. Πάρτε επιτέλους ευθύνη απέναντι σε αυτές τις τεράστιες κοινωνικές δυνάμεις του τόπου μας. Πείτε ότι εδώ θα πρέπει να ακολουθήσετε αυτήν την πολιτική, εάν έχετε πολιτική. Γιατί εμείς έχουμε πολιτική. 
Και με την ευκαιρία αυτή θα αναφέρω τα κεντρικά στοιχεία αυτής της πολιτικής. 
Πρώτον: Ελεγκτικούς μηχανισμούς. Έλεγχο. Έλεγχο όχι για να αστυνομεύσουμε την αγορά. Όχι. Έλεγχο για να στηρίξουμε τις υγιείς δυνάμεις της αγοράς αποκόπτοντας εκείνους που τις στρεβλώνουν. Διαφωνεί κανείς σε αυτό;
Δεύτερον: Συζήτηση με τις παραγωγικές δυνάμεις της χώρας, στο πλαίσιο που σας ανέφερα. Να μην επαναλάβω.
Τρίτον: Μια σειρά από θεσμικά μέτρα. 
Να ένα κορυφαίο θεσμικό μέτρο. Κάνουμε προσπάθεια. Εγώ δεν λέω ?είμαι ρεαλιστής- ότι θα ελέγξουμε 100% τη διάθεση του προϊόντος από την παραγωγή του στην κατανάλωση. Όχι. Το λέω γενναία. Κάνουμε, όμως, μία προσπάθεια, επιχειρούμε -και είμαστε αισιόδοξοι- και με τα παραστατικά που θα υποχρεώνεται να εκδίδει ο αγρότης στο μεγαλέμπορο, ο μεγαλέμπορος στον οπωροπώλη ή στον μικροπωλητή, αλλά και με την ταυτοποίηση ?και κάτι που δεν το είδατε ή δεν θέλατε να το δείτε- και την τυποποίηση του προϊόντος, χάρη στην οποία για πρώτη φορά θα μπορεί να γίνει συσχετισμός, ώστε να ελεγχθεί αυτό.
Αυτό που επίσης είπατε ?και που πρέπει να το πω- είναι ότι τα πρόστιμα πια με αυτό το νομοσχέδιο -που κάνατε ότι δεν τα είδατε- δεν τα παραπέμπουμε στις ελληνικές καλένδες, αλλά επιτόπου ο ελεγκτής επιβάλλει το πρόστιμο σε όσους παρανομούν.
?ρα, λοιπόν, η πολιτική μας ξεδιπλώνεται σε τρεις κεντρικούς άξονες. Πρώτον, έλεγχοι, ισχυροποίησή τους και επιτόπου επιβολή προστίμου. Δεύτερον, συζήτηση με τους φορείς. Τρίτον θεσμικά μέτρα. Αυτά είναι τα τρία εργαλεία με τα οποία προσπαθούμε να συμβάλουμε, ώστε η αγορά να εξομαλυνθεί. 
Τίποτα, όμως, δεν πρόκειται να συμβεί, κυρίες και κύριοι συνάδελφοι ?και σε αυτό επίσης είμαι ρεαλιστής- εάν δεν έχουμε ένα ώριμο αυτόνομο, καταναλωτικό κίνημα. Και προς αυτήν την κατεύθυνση, κύριε Κουλούρη, τι κάνετε; Παρακολουθείστε μας.
Επιχειρήσατε να απαξιώσετε ένα κορυφαίο ζήτημα που είναι το Παρατηρητήριο Τιμών, το οποίο επεκτείνουμε πλέον σε ολόκληρη την Ελλάδα, όχι μόνο σε Αθήνα, Πειραιά, Θεσσαλονίκη. Ήδη προχωρούμε σε αυτό. Είναι ο Συνήγορος του Καταναλωτή, είναι το CALL CENTER, το οποίο μετατρέπεται πια σ? ένα τεράστιο εργαλείο για τον καταναλωτή.
Αυτήν τη στιγμή, όμως, θέλω να ξεκαθαρίσω και κάτι που το θεωρώ κορυφαίο θέμα: το μεγάλο ζήτημα, που αντιμετωπίζουν όλες οι κοινωνίες της Ευρώπης.
Είχα τη μεγάλη τύχη να συμμετέχω για πολλά χρόνια, εκπροσωπώντας την κρατική αντιπροσωπεία, στο Συμβούλιο της Ευρώπης για τη Δυτικοευρωπαϊκή Ένωση. Εκεί πολλές δυνάμεις συμφώνησαν σ? αυτό που συνειδητοποιούμε όλοι σήμερα, πως αυτή η λεγόμενη παγκοσμιοποίηση με τις στρεβλώσεις της έφτασε στα όριά της. Και δυνάμεις ζωντανές της Ευρώπης, όχι μόνο από την προοδευτική πλευρά, αλλά και από τη συντηρητική, βλέπουν πως εδώ χρειάζεται να τεθούν κανόνες, γιατί η ασυδοσία δεν ταυτίζεται με την ελευθερία της αγοράς και με τον ανταγωνισμό.
?ρα απ? αυτό το επίσημο Βήμα, θέλω να στείλω ένα μήνυμα σε όλες τις υγιείς παραγωγικές δυνάμεις του τόπου: Δεν έχει να κάνει η πολιτική μας και τα μέτρα μας με οποιαδήποτε προσπάθεια αστυνόμευσης. Εξάλλου αυτή ιδιαίτερα η περίοδος της Κυβέρνησης του ΠΑΣΟΚ έχει επικριθεί και της έχει γίνει έντονη κριτική και από τον υποφαινόμενο ?δεν άλλαξα τις απόψεις μου- γιατί στήριξε με συνέπεια τις παραγωγικές δυνάμεις του τόπου. Και στις συζητήσεις που έχω με πολλούς απ? αυτούς μου λένε ότι η άνοιξη της οικονομίας ήταν επί κυβερνήσεώς μας. Και αυτό είναι το άλλο θέμα που σας ενοχλεί, γιατί χάνετε και ιστορικές σας δυνάμεις. Γιατί ξέρουν ότι την ώρα που εμείς έχουμε μία πολιτική και την εφαρμόζουμε, εσείς δεν έχετε ούτε καν πολιτική και θα θέσετε τη χώρα σε πολύ μεγάλη, θα έλεγα, περιπέτεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, δύο λεπτά θα ήθελα μετά το δεκαπεντάλεπτο.
Αυτό που θα ήθελα να πω -στα άρθρα θα μπω πολύ πιο συγκεκριμένα- είναι ότι εμείς με συνέπεια θα στηρίξουμε και θα συνεχίσουμε να στηρίζουμε όλες τις υγιείς παραγωγικές δυνάμεις του τόπου. Δεν έχουμε καμία διάθεση να συντομεύσουμε και δεν πρόκειται να συντομεύσουμε. Και μάλιστα αυτή η Κυβέρνηση δεσμεύθηκε δια του Πρωθυπουργού τις τελευταίες ημέρες πως προχωράει σε σημαντικότατη αποκλιμάκωση ακόμα και της φορολογίας των επιχειρήσεων, την πιο προωθημένη και προχωρημένη πολιτική φορολογίας και για τις επιχειρήσεις και για τους μισθωτούς και για τους εργαζόμενους.
Πάσχει υποτίθεται η Νέα Δημοκρατία για την ακρίβεια. Στην πραγματικότητα φίλοι μου, πάσχει όταν βλέπει τις προσπάθειές μας να αποδίδουν. Και αποδίδουν. Ο πληθωρισμός μόνο μ? αυτήν την πολιτική που έγινε στα φρούτα, τα λαχανικά, αποκλιμακώθηκε μέσα σε δύο μήνες στο 0,5%.
ΠΡΟΚΟΠΗΣ ΠΑΥΛΟΠΟΥΛΟΣ: Λόγω συγκυρίας. Ήταν καλοκαίρι.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Αφήστε τη συγκυρία, κύριε Παυλόπουλε. Είστε σοβαρός άνθρωπος.
Σας λέω, λοιπόν, ότι το ίδιο θα γίνει και το Σεπτέμβριο, το ίδιο θα γίνει και τον Οκτώβριο, γιατί έχουμε πολιτική αποκλιμάκωσης.
Μας θέλετε παθητικούς παρατηρητές της αγοράς, ώστε τα μονοπώλια και τα ολιγοπώλια που σας στηρίζουν να μένουν ασύδοτα, να κερδοσκοπούν ασύστολα εν ονόματι της ελευθερίας της αγοράς. Μιλάτε για την ακρίβεια, μα η πολιτική σας αντίληψη δεν είναι υπέρ του ελεύθερου ανταγωνισμού. Είναι υπέρ της ασύδοτης κερδοσκοπίας. Δε θέλετε, λέτε, να υπάρχει ακρίβεια. Δεν θέλετε να αναλαμβάνουν οι εταίροι την κοινωνική τους ευθύνη. Δε θέλετε δηλαδή να παρεμβαίνει ρυθμιστικά η πολιτεία στην αγορά. Τι θέλετε επιτέλους; Ξέρετε;
ΠΡΟΚΟΠΗΣ ΠΑΥΛΟΠΟΥΛΟΣ: Θα σας το πούμε τώρα.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Και υπάρχει και μία ιδεολογική αβυσσαλέα διαφορά ανάμεσα στο ΠΑΣΟΚ και τη Νέα Δημοκρατία. Θα τη συμπυκνώσω με δύο κουβέντες γιατί σέβομαι το χρόνο: Εμείς ξέρουμε τι κάνουμε. Εσείς δεν ξέρετε δυστυχώς ούτε καν τι λέτε.
Έθεσα το ερώτημα στους βιομηχάνους και το θέτω και σε σας: Είσθε με την ακρίβεια, με την ασύδοτη αγορά ή είσθε με τους καταναλωτές; Στηρίζετε έστω με κριτική στάση, τις προσπάθειες που κάνω ή θέλετε να είμαι παρατηρητής; Αυτό με προτρέπετε να κάνω; Αλλά την ώρα που κριτικάρετε τον Κίμωνα Κουλούρη για το σόου στις λαϊκές, βλέπω στα Γρεβενά τον Αρχηγό της Αξιωματικής Αντιπολίτευσης, τον Αρχηγό σας κύριοι, να πηγαίνει στις λαϊκές αγορές. 
ΠΡΟΚΟΠΗΣ ΠΑΥΛΟΠΟΥΛΟΣ: Το δικό σας δεν είδαμε.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Ο ίδιος έτρεξε με τις κάμερες στις λαϊκές αγορές. Αλλά εσείς δεν κατεβαίνετε στο λαό. Με το ζόρι κατεβαίνετε στο λαό. Λέτε ότι δεν σας αρέσει ο λαϊκισμός, αλλά κατά βάθος, κύριοι της Νέας Δημοκρατίας, δεν σας αρέσει ο ίδιος ο λαός. 
Θα ήθελα να απαντήσω πάρα πολύ σύντομα σε δύο τρία ζητήματα, που έθεσαν οι κύριοι συνάδελφοι.
ΠΡΟΕΔΡΕΥΩΝ (Παναγιώτης Σγουρίδης): Ούτως ή άλλως θα δευτερολογήσουν και τότε θα απαντήσετε.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Εντάξει. 
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Θέλω να δευτερολογήσω και εγώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ζήτησαν το λόγο οι Κοινοβουλευτικοί Εκπρόσωποι και προηγούνται με τη σειρά που το ζήτησαν. Θα μιλήσουν ο Κοινοβουλευτικός Εκπρόσωπος του Κομμουνιστικού Κόμματος Ελλάδος, ο Κοινοβουλευτικός Εκπρόσωπος της Νέας Δημοκρατίας, μετά ακολουθείτε εσείς, ο εισηγητής της Νέας Δημοκρατίας, η ειδική αγορήτρια του Συνασπισμού και θα κλείσουμε με τον κύριο Υπουργό.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Είναι και εισηγητής ο κ. Γκατζής; 
ΝΙΚΟΛΑΟΣ ΓΚΑΤΖΗΣ: Λόγω στενότητας τα κάνουμε και τα δύο, κύριε συνάδελφε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γκατζή.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, άκουσα με μεγάλη προσοχή τους εισηγητές και την πολιτική ηγεσία του Υπουργείου, αλλά δεν μπόρεσα να καταλάβω σε ποια εποχή βρισκόμαστε. Ακούγοντας ιδιαίτερα τον κύριο Υπουργό, αλλά και τον κύριο Υφυπουργό νόμιζα ότι βρίσκομαι στην περίοδο πριν από το 1981, πριν πάρει το ΠΑΣΟΚ την εξουσία όπου μιλούσε με το «θα», έλεγε πως θέλει τη λειτουργία των αγορών, πως ενδιαφέρεται για τα φτωχά λαϊκά στρώματα, για τους μικρομεσαίους, ότι ενδιαφέρεται να έχει σταθερές τιμές κλπ. Και άλλοι συνάδελφοι, όπως ο κ. Γείτονας, μίλησαν για τέτοια μέτρα, δήθεν αποφασιστικά. 
Και ερωτώ: Ποια είναι τα μέτρα, γιατί εδώ ειπώθηκαν πολλά. Μιλήσατε για κοινωνικό έλεγχο. Πού είναι ο κοινωνικός έλεγχος; Τον είδε κανείς; Κοινωνικός έλεγχος στο αν θα δίνονται οι άδειες ή όχι. Ο έλεγχος σταματά μόνο στους μικρέμπορους και στους παραγωγούς και γίνεται μόνο από τις ελεγκτικές επιτροπές.
Είπατε ότι ελέγχετε τους χοντρέμπορους και κάνατε το μητρώο. Μεγάλο κατόρθωμα! Ξέρετε γιατί το κάνατε το μητρώο; Για να φύγουν από τη μέση τα παράσιτα, που δεν είχαν άδεια χοντρέμπορα και τους χαλούσαν τη μόστρα, τους χαλούσαν τις τιμές.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Εσείς είσθε υπέρ αυτού; 
ΝΙΚΟΛΑΟΣ ΓΚΑΤΖΗΣ: Εγώ είμαι ενάντια στους χοντρέμπορους, τους οποίους δεν αγγίζετε. Και μη μου λέτε ότι βάζετε χαλινάρι στους χοντρέμπορους. Διώξατε τα παράσιτα που πουλούσαν λίγο φθηνότερα από τους άλλους ?έκαναν παραεμπόριο και αυτοί- για να έχουν οι χοντρέμποροι την πλήρη κυριαρχία. Μπορείτε μ? αυτόν τον έλεγχο να πείτε ότι διαμορφώνετε τις τιμές;
Κύριε Πρόεδρε, στα αγροτικά κυρίως, αλλά και στα άλλα προϊόντα οι χοντρέμποροι διαμορφώνουν τις τιμές. Έφερα παράδειγμα ?δεν θα το επαναλάβω τώρα- πώς ακριβώς γίνεται αυτό. 
Λέτε επίσης ότι διαμορφώνετε κανόνες που κατοχυρώνουν τη διαφάνεια. Πού την είδατε τη διαφάνεια στη διαμόρφωση των τιμών; Λέτε ότι διαμορφώνετε σταθερές τιμές. Πώς γίνεται αυτό; Δια μαγείας; Με τα διοικητικά μέτρα; Με τους ελεγκτικούς μηχανισμούς; Με τις επιτροπές; Με τους οργανισμούς; Με τι;
Πήγατε ποτέ να δείτε πώς διαμορφώνεται το κόστος παραγωγής των αγροτικών προϊόντων; Κάνατε ποτέ έλεγχο στις ανατιμήσεις των λιπασμάτων, των φυτοφαρμάκων; Κάνατε ποτέ ένα τέτοιο έλεγχο για να δείτε πόσο στοιχίζει το κάθε προϊόν στον αγρότη; Κάνατε έλεγχο στο «μεγαλοκαρχαρία» το χοντρέμπορο, όταν δίνει δέκα τόνους και λέει στον αγρότη να υπογράψει για πέντε στο τιμολόγιο -αυτός είναι ο εποπτικός έλεγχος που λέτε- και τα πουλάει στη διπλάσια και τριπλάσια τιμή με βάση το τιμολόγιο που πήρε από τον αγρότη;
Κάνατε ποτέ έναν έλεγχο;
ΠΡΟΕΔΡΕΥΩΝ (Παναγιώτης Σγουρίδης): Αυτό είναι νοοτροπία του αγρότη. 
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, όταν ο αγρότης έχει να πληρώσει τα ακριβά φυτοφάρμακα, χρωστάει στην τράπεζα και δεν έχει να φάει η οικογένειά του και πάει στον έμπορα και του λέει, τόσα δεν θέλεις; Πάρτα. Υπέγραψε αυτό το τιμολόγιο. Από κει και πέρα για ποια νοοτροπία μιλάτε; Ο ΕΛΓΑ από την άλλη του δίνει αποζημίωση για τις ζημιές στο 75% και αν βγάλουμε από εκεί όλα τα άλλα, γιατί το 75% θα το πάρει αν έπαθε τη ζημιά στο τέλος της παραγωγής και αν είναι πιο μπροστά χαιρέτα μας τον πλάτανο. Το πολύ να πάρει ένα 20% με 30%. Πώς να αντέξει ο παραγωγός και να μην υποκύψει στον εκβιασμό, όταν ξέρει ότι θα βάλει και τα λεφτά στη τσέπη; 
Μιλήσατε για ρυθμιστή του κράτους. Η μόνη ρύθμιση που κάνετε σήμερα, κύριε Υπουργέ είναι να διευκολύνετε, να βάζετε τις βάσεις της ελεύθερης ασύδοτης αγοράς. Τα μέτρα που παίρνετε είναι για τον έλεγχο των μικρών παραγωγών και εμπόρων. Εκεί είναι τα πρόστιμα εκεί είναι και μέτρα.
Όσον για τα πρόστιμα δεν είναι 150 ευρώ όπως είπατε, κύριε Υπουργέ. Ξεκινάνε από 150 και φθάνουν μέχρι τις 2.000 ευρώ. Υπάρχουν, όμως, και τα άλλα πρόστιμα για τους ίδιους λόγους που φθάνουν από 300 ευρώ μέχρι 30.000 ευρώ. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Να τα καταργήσουμε; 
ΝΙΚΟΛΑΟΣ ΓΚΑΤΖΗΣ: Κύριε Κουλούρη, αν στηρίζεστε στα πρόστιμα για να επιβάλετε μια τέτοια πολιτική, να εξοντώσετε δηλαδή ένα μικροπαραγωγό, εγώ θα σας έλεγα να τα καταργήσετε.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Αφήστε το μικροπαραγωγό. Για το χονδρέμπορο μιλάμε.
ΝΙΚΟΛΑΟΣ ΓΚΑΤΖΗΣ: Το χονδρέμπορο δεν τον πειράζετε, δεν τον ελέγχετε, γιατί θα πάρετε εσείς από το εποπτικό συμβούλιο το τριπλότυπο αντίγραφο, θα το βάλετε στο συρτάρι και θα πάτε να δείτε αν έχει αυτός το ίδιο. Το έχει. Όμως, είδατε πόσους τόνους πήρε και τι θα δώσει; Κάνατε κανένα έλεγχο; Στο Βόλο δεν έχετε ούτε έναν επόπτη υγιεινής. Τι προϊόντα και τι κρέατα διακινούνται; 
Βάλατε ένα θέμα ηθικής αρχής. Δεν είναι προσωπικό, είναι καθαρα θέμα αντίληψης. Είπε ότι την αντιστασιακή γιαγιά την ενίσχυσε. Έπρεπε να της δώσετε σύνταξη, κύριε Κουλούρη, και όχι να σέρνεται ογδόντα χρονών στον πεζόδρομο της Ερμού. Το διεκδικούν οι αντιστασιακοί και η Κυβέρνησή σας κλείνει τα αυτιά. Εκεί είναι η αξιοπρέπεια, όχι να δίνουμε ελεημοσύνη και μετά να καυχόμαστε. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Δεν έκανε τίποτα η Κυβέρνησή μας;
ΝΙΚΟΛΑΟΣ ΓΚΑΤΖΗΣ: Τώρα για το παραεμπόριο. Ποιοι διαμορφώνουν τους κανόνες; Είναι δυο κατηγορίες, οι μεγάλοι που κάνουν τη μπάζα και οι μικροί που λόγω τις λιτότητας και της νεοφιλελεύθερης πολιτικής που παράγει ακρίβεια, ανεργία και φτώχεια πάει ο κάθε ένας να γίνει μικρέμπορας. Αυτόν κυνηγάτε; Με τους μεγαλοκαρχαρίες μπορείτε να μας πείτε τι γίνεται; Αυτοί που είναι προϊόν της αντιλαϊκής σας πολιτικής πάτε να τους εξοντώσετε. Δώστε τους εργασία και θα δείτε πώς θα περιοριστεί το παραεμπόριο.
Βέβαια τα βαθύτερα αίτια αυτής της πολιτικής μια και μιλάτε για το πάγωμα των τιμών, το ΙΝΚΑ, κύριε Κουλούρη, χθες και προχθές ανακοίνωσε ότι είχαμε αυξήσεις 12% πριν γίνει το πάγωμα των τιμών. Δεν τα λέμε εμείς και τα ξέρετε και σεις. 
Για να έχουμε πάγωμα των τιμών πρέπει να έχουμε και κατάργηση των νόμων της ελεύθερης αγοράς, σημαίνει κατάργηση του ανταγωνισμού και της εκμετάλλευσης που γίνεται στους μικρούς και στους εργαζόμενους.
Όσο για τα μέτρα εγώ τα χαρακτήρισα αναποτελεσματικά, μερεμέτια τα είπα και αν θέλετε να κάνετε πραγματικό έλεγχο να ακολουθήσετε άλλη πολιτική.
Αλλά απευθυνθήκατε στη Νέα Δημοκρατία και είπατε ότι περιμένετε τις προτάσεις της. Δεν έχει προτάσεις η Νέα Δημοκρατία λέτε, και έτσι είναι, γιατί κινείται στο ίδιο ακριβώς πλαίσιο της ελεύθερης αγοράς. Αυτήν την αγορά πρέπει να την κάνουμε καλύτερη.
ΑΝΑΣΤΑΣΙΟΣ ΛΙΑΣΚΟΣ: Εμείς δεν θα απολογηθούμε γι? αυτό.
ΝΙΚΟΛΑΟΣ ΓΚΑΤΖΗΣ: Όχι, εσείς να απολογηθείτε. Εγώ λέω τη γνώμη μου. Για τις προτάσεις του Κ.Κ.Ε. που σας λέει να κάνετε τις περιφερειακές αγορές, να δώσετε το εμπόριο, τη διακίνηση των αγροτικών και άλλων προϊόντων στους παραγωγικούς και προμηθευτικούς συνεταιρισμούς και να καταργήσετε τους μεσάζοντες, δεν σας αρέσει αυτή η πολιτική. Μα, μέσα στους κανόνες αυτούς της ελεύθερης αγοράς?
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Τι είναι αυτά που λέτε;
ΝΙΚΟΛΑΟΣ ΓΚΑΤΖΗΣ: Τι είναι αυτά που λέω; Είναι παραμύθια, ε; Αυτά τα λέγατε, κύριε Κουλούρη, και σκίζατε τα ιμάτιά σας. Και το ξεκινήσατε το 1983. Αλλά τέτοια πολιτική πώς μπορεί να εφαρμοστεί;
ΑΝΑΣΤΑΣΙΟΣ ΛΙΑΣΚΟΣ: Έχουμε εκσυγχρονιστεί.
ΝΙΚΟΛΑΟΣ ΓΚΑΤΖΗΣ: Βεβαίως, έχουμε εκσυγχρονιστεί, γιατί ο εκσυγχρονισμός εδώ στην Ελλάδα έχει ταυτιστεί με το «λιμός, σεισμός, καταποντισμός». Όταν ακούν οι εργαζόμενοι «εκσυγχρονισμό», θέλουν ότι θέλουν και άλλο καπέλο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Δεν θα τριτολογήσω, εν πάση περιπτώσει.
ΠΡΟΕΔΡΕΥΩΝ (Παναγιώτης Σγουρίδης): Όλοι έτσι λένε! 
ΝΙΚΟΛΑΟΣ ΓΚΑΤΖΗΣ: Όχι, έχετε το λόγο μου.
Κατά την άποψή μας, μπορεί να άλλαξε, αλλά δεν είναι μονόδρομος αυτή η πολιτική της αισχροκέρδειας ούτε της ακρίβειας. Μπορεί να αλλάξει, αλλά θέλει μια άλλη πολιτική. Εσείς είστε ενταγμένος μέσα στη νεοφιλελεύθερη πολιτική, γιατί κατηγορείτε τη Νέα Δημοκρατία, αλλά σας είπα και στην εισήγησή μου ότι μέχρι το 1985 κλέβατε τα συνθήματα της Αριστεράς, από το 1985 κλέβετε και εφαρμόζετε την πολιτική της Νέας Δημοκρατίας.
Λοιπόν, θέλει μια άλλη πολιτική, μια πολιτική η οποία θα αναδεικνύει πραγματικά τις λαϊκές δυνάμεις σαν κυρίαρχη δύναμη στην εξουσία με μια λαϊκή οικονομία, ώστε εκεί θα δείτε πού θα πάει ο χονδρέμπορος, εκεί θα δείτε πού θα πάει η αισχροκέρδεια, εκεί θα δείτε πού θα πάει η εκμετάλλευση.
Γι? αυτούς τους λόγους το καταψηφίζουμε, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε.
Κύριοι συνάδελφοι, παρακολουθήσαμε τον κύριο Υφυπουργό να κάνει μια προσπάθεια να ξαναζήσει η Αίθουσα κάποιες άλλες εποχές που ο ίδιος μπορεί να τις νοσταλγεί ενδεχομένως, εποχές όπου αυτός ο πολιτικός λόγος τον οποίο εξέφρασε και αυτή η πολιτική δράση είχαν ενδεχομένως κάποια απήχηση. Ήταν μια εποχή που και ο λόγος, αλλά και η τακτική του λαϊκισμού μπορούσαν να επηρεάσουν ακόμα την κοινωνία. Δεν είχε γνωρίσει το πραγματικό πρόσωπο ενός κόμματος που άλλα έλεγε και άλλα έκανε και το οποίο αποδείχθηκε τώρα πού οδηγείται.
Πρέπει να πω όμως ευθέως στον κ. Κουλούρη ότι αυτός ο λόγος μπορεί να είναι νοσταλγικός για εκείνον, αλλά δεν περνάει σήμερα για δύο λόγους: Και γιατί άλλαξαν οι εποχές και γιατί, κύριε Κουλούρη, στο τιμόνι του ΠΑΣΟΚ βρίσκεται κάποιος άλλος. Αυτά μπορεί να ταίριαζαν στον ιδρυτή του κόμματός σας και στην εποχή του. Ο σημερινός ηγέτης του ΠΑΣΟΚ δεν μπορεί να διεκδικήσει τις ίδιες δάφνες επιρροής από πλευράς εκφοράς πολιτικού λόγου. Κατά το κοινώς λεγόμενο: «?λλα τα μάτια του λαγού και άλλα της κουκουβάγιας». Αδίκως επιχειρείτε να μας πείσετε ότι οι πάλαι ποτέ διαλάμψαντες αγώνες σας σε ό,τι αφορά τις ιδέες που είχατε τότε ισχύουν και σήμερα, έχουν και σήμερα την ίδια αξιοπιστία.
Φαίνεται δε το πόσο παράταιρα ηχεί μέσα σε αυτήν την Αίθουσα αυτό το οποίο μας είπατε και από εκείνη την παρέκβαση, κατά το «γλώττα λανθάνουσα τ? αληθή λέγει», από εκείνο το «by the way». Εκείνο δείχνει ότι εν πάση περιπτώσει οι παρέες σας τον τελευταίο καιρό είναι μάλλον προς την πλευρά του Υπουργού Εξωτερικών που δεν νομίζω ότι ταιριάζει με το παλαιότερο στιλ ΠΑΣΟΚ. 
Φάνηκε και από κάτι άλλο, κύριε Κουλούρη. Όταν ήσασταν παλαιότερα στο ΠΑΣΟΚ και εσείς Υπουργός υπό τον Ανδρέα Παπανδρέου δεν είχατε φθάσει ποτέ σε τέτοια φθηνότατα επιχειρήματα τύπου Σημίτη: «Θα κινδυνεύσει η δημοκρατία, θα κινδυνεύσει ο τόπος, αν εκλεγεί η Νέα Δημοκρατία». Είχατε άλλα επιχειρήματα τότε, είχατε μεγαλύτερη δυνατότητα επαφής με το λαό για να τον πείσετε. Δεν μπορούσατε να φθάσετε σε τέτοια κινδυνολογικά επιχειρήματα, τα οποία ομολογώ με θλίβουν. Και με θλίβουν γιατί δείχνουν κατάπτωση και έλλειψη σεβασμού στην ίδια την ποιότητα της δημοκρατίας μας.
Ο μεν κ. Σημίτης εν πάση περιπτώσει δεν είχε καμία σχέση με αυτά τα οποία εσείς νομίζετε ότι καλώς κάνατε και υπηρετήσατε και τις ιδέες που εσείς εν πάση περιπτώσει θελήσατε να υπερασπιστείτε. Μην επαναλαμβάνετε αυτά τα επιχειρήματα. Αφήστε τα για τους εκσυγχρονιστές του, να πέφτουν σε αυτό το επίπεδο. Κρατηθείτε, εν πάση περιπτώσει, καθένας κατά την ιστορία που έχει και την ιστορία που διεκδικεί για το μέλλον. Όποιος αποφασίζει ο ελληνικός λαός να κυβερνήσει τον τόπο, το αποφασίζει εκείνος. Δεν θα του πείτε εσείς από ποιον κινδυνεύει και αν κινδυνεύει ο ελληνικός λαός. Γιατί θα σας πω και μην το εκλάβετε, γιατί δεν αφορά μόνο εσάς, αφορά την Κυβέρνησή σας.
Όταν κινδυνολογείτε κατ? αυτόν τον τρόπο, οι μόνοι επικίνδυνοι είσθε εσείς. Οι μόνο επικίνδυνοι που κινδυνολογούν για τη Δημοκρατία, είναι αυτοί που πράγματι κινδυνολογούν. 
Το δεύτερο που ήθελα να σας πω είναι αυτό που είπατε για τα πρόσωπα. Μας είπατε «η Νέα Δημοκρατία στρουθοκαμηλίζει, συνομιλεί με κάποιους θεσμικούς παράγοντες κλπ.». Εμείς γενικότερα το Σύνδεσμο Ελληνικών Βιομηχανιών το βλέπαμε πάντοτε σαν μία ένωση που εκφράζει μία συγκεκριμένη πλευρά του επιχειρηματικού δυναμικού της χώρας. Ούτε ανακατευτήκαμε στα έργα της ούτε περιμέναμε τη στήριξή του. Εσείς είστε εκείνοι -και θυμηθείτε τι κάνατε προεκλογικά και μετεκλογικά- που εκμαιεύατε ή προσπαθούσατε να εκμαιεύσετε τη συμπαράσταση και κάθε φορά που έβγαινε και έλεγε κάτι καλό, τρέχατε από πίσω να το σηκώσετε και να πείτε «να το λέει ο ΣΕΒ για μας» και όποτε έλεγε κάτι επικριτικό, το κατακεραυνώνατε. Όταν ο ΣΕΒ σας ευνοεί, είστε καπιταλιστές. Όταν ο ΣΕΒ στρέφεται εναντίον σας, θυμόσαστε και πάλι τους μπαρουτοκαπνισμένους τριτοκοσμικούς σοσιαλιστές. Σοβαρευτείτε επιτέλους. Και στο κάτω-κάτω της γραφής, εμείς ανακατευτήκαμε; Εσείς είπατε ως Υπουργός ότι τα βρήκατε μαζί τους, τα βρήκατε γενικά με τις επιχειρήσεις και παγώνουν οι τιμές και τελικά σας άδειασαν την επομένη. Αποφασίστε επιτέλους τι θέλετε.
Όταν γυρνάτε σε μας και λέτε «μα είστε υπερ της ακρίβειας ή εναντίον της ακρίβειας;» -το είχατε πει και προς άλλη κατεύθυνση, αλλά σήμερα το είπατε και στην Αίθουσα- δύο απαντήσεις ταιριάζουν στο ερώτημα ή στο δίλημμα που θέσατε. Η πρώτη: Ποιος την έφθασε εδώ την ακρίβεια, κύριε Κουλούρη; Γιατί για να μας λέτε αν είμαστε υπερ ή κατά της ακρίβειας και ότι μάχεστε κατά της ακρίβειας, σημαίνει ότι έχουμε ακρίβεια. Αλλιώς δεν υπάρχει λόγος να μάχεστε. Και το ερώτημα είναι: Ποιος την έφθασε εδώ; Δεν θα απολογηθείτε για το γεγονός αυτό; Όταν λέτε «είσθε υπερ ή κατά της ακρίβειας;» φυσικά, είμαστε εναντίον της ακρίβειας, αλλά να απολογηθείτε και εσείς για το ποιος την έφθασε ως εδώ, για να φθάσετε ως Ρομπέν των Δασών να αγωνίζεσθε γι? αυτήν. 
Θα έλεγα, λοιπόν, για να απαντήσω στο δίλημμά σας πως όταν ρωτάτε ως Κυβέρνηση εμάς ή άλλους, αν είμαστε υπέρ ή κατά της ακρίβειας, η μόνη απάντηση που σας ταιριάζει είναι η εξής: Κύριε Κουλούρη -και προς την Κυβέρνηση Σημίτη το ερώτημα για να μην παρεξηγηθούμε- είστε υπερ ή κατά της σοβαρότητας; Γιατί μόνο αυτό σας ταιριάζει. Και δεν περιμένω να πάρω απάντηση γιατί την ξέρω. Δεν είστε υπερ της σοβαρότητας, γιατί αν ήσασταν, θα κουβεντιάζαμε με άλλους όρους.
Να έρθω στην ουσία. Επαναλαμβάνω αυτό που είπα: Για να βρίσκεστε εκεί και να έχετε πάρει όλη αυτήν τη φόρα με την οποία ενεργείτε και είστε υπερήφανος για την ακρίβεια, κάποιος ευθύνεται για το ό,τι έχουμε ακρίβεια. Ναι ή όχι αυτήν τη στιγμή έχουμε περίπου το διπλάσιο της ευρωζώνης σε ότι αφορά τον πληθωρισμό; Πότε το είχαμε αυτό; Και γιατί φτάσαμε εδώ; Ποιος δεν πήρε μέτρα μέχρι τώρα; Εσείς λέτε «θα τα πάρω εγώ». Αλλά να μας πείτε γιατί δεν τα πήρατε μέχρι τώρα. Και τι εχέγγυα έχουμε τόσα χρόνια που κυβερνάτε, να μην τα έχετε πάρει αυτά τα μέτρα και να τα πάρετε τώρα; Και μη μου πείτε ότι εσείς είστε μία Κυβέρνηση μοναχός σας γιατί τότε πρέπει να έχετε μεγάλη ιδέα για τον εαυτό σας. Πείτε μας τότε γιατί φτάσαμε εδώ.
Δεύτερον μας λέτε ότι δεν έχει πολιτική η Νέα Δημοκρατία και δεν αντιπροτείνει. Μας προτείνετε πράγματα τα οποία είναι εικονική πραγματικότητα. Φτιάχνετε θεσμούς που δεν τους εφαρμόζετε ποτέ. Το ζήτημα με σας είναι ότι δεν υπάρχουν κυρώσεις. Και γενικά η Κυβέρνηση Σημίτη δεν τις εφαρμόζει και αυτό γιατί δεν τη βολεύει. Σας είπα ότι έχει δημιουργήσει ιδιότυπο καθεστώς θεμιτής παρανομίας. Επιβάλλονται ποινές σε επιχειρηματίες και άλλους και θεσμοθετείτε διατάξεις στο άρθρο 4 του ν.2522/97 όνειδος. Δεν απαντιούνται ούτε σε κράτος μπανανίας, παρά μόνο στην Ελλάδα. Λέει «δεν πα να ακυρώσει ένα δικαστήριο μία παράνομη σύμβαση έργου ή προμήθειας; Θα εφαρμοστεί.»
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Ποια είναι η πολιτική σας γι? αυτό το νομοσχέδιο;
ΠΡΟΚΟΠΗΣ ΠΑΥΛΟΠΟΥΛΟΣ: Με ρωτάτε ποια είναι η πολιτική μας. Σας λέω ότι όσο έχει σχέση κινδυνολογίας η δική σας, τόσο μεγαλύτερη σχέση έχει η δική μου απάντηση. Και στο νομοσχέδιό σας και γενικότερα στη νοοτροπία σας ?και βάζω εσείς γιατί είστε Υπουργός αυτής της Κυβέρνησης- φαίνεται αυτό. Από τη στιγμή που είστε μέλος της Κυβέρνησης, είστε συνυπεύθυνος και συνυπόλογος για το γεγονός ότι αυτή η Κυβέρνηση φτιάχνει θεσμούς που δεν τους εφαρμόζει και θεσμοθετεί μάλιστα ώστε να μην εφαρμόζονται. Το ίδιο κάνετε κι εδώ. Λέτε «θα πάρω μέτρα». Υψώνετε τα πρόστιμα.
Η εφαρμογή τους μιας ενδιαφέρει και αυτή την εφαρμογή δεν βλέπουμε. 
Το παρεμπόριο ανθεί, ναι ή όχι; Και όσον αφορά την πτώση του πληθωρισμού, ελάτε, κύριε Κουλούρη, κάθε χρόνο το μήνα Αύγουστο δεν πέφτει ο πληθωρισμός για λίγο συγκυριακά και μετά ξανά προς τη δόξα τραβά; Το πήρατε τώρα έτσι ακριβώς όπως παίρνετε και το κλείσιμο της ψαλίδας των δημοσκοπήσεων κατά το Σεπτέμβρη για να πείτε μετά «ε, ξέρετε συγκυριακά είναι τα πράγματα». Τα ίδια και τα ίδια! Και μετά ήλθατε και μας είπατε ότι η άνοιξη της οικονομίας είναι επί των ημερών σας. 
Ο μακαρίτης ο Τσίρκας θα ξανάγραφε τη «Χαμένη άνοιξη» σε ό,τι αφορά την οικονομία του ΠΑΣΟΚ. Γιατί αν μια άνοιξη υπάρχει στην οικονομία είναι η χαμένη άνοιξη, δεδομένου ότι όλος ο κόσμος πάει καλά, η συγκυρία ήταν καταπληκτική, πακτωλός κοινοτικών πόρων στην Ελλάδα για να έχουμε αυτή τη μετριότητα για την οποία μιλάμε.
Είπατε στη Νέα Δημοκρατία ότι έχει επαφές με ανθρώπους επιχειρηματίες και στηρίζεται σε αυτούς. Θα σας ξαναπώ ένα πράγμα: Μην κρίνετε εξ ιδίων τα αλλότρια. Κοιτάξτε τι συμβαίνει έξω από το Μέγαρο Μαξίμου. Κοιτάξτε ποιοι παρελαύνουν και πώς. Διαβάστε και τις εφημερίδες. Κοιτάξτε ποια είναι η Νέα Δημοκρατία και ποιο είναι το ήθος της. Κοιτάξτε τα μεγέθη της διαπλοκής στην Ελλάδα και κατόπιν μιλήστε. Εάν χρειαστεί, όμως, να ξαναμιλήσουμε πραγματικά για πρόσωπα θα σας αναφέρουμε πολλά και περισσότερα εφόσον χρειαστεί. Πρόσφατα μάλιστα υπήρξαν δημοσιεύματα σχετικά με τις παρέες του κυρίου Πρωθυπουργού και του τρόπου με τον οποίο αντιλαμβάνεται γενικότερα τις συζητήσεις.
Ο μεν Καραμανλής κατέβηκε στα Γρεβενά, όπως είπατε και πήγε στη λαϊκή αγορά. Όμως ο κ. Σημίτης δεν ξέρω με ποιους συζητά τα μεγάλα προβλήματα των κοινωνικά ασθενέστερων, ώστε να κλείσει τη ψαλίδα των 2/3.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Κρίνετε εμένα που πάω στη λαϊκή αγορά; 
ΠΡΟΚΟΠΗΣ ΠΑΥΛΟΠΟΥΛΟΣ: Εγώ χαίρομαι που πάτε. Δεν είπα κάτι για σας. Απλά ανέφερα γιατί φθάσαμε εδώ.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ.
Ο κ. Διαμαντής έχει το λόγο.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Κύριε Πρόεδρε, το Κομμουνιστικό Κόμμα Ελλάδας παίρνει μία καθαρή και σαφή θέση ότι δηλαδή όσο αφήνουμε την ελεύθερη αγορά να αυτορυθμιστεί είναι ανίκανη και γι? αυτό κυριαρχούν τα ολιγοπώλια και τα μονοπώλια και η πηγή του κακού είναι οι χονδρέμποροι και οι μεγαλέμποροι. Εν κατακλείδι αυτή είναι η γενική θέση του για την οποία θα πω ότι έχει και μια συνέπεια. Έχω, όμως, μία αδυναμία να κατανοήσω τη θέση της Νέας Δημοκρατίας.
Πιστεύω ότι η Νέα Δημοκρατία αδικεί τον εαυτό της, γιατί είναι οχυρωμένη πίσω από ένα κλίμα προεκλογικό, που νομίζει ότι έτσι τη βολεύει. Κατακεραυνώνει μεν την ακρίβεια και λέει ότι γι? αυτό ευθύνεται η Κυβέρνηση και ταυτόχρονα καταθέτει αντιφατικές θέσεις και απόψεις. Είναι υπέρμαχος της αγοράς και της αυτορύθμισής της και καταγγέλλει ότι εμείς επιχειρούμε με τη διόγκωση των ποινών να στραγγαλίσουμε το εμπόριο και ότι έχουμε παντελή έλλειψη ελεγκτικών μηχανισμών. Ο κ. Παυλόπουλος είπε ότι υπάρχει διόγκωση ποινών και ανυπαρξία ελεγκτικών μηχανισμών και ένα λεπτό μετά είπε ότι υπάρχει πληθώρα επιτροπών και ελεγκτικών μηχανισμών, που αυτό από μόνο του τα καθιστά αναποτελεσματικά και στερεί τη δυνατότητα να αυτορυθμιστεί η αγορά. Αυτά τα πράγματα δεν μπορεί να συμβαίνουν παράλληλα. Ή το ένα συμβαίνει ή το άλλο.
Θα ήθελα να κάνω μία αναφορά και σε ορισμένα θέματα που ακούστηκαν όχι όμως ότι σώνει και καλά αποτελούσαν και κατηγορία εναντίον του νομοσχεδίου. 
Κύριε Υφυπουργέ, θυμάμαι το περυσινό φαινόμενο της διόγκωσης των τιμών με πρόσχημα τις καταστροφές του χειμώνα και της άνοιξης. Προσέξτε, πέρυσι είχαμε βροχές, αλλά δεν είχαμε άλλου είδους καταστροφές. Στις περισσότερες περιπτώσεις οι βροχές για όλα αυτά τα είδη ήταν ευεργετικές και όχι καταστροφικές. Αυτό χρησιμοποιήθηκε ως πρόσχημα για να διογκωθούν οι τιμές στην αγορά. Καταθέστε ένα ερώτημα στον ΕΛΓΑ για να δείτε πόσες δηλώσεις για καταστροφές έγιναν. Θα δείτε ότι δεν υπάρχουν.
Μιλάμε για το θέμα του ανταγωνισμού. Θα συμφωνήσω με πολλά από αυτά που είπε ο Αντιπρόεδρος της Βουλής κ. Σγουρίδης.
Ο ανταγωνισμός είναι κατεξοχήν ζήτημα συνείδησης της κατανάλωσης, η κουλτούρα της κατανάλωσης, η οποία δυστυχώς στην Ελλάδα, κύριε Πρόεδρε, δεν υπάρχει. Θυμάμαι, όταν πριν από δέκα και κάτι χρόνια ο κ. Ανδριανόπουλος -ο υπέρμαχος και θεωρητικός του νεοφιλελευθερισμού- έλεγε ότι ο ανταγωνισμός θα φέρει ισορροπία στις τιμές, έφερνε για παράδειγμα τα βενζινάδικα. Θα πρέπει ο πελάτης-καταναλωτής να ψάξει με το αυτοκίνητό του πού υπάρχει φθηνότερη βενζίνη. Χασκογελούσαν ?κακώς- τότε οι Έλληνες καταναλωτές. Οφείλουν οι καταναλωτές να ψάχνουν το καλύτερο, την καλύτερη ποιότητα και την καλύτερη τιμή. Δεν μπορεί συνεχώς να είναι αγοραστές του «περίπου», γιατί αυτό συμβαίνει. Εγώ έχω ένα παράδειγμα από τη Θεσσαλονίκη, όπου δύο αγορές σκεπαστές ?το Καπάνι και το Μουδιάνο- τις χωρίζει ένας δρόμος. Η μια από την άλλη έχουν διαφορά επί των ιδίων προϊόντων τουλάχιστον 50%. Γεμάτη είναι η μία αγορά, γεμάτη και η άλλη. Ε, σε αυτό το φαινόμενο δεν υπάρχει απάντηση, πώς δηλαδή θα αντιμετωπιστεί! Γιατί δεν επιλέγεται η μία αγορά.
Θα έλεγα και κάτι άλλο, το οποίο αποτελεί και πρόταση μετά τη συζήτηση που είχαμε. Υπάρχει το πρόβλημα των πωλητών των λαϊκών αγορών και των παραγωγών που πηγαίνουν στις λαϊκές αγορές. Υπάρχει δυσκολία να διακρίνουμε ποιος πουλάει φθηνότερα και ποιοτικότερα προϊόντα. Στην Αθήνα, κύριε Υφυπουργέ, μπορείτε να ξεκινήσετε ένα πιλοτικό πρόγραμμα, να κάνετε παράλληλες αγορές. Μέσα στη λαϊκή αγορά, σε μια απόσταση πεντακοσίων ή χιλίων μέτρων, κάντε μια αγορά αποκλειστικά για τους παραγωγούς, που θα πουλούν τα ίδια προϊόντα. Εκεί θα φανεί αν υπάρχει ή όχι διαφορά. Γιατί όταν εμπλέκονται όλοι μαζί και επειδή πωλούνται διαφορετικές ποιότητες, δεν είναι εύκολη η διάκριση των τιμών.
ΠΡΟΕΔΡΕΥΩΝ (Παναγιώτης Σγουρίδης): Είναι ψυχολογικό το φαινόμενο. 
ΑΓΓΕΛΟΣ ΤΖΕΚΗΣ: Δηλαδή να ξεχωρίσουμε παραγωγούς και εμπόρους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΚΩΝΣΤΑΝΤΙΝΟΣ ΔΙΑΜΑΝΤΗΣ: Μια κουβέντα, κύριε Πρόεδρε, για τους συνεταιρισμούς. Ξέρετε πολύ εύκολα κατακρίνουμε την αδυναμία των συνεταιρισμών να «περπατήσουν» στην αγορά, αλλά μας διαφεύγει ένα πράγμα, ότι οι συνεταιρισμοί τελούν υπό ένα καθεστώς πολλαπλών ελέγχων, κοινωνικών, εποπτικών, των μελών κτλ. Δεν μπορούν να ακολουθήσουν τις νέες μεθόδους. Δεν μπορεί μια συνεταιριστική οργάνωση, η οποία επεξεργάζεται και βιομηχανοποιεί προϊόντα, να μπει σε αλυσίδα μεγάλων σούπερ μάρκετ που ζητούν 30, 40 ή 50 εκατομμύρια για το ράφι. Δεν μπορούν να δικαιολογηθούν. Δεν έχει τη δυνατότητα να δίνει μπόνους και δώρα. Είναι τέτοιο το καθεστώς ελέγχου που δεν μπορεί να συμβεί. Δηλαδή τίθενται εκτός αγοράς από το ίδιο το σύστημα. Αυτός είναι και ο λόγος, για τον οποίο δεν μπορούν να παρακολουθήσουν όλες αυτές τις εξελίξεις. 
Εν τέλει να θέσω και το ερώτημα: Τι αναζητούμε μέσω του ανταγωνισμού; Πώς θα πετύχουμε τον ανταγωνισμό; Με τις οργανωμένες αγορές; Στις ελεγχόμενες αγορές; Στις ετερορυθμιζόμενες αγορές; Στις αυτορρυθμιζόμενες; Στα ολιγοπώλια, στα ολιγοψώνια; Πού; Πιστεύω ότι όλα αυτά τα φαινόμενα ?και τα ολιγοπώλια και τα πολυπώλια- στρεβλώνουν τους κανόνες ανταγωνισμού, γιατί είναι ζήτημα μεγέθους. 
(Στο σημείο αυτό κτυπάει επαναληπτικό κουδούνι λήξεως του χρόνου ομιλίας του κυρίου Βουλευτή)
Κύριε Υφυπουργέ, όταν οι λαϊκές αγορές έχουν περισσότερους πωλητές από καταναλωτές, είναι ζήτημα αν μπορούμε έτσι να εξυπηρετήσουμε τον ανταγωνισμό. Με εμπόρους και πωλητές με μισό καφάσι κεράσια δεν πετυχαίνουμε τον ανταγωνισμό. Όλα κέρδος να είναι, δεν βγαίνει. Υπάρχει, λοιπόν, το ζήτημα των αθρόων αδειών, όπως χορηγούνται με διάφορες κατηγορίες και στις περισσότερες περιπτώσεις σε επίπεδο παραγωγών ανύπαρκτων, πλαστών, δηλαδή εμπόρων που παρουσιάζονται ως παραγωγοί και με μια αυλή που εμφανίζουν ότι την καλλιεργούν διακινούν προϊόντα πολλαπλάσια. 
ΠΡΟΕΔΡΕΥΩΝ (Παναγιώτης Σγουρίδης): Τα υπόλοιπα στα άρθρα. 
ΚΩΝΣΤΑΝΤΙΝΟΣ ΔΙΑΜΑΝΤΗΣ: Γιατί αυτό που φαίνεται ότι κυριαρχεί στην αγορά είναι τα δίκτυα διανομών. Δεν το έχουμε ίσως αντιληφθεί. Όμως, εγώ θα σας πω το εξής: Πήγα το καλοκαίρι -από τις ελάχιστες φορές που έτυχε να γίνω και καταναλωτής- σε ένα μεγάλο σούπερ μάρκετ ενός παραθεριστικού κέντρου να αγοράσω νερό, μεταξύ όλων των άλλων πραγμάτων. Εκεί διαπίστωσα ότι υπήρχε νερό εμφιαλωμένο το οποίο πουλιόταν 1,25 ευρώ η εξάδα και το ακριβότερο 3 ευρώ η εξάδα, όταν ως καταναλωτής στο σπίτι μου από την κάβα της γειτονιάς το αγοράζω 4,5-5 ευρώ.
Μα, δεν είναι δυνατόν τη μια φορά να διαμαρτυρόμαστε γιατί πουλάει το περίπτερο μισό ευρώ το μπουκαλάκι και την ίδια να μη λέμε τίποτα, όταν υπάρχουν αυτές οι διαφορές. Πήρα το νερό από περιέργεια, γιατί διετέλεσα δήμαρχος και ασχολιόμουν με τις αναλύσεις?
ΠΡΟΕΔΡΕΥΩΝ (Παναγιώτης Σγουρίδης): Ολοκληρώστε, κύριε συνάδελφε.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Ένα λεπτό, κύριε Πρόεδρε. Δεν χάλασε ο κόσμος.
Ανέλυσα, λοιπόν, το νερό των 3 ευρώ και του 1,25 ευρώ. Και ήταν ακριβώς το ίδιο. Απλώς τα «παπαγαλάκια» μπαίνουν στην αγορά και καλλιεργούν μια φήμη ότι το τάδε νερό είναι το καλύτερο και ούτω καθ? εξής.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Λιάσκος.
ΑΝΑΣΤΑΣΙΟΣ ΛΙΑΣΚΟΣ: Κύριε Υφυπουργέ, χαριτολογώντας θα μου επιτρέψτε να πω ότι κι εγώ χαίρομαι που πάτε στη λαϊκή αγορά. Δεν σας ρώτησα γιατί πάτε. Θέλω όμως να σας πω ?και το λέω ευθέως σε αυτήν την Αίθουσα- ότι θλίβομαι βλέποντας κάποιες θεατρικές παραστάσεις, που για μένα δεν συνάδουν με την επίσημη μορφή που πρέπει να έχει η πολιτεία. Η συμπεριφορά ενός στελέχους της Κυβέρνησης πρέπει να είναι τέτοια που να μην προκαλεί το κοινωνικό σύνολο. Και για να μην σας τα πω εγώ ?διότι εδώ θα κλείσω το θέμα- κάντε ένα προσωπικό γκάλοπ στους πολίτες για το πώς σας αντιλαμβάνονται, όταν επιδεικνύεται διάφορα φρούτα και λαχανικά και λέτε τα διάφορά σας.
Και το ζήτημα δεν είναι γιατί πάτε. Βεβαίως να πάτε. Δεν φοβάται η Νέα Δημοκρατία μήπως πηγαίνοντας εσείς στη λαϊκή της κλέψετε ψήφους. Είναι αστειότητες αυτές και δεν πρέπει να λέγονται σε αυτήν την Αίθουσα. Γιατί αυτό μας είπατε εδώ: ότι μόλις εμφανιστήκατε εσείς, πράγματι, μετά από εσάς, άρχισε η κοινωνία να αναλαμβάνει τις ευθύνες της. Έτσι μας είπατε εδώ. Είκοσι χρόνια κυβερνάτε όμως. Εν πάση περιπτώσει, αν όντως ισχύουν αυτά που λέτε, τότε όλοι οι άλλοι πριν από εσάς είναι μηδενικοί και ανύπαρκτοι. Ήρθατε εσείς, ανέλαβε η κοινωνία τις ευθύνες της. Και μέχρι τώρα η Κυβέρνηση του κ. Σημίτη τι έκανε δηλαδή;
Αυτά δεν μπορεί να ακούγονται σοβαρά εδώ μέσα. Ούτε μπορεί να λέτε ότι έχουμε ιδεολογική αβυσσαλέα διαφορά, ότι εσείς ξέρετε τι είστε και τι κάνετε, ενώ εμείς δεν ξέρουμε. Σε ποιους τα λέτε αυτά; Εσείς που περιπλανιόσασταν ιδεολογικά, ξεκινώντας και θαυμάζοντας αλβανικά και κανταφικά μοντέλα και καταλήγοντας σήμερα να δοξάζετε, αν θέλετε υπέρμετρα, τη Δύση, την Ευρώπη; Και έρχεστε εν κατακλείδι να μας πείσετε ότι, όταν μας βάζατε εσείς στην Ευρωπαϊκή Ένωση, εμείς δεν θέλαμε; Γιατί εκεί θα καταλήξετε με το θράσος που έχετε!
Εν πάση περιπτώσει, απαντώντας σε όλους εδώ σε αυτήν την Αίθουσα, εμείς δεν κρύψαμε ποτέ την ταυτότητά μας. Και ήταν πολύ σωστή η τοποθέτησή σας. Εμείς όντως ήμασταν ανέκαθεν υπέρ της ελεύθερης αγοράς. Και θεωρούσαμε ?και το καταθέταμε στον ελληνικό λαό, δεν του κρυφτήκαμε ποτέ- ότι με αυτόν τον τρόπο θα πάει μπροστά και η πατρίδα μας και εμείς. Αυτή ήταν η δική μας κοσμοθεωρία. Δεν την κρύψαμε ποτέ. Εν πάση περιπτώσει, μπορούσε κάποιος να διαφωνεί μαζί μας, αλλά ήξερε τι λέμε.
Εσάς δεν μπορούμε να σας παρακολουθήσουμε. Είναι οβιδιακοί οι ρυθμοί της μεταμόρφωσής σας. Και οι αφετηρίες σας πράγματι ποικίλουν, ανάλογα με τον ποιον έχετε απέναντί σας. Τελικά, τι είστε; Είναι ένα ερώτημα που πλέον πλανιέται και στην ελληνική κοινωνία. Τι είστε και πώς πιστεύετε ότι μπορεί αυτός ο τόπος να πάει καλύτερα μπροστά; Αυτό είναι το θεμελιακό φιλοσοφικό ερώτημα που τίθεται πλέον στην παράταξή σας, κύριε Υφυπουργέ.
Να πούμε για την ουσία τώρα δυο-τρία πράγματα. Τι κάνατε για την ακρίβεια τόσο καιρό; Τι κάνατε για το παραεμπόριο; Τι κάνατε για την υποβάθμιση της ποιότητας των παρεχόμενων υπηρεσιών ή των προϊόντων; Τίποτα δεν κάνατε. Δεν μέχρι σήμερα είχατε ελεγκτικούς μηχανισμούς; Δεν είχε ο ν.2323 ελεγκτικούς μηχανισμούς; Πότε κινήθηκαν αυτοί;
Πολύ καλά σας είπε ο Κοινοβουλευτικός μας Εκπρόσωπος ότι δεν λειτουργείτε αυτά που εσείς οι ίδιοι νομοθετείτε. Και από την άλλη μεριά σας καταγγείλαμε ότι όλοι αυτοί οι ελεγκτικοί μηχανισμοί ήταν αναποτελεσματικοί. Και είναι αναποτελεσματικοί γιατί δεν έχετε την πολιτική βούληση να λειτουργήσετε. Λειτουργείτε με γνώμονα πάντα το πώς θα εντυπωσιάσετε πρόσκαιρα και περιστασιακά το κοινωνικό σύνολο και τίποτε άλλο. 
Θέλετε να σας προβλέψω και κάτι όπως κοιταζόμαστε σε αυτήν την Αίθουσα; Έτσι θα πορευτεί και αυτό το νομοθέτημά σας, το οποίο ?να το εξετάσουμε σε δύο τρία σημεία- τι κάνει; Έτσι όπως μας το παρουσιάσατε θεωρήσαμε ότι είναι το όραμα μια μεγάλης πολιτικής. Τι κάνει; Ανοίγει λίγο τις επιτροπές, αυξάνει τις κυρώσεις και αναδιανέμει τους ελεγκτικούς μηχανισμούς. Τι είναι αυτό δηλαδή; Είναι οραματική πολιτική σε ό,τι αφορά την πάταξη του παραεμπορίου, του παράνομου εμπορίου και της διευθέτησης της αγοράς; Αυτό είναι; 
Μας είπατε ότι δεν κάναμε προτάσεις. Ό,τι σας είπαμε στο νομοσχέδιο ακούσατε τίποτα; Απαξιωτικά μας κοιτούσατε και ούτε καν μας απαντήσατε. Σας είπαμε γιατί κάνετε οργανισμό λαϊκών αγορών μόνο στη Νομαρχία Θεσσαλονίκης, ποιος είναι ο λόγος, «έτσι έτσι πρέπει να λειτουργήσει» απάντησε ο κ. Τσοχατζόπουλος και τέλος. Δεν μας εξήγησε γιατί. Δηλαδή πρέπει να γίνει οργανισμός επιλεκτικά για ένα νομάρχη; 
Σας είπε προηγούμενα ο Κοινοβουλευτικός μας Εκπρόσωπος ότι έχετε σε δύο άρθρα δύο μέτρα και δύο σταθμά, σας κατήγγειλε για κομματισμό. Τροποποιήσατε τίποτα; Απαντήσατε σε αυτά τώρα που ανεβήκατε στο Βήμα; Τίποτα.
Σας είπαμε για τους ελεγκτικούς σας μηχανισμούς, αυτούς που δημιουργείτε τώρα, ότι είναι ετερόκλητα κλιμάκια -δεν μπορούν να υλοποιήσουν την αποστολή τους, όπως π.χ. στον έλεγχο του τουριστικού προϊόντος διότι αυτούς που βάζετε δεν είναι επαΐοντες, ενώ θα έπρεπε να το κάνει ο ΕΟΤ που τον διαλύσατε- και δεν μας είπατε τίποτα. Σας είπαμε ότι δεν είναι δυνατόν να έχετε άρθρο ότι αυτά τα κλιμάκια θα αμείβονται από τις παραβάσεις που γράφουν και δεν μας είπατε τίποτα. Σας είπαμε να απαλείψετε άρθρο που αφορούσε την πώληση της πραμάτειας των δήθεν και υποτιθέμενων Ρωσοπόντιων, που δεν υπάρχει πια και είναι κινέζικες ή άλλες σαβούρες και δεν μας είπατε τίποτα.
Πώς δεν σας κάναμε προτάσεις;
Να πούμε και κάτι άλλο. Δεν θα μας επιτρέψετε να διαφωνήσουμε σε αυτήν τη συρραφή τροπολογιών που φίρδην μίγδην φέρατε για να περάσετε οτιδήποτε; 
Εν πάση περιπτώσει η Νέα Δημοκρατία σας έκανε ολοκληρωμένη κριτική και θεωρεί ότι το νομοσχέδιο είναι αναποτελεσματικό σε ό,τι αφορά αυτό που πραγματεύεται. Αυτή είναι η θέση μας.
Από εκεί και πέρα, αυτό που θέλω να σας πω είναι ότι θα πρέπει να αντιληφθείτε και εσείς ότι δεν διορθώνονται έτσι τα προβλήματα της αγοράς και ιδιαίτερα του υπαίθριου εμπορίου.
Σας είπε προηγούμενα κάτι ο Κοινοβουλευτικός σας Εκπρόσωπος. Έπρεπε να ειδωθεί σε βάθος, να διακριβωθούν τα αίτια, να υπάρξει συνεργασία με τους φορείς, να υπάρξει μια άλλη πολιτική αντίληψη, η οποία θα είχε σοβαρότητα και σχεδιασμό, έτσι ώστε να μπορέσουμε να υλοποιήσουμε μια πολιτική που θα έλυνε άπαξ δια παντός τις κακοδαιμονίες της αγοράς και να την αφήσουμε να λειτουργήσει μέσα σε καθεστώς ελεύθερου ανταγωνισμού.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Η κ. Στεργίου έχει το λόγο.
ΙΩΑΝΝΑ ΣΤΕΡΓΙΟΥ: Αυτό που θα ήθελα να προσθέσω κι εγώ από τη μεριά μου είναι ότι σε αυτήν την Αίθουσα έχουμε πολλή ώρα που ακούμε για το ποιος διαχειρίζεται καλύτερα τη νεοφιλελεύθερη πολιτική, αν τη διαχειρίζεται καλύτερα η Νέα Δημοκρατία ή η Κυβέρνηση του ΠΑΣΟΚ.
Εμείς νομίζουμε ότι ούτε η Νέα Δημοκρατία ούτε και σεις σαν Κυβέρνηση μπορείτε να κτυπήσετε πραγματικά τα ζητήματα από τα οποία υποφέρει ο κόσμος, ο λαός.
Το θέμα της ακρίβειας δεν είναι ζήτημα ανταγωνισμού. Σε συνθήκες μονοπωλιακές, σε συνθήκες που τις τιμές τις διαμορφώνουν τα ολιγοπώλια είναι αδύνατο να πιστέψετε και σεις, κύριε Υπουργέ, ότι μπορείτε να βάλετε φρένο. Με το να πείσετε τους βιομηχάνους να αποκτήσουν κοινωνική ευθύνη, δεν νομίζουμε ότι είναι σοβαρό. Μπορεί προσωρινά για ένα, για δύο, για τρεις μήνες για λόγους άλλους σκοπιμότητας να τους πείσετε, αλλά από εκεί και πέρα είναι το κέρδος.
Οι βιομήχανοι, τα μονοπώλια δουλεύουν για το κέρδος και δεν πιστεύουμε ότι σε συνθήκες τέτοιες εσείς θα μπορέσετε να τους πείσετε να ακολουθήσουν μια άλλη πολιτική. Ποιος από τους βιομήχανους των τσιγάρων, από τις καπνοβιομηχανίες, μείωσε την τιμή τους; Όλες αύξησαν ενιαία την τιμή των τσιγάρων. Δεν λειτουργούν σαν τραστ, δεν λειτουργούν σαν μονοπώλια αυτοί; Σαν τι άλλο μπορούν να λειτουργούν;
Από την άλλη μεριά για δείτε πόσα είναι τα είδη που παράγονται στην Ελλάδα. Τα πιο πολλά είναι εισαγόμενα. Με την πλήρη αποβιομηχάνιση της χώρας τα περισσότερα είδη που διακινούνται στο εμπόριο στη χώρα μας είναι εισαγόμενα. Πώς θα βάλετε έλεγχο εκεί; Ποιον θα ελέγξετε; Και εκεί υπάρχουν χονδρέμποροι. Εκεί μπορείτε να τους ελέγξετε; Να μην σταθούμε δηλαδή μόνο στις λαϊκές αγορές. Κάναμε πανάκεια αυτό το νομοσχέδιο το οποίο θα κτυπήσει το παραεμπόριο, θα κτυπήσει τους χονδρέμπορους, θα μειώσει την ακρίβεια. Ένα μέρος μπορεί. Εγώ το δέχομαι και αν θέλετε καλά κάνετε και τους κυνηγάτε, αλλά δεν είναι εκεί το ζήτημα. Αυτό είναι το ένα κομμάτι μόνο, όταν τα στοιχεία μέσα στον Αύγουστο λένε ότι τα βιομηχανικά προϊόντα στη χώρα μας αυξήθηκαν 2,3%. Μόνο τα βιομηχανικά προϊόντα στη χώρα μας! Δείτε πόσα άλλα έχουν αυξηθεί από τις εισαγωγές που έχουν γίνει από τις χώρες της Ευρωπαϊκής Ένωσης και τις τρίτες χώρες. Δεν έχετε δικαίωμα να τους ελέγξετε, σύμφωνοι. Αλλά από εκεί και πέρα για ποιο ανταγωνισμό και ειδικότερα για ποιον υγιή ανταγωνισμό μιλάμε και για ποια διαμόρφωση τιμών στην αγορά;
?λλωστε, το ζήτημα της ακρίβειας είναι αυτό που μεγενθύνει παραεμπόριο. Σ? αυτό, λοιπόν, το καθεστώς της ακρίβειας, υπάρχει το παραεμπόριο το οποίο προσφέρει φθηνό σε τιμή αλλά και σε ποιότητα είδος και απευθύνεται βέβαια στο πλατύ καταναλωτικό κοινό. Αυτό, λοιπόν, πάτε να κτυπήσετε και λέτε ότι θα το πετύχετε με αυτό το νομοσχέδιο. Εμείς έχουμε τις ενστάσεις μας τις οποίες είπαμε και στην πρωτολογία και θα τις πούμε και στα άρθρα. Θεωρούμε ότι υπήρχαν, όπως ειπώθηκε, ελεγκτικοί μηχανισμοί και αν θέλατε θα μπορούσατε να τους έχετε ενεργοποιήσει. Οι ελεγκτικοί μηχανισμοί που βάζετε σήμερα θα αλληλοεπικαλυφθούν με τους ήδη υπάρχοντες. Δεν καταργείται ούτε η Δημοτική Αστυνομία, ούτε η Ελληνική Αστυνομία καταργείται, ούτε τα κλιμάκια ελέγχου των νομαρχιών, της Υπηρεσίας Εμπορίου, καταργούνται. ?ρα, λοιπόν, έχουμε πολλά όργανα ελέγχου, που τελικά ποιος θα ελέγχει τι και πώς θα βρείτε άκρη είναι άλλο ζήτημα.
Διαφωνήσαμε ακόμη για το ζήτημα της υποβάθμισης της Τοπικής Αυτοδιοίκησης. Στην προσπάθειά σας να ελέγξετε όλο αυτό το κύκλωμα πήρατε στα χέρια σας ?έτσι τουλάχιστον φαίνεται- την υπόθεση αυτή των λαϊκών αγορών και του υπαίθριου εμπορίου. Εμείς θεωρούμε ότι δεν είναι λύση και ότι θα έπρεπε να παραμείνει στην Τοπική Αυτοδιοίκηση η κύρια ευθύνη, αλλά ενισχύστε την Τοπική Αυτοδιοίκηση, δώστε της πόρους για να κάνει δημοτική αστυνομία και να έχει δυνατότητες ελέγχου. Δεν λύνεται το πρόβλημα με το να παίρνετε τις αρμοδιότητες και να αφαιρείτε συνεχώς πόρους από την Τοπική Αυτοδιοίκηση.
Εμείς βέβαια διαφωνήσαμε και με άλλα ζητήματα. Ειπώθηκε για τους συνεταιρισμούς. Εμείς δεν μιλάμε για συνεταιρισμούς που θα κάνουν εμπόριο, θα παράγουν, θα κάνουν βιομηχανίες ή οτιδήποτε άλλο. Μιλάμε για συνεταιρισμούς παραγωγών λαϊκών αγορών και συνεταιρισμούς εμπόρων λαϊκών αγορών, που θα εμπορεύονται τα ίδια τα προϊόντα τους οπότε πολύ φθηνά θα μπορούν να καταλήγουν τα προϊόντα των παραγωγών στη λαϊκή και κατ? επέκταση στα λαϊκά στρώματα.
Επομένως, για όλους αυτούς τους λόγους ξαναλέμε ότι δεν θα ψηφίσουμε το νομοσχέδιο.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, δικαιούσθε τρία λεπτά. Θα σας δώσω έξι και θα παρακαλέσω πάρα πολύ να απαντήσετε επί των σημείων επιγραμματικά διότι εάν γίνει διαφορετικά, οι συνάδελφοι έχουν δικαίωμα και τριτολογίας και θα αργήσουμε.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Δεν είναι στις προθέσεις μου να μιλήσω ούτε καν πέντε λεπτά και ευχαριστώ για τα έξι που μου δώσατε.
Κύριε Πρόεδρε, κυρίες και κύριοι συνάδελφοι, άκουσα και τις δευτερολογίες των Κοινοβουλευτικών Εκπροσώπων και των εισηγητών. Αλήθεια, δεν διερωτάσθε πώς όλοι οι φορείς που παρευρέθηκαν στη Διαρκή Επιτροπή συμφώνησαν με το νομοσχέδιο; Όλοι!
ΑΝΑΣΤΑΣΙΟΣ ΛΙΑΣΚΟΣ: Δεν έγινε έτσι.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Όλοι, κύριε Λιάσκο! Πρέπει να είμαστε ειλικρινείς μέσα σ? αυτήν την Αίθουσα. Όλοι! Προέβησαν, βεβαίως, και σε παρατηρήσεις.
Δηλαδή, ήθελαν αυτό το οποίο λέτε για το παραεμπόριο. ?ρα λοιπόν, αυτοί οι άνθρωποι, που ζουν στην αγορά, είδαν πως αυτό το νομοσχέδιο αντιμετωπίζει τόσα πολλά προβλήματα, ενώ εσείς τίποτα θετικό δεν βρήκατε.
Δεύτερον αλήθεια δε διαβάσατε τα στοιχεία ?γιατί επικαλείσθε άλλα στοιχεία- της EUROSTAT, η οποία δέχεται ότι δεύτερη φθηνότερη χώρα στην ευρωζώνη είναι η Ελλάδα; Δεν το είδατε πουθενά αυτό; 
ΠΡΟΚΟΠΗΣ ΠΑΥΛΟΠΟΥΛΟΣ: Εμείς είδαμε άλλα πράγματα. Μάλλον οι σύμβουλοί σας δεν σας ενημέρωσαν σωστά. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Α, εσείς είδατε άλλα! Κοιτάξτε, σας σέβομαι και σας εκτιμώ και ως καθηγητή και ως συνάδελφο και φίλο του Κοινοβουλίου, αλλά διαβάζετε επιλεκτικά. Μάλιστα, χαριτολογώντας θα σας έλεγα ?επειδή επικαλεστήκατε τον Τσίρκα για τη «χαμένη άνοιξη»- ότι εάν ο Τσίρκας μπορούσε να γράψει ?λέω «εάν»- για τη Νέα Δημοκρατία, θα μιλούσε για το μόνιμο χειμώνα της. 
ΠΡΟΚΟΠΗΣ ΠΑΥΛΟΠΟΥΛΟΣ: Όμως, ο άνθρωπος δεν έγραψε για χειμώνα!
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Έχετε χειμώνα και ένδεια. Και στις προκλήσεις μας πείτε μας κάτι και εμείς θα το ενσωματώσουμε? λέτε να χτυπήσουμε το παραεμπόριο.
Ακούστε, λοιπόν, ότι αυτό το νομοσχέδιο δε θεωρώ ότι αντιμετωπίζει πλήρως όλα αυτά τα προβλήματα. Ωστόσο, είπα ότι κάνουμε μια γενναία προσπάθεια και πιστεύω απόλυτα ότι θα βελτιωθούν θεαματικά τα πράγματα και ανέφερα με ποιόν τρόπο.
Εκείνο όμως που θα ήθελα να σας πω και να σας διαβεβαιώσω γι? αυτό, κύριοι όλων των πτερύγων που αναφερθήκατε στο παραεμπόριο, είναι η σταθερή επιλογή μας να έλθουμε σε σύγκρουση με το παραεμπόριο, να χτυπηθούμε μαζί του και εκεί ελπίζουμε οι δήμοι να μπουν μπροστά. Γιατί οι δήμοι δίνουν τις άδειες, γιατί οι δήμοι επίσης ανέχονται εκεί να λειτουργεί όλο αυτό το σύστημα. Εκεί έχουμε και εμείς τα προβλήματα για το τι πρέπει να κάνουμε. Να τους συλλάβουμε, να τους διώξουμε, να τους φυλακίσουμε;
Ειλικρινά δεν έχω αυτήν τη σκέψη. Εκείνο όμως που έχω να σας πω είναι το εξής. Χθες ήταν το πρώτο κτύπημα σε παραεμπόριο με πέντε παράνομες αποθήκες, με πολυτελή ανταλλακτικά που στρέβλωναν την πώληση των ανταλλακτικών στην αγορά και εσείς περιμένατε να δείτε με τι αποφασιστικότητα θα συνεχίσουμε προς αυτή την κατεύθυνση.
Υπάρχουν επιμέρους ζητήματα που δεν θέλω τώρα να τα αναφέρω, αλλά να είστε σίγουροι ότι έχουμε σοβαρά λάβει υπόψη μας παρατηρήσεις που μπορεί να βελτιώσουν τα άρθρα του νομοσχεδίου. Μη με βάζετε τώρα να απαντάω σ? ένα προς ένα. Έχουμε πέρα για πέρα ξεκάθαρες θέσεις και απόψεις γύρω απ? αυτό.
Όμως, υπάρχουν άλλα δύο ζητήματα που είναι καθήκον μου να τα αναφέρω. Μας κατηγορήσατε, κύριε Παυλόπουλε, και εμένα προσωπικά πως ακολουθήσαμε την πολιτική αμφισβήτησης της Νέας Δημοκρατίας σαν κόμμα, ότι δεν μπορεί να κυβερνήσει, ότι δεν σέβεται θεσμούς και όλη αυτήν την κινδυνολογία έτσι όπως την περιγράψατε. Εγώ, είμαι μακράν απ? αυτές τις λογικές. 
ΠΡΟΚΟΠΗΣ ΠΑΥΛΟΠΟΥΛΟΣ: Ειλικρινά σας λέω ότι χαίρομαι γι? αυτό.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Η Νέα Δημοκρατία είναι ένα κόμμα που στήριξε τους θεσμούς και αποτελεί την επιλογή μιας μεγάλης μερίδας του ελληνικού λαού. Τέτοιες λογικές μην τις βάζετε σε εμάς και σ? εμένα προσωπικά.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ πολύ για τη διευκρίνιση και χαίρομαι.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Επανέρχομαι τώρα στα δύο ζητήματα και μ? αυτά κλείνω.
Πρώτον, υπάρχουν δυστυχώς στην αγορά μας, κύριε Πρόεδρε και κύριοι συνάδελφοι, λογικές ολιγοπωλίων πολύ σημαντικές. Υπάρχουν τεράστιες μονάδες στη χώρα που είναι leader, που διαθέτουν το 90% κατέχοντας δεσπόζουσα θέση. Εκεί, βεβαίως, λέμε στο όνομα του ανταγωνισμού να λειτουργήσουν, αλλά είναι μονοπώλιο. Και εκεί δυστυχώς δεν μπορούμε να κάνουμε τίποτα. Γιατί δεν είναι στη λογική μας να πούμε «διατίμηση», να πούμε «αγορανομική διάταξη» και γιατί δεν το θέλουμε, αλλά και γιατί δεν το μπορούμε. Να, λοιπόν, γιατί επικαλούμαι την κοινωνική ευθύνη και να γιατί λέω ότι με επίμονη και συνεχή προσπάθεια θα πρέπει να ζητήσουμε από αυτούς να υπηρετήσουν αυτό τον τόπο.
Όσον αφορά στα αποτελέσματα ακούστε, κύριε Παυλόπουλε. Παραλάβαμε έναν πληθωρισμό του 16% από εσάς. Ήταν τριπλάσιος από το μέσο όρο της Κοινότητας?
ΠΡΟΚΟΠΗΣ ΠΑΥΛΟΠΟΥΛΟΣ: Δεν μπορείτε να λέτε αυτά τα πράγματα. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Ήταν τριπλάσιος και το φθάσαμε στο 3% ?
ΠΡΟΚΟΠΗΣ ΠΑΥΛΟΠΟΥΛΟΣ: Δεν μπορείτε να λέτε αυτές τις ανακρίβειες. 
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Απέχει μόλις 1,2 μονάδες από το μέσο όρο της Ευρώπης.
Ευχαριστώ, κύριε Πρόεδρε. 
ΠΡΟΚΟΠΗΣ ΠΑΥΛΟΠΟΥΛΟΣ: Τι λέτε τώρα;
Κύριε Πρόεδρε, ένα λεπτό.
ΠΡΟΕΔΡΕΥΩΝ (Παναγιώτης Σγουρίδης): Τι ένα λεπτό, κύριε Παυλόπουλε; Δε νομίζω ότι έχετε να προσθέσετε κάτι επί του νομοσχεδίου.
ΠΡΟΚΟΠΗΣ ΠΑΥΛΟΠΟΥΛΟΣ: Ένα λεπτό, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υφυπουργέ, όταν χρησιμοποιείτε στοιχεία να μην αντιστρατεύεται τη φαντασία σας, αλλά παρακαλώ πάρα πολύ τα ντοκουμέντα τα οποία πρέπει να υπάρχουν τουλάχιστον στο Υπουργείο ?
ΚΙΜΩΝ ΚΟΥΛΟΥΡΗΣ(Υφυπουργός Ανάπτυξης): Θα σας δώσω τα στοιχεία της EUROSTAT.
ΠΡΟΚΟΠΗΣ ΠΑΥΛΟΠΟΥΛΟΣ: Πρώτον, η Ελλάδα σύμφωνα με τα στοιχεία της EUROSTAT,που δημοσιεύθηκαν πρόσφατα σε φιλοκυβερνητική εφημερίδα και όχι σε εφημερίδα της Νέας Δημοκρατίας, είναι από τις ακριβότερες χώρες. Ένα γεύμα στην Ελλάδα κατά τα ίδια τα στοιχεία της EUROSTAT, κοστίζει περισσότερο απ? όσο κοστίζει στη Ρώμη ή στη Βαρκελώνη. Είναι περίπου ίσο ?το γεύμα παρακαλώ- με όσο κοστίζει στη Νέα Υόρκη, σύμφωνα με τα στοιχεία αυτά. Είναι από τις ακριβότερες χώρες.
Δεύτερον ποτέ στην Ελλάδα δεν είχε ξεπεράσει ο πληθωρισμός τη μιάμιση φορά πάνω από τον κοινοτικό μέσο όρο. Μόνο επί των ημερών του εκσυγχρονιστή κ. Σημίτη φθάσαμε στο διπλάσιο της ευρωζώνης. Και μάλιστα ?προσέξτε, κύριε Κουλούρη, γιατί αγνοείτε και βασικά πράγματα της οικονομίας- αυτά με δραχμή και με τα υπόλοιπα σε άλλα συναλλάγματα. Όχι με ευρώ, που είναι ενιαία η τιμή του αφού είναι ενιαίο νόμισμα. Δηλαδή, φθάσατε στο καταπληκτικό: Να διπλασιάσετε τον πληθωρισμό σε σχέση με την ευρωζώνη με ενιαίο νόμισμα στην Ευρώπη! Αυτά μόνο επί των ημερών σας μπορούσαν να γίνουν.
ΠΡΟΕΔΡΕΥΩΝ (Παναγιώτης Σγουρίδης): Καλώς. 
ΠΡΟΚΟΠΗΣ ΠΑΥΛΟΠΟΥΛΟΣ: Και τελευταία, επειδή ξαναναφέρατε τον Τσίρκα ?
ΠΡΟΕΔΡΕΥΩΝ (Παναγιώτης Σγουρίδης): Καλώς, περάσατε το λεπτό.
ΠΡΟΚΟΠΗΣ ΠΑΥΛΟΠΟΥΛΟΣ: Ο Τσίρκας δεν έγραψε για κανένα μόνιμο χειμώνα. Έγραψε για μια χαμένη άνοιξη?
ΠΡΟΕΔΡΕΥΩΝ (Παναγιώτης Σγουρίδης): Θα μπορούσε να γράψει.
ΠΡΟΚΟΠΗΣ ΠΑΥΛΟΠΟΥΛΟΣ: Όχι. Έγραψε όμως κάτι άλλο που θα ταίριαζε στα Υπουργεία του κ. Σημίτη, τις «Ακυβέρνητες Πολιτείες». Τις αφιερώνω στον κ. Κουλούρη.
ΠΡΟΕΔΡΕΥΩΝ (Παναγιώτης Σγουρίδης): Καλώς.
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): Αυτή που επί είκοσι χρόνια?
ΠΡΟΕΔΡΕΥΩΝ (Παναγιώτης Σγουρίδης): Να τελειώνουν αυτά τα πράγματα;
ΚΙΜΩΝ ΚΟΥΛΟΥΡΗΣ (Υφυπουργός Ανάπτυξης): ? ο ελληνικός λαός μας εμπιστεύεται και εσάς σας στέλνει μόνιμα ακριβώς στις χαμένες προσδοκίες.
ΠΡΟΚΟΠΗΣ ΠΑΥΛΟΠΟΥΛΟΣ: Αυτή είναι η επωδός σας.
ΠΡΟΕΔΡΕΥΩΝ (Παναγιώτης Σγουρίδης): Καλώς. Με ευφυολογήματα πάντως δεν γίνεται πολιτική, επί της ουσίας.
Kηρύσσεται περαιωμένη η συζήτηση επί της αρχής του νομοσχεδίου.
Ερωτάται το Τμήμα: Γίνεται δεκτό το νομοσχέδιο του Υπουργείου Ανάπτυξης «Τροποποίηση του ν. 2323/1995 Υπαίθριο Εμπόριο και άλλες διατάξεις» επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΙΩΑΝΝΑ ΣΤΕΡΓΙΟΥ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Ανάπτυξης: «Τροποποίηση του ν. 2323/1995 «Υπαίθριο Εμπόριο και άλλες διατάξεις»» έγινε δεκτό επί της αρχής, κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση; 
ΟΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 17.04, λύεται η συνεδρίαση για αύριο ημέρα Παρασκευή 19 Σεπτεμβρίου 2003 και ώρα 10.30΄, με αντικείμενο εργασιών του Τμήματος κοινοβουλευτικό έλεγχο: συζήτηση της υπ? αριθμόν 12/11/20.8.2003 επίκαιρης επερώτησης Βουλευτών της Νέας Δημοκρατίας προς τον Υπουργό Ανάπτυξης, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ ΤΜΗΜΑΤΟΣ 18-9-2003 ΣΕΛ.-4-



