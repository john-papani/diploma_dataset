
Τετάρτη 28 Φεβρουαρίου 2001 (πρωί)
ΣΥΝΕΔΡΙΑΣΗ ΡΚΔ'
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α.ΕΙΔΙΚΑ ΘΕΜΑΤΑ
1. Επικύρωση Πρακτικών,
2. Ανακοινώνεται ότι τη συνεδρίαση παρακολουθούν μαθητές, από το 8ο
Γυμνάσιο Αιγάλεω,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Πέμπτης 1 Μαρτίου
2001,
4. Συζήτηση επικαίρων ερωτήσεων: α) Προς τον Υπουργό Εθνικής Παιδείας και Θρησκευμάτων, σχετικά με την πλήρωση κενών θέσεων δασκάλων σε Δημοτικά Σχολεία της Δυτικής Αθήνας,
β) Προς τον Υπουργό Δημόσιας Τάξης: i) σχετικά με την πρόσφατη
απόδραση επικίνδυνου κακοποιού κατά τη μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.,
ii) σχετικά με την πρόσφατη απόδραση επικίνδυνου κακοποιού κατά τη μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.,
γ) Προς τον Υπουργό Ανάπτυξης: i) σχετικά με την επαναλειτουργία των Λουτρών Κυλλήνης κλπ.,
ii) σχετικά με τα μέτρα ενίσχυσης του κλάδου της γουνοποιϊας.
δ) Προς τον Υπουργό Εθνικής 'Αμυνας, σχετικά με την παράνομη και επικίνδυνη διακίνηση τοξικών αποβλήτων από την εταιρεία CINAR A.Ε., 
ΝΟΜΟΘΕΤΙΚΗ ΕΡΓΑΣΙΑ
1. Ψήφιση επί της αρχής, των άρθρων και του συνόλου του σχεδίου νόμου του Υπουργείου Πολιτισμού: "Κύρωση της Συμφωνίας μεταξύ της Κυβέρνησης της Ελληνικςη Δημοκρατίας και της Οργανώσεως για την Απελευθέρωση της Παλαιστίνης για επιστημονική, εκπαιδευτική και πολιτιστική συνεργασία".,
2. Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Οικονομικών: "Ελαφρύνσεις στη φορολογία κεφαλαίου και άλλες διατάξεις".,
3. Ονομαστική ψηφοφορία επί των άρθρων 6, 8, 11 και 14 του σχεδίου
νόμου του Υπουργείου Οικονομικών.,
4. Κατάθεση σχεδίου νόμου: 
Οι Υπουργοί Δημόσιας Τάξης και Εξωτερικών,
κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γαλλικής Δημοκρατίας για την επανεισδοχή των προσώπων σε μη νόμιμη κατάσταση".,
ΟΜΙΛΗΤΕΣ
Α. Επί των επικαίρων ερωτήσεων:
ΑΓΓΕΛΗΣ Α.,
ΑΜΠΑΤΖΟΓΛΟΥ Δ.,
ΑΠΟΣΤΟΛΑΚΗΣ Δ., 
ΑΣΚΗΤΗΣ Α., 
ΒΛΑΣΣΟΠΟΥΛΟΣ Ε., 
ΚΑΛΑΦΑΤΗΣ Α., 
ΚΟΣΙΩΝΗΣ Π., 
ΠΑΠΑΝΙΚΟΛΑΟΥ Ε., 
ΠΕΤΣΑΛΝΙΚΟΣ Φ., 
ΧΡΥΣΟΧΟΙΔΗΣ Μ., 
Β. Επί του σχεδίου νόμου του Υπουργείου Οικονομικών: 
ΑΛΟΓΟΣΚΟΥΦΗΣ Γ.,
ΓΚΑΤΖΗΣ Ν.,
ΛΑΦΑΖΑΝΗΣ Π., 
ΜΑΝΤΕΛΗΣ Α., 
ΜΗΤΣΟΤΑΚΗΣ Κ., 
ΜΠΕΝΤΕΝΙΩΤΗΣ Μ., 
ΡΕΓΚΟΥΖΑΣ Α., 
ΦΩΤΙΑΔΗΣ Α.,
ΠΡΑΚΤΙΚA ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡKΔ'
Τετάρτη 28 Φεβρουαρίου 2001 (πρωί)
---------------------
Αθήνα, σήμερα στις 28 Φεβρουαρίου 2001, ημέρα Τετάρτη και ώρα 10.20' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ): Σύμφωνα με την από 27-2-2001 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΚΓ' συνεδριάσεώς του, της 27ης Φεβρουαρίου 2001, σχετικά με τη συζήτηση και λήψη απόφασης επί της προτάσεως της Νέας Δημοκρατίας για σύσταση εξεταστικής επιτροπής, σχετικά με τη διερεύνηση ευθυνών για την έκδοση παρανόμων πράξεων απονομής της ελληνικής ιθαγένειας.)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ελευθέριο Παπανικολάου,
Βουλευτή Μεσσηνίας, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής)
ΠΡΟΕΔΡΕΥΩΝ (Κωνσταντίνος Γείτονας): 'Εχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 1 Μαρτίου 2001.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής) 1. Η με αριθμό 658/22.2.2001 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Πέτρου Κατσιλιέρη προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με τη χρηματοδότηση της μελέτης και κατασκευής της μονάδας βιολογικού καθαρισμού του Δήμου Κυπαρισσίας.
2. Η με αριθμό 646/21.2.2001 επίκαιρη ερώτηση του Βουλευτή της Νέας
Δημοκρατίας κ Γεωργίου Δεικτάκη προς τον Υπουργό Γεωργίας, σχετικώς με τις προθέσεις του Υπουργείου να θέσει στο προσεχές συμβούλιο Υπουργών Γεωργίας της Ευρωπαϊκής 'Ενωσης, το θέμα της επιδότησης των μελισσοτρόφων.
3. Η με αριθμό 648/21.2.2001 επίκαιρη ερώτηση του Βουλευτή του
Κομμουνιστικού Κόμματος Ελλάδας κ. Νικολάου Γκατζή προς τον Υπουργό Γεωργίας, σχετικώς με τις προθέσεις του Υπουργού στο επικείμενο Συμβούλιο Υπουργών Γεωργίας της Ευρωπαϊκής 'Ενωσης, για το νέο καθεστώς του βαμβακιού.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. 
Βουλής)
1. Η με αριθμό 652/21.2.2001 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Ανδρέα Λοβέρδου προς τον Υπουργό Δημόσιας Τάξης, σχετικώς με τη λήψη μέτρων αντιμετώπισης της οργανωμένης εγκληματικότητας των ανηλίκων.
2. Η με αριθμό 651/21.2.2001 επίκαιρη ερώτηση του Βουλευτή της Νέας Δημοκρατίας κ. Μιλτιάδη Βαρβιτσιώτη προς τους Υπουργούς Εμπορικής Ναυτιλίας, Ανάπτυξης, Οικονομικών, σχετικώς με την καθυστέρηση έκδοσης κοινής απόφασης για τον καθορισμό υποδείγματος ναυλοσυμφώνου που αφορά τα πλοία αναψυχής.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 656/21.2.2001 επίκαιρη ερώτηση του Βουλευτή
του ΠΑΣΟΚ κ. Αθανασίου Ασκητή, προς τον Υπουργό Εθνικής Παιδείας και Θρησκευμάτων, σχετικώς με την πλήρωση κενών θέσεων δασκάλων σε δημοτικά σχολεία της δυτικής Αθήνας.
Η επίκαιρη ερώτηση του κ. Ασκητή έχει ως εξής:
"Στο μέσον της σχολικής περιόδου 2000-2001 οκτώ δημοτικά σχολεία στη
δυτική Αθήνα (2ο-5ο-10ο-11ο Ιλίου, 10ο Πετρούπολης, 4ο-5ο Αγ. Αναργύρων και 8ο Καματερού) υπολειτουργούν εξαιτίας των κενών που παρατηρούνται σε διδακτικό προσωπικό. Ανεξάρτητα από το λόγο που δημιουργήθηκαν τα κενά είτε οφείλονται εν μέρει σε δικαιολογημένες άδειες είτε σε αδικαιόλογητες, το γεγονός είναι ότι παρά τις οχλήσεις των διευθυντών των σχολείων και τις κινητοποιήσεις γονέων και μαθητών οι θέσεις δεν έχουν καλυφθεί. Η κατάσταση αυτή έχει προκαλέσει αναταραχή στους Συλλόγους Γονέων και Κηδεμόνων που ζητούν επιμόνως τη λύση αυτού του προβλήματος το οποίο άπτεται της εκπαίδευσης των παιδιών τους σε μια ιδιαίτερα ευαίσθητη ηλικία και παρουσιάζεται την τρίτη χιλιετία στην πρωτεύουσα της χώρας. 
Ερωτάται ο Υπουργός Παιδείας:
Πότε προτίθεται να προβεί στην πλήρωση των κενών θέσεων ώστε να ανταποκριθεί η πολιτεία στη βασική υποχρέωση για πρωτοβάθμια υποχρεωτική εκπαίδευση και να επανέλθει η ηρεμία στην εκπαιδευτική κοινότητα της δυτικής Αθήνας και τι μέτρα προτίθεται να λάβει ώστε στο μέλλον να μην εμφανίζονται τέτοια προβλήματα".

Το λόγο έχει ο Υφυπουργός Εθνικής Παιδείας και Θρησκευμάτων κ. Πετσάλνικος.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
Σε ορισμένα σχολεία της περιοχής όπως αναφέρεται και στην ερώτηση του
κυρίου συναδέλφου, υπήρξαν για σύντομο χρονικό διάστημα ορισμένα κενά

γιατί απουσίασαν δάσκαλοι -είναι φαινόμενο που συμβαίνει βέβαια καθ' όλη τη διάρκεια του διδακτικού έτους όπως γνωρίζουμε στα σχολεία- με πρόσκαιρες απουσίες, οι οποίοι πήραν άδειες είτε άδειες μητρότητας, κύησης, αναρρωτικές, εκπαιδευτικές. Επίσης, τα κενά αυτά δημιουργούνται και στην περίπτωση που οι δάσκαλοι υποβάλλουν την παραίτησή τους συνταξιοδοτούμενοι.
Σε όλες αυτές τις περιπτώσεις βέβαια, γίνεται κάλυψη των κενών. Και
αυτό έγινε και σε αυτήν την περίπτωση. Καλύφθηκαν τα κενά αυτά με τη χορήγηση από το Υπουργείο μας έξι πιστώσεων -χορηγήσαμε έξι πιστώσεις για αναπληρωτές- καθώς επίσης και με την επιστροφή δασκάλων από την προσωρινή 
απουσία, στην οποία ευρίσκοντο λόγω των αδειών όπως ανέφερα νωρίτερα. 'Αρα, έχουν καλυφθεί όλα τα εκπαιδευτικά κενά των σχολείων που
αναφέρονται στην επίκαιρη ερώτηση και δεν υπάρχει κανένα πρόβλημα. ΠΡΟΕΔΡΕΥΩΝ (Κωνσταντίνος Γείτονας): Ο κ. Ασκητής έχει το λόγο Πρώτη
σας άσκηση κοινοβουλευτικού ελέγχου...
ΑΘΑΝΑΣΙΟΣ ΑΣΚΗΤΗΣ: Ευχαριστώ, κύριε Πρόεδρε.
Κύριε Υφυπουργέ, ξέρω την ευαισθησία σας όπως και του κυρίου Υπουργού γαι τα θέματα παιδείας και ειδικότερα στην πρωτοβάθμια εκπαίδευση. Θέλω

να σας πω και να σας πληροφορήσω από τα στοιχεία που έχω ότι εξακολουθούν τα κενά στο 11ο Δημοτικό Σχολείου Ιλίου, όπου το σχολείο στερείται δασκάλου από 22.1.2001 λόγω άδειας εγκυμοσύνης. Δεν ξέρω αν το έχετε καλύψει. Επίσης, στο 5ο Δημοτικό Σχολείο Ιλίου πάλι από 5.2.2001 υπάρχει κενό λόγω άδειας εγκυμοσύνης. Εκεί είχαμε και μία διαμαρτυρία των γονέων. Και στο 10ο Δημοτικό Σχολείου Ιλίου έχουμε κενό από άδεια εγκυμοσύνης από 2.2.2001. Πράγματι, έχουν καλυφθεί τα κενά στο 8ο Δημοτικό Σχολείο Καματερού, 4ο Δημοτικό Σχολείο Αγ. Αναργύρων. Από χθες οι δύο αναπληρωτές δάσκαλοι έχουν καταλάβει τις θέσεις. 
Η ερώτηση έχει το νόημα κυρίως όχι για να απαντήσετε με τη λογική του
ότι θα καλύψετε τα κενά -το ξέρω ότι θα τα καλύψετε- αλλά θέλω να μου πείτε γιατί η κάλυψη δεν γίνεται την επόμενη ημέρα σε ένα τρέχον σχολικό φάσμα, όπου το γεγονός ότι τα παιδιά έστω και μια -δυο μέρες αν παραμείνουν χωρίς δάσκαλο και ψυχολογική φόρτιση επιφέρει στους γονείς, αλλά και ο ίδιος ο χρόνος κάλυψης των παιδιών λειτουργεί με μία αμφίβολη σχέση. 
Αυτό νομίζω πως είναι το ερώτημά μου και καταθέτω και στα Πρακτικά
της Βουλής από τη Διεύθυνση Πρωτοβάθμιας Εκπαίδευσης και από τον κ. Χουλιάρα την αίτηση που έχει κάνει στο Υπουργείο Παιδείας για να

καλυφθούν τα κενά αυτά με ημερομηνία 20.2.2001. Και ακριβώς εκεί είναι και η δική μας η ερώτηση, γιατί δηλαδή να υπάρχει αυτό το πρόβλημα και να μην υπάρχει ήδη αναπληρωτής δάσκαλος την επόμενη ημέρα που φεύγει ο οποιοσδήποτε δάσκαλος λόγω αδείας, αναρρωτικής ή εγκυμοσύνης, ώστε να μην έχουμε αυτό το κενό του χρόνου έστω και των πέντε -δέκα ημερών.
Ευχαριστώ πολύ.
(Στο σημείο αυτό ο Βουλευτής κ. Αθανάσιος Ασκητής καταθέτει για τα Πρακτικά την προαναφερθείσα αίτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Ο κ. Πετσάλνικος έχει το λόγο. ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων):
Κύριε Πρόεδρε, όπως είπα και στην πρωτολογία μου τα κενά έχουν καλυφθεί. Για να γνωρίζει ο κ. Ασκητής σε αυτές τις περιπτώσεις γιατί δεν είναι πάντα εφικτή η κάλυψη των κενών με αναπληρωτή δάσκαλο, θα σας πω για παράδειγμα ότι όταν ένας δάσκαλος απουσιάζει για μερικές ημέρες λόγω προσωρινής άδειας ή για ορισμένες ημέρες για λόγους υγείας ή για άλλους λόγους δεν είναι δυνατόν να τοποθετηθεί ένας αναπληρωτής γιατί ο αναπληρωτής θα πρέπει να καλύψει μακροχρόνια κενά. Με την επιστροφή του δασκάλου τι θα γίνει με τον αναπληρωτή αυτόν; Θα ξαναβρεθεί στο δρόμο ο αναπληρωτής.
Γι' αυτό σε αυτές τις περιπτώσεις των προσωρινών κενών εκ των ενόντων
λύνονται τα προβλήματα για την απουσία λίγων ημερών, ενώ οι πλέον μακρόχρονες απουσίες καλύπτονται με τη διάθεση πιστώσεων. 'Οπως είπα κάναμε διάθεση έξι πιστώσεων και έχουν καλυφθεί όλα τα κενά λόγω μακροχρόνιων απουσιών των δασκάλων.
Σε άλλες περιπτώσεις στο σχολείο πηγαίνει δάσκαλος από τη διεύθυνση
-και ο κ. Χουλιάρας θα μπορούσε να το είχε τακτοποιήσει και νωρίτερα

αυτό, είναι έμπειρος στην αρμόδια διεύθυνση- όπως επίσης γίνεται και αξιοποίηση δασκάλων από τα τμήματα υποδοχής κλπ. Και αυτό έγινε στη συγκεκριμένη περίπτωση. Θα μπορούσε η διεύθυνση να το είχε κάνει λίγο νωρίτερα.
Βέβαια, θα πρέπει εδώ να πω ότι τα παιδιά δεν έμειναν χωρίς δάσκαλο, απλά έγινε μία πολύ προσωρινή συγχώνευση τμημάτων, δηλαδή ένας δάσκαλος εδίδασκε σε μεγαλύτερο αριθμό παιδιών στο διάστημα αυτών των ημερών. 'Αρα, δεν υπήρξε δυσλειτουργία των σχολείων, αλλά ένα μικρό πρόβλημα το οποίο, όπως είπα, αντιμετωπίσθηκε, όπως αντιμετωπίζονται πάντα σε αυτές τις περιπτώσεις τα προβλήματα και με τους αναπληρωτές, αλλά και με την προσωρινή διάθεση δασκάλων από άλλες υπηρεσίες.
ΠΡΟΕΔΡΕΥΩΝ (Κωνσταντίνος Γείτονας): Δεύτερη είναι η με αριθμό
653/21.2.2001 επίκαιρη ερώτηση του Βουλευτή της Νέας Δημοκρατίας
κ. Ελευθέριου Παπανικολάου προς τον Υπουργό Δημόσιας Τάξης, σχετικώς με την πρόσφατη απόδραση επικίνδυνου κακοποιού κατά τη μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.
Επίσης, υπάρχει και η πρώτη επίκαιρη ερώτηση δεύτερου κύκλου με αριθμό 655/21.2.2001 του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Δημόσιας Τάξης, σχετικώς με την πρόσφατη απόδραση επικίνδυνου κακοποιού κατά τη μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.
Οι δύο ερωτήσεις αναφέρονται στο ίδιο θέμα, συζητούνται ταυτόχρονα
χωρίς να επηρεάζονται τα δικαιώματα των ομιλητών ως προς το χρόνο της ομιλίας τους. Αναφέρομαι στο άρθρο 131, παράγραφος 4 του Κανονισμού της Βουλής.
Θα διαβάσω τις επίκαιρες ερωτήσεις και θα απαντήσει...
ΕΥΑΓΓΕΛΟΣ ΒΛΑΣΣΟΠΟΥΛΟΣ: Δηλαδή, θα μιλήσω διπλάσιο χρόνο.

ΠΡΟΕΔΡΕΥΩΝ (Κωνσταντίνος Γείτονας): 'Οχι, ο χρόνος σας είναι ο ίδιος για τον καθένα. Του Υπουργού αθροίζεται ο χρόνος.
Η επίκαιρη ερώτηση του κ. Παπανικολάου έχει ως εξής:
"Η Μεσσηνία πενθεί για την απώλεια δύο παιδιών της επίλεκτων αστυνομικών και οι Πανέλληνες εκφράζουν κραυγή αγωνίας για τον άδικο χαμό τους και το βαρύ τραυματισμό ενός σωφρονιστικού υπαλλήλου κατά τη

διάρκεια μεταφοράς επικίνδυνου δολοφόνου στη νευρολογική κλινική του Γενικού Κρατικού Νοσοκομείου.
Η επιπολαιότης, ο ερασιτεχνισμός, η έλλειψη βασικών κανόνων ασφαλείας κατά τη μεταφορά και η έλλειψη υλικοτεχνικής υποδομής (εδώ και δύο χρόνια ακόμα περιμένουν οι αστυνομικοί τα δώδεκα χιλιάδες αλεξίσφαιρα γιλέκα), ήταν η αιτία του αιματηρού επεισοδίου που έγινε μέσα σε μεγάλο νοσοκομείο και ευτυχώς δεν θρηνήσαμε δεκάδες θυμάτων.
Η χαλαρότης και τα διαλυτικά φαινόμενα του Τμήματος Μεταγωγών -που
χαρακτηρίζεται από εκπροσώπους των αστυνομικών ως Τμήμα δυσμενών μεταθέσεων- επρυτάνευσαν και είχαμε τα γνωστά αποτελέσματα.
Ερωτάται ο αρμόδιος Υπουργός:
1. Πρόκειται να ληφθούν μέτρα για να σταματήσει ο ερασιτεχνισμός και τα διαλυτικά φαινόμενα στο Τμήμα Μεταγωγών;
2. Πρόκειται να δημιουργηθεί το απαραίτητο θεσμικό πλαίσιο για να μη θρηνήσουμε πάλι αθώα θύματα;"
Η επίκαιρη ερώτηση του κ. Βλασσόπουλου έχει ως εξής:
"Η πρόσφατη ανθρωποθυσία δύο αστυνομικών και ο βαρύς τραυματισμός
ενός ειδικού φρουρού στην προχθεσινή τραγωδία του Γενικού Κρατικού Νοσοκομείου της Αθήνας, έφερε στην επικαιρότητα και ανέδειξε για μία ακόμη φορά το μεγάλο θέμα του οργανωμένου εγκλήματος στη χώρα μας και τις αδυναμίες της Πολιτείας και των εντεταλμένων οργάνων της να το αντιμετωπίσει αποτελεσματικά.
Πράγματι αποτελεί κοινό τόπο πως η εγκληματικότητα και στη χώρα μας έχει αυξηθεί και το οργανωμένο έγκλημα έχει αλλάξει μορφή και στόχους, χρησιμοποιεί μεθόδους επιστημονικές και είναι εν πολλοίς "εισαγόμενο". 
Αποτελεί επίσης κοινό τόπο πως μεταξύ άλλων συνετέλεσαν σε αυτό:
Η παγκοσμιοποίηση, η κατάργηση των συνόρων, η ευάλωτη θέση της χώρας μας, η κατεδάφιση του υπαρκτού σοσιαλισμού, η πληθυσμιακή κινητικότητα, και ο κοινωνικός υπνωτισμός.
Είναι τέλος γνωστό ότι το Υπουργείο Δημόσιας Τάξης πραγματοποίησε και πραγματοποιεί σοβαρές προσπάθειες για την αντιμετώπιση του φαινομένου. 
Μετά τα παραπάνω ερωτάται ο αρμόδιος Υπουργός:
Σε τι επιπρόσθετα νομοθετικά και άλλα μέτρα προτίθεται να προβεί; Παραδείγματος χάρη αυστηροποίηση του νομοθετικού πλαισίου και μέχρι ποίου σημείου, ώστε να μη θίγονται τα ατομικά δικαιώματα και η προσωπικότητα του ατόμου; Δικαίωμα αυτοπροστασίας των αστυνομικών οργάνων; Εκπαίδευση 
των αστυνομικών; Υλικοτεχνική υποδομή, επιστημονικά μέσα, συνεχής άσκηση; Σε ποιες πρακτικές αλλά και νομοθετικές ενέργειες προτίθεται να
προβεί, πέραν των επιβαλλομένων τιμών που απεδόθησαν, για να ανακουφίσει τις οικογένειες των δολοφονηθέντων αστυνομικών;"
Ο Υπουργός Δημόσιας Τάξης κ. Χρυσοχοϊδης έχει το λόγο.
Θα έχετε έξι λεπτά για την πρωτολογία σας, κύριε Υπουργέ.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Ελπίζω ότι δεν θα τα
εξαντλήσω, κύριε Πρόεδρε.
Ευχαριστώ πολύ για την τακτοποίηση που έγινε ούτως ώστε να απαντήσω
και στις δύο ερωτήσεις των συναδέλφων ταυτόχρονα.
ΕΥΑΓΓΕΛΟΣ ΒΛΑΣΣΟΠΟΥΛΟΣ: Και να το αποδεχθούμε εμείς.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Ευχαριστώ και εσάς,
λοιπόν.
ΠΡΟΕΔΡΕΥΩΝ (Κωνσταντίνος Γείτονας): Για να μην αλληλοσυγχαίρεσθε, το προβλέπει ο Κανονισμός. Δεν σας έγινε χάρη. Το προβλέπει ο Κανονισμός. 
Συνεχίστε, κύριε Υπουργέ.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Συνέβη ένα τραγικό γεγονός με το θάνατο δύο αστυνομικών κατά τη μεταφορά ενός κρατουμένου

στο Γενικό Κρατικό Αθηνών, με όλα όσα ακολούθησαν και συγκλόνισαν την κοινή γνώμη. Θα ήθελα, όμως, αγαπητοί συνάδελφοι, να είμαστε πολύ σαφείς στην τοποθέτησή μας σ' αυτό το ζήτημα.
Υπήρξε ένα περιστατικό στο οποίο πράγματι παρατηρήθηκαν μια σειρά από προχειρότητες και επιπολαιότητες, από ελλείψεις και παραλείψεις, οι οποίες αυτή τη στιγμή ερευνώνται από μία κατεπείγουσα ένορκη διοικητική εξέταση που διατάχθηκε. Σε πολύ μικρό διάστημα θα έχουμε το πόρισμα καταλογισμού ευθυνών και απόδοσης των ευθυνών όπου υπάρχουν, σε όποια πρόσωπα υπάρχουν. 'Ηδη έχουν ληφθεί τα πρώτα μέτρα.
Υπάρχει και το θέμα της προσπάθειας που γίνεται για να αναβαθμίσουμε επαγγελματικά την Ελληνική Αστυνομία, για να ανταποκριθεί στα καθήκοντά της και στο χρέος της απέναντι στην ελληνική κοινωνία και στη χώρα. 
Είναι δύο ξεχωριστά ζητήματα αυτά και πρέπει να τα τοποθετήσουμε έτσι
γιατί διαφορετικά φοβούμαι ότι οι όποιες συζητήσεις και μέσα στο Κοινοβούλιο και έξω απ' αυτό δεν θα αποδώσουν. Τι εννοώ: Το θέμα της απόδρασης του συγκεκριμένου κρατουμένου και ό,τι προηγήθηκε μέχρι την ώρα του τραγικού θανάτου των δύο αστυνομικών, είναι ένα ζήτημα που πρέπει να ερευνηθεί σε βάθος. Επίσης, πρέπει να ληφθούν μέτρα και στο χώρο των φυλακών και για τις συνθήκες που υπάρχουν εκεί μέσα και για τον τρόπο

με τον οποίο γίνονται οι μεταγωγές. 
Η Ελληνική Αστυνομία απαλλάσσεται πλέον από το αντικείμενο των μεταγωγών. Είναι μια μεταβατική περίοδος και στο τέλος του πρώτου

εξαμήνου του 2001, σε λίγους μήνες, δεν θα ασχολείται με τις μεταγωγές. Σε ό,τι αφορά το τραγικό γεγονός τονίζω ότι έχουν ληφθεί όλα εκείνα
τα αναγκαία μέτρα προκειμένου στο μέλλον να μην υπάρξει τέτοιο συμβάν. Πρέπει να σας πω ακόμη ότι το Υπουργείο είναι κοντά στις οικογένειες των αστυνομικών και θα πράξει και πέρα από αυτά που προβλέπει ο νόμος προκειμένου να συμπαρασταθεί στις συζύγους και στα παιδιά των δύο άτυχων αστυνομικών, που χάθηκαν με αυτό τον τραγικό τρόπο.
Υπάρχει όπως σας ανέφερα και το θέμα των βημάτων που γίνονται τα τελευταία χρόνια για την επαγγελματική αναβάθμιση της αστυνομίας. Θα χρειαστεί ένας μακρύς κατάλογος να περιγράψω το τι έχει γίνει τα τελευταία χρόνια και στο επίπεδο της εκπαίδευσης, της υλικοτεχνικής 
υποδομής και για τα μέτρα τα οποία έχουν ληφθεί για την εγκληματικότητα. Δε νομίζω ότι έχουμε το χρόνο αυτήν τη στιγμή να προβούμε σε τέτοιου είδους περιγραφές. 'Ενα μόνο έχω να πω: Προς Θεού, μην πυροβολούμε την Αστυνομία όταν συμβαίνει ένα ατυχές γεγονός.
Γίνεται μια μεγάλη προσπάθεια. Αυτή η προσπάθεια αφορά όλους μας, όλα
τα κόμματα. Γίνεται μια προσπάθεια μέσα από ένα κλίμα συναίνεσης και συμφωνίας ώστε να μπορέσουμε να δρομολογήσουμε κατά τον καλύτερο τρόπο αυτές τις αλλαγές και να εμπεδώσουμε στη χώρα ένα αίσθημα ασφάλειας. 
Αρκετές φορές μάλιστα πολλές πλευρές από το Κοινοβούλιο μας
κατηγορούν ότι συνεχώς λαμβάνουμε μέτρα που οδηγούν σε αστυνομικό κράτος. Δεν το δέχομαι αυτό. Απλά το αναφέρω γιατί καθ' υπερβολή πολλές φορές λέγεται και αυτό.
'Ενα είναι βέβαιο, ότι ο πολίτης άρχισε να βλέπει στο δρόμο αστυνομικούς. 'Εχουμε βγάλει περίπου πέντε χιλιάδες αστυνομικούς στο δρόμο. Ο πολίτης βλέπει μάχιμες ομάδες αστυνομικών να περιπολούν σε όλη την ύπαιθρο. Αυτές οι ομάδες επιβάλλουν την τάξη, την ασφάλεια σε όλη τη χώρα.
'Εχουμε εγκαταστήσει το Σώμα Συνοριακής Φύλαξης, το οποίο έχει
περιορίσει σημαντικά την εγκληματικότητα των αλλοδαπών. Κατά συνέπεια η εγκληματικότητα των αλλοδαπών έχει μειωθεί δραστικά το 2000.
Φέτος βαίνει επίσης συνεχώς μειούμενη ακριβώς λόγω των μέτρων που έχουν ληφθεί.
Είμαστε, λοιπόν, σε ένα καλό δρόμο. Δεν έχουμε πετύχει ακόμα τους στόχους μας -αυτό είναι προφανές- αλλά αν λάβουμε υπόψη μας ότι η εγκληματικότητα είναι μια υπόθεση η οποία διαρκώς εκσυγχρονίζεται, αναπτύσσεται και πολλές φορές τρέχει με μεγαλύτερη ταχύτητα από τα κράτη, αντιλαμβανόμαστε ότι έχουμε να αντιμετωπίσουμε ένα διαρκώς εξελισσόμενο φαινόμενο για το οποίο απαιτείται μια ετοιμοπόλεμη αστυνομία. Αυτήν την ετοιμοπόλεμη αστυνομία προετοιμάζουμε, εκπαιδεύουμε, οργανώνουμε και θέλουμε τη στήριξη και τη συμπαράσταση όλων, γιατί είναι μια υπόθεση που αφορά όλους μας.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Παπανικολάου έχει το λόγο. ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, είναι θετικό που ο κύριος
Υπουργός με τις διαπιστώσεις του εγκρίνει εκείνα τα οποία αναφέρω στην ερώτησή μου. 'Ομως η Μεσσηνία και η Αστυνομία πενθεί για τον άδικο χαμό των δύο παιδιών της και τον τραυματισμό του υπαλλήλου κατά τη διάρκεια

του πρόσφατου μακελειού στο Γενικό Κρατικό. Οι Πανέλληνες αγωνιούν.
Τους στείλατε, κύριε Υπουργέ, ως πρόβατα επί σφαγήν χωρίς ενημέρωση, εκπαίδευση, οπλισμό και γιλέκα. Η επιπολαιότητα, η χαλαρότητα, ο ερασιτεχνισμός, η έλλειψη βασικών κανόνων διαβίωσης και ασφάλειας και τα διαλυτικά φαινόμενα στον κάλαθο των αχρήστων ή το "βόθρο", όπως αποκαλούν πολλοί το Τμήμα Μεταγωγών και το γνωρίζουν λόγω των δυσμενών μεταθέσεων δυστυχώς, καταγράφουν το "ξεχαρβάλωμα" και το άρρωστο σύστημα της Ελληνικής Αστυνομίας.
Ο αστυνομικός χρειάζεται φιλική στάση και αναγνώριση του
επαγγέλματός του ως επικίνδυνου και ανθυγιεινού. Χρειάζεται κατάλληλο θεσμικό πλαίσιο. Είναι ξεπερασμένη η χρήση όπλων από τους αστυνομικούς και κινδυνεύει η ζωή τους ή τους αποδίδουν σοβαρές αξιόποινες πράξεις όταν χρησιμοποιούν το όπλο τους κατά τη διάρκεια της εκτέλεσης του καθήκοντός τους. Από το 1996 η Ομοσπονδία Αστυνομικών ζητά τον καθορισμό των δικαιωμάτων των αστυνομικών που στις μέρες μας είναι επιτακτική ανάγκη.
Εσείς περί άλλων μεριμνάτε και τυρβάζετε, κύριε Υπουργέ. Μάλλον τελευταία ασχολείστε πολύ με το χρώμα του πράσινου ήλιου του ΠΑ.ΣΟ.Κ.
'Εχετε πλήξει βαρύτατα το κύρος και την τιμή των αστυνομικών. Για τη χήρα, το παιδί, τη μάνα, τους εξήντα δύο δολοφονημένους αστυνομικούς δεν υπάρχουν ατομικά δικαιώματα;
'Εχετε ευθύνες, κύριε Υπουργέ, για τη βαριά αυξανόμενη εγκληματικότητα, το ρίζωμα του οργανωμένου εγκλήματος και τον αναχρονισμό της Αστυνομίας. Είστε αδύναμος και ανίκανος να αντιμετωπίσετε την εγκληματικότητα. Συνεγείρετε εαυτούς και αλλήλους, γιατί οι καιροί ου μενετοί. Δημιουργείστε ανθρώπινες συνθήκες στο "αχούρι" των Μεταγωγών. Να σταματήσει επιτέλους ο τρόπος αυτός των δυσμενών μεταθέσεων. Περιφρουρείστε την ασφάλεια των Ελλήνων πολιτών και θωρακίστε θεσμικά τους αστυνομικούς. Δεν πρέπει η Ελλάδα να είναι "ξέφραγο αμπέλι". 
Ευχαριστώ.

ΠΡΟΕΔΡΕΥΩΝ (Κωνσταντίνος Γείτονας): Ο κ. Βλασσόπουλος έχει το λόγο. ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Υπουργέ, ευχαριστώ πολύ που
δεσμευτήκατε να παραχωρήσετε τα ευεργετήματα, που προβλέπει ο νόμος στις οικογένειες των δύο δολοφονηθέντων αστυνομικών. Το πρώτο σκέλος της ερωτήσεώς μου εξάλλου αφορούσε αυτό το κομμάτι και νομίζω ότι επιδείξατε πραγματικά την πρέπουσα ευαισθησία.
Ο δεύτρος άξονας στον οποίο κινείται η ερώτησή μου, αφορά στο οργανωμένο έγκλημα που πήρε δυστυχώς μεγάλες και επικίνδυνες διαστάσεις στη χώρα μας και βρήκε την Αστυνομία ανέτοιμη να το αντιμετωπίσει. Πράγματι το οργανωμένο έγκλημα στη χώρα μας έχει αλλάξει μορφή και έγινε περισσότερο σκληρό και ειδεχθές. Ενεργεί με επιστημονικό τρόπο και χρησιμοποιεί τη σύγχρονη τεχνολογία, είναι εν πολλοίς εισαγόμενο, στρατολογεί αντικοινωνικά στοιχεία, οργανώνεται σε ομάδες, συμμορίες όπως τις λένε, που διεκδικούν και εκμεταλλεύονται εδαφικές ζώνες επιρροής, επιδίδεται σε εκβιασμούς και παρέχει προστασία, διαθέτει και χρησιμοποιεί πληρωμένους δολοφόνους, διακινεί ναρκωτικά και όπλα, νομιμοποιεί παράνομο χρήμα, ελέγχει χαρτοπαικτικές λέσχες, χειραγωγεί και εκμεταλλεύεται το πορνιακό κύκλωμα.
Κύριε Υπουργέ, για την αντιμετώπιση αυτής της εγκληματικότητας
-είναι το δεύτερο σκέλος, όπως είπα, της ερωτήσεώς μου- για την αντιμετώπιση αυτής της εγκληματικής λαίλαπας, η Αστυνομία χρειάζεται,

όπως πολύ σωστά είπατε, επαγγελματική αναβάθμιση, μεγαλύτερη εκπαίδευση και άσκηση, σύγχρονη τεχνολογία, κατοχύρωση της δυνατότητας να χρησιμοποιεί τα όπλα για την αυτοπροστασία της και την αυτοάμυνά της. 
Κι έχω τη γνώμη ότι με προλάβατε και στο δεύτερο σκέλος, γιατί είδα
σήμερα στον ημερήσιο Τύπο ότι το θέμα τακτοποιείται νομοθετικά. Σ' αυτόν τον τομέα κάνατε πράγματι πολλά αλλά απαιτούνται περισσότερα. Χρειάζεται όμως και η συμπαράσταση της κοινωνίας, που δυστυχώς στέκει άνευρη και αδιάφορη και παρακολουθεί απλώς το φαινόμενο. Είναι συγκλονιστικό να έχουμε καθημερινό δελτίο ληστειών.

ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Τα κοινωνικά
προβλήματα, τα οποία εμφανίζονται τα τελευταία χρόνια με έντονο τρόπο στη χώρα μας σε πολύ μικρότερο βαθμό όμως απ' όσο εμφανίζονται σε άλλες χώρες της Ευρώπης, δεν αντιμετωπίζονται με ρητορικές που ακούσαμε προηγουμένως, ρητορικές αδάπανες που ακούγονται καλά στ' αυτιά, αλλά δεν έχουν αποτέλεσμα.
Εγώ σας ζήτησα να διαμορφώσουμε μια συναινετική πολιτική πάνω στο

θέμα της ασφάλειας της χώρας. Οι ρητορικές πάνω στο θέμα της δικής μου πρότασης δεν έχουν καμία θέση. 
Αναγνωρίζεται απ' όλο τον ελληνικό λαό ότι έχουμε μειώσει το επίπεδο της εγκληματικότητας τα δύο τελευταία χρόνια, επίπεδο το οποίο έβαινε αυξανόμενο. Δεν έχει κανένα νόημα να αναφερθώ σε νούμερα. Για τον απλό πολίτη σημασία έχει η καθημερινότητα που τη βιώνει. Γι' αυτό πρέπει να σας πω ότι οι κλοπές και οι διαρρήξεις το 2000 έχουν φθάσει στο επίπεδο του 1991. 
Δεύτερον, πρέπει όλοι μας να αντιληφθούμε ότι πρέπει να καταπολεμήσουμε το κακό στη ρίζα του, δηλαδή, να αντιμετωπίσουμε τα προβλήματα που ανέφερε ο κ. Βλασσόπουλος, προβλήματα που γεννούν την εγκληματικότητα. Βεβαίως, αυτά δεν είναι αστυνομικό πρόβλημα, γιατί πολλές φορές κοινωνικά προβλήματα αντιμετωπίζονται ως αστυνομικά από τα μέσα ενημέρωσης, με αποτέλεσμα να μην καθοδηγούνται σωστά οι πολίτες. Αν δεν αντιμετωπίσουμε αποτελεσματικά τα κοινωνικά προβλήματα, όσο καλή Αστυνομία κι αν έχουμε, η εγκληματικότητα θα αυξάνεται διαρκώς.

Σας λέω μόνο ότι στη Μεγάλη Βρετανία το 2000 αυξήθηκαν τα εγκλήματα βίας στο δρόμο κατά 36%. Κι έχουν μια πολύ σκληρή αστυνομία, όπως ξέρετε. Αυτό έγινε γιατί υπάρχουν τα προβλήματα που γεννούν αυτά τα φαινόμενα. 
Τρίτον, θέλω να τονίσω ότι η μεγάλη προσπάθεια αναδιοργάνωσης και
ανασυγκρότησης της Αστυνομίας ολοκληρώνεται φέτος με την προμήθεια του αναγκαίου εξοπλισμού της τάξεως των εκατό δισεκατομμυρίων. Πρόκειται για ένα μεγάλο πρόγραμμα το οποίο πιστεύω ότι θα αποδώσει αποτελέσματα. 
Εκείνο όμως που πρέπει να αναδείξουμε είναι ο άνθρωπος αστυνομικός, ο
αστυνομικός τον οποίο πρέπει να εμπιστευθεί, να τον αγκαλιάσει η ελληνική κοινωνία, γιατί είναι ο φύλακας άγγελός της. Εκεί κατατείνει η προσπάθειά μου, δηλαδή να δημιουργήσουμε ένα αίσθημα αυτοεκτίμησης και ένα αίσθημα εμπιστοσύνης προς τον αστυνομικό από τους 'Ελληνες πολίτες.

ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό
649/21.2.2001 επίκαιρη ερώτηση του Βουλευτή του Κομμουνιστικού Κόμματος Ελλάδας και Ε' Αντιπροέδρου της Βουλής κ. Παναγιώτη Κοσιώνη προς τον Υπουργό Ανάπτυξης, σχετικά με την επαναλειτουργία των Λουτρών Κυλλήνης κλπ.
Η επίκαιρη ερώτηση του κ. Κοσιώνη έχει ως εξής:
"Στα πλαίσια της γενικότερης πολιτικής των ιδωτικοποιήσεων και εναρμονισμένη πλήρως με τις κατευθύνσεις της Ευρωπαϊκής 'Ενωσης, η Κυβέρνηση ξεπούλησε τα Λουτρά Κυλλήνης στην πολυεθνική TU1 μέσω της Gre cotel του ομίλου Δασκαλαντωνάκη. Συγκεκριμένα "έβγαλε στο σφυρί" το νέο υπερσύγχρονο υδροθεραπευτήριο που μόλις πρόσφατα κόστισε στον ελληνικό λαό 6,6 δισεκατομμύρια, το παλιό υδροθεραπευτήριο, τις ξενοδοχειακές εγκαταστάσεις του "ΞΕΝΙΑ" συνολικής έκτασης κτισμάτων 29.300 τ.μ., το κάμπινγκ και 2.000 στρέμματα παραθαλάσσιας δασικής έκτασης. Εδώ και τέσσερα (4) χρόνια, αμέσως μετά την εκποίηση, η πολυεθνική έχει βάλει "λουκέτο" στα Λουτρά.
Η κατάσταση αυτή έχει αρνητικές επιπτώσεις ιδιαίτερα στους Δήμους Βαρθολομιού και Κυλλήνης, όπου επαγγελματοβιοτέχνες, καταστηματάρχες και ενοικιαστές δωματίων βρίσκονται σε απόγνωση δεδομένου ότι η οικονομία της περιοχής είχε δομηθεί χρόνια τώρα με προδιαγραφές τη λειτουργία του υδροθεραπευτηρίου.
Γίνεται φανερό ότι φιλολαϊκή ανάπτυξη με μοχλό το μεγάλο κεφάλαιο δεν μπορεί να υπάρξει και πως η μόνη λύση για να "σπάσει" το λουκέτο στα Λουτρά είναι η επαναλειτουργία τους με ιδιοκτησιακό καθεστώς έναν ενιαίο δημόσιο φορέα.
Ερωτάται ο κύριος Υπουργός:
Θα προχωρήσει η Κυβέρνηση στην καταγγελία της σύμβασης με την Greco tel-TU1 σε βάρος του ομίλου Δασκαλαντωνάκη;
Προτίθεται η Κυβέρνηση να προχωρήσει στην συγκρότηση ενός ενιαίου δημόσιου φορέα που θα θέσει τα Λουτρά Κυλλήνης σε άμεση λειτουργία, προσφέροντας εργασία στους κατοίκους της περιοχής και δωρεάν υγεία, περίθαλψη στους ασθενείς επισκέπτες;".
Ο Υφυπουργός Ανάπτυξης κ. Καλαφάτης έχει το λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Το θέμα που θέτει ο συνάδελφος Βουλευτής έχει σχέση με τη γενικότερη διαχείριση της περιουσίας Ε.Ο.Τ., μια περιουσία που επί χρόνια ήταν εγκαταλελειμμένη. 
Συμφωνώ κι εγώ ότι το ζήτημα των Λουτρών Κυλλήνης είναι ένα πολύ
σημαντικό θέμα για την περιοχή, αλλά και γενικότερα για την ανάπτυξη του τουρισμού της χώρας μας. Για να δούμε όμως σε σχέση με τα δύο ερωτήματα που κάνατε το ένα εάν πρέπει να κηρύξουμε έκπτωτη την Grecotel και δεύτερον εάν πρέπει να συστήσουμε νέο φορέα διαχείρισης, θα πρέπει να λάβουμε υπόψη μας πώς έχουν χρονικά τα πράγματα για να δώσουμε μια σαφή απάντηση κυρίως στο πρώτο ερώτημά σας.
Η εταιρεία "Ελληνικά Τουριστικά Ακίνητα" συστήθηκε με το ν.2636, όπως τροποποιήθηκε με τον ν. 2837, με σκοπό την αξιοποίηση της περιουσίας του 
Ε.Ο.Τ. που όπως προείπα ήταν εγκαταλελειμμένη, ρημαγμένη και απαξιωμένη. Μεταξύ αυτών των υπηρεσιακών στοιχείων ήταν και τα Λουτρά της Κυλλήνης.

Την 21.5.1998 με συμβόλαιο μίσθωσης ο Ε.Ο.Τ. παραχωρεί μετά από
διεθνή μειοδοτικό διαγωνισμό -όχι ξεπούλημα, δεν ήθελα να απαντήσω στο ξεπούλημα, στο σφυρί και σε όλα αυτά τα οποία αναφέρατε στην ερώτησή σας-έκταση χιλίων εννιακοσίων στρεμμάτων για αξιοποίηση, η οποία προβλέπει μακροχρόνια χρήση και εκμετάλλευση της έκτασης αυτής.

Η παραπάνω σύμβαση προβλέπει μεταξύ των άλλων τις εξής υποχρεώσεις, που πρέπει να σταθούμε για να δούμε αν πρέπει να την κηρύξουμε έκπτωτη
την επιχείρηση:
Πρώτον, να εκπονήσει και να υποβάλει στον Ε.Ο.Τ. μέσα σε εννέα μήνες από την υπογραφή της σύμβασης πλήρη φάκελο λαμβάνοντας τις απαραίτητες εγκρίσεις προκειμένου να εγκριθεί από τον Ε.Ο.Τ. η αρχιτεκτονική μελέτη του συνόλου της επένδυσης.
Δεύτερον, να υποβάλει εντός τριών μηνών από την έγκριση αρχιτεκτονικής μελέτης από τον Ε.Ο.Τ. φάκελο στην πολεοδομία για έκδοση οικοδομικής άδειας.
Τρίτον, να υλοποιήσει και να θέσει σε λειτουργία το σύνολο της
επένδυσης εντός τριάντα μηνών από την ημερομηνία έκδοσης των οικοδομικών αδειών.
Η έκταση παραδόθηκε από την επιτροπή του Ε.Ο.Τ. στις 26.6.1998 και η μισθώτρια εταιρεία εντός του προβλεπομένου χρόνου, δηλαδή τις 19.2.1999, κατέθεσε την αρχιτεκτονική μελέτη που προβλεπόταν από τη σύμβαση. 
Σύμφωνα με τη γνωμάτευση της επιτροπής που συστάθηκε από τον Ε.Ο.Τ. 
για την πορεία της μισθωτικής σύμβασης, διαπιστώθηκε ότι η καθυστέρηση της μισθώτριας δεν οφειλόταν σε παραλείψεις της ίδιας της εταιρείας, αλλά οφειλόταν σε αδυναμίες του ελληνικού δημοσίου, που δεν μπορούσε να αποφασίσει αν η περιοχή ήταν χαρακτηρισμένη ή αποχαρακτηρισμένη ως δασική. Η γνωμάτευση δεν μπορούσε να καθορίσει το τι μέλλει γενέσθαι με αυτήν την περιοχή. Δηλαδή η βασική αιτία της καθυστέρησης στην επένδυση ήταν αυτή.
Θα συνεχίσω με δύο άλλα στοιχεία στη δευτερολογία μου.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κοσιώνης έχει το λόγο. ΠΑΝΑΓΙΩΤΗΣ ΚΟΣΙΩΝΗΣ (Ε'Αντιπρόεδρος της Βουλής): Κύριε Υπουργέ,
κατ' αρχήν η λέξη που είναι σε εισαγωγικά δεν είναι εφεύρεση δική μας. Αν πάτε εκεί προσωπικά σε διάφορους φορείς, δήμους και άλλους και συζητήσετε, θα δείτε ότι αυτό λένε και δεν έχουν και άδικο.

ΠΡΟΕΔΡΕΥΩΝ (Κωνσταντίνος Γείτονας): Μην μπλέξουμε με το "σφυρί" γιατί θα πάμε και στο "δρεπάνι" και δεν θα φτάνουμε...
ΠΑΝΑΓΙΩΤΗΣ ΚΟΣΙΩΝΗΣ (Ε' Αντιπρόεδρος της Βουλής): Κύριε Πρόεδρε,
γνωρίζετε πάρα πολύ καλά το θέμα.
Αποφύγατε να πείτε -και δεν λέω ότι το κάνατε από πρόθεση- ότι πριν γίνει παραχώρηση χρήσης το δημόσιο διέθεσε 6,6 δισεκατομμύρια για να φτιάξει καινούρια λουτρά.
Από εκεί και πέρα τι έγινε; Το "ΞΕΝΙΑ" ήταν εγκατελειμμένο, όχι εγκατελειμμένο τελείως, αλλά δεν λειτουργούσε όπως έπρεπε. 'Εχουμε καινούρια λουτρά, παλαιά λουτρά, "ΞΕΝΙΑ", δασική έκταση κλπ. και δεν έχει γίνει τίποτα μέχρι τώρα και είναι από το 1997.
Εμείς δεν είπαμε ότι δεν ήταν διεθνής ο διαγωνισμός. Είπαμε ποιο

είναι το αποτέλεσμα. Γιατί ξέρετε -και αυτό είναι το βασικότερο κύριε Υφυπουργέ- όλη η κοινωνική και οικονομική ζωή της περιοχής είχε προσαρμοστεί στα λουτρά της Κυλλήνης και στην ελπίδα που δημιούργησε το καινούριο υδροθεραπευτήριο και δεν έχει γίνει τίποτα. Και αν το είπα τώρα το άλλο, γνωρίζετε πάρα πολύ καλά ότι έχει γίνει μια στροφή. Δεν ξέρω αν το γνωρίζετε αυτό. Και από το ΙΚΑ ακόμη υπάρχει μια στροφή που πήγαιναν εκεί για να κάνουν λουτροθεραπεία ή άλλη θεραπεία για άλλου είδους προβλήματα σε άλλες περιοχές. Δηλαδή, ερημώνεται η περιοχή και δεν βλέπουν τίποτα.
Δεν είναι δικαιολογία ότι η πολυεθνική εταιρεία δεν έχει και εκείνη
άδικο -το έχω ακούσει πολλές φορές αυτό- και ότι έχει το δημόσιο το
οποίο δεν έχει ξεκαθαρίσει τα πράγματα.
Τους κατοίκους της περιοχής δεν τους ενδιαφέρει σε ποιο πέφτει το μεγαλύτερο βάρος της ευθύνης. Θέλουν κάποια λύση. Και περίμενα κάποια απάντηση από εσάς σήμερα -και αυτό το λέω με καλή θέληση- την οποία και δεν πήρα. 'Οχι εγώ, εγώ τι να την κάνω, οι κάτοικοι της περιοχής. 
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Ανάπτυξης έχει το
λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Επαναλαμβάνω ότι δεν απαντώ στις γνωστές φράσεις, όχι πως είναι δική σας ανακάλυψη, αλλά κυρίως τη χρησιμοποιείτε εσείς.
Σε σχέση με τα ερωτήματα που βάλατε, για να απαντήσω, θα συνεχίσω με τα δύο σημεία που είναι και η απάντηση στο ερώτημά σας. 
Ο ΕΟΤ με την μισθώτρια εταιρεία κατέθεσε τροποποιητικό συμβόλαιο
μίσθωσης με το οποίο συμφωνήθηκε μεταξύ των άλλων η παράταση της διάρκειας της σύμβασης για δύο επιπλέον χρόνια, λόγω της μη δυνατότητας
ολοκλήρωσης των σχετικών διαδικασιών. 
Δεύτερον, ο ΕΟΤ να διευκολύνει την ανάδοχο εταιρεία στα πλαίσια των
αρμοδιοτήτων του για να μπορέσει να ξεμπλοκάρει η επένδυση, που η καθυστέρησή της δεν οφείλεται ούτε στον EOT ούτε στην εταιρεία, η οποία έχει εμπροθέσμως καταθέσει όλα τα απαραίτητα στοιχεία για την επένδυση και τις περιβαλλοντικές μελέτες.
Η μισθώτρια εταιρεία από τις 12.12.2000 υπέβαλε στη δική μας εταιρεία, δηλαδή στα Ελληνικά Τουριστικά Ακίνητα τα απαραίτητα συμπληρωματικά στοιχεία της μελέτης περιβαλλοντικών επιπτώσεων που είχαν ζητηθεί από το ΥΠΕΧΩΔΕ, δηλαδή εδώ και ενάμιση, δύο μήνες.
Βρισκόμαστε στο στάδιο της τελικής επεξεργασίας. Θα εγκριθεί η μελέτη 
περιβαλλοντικών επιπτώσεων για να ακολουθήσει η διαδικασία της επένδυσης. 'Οπως εσείς έχετε αγωνία έτσι και εμείς έχουμε αγωνία, διότι εκεί είναι
και παραμένει ανεκμετάλλευτο και ανενεργό ένα μεγάλο μέρος του ελληνικού
τουριστικού δυναμικού και θέλουμε αυτό να αξιοποιηθεί, όχι μόνο προς

όφελος των κατοίκων -βεβαιως αυτό προέχει- αλλά και για την ελληνική τουριστική ανταγωνιστικότητα.
Επαναλαμβάνω ότι όλα έγιναν με διαφάνεια. Το γνωρίζετε αυτό. Εκεί που
έχουμε διαφορά σε σχέση με το δεύτερο ερώτημά σας είναι ότι εσείς θέλετε είτε από ιδεολογία είτε από πολιτική τοποθέτηση το κράτος να είναι επιχειρηματίας. Εμείς δεν έχουμε τέτοια αντίληψη. 
Επομένως, είναι προφανές ότι δεν θα επιδιώξουμε ούτε καν είναι στα σχέδιά μας ή περνάει καν από την σκέψη μας να δημιουργήσουμε έναν ενιαίο δημόσιο φορέα, ο οποίος θα έχει την εκμετάλλευση των λουτρών. Αυτή είναι μια ιστορική στιγμή η οποία έχει περάσει. Νομίζουμε ότι έχει αλλάξει σελίδα η ανθρωπότητα. Αυτό νομίζουμε και γι' αυτό ακριβώς δεν προτιθέμεθα να δημιουργήσουμε τέτοιου είδους φορέα. Αυτή είναι η απάντηση στο δεύτερο ερώτημά σας.
ΠΡΟΕΔΡΕΥΩΝ (Κωνσταντίνος Γείτονας): Τετάρτη είναι η με αριθμό
650/21.2.2001 επίκαιρη ερώτηση του Βουλευτή του Συνασπισμού της
Αριστεράς και της Προόδου κ. Γεωργίου Αμπατζόγλου προς τον Υπουργό Εθνικής 'Αμυνας, σχετικώς με την παράνομη και επικίνδυνη διακίνηση τοξικών αποβλήτων απο την εταιρεία CINAR Α.Ε.
Η επίκαιρη ερώτηση του κ. Αμπατζόγλου έχει ως εξής:
"Στο λιμάνι της Πάτρας, η εταιρεία CINAR Α.Ε. περιέφερε 100 τόνους
τοξικών αποβλήτων του στρατού ανάμεσα στα σπίτια και στο λιμάνι χωρίς τα αναγκαία μέτρα ασφαλείας και χωρίς τις νόμιμες άδειες, προσπαθώντας να το επιβιβάσει ως κοινό φορτίο σε επιβατικό πλοίο Super Fast για Ιταλία, ενώ και στο παρελθόν (Ιούλιος 1999) διακίνησε και αποθήκευσε παράνομα con tainers τοξικών αποβλήτων του στρατού στο Ρέντη και ο εισαγγελέας άσκησε ποινική δίωξη. Επίσης με το πλοίο "ΦΙΛΙΠΠΟΣ" από το λιμάνι Ελευσίνας (Νοέμβριος 2000) διακίνησε τοξικά απόβλητα χωρίς τα προβλεπόμενα μέτρα ασφαλείας ως κοινό φορτίο.
Η εν λόγω εταιρεία, αν και έχει κηρυχθεί έκπτωτη από το Κέντρο Εφοδιασμού του Ναυτικού, αναλαμβάνει σκανδαλωδώς με αναθέσεις από το Στρατό τα τοξικά απόβλητα, παρά τις εισηγήσεις των αρμόδιων παραγόντων να προκηρυχθεί μειοδοτικός διαγωνισμός, όταν μάλιστα οι τιμές ανά κιλό είναι 3 έως 4 φορές μεγαλύτερες από τις τιμές που προσφέρουν άλλες ανταγωνιστικές εταιρείες. 
Η Γενική Διεύθυνση Εξοπλισμών, μάλιστα το μήνα Μάρτιο 2000 ανάθεση
στη CINAR 1600 τόνους αποβλήτων ετησίως, επί 5 έτη, προς 1488 δισ. το έτος, ήτοι συνολικά 7.440 δισ.(πλέον ο ΦΠΑ 18%). Παράλληλα χρηματοδότησε τη CINAR ΑΕ με άλλα 3.025 σε πέντε χρόνια για να φτιάξει την υποδομή, δηλαδή πλήρωσε και τον πάγιο εξοπλισμό της εταιρίας.
Επειδή η κείμενη νομοθεσία (Κοινή Υπουργική Απόφαση 69728/824/96, Κοινή Υπουργική Απόφαση 19396/1546/97) δεν απαλλάσσει τα επικίνδυνα απόβλητα του στρατού των κειμένων όρων και περιορισμών, 
Ερωτάται ο κύριος Υπουργός:
1. Εάν θα συνεχίσει ο Στρατός να θεωρεί απόρρητα τα παραγόμενα
επικίνδυνα απόβλητα και να αδιαφορεί, αν και παραγωγός των αποβλήτων, για την παράνομη διακίνηση και προσωρινή αποθήκευσή τους. 
2. Εάν θα συνεχίσει να ευνοεί σκανδαλωδώς τη συγκεκριμένη εταιρεία με τα δισεκατομμύρια του ελληνικού λαού που προορίζονται για την εθνική άμυνα."
Κύριοι συνάδελφοι, έχω παρακαλέσει -και ο κύριος Πρόεδρος της Βουλήςνα μην υπάρχουν ακροστιχίδες στις επίκαιρες ερωτήσεις και να είναι όσο
γίνεται συντομότερες. 'Αλλωστε, αυτό επιβάλλει και ο νέος Κανονισμός για να γίνεται κατά την ανάγνωση αντιληπτό και στην Αίθουσα, αλλά και από τους πολίτες που μας ακούν το περιεχόμενο και τα συγκεκριμένα ερωτήματα. 
Ο Υφυπουργός Εθνικής 'Αμυνας κ. Αποστολάκης έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κύριε συνάδελφε, πράγματι εντοπίζετε ένα πρόβλημα δύσκολο. Θα έπρεπε επομένως να έχω πολύ περισσότερα λεπτά για να απαντήσω σε μια τόσο σύνθετη ερώτηση. Δεύτερον, πολύ σωστά παρατηρήσατε ότι στην ερώτηση υπάρχουν χαρακτηρισμοί οι οποίοι δεν δικαιολογούνται από τίποτα. Θα προσπαθήσω παρ' όλα αυτά να είμαι σύντομος.
Η διαχείριση των τοξικών αποβλήτων των μονάδων και των εργοστασίων
που επιβλέπονται από το Υπουργείο 'Αμυνας γίνεται πάντοτε με μεγάλη προσοχή, με μέτρα ασφαλείας και κυρίως σε στενή συνεργασία με τις αρμόδιες αρχές, όπως είναι το ΥΠΕΧΩΔΕ και οι νομαρχιακές αρχές. Πριν από κάθε ενέργεια μας έχουμε φροντίσει να έχει προηγηθεί λεπτομερής έρευνα και να ευρεθεί η καλύτερη δυνατή λύση. Η λύση τελικά που προωθούμε είναι απόλυτα σύμφωνη με όλες τις διαδικασίες, τους νόμους και τους κοινοτικούς κανόνες.
'Οσον αφορά το θέμα του απορρήτου πρέπει να σας πω ότι υπάρχουν
πράγματα και έγγραφα που εκ των πραγμάτων είναι απόρρητα για το
Υπουργείο 'Αμυνας. Δεν έχουμε, όμως, εμποδίσει κανένα συνάδελφο -και έχουμε προσκαλέσει επανειλημμένως όποιον θέλει- να λάβει γνώση αυτών των απορρήτων ή άκρως απορρήτων να έρθει στο Υπουργείο. Είναι στη διάθεσή σας. Θα πρέπει να σας πω βέβαια ότι αυτά τα έγγραφα των αποβλήτων είναι απόρρητα, γιατί από το είδος των αποβλήτων φαίνονται και οι εργασίες και οι παραγγελίες που έχουν δοθεί στα εργοστάσια.
'Οσον αφορά την παρατήρησή σας ότι η ερώτηση δεν έχει απαντηθεί, είναι λάθος. Υπάρχει απάντηση του Υπουργού Εθνικής 'Αμυνας από τις 25 Ιανουαρίου του 2001 και καταθέτω το αντίγραφο της απάντησης, η οποία έχει δοθεί, για τα Πρακτικά.
(Στο σημείο αυτό ο Υφυπουργός Εθνικής 'Αμυνας κ. Αποστολάκης καταθέτει το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Για τα συγκεκριμένα ερωτήματα πράγματι το Υπουργείο 'Αμυνας έχει υπογράψει σύμβαση με τη συγκεκριμένη εταιρεία αξίας τετρακοσίων εξήντα οκτώ εκατομμυρίων και όχι πολλών δισεκατομμυρίων, όπως αναφέρετε.
Η διακίνηση γίνεται με όλες τις προϋποθέσεις που υπάρχουν από την
κείμενη νομοθεσία και από την κοινοτική και από την εθνική. Υπάρχουν ειδικές οδηγίες από το ΥΠΕΧΩΔΕ, οι οποίες τηρούνται απόλυτα και όλα εκείνα τα μέτρα τα οποία πρέπει να λαμβάνονται, για να μην είναι επικίνδυνα αυτά τα απόβλητα.
Εν πάση περιπτώσει, πρέπει να πούμε ότι δεν μπορεί να σταματήσει ούτε η εμπορική ούτε η βιομηχανική δραστηριότητα της χώρας, επειδή τα αποτελέσματα είναι κάποια απόβλητα. Αυτό που κάνουμε είναι να φροντίζουμε αυτά τα απόβλητα να διακινούνται με όλους τους κανόνες. Υπάρχουν δε σειρές διαδικασιών, οι οποίες αρχίζουν πολλές μέρες νωρίτερα ούτως ώστε να είναι ασφαλής αυτή η μεταφορά. Τα οχήματα που χρησιμοποιούνται είναι ειδικά, έχουν ειδικά μέτρα ασφαλείας, οι οδηγοί τους έχουν ειδικές άδειες, έχουν ειδικό εξοπλισμό και επιπλέον πρέπει να πούμε ότι είναι και ασφαλισμένα σε ειδικές ασφαλιστικές εταιρείες.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υφυπουργού)
Συνοδεύονται από αστυνομικά όργανα και υπάρχει πάντοτε συνεννόηση
τόσο με τις λιμενικές αρχές όσο και με τις κοινοτικές αρχές.
Τέλος, επειδή κάνατε μια αναφορά για παράνομες συμβάσεις, πρέπει να
σας πω ότι καμία σύμβαση δεν έχει υπογραφεί μεταξύ της εταιρείας CINAR και της Γενικής Διεύθυνσης Εξοπλισμών και καμία χρηματοδότηση δεν έχει δοθεί για εξοπλισμό.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε Υπουργέ. Θα
συνεχίσετε στη δευτερολογία σας.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Να πω και ένα
τελευταίο, κύριε Πρόεδρε.
'Εχετε πέσει θύμα, κύριε συνάδελφε, μιας βροχής επιστολών που
στέλνουν οι αντίπαλες εταιρείες και τις οποίες και εμείς λαμβάνουμε. Τις διερευνούμε, βέβαια, αλλά δεν είναι σωστές.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αμπατζόγλου έχει το λόγο. ΓΕΩΡΓΙΟΣ ΑΜΠΑΤΖΟΓΛΟΥ: Κύριε Πρόεδρε, το πρώτο θέμα που καλείται να
επιλυθεί τελεσίδικα είναι το θέμα του απορρήτου. Στις 22 Φεβρουαρίου ο Υφυπουργός Περιβάλλοντος μας δήλωσε εδώ ότι τα απόβλητα δεν θεωρούνται απόρρητα, παρά μόνο οι διαδικασίες παραγωγής τους. Τα απόβλητα αυτά μπορούν να τα πληροφορηθούν οι οδηγοί των οχημάτων, οι διασυνοριακές αρχές από τις οποίες διέρχονται, όπως και ο οποιοσδήποτε επισκεφθεί τη νομαρχία.
Δυστυχώς, ο Στρατός διά του κ. Σμπώκου τα ανακήρυξε τον Οκτώβριο του 1998 σε απόρρητα. 'Οχι γιατί είναι απόρρητα, αλλά γιατί οι διαδικασίες ανάθεσης που συνδέονται με αυτά τα απόβλητα και τη διαχείρισή τους θέλει ο Στρατός να είναι απόρρητες.
Η συγκεκριμένη εταιρεία CINAR, η οποία παρέλαβε φορτία του Στρατού,
δεν τήρησε, κύριε Υπουργέ, την κείμενη νομοθεσία. Σύμφωνα με την κείμενη νομοθεσία ο παραγωγός συνεχίζει να είναι υπεύθυνος μέχρι και την τελική καταστροφή ανεξάρτητα από τις ευθύνες του υπεργολάβου.
Η εταιρεία διακίνησε από τον Πειραιά παράνομα τριακόσιους ογδόντα
τόνους. Από την Ελευσίνα διακίνησε εκατόν εξήντα τόνους χωρίς να έχει ενημερωθεί το Λιμενικό Ταμείο και η Λιμενική Επιτροπή και χωρίς να υπάρχουν παραστατικά του πλοίου "ΦΙΛΙΠΠΟΣ" στα οποία να αναγράφονται τα απόβλητα. Το ίδιο έγινε και στην Πάτρα χωρίς άδεια της λιμενικής αρχής και του Λιμενικού Ταμείου.
Δυστυχώς, η εταιρεία αυτή, η οποία έχει κηρυχθεί έκπτωτη και από το Κέντρο Εφοδιασμού του Ναυτικού, γιατί δεν ανταποκρίθηκε στις υποχρεώσεις της, συγκεντρώνει την προτίμηση του Στρατού. Και ενώ από το Μάρτιο του 1998 ειδική επιτροπή του στρατού υπό τον Υποστράτηγο κ. Σκιαπέρα είχε εισηγηθεί μειοδοτικό διαγωνισμό, προτιμάτε τη διαδικασία της ανάθεσης. 
Εμείς, κύριε Υπουργέ, θέλουμε να κατατεθεί η σύμβαση που έχετε στα
Πρακτικά της Βουλής.
Κύριε Πρόεδρε, τους τελευταίους μήνες ασχοληθήκαμε με έξι επίκαιρες ερωτήσεις και ερωτήσεις με το θέμα των τοξικών αποβλήτων, που θεωρούμε ιδιαίτερα σοβαρό. Επειδή με έκπληξη και πικρία διαπιστώσαμε ότι οι αρμόδιοι Υπουργοί όχι απλώς ανέχονται ή αδιαφορούν, αλλά πολλές φορές συγκαλύπτουν και την παράνομη διακίνηση, εμείς δηλώνουμε -αν και μέλη του Ελληνικού Κοινοβουλίου- ότι σήμερα θα καταθέσουμε καταγγελία κατά της χώρας μας στην αρμόδια επιτροπή της Ευρωπαϊκής 'Ενωσης.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Δικό σας αυτό το ζήτημα.
Ο κύριος Υφυπουργός έχει το λόγο για να απαντήσει.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, στο θέμα του απορρήτου απήντησα. Κάποια έγγραφα του Υπουργείου είναι απόρρητα. Εφόσον είναι στη διάθεσή σας, κύριε συνάδελφε, δεν μπορώ να καταλάβω γιατί θέλετε να δημοσιεύονται στις εφημερίδες. Οι διαδικασίες ανάθεσης είναι διαφανείς και ανοικτές. Και αυτές είναι στη διάθεσή σας. 
Πράγματι η CINAR σε κάποια φάση, επειδή δεν ανταποκρίθηκε στους
χρονικούς όρους διακίνησης κάποιων αποβλήτων, είχε κηρυχθεί έκπτωτη για εκείνον το διαγωνισμό και είχαν επιβληθεί οι χρηματικές κυρώσεις οι οποίες προβλέπονται από το νόμο. Αυτό δεν σημαίνει ότι η CINAR δεν θα ξαναλάβει μέρος σε διαγωνισμό.
'Οσο γι'αυτό που λέτε, είπατε ένα αόριστο "δεν τήρησε τους όρους". Δεν μας είπατε ούτε ποιους όρους δεν τήρησε ούτε πού ούτε πότε. Η ανάθεση, όπως σας είπα, έγινε με μία συγκεκριμένη διαδικασία και είναι στη διάθεση όλων. 
Είστε βεβαίως ελεύθερος να καταθέσετε μια καταγγελία -αυτήν την οποία απειλήσατε ότι θα κάνετε- θα σας παρακαλούσα όμως πριν προχωρήσετε σε αυτό να έρθετε στο Υπουργείο, να σας δώσουμε όλα τα έγγραφα και όλους τους φακέλους να τα μελετήσετε, και αν νομίζετε ότι θα πρέπει να συνεχίσετε, συνεχίστε. Θα ήταν όμως άσχημο και για τη χώρα και για εσάς να φέρετε σε ένα ειδικό δικαστήριο, διεθνές ή ευρωπαϊκό, ένα θέμα το οποίο πραγματικά -θα το δείτε και εσείς-είναι αποτέλεσμα του ανταγωνισμού των εταιρειών. Αυτό το αντιμετωπίζουμε κάθε μέρα. 'Εχουμε δεκάδες επιστολών όχι μόνο για τη CINAR, αλλά για όλες τις εταιρείες.
Και πρέπει να σας πω παρεμπιπτόντως ότι έχω έρθει σε επαφή και με τον πρόεδρο του ΣΕΒ και με τον πρόεδρο του Εμπορικού Επιμελητηρίου του Πειραιά για τέτοια θέματα και όταν τους έθεσα υπόψη τα στοιχεία οι

άνθρωποι μου ζήτησαν συγγνώμη και μου είπαν ότι έχω δίκιο.
Οι εταιρείες προσπαθούν να κερδίσουν η μια την άλλη με κάθε τρόπο. Δεν θα πρέπει εμείς να πέσουμε σ' αυτήν την παγίδα και να θεωρήσουμε ότι ό,τι καταγγέλλουν οι ανταγωνιστές μιας εταιρείας είναι και πραγματικό. Ελάτε να τα δείτε και αν δεν πειστείτε και νομίζετε ότι έχετε δίκιο, συνεχίστε.
ΠΡΟΕΔΡΕΥΩΝ (Κωνσταντίνος Γείτονας): Επίκαιρες ερωτήσεις δεύτερου
κύκλου:
Θα συζητηθεί η τέταρτη με αριθμό 654/21.2.2001 επίκαιρη ερώτηση του
Βουλευτή της Νέας Δημοκρατίας κ. Ανέστη Αγγελή προς τον Υπουργό Ανάπτυξης, σχετικώς με τα μέτρα ενίσχυσης του κλάδου της γουνοποιίας.
Η επίκαιρη ερώτηση του κ. Αγγελή έχει ως εξής:
"Η Κυβέρνηση προεκλογικά ανακοίνωσε τη σύνταξη στρατηγικού σχεδίου
για την ανάπτυξη της γουνοποιίας και μάλιστα κατέθεσε μελέτη που περιγράφει τους άξονες δράσης.
'Ηδη έχει παρέλθει ένας χρόνος και πλέον και ουσιαστικά δεν υπάρχει ουδεμία υλοποίηση δράσης. Αποτέλεσμα αυτής της καθυστέρησης αλλά και άλλων παραγόντων -όπως ο εγκλωβισμός των επιχειρήσεων από τις επιπτώσεις των πανωτοκίων στο δανεισμό, ο ανταγωνισμός, η έλλειψη κινήτρων, το χρηματιστήριο αλλά και η αδυναμία απασχόλησης στους άλλους τομείς- είναι η απραξία, η ανεργία και η μεταδημότευση. 
Ερωτάται ο κύριος Υπουργός:
1. Αν θα υπάρξει υλοποίηση των κυβερνητικών εξαγγελιών.
2. Σε ποιους άξονες και μέτρα του επιχειρησιακού σας προγράμματος,
προβλέπεται η ενίσχυση του κλάδου της γουνοποιίας; "
Ο Υφυπουργός Ανάπτυξης κ. Καλαφάτης έχει το λόγο.

ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητέ συνάδελφε, είναι γνωστό ότι η γούνα αποτελεί για την περιοχή της Καστοριάς και της Κοζάνης μια σημαντική δραστηριότητα. 'Ομως αυτό δεν σημαίνει πως τα προβλήματα
που έχουν αναφυεί στην περιοχή και στους παραγωγούς πρέπει να τα βλέπουμε με το μάτι του Πρέπει να τα βλέπουμε με το μάτι του σήμερα και κυρίως του αύριο. 
Ορισμένα από τα γενικά στοιχεία που έχουμε υπόψη μας είναι πως
αποτελεί μονοεπαγγελματική δράση και αυτό είναι ένα αρνητικό στοιχείο. Το εμπορικό ισοζύγιο δεν είναι ιδιαίτερα ευνοϊκό, είναι μάλλον αρνητικό. Το 1998 ξέρετε ότι έκλεισε με αρνητικό 18 δισεκατομμύρια δραχμές και αυτό οφείλεται σε πάρα πολλές αιτίες. Είναι ότι εισάγουμε ακατέργαστα δέρματα, δεν παράγουμε εμείς, δεν έχουμε εκτροφεία γουνοφόρων ζώων. Επίσης υπάρχουν λαθραίες εξαγωγές που δεν μπαίνουν στο ισοζύγιο, δεν προσμετρώνται. 'Αλλο είναι ότι η μεγάλη πλειοψηφία των επιχειρήσεων είναι πολύ μικρές επιχειρήσεις που απασχολούν ένα έως έξι άτομα. Αντίθετα οι μεγάλες, οι ισχυρές, οι εύρωστες επιχειρήσεις, που μπορούν να αντέξουν τον ανταγωνισμό και να προβάλουν το προϊόν, είναι πολύ λίγες. Επίσης ένα άλλο σημαντικό στοιχείο είναι ότι η κρίση που ενέσκυψε στη Ρωσία, που ήταν η μεγαλύτερη αγορά γούνας, έχει συντείνει στο να επιδεινωθεί η κατάσταση. Η οικολογική καμπάνια έχει παίξει και αυτή ένα ρόλο. 'Ενα άλλο σημαντικό στοιχείο είναι ότι δεν υπάρχει ποιοτικό ελληνικό προϊόν, δεν υπάρχει επώνυμο ελληνικό προϊόν. Η εξωστρέφεια του κλάδου είναι πολύ χαμηλή. Οι υπάρχουσες υποδομές χρειάζεται ακόμη περαιτέρω να αναπτύξουν και να καταρτίσουν τα στελέχη τους. Πρέπει να δημιουργήσουμε εκτροφεία και επίσης θα πρέπει σιγά-σιγά να κατανοήσει η περιοχή ότι θα πρέπει να απεμπλακεί από τη μονοκαλλιέργεια.
'Ομως παρ' όλα αυτά τα προβλήματα για τη γενική κατάσταση η ελληνική πολιτεία έχει ενισχύσει σε μεγάλο βαθμό την περιοχή. Και αναφέρω συγκεκριμένα: Από το Β' Κοινοτικό Πλαίσιο Στήριξης, το εκθετήριο-δημοπρατήριο Καστοριάς έχει χρηματοδοτηθεί με πάρα πολλά κονδύλια.
Δεύτερον, το Κέντρο Ελληνικής Γούνας επιχορηγήθηκε με ποσό 750 εκατομμυρίων από το Β' Κοινοτικό Πλαίσιο Στήριξης για την περαιτέρω ανάπτυξη των δραστηριοτήτων του.
Υπάρχει η τρίτη δράση που είναι η συμπλήρωση των υποδομών στο εκθεσιακό κέντρο Σιάτιστας που επιχορηγήθηκε με 400 εκατομμύρια.

Και το εκθεσιακό κέντρο επίσης της Σιάτιστας χρηματοδοτήθηκε με ένα δισεκατομμύριο από τα ΠΕΠ της Δυτικής Μακεδονίας.
Τέταρτον, μέσω των προγραμμάτων του Β' Κοινοτικού Πλαισίου Στήριξης ενισχύθηκε μεγάλος αριθμός μικρομεσαίων επιχειρήσεων του κλάδου και

συνολικά είκοσι πέντε γουνοποιητικές επιχειρήσεις χρηματοδοτήθηκαν με το ποσό των 246 εκατομμυρίων. 
Επίσης πέμπτη σημαντική δράση είναι ότι χρηματοδοτήθηκε μέσω του Β' Κοινοτικού Πλαισίου Στήριξης, η δημιουργία κλάστερ με 450 εκατομμύρια δραχμές. 
Συνολικά από το Β' Κοινοτικό Πλαίσιο Στήριξης δόθηκαν στην περιοχή
για τη γούνα γύρω στα 3 δισεκατομμύρια δραχμές.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αγγελής έχει το λόγο. ΑΝΕΣΤΗΣ ΑΓΓΕΛΗΣ: Πράγματι η γουνοποιία, κύριε Υπουργέ, κύριοι
συνάδελφοι, αποτελεί για το Νομό Καστοριάς τη μοναδική απασχόληση. Μια σειρά από εξωγενείς παράγοντες όπως πανωτόκια, αλλεπάλληλες κρίσεις με κυρίαρχη αυτή της κρίσης της Ρωσίας αλλά και η έλλειψη αναπτυξιακής πολιτικής για τη γούνα κατέστρεψαν στην κυριολεξία έναν κοινωνικό ιστό σε μια παραμεθώριο περιοχή. 
Βλέποντας την κατάσταση αυτή η Κυβέρνηση εκπόνησε πράγματι μέσω του
ΙΟΒΕ μια μελέτη. Αν είχε υπόψη της η Κυβέρνηση τη μελέτη του ΙΟΒΕ, θα είχε λάβει δραστικά μέτρα στην κατάλληλη στιγμή. Και τι λέει η μελέτη. Αναφέρει ότι είχαμε τέσσερις εξακόσιες επιχειρήσεις πριν το 1997 και το 1999 είχαμε πεντακόσιες επιχειρήσεις. Κάπου τέσσερις χιλιάδες εκατό επιχειρήσεις μικρές, οικογενειακές γιατί αυτή είναι η δομή, οδηγήθηκαν στο κλείσιμο. Εκτός αυτού είχαμε 14.000 εργαζόμενους στη γουνοποιία πριν το 1997. 'Οπως λέει η μελέτη και θα την καταθέσω στα Πρακτικά της Βουλής, είχαμε τα τελευταία χρόνια μόνο πεντέμισι χιλιάδες εργαζόμενους, δηλαδή μια απώλεια εργαζομένων της τάξεως των οκτώμισι έως έννεα χιλιάδες.

Η δομή στήριξης και τα μέτρα τα οποία λάβατε δεν ήταν αποτελεσματικά. Επιδοτείτε την ανεργία. Ουσιαστικά επιδοτούμε κάτι το οποίο θέλουμε να διατηρήσουμε. Τι διατηρούμε; Διατηρούμε την ανεργία. Αν θέλουμε εργασία στην Καστοριά, θα πρέπει να επιδοτήσουμε την εργασία. Θα πρέπει να επιδοτήσουμε τις μικρομεσαίες επιχειρήσεις, τις μικρές επιχειρήσεις.
Η περιφέρεια μας λέει ότι στον άξονα 1 των αξόνων δράσης (ενώ αυτό
είναι το σκηνικό και ενώ εκ των πραγμάτων διαπιστώνεται μέσα στη μελέτη ότι το 66% των επιχειρήσεων απασχολούν από ένα έως δέκα άτομα) θα μπορούν να μπουν στα επιχειρησιακά προγράμματα των 10 δισεκατομμυρίων δραχμών επιχειρήσεις που έχουν πάνω από 800 εκατομμύρια τζίρο. Μα αυτές είναι τέσσερις, πέντε και δεν επιλύεται έτσι το πρόβλημα.
Βέβαια θα μπορούσα να αναφερθώ και σε άλλα θέματα και αν μου
επιτρέπετε, κύριε Πρόεδρε, εμείς θα επιζητούσαμε ...
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε τη σκέψη σας. ΑΝΕΣΤΗΣ ΑΓΓΕΛΗΣ: ... να υπάρξει διαφανής διαδικασία, να υπάρξει
συγκεκριμένο χρονοδιάγραμμα και να μπορούν και οι μικρές επιχειρήσεις έστω των 50-100 εκατομμυρίων να ενταχθούν σε οποιαδήποτε προγράμματα προβλέπονται μέσα από το Γ' Κοινοτικό Πλαίσιο Στήριξης και ειδικότερα στον άξονα Ι του επιχειρησιακού προγράμματος.
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Ανάπτυξης κ. 
Καλαφάτης έχει το λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητέ συνάδελφε, καταλαβαίνω την καλή σας πρόθεση, γιατί κατάγεστε και από το νομό, αλλά σ' αυτό που πρέπει να είμαστε σαφείς είναι ότι πρέπει να δούμε με τα μάτια του αύριο το σημερινό πρόβλημα που έχει η γούνα. Αν απλώς κάνουμε κάποιες αντιπολιτευτικές κορόνες που μπορεί να χαϊδεύουν τα αυτιά των απελπισμένων επιχειρηματιών της περιοχής, κάνουμε μια τρύπα στο νερό και δεν βοηθούμε να επιλυθεί το πρόβλημα.
Δεν είναι μόνο οι εξωγενείς παράγοντες που επέδρασαν στη γούνα. Και τα πανωτόκια και η μη αναδιάρθρωση της παραγωγής και ο μη εκσυγχρονισμός της παραγωγής δεν είναι εξωγενείς παράγοντες. Είναι παράγοντες οι οποίοι οφείλονται και σ' αυτούς και είναι σε γνώση αυτών. Η κρίση της Ρωσίας βεβαίως είναι εξωγενής παράγοντας αλλά πρέπει να θυμόμαστε το εξής. Μέσω της Ευρωπαϊκής 'Ενωσης δεν μπορεί να ασκηθεί και από τη χώρα μας κλαδική πολιτική. Αυτό πρέπει να το ξέρουμε και δεν μπορούμε να πάρουμε συγκεκριμένα μέτρα για τον κλάδο.
'Ομως πρέπει οι γουνοποιοί στην περιοχή να λάβουν υπόψη τους όλα τα
προγράμματα που υπάρχουν στο Υπουργείο Ανάπτυξης που βοηθούν την αναδιάρθρωση της καλλιέργειας. Και σας αναφέρω: Πρέπει να περάσουν στη χρήση της προηγμένης τεχνολογίας και στη διαδικασία και στο μάνατζμεντ και στη διακίνηση του προϊόντος και στη διερεύνηση νέων αγορών. Αν δεν το
κάνουν αυτό δεν υπάρχει περίπτωση να αναπτυχθούν.
Θα πρέπει να υπάρξουν συνέργειες, αυτά που λέμε κλάστερς, ούτως ώστε να δυναμώσουν οι επιχειρήσεις και να μπορέσουν μέσα από συνέργειες να προβάλουν το προϊόν να το αξιοποιήσουν, να αναβαθμίσουν το ίδιο το προϊόν. Αν ο καθένας με ένα εργαστηριάκι και με τη γυναίκα του νομίσει ότι θα μπορέσει να μπει μέσα στη διεθνή αγορά και να την καθέξει ... Και αυτό το καλλιεργείτε και σεις νομίζω ότι δεν προσφέρετε τίποτα. Θα πρέπει να μπουν στην ηλεκτρονική. Και θα σας πω ένα παράδειγμα. Η Καστοριά στο πρόγραμμα "Δικτυωθείτε" έχει μόνο ογδόντα έξι αιτήσεις.
Εάν αυτές οι επιχειρήσεις δεν έχουν την παιδεία της ηλεκτρονικής, πώς θα μπορέσουν να βρουν αγορές; Και όμως υπήρξαν μόνο ογδόντα έξι επιχειρήσεις. Αυτό είναι και δικό σας λάθος και λάθος της πολιτείας και λάθος κυρίως των ιδίων, οι οποίοι δεν μπόρεσαν να δουν ότι πρέπει να μπουν.
Υπάρχουν δράσεις στα περιφερειακά προγράμματα και θα πρέπει με τον περιφερειάρχη, με τον νομάρχη να δείτε παράλληλες δράσεις σε αυτό τον τομέα. Είναι η έρευνα των νέων αγορών, είναι η εκτροφή των γουνοφόρων ζώων, είναι η κατάρτιση.
Σε όλα αυτά λοιπόν, εμείς έχουμε προγράμματα και έχουμε συστήσει διϋπουργική επιτροπή, το Υπουργείο Γεωργίας, το Υπουργείο Ανάπτυξης και το Υπουργείο Εθνικής Οικονομίας, για να μπορέσουμε να βοηθήσουμε τον κλάδο, αλλά όχι με κρατική πολιτική, αλλά μέσα από αναδιάρθρωση και μέσα από την νέα εκμετάλλευση. Μάλιστα υπάρχει ενδιαφέρον από εσάς, υπάρχει ενδιαφέρον και από τον Υφυπουργό κ. Πετσάλνικο. Νομίζω ότι πρέπει όλοι να βοηθήσουμε, αλλά να βοηθήσουμε με τα μάτια στραμμένα στο αύριο. 
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
ολοκληρώθηκε η συζήτηση των επικαίρων ερωτήσεων. 
Πριν εισέλθουμε στην ημερήσια διάταξη της νομοθετικής εργασίας θα
διακόψουμε για μικρό χρονικό διάστημα.
( Δ Ι Α Κ Ο Π Η )
(ΜΕΤΑ ΤΗ ΔΙΑΚΟΠΗ)
(Στο σημείο από την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων, που είναι γραμμένα στην
ημερήσια διάταξη.
Υπουργείου Οικονομικών.
Συνέχιση της συζήτησης επί των άρθρων και του συνόλου του σχεδίου νόμου: "Ελαφρύνσεις στη φορολογία κεφαλαίου και άλλες διατάξεις"

Το νομοσχέδιο θα συζητηθεί κατά τη σημερινή συνεδρίαση.
Υπουργείου Εσωτερικών, Δημοσίας Δίοικησης και Αποκέντρωσης. 
Μόνη συζήτηση επί της αρχής, των άρθρων και του συνόλου του σχεδίου
νόμου: "Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση."
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Εθνικής Παιδείας και Θρησκευμάτων.
Μόνη συζήτηση επί της αρχής, των άρθρων και του συνόλου του σχεδίου νόμου: "Ρυθμίσεις θεμάτων εισαγωγής στην τριτοβάθμια εκπαίδευση και άλλες διατάξεις."
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Μεταφορών και Επικοινωνιών.
Μόνη συζήτηση επί της αρχής, των άρθρων και του συνόλου του σχεδίου
νόμου: "Σύσταση και λειτουργία Συμβουλίου Αστικών Συγκοινωνιών Θεσσαλονίκης, όροι οικονομικής συμφωνίας μεταξύ Ελληνικού Δημοσίου και Οργανισμού Αστικών Συγκοινωνιών Θεσσαλονίκης και άλλες διατάξεις". 
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Πολιτισμού.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής
Δημοκρατίας και της Οργανώσεως για την Απελευθέρωση της Παλαιστίνης για επιστημονική, εκπαιδευτική και πολιτιστική συνεργασία".
Το νομοσχέδιο αυτό έγινε δεκτό ομοφώνως στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Πολιτισμού: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Οργανώσεως για την Απελευθέρωση της Παλαιστίνης για επιστημονική, εκπαιδευτική και πολιτιστική συνεργασία", έγινε δεκτό

ομοφώνως, σε μόνη συζήτηση, επί της αρχής, των άρθρων και του συνόλου και
έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής)
ΠΡΟΕΔΡΟΣ (Απόστολος Κακλαμάνης): Παρακαλείται το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών
ως προς την ψήφιση στο σύνολο του παραπάνω νομοσχεδίου.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση. Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου

νόμου: "Κύρωση του Πρωτοκόλλου με βάση το άρθρο Κ.3 της Συνθήκης για την Ευρωπαϊκή 'Ενωση, σχετικά με το πεδίο εφαρμογής της νομιμοποίησης εσόδων από παράνομες δραστηριότητες στη Σύμβαση σχετικά με τη χρήση της πληροφορικής στον τελωνειακό τομέα, καθώς και σχετικά με την προσθήκη του αριθμού καταχώρισης των μέσων μεταφοράς στη Σύμβαση".
Το νομοσχέδιο αυτό έγινε δεκτό κατά πλειοψηφία στην Επιτροπή. Το Κομμουνιστικό Κόμμα ήταν αρνητικό και ο Συνασπισμός είχε επιφυλάξεις. 
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.

ΟΡΕΣΤΗΣ ΚΟΛΟΖΩΦ: Κρατείται.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο κρατήθηκε και θα συζητηθεί κατά τον Κανονισμό.
Επανερχόμεθα στη συζήτηση επί των άρθρων και του συνόλου του
σχεδίου νόμου του Υπουργείου Οικονομικών: "Ελαφρύνσεις στη φορολογία κεφαλαίου και άλλες διατάξεις".
Κύριοι συνάδελφοι, έχει υποβληθεί αίτηση ονομαστικής ψηφοφορίας επί
των άρθρων 6, 8, 11 και 14 του νομοσχεδίου και θα διεξαχθεί η ψηφοφορία
επί των άρθρων αυτών. 
Θα παρακαλούσα πριν τη διεξαγωγή της ονομαστικής ψηφοφορίας να

ψηφίσουμε το άρθρο 7, για το οποίο δεν έχει υποβληθεί αίτηση ονομαστικής ψηφοφορίας.
Ερωτάται το Σώμα: Γίνεται δεκτό το άρθρο 7;

ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία. ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 7 έγινε δεκτό κατά
πλειοψηφία.
Προχωρούμε τώρα στη διεξαγωγή της ονομαστικής ψηφοφορίας επί των
άρθρων 6,8,11 και 14. Συμφωνείτε να γίνουν από κοινού οι ψηφοφορίες
αυτές;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, μήπως μπορούμε το άρθρο που αφορά
την Ολυμπιακή να το βάλουμε χώρια; Είναι το άρθρο 8.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα γίνουν μαζί
οι ψηφοφορίες, αλλά σας λέω να γνωρίζετε το εξής: Το άρθρο 8 είναι αυτό
για το οποίο ζήτησαν ονομαστική ψηφοφορία οι Βουλευτές του Κομμουνιστικού Κόμματος και του Συνασπισμού. Οι Βουλευτές της Νέας Δημοκρατίας έχουν
ζητήσει και για τα υπόλοιπα άρθρα.
Παρακαλώ, όσοι θέλετε λέτε "ΝΑΙ" για όλα τα άρθρα ή "ΟΧΙ" για όλα ή
αν αποδέχεστε ορισμένα λέτε "ΝΑΙ" σε κάποια άρθρα και "ΟΧΙ" σε άλλα. Ο κ. Γκατζής ζητά για το άρθρο 8, που αφορά την Ολυμπιακή, να γίνει η
ψηφοφορία χωριστά. Νομίζω ότι το έχετε υπόψη σας πως μπορεί όποιος θέλει
να ψηφίζει αρνητικά.
Καλούνται επί του καταλόγου ο κ.'Εκτωρ Νασιώκας από το ΠΑΣΟΚ και ο κ.
Παναγιώτης Καμμένος από τη Νέα Δημοκρατία.
Παρακαλώ να αρχίσει η ανάγνωση του καταλόγου.

( Ψ Η Φ Ο Φ Ο Ρ Ι Α )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους

ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης

ονομαστικής ψηφοφορίας επί των άρθρων 6, 8, 11 και 14 του νομοσχεδίου. Ψήφισαν συνολικά 257 συνάδελφοι. 
Για το άρθρο 8 εψήφισαν 138 "ΝΑΙ" και 119 "ΟΧΙ".
Για τα υπόλοιπα άρθρα εψήφισαν 136 "ΝΑΙ" και 121 "ΟΧΙ", σύμφωνα με το
παρακάτω πρωτόκολλο ονομαστικής ψηφοφορίας:
(Τα παραπάνω πρωτόκολλα υπάρχουν στο τεύχος των Πρακτικών της Βουλής)
ΠΡΟΕΔΡΟΣ (Απόστολος Κακλαμάνης): Συνεπώς, το άρθρο 6 έγινε δεκτό κατά πλειοψηφία όπως τροποποιήθηκε από τον κύριο Υπουργό. Το άρθρο 8 έγινε
δεκτό κατά πλειοψηφία ως έχει.
Το άρθρο 11 έγινε δεκτό κατά πλειοψηφία ως έχει.
Το άρθρο 14 έγινε δεκτό κατά πλειοψηφία όπως τροποποιήθηκε από τον
κύριο Υπουργό.
Εισερχόμεθα στη συζήτηση των τροπολογιών. 
Θα συζητηθούν οι τροπολογίες της Κυβερνήσεως.
Πρώτη είναι η τροπολογία με γενικό αριθμό 285/12.2.2001 "Σύσταση
ειδικής υπηρεσίας διαχείρισης του προγράμματος "'Εγγραφο Προγραμματισμού Αγροτικής Ανάπτυξης".
Επ' αυτής υπάρχει κάποια παρατήρηση ή αντίρρηση; 
ΝΙΚΟΛΑΟΣ ΓΚΑΤΖΗΣ: Από τον αριθμό δεν καταλαβαίνουμε ποια τροπολογία
είναι.
ΠΡΟΕΔΡΟΣ (Απόστολος Κακλαμάνης): Είναι η πρώτη κατά σειρά. Είναι η τροπολογία με γενικό αριθμό 285, "Σύσταση ειδικής υπηρεσίας διαχείρισης

του προγράμματος 'Εγγραφο Προγραμματισμού Αγροτικής Ανάπτυξης".
Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, δεν μπορούμε βεβαίως να πούμε όχι,
αλλά θα πρέπει να επισημάνουμε δύο πράγματα.
Πρώτον, όταν συζητήθηκε το σχετικό νομοσχέδιο έπρεπε να έχει γίνει
σχετική πρόβλεψη γι' αυτήν την Επιτροπή Διαχείρισης.
Δεύτερον, οι εξουσιοδοτήσεις που έχει το άρθρο αυτό, ειδικά με τη μετακίνηση μονίμου προσωπικού έξω από τη λειτουργία των υπηρεσιακών συμβουλίων, καθώς και οι αμοιβές που θα παίρνουν οι άνθρωποι αυτοί που θα ασχοληθούν σ' αυτόν τον καινούριο φορέα είναι άγνωστες. 'Ολα γίνονται με αποφάσεις του Υπουργού Εθνικής Οικονομίας και των συναρμοδίων Υπουργών. Δεν υπάρχουν κριτήρια που να προσδιορίζουν πώς θα είναι αυτές οι αμοιβές, ποιο προσωπικό θα μετακινείται και με ποια κριτήρια θα πηγαίνει σ' αυτόν τον καινούριο φορέα διαχείρισης.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Επί της ουσίας δεν μπορούμε να διαφωνήσουμε, ωστόσο όμως οι παρατηρήσεις μας πρέπει να καταγραφούν. Περιμένουμε κάποια απάντηση από τον αρμόδιο Υπουργό.
ΠΡΟΕΔΡΕΥΩΝ (Κωνσταντίνος Γείτονας): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Πρόκειται πάλι για ανεξάρτητες αρχές, οι οποίες θα διαχειριστούν δύο τρισεκατομμύρια, κύριε Υπουργέ. Δεν ξέρω πώς μπορεί να αποπέμπει το Υπουργείο αυτές τις αρμοδιότητες μέσω των υπηρεσιών που έχει όλη τη δυνατότητα και του ελέγχου και της σταδιακής απορρόφησης κλπ. Τις παραπέμπει λοιπόν σ' αυτές τις ανεξάρτητες αρχές. Φυσικά είναι μία συνέχεια από τις τρεις προηγούμενες ανεξάρτητες αρχές που είχαμε ψηφίσει ύστερα από την εντολή που δόθηκε από την Ευρωπαϊκή 'Ενωση, αλλά δεν μπορούμε να συμφωνήσουμε μ' αυτήν την τακτική, με νόμο να καθορίζεται το πώς θα διαχειριστούν οι ανεξάρτητες αρχές τα χρήματα αυτά.

Πέρα από εκεί όλο το προσωπικό των υπηρεσιών, που είναι εξειδικευμένο, έχει μια τεράστια εμπειρία σε όλη αυτή την υπόθεση, μένει σχεδόν απέξω, εφόσον προσλαμβάνονται άλλοι, οι οποίοι θα έχουν και παχυλούς μισθούς. Το ίδιο ισχύει και για τους διευθυντές, οι οποίοι προσλαμβάνονται.
'Ενα τρίτο θέμα είναι ότι οι προσλήψεις γίνονται από μία επιτροπή αξιολόγησης, χωρίς να υπάρχει το υπηρεσιακό συμβούλιο και μάλιστα οι άνθρωποι αυτοί θα είναι και με διπλούς μισθούς. Διότι, κύριε Πρόεδρε, μπορεί να απασχολούνται κάπου αλλού και να τους πάρει στο ίδιο το Υπουργείο Γεωργίας, να παίρνουν ένα δεύτερο επιπλέον μισθό και από εκεί και πέρα καταλαβαίνετε τι γίνετε.
Εμείς δεν είμαστε σύμφωνοι με αυτήν τη μεθόδευση. Λέμε ότι τα
προγράμματα της Αγροτικής Ανάπτυξης και της πληρωμής από το ΣΑΑ θα πρέπει να τα διαχειρίζεται τελικά το Υπουργείο μ' αυτές τις υπηρεσίες. Με καλούς μισθούς θα μπορούν εις όφελος της Αγροτικής Ανάπτυξης να τα χειριστούν. Φυσικά αυτοί δεν στοχεύουν σε κονδύλια για Αγροτική Ανάπτυξη. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, θα ήθελα να τονίσω το εξής:
Εφόσον έρχονται τέτοιου είδους τροπολογίες που δεν είναι της αρμοδιότητας του κυρίου Υπουργού να μας απαντήσει, θα έπρεπε να παρευρίσκοντο εδώ οι αρμόδιοι και ειδικότερα επί του προκειμένου ο αρμόδιος Υπουργός Γεωργίας, ο οποίος θα μας έδινε και απαντήσεις στις κριτικές που θα κάνουμε και θα μπορούσε να τις κάνει οπωσδήποτε και διευκρινήσεις για ορισμένα θέματα. 
Κατ' αρχάς θέλω να υπογραμμίσω ότι εμείς είχαμε καταψηφίσει το
αντίστοιχο νομοσχέδιο για τις διαχειριστικές αρχές όσον αφορά το Γ' Κοινοτικό Πλαίσιο Στήριξης και ο λόγος ήταν ο εξής: ότι αυτές οι διαχειριστικές αρχές θα διορίζονται από τον εκάστοτε Υπουργό και ταυτόχρονα αυτές οι διαχειριστικές αρχές θα διαχειρίζονται ερήμην ακόμη και της περιφέρειας όλη τη διάθεση των κονδυλίων με έναν απόλυτα συγκεντρωτικό τρόπο. Γι' αυτούς τους λόγους είχαμε αντιταχθεί στο σχετικό νομοσχέδιο που είχε εισηγητηθεί εδώ το Υπουργείο Εθνικής Οικονομίας διά του κ. Πάχτα. Για τον ίδιο λόγο ακριβώς είμαστε αντίθετοι και με αυτήν την τροπολογία, όπου εισάγει τη διαχειριστική αρχή στο Υπουργείο Γεωργίας.
ΝΙΚΟΛΑΟΣ ΓΚΑΤΖΗΣ: Εκτός από τις τρεις πρώτες, βάζει άλλες δύο.
ΠΑΝΑΓΙΩΤΗΣ ΛΑΦΑΖΑΝΗΣ: Ναι.
Επίσης, εδώ, θα ήθελα να υπογραμμίσω τι γίνεται με τον ΟΠΕΚΕΠΕ. Για
τη διαχείριση όλων των εισρροών του γεωργικού ταμείου είχε δημιουργηθεί με το ν. 2637/98 ο ΟΠΕΚΕΠΕ, ο οποίος θα αντικαθιστούσε τη ΓΕΔΙΔΑΓΕΠ, την αρμόδια γενική διεύθυνση του Υπουργείου Γεωργίας. Τι γίνεται με αυτόν το φορέα τώρα. Αχρηστεύεται, καταργείται; Τα κονδύλιά του περνούν στις νέες διαχειριστικές αρχές που διαμορφώνονται; Και εν πάση περιπτώσει, πώς γίνονται αυτές οι αλλαγές, χωρίς να υπάρχει ενημέρωση και χωρίς να υπάρχουν εξηγήσεις εδώ; Γιατί τις κάνουμε; Γιατί καταργούμε το ένα, τι το 
καλύτερο θα φέρει το άλλο. Σε όλα αυτά τα θέματα δεν υπάρχουν απαντήσεις. Ελπίζω να μας δώσει κάποιες εξηγήσεις εδώ ο αρμόδιος Υπουργός.
Υπάρχει επίσης το θέμα των προσλήψεων. Πώς θα στελεχωθούν αυτές οι διαχειριστικές αρχές; Με κατάλληλο -λέει- προσωπικό μετά από μετακίνηση ή απόσπαση ή πρόσληψη νέου προσωπικού. Εδώ δεν υπάρχουν κριτήρια. Δεν

τοποθετούνται αντικειμενικά κριτήρια, με τα οποία θα γίνουν αυτές οι προσλήψεις. Θα γίνουν δηλαδή από τον Υπουργό;
'Ολα αυτά τα θέματα, λοιπόν είναι που μας κάνουν αρνητικούς σ' αυτήν την τροπολογία. Εμείς θα την καταψηφίσουμε.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΠΡΟΕΔΡΕΥΩΝ (Παναγιώτης Σγουρίδης): Ο κ. Φωτιάδης έχει το λόγο. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε κύριοι
συνάδελφοι σύμφωνα με τον πρόσφατα ψηφισθέντα ν. 2860/2000, για τη διαχείριση κάθε κοινοτικής πρωτοβουλίας και κάθε επιχειρησιακού προγράμματος του Γ' Κοινοτικού Πλαισίου Στήριξης, συνιστώνται σε κάθε Υπουργείο διαχειριστικές αρχές για τη μεγαλύτερη αποτελεσματικότητα και ταχύτητα υλοποίησης των προγραμμάτων. Αυτό το πλαίσιο το οποίο θεσπίστηκε από τη Βουλή δεν καλύπτει τη διαχείριση του εγγράφου προγραμματισμού αγροτικής ανάπτυξης, που είναι ένα πρόγραμμα αποκλειστικής αρμοδιότητας του Υπουργείου Γεωργίας προϋπολογισμού 915 δισεκατομμυρίων δραχμών. Περιλαμβάνει δράσεις οι οποίες θεωρούνται πολύ σημαντικές, όπως εξισωτική αποζημίωση, την πρόωρη συνταξιοδότηση, τα αγροτοπεριβαλλοντικά μέτρα και την αναδάσωση και αφορά περίπου διακόσιες πενήντα χιλιάδες ενδιαφερομένους δικαιούχους.
'Ετσι λοιπόν με τη συγκεκριμένη τροπολογία προβλέπεται η σύσταση δύο διαχειριστικών αρχών, προκειμένου να διευκολυνθεί η διαχείριση αυτού του συγκεκριμένου προγράμματος, το οποίο υπόψη δεν εντάσσεται στο Γ' Κοινοτικό Πλαίσιο Στήριξης και επομένως δεν εμπίπτει στην εφαρμογή των διατάξεων που ψηφίστηκαν.
Κατά τα λοιπά θα ισχύουν αναλογικά διατάξεις οι οποίες έχουν ήδη
ψηφιστεί, του άρθρου 7 του ν. 2860/2000. Ουσιαστικά δηλαδή συνιστώνται δύο διαχειριστικές αρχές και γίνεται αναφορά στον προηγούμενο ψηφισθέντα νόμο, όσον αφορά τη διαδικασία, τους όρους, τις προϋποθέσεις λειτουργίας αυτών των δύο διαχειριστικών αρχών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο. ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν είναι μόνο τα εννιακόσια που
είπε ο κύριος Υπουργός. Είναι ένα τριακόσια από τα δύο προγράμματα, πρόγραμμα αγροτικής ανάπτυξης και το δεύτερο είναι πληρωμή της Σ.Α.Α., που είναι Συλλογική Αγροτική Ανάπτυξη. Το ένα είναι το ΕΠΑΑ και το άλλο το ΣΑΑ. Σύνολο είναι 1,3 συν 600 δισεκατομμύρια που είναι η ίδια συμμετοχή, μαζεύονται ένα εννιακόσια.
Ανεξάρτητα όμως με αυτό το ποσό, εδώ μπαίνει κατά την ίδια λογική που ήταν ο προηγούμενος νόμος, τον οποίον ψήφισε η Βουλή, το θέμα ότι γίνονται δύο ακόμα διαχειριστικές αρχές, οι οποίες θα χειριστούν αυτά τα κονδύλια εν νόματι της αγροτικής δήθεν ανάπτυξης κλπ. Εμείς είμαστε αντίθετοι, όπως και στον προηγούμενο νόμο. Πρέπει με αυτά τα λεφτά να εκσυγχρονιστούν οι δημόσιες υπηρεσίες, να προσληφθεί το κατάλληλο προσωπικό, να αμείβονται ανάλογα οι εργαζόμενοι, να διαχειριστούν αυτά τα λεφτά και όχι πάλι περίπου το 1/5 από αυτά τα κονδύλια να πηγαίνει για αμοιβές και μάλιστα "ημετέρων".
ΠΡΟΕΔΡΕΥΩΝ (Παναγιώτης Σγουρίδης): Μα, έτσι δεν είναι πάντα; Ο τριτογενής τομέας δεν είναι το 70% και ο παραγωγικός τομέας 30%; 
Κηρύσσεται περαιωμένη η συζήτηση επί της τροπολογίας με γενικό αριθμό
285 και ειδικό 45 και ερωτάται το Σώμα: Γίνεται δεκτή η τροπολογία; ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 285 και ειδικό 45, έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Επόμενη τροπολογία είναι η με γενικό αρθμό 303 και ειδικό 46 των κυρίων Παπαντωνίου και Βερελή, που αφορά τη ρύθμιση θεμάτων που αναφέρονται στο τέλος εκσυγχρονισμού και ανάπτυξης των αεροδρομίων. 
Ο κύριος Υπουργός έχει έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Αυτό που θέλω να πω
είναι ότι υπάρχει μια πλήρης συμμόρφωση της ελληνικής νομοθεσίας προς τις διατάξεις της συνθήκης της ευρωπαϊκής κοινότητας και θα πρέπει η επιβολή του τέλους εκσυγχρονισμού και ανάπτυξης αερολιμένων να μη γίνεται βάσει χιλιομετρικής απόστασης, γιατί αυτό συνιστά, σύμφωνα με την αιτιολογημένη γνώμη της ευρωπαϊκής επιτροπής, διακριτική μεταχείριση των Ελλήνων
πολιτών έναντι των Ευρωπαίων. 'Ετσι λοιπόν το 10,20 ευρώ που ήταν γίνονται 12 για όλες τις διαδρομές. Υπάρχει ουσιαστικά δηλαδή μια μεσοσταθμική μείωση της επιβάρυνσης για το συγκεκριμένο τέλος. 
ΠΡΟΕΔΡΕΥΩΝ (Παναγιώτης Σγουρίδης): Αύξηση θέλετε να πείτε. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): 'Οχι μεσοσταθμική
μείωση. Αύξηση κατά 2 ευρώ για τα εσωτερικά δρομολόγια και μείωση για τα υπόλοιπα. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρεγκούζας έχει το λόγο. ΑΔΑΜ ΡΕΓΚΟΥΖΑΣ: Κύριε Πρόεδρε, εμείς θα ψηφίσουμε την τροπολογία,
αλλά ωστόσο η Κυβέρνηση φέρνει τέτοια θέματα με τη μορφή τροπολογιών, χωρίς να δοθεί η δυνατότητα να τοποθετηθούν οι Βουλευτές και βέβαια σε ό,τι αφορά την προσαρμογή που γίνεται στην κοινοτική οδηγία, δεν μπορεί κανείς να φέρει αντίρρηση.
Εδώ όμως υπάρχουν κάποιες αυξήσεις στις παραγράφους δ' και ε', που
ενώ όλες αυτές οι αυξήσεις που υπήρχαν μέχρι τώρα ήταν στο 50%, τώρα πηγαίνουν στο 75% και πιο κάτω βλέπω στο 80%. Δηλαδή, κάθε φορά που η Κυβέρνηση βρίσκει ευκαιρία, κάνει αυξήσεις. 'Ετσι, γεννάται ένα θέμα και θα θέλαμε να ξέραμε αν θα είναι οι υπηρεσίες του αεροδρομίου ανταγωνιστικές και αν θα δημιουργήσουν προβλήματα στη διακίνηση των επιβατών και ακόμα αν θα επηρεάσουν τον τουρισμό; Με λίγα λόγια βοηθούν την τουριστική κίνηση για την πατρίδα μας, που είναι ένας βασικός τομέας για την ελληνική οικονομία. Κάθε φορά που δίνεται η ευκαιρία, η Κυβέρνηση βάζει πρόσθετα τέλη και φόρους. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Φωτιάδης έχει το λόγο. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Μια παρέμβαση θέλω να
κάνω για να αρθεί κάποια παρεξήγηση. Δεν υπάρχει καμία αύξηση των τελών, είναι συγκεκριμένα. Είναι 12 ευρώ και απλώς η εσωτερική διανομή των 12 
ευρώ αλλάζει. Για τον επιβάτη δεν υπάρχει αλλαγή. Απλώς από 65 και 35 ... ΝΙΚΟΛΑΟΣ ΓΚΑΤΖΗΣ: Στις γραμμές εσωτερικού υπάρχει μια αύξηση 20%. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ο κ. Ρεγκούζας
προηγουμένως μίλησε για τις παραγράφους δ' και ε', όπου αναπροσαρμόζεται στην περίπτωση δ' το απαιτούμενο ποσοστό διάθεσης, μετατρέπεται σε 75%

και 25% και το άλλο ποσοστό από 65% σε 35% που πηγαίνει σε 80% και 20%. Είναι βέβαια υπέρ των έργων εκσυγχρονισμού και ανάπτυξης των αερολιμένων. Αυτό γίνεται 80% από 65% και το 20% για πολιτικές αερομεταφορών. Είναι διαχείριση του ίδιου του Υπουργείου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν υπάρχει νομοσχέδιο που ψηφίζεται στη Βουλή που να μην έχει την ταξικότητά του και να είναι σφόδρα
αντιλαϊκό. 
Συγκεκριμένα σ'αυτό το νομοσχέδιο, φυσικά δεν μπορεί να διαφωνήσει η
Νέα Δημοκρατία, αφού συμφωνεί και έχει την ίδια πολιτική με την
Κυβέρνηση. 'Οσο για το τέλος, πρώτα ήταν για δώδεκα ετών τα παιδιά και τώρα πάει από πέντε ετών. Εδώ φαίνεται καθαρά πόσο επιβαρύνονται τα φτωχά λαϊκά στρώματα.
'Οσο για τις άλλες ρυθμίσεις, αυξάνεται 20% στις γραμμές εσωτερικού. 
'Εχουμε μείωση αντιθέτως 40% για τις χώρες της Ευρωπαϊκής 'Ενωσης. 'Εχουμε 10% αύξηση για τις χώρες που είναι εκτός Ευρωπαϊκής 'Ενωσης και
στην αναλυτική κατανομή που γίνεται ανάμεσα στη "Hochtief" και στην

Πολιτική Αεροπορία, το 65% , 35% γίνεται 80%, 20%. Αν πάμε και στα άλλα αεροδρόμια, το ίδιο συμβαίνει 80%, 20%. Τώρα, αν το βαφτίζουμε αυτό αγώνες υπέρ των έργων κλπ., ας το πει ο καθένας όπως θέλει.
Τι γίνεται όμως και με τις άγονες γραμμές; Εκεί θα είναι το πρόβλημα με τις ιδιωτικοποιήσεις. Θα πληρώνει το δημόσιο όπως πλήρωνε και στον Ωνάση όλο αυτό το ποσό και καλά θα κάνει να το πληρώνει, αλλά θα το πληρώνει αυξημένο. 
Γι'αυτούς τους λόγους εμείς, κύριε Πρόεδρε, εμείς θα το καταψηφίσουμε, γιατί θεωρούμε ότι οι αερομεταφορές, ο σιδηρόδρομος και η ακτοπλοία πρέπει να είναι δημόσιες υπηρεσίες σε όφελος του πολίτη και του λαού και να έχουμε φτηνές, γρήγορες και ασφαλείς μεταφορές.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Οι διατάξεις που έρχονται μ'αυτήν την

τροπολογία, δεν νομίζω ότι είναι τόσο απλές για να περάσουν τόσο γρήγορα. Θα γίνω μονότονος λέγοντας πάλι ότι δεν παρευρίσκεται ο αρμόδιος
Υπουργός. 'Ομως πρέπει να το πω. Είναι σοβαρά θέματα τα οποία τα
χειρίζεται άλλος Υπουργός απ'αυτόν που είναι αρμόδιος και τα εισάγει. 

Εδώ έχουμε μια αύξηση του ΣΠΑΤΟΣΗΜΟΥ για τις εσωτερικές γραμμές, η οποία ανέρχεται σε 850 δραχμές το εισιτήριο. Δηλαδή, ο κάθε επιβάτης για τις εσωτερικές γραμμές, θα επιβαρυνθεί πήγαινε-έλα 1.700 δραχμές. Και ερωτώ: Ποια ευρωπαϊκή ένωση το επιβάλλει; Κρυβόμαστε πίσω από το δάκτυλό μας; Θα μπορούσατε να αναπροσαρμόζατε τα τέλη προς τα κάτω, έτσι ώστε να διασφαλίσετε πως, τόσο για τις αερομεταφορές στο εσωτερικό όσο και στην Ευρώπη θα ισχύει ένα τέλος, το οποίο θα βρίσκεται περίπου στα σημερινά επίπεδα και δεν θα έχουμε περαιτέρω αύξηση. Διότι μειώνεται κατά κάποιον τρόπο το τέλος προς τις υπόλοιπες ευρωπαϊκές χώρες, αλλά αυξάνεται το τέλος στις εσωτερικές αερογραμμές. Αυτό καταλαβαίνετε ότι επιβαρύνει υπέρμετρα τους 'Ελληνες πολίτες οι οποίοι θα παίρνουν το αεροπλάνο και κατά τεκμήριο παίρνουν τις εσωτερικές αερογραμμές. Δεν πηγαίνουν όλοι ταξίδια στην Ευρώπη. Οι ανάγκες επιβάλλουν στις εσωτερικές αερογραμμές να πηγαίνουν συχνά. Πράγμα που σημαίνει ότι βάζετε ένα πρόσθετο φόρο στον 'Ελληνα πολίτη. Γιατί το κάνετε αυτό; Είναι απαράδεκτο και το φέρνετε 
"στη ζούλα". Κάνετε αύξηση του εισιτηρίου για τις εσωτερικές αερογραμμές. Δηλαδή ο άλλος που θα πάει στη Σάμο θα πληρώσει 1.700 δραχμές παραπάνω;
Γιατί; Δεν το καταλαβαίνω αυτό. 
Και εν πάση περιπτώσει, γιατί μειώνετε το όριο ηλικίας από δώδεκα σε
πέντε έτη; Δηλαδή να πληρώνουν τα παιδιά και έξι και πεντέμισι χρονών
σπατόσημο; Χρειάζονται εξηγήσεις πάνω σ'αυτά τα θέματα. Γιατί το
τροποποιείτε αυτό; Για να επιβαρύνετε περισσότερο τους 'Ελληνες πολίτες,

αυτούς που έχουν ανάγκη πολλές φορές και σε άγονες γραμμές που δεν έχουν άλλη δυνατότητα να χρησιμοποιούν το αεροπλάνο και να πληρώνουν περισσότερα. Αυτά τα θεωρούμε απαράδεκτα.
Επίσης δίνεται με το 1ε' εξουσιοδότηση για την αναπροσαρμογή του εν λόγω τέλους και τον ανακαθορισμό των ποσοστών και του τρόπου διάθεσής του και δεύτερον, τον καθορισμό διαφορετικής διαδικασίας είσπραξης του τέλους αυτού με κοινές αποφάσεις των Υπουργών Οικονομικών και
Μεταφορών και Επικοινωνιών. Τι εξουσιοδότηση είναι αυτή; Δηλαδή αύριο θα έλθουν οι αρμόδιοι Υπουργοί Μεταφορών και Οικονομικών και θα μας πείτε και σεις ότι αυξάνουμε το Σπατόσημο τόσο. Με αυτήν την εξουσιοδότηση που σας παρέχει η διάταξη, σε μια βδομάδα μπορείτε να το κάνετε χωρίς να το περάσετε από τη Βουλή. Τι έχετε στο νου σας όταν εισάγετε τέτοιες 
διατάξεις; Θέλετε να το αυξήσετε περαιτέρω, σ'ένα μήνα σ'ένα χρόνο; Γιατί παίρνετε αυτή την εξουσιοδότηση που εμείς θεωρούμε ότι παρακάμπτει και τη Βουλή. Δεν μπορείτε να επιβάλετε περαιτέρω φόρους, αυξήσεις, επιβαρύνσεις στους πολίτες χωρίς να τις εγκρίνει η Βουλή, απλώς με δική σας απόφαση. 
'Αρα εδώ δεν έχουμε μόνο αυτήν την αύξηση που προανέφερα, αλλά
προαναγγέλλονται και άλλες αυξήσεις, κυρίως μετά από απαίτηση των Γερμανών που φτιάχνουν το αεροδρόμιο των Σπάτων. Κατ'απαίτηση αυτών γίνονται οι αναπροσαρμογές από το 65% στο 75%.
ΠΡΟΕΔΡΕΥΩΝ (Παναγιώτης Σγουρίδης): Τελειώστε, σας παρακαλώ. ΠΑΝΑΓΙΩΤΗΣ ΛΑΦΑΖΑΝΗΣ: Μια κουβέντα μονάχα θα πω ακόμα.
Τα τέλη του αεροδρομίου των Σπάτων -γενικώς τα τέλη και δεν αναφέρομαι μόνο στο σπατόσημο- είναι πανύψηλα, γεγονός που κινδυνεύει να κάνει το αεροδρόμιο των Σπάτων μη ανταγωνιστικό.
Θέλω να σας ρωτήσω: Υπάρχει ειδικός φόρος που θα μπαίνει στο
εισιτήριο στα Σπάτα; Δεν ξέρω αν με προσέχετε, κύριε Υπουργέ. Πέραν του σπατόσημου ειδικά για τα Σπάτα θα υπάρξει ειδική επιβάρυνση, η οποία θα μπαίνει στο εισιτήριο από την εταιρεία του αεροδρομίου;
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Λαφαζάνη.
Ορίστε, κύριε Μαντέλη, έχετε το λόγο.
ΑΝΑΣΤΑΣΙΟΣ ΜΑΝΤΕΛΗΣ: Κύριοι συνάδελφοι, εκείνο που επιβάλλει η Ευρωπαϊκή 'Ενωση είναι ότι δεν μπορεί να υπάρχει διάκριση μεταξύ Ελλήνων και Ευρωπαίων πολιτών. Δεν καθορίζει ούτε τα ποσοστά ούτε τα ποσά. Αυτό είναι το πρώτο.
Το δεύτερο: Επειδή πρέπει να γίνει αυτή η εξισορρόπηση μεταξύ Ελλήνων και Ευρωπαίων είναι αναγκαία αυτή η προσαρμογή που προτείνετε με την τροπολογία σαν σύλληψη, σαν ιδέα. Δεν είναι λάθος. Βέβαια δεν δικαιολογείται εύκολα, γιατί από δώδεκα ετών τα παιδιά τα περιορίζουμε σε πέντε ετών. Και βέβαια θα υπάρξει μια επιβάρυνση για τον 'Ελληνα πολίτη. 
'Ολη αυτή όμως η επιβάρυνση γίνεται, όπως λέει η αιτιολογική έκθεση,
για να υπάρχει ισοδύναμο αποτέλεσμα, να έχουμε δηλαδή τις ίδιες εισπράξεις. Και το ερώτημα είναι: Γιατί να έχουμε τις ίδιες εισπράξεις; Θα μπορούσε να μας εξηγήσει ο παριστάμενος Υπουργός πόσες είναι οι εισπράξεις αυτές που έχουν σήμερα και αν όλες χρησιμοποιούνται; Η απάντηση από την εμπειρία που έχω είναι ότι υπάρχουν εισπράξεις της τάξεως των εκατό δισεκατομμυρίων (100.000.000.000) περίπου το χρόνο, οι οποίες όμως δεν απορροφώνται.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Στα δύο λεπτά δεν προλαβαίνω, κύριε Πρόεδρε. Αν θέλετε να σταματήσω. ΠΡΟΕΔΡΕΥΩΝ (Παναγιώτης Σγουρίδης): Συνεχίστε.
ΑΝΑΣΤΑΣΙΟΣ ΜΑΝΤΕΛΗΣ: Επομένως θα μπορούσε να υπάρχει πιο ευέλικτη
πολιτική σ'αυτό το σημείο, δεδομένου ότι υπάρχουν χρήματα τα οποία κάθονται. Το ισοδύναμο αποτέλεσμα δεν είναι αυτοσκοπός.
Το Υπουργείο Οικονομικών εισήγαγε νόμους στη Βουλή για μείωση των
εσόδων του, γιατί δεν είχε λόγο να έχει τα έσοδα που είχε. 'Ετσι κι εδώ θα πρέπει να δείτε -και όχι μόνο για τους 'Ελληνες, αλλά και για τους Ευρωπαίους πολίτες- ότι δεν είναι κακό να διευκολύνουμε οικονομικά την επίσκεψή τους στην Ελλάδα.
Το μείζον θέμα όμως που υπάρχει μ'αυτήν την τροπολογία, κύριε

Υπουργέ, είναι το θέμα της κατανομής των πόρων στο αεροδρόμιο των Σπάτων. Σύμφωνα με τη σύμβαση την οποίαν έχουμε και που είναι σύμβαση με ιδιωτικό φορέα -όπως ξέρετε το αεροδρόμιο των Σπάτων είναι ιδιωτικός φορέας με ιδιωτικά κεφάλαια, άσχετα αν συμμετέχει με σημαντικό ποσοστό το ελληνικό δημόσιο κι εκεί ως fiscus συμμετέχει- έχουμε την υποχρέωση να του αποδίδουμε το 65% των εσόδων που προέρχονται από το τέλος χρήσης του αεροδρομίου των Σπάτων χωρίς καθορισμό πόσα θα είναι τα ευρώ του εκάστοτε τέλους μόνο του 65%.
Επομένως η τροπολογία σας που λέει ότι το 75% το κάνουμε σύμφωνα με
το ν. 2338 δεν είναι ακριβής. Θα έλεγα ότι είναι και ολίγον
παραπλανητική, διότι ο ν. 2338 υποχρεώνει το 65%. Δίνουμε έτσι ένα 10% παραπάνω στο αεροδρόμιο των Σπάτων. Χαρίζουμε στον ιδιωτικό φορέα 10% παραπάνω. Να το κάνουμε, αλλά υπό έναν όρο που πρέπει να περιληφθεί στο νόμο, κύριε Υπουργέ. Υπό τον όρο ότι θα μειώσει αντίστοιχα το αεροδρόμιο των Σπάτων το τέλος χρήσης αεροδρομίου.
Το λέω αυτό και το τονίζω, κύριοι συνάδελφοι, γιατί όλοι γνωρίζουμε
ότι το καινούριο αεροδρόμιο για να γίνει αυτό που έγινε, για να έχει τα κτίρια, τις πίστες, κλπ., χρειάστηκαν κεφάλαια. Και τα κεφάλαια πρέπει να επιστραφούν, γιατί είναι ιδιωτικά. Και θα επιστραφούν από το τέλος χρήσης του αεροδρομίου. Και το τέλος χρήσης του αεροδρομίου θα είναι υψηλό,

κύριοι συνάδελφοι. Κι εμείς πρέπει να ενδιαφερόμεθα να έχουμε χαμηλό τέλος χρήσης του αεροδρομίου για όλους τους λόγους, που είναι αντιληπτοί σε όλους μας, χωρίς να χρειάζεται να τους εξηγούμε.
Αφ'ης στιγμής λοιπόν τους δίνουμε τη δυνατότητα να πάρουν ένα 10%
παραπάνω από το τέλος των αεροδρομίων, το αντίστοιχο τέλος του αεροδρομίου των Σπάτων, τα έσοδα που θα έχει και που θα επιβαρύνει τους καταναλωτές, τους πολίτες και τις αεροπορικές εταιρείες στο αεροδρόμιο των Σπάτων, θα πρέπει να μειωθεί.
Για να ολοκληρώσω λοιπόν θα έλεγα ότι πρέπει στην παράγραφο 1, υποπαράγραφος 9 του άρθρου 1, στο τέλος του εδαφίου α, εκεί που λέει "σύμφωνα με την υπογραφείσα σύμβαση" -αυτό πρέπει να διαγραφεί γιατί δεν είναι ακριβές- να προστεθεί "υπό τον όρο ισόποσης μείωσης των τελών του αεροδρομίου". Σ' αυτήν την περίπτωση και το αεροδρόμιο θα ωφεληθεί και το κυριότερο θα έχουν ωφεληθεί και οι χρήστες.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε να προσθέσετε κάτι επί των παρατηρήσεων;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): 'Οχι, κύριε Πρόεδρε. ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ρεγκούζα, έχετε το
λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, ο κ. Μαντέλης ο οποίος έχει και την εμπειρία από το Υπουργείο Μεταφορών, ήταν σαφέστατος. 'Ισως εγώ δεν το εξήγησα στην αρχή σωστά.
Οι αιτιάσεις, λοιπόν, ακριβώς και της Νέας Δημοκρατίας είναι αυτές
που εξέφρασε ο κ. Μαντέλης.
Βέβαια, παρέλειψα να πω και για τα παιδιά από το δώδεκα στο πέντε. Είναι μια επιβάρυνση του ελληνικού λαού, είναι μια παραχώρηση στην
ιδιωτική εταιρεία και ακριβώς εκεί είναι οι ενστάσεις μας. Δεν είναι η προσαρμογή στο επίπεδο του ευρώ που γίνεται στην άλφα και βήτα περίπτωση. Ακριβώς εκεί, λοιπόν, είναι η ένστασή μας.
Ο κ. Γκατζής -και μπαίνω στον πειρασμό να δώσω μια απάντηση- ανέφερε, όταν η Νέα Δημοκρατία συμπίπτει σε όποιες θέσεις με το κυβερνών κόμμα, με το ΠΑ.ΣΟ.Κ., τα βρήκε με το ΠΑ.ΣΟ.Κ. ή, εν πάση περιπτώσει, έχουν την
ίδια πολιτική.
ΝΙΚΟΛΑΟΣ ΓΚΑΤΖΗΣ: Δεν τα βρήκε.
ΑΔΑΜ ΡΕΓΚΟΥΖΑΣ: 'Οταν δέχομαι διαφορετικές προτάσεις που είναι κόντρα στο ΠΑ.ΣΟ.Κ., το Κομμουνιστικό Κόμμα Ελλάδος δεν προσχωρεί, μην το κατηγορήσουν για δεξιά στροφή.
Ε, λοιπόν, κύριε Γκατζή, εμείς είμαστε υπεύθυνο κόμμα. 'Οταν είναι να
πάρουμε υπεύθυνες θέσεις που είναι στην κατεύθυνση βελτίωσης της

ελληνικής κοινωνίας και θεραπείας των προβλημάτων της ελληνικής κοινωνίας, δεν διστάζουμε να τις πάρουμε, έστω κι αν εσείς μας κατηγορείτε για συνοδοιπορία, όπως λέγαμε παλαιά.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο. ΝΙΚΟΛΑΟΣ ΓΚΑΤΖΗΣ: Κύριε Πρόεδρε, απ' όσα ακούστηκαν εδώ απ' όλους
τους εισηγητές πιστεύω ότι η Κυβέρνηση θα πρέπει να αποσύρει αυτήν την τροπολογία. Και δεν υπάρχει κανένας εισηγητής από το ΠΑ.ΣΟ.Κ. για να ακούσουμε την άποψη της Κοινοβουλευτικής του Ομάδας ή της Κυβέρνησης, εν πάση περιπτώσει, σε άλλο επίπεδο. Πρέπει να την αποσύρει για όλους τους λόγους που αναπτύχθηκαν.
Θα ήθελα τώρα να πω στον κ. Ρεγκούζα τα εξής: Κύριε Ρεγκούζα, δεν λέω ότι εσείς ταυτίζεστε με το ΠΑ.ΣΟ.Κ. σε ορισμένα άρθρα κλπ. Λέω ότι η γενική σας αντίληψη περί ιδιωτικοποίησης των πάντων, περί παραχώρησης, όλα στους ιδιώτες και με την επιβάρυνση των λαϊκών στρωμάτων...
ΑΔΑΜ ΡΕΓΚΟΥΖΑΣ: 'Οχι χωρίς όρους.

ΝΙΚΟΛΑΟΣ ΓΚΑΤΖΗΣ: Δεν υπάρχει όρος επιβάρυνση στα λαϊκά στρώματα και να κερδίζει ο άλλος. Τι θα πει "όρος"; Δεν το κατάλαβα. Αυτή είναι η διαφορά μας. Και λέω ότι δεν είναι δυνατόν η Νέα Δημοκρατία αυτό το νομοσχέδιο να μην το ψηφίσει.
ΑΔΑΜ ΡΕΓΚΟΥΖΑΣ: Δεν το ψηφίζουμε.
ΝΙΚΟΛΑΟΣ ΓΚΑΤΖΗΣ: Μα, είπατε στην πρωτολογία σας ότι το ψηφίζετε.
ΑΔΑΜ ΡΕΓΚΟΥΖΑΣ: Τις δύο πρώτες διατάξεις δεχόμαστε.
ΝΙΚΟΛΑΟΣ ΓΚΑΤΖΗΣ: Μάλιστα. Τις δύο πρώτες. Εσείς διαφωνείτε στη
διανομή που κάνει η "HOCHTIFF" με την Ολυμπιακή, στο 65%-75%. Στα άλλα, για το 5% στο 10%, για το 20% στις εταιρικές γραμμές -που βάζουν αύξησητο 40% που γίνεται 10% στις άλλες χώρες...
ΑΔΑΜ ΡΕΓΚΟΥΖΑΣ: Σε αυτά διαφωνούμε.

ΝΙΚΟΛΑΟΣ ΓΚΑΤΖΗΣ: Τα ψηφίζετε, όμως.
ΑΔΑΜ ΡΕΓΚΟΥΖΑΣ: 'Οχι, δεν τα ψηφίζουμε. Τις δύο πρώτες διατάξεις
δεχόμαστε.
ΝΙΚΟΛΑΟΣ ΓΚΑΤΖΗΣ: Εν πάση περιπτώσει, η πολιτική σας ταυτίζετε. Εμείς κρίνουμε πάντοτε την πολιτική μας και την τοποθέτησή μας
ανεξάρτητα από το ποιο κόμμα έρχεται, αν εξυπηρετεί λαϊκά κοινωνικά στρώματα ή εξυπηρετεί το κεφάλαιο. Αυτό είναι το κριτήριό μας και έτσι τοποθετούμαστε κάθε φορά. Και μην παραπονιέστε όταν σας κάνουμε κριτική γι' αυτό.
ΑΔΑΜ ΡΕΓΚΟΥΖΑΣ: Η σύμπτωση δεν σημαίνει ταύτιση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Νομίζω ότι ο κύριος Υπουργός, παρά το ότι δεν
είναι αρμόδιος, οφείλει να μας δώσει ορισμένες απαντήσεις σε απλά ερωτήματα τα οποία ετέθησαν.
Σας είπαμε, κύριε Υπουργέ, να μην επικαλείστε διά πάσα νόσο την Ευρωπαϊκή 'Ενωση. Εδώ θα μπορούσατε να φέρετε μια μείωση του τέλους έτσι ώστε πράγματι το τέλος να ήταν το ίδιο και στις εσωτερικές αερογραμμές και στις αερογραμμές προς την Ευρωπαϊκή 'Ενωση, χωρίς να έχουμε επιβάρυνση. Αυτό θα μπορούσατε να το κάνετε. Εσείς, όμως, επιλέξατε ένα δρόμο, έναν τρόπο έτσι ώστε με αυτήν την εξίσωση να έχουμε τελικά επιβάρυνση των εσωτερικών αεροδιαδρομών. Δηλαδή, αυτός ο πολίτης που παίρνει το αεροπλάνο από την Αθήνα για να πάει στην Κοζάνη, να πληρώνει πήγαινε-έλα παραπάνω χίλες επτακόσιες (1.700) δραχμές.
Να μας απαντήσετε γιατί το κάνετε αυτό, γιατί θέλετε να εισπράξετε παραπάνω λεφτά γι' αυτό το τέλος από τους δύσμοιρους 'Ελληνες πολίτες οι οποίοι παίρνουν το αεροπλάνο -υποχρεωμένοι ορισμένοι φορές- για να κάνουν
τις διαδρομές τους και να εξυπηρετήσουν τις δουλειές και τις ανάγκες τους στο εσωτερικό της χώρας.
Γιατί να πληρώσουν τις χίλιες επτακόσιες (1.700) δραχμές παραπάνω; Τι έχετε κάνει; Τους έχετε δώσει τίποτα λεφτά περαιτέρω; Παίρνουν περισσότερους μισθούς; 'Εχουν λιγότερους φόρους; Τι έχουν; Γιατί το κάνετε αυτό; Θέλουμε μία απάντηση.
Το δεύτερο ερώτημα που πρέπει να απαντήσετε, είναι το εξής: Γιατί μειώνεται το όριο ηλικίας από δώδεκα σε πέντε χρονών, ώστε να πληρώνουν τα ανήλικα παιδιά των πεντέμισι των έξι χρόνων αυτό το τέλος; Τι μέτρο είναι αυτό, να το καταλάβουμε. Ποια είναι η βάση του; Ποια είναι η αιτολογία του; Και αυτό η Ευρωπαϊκή 'Ενωση σας το επιβάλλει;
Επίσης, δεν μας απαντήσατε γιατί παίρνετε αυτήν την εξουσιοδότηση με την τροπολογία, να αυξάνεται το τέλος των αεροδιαδρομών αυθαιρέτως, όποτε το αποφασίζετε εσείς και ο Υπουργός Μεταφορών, χωρίς να το φέρνετε στη Βουλή. Γιατί το κάνετε αυτό; Γιατί παίρνετε αυτήν την πρωτοφανή εξουσιοδότηση; Εάν θέλετε πάλι να αυξήσετε το τέλος και νομίζετε ότι έχετε σοβαρούς λόγους, να το φέρετε στη Βουλή να το αυξήσετε, να το ψηφίσει η Βουλή. Εδώ όμως παίρνετε μία εξουσιοδότηση, όπου από αύριο μπορεί να αυξηθεί το τέλος όσο εσείς θέλετε. Δεν σας δίνουμε αυτήν την εξουσιοδότηση και πρέπει να μας πείσετε εδώ πέρα, να μας πείτε τα επιχειρήματά σας, γιατί θέλετε αυτήν την εξουσιοδότηση.
ΠΡΟΕΔΡΕΥΩΝ (Παναγιώτης Σγουρίδης): Κύριε Λαφαζάνη, εγώ θα έλεγα ότι αντί να κάνετε αυτές τις επιμέρους ερωτήσεις, θα έπρεπε να κάνετε ένα ερώτημα. Στο τέλος η "HOCHΕTIF" θα πάρει περισσότερα λεφτά από όσα έχει η συμφωνία; Αυτό είναι το ερώτημα. Εάν στο τέλος δηλαδή με αυτές τις ρυθμίσεις θα πάρει περισσότερα λεφτά, το καταλαβαίνω. Εάν όμως πάρει τα ίδια λεφτά, διότι είναι ισοσταθμικά, σύμφωνα με αυτό, όλα τα υπόλοιπα είναι στην τελική ρύθμιση. Αυτή είναι η ερώτηση που πρέπει να κάνετε. Διότι ειδάλλως μιλάμε περί αποικιοκρατικού τύπου σύμβαση. Εάν όμως η "HOCHΕTIF" δεν πάρει ούτε φράγκο παραπάνω και είναι απλώς εσωτερική διαρρύθμιση λόγω του Κοινοτικού Δικαίου, τότε είναι κάτι άλλο.

Ο κ. Μαντέλης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Μια στιγμή, κύριε Πρόεδρε, γιατί θέσατε ένα
ερώτημα.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, δεν έθεσα ερώτημα. ΠΑΝΑΓΙΩΤΗΣ ΛΑΦΑΖΑΝΗΣ: Μη με προκαλείτε τότε και να μου κάνετε
ερωτήσεις χωρίς να μπορώ να απαντήσω.
ΠΡΟΕΔΡΕΥΩΝ (Παναγιώτης Σγουρίδης): Δεν σας έκανα ερώτηση. Είπα ότι το ερώτημα που έπρεπε να θέσετε, ήταν αυτό.
ΠΑΝΑΓΙΩΤΗΣ ΛΑΦΑΖΑΝΗΣ: Εντάξει, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μαντέλη. ΑΝΑΣΤΑΣΙΟΣ ΜΑΝΤΕΛΗΣ: Κύριοι συνάδελφοι, εγώ πιστεύω ότι δεν πρέπει να
αποσυρθεί η τροπολογία και πρέπει να ψηφιστεί, γιατί υπάρχει πρόβλημα με

τη διάκριση μεταξύ Ελλήνων και Ευρωπαίων πολιτών. 
ΠΑΝΑΓΙΩΤΗΣ ΛΑΦΑΖΑΝΗΣ: Θα μπορούσε να πάει λίγο χαμηλότερα. ΑΝΑΣΤΑΣΙΟΣ ΜΑΝΤΕΛΗΣ: Ναι, αυτό μπορεί να γίνει και δεν το εμποδίζει
κανένας.
Το δεύτερο που θέλω να πω, είναι ότι θα ανακουφιζόντουσαν κάπως οι ανησυχίες μας, αν ήταν εδώ ο Υπουργός Μεταφορών, γιατί θα εξηγούσε ότι η περίπτωση που λέει ότι δεν θα υπαχθούν στο τέλος τα αεροδρόμια, που υπάγονται στον κανονισμό τάδε και τάδε -που δεν μας λέει τίποτα και η αιτιολογική έκθεση δεν το εξηγεί- στην πραγματικότητα αφορά τα
περισσότερα αεροδρόμια της χώρας, τα οποία θεωρούνται οι άγονες γραμμές. Και επομένως αυτά κανονικά, όταν θα υπαχθούν σε καθεστώς καθολικής υπηρεσίας, δεν θα έχουν αυτό το τέλος. Επομένως ένα μεγάλο μέρος των νησιών μας θα ανακουφιζόταν.
Με τρεις διορθώσεις εκ μέρους του κυρίου Υπουργού, νομίζω ότι

μπορούμε να το ψηφίσουμε. Αλλά πρέπει και ο Υπουργός να κάνει ένα βήμα. Και οι τρεις διορθώσεις, κύριε Υπουργέ, είναι οι εξής:
Πρώτον, εκεί που λέτε "σε κάθε επιβάτη άνω των πέντε ετών", θα βάλετε

"σε κάθε επιβάτη άνω των δώδεκα ετών". Η ζημία είναι ελάχιστη, πέρα από το ότι σας βεβαιώνω ότι δεν υπάρχει ζημία. 
Δεύτερον, θα πρέπει να βγάλετε οπωσδήποτε την παράγραφο, με την οποία ο Υπουργός Οικονομικών και ο Υπουργός Μεταφορών μπορούν να αναπροσαρμόζουν το τέλος. Το τέλος είναι φόρος στην πραγματικότητα και δεν μπορεί με μία απλή απόφασή σας να αναπροσαρμόζεται και να μην το

ξέρει κανείς. 'Οποτε χρειαστεί και αν χρειαστεί ποτέ μπορείτε να το
φέρετε στη Βουλή, όπως το φέρατε σήμερα.
Τρίτον, επειδή στην πραγματικότητα αυξάνονται τα έσοδα της HOCHTIF
σύμφωνα με το ν.2338, που ήταν 65% και πάει στο 75%, να περάσει το 75% αλλά βάλτε ρητά στο νόμο, υπό τον όρο ισόποσης μείωσης των τελών του αεροδρομίου.
Με αυτές τις τρεις παρατηρήσεις είμαστε σχεδόν εντάξει.
ΠΡΟΕΔΡΕΥΩΝ (Παναγιώτης Σγουρίδης): Ο κ. Φωτιάδης έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι, πιστεύω ότι η ουσία της υπόθεσης είναι σε αυτό, που με τη μορφή ερώτησης έθεσε ο Πρόεδρος, το εάν πραγματικά εισπράττει παραπάνω ο αερολιμένας Αθηνών. Και ακριβώς σε αυτό αποσκοπεί η συγκεκριμένη διάταξη, να μην εισπράξει ούτε περισσότερα ούτε λιγότερα.
'Εχουμε δεσμευθεί με τη σύμβαση που υπογράψαμε και η οποία έχει κυρωθεί στη Βουλή, να μην παίρνουμε μέτρα τα οποία θα είναι αρνητικά όσον αφορά
τα έσοδα της ανώνυμης εταιρείας "Αερολιμήν Αθηνών". 
ΝΙΚΟΛΑΟΣ ΓΚΑΤΖΗΣ: Το 20% πως θα το εισπράξετε κύριε Υπουργέ;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Επομένως η εκτίμηση των τεχνοκρατών και κατ' επέκταση της τροπολογίας είναι ότι με αυτές τις συγκεκριμένες προτάσεις δεν υπάρχει ούτε αύξηση ούτε μείωση των εσόδων. Το ισοδύναμο εισπρακτικό αποτέλεσμα είναι αυτό στο οποίο αποσκοπεί η τροπολογία.
ΠΑΝΑΓΙΩΤΗΣ ΛΑΦΑΖΑΝΗΣ: Το 65% θα γίνει 75%. Δεν θα έχετε παραπάνω
έσοδα με αυτό; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Αυτή είναι η πρόταση. Δεν θα έχει παραπάνω έσοδα, κύριε συνάδελφε, γιατί τα 20 ευρώ που ήταν μέχρι χθες μειώνονται και γίνονται 12 ευρώ. Δεν είναι ποσοστιαία τα έσοδα.
ΠΑΝΑΓΙΩΤΗΣ ΛΑΦΑΖΑΝΗΣ: Αυξάνετε όμως τις εσωτερικές αερογραμμές κατά
20%.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε συνάδελφε, έχετε αντίθετη άποψη. Τη σεβόμαστε, αλλά δεν την αποδεχόμαστε. Η πρόταση της τροπολογίας είναι συγκεκριμένη, η αιτιολόγησή της είναι πάλι
συγκεκριμένη, κρατήστε τις διαφωνίες σας. Τι να πω;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο. ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Πρόεδρε. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η πληροφορία που εγώ έχω είναι ότι η σύμβαση
την οποία έχει υπογράψει η Κυβέρνηση αφήνει στην εταιρεία "HOCHΕTIF" το δικαίωμα να ορίσει αυτή τα τέλη με βάση βέβαια τα οικονομικά δεδομένα που έχουν διαμορφωθεί. Αν αυτό είναι ακριβές, φέρνετε προς ψήφιση στο Κοινοβούλιο μια απόφαση, η οποία είναι υποχρεωτική για σας. Δεν έχετε

ούτε εσείς τη δυνατότητα να την αλλάξετε. Νομίζω ότι αν αυτό είναι
ακριβές είναι το χειρότερο πράγμα που μπορούσε να γίνει για μια τέτοια σύμβαση.
ΠΡΟΕΔΡΕΥΩΝ (Παναγιώτης Σγουρίδης): 'Οσον αφορά την τελευταία ερώτηση έχετε να πείτε κάτι, κύριε Υπουργέ; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Απλώς, κύριε Πρόεδρε, ότι αφορά το σπατόσημο η συγκεκριμένη τροπολογία και όχι τα τέλη χρήσης του αεροδρομίου.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το ξέρω αλλά είναι και αυτό μέσα. Επωφελούμαι της ευκαιρίας, κύριε Πρόεδρε, για να πω ότι το γεγονός ότι μειώθηκε ο χρόνος της σύμβασης από πενήντα χρόνια σε τριάντα οδηγεί αναγκαστικά στην υποχρέωση μέσα στο συντομότερο χρόνο να καλυφθούν οι ίδιες δαπάνες. Κατά συνέπεια τελικά το αεροδρόμιο γίνεται ακριβότερο. Το ερώτημα είναι: Κερδίσαμε τίποτα με αυτήν τη μείωση του χρόνου ή χάσαμε; Δεν αφορά εσάς, κύριε Υπουργέ, αυτό, αλλά επωφελούμαι της ευκαιρίας να το αναφέρω.
ΠΡΟΕΔΡΕΥΩΝ (Παναγιώτης Σγουρίδης): Συνήθως, σ' αυτές τις περιπτώσεις δεν χάνει κανένας. Ο καθένας παίρνει τα λεφτά του. Το θέμα είναι πώς τα παίρνει, πιο γρήγορα ή πιο αργά. 
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Λαφαζάνη έχετε το
λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, λυπάμαι αλλά ο κύριος Υπουργός δεν μας απάντησε στα ερωτήματα τα οποία θέσαμε. Δεν μας απαντήσατε γιατί με την αναπροσαρμογή που κάνετε επιβαρύνετε τις εσωτερικές αερογραμμές

κατά 20%, δηλαδή θα πληρώνει ο 'Ελληνας πολίτης που μετακινείται στο εσωτερικό της χώρας με αεροπλάνο "πήγαινε-έλα" χίλιες επτακόσιες (1.700) δραχμές παραπάνω και μειώνετε τα αντίστοιχα τέλη για τις χώρες της Ευρώπης. Γιατί το κάνετε αυτό; Αυτή την αναπροσαρμογή που κάνετε δεν σας την επιβάλλει η Ευρωπαϊκή 'Ενωση. Με αυτήν την αναπροσαρμογή βελτιώνετε τη θέση όσων Ελλήνων κάνουν ταξίδια στην Ευρώπη, αλλά τους πολλούς που κάνουν εσωτερικά ταξίδια με το αεροπλάνο, τους επιβαρύνετε υπέρμετρα. Γιατί λοιπόν, φέρνετε αυτή την τροπολογία με την οποία επιβαρύνετε τους πολλούς προς όφελος των λίγων;
Η Ευρωπαϊκή 'Ενωση σας λέει να είναι ίδιο το τέλος, δεν σας λέει όμως πόσο θα είναι το τέλος αυτό. 

ΠΡΟΕΔΡΕΥΩΝ (Παναγιώτης Σγουρίδης): Κύριε Λαφαζάνη, το είπατε αυτό. ΠΑΝΑΓΙΩΤΗΣ ΛΑΦΑΖΑΝΗΣ: Δεύτερον, δεν μας απαντήσατε γιατί βάζετε τέλος
και για τα παιδιά από πέντε χρονών και πάνω; Γιατί ρίχνετε το όριο
ηλικίας από δώδεκα που ήταν πριν στα πέντε χρόνια;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα πάρετε περισσότερα χρήματα κύριε Υπουργέ. ΠΑΝΑΓΙΩΤΗΣ ΛΑΦΑΖΑΝΗΣ: Τρίτον, μας είπατε ότι δεν επωφελείται η
HOCHΕTIFE.
'Οταν από 65% θα πάρει τώρα 75% η "HOCHETIF", δεν παίρνει παραπάνω; ΠΡΟΕΔΡΕΥΩΝ (Παναγιώτης Σγουρίδης): Μα, μειώνει το χρόνο. Από τα
πενήντα χρόνια το ξεπληρώνει στα τριάντα χρόνια.
ΠΑΝΑΓΙΩΤΗΣ ΛΑΦΑΖΑΝΗΣ: Τι λέτε τώρα; Ποια τριάντα χρόνια;

ΠΡΟΕΔΡΕΥΩΝ (Παναγιώτης Σγουρίδης): Εγώ έβαλα ένα συγκεκριμένο
ερώτημα: Θα πάρει περισσότερα λεφτά η "HOCHETIF";
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, ακούστε και εμάς που μιλάμε. Τα νούμερα είναι σαφή. Γίνεται αναπροσαρμογή. Πρώτα θα έπαιρνε 65% από το τέλος το "Αερολιμήν Αθηνών", τα Σπάτα, δηλαδή η "HOCHETIF". Τώρα απ' αυτό το τέλος θα πάρει το 75%. Εσείς λέτε ότι η συνολική είσπραξη από το τέλος παραμένει η ίδια, αλλά το ποσοστό για τη "HOCHETIF" έχει μεγαλώσει, η
πίτα έχει μεγαλώσει. Αυτό είναι αναμφισβήτητο. Και αυτό γίνεται με μια τροπολογία. Σ' αυτό θα θέλαμε μια απάντηση. Το αναφέραμε και στην πρωτολογία μας.
ΝΙΚΟΛΑΟΣ ΓΚΑΤΖΗΣ: Και η πίτα μεγάλωσε και το ποσοστό της "HOCHETIF"
μεγάλωσε.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Τρεις φορές έθεσαν τα
ίδια ζητήματα οι συνάδελφοι και θα απαντήσω για τρίτη φορά. Υπάρχει ένα ισοδύναμο αποτέλεσμα και αυτό είναι η πρόταση των τεχνοκρατών ότι ακριβώς δεν υπάρχει ούτε επιπλέον ούτε λιγότερο έσοδο για την "Αερολιμήν Αθηνών Α.Ε.". Αυτή είναι η πρόθεση για την ανακατανομή των ποσοστών, να μην υπάρχουν δηλαδή αρνητικά αποτελέσματα. 
Η μείωση του χρόνου ήταν αποτέλεσμα καλύτερης διαπραγμάτευσης, την
οποία πέτυχε η ελληνική Κυβέρνηση. 
Επίσης δεν σχετίζεται το συγκεκριμένο τέλος και η αναπροσαρμογή του
με τίποτα απ' αυτά που λέχθηκαν από τους κυρίους συναδέλφους.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, ένα ερώτημα θέλω να κάνω.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Εγώ πραγματικά δεν καταλαβαίνω τη λογική να
βάλουμε τα παιδάκια των πέντε χρονών να πληρώνουν. Δεν υπήρχε άλλος τρόπος; Ας ήταν το 75% κάτι παραπάνω, ώστε να έχουμε ισοδύναμο
αποτέλεσμα. Τα παιδάκια θα τα βάλουμε να πληρώσουν δώδεκα ευρώ επιβάρυνση τέλος αναχώρησης; Είναι γνωστό ότι τα παιδιά κάτω των δώδκεκα ετών πληρώνουν μειωμένα εισιτήρια.
ΠΑΝΑΓΙΩΤΗΣ ΛΑΦΑΖΑΝΗΣ: Σε όλα τα Μέσα Μαζικής Μεταφοράς πληρώνουν
μειωμένο εισιτήριο.
ΓΕΩΡΓΙΟΣ ΑΛΟΓΟΣΚΟΥΦΗΣ: Είναι δυνατόν να βάλουμε τέλος αναχώρησης στα νήπια; Εντάξει πρόταση των τεχνοκρατών είναι. Κάποια κρίση πάνω στην πρόταση των τεχνοκρατών δεν μπορεί να υπάρξει από την πολιτική ηγεσία; 
Ξέρω, κύριε Φωτιάδη, ότι δεν είναι δικό σας θέμα, αλλά αυτό παθαίνει

η Κυβέρνηση, όταν έρχεται εδώ δι' αναρμοδίου, να υποστηρίξει αυτά που δεν μπορεί να τα υποστηρίξει κανείς λογικά. 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας με γενικό αριθμό 303 και ειδικό 46.
Ερωτάται το Σώμα: Γίνεται δεκτή η τροπολογία;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΓΕΩΡΓΙΟΣ ΑΛΟΓΟΣΚΟΥΦΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 303 και ειδικό 46 έγινε δεκτή κατά πλειοψηφία και εντάσσεται ως ίδιο άρθρο στο νομοσχέδιο.
Τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" "ΘΡΑΚΗ 2000 - 80 χρόνια από την Ενσωμάτωσή στην Ελλάδα", πενήντα τρεις μαθητές και τρεις συνοδοί-καθηγητές από το 8ο Γυμνάσιο Αιγάλεω.

Η Βουλή τους καλωσορίζει.
(Χειροκροτήματα απ' όλες τις πτέρυγες)
Εισερχόμαστε στη συζήτηση της τροπολογίας με γενικό αριθμό 309 και ειδικό 47 των Υπουργών κυρίων Παπαντωνίου και Παπουτσή "Ρυθμίσεις θεμάτων Οργανισμού Λιμένος Θεσσαλονίκης Α.Ε".
Ο κύριος Υπουργός έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Με την προτεινόμενη τροπολογία ρυθμίζονται θέματα του Οργανισμού Λιμένος Θεσσαλονίκης. Ειδικότερα όσον αφορά το θέμα της παραχώρησης χρήσης και εκμετάλλευσης των κτιρίων, γηπέδων και άλλων εγκαταστάσεων στην υπό μετοχοποίηση εταιρεία ΟΛΘ Α.Ε.
Πιστεύω ότι είναι μία τροπολογία η οποία λύνει διαδικαστικά ζητήματα μεταβίβασης της χρήσης στην ανώνυμη εταιρεία. Είναι αυτονόητο ότι το ελληνικό δημόσιο, παρά το γεγονός ότι δεν χρειαζόταν να μνημονευθεί, διατηρεί όλα τα δικαιώματά του για τη χρήση των εγκαταστάσεων του λιμένα, για τη στέγαση των δικών του υπηρεσιών. Μ' αυτόν τον τρόπο λύνεται κάθε αμφιβολία.
Πιστεύω ότι είναι μία διάταξη, η οποία τελικώς οδηγεί στην υλοποίηση της μετοχοποίησης της εταιρείας "Οργανισμός Λιμένος Θεσσαλονίκης Α.Ε.". 
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρεγκούζας έχει το λόγο. ΑΔΑΜ ΡΕΓΚΟΥΖΑΣ: Κύριε Πρόεδρε, φαίνεται καθαρά ότι η πολιτική των
ιδιωτικοποιήσεων για την Κυβέρνηση είναι ένας δρόμος εκβιαστικός, ένας δρόμος τον οποίο δεν πιστεύει. Αυτό προκύπτει και από αυτήν την τροπολογία με τον πρόχειρο τρόπο, που προχωρά προς αυτήν την κατεύθυνση
η Κυβέρνηση, όταν φέρνει να τροποποιήσει ένα νόμο του 1999 και μάλιστα καταργώντας ή προσθέτοντας άλλες διατάξεις.
Θέλω να ρωτήσω την Κυβέρνηση, γιατί τα μέλη του διοικητικού "συμβουλίου του "Οργανισμού Λιμένος Θεσσαλονίκης" τα αυξάνει σε έντεκα. Να μας εξηγήσει ποιοι είναι αυτοί οι έντεκα. Θα ήθελα να μας εξηγήσει τις λεπτομέρειες για τη σύνθεση αυτού του ενδεκαμελούς συμβουλίου. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο. ΝΙΚΟΛΑΟΣ ΓΚΑΤΖΗΣ: Κύριε Πρόεδρε, όταν έφερε η Κυβέρνηση νομοσχέδιο
για τη μετατροπή του ΟΛΘ και του ΟΛΠ σε ανώνυμες εταιρείες και τότε είχαμε πει και το ξαναλάμε και σήμερα ότι άνοιξε ο δρόμος της ιδιωτικοποίησης και των λιμανιών μας. Φυσικά προχώρησε μετά και σε άλλες αποφάσεις και ουσιαστικά έχει ιδιωτικοποιήσει με τη μορφή των ανωνύμων εταιρειών όλα τα λιμάνια της χώρας.
Στο συγκεκριμένο θέμα θα θέλαμε να πούμε ότι η παραχώρηση που
γίνεται και με τις θυγατρικές εταιρείες, που θα ιδρύσει η ανώνυμη εταιρεία του ΟΛΘ, κύριε Υπουργέ, δίνεται η παραχώρηση των εγκαταστάσεων και των χρήσεων του Λιμένα της Θεσσαλονίκης στους ιδιώτες. Με τις ελεύθερες ζώνες, με τις συμβάσεις εκμετάλλευσης αποθηκών, με την εκμετάλλευση που θα γίνει στις υπηρεσίες κλπ, ουσιαστικά περνάμε στην ιδιωτικοποίηση και εσείς βαφτίστε την όπως θέλετε.
Κύριε Πρόεδρε, εκείνο που δεν μπορούν να κάνουν και γι'αυτό κάνουν
τις συμβάσεις εκατό χρόνων ή πενήντα χρόνων που προτείνει το Λογιστήριο του Κράτους, είναι ότι δεν μπορούν να τον πουλήσουν. Κατά το Σύνταγμα δεν μπορεί να πουληθεί ούτε ο αιγιαλός ούτε η παραλία. Από την άποψη αυτή, λοιπόν, έρχεστε και χρησιμοποιείται αυτήν τη μέθοδο της παραχώρησης για εκατό χρόνια, παραδίδοντας ουσιαστικά την εκμετάλλευση των λιμανιών μας που έχουν λόγους ύπαρξης, κύριε Υπουργέ, και για λόγους ασφαλείας και για λόγους έκτακτων αναγκών. Τα λιμάνια της χώρας παίζουν ένα ιδιαίτερο λόγο και για την ανάπτυξη και για την ασφάλεια της χώρας.
Κύριε Πρόεδρε, από αυτήν την άποψη εμείς, όπως καταψηφίσαμε την αρχική πορεία των λιμανιών προς την ιδιωτικοποίηση, έτσι καταψηφίζουμε και σήμερα που έρχεται με συγκεκριμένα μέτρα η Κυβέρνηση να περάσει στην ιδιωτικοποίηση του ΟΛΘ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Εδώ γίνεται μία ρύθμιση που έχει προφανή

σκοπιμότητα. Το δημόσιο με συμβάσεις δεκαετιών παραχωρεί "προίκα" στους μελλοντικούς μετόχους και αύριο ιδιώτες, ιδιοκτήτες, διαχειριστές του ΟΛΘ κατά ένα απαράδεκτο τρόπο. Κάνετε αυτές τις συμβάσεις, προκειμένου να δώσετε τη δυνατότητα στους ιδιώτες, που θα αγοράσουν αύριο ή θα έχουν ένα βασικό ρόλο στο λιμάνι της Θεσσαλονίκης να χρησιμοποιήσουν τις εγκαταστάσεις του δημοσίου και μάλιστα αμισθί. Ούτε καν ενοίκιο δεν θα πληρώνουν. Θα τις διαχειρίζονται ως μέτοχοι στη μετοχοποίηση και ως αυριανοί ιδιοκτήτες.
Εμείς είμαστε αντίθετοι και θα καταψηφίσουμε αυτήν τη διάταξη. ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει κάποιος άλλος που να
θέλει να πάρει το λογο επί της τροπολογίας.
ΑΔΑΜ ΡΕΓΚΟΥΖΑΣ: Για τη σύνθεση του ενδεκαμελούς δεν μας είπε ο κύριος Υπουργός.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Για το Συμβούλιο δεν μας είπε ο κύριος
Υπουργός.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κατ'αρχήν η αύξηση των
μελών του διοικητικού συμβουλίου γίνεται για την καλύτερη λειτουργία και την καλύτερη εκπροσώπηση στην ανώνυμη εταιρεία των μετόχων. 'Οσον αφορά

στο θέμα της δωρεάν παραχώρησης δεν προκύπτει κάτι τέτοιο από την τροπολογία. Αντίθετα μάλιστα από το κείμενο της τροπολογίας προκύπτει ότι στη σύμβαση θα μνημονεύεται πλην των άλλων και το τίμημα, το οποίο θα καταβάλλεται από τη χρήση της συγκεκριμένης έκτασης, η οποία παραχωρείται ή των εγκαταστάσεων του λιμένος.
'Αρα θα υπάρξει τίμημα για τη χρήση των συγκεκριμένων εγκαταστάσεων
και των κτιρίων και των οικοπέδων.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Υπουργέ, θα ήθελα να πω κάτι. Πέντε εκπρόσωποι του δημοσίου πολλοί είναι! Πέντε εκπροσώπους του δημοσίου δεν έχω δει μέχρι τώρα σε συμβούλιο!
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Στο σύνολο των έντεκα, κύριε Πρόεδρε, είναι μειοψηφία.

ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλος εγγεγραμμένος να μιλήσει επί της τροπολογίας αυτής.
Ερωτάται το Σώμα: Γίνεται δεκτή η τροπολογία με γενικό αριθμό 309 και
ειδικό 47 ;
ΠΟΛΛΟΙ ΒΟΥΛΕΥΤΕΣ: Δεκτή, δεκτή. 

ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 309 και ειδικό 47 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στην τροπολογία με γενικό αριθμό 313 και ειδικό 48, των Υπουργών κυρίων Παπαντωνίου και Τσοχατζόπουλου: "Αναβάθμιση του Σώματος 'Ερευνας και Πληροφοριών (Σ.Ε.Π.) του Στρατού Ξηράς".
Κύριε Υπουργέ, έχετε να πείτε κάτι; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Η τροπολογία αποσκοπεί στην αναβάθμιση του Σώματος 'Ερευνας και Πληροφορικής του Στρατού Ξηράς. Με τις συγκεκριμένες διατάξεις καθορίζεται ο ανώτερος βαθμός εξέλιξης των αξιωματικών Σωμάτων που είναι αυτός του υποστρατήγου αντί του τώρα προβλεπομένου του Ταξιάρχου.
Επίσης ορίζεται ότι οι αξιωματικοί του Σ.Ε.Π. ανήκουν στους αξιωματικούς Σωμάτων Υποστήριξης Μάχης, ενώ προβλέπονται θέσεις ειδικής υπηρεσίας, στις οποίες θα πρέπει να υπηρετούν για συγκεκριμένο χρόνο κατά βαθμό οι αξιωματικοί του Σώματος αυτού.
Πιστεύουμε ότι πρέπει να γίνει δεκτή η συγκεκριμένη τροπολογία ως
θετική.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρεγκούζας έχει το λόγο. ΑΔΑΜ ΡΕΓΚΟΥΖΑΣ: Κύριε Πρόεδρε, είναι σαφές ότι η τροπολογία είναι
φωτογραφία. Φωτογραφίζει κάποιον τον οποίον η Κυβέρνηση θέλει εν όψει των προαγωγών στο Στρατό Ξηράς να τον προαγάγει για να μην αποστρατευτεί εν όψει των κρίσεων. Γιατί η διάταξη αυτής της τροπολογίας είναι

ενσωματωμένη στο νομοσχέδιο του Υπουργείου Εθνικής Οικονομίας, του Υπουργείου Εθνικής 'Αμυνας, το οποίο βρίσκεται για επεξεργασία στην αρμόδια επιτροπή. Το κάνει, λοιπόν, εσπευσμένα η Κυβέρνηση, θέλοντας να κρατήσει μέσα κάποιον συγκεκριμένο άνθρωπο και να τον προαγάγει στο βαθμό του υποστρατήγου. Είναι καθαρό αυτό. Αλλά το ζήτημα είναι ότι αν πράγματι η Βουλή συνεχίζει να λειτουργεί κατ' αυτόν τον τρόπο, τότε ο δημοκρατικός
διάλογος καταργείται, οι διαδικασίες ακυρώνονται, οι κανονισμοί δεν τηρούνται. 
Πραγματικά εγώ δεν μπορώ να καταλάβω αυτήν τη λογική της Κυβέρνησης, θέματα που μπορούν να αντιμετωπιστούν μέσα σε ολοκληρωμένα νομοσχέδια, να έρχονται εδώ κατά το δοκούν όποτε θέλει η Κυβέρνηση, επειδή θέλει να εξυπηρετήσει κάποιες συγκεκριμένες σκοπιμότητες. 'Ελεος, τελικά πρέπει να σταματήσει αυτή η ιστορία!
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν ξέρω εάν αληθεύουν αυτά που είπε ο κύριος συνάδελφος. 'Ομως, βλέπω ότι υπάρχει μία αδικία σε ένα σώμα που δεν έχει τη φυσιολογική εξέλιξη που έχουν τα άλλα σώματα. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Εδώ είναι σαφές ότι έρχεται εντελώς
αποσπασματικά αυτή η τροπολογία. Δεν εμπεριέχεται σε κάτι ευρύτερο, που

θα αναβαθμίζει το Σώμα 'Ερευνας και Πληροφορικής. Ξεκάρφωτα μας λέει εδώ, "μέχρι υποστράτηγος". Το γιατί, δεν μας το εξηγεί. Δεν θα είχαμε γενικά αντίρρηση εμείς, αλλά μέσα σε ένα γενικά ευρύτερο πλαίσιο, που θα βλέπαμε τι θα γίνει με αυτό το Σώμα 'Ερευνας και Πληροφορικής του Στρατού Ξηράς. Γιατί το χρειάζεται αυτό, γιατί πρέπει να αναβαθμιστεί, τι πρέπει να
γίνει για να αναβαθμιστεί κ.ο.κ. Νομίζω, λοιπόν, ότι γίνονται αυτά πολύ αποσπασματικά και σχεδόν αυθαίρετα.
Δεν ξέρω και γι' αυτά που λέει ο κ. Ρεγκούζας, δεν έχω υπόψη μου το
τι γίνεται σε αυτά τα σώματα, μήπως και φωτογραφικά υπάρχει κάποια σκέψη, κάποια σκοπιμότητα.
ΑΔΑΜ ΡΕΓΚΟΥΖΑΣ: 'Ετσι είναι!
ΠΑΝΑΓΙΩΤΗΣ ΛΑΦΑΖΑΝΗΣ: Κάποιον θέλουμε να τον προαγάγουμε σε Υποστράτηγο και να παραμείνει στο σώμα. Φέρνουμε, λοιπόν, μία τροπολογία για να τον προαγάγουμε. Αν γίνεται και αυτό σε αυτήν την Αίθουσα, έλεος πια! 
Εν πάση περιπτώσει, εμείς είμαστε υπέρ της αναβάθμισης αυτού του σώματος, αλλά δεν θεωρούμε ότι με αυτά τα αποσπασματικά μέτρα μπορεί να αντιμετωπιστεί αυτή η αναβάθμιση.
Θα ψηφίζαμε και τον υποστράτηγο, αλλά με ένα σκεπτικό και σε ένα πλαίσιο ευρύτερο, ώστε να μην κατηγορηθούμε και εμείς εδώ ότι ψηφίζουμε μια διάταξη, η οποία είναι προσωποποιημένη. Αλίμονο !
ΠΡΟΕΔΡΕΥΩΝ (Παναγιώτης Σγουρίδης): Κύριε Μπεντενιώτη, έχετε το λόγο, ως Υφυπουργός Εθνικής 'Αμυνας που διατελέσατε για τρία χρόνια και παλαιός αξιωματικός.
ΜΑΝΩΛΗΣ ΜΠΕΝΤΕΝΙΩΤΗΣ: Το τελευταίο, κύριε Πρόεδρε, το "παλαιός
αξιωματικός", δεν ευσταθεί.'Εχω υπηρετήσει μια πλήρη στρατιωτική θητεία, αλλά με το βαθμό του στρατιώτη.
Εδώ αναζητάμε πράγματα, τα οποία είναι αποσαφηνισμένα από τη λακωνική
πραγματικά εισηγητική έκθεση, η οποία τι λέει; 
Πρώτον, έχουμε μια αναβάθμιση ενός σώματος για την οποία και πρέπει

να συμφωνήσουμε. Πρόκειται για το Σώμα 'Ερευνας και Πληροφορικής. Η τάση της σύγχρονης ανάπτυξης και των Ενόπλων Δυνάμεων μας υποχρεώνει σε αυτήν την αναβάθμιση.
Το δεύτερο είναι ότι δεν μπορεί ένα σώμα αναβαθμισμένο και αναδιαρθρούμενο να μην έχει ηγεσία έναν υποστράτηγο, να μην έχει ηγεσία ένα στρατηγό. Το πρόβλημα δεν είναι αν σήμερα ή αύριο νομοθετήσουμε κάτι τέτοιο. Κάποια στιγμή πρέπει να προκύψει αυτή η αλλαγή.
Και το τρίτο σημείο, που είναι ουσιαστικό και καθοριστικής σημασίας, θα έλεγα, είναι ότι ορίζεται πως οι αξιωματικοί του ΣΕΠ ανήκουν στους αξιωματικούς σωμάτων υποστήριξης μάχης. Αυτή η παρατήρηση είναι σημαντικότατη και να μη μείνουμε μόνο στην επικεφαλίδα.
Επίσης προβλέπονται θέσεις ειδικής υπηρεσίας, στις οποίες θα πρέπει να υπηρετούν για συγκεκριμένο χρόνο κατά βαθμό οι αξιωματικοί του σώματος. 'Αρα έχουμε μια πλήρη τακτοποίηση μιας υπηρεσίας που την αναβαθμίζουμε. Οποιεσδήποτε άλλες αιτιάσεις, είναι μακρυά από την πραγματικότητα.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μητσοτάκη, έχετε το λόγο.
ΚΩΣΝΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε -να εξηγούμαστε- δεν νομίζω ότι αμφιβάλλει κανείς πως ο κ. Ρεγκούζας έχει δίκαιο όταν λέει ότι εδώ αποσπούμε από ένα νομοσχέδιο ορισμένα άρθρα για να τα ψηφίσουμε γρηγορότερα. Και ποιος μπορεί να είναι ο λόγος, για τον οποίο

παραβιάζουμε το Σύνταγμα και τον Κανονισμό; Γιατί παραβιάζεται το Σύνταγμα, κύριε Πρόεδρε, το ξέρουμε όλοι. Διότι θέλουμε να διευκολύνουμε τα πράγματα. Θέλουμε να διευκολύνουμε κάποιο πρόσωπο. Αυτό δεν μπορούμε εμείς, παρά να το επισημάνουμε ως ανωμαλία του συστήματος, την ώρα μάλιστα που συζητάμε Σύνταγμα και κοιτάμε πώς θα βελτιώσουμε συνταγματικά τη λειτουργία του Κοινοβουλίου. 
Από εκεί και πέρα, κύριε Πρόεδρε, να είμαστε σαφείς. Εμείς δεν είμαστε αντίθετοι ούτε προς την αναβάθμιση του Σώματος ούτε προς την τακτοποίηση ορισμένων θεμάτων, που αφορούν σε αυτό το σώμα. Είμαστε αντίθετοι προς τη μέθοδο να έρχονται κατά αυτό τον τρόπο να ψηφίζονται τα νομοσχέδια.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δεν έχω να προσθέσω
τίποτα κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας με γενικό αριθμό 313 και ειδικό 48 και ερωτάται το Σώμα: Γίνεται δεκτή η τροπολογία;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΑΝΑΓΙΩΤΗΣ ΛΑΦΑΖΑΝΗΣ: Παρών.

ΝΙΚΟΛΑΟΣ ΓΚΑΤΖΗΣ: Παρών.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 313 και ειδικό 48 έγινε δεκτή κατά πλειοψηφία και εντάσσεται ως ίδιον άρθρο στο νομοσχέδιο.
Εισερχόμαστε στη συζήτηση της τροπολογίας με γενικό αριθμό 325 και
ειδικό 49 με θέματα: 
Πρώτον, έκπτωση κατά 25% των μεριδίων αμοιβών κεφαλαίων, που είναι συνδεδεμένα με ασφαλιστήρια ζωής.
Και δεύτερον, αναστολή προσαύξησης κατά 25% του τεκμαρτού εισοδήματος επιχειρήσεων, που εκμεταλλεύονται φορτηγά αυτοκίνητα δημοσίας χρήσεως και εκτελούν διεθνείς μεταφορές.
Ορίστε, κύριε Υφυπουργέ, έχετε το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Με το πρώτο σκέλος, κύριε Πρόεδρε και αγαπητοί συνάδελφοι, της τροπολογίας αίρεται η αμφισβήτηση και διευκρινίζεται ότι η έκπτωση του 25% από το συνολικό εισόδημα του φορολογούμενου, της δαπάνης που καταβλήθηκε για την αγορά μεριδίων μετοχικών και μικτών αμοιβαίων κεφαλαίων εσωτερικού, ισχύει και για τις περιπτώσεις των μεριδίων ημεδαπών μετοχικών και μικτών αμοιβαίων κεφαλαίων, που είναι συνδεδεμένα με ασφαλιστήρια συμβόλαια ζωής.
Επειδή πιθανότατα η προηγούμενη διάταξη να δημιουργούσε αμφιβολίες ως προς την επέκτασή του, ως προς την ισχύ και σε αυτές τις περιπτώσεις, με αυτήν την τροπολογία διευκρινίζουμε νομοθετικά ώστε να μην υπάρξει καμία απολύτως παρανόηση ή παρερμηνεία είτε από τη διοίκηση είτε από τους ίδιους τους φορολογούμενους.
'Οσον αφορά το δεύτερο σκέλος, τα τεκμαρτά κέρδη των ιδιοκτητών φορτηγών αυτοκινήτων, που εκτελούν δρομολόγια διεθνών μεταφορών, προσαυξανόταν κατά 25%. Λόγω της πετρελαϊκής κρίσης των δύο τελευταίων χρόνων, κρίθηκε σκόπιμο να μην υπάρξει επιπλέον επιβάρυνση του τεκμαρτού εισοδήματος των αυτοκινητιστών διεθνών μεταφορών για τα δύο χρόνια 1999-2000, όσο πιστεύουμε ότι κράτησε η συγκεκριμένη κρίση, και τελικώς τα τεκμαρτά κέρδη προσδιορίζονται χωρίς την προσαύξηση του 25%, όσα δηλαδή τα τεκμαρτά κέρδη των εσωτερικών μεταφορών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, η προχειρότητα και ο πολιτικός
εγωϊσμός οδηγεί την Κυβέρνηση πολλές φορές να εκτίθεται απο μόνη της. 'Οταν είχαμε τη συζήτηση του σχετικού νόμου του 2000 και στο πρώτο και στο δεύτερο σκέλος είχαμε επισημάνει αυτές τις αδυναμίες. Ο κ. Αλογοσκούφης συγκεκριμένα είχε επισημάνει την κινητροδότηση της ασφαλιστικής αγοράς με το 25%, ότι είναι ελλειμματική η διάταξη. Η Κυβέρνηση με τον πολιτικό εγωϊσμό που τη διακρίνει δεν το άκουσε.

Το ίδιο είχαμε επισημάνει και για τα τεκμαρτά εισοδήματα των
φορτηγών αυτοκινήτων, από τη στιγμή που τα υπομνήματα της σχετικής ομοσπονδίας ερχόντουσαν το ένα πίσω απο το άλλο. Δεν μας άκουσε η Κυβέρνηση. 
Με την ευκαιρία θα ήθελα να πω και κάτι ακόμα. Θα πρέπει η Κυβέρνηση να εγκαταλείψει -και πρέπει να το κάνουμε όλοι μας- θα πρέπει να
εγκαταλείψουμε την εύκολη οδό των τεκμαρτών φορολογιών και να οδηγηθούμε στην πάταξη της φοροδιαφυγής στη ρίζα της και στην απόδοση φορολογικής δικαιοσύνης, με βάση τα οικονομικά δεδομένα, με τα μεγέθη των κάθε επιχειρήσεων του κάθε φορολογουμένου και όχι με τεκμαρτές εφευρέσεις αυτού του είδους. Ωστόσο εμείς, για να μη σας δημιουργήσουμε προσκόμματα, δεχόμαστε την τροπολογία και θα την ψηφίσουμε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής εχει το λόγο.
ΝΙΚΟΛΑΟΣ ΓΚΑΤΖΗΣ: Τι να πω, κύριε Πρόεδρε; Είναι μια ακόμη χαριστική
τροπολογία που έρχεται γι' αυτούς, οι οποίοι έχουν επενδύσει στις ασφαλιστικές εταιρείες. Δεν καταλαβαίνω γιατί να γίνεται αυτό. Εμείς είμαστε ενάντια και δεν θα ψηφίσουμε αυτήν την τροπολογία.
Κύριε Πρόεδρε, να σημειωθεί ότι αυτή η τροπολογία διανεμήθηκε λίγο
πριν αρχίσουμε τη συζήτηση των τροπολογιών, ενώ είχαμε ολόκληρο

νομοσχέδιο, το οποίο θα μπορούσε και να ενσωματωθεί ή τουλάχιστον να ερχόταν στην επιτροπή. Είναι απαράδεκτα αυτά.
ΠΡΟΕΔΡΕΥΩΝ (Παναγιώτης Σγουρίδης): 'Ηρθε χθες στις 18.30'. ΝΙΚΟΛΑΟΣ ΓΚΑΤΖΗΣ: Σήμερα την πήραμε εμείς, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Τέλος πάντων, μοιράστηκε. 
Ο κ. Λαφαζάνης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, αυτή η τροπολογία μοιράστηκε κατά τη διάρκεια της ονομαστικής ψηφοφορίας. Τότε την πήραμε. Και δεν είναι δυνατόν να διαμορφώσουμε μια γνώμη, όταν μάλιστα δεν είμαστε και ειδικοί για ορισμένες διατάξεις στο άψε-σβήσε. Νομίζω ότι, εν πάση περιπτώσει, έχει παραγίνει το κακό σε αυτή την Αίθουσα με αυτού του είδους τις τροπολογίες. Δεν ξέρω γιατί τόση βία από την πλευρά της 
Κυβέρνησης να ψηφιστεί σώνει και καλά σήμερα αυτή η τροπόλογία. Διαφωνούμε, κύριε Υπουργέ -και το έχουμε τονίσει- να έχει ειδική

μεταχείριση όποιος επενδύει σε αμοιβαία κεφάλαια ή όποιος κάνει ασφαλιστήρια ζωής. Δεν καταλαβαίνουμε το λόγο που πρέπει να έχει μια ειδική μεταχείριση. Επένδυση κάνει, ασφάλεια ζωής κάνει. Να την κάνει άνθρωπος, αλλά γιατί να έχει φορολογική μεταχείριση να έχει; Αν η 
επένδυσή του στα αμοιβαία κεφάλαια πάει καλά, θα έχει κέρδη ο άνθρωπος. Αν δεν πάει καλά, θα έχει απώλειες. Αλλά ειδική φορολογική μεταχείριση

δεν το αντιλαμβάνομαι. Κάνετε ειδικές μεταχειρίσεις στο δημόσιο ασφαλιστικό σύστημα; Κάνετε ειδικές μεταχειρίσεις στα δημόσια ασφαλιστικά ταμεία όταν επενδύουν σε αμοιβαία κεφάλαια; Γιατί για τα ασφαλιστήρια συμβόλαια ζωής όλων των ασφαλιστικών εταιρειών να υπάρχει τέτοια ειδική μεταχείριση; Διαφωνούμε απολύτως σαν λογική, σαν αντίληψη με τέτοιου είδους διατάξεις.
'Οσον αφορά το άλλο άρθρο, δεν μπόρεσα να σχηματίσω μια καλύτερη,
πιο έγκυρη γνώμη.
Το θεωρώ φυσιολογικό αυτό για το 1999 και το 2000, αλλά δεν θυμάμαι τη διάταξη με την οποία είχε καθιερωθεί τότε το 25% των τεκμαρτών κερδών που πρέπει να δηλώνουν. Δεν τη θυμάμαι αυτήν τη διάταξη, δεν μπορώ να πάρω σαφή θέση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο. ΓΕΩΡΓΙΟΣ ΑΛΟΓΟΣΚΟΥΦΗΣ: Κατ'αρχάς, κύριε Πρόεδρε, σε απάντηση αυτών
που είπε ο κ. Λαφαζάνης, θέλω να κάνω μια παρατήρηση ότι εδώ η Κυβέρνηση, για λόγους στήριξης του Χρηματιστηρίου, αποφάσισε να δώσει μια έκπτωση φορολογική στην αγορά αμοιβαίων κεφαλαίων, προκειμένου να διατηρήσουν τα αμοιβαία κεφάλαια, όσοι αγόρασαν μερίδιο αμοιβαίων κεφαλαίων. Αυτό το είχαμε υιοθετήσει τότε ως θετικό, παρ'ότι ήταν και αυτό ένα μέτρο αποσπασματικό. Δεν είναι στα πλαίσια μιας ολοκληρωμένης προσέγγισης στο φορολογικό σύστημα, αλλά τέλος πάντων το είχαμε χαρακτηρίσει θετικό και είχαμε επισημάνει ότι εξαιρούνταν τα αμοιβαία κεφάλαια που ήταν συνδεδεμένα με ασφαλιστήρια συμβόλαια.
Νομίζω ότι είναι θετικό που έρχεται έστω και τώρα να διορθωθεί αυτό, διότι τότε που το επισημάναμε ή δεν το αντιληφθήκατε ή κάνατε πως δεν το αντιληφθήκατε και το αρνηθήκατε ή το μελετήσατε καλύτερα, είδατε ότι υπήρχε η ασάφεια και θέλατε να το διορθώσετε.
Ωστόσο υπάρχουν και άλλα τέτοια ζητήματα. Βεβαίως και διαφωνούμε με
τον τρόπο με τον οποίο νομοθετείτε. 'Ερχεσθε τώρα, λίγες ώρες πριν ολοκληρωθεί η ψήφιση του νομοσχεδίου, για να καταθέσετε αυτήν την τροπολογία, αλλά υπάρχουν και άλλα ζητήματα, τα οποία θα πρέπει να αντιμετωπίσετε. Υπάρχουν ζητήματα αντίστοιχα με τα αμοιβαία κεφάλαια

ακινήτων. Υπάρχουν ζητήματα αντίστοιχα με το leasing ακινήτων. Υπάρχουν και εκεί φορολογικές ρυθμίσες οι οποίες εμποδίζουν την ανάπτυξη του θεσμού και στα αμοιβαία κεφάλαια ακινήτων και στο leasing ακινήτων. Τα είχαμε επισημάνει και τότε στις σχετικές συζητήσεις που είχαν γίνει. 
Κοιτάξτε να φέρετε μια ρύθμιση με άνεση, στο επόμενο νομοσχέδιο που
θα φέρει η Κυβέρνηση, ώστε να μπορέσουμε και αυτές τις αδικίες να τις διορθώσουμε. 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε να πείτε κάτι επί της τροπολογίας;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δεν έχω να κάνω καμιά
παρατήρηση, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση
επί της τροπολογίας με γενικό αριθμό 325 και ειδικό 49.
Ερωτάται το Σώμα: Γίνεται δεκτή η τροπολογία με γενικό αριθμό 325 και
ειδικό 49;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 325 και ειδικό 49 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Κύριοι συνάδελφοι, υπάρχει μια εμπρόθεσμη τροπολογία του Βουλευτή
κ. Μπεντενιώτη.
Κύριε Υπουργέ, θα κάνετε κάποια τροπολογία δεκτή;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κατ'αρχήν, οι μη
εμπρόθεσμες δεν θα γίνουν δεκτές.
ΠΡΟΕΔΡΕΥΩΝ (Παναγιώτης Σγουρίδης): Μα, δεν θα συζητηθούν εξάλλου. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): 'Οσον αφορά την
εμπρόθεσμη τροπολογία, θέλω να κάνω τη διευκρίνιση ενώπιον του Σώματος, ότι είναι ορθό το περιεχόμενο της τροπολογίας και δεσμευόμαστε πολύ σύντομα να λύσουμε διοικητικά το θέμα, κατά το πνεύμα της τροπολογίας. Είναι ένα ζήτημα το οποίο απασχολεί πάρα πολλούς επαγγελματίες και ασχολούμενους στην αγορά και πιστεύουμε ότι η παρατήρηση η οποία έρχεται διά της τροπολογίας του κυρίου συναδέλφου είναι πολύ ορθή και λύνει ένα από τα προβλήματα, τα οποία αντιμετωπίζει η αγορά.
'Αρα θα περιμένουν οι ενδιαφερόμενοι πολύ σύντομα τη διοικητική
επίλυση του συγκεκριμένου θέματος. Υπάρχει η δυνατότητα να λυθεί διοικητικά το θέμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μπεντενιώτης έχει το λόγο. ΜΑΝΩΛΗΣ ΜΠΕΝΤΕΝΙΩΤΗΣ: Το ότι αποδέχεται το πρόβλημα ο κύριος
Υφυπουργός, είναι θετικό. Το ότι θα το επιλύσει με μια εγκύκλιο του Υπουργείου και αυτό είναι θετικό. Πρέπει όμως να παρατηρήσω, κύριε Υφυπουργέ, δύο σημεία:
Πρέπει να έχουμε αντικειμενικά κριτήρια στην επίλυση της διαφοράς του φορολογούμενου πολίτη, ο οποίος αισθάνεται υπήκοος με αυτήν την ασάφεια που επικρατεί σήμερα σε σχέση με τη συναλλαγή του -μπαίνει σε εισαγωγικά η έννοια της λέξης- με τον προϊστάμενο της Δ.Ο.Υ.
'Αρα η εγκύκλιος που θα κυκλοφορήσετε θα πρέπει να εμπεριέχει με ακρίβεια και σαφήνεια τα παραστατικά με βάση τα οποία θεωρείται ένας επαγγελματίας ότι έχει διακόψει εδώ και μερικά χρόνια την απασχόληση της άσκησης του λειτουργήματός του. Αυτό είναι το κρίσιμο σημείο και παρακαλώ πολύ να το προσέξετε.
Το δεύτερο είναι ότι πρέπει όσο γίνεται γρηγορότερα να κοινοποιηθεί, να εγκριθεί και να προωθηθεί στις υπηρεσίες η λύση του ζητήματος, διότι αυτή η εκκρεμότητα επιφέρει και άλλα αποτελέσματα, όπως την υποχρέωση των επαγγελματιών που δεν ασκούν επιτήδευμα να πρέπει να είναι και ασφαλισμένοι στα ασφαλιστικά ταμεία των εργοδοτών.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Δεν μπορώ να καταλάβω γιατί δεν κάνει σήμερα δεκτή την τροπολογία ο κύριος Υπουργός και γιατί δεν αποφασίζει, γιατί είναι πραγματικά ένα δίκαιο αίτημα. Τόσοι επαγγελματίες έχουν προβλήματα. 'Ετσι θα ξεμπερδέψουμε, να μην περιμένουμε πάλι εγκύκλιο, γιατί θα μπορούσε να ήταν μέσα και αυτό το λέω χωρίς να αμφισβητώ την καλή διάθεση του κυρίου Υπουργού. Αυτό το πρόβλημα είναι χρόνιο και η Κυβέρνηση μέχρι σήμερα δεν παίρνει κανένα μέτρο. Πιστεύω ότι θα προχωρήσει σύντομα αυτό το θέμα. 
'Ενα δεύτερο θέμα, κύριε Πρόεδρε, είναι ότι έχουμε και άλλη μία τροπολογία, η οποία είναι υπουργική για τις εφημερίες των γιατρών. 
ΑΔΑΜ ΡΕΓΚΟΥΖΑΣ: 'Εχει ενσωματωθεί.

ΠΡΟΕΔΡΕΥΩΝ (Παναγιώτης Σγουρίδης): 'Εχει ενσωματωθεί στο άρθρο 13. Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κατ'αρχήν, κύριε Πρόεδρε, πρέπει να πούμε ότι η ρύθμιση αυτή,που αναφέρεται στην τροπολογία του συναδέλφου, την οποία αποδεχόμαστε και εμείς, δεν είναι χαριστική, δεν έχει σχέση με χαριστική ρύθμιση. Είναι ένα πρόβλημα που έχει δημιουργηθεί σε πολλούς φορολογούμενους, με αποτέλεσμα να υπάρχει αυτό το πρόβλημα με τα ασφαλιστικά ταμεία κυρίως με το ΤΕΒΕ, που το ΤΕΒΕ καταλογίζει συνεχώς εισφορές. Και πρέπει να γίνουν αναδρομικές διακοπές, για να σταματήσει και το δικαίωμα του ΤΕΒΕ.
Νομίζω και εγώ ότι θα μπορούσατε να το κάνετε δεκτό, κύριε Υπουργέ,
και να μην το αφήσουμε σε εγκυκλίους-διαταγές. Συμφωνώ και εγώ ότι πρέπει να προσδιοριστεί με σαφήνεια το ότι δεν θα υπάρχουν πρόστιμα, γιατί αυτήν τη στιγμή υπάρχουν πρόστιμα για τη μη υποβολή των δηλώσεων του ΦΠΑ είτε των περιοδικών είτε των εκκαθαριστικών και των δηλώσεων εισοδήματος. Να το προσδιορίσετε με ακρίβεια, για να μην υπάρχει κανένα περιθώριο παρανοήσεων ή κατά το δοκούν ρυθμίσεων.

ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, θα ήθελα να κάνω μία παρατήρηση και να ρωτήσω αν μπορεί να προστεθεί.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μπεντενιώτη.
ΜΑΝΩΛΗΣ ΜΠΕΝΤΕΝΙΩΤΗΣ: Θα ήθελα να δεσμευθείτε, κύριε Υφυπουργέ, για το χρόνο της έκδοσης. Δεσμευθείτε για ένα εύλογο χρόνο μερικών ημερών για την έκδοση και την κυκλοφορία της εγκυκλίου.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κατ'αρχήν θέλω να πω ότι
από την ώρα που κατατέθηκε η τροπολογία, ασχολήθηκα με την τροπολογία, γιατί είδα ότι είναι πολύ δίκαιη. Ανέθεσα τη μελέτη της στους τεχνοκράτες και τελικά οι εισηγήσεις των δύο γενικών διευθύνσεων που είναι
συναρμόδιες, είναι ότι από την ώρα που υπάρχει πολιτική βούληση για την επίλυση, μπορεί να λυθεί το θέμα και δεν απαιτείται νομοθετική ρύθμιση

για την επίλυση του θέματος. Είναι θέμα διοικητικής απόφασης.
Επομένως ήταν θετική η κατάθεση της τροπολογίας υπό την έννοια ότι
κοντά στα χιλιάδες προβλήματα που υπάρχουν στο Υπουργείο Οικονομικών, ένα θέμα το οποίο απασχολεί αρκετούς συμπολίτες μας φορολογούμενους, επιλύεται με αυτόν τον τρόπο.
Η δέσμευσή μου είναι ότι την επόμενη εβδομάδα θα έχει εκδοθεί η εγκύκλιος, που θα περιέχει σαφώς και αντικειμενικώς τα κριτήρια με τα οποία μπορεί κανείς να υπαχθεί σε αυτήν τη ρύθμιση, όπως η τροπολογία προτείνει.
'Οσον αφορά δε την αντικειμενικότητα των κριτηρίων, είναι πάντα
στόχος μας, όπου μπορούμε να θέτουμε αντικειμενικά κριτήρια, ώστε να μην υπάρχει αυτή η συναλλαγή με την καλή ή την κακή του όρου έννοια του φορολογούμενου με τον υπάλληλο ...
ΜΑΝΩΛΗΣ ΜΠΕΝΤΕΝΙΩΤΗΣ: Σε αυτές τις περιπτώσεις δεν έχουμε συναλλαγή, κύριε Υπουργέ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Πάντως θέλω να παραδεχθείτε ότι το Υπουργείο Οικονομικών τον τελευταίο χρόνο κάνει σημαντικά βήματα, ώστε να αποφύγει την επαφή του φορολογούμενου με τους υπαλλήλους και στόχος μας είναι, κύριε επίτιμε Πρόεδρε, όλες οι συναλλαγές, μηδεμιάς εξαιρουμένης, να γίνονται από το σπίτι μας και την επιχείρηση χωρίς την αναγκαία προσέλευση του φορολογούμενου στις ΔΟΥ και χωρίς να είναι απαραίτητη η συνδιαλλαγή με την καλή του όρου έννοια, δηλαδή τη συναλλαγή για την εξυπηρέτησή του.
'Ετσι, λοιπόν, θα φθάσουμε σε ένα σημείο που ελάχιστες θα είναι οι περιπτώσεις, που ο φορολογούμενος θα πάει στην εφορία ο ίδιος για να λύσει το πρόβλημά του. Η σύγχρονη τεχνολογία στη διάθεση του 'Ελληνα φορολογούμενου για την παροχή καλύτερης ποιότητος υπηρεσιών από το δημόσιο.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, ξέρω ότι αυτό είναι εκτός διαδικασίας και δεν μπορεί να γίνει τίποτα, αλλά απλώς για την ιστορία και τα
Πρακτικά θέλω να πω ότι όπως είπε και ο κ. Γκατζής, η με αριθμό 278 τροπολογία, η οποία έχει ενσωματωθεί στην επιτροπή, από αβλεψία όλων μας

δεν περιλαμβάνει τους διευθυντές του ΕΣΥ. Αφορά το ΕΣΥ.
Για τις εφημερίες: Δεν περιλαμβάνονται οι διευθυντές του ΕΣΥ, γιατί ένα εφάπαξ επίδομα που έχουν, θεωρείται ότι καλύπτει αυτό το θέμα. 'Ομως, όταν απουσιάζουν οι γιατροί από την υπηρεσία τους, αυτό το επίδομα περικόπτεται. 'Αρα δεν συμπεριλαμβάνονται στη ρύθμιση που γίνεται οι διευθυντές του ΕΣΥ και η Κυβέρνηση πρέπει να το λάβει υπόψη της για επόμενη συζήτηση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Eπειδή τουλάχιστον από εμένα αλλά και απ' ό,τι
βλέπω και από άλλους συναδέλφους δεν έγινε αντιληπτό ότι στο άρθρο 13 είχαν ενσωματωθεί και αυτές οι διατάξεις εδώ, που αφορούν τις εφημερίες των γιατρών...
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά δεν θα πάρουμε αφορμή
απ' αυτό για να πάρουμε το λόγο.
ΝΙΚΟΛΑΟΣ ΓΚΑΤΖΗΣ: Δεν υπάρχει μέσα. Στο άρθρο 13 έχει ενσωματωθεί το δεύτερο σκέλος που μιλάει για τα ακίνητα πλησίον έργων που μπορούν κλπ. Είναι μέσα στην ίδια τροπολογία και γι' αυτό και για τους γιατρούς του

ΕΣΥ και για τα κτίρια, τα οποία βρίσκονται παραπλεύρως...
ΠΡΟΕΔΡΕΥΩΝ (Παναγιώτης Σγουρίδης): Μήπως, κύριε Υπουργέ, θέλατε να την ενσωματώσετε την τροπολογία αυτή στο πρώτο σκέλος;

ΑΝΑΣΤΑΣΙΟΣ ΜΑΝΤΕΛΗΣ: Δεν μπορεί να γίνει τώρα. 
ΠΡΟΕΔΡΕΥΩΝ (Παναγιώτης Σγουρίδης): Αυτό όμως δεν σημαίνει τίποτα. ΠΑΝΑΓΙΩΤΗΣ ΛΑΦΑΖΑΝΗΣ: Εφόσον δεν περιλαμβάνεται εγώ έκανα το λάθος... ΠΡΟΕΔΡΕΥΩΝ (Παναγιώτης Σγουρίδης): Από τη στιγμή που η τροπολογία

αυτή έχει ενσωματωθεί...
ΠΑΝΑΓΙΩΤΗΣ ΛΑΦΑΖΑΝΗΣ: Δεν έχει ενσωματωθεί.
ΠΡΟΕΔΡΕΥΩΝ (Παναγιώτης Σγουρίδης): 'Εχει ενσωματωθεί ως προς το ένα
σκέλος, όχι ολόκληρη. Δεν θέλει η Κυβέρνηση να το συζητήσει. 
ΠΑΝΑΓΙΩΤΗΣ ΛΑΦΑΖΑΝΗΣ: Ωραία, σύμφωνοι. 'Αλλο αυτό. Είχε ενσωματωθεί
ολόκληρη, καταλάβατε;
ΠΡΟΕΔΡΕΥΩΝ (Παναγιώτης Σγουρίδης):'Οχι, όχι.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ. ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Για να μη γίνει καμιά
παρεξήγηση όταν λέτε ολόκληρη η τροπολογία...
ΠΑΝΑΓΙΩΤΗΣ ΛΑΦΑΖΑΝΗΣ: Με συγχωρείτε αναφέρομαι στις μικτές εφημερίες γιατρών. 'Εχει ενσωματωθεί αυτό; 
ΑΔΑΜ ΡΕΓΚΟΥΖΑΣ: Είναι στο άρθρο 5 παράγραφος 14.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ναι, ενσωματώθηκε στο
άρθρο 5 παράγραφος 14.
ΠΑΝΑΓΙΩΤΗΣ ΛΑΦΑΖΑΝΗΣ: Εδώ πρέπει να είμαστε και μάντεις για να καταλαβαίνουμε πού μπαίνει η κάθε μία. Πρέπει όμως να μας το λέτε αυτό, ότι βάζουμε εκεί αυτό. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε συνάδελφε, έχετε
τα πρακτικά της επιτροπής και τα μελετήσατε.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, εσείς πραγματευτήκατε το νομοσχέδιο. Δεν σας διέφυγε.
Κηρύσσεται περαιωμένη η συζήτηση επί των τροπολογιών.

Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το ακροτελεύτιο άρθρο
έγινε δεκτό ομοφώνως.
Το νομοσχέδιο του Υπουργείου Οικονομικών: "Ελαφρύνσεις στη φορολογία κεφαλαίου και άλλες διατάξεις" έγινε δεκτό επί της αρχής και επί των άρθρων και η ψήφισή του στο σύνολο αναβάλλεται για άλλη συνεδρίαση. 
'Εχω την τιμή να ανακοινώσω στο Σώμα ότι οι Υπουργοί Δημόσιας Τάξης
και Εξωτερικών κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γαλλικής Δημοκρατίας για την επανεισδοχή των προσώπων σε μη νόμιμη κατάσταση". 
Παραπέμπεται στην αρμόδια Διαρκή Επιτροπή.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Mε τη συναίνεση του Σώματος και ώρα 14.00', λύεται η συνεδρίαση για
σήμερα ημέρα Τετάρτη 28 Φεβρουαρίου 2001 και ώρα 18.00' με αντικείμενο

εργασιών του Σώματος: Αποφάσεις Βουλής, συνέχιση της συζήτησης επί των αναθεωρητέων διατάξεων του Συντάγματος σύμφωνα με τα άρθρα 110 του Συντάγματος και 119 του Κανονισμού της Βουλής (άρθρα 56, 57 και 63). 
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ


