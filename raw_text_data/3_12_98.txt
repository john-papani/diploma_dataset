

 

  

Σελίδα 1993 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΛΖ'

Πέμπτη 3 Δεκεμβρίου 1998

 

 

Αθήνα, σήμερα στις 3 Δεκεμβρίου 1998, ημέρα Πέμπτη και ώρα 10.13' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Γ' Αντιπροέδρου αυτής κ. ΛΟΥΚΑ ΑΠΟΣΤΟΛΙΔΗ. 

ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Αχιλλέα Κανταρτζή, Βουλευτή Τρικάλων, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την εκκαθάριση της εταιρείας Μεταλλεία Βωξίτη Ελευσίνας στο Νευροκόπι Δράμας. 

2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το φαινόμενο της διαφθοράς στην αστυνομία. 

3) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την επικινδυνότητα του δρόμου στον οικισμό Σταυρό Πετρούσας Δράμας. 

4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα των κτηνοτρόφων στο Νομό Δράμας. 

5) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με αιτήματα των Ελλήνων στη Βάδη Βιρτεμβέργης για την οργάνωση της δευτεροβάθμιας εκπαίδευσης ελληνόγλωσσων σχολείων στη Γερμανία. 

6) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας αναφορικά με τα αιτήματα των πατατοπαραγωγών Νευροκοπίου Δράμας. 

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα των επαγγελματιών βιοτεχνών του Νομού Δράμας. 

8) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα λειτουργίας στην Εργατική Εστία Δράμας στην απογραφή των δικαιούχων εισιτηρίων κοινωνικού τουρισμού. 

9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα λειτουργίας του τριθέσιου δημοτικού σχολείου Μυλοποτάμου στο Νομό Δράμας. 

10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις χρηματοδοτήσεις προς τη χώρα από την Ε.Ε. 

11) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το αίτημα ομογενών να μεταδίδονται ελληνικά τηλεοπτικά προγράμματα σε 24ωρη βάση. 

12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με αίτημα ενίσχυσης του Κρατικού Αεροδρομίου Αθηνών με έμψυχο δυναμικό. 

13) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το αίτημα της οικονομικής ενίσχυσης της ΕΛ.ΑΣ. για τον πλήρη εξοπλισμό της. 

14) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα αιτήματα της 'Ενωσης Αστυνομικών Υπαλλήλων Αττικής για τη βελτίωση της λειτουργίας της υπηρεσίας της Αστυνομίας Αττικής. 

15) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη σπατάλη χρημάτων στις υπηρεσίες της ΔΕΗ Αττικής. 

16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας για τα προβλήματα των γουνεμπόρων Δυτικής Μακεδονίας λόγω της κρίσης στις ανατολικές χώρες και των δανειακών υποχρεώσεών τους προς τις Τράπεζες. 

17) Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία οι Κοινότητες Πλατάνου, Σίμου, Αραχώβης και 'Ανω Χώρας Ναυπακτίας του Νομού Αιτωλ/νίας ζητούν την αποτελεσματική αστυνόμευση της περιοχής τους. 

18) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Πεδιάδος Μόρνου διαμαρτύρεται για την 

 

 

  

Σελίδα 1994 

καθυστέρηση διάθεσης πίστωσης για την πληρωμή δαπανών λειτουργίας χρήσεων ΤΟΕΒ Πεδιάδος Μόρνου και Τρύπου Ξυνοροδιάς. 

19) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία το Εργατοϋπαλληλικό Κέντρο Αλμυρού - Τμήμα ΓΣΕΕ ζητεί να χορηγηθεί έκτακτο οικονομικό βοήθημα στους άνεργους των βιομηχανιών ΕΛ.ΣΙ. και Μεταλλουργικής ΧΑΛΥΨ. 

20) Ο Βουλευτής Αθηνών κ. ΑΘΑΝΑΣΙΟΣ ΑΛΕΥΡΑΣ κατέθεσε αναφορά με την οποία η 'Ενωση Ελλήνων Χημικών υποβάλλει προτάσεις για τη διδασκαλία της Χημείας στη Δευτεροβάθμια Εκπαίδευση. 

21) Ο Βουλευτής Αθηνών κ. ΑΘΑΝΑΣΙΟΣ ΑΛΕΥΡΑΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για την υποχρεωτική υπαγωγή όλων των πρακτόρων στο νέο ασφαλιστικό φορέα. 

22) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Δήμος Στυλίδας του Νομού Φθιώτιδας ζητεί χρηματοδότηση για την εκτέλεση έργων αποκατάστασης στην περιοχή του από τις πλημμύρες. 

23) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Δήμος Μακρακώμης του Νομού Φθιώτιδας ζητεί την ανακαίνιση του εσωτερικού του Δημοτικού Καταστήματος Μακρακώμης για τη διοργάνωση σεμιναρίων. 

24) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία ο Δήμος Μακρακώμης του Νομού Φθιώτιδας ζητεί την ανακαίνιση του εσωτερικού του Δημοτικού Καταστήματος Μακρακώμης για τη διοργάνωση σεμιναρίων. 

25) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία οι αδιόριστοι επιτυχόντες εκπαιδευτικοί στο διαγωνισμό του ΑΣΕΠ του Ιουνίου 1998 ζητούν την απορρόφησή τους στο Δημόσιο. 

26) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο κ. Βασίλειο Χλιάρας, δικηγόρος Κοζάνης, ζητεί διευκρινήσεις για την παραχώρηση των εκτάσεων του αγροκτήματος Σταυρωτής Κοζάνης. 

27) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Εργατοϋπαλληλικό Κέντρο Πτολεμαϊδας - Εορδαίας ζητεί χρηματοδότηση για τη συντήρηση της μονάδας ΙΙΙ ΑΗΣ Πτολεμαϊδας. 

28) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Εργατοϋπαλληλικό Κέντρο Πτολεμαϊδας Εορδαίας διαμαρτύρεται για τους όρους χορήγησης των δελτίων κοινωνικού τουρισμού στους πολύτεκνους. 

29) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ζητεί τη βελτίωση της ιατροφαρμακευτικής περίθαλψης στο Νομό Λέσβου. 

30) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Επιτροπή Αναπληρωτών Εκπαιδευτικών Δυτικής Κρήτης ζητεί τη νομοθετική ρύθμιση του σταδιακού διορισμού στη δημόσια εκπαίδευση όλων των αναπληρωτών εκπαιδευτικών. 

31) Η Γενική Συνομοσπονδία Επαγγελματιών, Βιοτεχνών, Εμπόρων Ελλάδας με ψήφισμά της το οποίο κατέθεσε στον κύριο Πρόεδρο της Βουλής των Ελλήνων ζητεί την άμεση λήψη μέτρων για τη στήριξη των Μικρομεσαίων Επιχειρήσεων. 

B. AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 259/15-7-98 ερώτηση δόθηκε με το υπ' αριθμ. 34389/12-10-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Απαντώντας στην ερώτηση 259/15.7.98 που κατέθεσε στη Βουλή ο Βουλευτής κ. Γ. Κεφαλογιάννης, σχετικά με την κατασκευή έργου "Φράγμα ποταμών Αμαρίου Ν. Ρεθύμνης", σας γνωρίζουμε τα εξής: 

1. Προϋπολογισμός κατασκευής του κυρίως Φράγματος ανέρχεται σε 4,2 δισ. δρχ. χωρίς ΦΠΑ και προβλέπεται να ολοκληρωθεί στο τέλος του 1999 ή τους πρώτους μήνες του 2000. 

2. Σήμερα κατασκευάζεται το κυρίως Φράγμα που έχει δημοπρατηθεί και ήδη ολοκληρώθηκαν ή βρίσκονται στο στάδιο ολοκλήρωσης οι παρακάτω εργασίες: 

α) 'Εχει διανοιχθεί η σήραγγα εκτροπής του Φράγματος μήκους 275 μέτρων και διαμέτρου 4,5 μέτρων. 

β) Ολοκληρώνεται η σκυροδέτησή της εντός του Σεπτεμβρίου. 

γ) 'Εχει κατασκευασθεί η δεύτερη σήραγγα ανοικτού ορύγματος μεταξύ Πύργου Υδροληψίας και σήραγγας εκτροπής μήκους 85 μέτρων και διαμέτρου 4,5 μέτρων με οπλισμένο σκυρόδεμα. 

δ) 'Αρχισαν οι εργασίες προσαρμογής εξόδου της σήραγγας εκτροπής με τον Ποταμό. 

ε) Θεμελιώθηκε και κατασκευάζεται ο πυρήνας του προφράγματος και κατασκευάζεται η ανάντη ζώνη λιθόρριπτου υλικού εκατέρωθεν του προφράγματος. 

στ) 'Εχουν παραχθεί και αποθηκευθεί 20.000 μ3 διαβαθμισμένου φίλτρου και συνεχίζεται η επεξεργασία τους. 

ζ) Ανυψώθηκε ήδη το κατάντι σώμα στήριξης του Φράγματος σε ύψος 20 μέτρων και μήκος 150 μέτρων. 

η) Ολοκληρώθηκαν οι τσιμεντενέσεις κουρτίνας και δεξιού αντερίσματος σε συνολικό αριθμό 130, μέσου βάθους 30 μέτρων (πρωτεύουσες - δευτερεύουσες - τριτεύουσες κλπ.). 

θ) Ολοκληρώθηκαν οι τσιμεντενέσεις τάπητα συνολικού αριθμού 350 μέσου βάθους 8-10 μέτρων περίπου. 

ι) Σύντομα αρχίζουν οι εργασίες εκσκαφών στον υπερχειλιστή 

ια) 'Εχει κατασκευαστεί και ασφαλτοστρωθεί η προσωρινή παράκαμψη της επαρχίας Αμαρίου μήκους 3.150 μέτρων εκ των οποίων τα 2.000 μέτρα βελτιώνονται και θα παραμείνουν ως τμήμα της οριστικής παράκαμψης του Φράγματος. 

ιβ) 'Εχει ολοκληρωθεί η χάραξη και το κτηματολόγιο της οριστικής παράκαμψης μήκους 5 χλμ. περίπου καθώς και η περιβαλλοντική μελέτη του δρόμου και εντός του Σεπτεμβρίου στέλνεται για έγκριση η Μ.Π.Ε. Παράλληλα δημοπρατείται άμεσα η κατασκευή της παράκαμψης από τη Νομαρχιακή Αυτοδιοίκηση. 

ιγ) Συντάσσεται η μελέτη κατασκευής του αγωγού μεταφοράς του νερού του Ταμιευτήρα σύμφωνα με την πρόταση του Γραφείου Ρεθύμνης του Ο.Α.Δ.Υ.Κ. (Α' φάση) μήκους 4,0 χλμ. περίπου με χαλυβδοσωλήνες διαμέτρου 1.200 χιλιοστών, συμπεριλαμβανομένης και της αξιοποίησης των πηγών Κόκκινη Ρίζα. 

ιδ) 'Αρχισε η τοποθέτηση των οργάνων παρακολούθησης του κυρίως Φράγματος. 

'Ολες οι παραπάνω εργασίες αντιστοιχούν στο 40% του συνόλου των εργασιών του Φράγματος που ήταν οι πιο δύσκολες (σήραγγες, τσιμεντενέσεις κουρτίνας - στήσιμο εργοταξίου - μηχανημάτων διαλογής υλικού και σπαστήρα κλπ.) και χρονοβόρες πέραν από τις πρωτοφανείς καιρικές συνθήκες του χειμώνα του 1997. 

3. Τα ποσά που μέχρι σήμερα έχουν διατεθεί για ΕΞΑΓΟΡΕΣ (όχι απαλλοτριώσεις) απ' ευθείας από τους ιδιοκτήτες (προς όφελος των ιδίων και του έργου) ανέρχονται στο ποσό των 727.134.837 δρχ. (κτίσματα και αγροί) και υπολείπεται ακόμα το ποσό του 1,1 δισ. δρχ. περίπου για την πλήρη εξαγορά και εξόφληση των ιδιοκτησιών που κατακλύζονται στη λεκάνη του Φράγματος και το τμήμα των 2000 μέτρων της προσωρινής 



 

  

Σελίδα 1995 

παράκαμψης που ήδη έχει διανοιχθεί. 

Οι τιμές που εγκρίθηκαν και που πληρώνονται χέρι με χέρι με τα συμβόλαια εξαγοράς, θεωρούνται πολύ ικανοποιητικές σε σύγκριση με παρόμοιες περιπτώσεις σε άλλες περιοχές της χώρας. 

'Ηδη έχουν υπογραφεί συμβόλαια για τα 700 εκατομμύρια δρχ. που αποδεικνύει την αποδοχή των τιμών από την πλειοψηφία. 

4. Ο αρχικός προϋπολογισμός του έργου κυρίως Φράγμα είναι 4,95 δισ. δρχ με ΦΠΑ και δημοπρατήθηκε το 1995. 

Η αρχική σύμβαση υπεγράφη το Δεκέμβριο του 1995 με ποσό 2,1 δισ. δρχ. με ΦΠΑ. Οι εργασίες άρχισαν την άνοιξη του 1996 και υπεγράφη συμπληρωματική σύμβαση ύψους 3,328 δισ. δρχ με ΦΠΑ το 1998 λόγω τροποποίησης της μελέτης και συμπληρωματικών εργασιών. Ο συμβατικός χρόνος περαίωσης ήταν 36 μήνες (δηλ. Δεκέμβριος 1998). 

5. Από τις πιστώσεις του έργου έχουν καταβληθεί στον εργολάβο 1,040 δισ. δρχ. με ΦΠΑ και υπολογίζεται ότι ο εγκεκριμένος προϋπολογισμός θα καλύψει τις εργασίες για την ολοκλήρωση του κυρίως Φράγματος. 

Ο Υφυπουργός 

ΧΡ. ΠΑΧΤΑΣ" 

2. Στην με αριθμό 338/17-7-98 ερώτηση και ΑΚΕ 22 δόθηκε με το υπ' αριθμ. 1388/14-10-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Σε απάντηση της με αριθμό 338/22/17.7.98 σχετικής ερώτησης και αίτησης κατάθεσης εγγράφων των Βουλευτών κυρίων Ν. Κωνσταντοπούλου, Ν. (Ανδριανής) Λουλέ και Π. Κουναλάκη, σας πληροφορούμε τα εξής: 

Με την Ε(94) 1833/29-7-94 απόφαση της Ευρωπαϊκής Επιτροπής εγκρίθηκε το Επιχειρησιακό Πρόγραμμα "Υγεία - Πρόνοια" το οποίο περιλαμβάνει 4 Υποπρογράμματα. 

Το Υποπρόγραμμα 3: "Ανθρώπινοι Πόροι" αφορά δράσεις που συγχρηματοδοτούνται από το Ευρωπαϊκό Κοινοτικό Ταμείο (Ε.Κ.Τ) και αναλύεται σε 2 Μέτρα: 

Μέτρο 3.1: Ανάπτυξη Ανθρώπινου Δυναμικού για την Υγεία (16 ΜΕCU). 

Μέτρο 3.2: Ανάπτυξη Ανθρώπινου Δυναμικού για την Πρόνοια (10,6 ΜΕCU). 

Οι ενέργειες του Υποπρογράμματος 3 "Ανθρώπινοι Πόροι" ακολουθούν παρόμοιες διαδικασίες με το Επιχειρησιακό Πρόγραμμα "Συνεχιζόμενη Επαγγελματική Κατάρτιση". Η υλοποίηση ενεργειών Συνεχιζόμενης Επαγγελματικής Κατάρτισης προϋποθέτει τη λειτουργία Κέντρων Επαγγελματικής Κατάρτισης (Κ.Ε.Κ). 

Οι πόροι ΕΚΤ προηγουμένων ετών δεν έχουν χαθεί, αλλά με κατάλληλες τροποποιήσεις των χρηματοδοτικών πινάκων έχουν μεταφερθεί στα επόμενα έτη. 

'Εχει αποφασισθεί μεταφορά πόρων ΕΚΤ, 1 εκατ. ΕCU από το Υποπρόγραμμα 3, στο Υποπρόγραμμα 4 (Τεχνική Βοήθεια), επειδή το ΕΤΠΑ δεν μπορεί να χρηματοδοτεί ενέργειες στήριξης ΕΚΤ. 

Μέτρο 3.1 

Το Υπουργείο Υγείας - Πρόνοιας εξαιρέθηκε από την υποχρέωση σύστασης Κέντρων Επαγγελματικής Κατάρτισης (Κ.Ε.Κ) με αυτοτελή Νομική Προσωπικότητα μετά από σύμφωνη γνώμη και της Ευρωπαϊκής Επιτροπής, επειδή τελικά έγιναν δεκτές οι απόψεις μας για τις ιδιαιτερότητες που παρουσιάζουν οι ενέργειες κατάρτισης του τομέα της Υγείας (Απόφαση 3ης Επιτροπής Παρακολούθησης του Επιχειρησιακού Προγράμματος "Συνεχιζόμενη Επαγγελματική Κατάρτιση" - έγγραφο 1). 

Στη συνέχεια το Υπουργείο Υγείας - Πρόνοιας επέλεξε 35 Νοσοκομεία και το ΕΚΑΒ προκειμένου να λειτουργήσουν ως Κέντρα Επαγγελματικής Κατάρτισης (έγγραφο 2) ήδη θεσμοθετημένες δομές κατάρτισης και διαμόρφωσε δικό του Σύστημα Διαχείρισης - Παρακολούθησης - Αξιολόγησης Ενεργειών Κατάρτισης του Επιχειρησιακού Προγράμματος "Υγεία - Πρόνοια" ΔΥ15/ΥΑ/οικ.1224/23-9-97 (έγγραφο 3). 

Μετά την ολοκλήρωση των πιο πάνω διαδικασιών και σύμφωνα με τα προβλεπόμενα στο Σύστημα Διαχείρισης (έγγραφο 3), έγινε έναρξη υλοποίησης των Ενεργειών Κατάρτισης του Μέτρου 3.1 κατά το Δ' τρίμηνο 1997. 

Στην πρώτη φάση υλοποίησης (1997) συμμετείχαν 24 από τους επιλεγμένους φορείς και υλοποιήθηκαν 47 Ενέργειες Κατάρτισης Συνολικού Προϋπολογισμού 227 εκατ δρχ. 

Τα συγκεκριμένα Προγράμματα αφορούσαν την κατάρτιση 773 ατόμων, εργαζομένων στα νοσοκομεία του Ε.Σ.Υ. και του ΕΚΑΒ. 

Για το έτος 1998 υπεβλήθησαν 300 προτάσεις από τους φορείς υλοποίησης (έγγραφο 3) συνολικού προϋπολογισμού 3,5 δισ. δρχ. 

Τα νέα προγράμματα αφορούν ενέργειες κατάρτισης για εργαζομένους στο χώρο των Νοσοκομείων αλλά και ανέργους του τομέα της Υγείας. 

'Εχει ήδη γίνει ανάθεση στους φορείς υλοποίησης, ενεργειών κατάρτισης ύψους 2,4 δισ. δρχ 

Μέτρο 3.2 

Στην 4η Επιτροπή Παρακολούθησης (11.6.97) του Επιχειρησιακού Προγράμματος "Συνεχιζόμενη Κατάρτιση", αποφασίσθηκε η εξαίρεση των Προνοιακών Φορέων από την υποχρέωση σύστασης Κέντρων Επαγγελματικής Κατάρτισης (ΚΕΚ), με αυτοτελή νομική προσωπικότητα. Αποφασίσθηκε όμως, ότι οι φορείς της Πρόνοιας υπόκεινται στα κριτήρια πιστοποίησης του Εθνικού Κέντρου Πιστοποίησης (έγγραφο 4). Ως εκ τούτου δεν ήταν δυνατή η υλοποίηση προγραμμάτων πριν την πιστοποίηση, η οποία προκηρύχθηκε τον Ιανουάριο 1998. 

Τέλος Ιουνίου '98, ολοκληρώθηκαν οι διαδικασίες του Εθνικού Κέντρου Πιστοποίησης (ΕΚΕΠΙΣ) και πιστοποιήθηκαν εννέα (9) φορείς, της Πρόνοιας (έγγραφο 5). Αμέσως (25/6/98) ζητήθηκε η εκδήλωση ενδιαφέροντος από τους δικαιούχους φορείς. 

'Εως το τέλος του 1998, προβλέπεται υλοποίηση ενεργειών κατάρτισης από τους πιστοποιημένους φορείς της Πρόνοιας, ύψους 860 εκατ. δρχ. έναντι εγκριθέντος προϋπολογισμού α' φάσης 670 εκατ. δρχ. 'Εχει γίνει ανάθεση σχετικών ενεργειών. 

ΙΙ. Σχετικά με τον προγραμματισμό, την εφαρμογή, την παρακολούθηση και τον έλεγχο των προγραμμάτων, ισχύουν τα εξής: 

- Η Διεύθυνση Ανάπτυξης Κοινοτικών Προγραμμάτων, σε συνεργασία με τις καθ' ύλην αρμόδιες Διευθύνσεις αλλά και με τους φορείς υλοποίησης επεξεργάζεται το είδος και τον αριθμό των ενεργειών που υλοποιούνται σε κάθε φάση 0, εφαρμογής του Προγράμματος (έγγραφο 6). 

- Η τελική Απόφαση για τα αντικείμενα κατάρτισης, τον αριθμό των προγραμμάτων αλλά και το ύψος του προϋπολογισμού, είναι αρμοδιότητα της Συντονιστικής Επιτροπής Επαγγελματικής Κατάρτισης (ΣΕΠΕΚ), που προβλέπεται στο άρθρο 4 του Συστήματος Διαχείρισης (έγγραφο 3) και στην Υπουργική Απόφαση ΔΥ15/Υ.Α/1154/Ι0.12.97 (έγγραφο 7). 

- Φορείς εφαρμογής του Υποπρογράμματος 3 είναι για το Μέτρο 3.1 τα 35 Νοσοκομεία και το ΕΚΑΒ (έγγραφο 2) και για το Μέτρο 3.2 οι 9 πιστοποιημένοι από το Εθνικό Κέντρο Πιστοποίησης φορείς της Πρόνοιας (έγγραφο 5). 

- Σύμφωνα με την Υπουργική Απόφαση ΔΥ2οικ./1966.21-11-97 (έγγραφο 9) η Διεύθυνση Εκπαίδευσης του Υπουργείου είναι υπεύθυνη για το συντονισμό, την παρακολούθηση και τον έλεγχο των ενεργειών υλοποίησης του Υποπρογράμματος "Ανθρώπινοι Πόροι", σύμφωνα με τη ΔΥ12/οικ./1966/21.11.93 Υπουργική Απόφαση (έγγραφο 8). 

-Με την απόφαση ΓΥοικ.6169/22-10-97 του Υπουργού Υγείας - Πρόνοιας συγκροτήθηκε Γραμματεία Επιτροπής Παρακολούθησης του Επιχειρησιακού Προγράμματος "Υγεία - Πρόνοια", η λειτουργία της είναι υποστηρικτική των Υπηρεσιών και των Φορέων του Υπουργείου Υγείας - Πρόνοιας, που έχουν την αρμοδιότητα του προγραμματισμού και της υλοποίησης των επί μέρους δράσεων του Επιχειρησιακού Προγράμματος "Υγεία - Πρόνοια" (έγγραφο 9). 

- Πέρα από τον έλεγχο που πραγματοποιείται από τις 



 

  

Σελίδα 1996 

Υπηρεσίες του Υπουργείου Υγείας - Πρόνοιας, στο άρθρο 11 του Συστήματος Διαχείρισης προβλέπονται όλες εκείνες οι διαδικασίες ελέγχου που συμπληρωματικά είναι απαραίτητες, για να εξασφαλισθεί η αποτελεσματικότητα των ενεργειών Συνεχιζόμενης Επαγγελματικής Κατάρτισης. 

Ο Υφυπουργός 

Μ. ΣΚΟΥΛΑΚΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

3. Στην με αριθμό 347/98 ερώτηση δόθηκε με το υπ' αριθμ. 29343/8-10-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 347/98 ερώτηση των Βουλευτών κυρίων Απ. Τασούλα και Μαρίας Μπόσκου, που αφορά στο Π.Ι. Βλαχοκερασιάς Αρκαδίας, σας διαβιβάζουμε σε φωτοαντίγραφο το αρ. 8132/11.9.98 έγγραφο του Περιφ. Παναρκαδικού Γενικού Νοσοκομείου Τρίπολης, το οποίο καλύπτει το θέμα. 

Ο Υπουργός 

Κ. ΓΕΙΤΟΝΑΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

4. Στην με αριθμό 523/23-7-98 ερώτηση δόθηκε με το υπ' αριθμ. 221/14-10-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 523/23-7-98 που κατέθεσαν οι Βουλευτές κύριοι Ε. Μπασιάκος και Σ. Τσιτουρίδης, σας πληροφορούμε τα εξής: 

Αρμοδιότητες που μεταβιβάστηκαν από τις Δασικές Υπηρεσίες στο Πυροσβεστικό Σώμα (ν. 2612/1998). 

. Η ευθύνη και ο επιχειρησιακός σχεδιασμός της καταστολής των πυρκαγιών στα δάση και στις δασικές εν γένει εκτάσεις (άρθρο 1 παρ.1). 

. Η έκδοση σχετικών με την πρόληψη των δασικών πυρκαγιών πυροσβεστικών κανονισμών και διατάξεων (άρθρο 1 παρ. 2). 

. Η ενημέρωση και ευαισθητοποίηση των πολιτών σε θέματα πυροπροστασίας του δάσους (άρθρο 1 παρ. 2). 

. Η οργάνωση περιπόλων (άρθρο 1 παρ. 2). 

. Η επιτήρηση των δασών με επίγεια και εναέρια μέσα (άρθρο 1 παρ. 2). 

. Η κατανομή των πυροσβεστικών δυνάμεων (άρθρο 1 παρ. 2) 

. Η συνεργασία με άλλες αρχές και φορείς (άρθρο 1 παρ. 2). 

. Η φύλαξη της περιοχής όπου εξερράγη πυρκαγιά για τυχόν αναζωπυρώσεις (άρθρο 1 παρ. 2). 

. Η άσκηση καθηκόντων ειδικού ανακριτικού υπαλλήλου κατά το άρθρο 34 Κώδικα Ποινικής Δικονομίας για τα εγκλήματα εμπρησμού σε δασικές και αγροτικές εκτάσεις (άρθρο 5 παρ. 1). 

. Η άσκηση καθηκόντων ειδικού ανακριτικού υπαλλήλου κατά το άρθρο 34 Κώδικα Ποινικής Δικονομίας για τα αδικήματα που αναφέρονται στο άρθρο 69 του ν. 998/1979 και αφορούν την αντιμετώπιση πυρκαγιών (άρθρο 5 παρ. 1). 

. Η άσκηση έργου δημοσίου κατηγόρου για πταισματικές παραβάσεις, καθώς και για όποιες άλλες από την κείμενη νομοθεσία αφορούν στην πρόληψη πυρκαγιών στις δασικές και αγροτικές εκτάσεις (άρθρο 5 παρ. 3). 

. Οι αρμοδιότητες, υποχρεώσεις και δικαιώματα του Δασάρχη, που προβλέπονται από τις διατάξεις των άρθρων 23 έως 27, εκτός του άρθρου 35, του ν. 998/1979, καθώς και όποιες άλλες αφορούν θέματα δασοπροστασίας από τις πυρκαγιές (άρθρο 6). 

Αρμοδιότητες του Υπουργείου Γεωργίας σε θέματα δασικής πολιτικής 

Στην αρμοδιότητα του Υπουργείου Γεωργίας ανήκει η πρόληψη των δασικών πυρκαγιών, όπως η φροντίδα των δασών, οι αναδασώσεις, οι φυτεύσεις, η διευθέτηση χειμάρρων και η οργάνωση αντιπλημμυρικών έργων, η προστασία από καταπατήσεις και διεκδικήσεις, η ανάπτυξη, η καλλιέργεια και η εκμετάλλευση των δασών, η οργάνωση της δασικής αναψυχής. 

Το Υπουργείο Γεωργίας είναι αρμόδιο για όλες εκείνες τις ενέργειες που έχουν ως σκοπό της μείωση της ευλεκτικότητας των δασών, την αύξηση της παραντοχής τους και τη μείωση του κινδύνου έκρηξης πυρκαγιών σε δάση. 

Ο Υπουργός 

ΣΤ. ΤΖΟΥΜΑΚΑΣ" 

5. Στην με αριθμό 646/29-7-98 ερώτηση δόθηκε με το υπ' αριθμ. 15-9-10-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 646/29-7-98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

Το Κάστρο Μονεμβασιάς έχει κηρυχθεί ως προέχον βυζαντινό μνημείο (ΦΕΚ Α' 68/26.4.21 ΚΑΙ Α' 28/26.2.22). οικισμοί και τείχη επί της χερσονήσου της Μονεμβασιάς έχουν κηρυχθεί ως ιστορικά διατηρητέα μνημεία (ΥΑ 25309/ 242/30.10.71. ΦΕΚ Β' 910/12.11.71), ενώ ολόκληρη η περιοχή Παιλαιάς Μονεμβάσιας, συμπεριλαμβανόμενης και της "γέφυρας", δηλαδή της στενής λωρίδας ξηράς που συνδέει την ακτή της Πελοποννήσου με την νησίδα της Μονεμβασιάς, έχει χαρακτηρισθεί ως αρχαιολογικός χώρος, τόπος ιστορικός και ιδιαίτερου φυσικού κάλλους. 

Η κάτω καμάρα του Κάστρου της Μονεμβασιάς παρουσιάζει κατερχόμενη υγρασία. Για την αντιμετώπιση του προβλήματος αυτού η αρμόδια 5η ΕΒΑ, σε συνεργασία με τη Διεύθυνση Αναστήλωσης Βυζαντινών και Μεταβυζαντινών Μνημείων, προέβη στη διάνοιξη ερευνητικών τομών στον υπερκείμενο χώρο της καμάρας (αυλή οικίας του ποιητή Γ. Ρίτσου), για τη διερεύνηση της αιτίας του προβλήματος και την αντιμετώπισή του. Οι δύο τομές που ανοίχθηκαν και έχουν περιφραχθεί με συρματόπλεγμα, θα καλυφθούν προσωρινά μέχρι να καταστεί δυνατή η επιτόπου εξέτασή τους από αρχιτέκτονα της Δ.Α.Β.Μ.Μ. η μεταβίβαση του οποίου έχει προγραμματιστεί εντός του Οκτωβρίου, και στη συνέχεια θα πληρωθούν οριστικά με φροντίδα της 5ης ΕΒΑ. 

'Οσον αφορά δε στην κατάσταση των τειχών της πόλης της Μονεμβασιάς, σας πληροφορούμε, ότι τα τείχη της Κάτω Πόλης δεν παρουσιάζουν προβλήματa ετοιμορροπίας, εργασίες δε συντήρησής τους πραγματοποιούνται ανά περιπτώσεις, από συνεργεία της αρμόδιας Εφορείας. Αντίθετα, για τα τείχη της 'Ανω Πόλης, τα οποία έχουν περιέλθει λόγω των ετοιμορροπιών σε εξαιρετικά κρίσιμη κατάσταση, εκπονείται από την κ. Καλλιγά μελέτη αποτύπωσης των ετοιμόρροπων τμημάτων και αποκατάστασής τους. Το έργο αποκατάστασης των τειχών της 'Ανω Πόλης θα δημοπρατηθεί μόλις ολοκληρωθεί η μελέτη. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

6. Στην με αριθμό 687/29-7-98 ερώτηση δόθηκε με το υπ' αριθμ. 2978/28-9-98 έγγραφο από τον Υφυπουργό Εθνικής 'Αμυνας η ακόλουθη απάντηση: 

"Σε απάντηση της 687/29-7-98 ερώτησης που κατέθεσε ο Βουλευτής κ. Γ. Καρατζαφέρης στη Βουλή των Ελλήνων με θέμα την προμήθεια καυσίμων για τα αεροσκάφη CΑΝΑDΑΙR (CL - 215), σας γνωρίζονται τα ακόλουθα: 

Το Υπουργείο Εθνικής 'Αμυνας στα πλαίσια της γενικότερης προσπάθειας δασοπυρόσβεσης και πάντα κατά το μέρος που του αναλογεί, πολύ πριν παραστεί τέτοια ανάγκη, είχε προβεί σε όλες εκείνες τις ενέργειες που είναι απαραίτητες προκειμένου ν' αντιμετωπιστούν τυχόν έκτακτες περιστάσεις. 

Ειδικότερα, όσον αφορά τα καύσιμα των CΑΝΑDΑΙR, πρέπει να καταστεί σαφές ότι ουδέποτε τέθηκε ζήτημα έλλειψης. Η 

  


 

  

Σελίδα 1997 

Πολεμική Αεροπορία, προνοώντας για τον ομαλό εφοδιασμό των αεροπλάνων της, έχει συνάψει τις υπ' αριθμ. 68 και 69/98 συμβάσεις με τις εταιρείες "ΤΟΤ ΗΕLLΑ ΑΕ" και "ΒΡ GREECE ΑΕ ΕΜΠ. ΠΕΤΡΕΛΑΙΟΕΙΔΩΝ" αντίστοιχα, για την προμήθεια καυσίμου τύπου ΑVGΑ5 100 LL. 

Σχετικά με τα αναφερόμενα περί επιστολής της ΕΑΒ σας γνωρίζουμε ότι δεν έχει περιέλθει σε γνώση του Υπουργείου μας τέτοια επιστολή. 'Oσον αφορά το εμπιστευτικό έγγραφο του ΓΕΑ προς το Υπουργείο Γεωργίας για τη μεταφορά πιστώσεων, πρέπει να σημειωθεί, ότι τέτοιου είδους έγγραφα ανταλλάσσονται στα πλαίσια της συνεργασίας των Υπουργείων, και της μέριμνας προληπτικής συνέγερσης όλων των συναρμοδίων φορέων προ της ενάρξεως της πυροσβεστικής περιόδου. Σε καμία περίπτωση όμως δεν έχουν επίπτωση στον ανεφοδιασμό και στην απρόσκοπτη συντήρηση των Ιπταμένων μέσων αεροπυρόσβεσης. Ακόμη, πρέπει να αναφερθεί ότι οι εργασίες που γίνονται στο στόλο της Π.Α. από την ΕΑΒ βασίζονται στην μία και ενιαία συμφωνία μεταξύ αυτής και του Δημοσίου (ΒAΣ). 

Τέλος, στο μείζον θέμα της συντήρησης των ιπταμένων μέσων, η ΠΑ εφαρμόζει απαρέγκλιτα τις οδηγίες της κατασκευάστριας εταιρείας σύμφωνα με τα εγχειρίδια των αντίστοιχων αεροσκαφών και των αεροκινητήρων. Οι εργασίες αυτές είναι κοινές και για τα πολιτικού τύπου αεροσκάφη χωρίς καμία διαφοροποίηση. 

Συνεπώς δεν γεννάται ζήτημα προβληματικής συντήρησης των CL-215. 

Ο Υφυπουργός 

ΔΗΜΗΤΡΙΟΣ ΑΠΟΣΤΟΛΑΚΗΣ" 

7. Στην με αριθμό 743/4-8-98 ερώτηση δόθηκε με το υπ' αριθμ. 21/12-10-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 743/4-8-98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

Ο "ΟΔΥΣΣΕΥΣ", ο κόμβος του Υπουργείου Πολιτισμού στο 'Ιντερνετ, είναι ο πιο πλούσιος ελληνικός πολιτιστικός κόμβος κι ένας από τους πλουσιότερους διεθνώς. 

'Εχει 6500 ιστοσελίδες επί δύο γλώσσες (σύνολο 13.000 σελίδες σε ελληνικά και αγγλικά) με πολλπλάσιο αριθμό φωτογραφιών. Στις σελίδες αυτές υπάρχουν (αναφορές σε 250) μουσεία και 800 αρχαιολογικούς χώρους και μνημεία της ελληνικής επικράτειας, που απαρτίζουν τον αρχαιολογικό χάρτη της Ελλάδας, πλήρης αποτύπωση της πολιτιστικής υποδομής ανά τομέα τέχνης, και πλήρης ξενάγηση στις σημαντικότερες εκθέσεις (Θησαυροί του Αγίου Ορους, Μπιενάλε της Βενετίας, Ελληνικό κόσμημα, Ελληνική Φωτογραφία κ.λπ.). Υπάρχουν ακόμη αναλυτικές πληροφορίες για τις ώρες λειτουργίας των μουσείων και των αρχαιολογικών χώρων και φωτογραφίες (από τις σημαντικότερες αρχαιότητες που φιλοξενούνται στους χώρους αυτούς, καθώς και αφιερώματα στους Ολυμπιακούς Αγώνες στην αρχαιότητα στους τάφους της Βεργίνας, αφιέρωμα στα Μάρμαρα του Παρθενώνα. 

Ο κόμβος φιλοξενεί τον κόμβο "ΑΛΕΞΑΝΔΡΟΣ" (που εδρεύει στο Αρχαιολογικό Μουσείο της Θεσσαλονίκης) μέσω του οποίου προβάλλεται ο πολιτισμός της Βόρειας Ελλαδος και τον κόμβο "ΒΙΒΛΙΟΧΩΡΟΣ" του Εθνικού Κέντρου Βιβλίου με 5.500 σελίδες. 

'Εχει επιλεγεί στους 5% καλύτερους πολιτιστικούς κόμβους του κόσμου από τα δύο πιο διαδεδομένα συστήματα αναζήτησης στο 'Ιντερνετ, το Yahoo και το Lycos. Η Ουνέσκο έχει επιλέξει τις σελίδες του κόμβου "ΟΔΥΣΣΕΥΣ" για να πληροφορήσει τους επισκέπτες του δικού της κόμβου για τα ελληνικά μνημεία. 

Ο κόμβος περιλαμβάνει το πρόγραμμα των πολιτιστικών εκδηλώσεων που γίνονται στη χώρα, πλήρη κατάλογο όλων των πολιτιστικών Οργανισμών της χώρας κ.λπ. 

Δέχεται 2000 επισκέπτες κατά μέσο όρο την ημέρα που "κατεβάζουν" κατά μέσο όρο περί τις 25.000 σελίδες την ημέρα. Από αυτούς το 80% προέρχεται εκτός Ελλάδας. Δέχεται καθημερινά περί τα 10 μηνύματα στο ηλεκτρονικό ταχυδρομείο τα οποία απαντώνται αυθημερόν προσφέροντας πληροφορίες και εξυπηρέτηση σε μαθητές, φοιτητές, ερευνητές και απλού πολίτες για θέματα κυρίως πολιτιστικής κληρονομιάς. Τα συγχαρητήρια μηνύματα αποτελούν την πλειονότητα. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

8. Στην με αριθμό 1386/19-8-98 ερώτηση δόθηκε με το υπ' αριθμ. 4157/19-10-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 1386/19-8-98 που κατατέθηκε στη Βουλή από τους Βουλευτές κυρίους Ευάγγελο Πολύζο και Κων/νο Καραμηνά σχετικά με την έλλειψη υγειονομικού προσωπικού για την εξυπηρέτηση των ασφαλισμένων του ΙΚΑ στα Νησιά και στην Βόρειο Ελλάδα, σας γνωρίζουμε ότι, μετά την ολοκλήρωση της διαδικασίας πλήρωσης 50 θέσεων υγειονομικού στο ΙΚΑ μέσω ΑΣΕΠ, η Διοίκηση του Ιδρύματος θα προβεί στην τοποθέτηση προσωπικού στις ανωτέρω περιοχές. 

Ο Υφυπουργός 

ΝΙΚΟΣ ΦΑΡΜΑΚΗΣ" 

9. Στην με αριθμό 1515/24-8-98 ερώτηση δόθηκε με το υπ' αριθμ. 10553/12-10-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 1515/24-8-98 ερώτηση που κατέθεσε στη Βουλή των Ελλήνων ο Βουλευτής κ. Αθανάσιος Χειμάρας, αναφορικά με την κατασκευή του Περιφερειακού Γενικού Νοσοκομείου Λαμίας, σας γνωρίζουμε τα εξής: 

1. Η κατασκευή του Περιφερειακού Γενικού Νοσοκομείου Λαμίας δεν έχει εγκαταληφθεί και οι καθυστερήσεις που υπάρχουν οφείλονται κατά κύριο λόγο στην επίλυση των διαφόρων προβλημάτων που προέκυψαν κατά τη διάρκεια κατασκευής του υπόψη έργου όπως η έκδοση οικοδομικής άδειας, η διευθέτηση ρέματος, η κατασκευή πασσαλοτοίχων αντιστήριξης εκκλησίας, στα δίκτυα αποχέτευσης, ύδρευσης και ηλεκτρικού ρεύματος σε σχέση με τις κτιριακές εγκαταστάσεις του υπάρχοντος Νοσοκομείου καθώς και του χώρου ανάπτυξης του εργοταξίου, επίλυσης ασυμφωνιών μελέτης εφαρμογής κλπ. 

2. Η πορεία των εκτελεσθεισών εργασιών (συμβατικών και συμπληρωματικών που ήταν αναγκαίες) έχουν ως εξής: 

α) 'Εχουν εκτελεσθεί τοπογραφικές εργασίες χάραξης του νέου κτιριακού συγκροτήματος. 

β) 'Εχει γίνει το 100% της εργοταξιακής εγκατάστασης στο χώρο του Νοσοκομείου. 

γ) 'Εχει κατασκευασθεί νέος ηλεκτρικός υποσταθμός με αχρήστευση του παλαιού, για τις ανάγκες ομαλής λειτουργίας του παλαιού Νοσοκομείου. 

δ) 'Εχει γίνει κοπή των δέντρων στο χώρο ανάπτυξης των κτιρίων. 

ε) 'Εχει απομακρυνθεί μεγάλος όγκος αχρήστων παλαιών υλικών του Νοσοκομείου και έχουν κατασκευασθεί νέες αποθήκες για τις ανάγκες του Νοσοκομείου. 

ζ) 'Εχουν εκτελεσθεί οι εκσκαφές όλων των κτιριακών συγκροτημάτων. 

η) 'Εχουν εκτελεσθεί εργασίες πασσαλώσεων των πασσαλοτοίχων της θεμελίωσης κατά 100% καθώς και αγκυρώσεις αυτών. 

θ) 'Εχουν εκτελεσθεί οι εργασίες για την κατασκευή της στεγανολεκάνης και των σκυροδεμάτων της θεμελίωσης κατά 60%. 

ι) 'Εχουν εκτελεσθεί οι εργασίες σκυροδεμάτων των υπογείων κατά 50%. 

κ) 'Εχουν εκτελεσθεί οι εργασίες σκυροδέτησης πλακών ανωδομής κατά 3%. 

3. τα χρηματικά ποσά που απορροφήθηκαν μέχρι σήμερα είναι: 

 

 

  

Σελίδα 1998 

α) 573.000.000 δρχ. (μαζί με Φ.Π.Α.), ως, νόμιμη προκαταβολή για την οποία κατατέθηκε εγγυητική επιστολή από πιστωτικά ιδρύματα λαμβανομένων υπόψη και των αναλογούντων τόκων επί του ποσού της προκαταβολής. 

β) 449.000.000 δρχ. (μαζί με Φ.Π.Α.) για εκτελεσθείσες εργασίες. 

4. Η σύμβαση του έργου υπεγράφη στις 8-9-1997 με προβλεπόμενο χρόνο κατασκευής 1.000 ημέρες δηλαδή προβλεπόμενη ημερομηνία αποπεράτωσης του έργου είναι η 7-6-2000. 

Από την επιβλέπουσα Υπηρεσία έχουν γίνει οι νόμιμες ενέργειες προς τον ανάδοχο για επίσκευση των εργασιών και σημειώνεται αύξηση του προσωπικού εργασίας και ταχύτερος ρυθμός κατασκευής. 

Ο Υφυπουργός 

Μ. ΣΚΟΥΛΑΚΗΣ" 

10. Στην με αριθμό 1535/25-8-98 ερώτηση δόθηκε με το υπ'αριθμ. 39/12-10-98 έγγραφο από τον Υπουργό Πολιτισμού η ακόλουθη απάντηση. 

"Απαντώντας στην με αριθμό 1535/25-8-98 ερώτηση της Βουλευτού κ. Βασιλικής Αράπη - Καραγιάννη, σας γνωρίζουμε τα εξής: 

Η μελέτη του φωτισμού του αρχαιολογικού χώρου Σουνίου έχει ήδη ανατεθεί και πρόκειται να παραδοθεί στις αρχές Οκτωβρίου. Θα ακολουθήσει δημοπράτηση του έργου. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

11. Στην με αριθμό 1791/27-8-98 ερώτηση δόθηκε με το υπ'αριθμ. 42/12-10-98 έγγραφο από τον Υπουργό Πολιτισμού η ακόλουθη απάντηση. 

"Απαντώντας στην με αριθμό 1791/27-8-98 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής; 

Σχετικά με την ολοκλήρωση των εργασιών κατασκευής του Θεάτρου της Εταιρείας Μακεδονικών Σπουδών, που στεγάζει την κεντρική σκηνή του ΚΘΒΕ σημειώνονται τα εξής: 

1. Το αρχικό Συμβατικό Αντικείμενο, οικονομικού ύψους 3,2 δις δρχ. προβλεπόταν να εκτελεσθεί σε τρεις φάσεις, μεταξύ των οποίων το θέατρο θα παραδιδόταν για χρήση στον Οργανισμό "Θεσσαλονίκη 97" και στο Κ.Θ.Β.Ε. Οι δύο πρώτες φάσεις υλοποιήθηκαν κατα τις Συμβατικές προβλέψεις. Η τρίτη και τελευταία φάση έπρεπε να έχει περαιωθεί την 31-8-98. 

2. Το ΥΠ.ΠΟ. ζήτησε έγκαιρα και πέτυχε την ένταξη στο ΠΕΠ Κεντρικής Μακεδονίας της ολοκλήρωσης του 'Εργου με Προϋπολογισμό 2,27 δις δρχ. Η τυπική διαδικασία έγκρισης της πίστωσης αυτής από την Επιτροπή Παρακολούθησης ΠΕΠ Κεντρικής Μακεδονίας (στην οποία μετέχει και εκπρόσωπος της Ε.Ε.) είναι χρονοβόρα και εκτιμάται ότι θα ολοκληρωθεί σύντομα. 

3. Μετά την οριστικοποίηση της χρηματοδότησης θα δοθούν οδηγίες στον Ανάδοχο για την άμεση ολοκλήρωση του έργου. Οι σχετικές εργασίες προβλέπεται ότι θα απαιτήσουν χρονικό διάστημα τεσσάρων (4) μηνών. 

4. Δεδομένου ότι η νέα χρηματοδότηση είναι πλέον θέμα λίγου χρόνου, έχει συμφωνηθεί με το Κ.Θ.Β.Ε. ότι σε περίπτωση που αυτό χρειαστεί το θέατρο για ορισμένες παραστάσεις (π.χ. ΔΗΜΗΤΡΙΑ 98), τότε θα εξασφαλισθεί η παράδοση των απαιτουμένων χώρων προς χρήση κατόπιν συνεννοήσεως. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

12. Στην με αριθμό 1793/27-8-98 ερώτηση δόθηκε με το υπ'αριθμ. 43/12-10-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 1793/27-8-98 ερώτηση της Βουλευτού κ. Στέλλας Αλφιέρη, σας γνωρίζουμε τα εξής: 

1. Η Διεύθυνση Λαϊκού Πολιτισμού, ως αρμόδια Υπηρεσία για την προβολή και ανάδειξη της νεότερης ναυτικής και ναυπηγικής μας παράδοσης, έχει επιδείξει ιδιαίτερο ενδιαφέρον για τη μελέτη της ιστορίας της ξυλογλυπτικής κατά το 19ο και 20ο αιώνα συμμετέχοντας και ενισχύοντας διεθνή προγράμματα, χαρακτηρίζοντας ως μνημεία του νεότερου τεχνικού πολιτισμού παραδοσιακά σκάφη προστατεύοντας τους χώρους όπου ναυπηγούνται αυτά τα σκάφη και συνηγορώντας σε άλλες Υπηρεσίες για την ένταξη των ασχολουμένων με την κατασκευή των ξύλινων σκαφών στα παραδοσιακά επαγγέλματα. Η Υπηρεσία έχει ζητήσει από την 1η ΕΝΜ να κάνει καταγραφή των ταρσανάδων της 'Υδρας και των Σπετσών και να σχηματίσει φακέλους, για όσους συγκεντρώνουν τα απαραίτητα στοιχεία, ώστε να χαρακτηρισθούν ως διατηρητέοι. 

2. Η Εφορία Εναλίων Αρχαιοτήτων έχει μετάσχει με εκπρόσωπό της στην επιτροπή για το αντίγραφο της αρχαίας Τριήρους "Ολυμπιάς" στο πλαίσιο του "Προγράμματος Πειραματικής Αρχαιολογίας για την Αθηναϊκή Τριήρη". Θα πρέπει να αναφερθούν και οι συμμετοχές της Εφορίας Εναλίων με εκπροσώπους σε πειραματικά ταξίδια του αντιγράφου του "πλοίου της Κυρήνειας", και στο πρόγραμμα "Εξέλιξη της ξυλοναυτικής Τέχνης στην Ανατολική Μεσόγειο κατά τον 18ο-19ο αιώνα", το οποίο υποστήριξε και οικονομικά και από το οποίο διατηρεί στο αρχείο της υλικό μελέτης παραστάσεων- απεικονίσεων χαρακτηριστικών πλοίων της προαναφερόμενης περιόδου. 

Η Εφορεία Εναλίων Αρχαιοτήτων διατηρεί καλές σχέσεις με τους φορείς που ενδιαφέρονται με παρόμοια θέματα, όπως το Ινστιτούτο Προστασίας Ναυτικής Παράδοσης, το Ναυτικό Μουσείο Μυκόνου κλπ. 'Ολα αυτά γίνονται στο πλαίσιο των ευρύτερων επιστημονικών ενδιαφερόντων της Εφορείας. 

3. Ο χαρακτηρισμός της ξυλοναυπηγικής δραστηριότητας ως παραδοσιακής και διατηρητέας, όπως επίσης και η καταγραφή των καρνάγιων και ταρσανάδων της 'Υδρας και των Σπετσών, θα εξεταστούν από τη ΔΙΛΑΠ. 

4. Το ζήτημα του μητρώου των ναυπηγοεπισκευαστικών επιχειρήσεων ανήκει στην αρμοδιότητα του Υπουργείου Εμπορικής Ναυτιλίας. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

13. Στην με αριθμό 1868/31-8-98 ερώτηση δόθηκε με το υπ'αριθμ. 4533/19-10-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 1868/31-8-98 που κατατέθηκε στη Βουλή των Ελλήνων από το Βουλευτή κ. Απόστολο Ανδρεουλάκο, σχετικά με την παρεχόμενη ιατρική περίθαλψη στους ασφαλισμένους του ΙΚΑ από τα ιατρεία Αγ. Βαρβάρας της Τοπικής Μονάδας Υγείας ΙΚΑ Νικαίας, σας γνωρίζουμε ότι σ' αυτά υπηρετούν από ένας γιατρός ειδικότητας γυναικολόγου, χειρουργού, ορθοπεδικού, ψυχιάτρου, δερματολόγου και πνευμονολόγου, από δύο των ειδικοτήτων παιδίατρου, καρδιολόγου και οδοντίατρου, καθώς και τέσσερις οικογενειακοί γιατροί. 

Το πρόβλημα της έλλειψης οικογενειακών γιατρών των τοπικών ιατρείων Αγ. Βαρβάρας, αντιμετωπίζεται προσωρινά και με παράλληλη ολιγόωρη εβδομαδιαία απασχόληση τριών οικογενειακών γιατρών του Υποκ/τος ΙΚΑ Νικαίας στα ιατρεία αυτά. Οσον αφορά τις άλλες ειδικότητες, οι ασφαλισμένοι της περιοχής εξυπηρετούνται από τους γιατρούς της Τοπικής Μονάδας Υγείας ΙΚΑ Νικαίας, στην οποία υπηρετούν γιατροί όλων σχεδόν των ειδικοτήτων. 

Τέλος σας γνωρίζουμε ότι τα Ειδικά Υγειονομικά Κέντρα (Παιδοδοντικό, Ακτινολογικό, Φυσικοθεραπευτήριο κλπ.), που στεγάζονται σε μισθωμένο κτίριο, αποτελούν πρότυπο λειτουργίας ανάλογων κέντρων και δεν πρόκειται να μεταστεγασθούν. 

Ο Υφυπουργός 

ΝΙΚΟΣ ΦΑΡΜΑΚΗΣ" 

 

 

  

Σελίδα 1999 

14. Στην με αριθμό 2163/11-9-98 ερώτηση δόθηκε με το υπ'αριθμ. 1699/14-10-98 έγγραφο από τον Υφυπουργό Eργασίας και Κοινωνικών Ασφαλίσεων η ακόλουθη απάντηση: 

"Απαντώντας στην με αριθμό 2163/11-9-98 ερώτηση που κατατέθηκε στη Βουλή από το Βουλευτή κ. Μ. Κεφαλογιάννη σχετικά με την αύξηση των συντάξεων του ΟΓΑ και την καταβολή εισφοράς από τους συνταξιούχους του ΟΓΑ, για παροχές υγειονομικής περίθαλψης, σας πληροφορούμε τα εξής: 

1. Σύμφωνα με τις διατάξεις της παρ. 6 του άρθρου 12 του 2458/97 τα ποσά των συντάξεων του ΟΓΑ αναπροσαρμόζονται από 1-1-97 και εφεξής κατά το ποσοστό μεταβολής του δείκτη τιμών καταναλωτή του έτους που αφορά την αναπροσαρμογή. 

'Ετσι με βάση τα ανωτέρω, οι συντάξεις του ΟΓΑ αναπροσαρμόστηκαν από 1-1-98 κατά ποσοστό 3,7% και σε περίπτωση που στο τέλος του έτους ο πληθωρισμός υπερβεί το προβλεπόμενο ποσοστό 2,5% θα χορηγηθεί διορθωτικό ποσό που θα καλύπτει τη διαφορά μεταξύ του 2,5% και της πραγματικής αύξησης του δείκτη τιμών καταναλωτή. 

2. Με την παρ. 3 του άρθρου 14 του ν. 2458/97 (Α 15) ορίζεται ότι οι συντάξεις του ειδικού λογαριασμού συνταξιοδότησης ανασφάλιστων υπερηλίκων του ν. 1296/1982 (Α' 128), οι συντάξεις πρόσθετης ασφάλισης του ν. 1745/1987, οι συντάξεις του ν.δ/τος 4575/1966 και οι συντάξεις σύμφωνα με το ν. 2458/97 υπόκεινται σε παρακράτηση 4% μηνιαίως επί του συνολικού ποσού που χορηγεί ο Ο.Γ.Α. από 1-1-98. 

Από την ίδια ημερομηνία χορηγείται αύξηση 4% στο ποσό των συντάξεων του ΟΓΑ. 'Ετσι με την ισόποση αύξηση των συντάξεων του ΟΓΑ δεν έγινε καμία μείωση στις συντάξεις. 

Εξάλλου σας γνωρίζουμε ότι όλοι οι συνταξιούχοι των ασφαλιστικών οργανισμών καταβάλλουν εισφορά σε ποσοστό 4% επί των συντάξεών τους για παροχές υγειονομικής περίθαλψης. 

Για λόγους ενιαίας ρύθμισης υιοθετήθηκε η διάταξη της παρ. 3 του άρθρου 14 του ν. 2458/97 χωρίς παράλληλα να θιγούν οικονομικά οι συνταξιούχοι του ΟΓΑ και επομένως δεν συντρέχει λόγος τροποποίησής τους. 

Ο Υφυπουργός 

ΝΙΚΟΣ ΦΑΡΜΑΚΗΣ" 

15. Στην με αριθμό 2193/14-9-98 ερώτηση δόθηκε με το υπ'αριθμ. 181/14-10-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 2193/14-9-98 που κατέθεσαν οι Βουλευτές κύριοι Μ. Κωστόπουλος και Μ. Αγγουράκης, σας πληροφορούμε τα εξής: 

Η μελέτη και κατασκευή των πάσης φύσεως δασοτεχνικών έργων για την προστασία, την ανάπτυξη και τη διαχείριση των δημοσίων δασών και δασικών εκτάσεων είναι αρμοδιότητα των περιφερειακών Δασικών Υπηρεσιών. Για την εκτέλεση οποιουδήποτε έργου σε δάση και δασικές εκτάσεις, απαιτείται η σύνταξη μελέτης και η σχετική έγκρισή της αρμοδίως από την οικεία Δασική Αρχή. 

Η εκτέλεση των μελετών των έργων που εντάσσονται στο πρόγραμμα έργων και εργασιών των Περιφερειακών Δασικών Υπηρεσιών, γίνεται με χρηματοδότηση από το πρόγραμμα Δημοσίων Επενδύσεων. Η χρηματοδότηση δεν αφορά ξεχωριστά κάθε έργο αλλά το σύνολο του ετήσιου προγράμματος. 

Οι Ο.Τ.Α. έχουν τη δυνατότητα να προτείνουν στις οικείες Δασικές Υπηρεσίες την ένταξη συγκεκριμένων έργων στο πρόγραμμα έργων και εργασιών τους. Κάθε πρόταση αξιολογείται και ιεραρχείται ως προς τη δυνατότητα και σκοπιμότητα υλοποίησής της, λαμβανομένων υπόψη και των διαθεσίμων πιστώσεων. 

Στην περίπτωση που κάποιος Ο.Τ.Α. εξασφαλίσει χρηματοδότηση ή διαθέτει δικές του πιστώσεις για την εκτέλεση δασοτεχνικών έργων, υπάρχει η νομική δυνατότητα για την εκτέλεση των έργων με τη σύναψη προγραμματικής σύμβασης με το Υπ. Γεωργίας. Σε κάθε περίπτωση προαπαιτείται η συνεργασία με την αρμόδια Δασική Αρχή για τον καθορισμό της διαδικασίας που απαιτείται να ακολουθηθεί. 

Στη συγκεκριμένη περίπτωση του Δήμου Λυκόβρυσης, όχι μόνο δεν τηρήθηκαν τα προαναφερθέντα αλλά επιπροσθέτως αγνοήθηκαν και οι σχετικές συστάσεις του αρμόδιου Δασαρχείου Πεντέλης με αποτέλεσμα να υποβληθεί μήνυση, με το από 20-8-98 πρωτόκολλο μήνυσης, κατά των κυρίων Παπαδημητρίου Δημήτριο και Χρήστο Σκαμνάκη, Δημάρχου Λυκόβρυσης, για μπάζωμα και καθαρισμό του δημόσιου Δάσους Κάσδαγλη στην περιφέρεια του Δήμου Λυκόβρυσης. 

Ο Υπουργός 

ΣΤΕΦ. ΤΖΟΥΜΑΚΑΣ" 

16. Στην με αριθμό 2203/14.9.98 ερώτηση δόθηκε με το υπ'αριθμ. 184/14.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 2203/14.9.98 που κατέθεσε ο Βουλευτής κ. Θ. Π. Δαβάκης, σας πληροφορούμε τα εξής: 

Παραθέτουμ τα στοιχεία εισαγωγών εσπεριδοειδών για τα έτη 1995 και 1996 όπως καταγράφονται στους πίνακες της Στατιστικής Υπηρεσίας. Σημειώνουμε ότι τα στοιχεία του έτους 1996 δεν είναι οριστικοποιημένα, καθώς επίσης και τα στοιχεία του έτους 1997 τα οποία δεν μας δόθηκαν. 

Εισαγωγές έτους 1995


ΧΩΡΕΣ/ ΠΡΟΙΟΝΤΑ
 Πορτοκάλια
 Λεμόνια
 Μανταρίνια
 
Ολλανδία
 517
 612
 83
 
Ιταλία
 2
 5.973
 258
 
Αγγλία
 28
 ---
 ---
 
Δανία
 846
 ---
 ---
 
Πορτογαλία
 1
 ---
 ---
 
Βουλγαρία
 71
 27
 3
 
Ισπανία
 -
 1.111
 23
 
Σερβία
 -
 5
 31
 
Γαλλία
 -
 89
 -
 
Γερμανία
 -
 426
 -
 
Αυστρία
 -
 22
 -
 


Εισαγωγές έτους 1996 (τόννοι)


ΧΩΡΕΣ/ΠΡΟΙΟΝΤΑ
 Πορτοκάλια
 Λεμόνια
 Μανταρίνια
 
Ολλανδία
 1936
 1040
 51
 
Ιταλία
 89
 3950
 435
 
Ισπανία
 105
 381
 19
 
Γαλλία
 177
 -
 -
 
Γερμανία
 48
 72
 21
 
Αγγλία
 36
 163
 -
 
Αυστρία
 48
 67
 -
 
Βέλγιο-Λου-ξεμβούργο
 262
 69
 -
 
Ρουμανία
 19
 -
 -
 
Βουλγαρία
 14
 6
 -
 
Λευκορωσία
 10
 8
 -
 
Σερβία
 28
 -
 -
 
Σκόπια
 1
 15
 -
 


'Οσον αφορά την εξαγωγική πολιτική στον τομέα των εσπεριδοειδών αυτή καθορίζεται στα πλαίσια της Κοινής Οργάνωσης Αγοράς στον τομέα των οπωροκηπευτικών όπως αυτή καθορίζεται από τον Καν. (ΕΚ) 2200/96 του Συμβουλίου. Το Υπουργείο Γεωργίας κατέβαλε και θα καταβάλλει κάθε προσπάθεια για την βελτίωση του συστήματος των εξαγωγικών επιδοτήσεων που αφορά τις εξαγωγές προς τις Τρίτες Χώρες ώστε αυτό να αποβεί περισσότερο ευέλικτο και αποτελεσματικό. 

'Οσον αφορά τους φυτοϋγειονομικούς ελέγχους η εισαγωγή καρπών εσπεριδοειδών δεν επιτρέπεται στη Χώρα μας όταν προέρχονται από τρίτες χώρες (αποφ. 7401/19-4-98 του Υπ. Γεωργίας). 

Οι ποσότητες καρπών εσπεριδοειδών που διακινούνται στη Χώρα μας έρχονται από τα άλλα Κ.Μ. της Ε.Κ. και πρέπει να είναι καταγωγής χωρών μελών της Ε.Κ. 

'Ελεγχοι πραγματοποιούνται στους αποθηκευτικούς χώρους και κατά τη διακίνηση αυτών στην Χώρα για τον προσδιορισμό 

  

 

  

Σελίδα 2000 

της ταυτότητος του προϊόντος. 

Από τους έλεγχους που γίνονται από τις αρμόδιες υπηρεσίες του Υπ. Γεωργίας δεν προκύπτει ότι έχουν εισαχθεί καρποί εσπεριδοειδών από Τρίτες χώρες. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

17. Στην με αριθμό 2214/15.9.98 ερώτηση δόθηκε με το υπ'αριθμ. 7662/910.98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 2214/15.9.98 που κατέθεσε ο Βουλευτής κ. Αναστάσιος Παπαληγούρας, σχετικά με τα μέτρα που προτίθεται να λάβει ο αρμόδιος Υπουργός για την έγκαιρη ευαισθητοποίηση του κόσμου ως προς τους κινδύνους από την αλόγιστη χρήση αντιβιοτικών σας γνωρίζουμε ότι: 

Το Υπουργείο Υγείας και Πρόνοιας εκτιμώντας ότι η μη ορθολογική και ανεξέλεγκτη χρήση των ευρέως φάσματος νεότερων αντιβιοτικών φαρμάκων ενέχει σοβαρούς κινδύνους για τη Δημόσια Υγεία (αύξηση της συχνότητας και βαρύτητας των νοσοκομειακών λοιμώξεων) και ότι ο περιορισμός της χρήσης ενός αντιβιοτικού αυξάνει το ποσοστό ευαισθήτων σ'αυτό στελεχών εξέδωσε ήδη τις υπ' αριθ. Υ6α/13042/96/13.1.1997 και Υ6α/3080/4.6.97 επισυναπτόμενες εγκυκλίους. 

Με τις ανωτέρω εγκυκλίους ενημερώνονται τα Νοσηλευτικά Ιδρύματα της χώρας, οι Δ/νσεις Υγείας των Νομαρχιακών Αυτοδιοικήσεων καθώς επίσης το Υπουργείο Εργασίας και Κοινωνικών Ασφαλίσεων, το ΙΚΑ, ο Πανελλήνιος Φαρμακευτικός Σύλλογος και Πανελλήνιος Ιατρικός Σύλλογος για τις προϋποθέσεις χορήγησης φαρμακευτικών ιδιοσκευασμάτων που περιέχουν δραστικό συστατικό "κεφαλοσπορίνες τρίτης γενεάς" από του στόματος χορηγουμένων και "νεότερες κινολόνες" από τους στόματος χορηγουμένων και αυτών που προορίζονται για οφθαλμική χρήση και ειδικότερα: 

Τα ιδιοσκευάσματα που ανήκουν στην παραπάνω κατηγορία πρέπει να συνταγογραφούνται από το θεράποντα γιατρό, μόνο εφόσον είναι τα μόνα πρώτης εκλογής αντιβιοτικά, βάσει αντιβιογράμματος που υποχρεωτικά θα επισυνάπτεται στην ιατρική συνταγή. 

Ευνόητο είναι ότι οι αρμόδιες Υπηρεσίες του Υπουργείου μας, που ευαισθητοποιήθηκαν πολύ νωρίτερα για την αντιμετώπιση του σοβαρού αυτού για τη Δημόσια Υγεία προβλήματος προτίθενται να συνεργασθούν για τη δημιουργία κεντρικού μηχανισμού στην Ευρωπαϊκή 'Ενωση. 

Ο Υφυπουργός 

ΕΜ. ΣΚΟΥΛΑΚΗΣ" 

Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).") 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να αναγνώσω στο Σώμα το δελτίο επικαίρων ερωτήσεων της Παρασκευής 4 Δεκεμβρίου 1998: 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2 & 3 Καν. Βουλής) 

1. Η με αριθμό 284/1.12.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Λεβογιάννη προς τον Υπουργό Μεταφορών και Επικοινωνιών, σχετικά με την κάλυψη των κενών θέσεων προσωπικού στο γραφείο των Ελληνικών Ταχυδρομείων στο νησί της 'Ιου. 

2. Η με αριθμό 288/1.12.98 επίκαιρη ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Μεταφορών και Επικοινωνιών, σχετικά με δημοσιεύματα του Τύπου αναφερόμενα σε διάσταση απόψεων μεταξύ του Προέδρου του Διοικητικού Συμβουλίου του Οργανισμού Τηλεπικοινωνιών Ελλάδος (Ο.Τ.Ε.) και του Διευθύνοντος Συμβούλου. 

3. Η με αριθμό 301/2.12.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τους Υπουργούς Περιβάλλοντος, Χωροταξίας και Δημοσίων 'Εργων, Εσωτερικών, Δημόσιας Διοίκησης και Αποκέντρωσης, σχετικά με τις πρόσφατες πλημμύρες στην πόλη της Στυλίδας και στην περιοχή της Λάρισας, την αποκατάσταση των ζημιών κλπ. 

4. Η με αριθμό 287/1.12.98 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον Υπουργό Εθνικής Οικονομίας και Οικονομικών, σχετικά με τα προβλήματα στη διαδικασία πώλησης των "ΚΑΤΑΣΤΗΜΑΤΩΝ ΑΦΟΡΟΛΟΓΗΤΩΝ ΕΙΔΩΝ Α.Ε." κλπ. 

5. Η με αριθμό 297/2.12.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Εσωτερικών, Δημόσιας Διοίκησης και Αποκέντρωσης, Περιβάλλοντος-Χωροταξίας και Δημοσίων 'Εργων, σχετικά με τη λήψη μέτρων για την αποκατάσταση των ζημιών που υπέστη ο Δήμος Καλυβίων-Θορικού από τις πρόσφατες πλημμύρες κλπ. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 2&3 Καν. Βουλής) 

1. Η με αριθμό 291/2.12.98 επίκαιρη ερώτηση της Βουλευτού του Πανελληνίου Σοσιαλιστικού Κινήματος κ. Ελένης Ανουσάκη προς τον Υπουργό Πολιτισμού, σχετικά με τη λήψη μέτρων για την αποκατάσταση της ιστορικής και πολιτιστικής αξίας της οικίας του "ΑΛΕΞΑΝΔΡΟΥ ΣΒΩΛΟΥ". 

2. Η με αριθμό 286/1.12.98 επίκαιρη ερώτηση του Βουλευτή της Νέας Δημοκρατίας κ. Προκόπη Παυλόπουλου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με το αίτημα του Υπουργού Δικαιοσύνης για την κατ'εξαίρεση έγκριση, πρόσληψη χιλίων (1.000) δικαστικών υπαλλήλων. 

3. Η με αριθμό 302/2.12.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λήψη μέτρων για την τήρηση των νομίμων διαδικασιών στην πώληση των Ναυπηγείων Χαλκίδας κλπ. 

4. Η με αριθμό 299/2.12.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Γεωργίας, σχετικά με τις προθέσεις της Κυβέρνησης για επίλυση των προβλημάτων των σιτοπαραγωγών του Νομού Λάρισας. 

5. Η με αριθμό 295/2.12.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τη λήψη μέτρων προστασίας των πολιτών, κατόχων πιστωτικών καρτών κλπ.. 

  

 

  

Σελίδα 2001 

ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη επίκαιρη ερώτηση είναι η με αριθμό 249/25.11.98 του Βουλευτή του Πανελλήνιου Σοσιαλιστικού Κινήματος κ. Θεόδωρου Γεωργιάδη, προς τον Υπουργό Γεωργίας, σχετικά με το σύστημα καθορισμού των ζημιών που προκαλούνται στις γεωργικές παραγωγές από παγετό, θεομηνίες κλπ. 

Η ερώτηση του κυρίου συναδέλφου σε περίληψη έχει ως εξής: 

"Σας είναι γνωστό, ότι μια σοβαρή αιτία παραπόνων των αγροτών κατά των ΕΛ.Γ.Α., είναι το όλον σύστημα καθορισμού των ζημιών, που προκαλούνται στις γεωργικές παραγωγές από παγετό, θεομηνίες κλπ. 

Ειδικότερα τα παράπονα των αγροτών αφορούν το χρόνο, το ύψος και τον τρόπο εξατομίκευσης των ζημιών, καθώς επίσης το χρόνο καταβολής των αποζημιώσεων και το χρόνο εκδίκασης των υποβαλλομένων ενστάσεων. 

Πιστεύω ότι το όλον σύστημα, έτσι όπως λειτουργεί και χρονοβόρο είναι και συνήθως άδικο σε πολλές περιπτώσεις κυρίως όσον αφορά το ύψος των καταβαλλομένων αποζημιώσεων στους αγρότες. 

Πιστεύω ότι το σύστημα μπορεί ν' αλλάξει και να καθιερωθεί νέος τρόπος καθορισμού τους ύψους των ζημιών και καταβολής αυτών, βάσει των παραστατικών παράδοσης ή πώλησης των αγροτικών προϊόντων των τριών τελευταίων ετών, πριν από το έτος που έλαβε χώρα η ζημιά. 

Κατ' αυτόν τον τρόπο, η εξατομίκευση των ζημιών θα γίνεται σε πολύ λιγότερο χρόνο, αλλά το σπουδαιότερο, θα εκλείψει η βασικότερη αιτία παραπόνων των αγροτών, που αφορά το ύψος των ζημιών και κατά συνέπεια, των ποσών των αποζημιώσεων που καταβάλλονται στους αγρότες. 

Για τους λόγους αυτούς, ερωτάσθε, εάν προτίθεσθε να προχωρήσετε στον καθορισμό του ύψους των ζημιών, που προκαλούνται στις γεωργικές παραγωγές από παγετό, θεομηνίες κλπ., βάσει των παραστατικών παράδοσης ή πώλησης των παραγομένων γεωργικών προϊόντων των τριών τελευταίων ετών προ του έτους που επήλθε κατά τα ανωτέρω η ζημία." 

Ο Υφυπουργός Γεωργίας, κ. Κωνσταντίνος Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Η υπηρεσία μου έδωσε ένα σημείωμα, κύριε συνάδελφε, στο οποίο περιγράφεται ότι ο τρόπος, με τον οποίο δίνονται οι αποζημιώσεις σήμερα, είναι ο πλέον ενδεδειγμένος. Δηλαδή είναι ένας τρόπος τον οποίο έχουν αποδεχθεί και οι υπηρεσίες και ο ΕΛ.Γ.Α. και γενικότερα ο χώρος των αγροτών. 

'Ομως, θα μου επιτρέψετε να έχω ορισμένες προσωπικές παρατηρήσεις πάνω στην πρότασή σας. 

Πρώτον, βλέπω ότι, με βάση την πρότασή σας, κάποια πράγματα απλοποιούνται. 

Δεύτερον, είναι γεγονός ότι, αν ακολουθήσουμε στοιχεία της προτάσεώς σας, πιθανότατα να πληρώνουμε γρηγορότερα τους γεωργούς που έχουν πάθει ζημιές. Και αυτό είναι πολύ σημαντικό. Γιατί το Υπουργείο θέλει πραγματικά να πληρώνει έγκαιρα. 

Συνεπώς χωρίς να σας πω ότι μπορώ να την υιοθετήσω απόλυτα, γιατί δεν ξέρω τις λεπτομέρειές της, σας λέω ότι χαίρομαι γιατί γίνεται αυτή η πρόταση. Και είμαστε στη διάθεσή σας και εγώ και οι συνάδελφοί μου στο Υπουργείο Γεωργίας, για να την συζητήσουμε από κοντά. Γιατί κανένας πρέπει να εξετάζει προτάσεις και μάλιστα από ανθρώπους οι οποίοι, πρώτον ανήκουν στο ελληνικό Κοινοβούλιο και δεύτερον, έχουν και γνώση των θεμάτων αυτών. Και σας ευχαριστώ ιδιαιτέρως, γιατί τη θέτετε σήμερα ενώπιον του ελληνικού Κοινοβουλίου. 

Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Θεόδωρος Γεωργιάδης έχει το λόγο. 

ΘΕΟΔΩΡΟΣ ΓΕΩΡΓΙΑΔΗΣ: Κύριε Υφυπουργέ, είναι γνωστό ότι τα τρία τελευταία χρόνια ο Νομός Πέλλας έχει πληγεί από τον παγετό στις δενδροκαλλιέργειες, ειδικότερα στην καλλιέργεια ροδακίνων, γεγονός το οποίο είχε, όπως γίνεται αντιληπτό, επιπτώσεις στην οικονομία των γεωργικών οικογενειών. Αυτό επέτεινε τα παράπονα των αγροτών για τη λειτουργία του όλου συστήματος. 

Αυτός ήταν και ο βασικότερος λόγος που κατέθεσα την επίκαιρη ερώτηση. Γιατί ξέρετε τι συμβαίνει; Οι αγρότες έχουν να πάρουν χρήματα από αποζημιώσεις. 

Οι αποζημιώσεις καταβάλλονται το γρηγορότερο οκτώ μήνες μετά που γίνεται ο παγετός, όμως παράλληλα η Αγροτική Τράπεζα βάζει τους τόκους, το Ταμείο Ασφάλισης των αγροτών ζητά να πληρωθούν οι ασφαλιστικές εισφορές στους προκαθορισμένους χρόνους, με αποτέλεσμα οι αγρότες να βρίσκονται σε απελπιστική κατάσταση. 

Πριν από μερικούς μήνες μας είχε μοιράσει ο τότε Υπουργός ένα φυλλάδιο, στο οποίο προβλέπονταν η αλλαγή του Κανονισμού των Ελληνικών Γεωργικών Ασφαλίσεων. Δεν προχώρησε η υπόθεση, απλώς η εισφορά των αγροτών προς τις Ελληνικές Γεωργικές Ασφαλίσεις από 2% έγινε 3% και καταργήθηκε η διάκριση των σταδίων ανθοφορίας και καρπιδίου σε ένα στάδιο που ήταν και αυτό μία από τις βασικές αιτίες παραπόνων των παραγωγών. Ωστόσο όμως επί της ουσίας δεν είχαμε αλλαγή, διότι εξακολουθούν οι εκτιμήσεις να γίνονται πολύ αργά, εξακολουθούν οι ενστάσεις να εκδικάζονται πολύ αργά. 

Ξέρετε, κύριε Υφυπουργέ, τι μας λένε οι παραγωγοί, όταν γυρνάμε στα χωριά; Μας λένε ότι οι γεωπόνοι των ΕΛΓΑ δεν θέλουν να αλλάξει το σύστημα. Και δεν θέλουν να αλλάξει, γιατί από τον τρόπο που λειτουργεί το σύστημα, έχουν πρόσθετο εισόδημα. 'Οταν βγουν στην ύπαιθρο να κάνουν τις εκτιμήσεις πληρώνονται. Λένε οι παραγωγοί "μας βάζουν σκόπιμα χαμηλές εκτιμήσεις ζημιών, με αποτέλεσμα να ξαναβγαίνουν και να παίρνουν χρήματα". 

Εάν αλλάξει το σύστημα και οι χρηματισμοί θα πάψουν -γιατί εγώ σαν Δήμαρχος έζησα προσωπικά περίπτωση χρηματισμού γεωπόνου που βγήκε να κάνει εκτιμήσεις και έφαγε εννέα μήνες φυλακή από το δικαστήριο- αλλά και θα πιάσουμε το ΦΠΑ στο 40% περίπου της γεωργικής παραγωγής, που διαφεύγει. Βέβαια θα συντομευθεί ο χρόνος εκτίμησης των ζημιών, θα καταβάλλονται πολύ πιο γρήγορα τα χρήματα και νομίζω ότι μία από τις βασικές αιτίες παραπόνων των παραγωγών θα εκλείψει. 

Πρέπει να δούμε και τα καθημερινά προβλήματα των παραγωγών. Νομίζω ότι θα πρέπει να μελετήσετε το θέμα. Είναι δυνατόν να εφαρμοστεί. Είναι πολύ απλό. Είχε ένας δέκα στρέμματα και έπαθε ζημιά το '98. Θα προσκομίσει τα παραστατικά, τι έβγαλε το '95, το '96 και το '97 κι έτσι αντικειμενικά θα καθοριστεί το ποσοστό της ζημίας, για να εκλείψει μία βασική αιτία καθυστερήσεων και να πεισθούν οι παραγωγοί ότι πράγματι η Κυβέρνηση αυτή ενδιαφέρεται για τους αγρότες. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός Γεωργίας έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε συνάδελφε, οι καταγγελίες τις οποίες κάνατε είναι σοβαρές και δεν έχω κανένα λόγο να μην αποδεχθώ ότι κάτι τέτοιο γίνεται, όχι σε μεγάλη έκταση -δεν το πιστεύω ασφαλώς- αλλά σε κάποιες μεμονωμένες περιπτώσεις. 

Συνεπώς θα ήθελα και σ' αυτό το σημείο να έχουμε μία ιδιαίτερη συζήτηση, να δούμε, αν μπορούμε το φαινόμενο αυτό να το περιορίσουμε. 

Δεύτερον, καταλαβαίνω ότι εσείς στηρίζετε την πρότασή σας σε εκτίμηση στατιστικών στοιχείων των τριών τελευταίων ετών, η οποία θα μας δίνει περίπου το μέγεθος της ζημιάς, ώστε να μην αναγκαζόμαστε να έχουμε καθυστέρηση από την επίσκεψη των γεωπόνων, από ενστάσεις κλπ. Είναι, όπως σας 


 

  

Σελίδα 2002 

είπα και προηγουμένως, μία λογική πρόταση. Εκείνο το οποίο πρέπει να εξετάσει κανείς είναι, κατά πόσο είναι αποδεκτή και από το ελεγκτικό σύστημα, το οποίο λειτουργεί μέσω των κανονισμών της Ευρωπαϊκής 'Ενωσης και βέβαια και μέσα από την πραγματικότητα, η οποία αντιμετωπίζεται από το Υπουργείο Γεωργίας. 

Θα παρακαλούσα να έχουμε μία συνάντηση στο Υπουργείο, ώστε να εξειδικεύσουμε την πρόταση αυτή και ειλικρινά θα χαρούμε όλοι μας, εάν κάνουμε κάτι που να βελτιώνει την κατάσταση της πληρωμής των αποζημιώσεων στον 'Ελληνα παραγωγό. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, ζητώ τη συναίνεσή σας, να προτάξουμε την επίκαιρη ερώτηση δευτέρου κύκλου του συναδέλφου κ. Παπαφιλίππου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Συνεπώς θα συζητηθεί η υπ' αριθμ. 263/27.11.98 επίκαιρη ερώτηση του Βουλευτή της Νέας Δημοκρατίας κ. Νικόλαου Παπαφιλίππου προς τον Υπουργό Εργασίας και Κοινωνικών Ασφαλίσεων, σχετικά με την καθυστέρηση χορήγησης της σύνταξης στους εξερχόμενους από το Επικουρικό Ταμείο Εργατοϋπαλλήλων Μετάλλου (ΕΤΕΜ). 

Η επίκαιρη ερώτηση του κυρίου συναδέλφου έχει ως εξής: 

"Ο Νομός Κοζάνης και ιδιαίτερα η περιοχή Κοζάνης - Πτολεμαϊδας, αποτελεί βασικό βιομηχανικό κέντρο της χώρας, όπου πολλοί εργάζονται στην επεξεργασία του μετάλλου." 

EYAΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, γιατί δεν ζητάτε τη συναίνεσή μας; Δεν έχουμε σειρά; 

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, έχετε σειρά, αλλά δεν είναι εδώ ο κ. Φούσας... 

Κύριε Υπουργέ, μόλις μπήκε μέσα ο κ. Φούσας. 

ΑΝΤΩΝΙΟΣ ΦΟΥΣΑΣ: Κύριε Πρόεδρε, το πρωί ειδοποιήθηκα. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Εγώ θα απαντούσα και εν απουσία του κ. Φούσα και ας έπαιρνε τα Πρακτικά να τα διαβάσει. 

ΠΡΟΕΔΡΕΥΩΝ (Λουκάς Αποστολίδης): Τώρα έχω διαβάσει τη μισή ερώτηση, κύριε Υπουργέ. Δείξτε λίγη κατανόηση. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Μας κουβαλάτε κάθε μέρα εδώ! 

ΠΡΟΕΔΡΕΥΩΝ (Λουκάς Αποστολίδης): Συνεχίζω την ανάγνωση της επίκαιρης ερώτησης. 

"Οι εργατοτεχνίτες αυτοί είναι ασφαλισμένοι στο Επικουρικό Ταμείο Εργατοϋπαλλήλων Μετάλλου (ΕΤΕΜ) πληρώνοντας σημαντικά ποσά για την ασφάλισή τους. 

Η απαράδεκτη συμπεριφορά του ταμείου αυτού με τις αδικαιολόγητες καθυστερήσεις πολλών ετών (έξι και πλέον) στην απόδοση της σύνταξης, προκαλεί όχι μόνο την έντονη και διαρκή διαμαρτυρία των δικαιούχων, αλλά και διενέξεις αυτών με τους υπαλλήλος του ΕΤΕΜ. 

Σημειώνεται ότι πολλοί εκ των δικαιούχων υποβάλλονται σε σημαντικές δαπάνες για να φθάσουν στον Πειραιά χωρίς να μπορέσουν να λύσουν το πρόβλημά τους. 

Πρόσφατο δημοσίευμα που υποβάλλεται συνημμένα, δημιούργησε έξαρση των διαμαρτυριών αυτών στο Νομό Κοζάνης. 

Για τους λόγους αυτούς ερωτάται ο αρμόδιος Υπουργός: 

Τι προτίθεται να κάνει για να δώσει λύση στην αγωνία και ταλαιπωρία που υφίστανται οι ενδιαφερόμενοι συμπολίτες μας." 

Ο κ. Ιωαννίδης έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, όπως όλοι ξέρουμε, το ΕΤΕΜ είναι εδώ και χρόνια ένα προβληματικό ταμείο από κάθε άποψη. Πολλές φορές προσπάθησα και εγώ στο παρελθόν, όταν είχα πάλι την ευθύνη αυτού του χώρου -αλλά και άλλοι προκάτοχοί μου και άλλοι μετά από μένα- να αντιληφθούν ότι αυτό το επικουρικό ταμείο για οικονομικούς λόγους, αλλά και διότι δεν είχε τη δυνατότητα να εξυπηρετήσει τους ασφαλισμένους του, έπρεπε να συγχωνευθεί με το ΙΚΑ. Βεβαίως, είναι γνωστό ότι σε πολλές περιπτώσεις φθάνει τα πέντε και έξι χρόνια για να απονείμει την οριστική σύνταξη, όχι την προσωρινή, όχι το βοήθημα που παίρνουν. 

Αλλά δεν έγινε κατορθωτό να λυθεί αυτό το πρόβλημα, διότι δοκιμάσαμε ακόμη και με τον εμπλουτισμό του με άλλους υπαλλήλους, είτε αποσπασμένους είτε μετατασσομένους, αλλά και με προσλήψεις στο παρελθόν. 

Είναι ένας μηχανισμός ο οποίος ήταν αδύνατον να ανταποκριθεί στις υποχρεώσεις του. Γι' αυτό και στο σχέδιο νόμου που συζητούμε τώρα στην αρμόδια επιτροπή, όπως ξέρετε -γιατί συμμετέχετε και εσείς στην αρμόδια επιτροπή- προβλέπεται η συγχώνευση του ΕΤΕΜ στο ΙΚΑ ΤΕΑΜ. 

Προβλέπεται παράλληλα η συγκρότηση ιδίου υποκαταστήματος του ΙΚΑ στον Πειραιά, ειδικού, δηλαδή, υποκαταστήματος, για να μπορέσει να προχωρήσει αυτήν την υπόθεση των χιλιάδων αιτήσεων που εκκρεμούν για συνταξιοδότηση με τον καλύτερο και ταχύτερο δυνατόν τρόπο. Δηλαδή, δημιουργείται ένα ολόκληρο υποκατάστημα στον Πειραιά από το ΙΚΑ προκειμένου οι χιλιάδες εκκρεμείς αιτήσεις να εξετασθούν το ταχύτερο για να αντιμετωπισθεί το πρόβλημα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Κάτι άλλο που θέλω να σας αναφέρω θα σας το πω στη δευτερολογία μου, για να μην πάρω άλλο χρόνο. 

ΠΡΟΕΔΡΕΥΩΝ (Λουκάς Αποστολίδης): Ο κ. Παπαφιλίππου έχει το λόγο. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Υπουργέ, μπορεί να δεχθεί κανείς ότι αυτό το ταμείο έχει προβλήματα. 'Ομως, εδώ υπάρχει σημαντικότατη και ουσιαστική παράλειψη της Κυβέρνησης. Τους εγκαταλείψατε τελείως. Το Σώμα Επιθεωρητών και Ελεγκτών Δημόσιας Διοίκησης που πήγε εκεί, διαπίστωσε ότι οι υπάλληλοι δεν πήγαιναν στη δουλειά τους. Δηλαδή, τα αφήσατε και διαλύθηκαν στην κυριολεξία όλα; Αυτά είναι πολύ σοβαρά πράγματα. 

Ο κόσμος αγανακτά. Και σας αναφέρω στην επίκαιρη ερώτηση ότι πάρα πολύς κόσμος που εργάζεται εκεί στην επεξεργασία των μετάλλων, λόγω της βιομηχανικής περιοχής του Νομού Κοζάνης, αναγκάζεται να φεύγει από την Κοζάνη, από την Πτολεμαϊδα και να έρχεται στον Πειραιά χάνοντας μέρες χωρίς να βρει άκρη, διότι δεν βρίσκει τους υπαλλήλους. 'Αλλος λείπει σήμερα, άλλος λείπει αύριο και κανείς δεν μπορεί να δώσει κάποια απάντηση. 

Συνεπώς επιμένω ότι εδώ δεν δείξατε ούτε το ελάχιστον ενδιαφέρον. Είναι δείγμα του τρόπου λειτουργίας του δημοσίου, του τρόπου λειτουργίας αν θέλετε, του αρμοδίου Υπουργείου το οποίο επιβλέπει. 

Τα εγκαλείψατε στην κυριολεξία, κύριε Υπουργέ. Αυτό δεν το λέω εγώ. Το λέει το Σώμα των αρμοδίων Επιθεωρητών και Ελεγκτών Δημοσίων Υπηρεσιών που πήγε σ' αυτό το ασφαλιστικό ταμείο κατόπιν εντολής του αρμοδίου Υπουργού κ. Παπαδόπουλου. Σ' αυτό αναφέρεται το πόρισμα. Μα, είναι τρομερά πράγματα αυτά. Τι να πει ο ασφαλισμένος διαβάζοντας αυτά; 

Δέκα χιλιάδες αιτήσεις για συνταξιοδότηση εκκρεμούν. Δεν είναι μία ή πέντε αλλά δέκα χιλιάδες. 

Γιατί δεν σπεύσατε για κάποια λύση γρηγορότερα; Γιατί δεν σπεύσατε να τους πιέσετε να δίνουν κάποιες απαντήσεις, να ηρεμούσατε τον κόσμο για να περιμένει κάποια παρέμβαση ουσιαστική της Κυβέρνησης; Δεν το πράξατε, κύριε Υπουργέ, και γι'αυτό υπάρχει αυτή η αναστάτωση. Και δεν ξέρουμε και εμείς τι να απαντήσουμε στον κόσμο. Τι απαντάει κανείς σε αυτόν που λέει "παιδεύομαι επί έξι και επτά χρόνια και δεν μπορώ να πάρω τη σύνταξη;". Υπάρχει καμία απάντηση που μπορεί να δώσει κανείς και μάλιστα όταν διαβάζει και αυτά που δημοσιεύονται στον Τύπο; 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, η απάντηση που μπορώ να σας δώσω είναι ότι επί χρόνια προσπαθήσαμε να πείσουμε τους ενδιαφερόμενους, τους ασφαλισμένους και τους συντα-

  

 

  

Σελίδα 2003 

ξιούχους του ταμείου αυτού που ας σημειωθεί έδινε και δίνει υψηλές σε σχέση με τους άλλους επικουρικές συντάξεις χωρίς να έχει την αντίστοιχη οικονομική δυνατότητα. Βέβαια εδώ και πέντε χρόνια δεν αυξάνονται ετησίως οι συντάξεις. Προσπαθούσαμε να τους πείσουμε ότι δεν μπορεί να επιβιώσει αυτό το ταμείο και ότι δεν είναι δυνατόν με τη δομή που έχει να ανταποκριθεί στις υποχρεώσεις του, όπως το είπατε και εσείς προηγουμένως. Δεν το εδέχοντο. 

Τώρα, επιτέλους η Κυβέρνηση κάνει αυτό το βήμα που δεν το έκανε ούτε η Κυβέρνηση της Νέας Δημοκρατίας όταν κυβερνούσε -γιατί η κατάσταση ήταν η ίδια- ούτε η προηγούμενη του ΠΑΣΟΚ ούτε η επόμενη του ΠΑΣΟΚ. Τώρα, όμως, επειδή φαίνεται ότι το χώνεψαν και οι ίδιοι ότι δεν μπορεί να υπάρξει άλλη λύση, το Ταμείο Μετάλλου συγχωνεύεται στο ΙΚΑ, δημιουργείται ένα ειδικό υποκατάστημα του ΙΚΑ στον Πειραιά για να αντιμετωπίσει όλες αυτές τις περιπτώσεις. 

Να προσθέσω και το εξής, γιατί αυτό πρέπει να το καταλάβουμε όλοι μας. Δεν υπάρχουν μαγικές λύσεις όταν υπάρχουν τόσες συσσωρευμένες αιτήσεις, διότι η απονομή μιας συντάξεως είναι εξατομικευμένη διοικητική πράξη. Πρέπει κάποιος άνθρωπος και όχι μηχανή να ασχοληθεί με την απίστευτη ποικιλία των περιπτώσεων για τη σωστή απονομή μιας σύνταξης. 

Αυτό δεν μπορούσε να γίνει στα πλαίσια του ΕΤΕΜ. Τώρα πιστεύουμε ότι θα γίνει στα πλαίσια της νέας ρύθμισης. Και σας παρακαλώ όταν θα πάμε στην επιτροπή να την ψηφίσετε και εσείς. 

ΠΡΟΕΔΡΕΥΩΝ (Λουκάς Αποστολίδης): Επανερχόμαστε στις επίκαιρες ερωτήσεις πρώτου κύκλου. 

Θα συζητηθεί η δεύτερη επίκαιρη ερώτηση με αριθμό 281/30-11-98 του Βουλευτή της Νέας Δημοκρατίας κ. Αντωνίου Φούσα προς τον Υπουργό Δικαιοσύνης, σχετικά με τη διαδικασία χορήγησης δελτίου ποινικού μητρώου σε αλλοδαπούς. 

Η επίκαιρη ερώτηση έχει ως εξής: 

"Μεταξύ των πολλών προβλημάτων, κατά τα τελευταία χρόνια στο χώρο της Δικαιοσύνης, είναι και ο τρόπος και η διαδικασία χορήγησης του δελτίου ποινικού μητρώου σε αλλοδαπούς, προκειμένου να δοθεί η γνωστή "πράσινη κάρτα". Εξάλλου, ιδιαίτερα ανησυχητική είναι η λαβούσα χώρα τελευταία δημοσιότητα για το θέμα αυτό, και ακόμη περισσότερο ανησυχητικό και τεράστιες είναι οι ευθύνες για τις ασκηθείσες τις ημέρες αυτές ποινικές διώξεις ως προς τον τρόπο χορήγησης της "πράσινης κάρτας" από διάφορα διαπλεκόμενα πρόσωπα και τη λήψη του ποινικού μητρώου. 

Εξάλλου, κατέστη γνωστό, ότι για να λάβει σήμερα ποινικό μητρώο ένας αλλοδαπός θα πρέπει να παρέλθει πολύς χρόνος και συνήθως δύο έτη, και για το λόγο αυτό καταφεύγουν σε "παρένθετα" πρόσωπα, "αμείβοντάς τα πλουσιοπάροχα". 

Επίσης, θα πρέπει να επισημανθεί, ότι δυστυχώς δεν υπάρχει στην Υπηρεσία του Ποινικού Μητρώου μηχανογραφικό σύστημα, με αποτέλεσμα να είναι ιδιαίτερα επισφαλή τα υπάρχοντα στοιχεία, αφού χρησιμοποιείται ακόμη το πανάρχαιο σύστημα των βιβλίων, και οι εκεί εργαζόμενοι ταλανίζονται αδίκως, ενώ δεν εξυπηρετούνται και οι ενδιαφερόμενοι. Τέλος, είναι αναγκαίο να υπογραμμισθεί και να τονισθεί ότι τα χορηγούμενα σήμερα ποινικά μητρώα στους αλλοδαπούς, δεν αναφέρουν τυχόν εγκλήματα στη χώρα του κάθε αλλοδαπού, αλλά ούτε και ο εδώ τρόπος ζωής τους και η τυχόν εγκληματικότητα δεν είναι δυνατόν με ασφάλεια να ελεγχθεί. 

Κατόπιν των ανωτέρω, ερωτάται ο κύριος Υπουργός Δικαιοσύνης: 

1. Εάν είναι γνώστης της παραπάνω απαράδεκτης και επικίνδυνης καταστάσεως για το θέμα της χορήγησης του ποινικού μητρώου στους αλλοδαπούς; 

2. Κατά ποιο τρόπο και πότε στοχεύει να αντιμετωπίσει την παραπάνω κατάσταση, διότι η χορήγηση, όπως γίνεται σήμερα, του ποινικού μητρώου στους αλλοδαπούς και μάλιστα μετά από καθυστέρηση δύο περίπου ετών, όχι μόνο δεν τιμά την χώρα μας, αλλά συμβάλλει στην περαιτέρω αύξηση της εγκληματικότητας". 

Ο Υπουργός Δικαιοσύνης κ. Γιαννόπουλος έχει το λόγο. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, θα παρακαλέσω το χρόνο της δευτερολογίας να τον καταναλώσω τώρα για να δώσω μία γενική απάντηση γιατί δεν πρόκειται και δεν μπορώ να απαντήσω στα παράπονα. 

ΠΡΟΕΔΡΕΥΩΝ (Λουκάς Αποστολίδης): Είμαστε σύμφωνοι. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Το Τμήμα Ποινικού Μητρώου της Διεύθυνσης Ποινικού Μητρώου και Απονομής Χάριτος του Υπουργείου Δικαιοσύνης είναι η μοναδική υπηρεσία σε όλη τη χώρα η οποία είναι επιφορτισμένη με την έκδοση των πιστοποιητικών ποινικού μητρώου προσώπων που έχουν γεννηθεί στην αλλοδαπή ή που είναι αγνώστου διαμονής ή αγνώστου τόπου γεννήσεως. 'Ετσι με την εμπλοκή, βάσει των π.δ/τών 358/97 και 359/97, του Υπουργείου Δικαιοσύνης στο πρόγραμμα νομιμοποίησης των διαβιούντων στη χώρα εκατοντάδων χιλιάδων λαθρομεταναστών δια της χορηγήσεως σ'αυτούς των αναγκαίων πιστοποιητικών ποινικού μητρώου, όπως προβλέπεται από τα ανωτέρω διατάγματα, το τμήμα επιβαρύνθηκε με δυσβάστακτο φόρτο εργασίας, ο οποίος παρά τις τεράστιες προσπάθειες που έγιναν προς την πλευρά ενίσχυσης του προσωπικού, η οποία ενίσχυση έφθασε μέχρι τριπλασιασμού και πλέον των υπηρετούντων υπαλλήλων, δεν κατέστη δυνατόν να αντιμετωπισθεί περισσότερο αποτελεσματικά με βάση τα υπό των προαναφερθέντων προεδρικών διαταγμάτων και των προς τροποποίηση τούτων 241/98 και 242/98 π.δ. του Υπουργείου Εργασίας και Κοινωνικών Ασφαλίσεων, καθορισθέντα χρονικά πλαίσια, ήτοι μέχρι 31-12-98. 

Είναι γεγονός ότι το αρχείο του Τμήματος Ποινικού Μητρώου του Υπουργείου Δικαιοσύνης από το οποίο αντλούνται πληροφορίες για την ποινική κατάσταση των προαναφερθέντων προσώπων, τηρείται με βάση το χειρογραφικό σύστημα και δεν είναι μηχανοργανωμένο, παρά τις αλλεπάλληλες προσπάθειες που έγιναν για το σκοπό αυτό. Η πρώτη προσπάθεια έγινε τον Ιούνιο του 1993, όταν με απόφαση του τότε Υπουργού Δικαιοσύνης προκηρύχθηκε διεθνής ανοικτός διαγωνισμός για την προμήθεια, παράδοση, εγκατάσταση, έναρξη λειτουργίας και παροχή συναφών υπηρεσιών υποστήριξης ολοκληρωμένου συστήματος τηλεματικής -μιλάμε για Ιούνιο του 1993 που ήταν τότε κυβέρνηση της Νέας Δημοκρατίας- για τη δημιουργία κέντρου ενημέρωσης για τα ναρκωτικά και τη μηχανοργάνωση του Ποινικού Μητρώου και της ροής της ποινικής διαδικασίας και την ειαγωγή ιστορικών αρχείων του Ποινικού Μητρώου των Δικαστικών Υπηρεσιών του Υπουργείου Δικαιοσύνης. 

Η προσπάθεια αυτή δεν τελεσφόρισε ύστερα και από απόφαση του τότε Υπουργού Προεδρίας (Σεπτέμβριος '95) περί επανεξετάσεως όλων των έργων του δημοσίου τομέα. 

Το 1994 το έργο επαναπροκηρύχθηκε υπό την εποπτεία του Υπουργείου Προεδρίας, αλλά και πάλι ματαιώθηκε η σχετική προσπάθεια κατόπιν των ενστάσεων που υπεβλήθησαν. 

Το έργο εν συνεχεία εντάχθηκε στο πακέτο Delors II,και μετεφέρθη από το Υπουργείο προεδρίας στο επιχειρησιακό πρόγραμμα "ΚΛΕΙΣΘΕΝΗΣ" αλλά, λόγω διαφόρων προβλημάτων και καθυστερήσεων που προέκυψαν η ένταξή του απερρίφθη από τη συντονιστική επιτροπή του προγράμματος "ΚΛΕΙΣΘΕΝΗΣ".'Ενας από τους λόγους αποκλεισμού του έργου ήταν ότι τα έργα εκσυγχρονισμού που προτείνονται από το Υπουργείο Δικαιοσύνης δεν αφορούσαν "παραγωγικό" Υπουργείο. 

Πρόσφατα η Διεύθυνση Πληροφορικής του Υπουργείου Δικαιοσύνης ενέταξε τη μηχανογράφηση όλων των Ποινικών Μητρώων της Ελλάδας ήτοι Εισαγγελιών και Κεντρικής Υπηρεσίας, στο πακέτο SANTER (2000-2006). Με το έγγραφο δε υπ' αριθμ. 93980/5.6.98 του Υπουργού Δικαιοσύνης προς τον Υπουργό Εσωτερικών, Δημόσιας Διοίκησης και Αποκέντρωσης, στο οποίο καταγράφεται όλη η προσπάθεια μηχανοργάνωσης που προαναφέρθηκε, ζητήθηκε η άμεση παρέμβαση αυτού προκειμένου να χρηματοδοτηθεί σε πρώτη 

  


 

  

Σελίδα 2004 

φάση η μηχανογράφηση του Ποινικού Μητρώου της Κεντρικής Υπηρεσίας του Υπουργείου Δικαιοσύνης προϋπολογισμού ενός δισεκατομμυρίου διακοσίων εκατομμυρίων δραχμών, περιλαμβανομένου και ΦΠΑ. 

2. Είναι γεγονός ότι στα χορηγούμενα από το Υπουργείο Δικαιοσύνης πιστοποιητικά ποινικού μητρώου δεν καταγράφεται η τυχόν εγκληματική δραστηριότητα του ατόμου στη χώρα γέννησής του, αλλά μόνο στη χώρα μας και τούτο διότι η ανταλλαγή πληροφοριών αυτής της φύσεως προϋποθέτει ύπαρξη σχετικής διακρατικής σύμβασης αφ'ενός, αφ' ετέρου τεράστιο χρονικό διάστημα για τη διακίνηση της σχετικής αλληλογραφιας. 

3. Τέλος, όσον αφορά στον τρόπο χορήγησης της "πράσινης κάρτας" και την εμπλοκή σ' αυτήν τη διαδικασία διαφόρων προσώπων γνωρίζουμε ότι η διαδικασία για τη χορήγηση της άδειας παραμονής και εργασίας των αλλοδαπών στη χώρα μας (πράσινη κάρτα) τελεί υπό την εποπτεία του Υπουργείου Εργασίας και Κοινωνικών Ασφαλίσεων δια των κατά τόπους γραφείων του ΟΑΕΔ. 

Δει δη χρημάτων και άνευ αυτών ουδέν εστί γεννέσθαι μέχρι σήμερα κύριε Φούσα. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Φούσα. 

ΑΝΤΩΝΙΟΣ ΦΟΥΣΑΣ: Από την απάντηση του αξιοτίμου κ. Υπουργού της Δικαιοσύνης τρία σημεία μπορεί κανείς να υπογραμμίσει.Το πρώτο ότι πράγματι υπήρξε μία υπηρεσιακή απάντηση την οποία και αναγνώσατε αλλά επιτρέψτε μου να πω ότι αποτελεί και μια υπεκφυγή, όχι δική σας, αλλά των υπηρεσιών σας για το μεγάλο υπό συζήτηση πρόβλημα. 

Το δεύτερο το οποίο θέλω να παρατηρήσω είναι αυτό που είπατε ότι δεν μπορείτε ειδικότερα να απαντήσετε στην ερώτηση, προφανώς λόγω των δεδομένων πολλών προβλημάτων όπως και εσείς αναγνώσατε τα οποία υπάρχουν στην Υπηρεσία αυτή. 

Τρίτον, πράγματι, δεν είναι μηχανογραφημένη η Υπηρεσία αυτή, παρά το ότι ξεκίνησε να γίνει από το 1993 επί υπουργίας κ. 'Αννας Ψαρούδα - Μπενάκη, πέρασαν πέντε χρόνια και απ' ό,τι φαίνεται θα περάσουν και άλλα πέντε και δεν θα έχουμε μηχανογράφηση. Και δεν το υπογραμμίζω απλώς αλλά είναι πολύ μεγάλο το πρόβλημα. Και είναι μεγάλο γιατί με τα ποινικά μητρώα καταγράφεται και προσδιορίζεται η εγκληματικότητα του εκάστοτε εδώ αλλοδαπού στα πλαίσια βέβαια του δυνατού. 

Από τη στιγμή που ο ίδιος ο Υπουργός ανακοινώνει στην Ολομέλεια της Βουλής δια του εγγράφου που ανέγνωσε, ότι πράγματι δεν αναφέρεται η εγκληματικότητα οποιουδήποτε έρχεται από το Εξωτερικό -και είναι γνωστό ότι από κάποιες χώρες συνήθως εκείνοι που έχουν βεβαρυμένο ποινικό μητρώο έρχονται στην Ελλάδα- αντιλαμβάνεστε πόσο μεγάλο είναι το πρόβλημα αυτό! 

Θα έλεγα ότι είναι επικίνδυνα μεγάλο! Και δεν μου δώσατε μία σαφή απάντηση. Υποθέτω πως το ερευνήσατε. Αν δεν το ερευνήσατε, να το ερευνήσετε για να δοθεί μία εξήγηση. Ασφαλώς έχει επιληφθεί για το θέμα η Δικαιοσύνη. Αν το γνωρίζετε, σας παρακαλώ θα ήθελα να είχα μία απάντηση, πώς βρέθηκαν εκατόν τριάντα αντίγραφα ποινικών μητρώων σε ένα ιδιωτικό γραφείο ενός απόστρατου αξιωματικού. Τι συμβαίνει στην περίπτωση αυτή και πώς είχε τη δυνατότητα εκείνος με τον τρόπο που είχε επιλέξει και είχε διεισδύσει και έγκαιρα να έχει αυτά τα ποινικά μητρώα μάλιστα και εκατόν τριάντα. Ασφαλώς το σύστημα αυτό είναι επικίνδυνο και απογοητεύει τους πάντες. 

'Οσον αφορά το θέμα της πράσινης κάρτας, είναι πολύ σοβαρό, αλλά πρώτη προϋπόθεση για την κάρτα αυτή είναι το ποινικό μητρώο. 'Οταν, λοιπόν, δεν έχουμε το ποινικό μητρώο και την ποινική κατάσταση του αλλοδαπού στο Εξωτερικό, όταν και εδώ στην Ελλάδα επίσης δεν έχουμε την ποινική του κατάσταση γιατί είναι δύσκολο να την ελέγξουμε, διερωτώμαι τι νόημα έχει το ποινικό μητρώο για την πράσινη κάρτα και πόσοι μεγάλοι κίνδυνοι εγκυμονούν για την πατρίδα μας με το σύστημα αυτό που έχει καθιερωθεί και με τα προβλήματα που εσείς ο ίδιος είπατε ότι υπάρχουν στο τμήμα αυτό! 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Γιατί έβαλε ένα νέο θέμα ο κύριος συνάδελφος! 'Εβαλε το θέμα του πώς βρέθηκαν τα ποινικά μητρώα σε κάποιον αστυνόμο. Μέσα αναφέρεται αυτό; 

ΑΝΤΩΝΙΟΣ ΦΟΥΣΑΣ: Το αναφέρουμε. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Πράγματι, κάποια εξαίρεση παρατηρήθηκε εκεί να τηρείται για ορισμένα πρόσωπα, ιδιαίτερα για δικηγόρους και μειονεκτούντα πρόσωπα. Κάποιοι, λοιπόν, την εκμεταλλεύθηκαν αυτήν την ευκαιρία. 

Είχα και εγώ αντιμετωπίσει μία συνάδελφο, η οποία είχε φέρει καμιά διακοσαριά, γιατί νόμιζε έτσι ότι ασκεί το λειτούργημα του δικηγόρου, όχι ότι ασκεί το λειτούργημα του μεσάζοντα. Είχαν, λοιπόν, δοθεί κάποτε κάτι τέτοια, αλλά τα κόψαμε. 'Εχουμε τις καταστάσεις και έχουμε τα πρόσωπα τα οποία τα πήραν. Κάποιος δε, έκανε και κάποιες πλαστογραφίες και εγώ ο ίδιος έστειλα τον ιδιαίτερο γραμματέα μου στον κ. Κολιοκώστα και ασκήθηκε ποινική δίωξη εναντίον του. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, συνεχίζουμε με τις επίκαιρες ερωτήσεις δεύτερου κύκλου: 

Πρώτη επίκαιρη ερώτηση είναι η με αριθμό 254/26.11.98 του Βουλευτή του Πανελληνίου Σοσιαλιστικού Κινήματος κ. Παναγιώτη Σγουρίδη προς τον Υπουργό Εθνικής Οικονομίας και Οικονομικών, σχετικά με την αποπεράτωση του κτιρίου στην Ξάνθη για τη στέγαση των δημόσιων υπηρεσιών. 

Η επίκαιρη ερώτηση του κ. Παναγιώτη Σγουρίδη σε περίληψη έχει ως εξής: 

"Από το 1995 αγοράστηκε στην Ξάνθη από το ελληνικό δημόσιο ημιτελές πενταόροφο κτίριο για να στεγάσει τις Α' και Β' Δ.Ο.Υ, καθώς και τη χημική υπηρεσία του νομού. Η τελευταία στεγάζεται σε μικρό κτίριο ενός οικοπέδου, στο οποίο από το 1996 η Ιερά Μητρόπολη Ξάνθης ζητά να ανεγείρει τον Ιερό Ναό του Αγίου Ελευθερίου. 

Με το πρόσχημα του συντονισμού για τη μελέτη της διαμόρφωσης του κτιρίου μεταξύ της Υπηρεσίας του Γενικού Χημείου του Κράτους, του Υπουργείου Οικονομικών και της εποπτευόμενης από το ίδιο Υπουργείο, Κτηματικής Εταιρείας Δημοσίου (Κ.Ε.Δ), καθώς και για την εξασφάλιση της ροής υπαρχόντων πόρων από δύο πηγές, αθετήθηκαν έγγραφες υποσχέσεις και του Υφυπουργού Οικονομικών, αλλά και της Υπηρεσίας Κ.Ε.Δ. 

Επειδή αυτό το "γεφύρι της 'Αρτας" δεν μπορεί να συνεχίσει άλλο, 

Ερωτάται ο κύριος Υπουργός: 

-Πότε θα δημοπρατηθεί το έργο αυτό 

-Με ποιο σύστημα δημοπράτησης 

-Με ποιο προϋπολογισμό 

-Με ποιο χρονοδιάγραμμα αποπεράτωσης, 

ώστε να γλιτώσει το δημόσιο ενοίκια και να αξιοποιήσει την περιουσία του." 

Ο κ. Δρυς έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, θέλω να ευχαριστήσω το συνάδελφο και Αντιπρόεδρο της Βουλής, κ. Σγουρίδη, για την ερώτηση αυτή και θέλω να του δώσω μία απάντηση που πιστεύω ότι θα τον ικανοποιήσει. 

'Οπως γνωρίζετε το Ελληνικό Δημόσιο αγόρασε το κτίριο "Μανούση" στην Ξάνθη, προκειμένου να στεγάσει εκεί την Α' Δ.Ο.Υ., τη Β' Δ.Ο.Υ, τη Χημική Υπηρεσία, καθώς και τις Υπηρεσίες Περιφερειακής Διοίκησης του Νομού Ξάνθης. 

Το Δεκέμβριο του 1987, μετά την αγορά του κτιρίου, η Κτηματική Εταιρεία του Δημοσίου προσπάθησε να εξασφαλίσει την αναγκαία χρηματοδότηση για την ανακατασκευή του κτιρίου αυτού. 'Ετσι, το Μάιο του 1998, διατέθησαν τριακόσια τριάντα πέντε εκατομμύρια (335.000.000) δραχμές για τη στέγαση των υπηρεσιών, που σας ανέφερα. 

Παράλληλα, με έγγραφό της, η Κτηματική Εταιρεία του Δημοσίου ζήτησε, από το ειδικό ταμείου του Γενικού Χημείου 

 

 

  

Σελίδα 2005 

του Κράτους, τη χρηματοδότηση με άλλα εκατό εκατομμύρια (100.000.000), προκειμένου να γίνουν οι απαραίτητες εργασίες για τη στέγαση και της Χημικής Υπηρεσίας του Νομού Ξάνθης. 

Το Γενικό Χημείο ενέκρινε τη χρηματοδότηση αυτή την 1η Οκτωβρίου 1998 και ενημέρωσε σχετικά την ΚΕΔ. Σήμερα εκκρεμεί ακόμα η εξεύρεση πίστωσης για τη χρηματοδότηση των εργασιών, που αφορούν τους χώρους στέγασης των υπηρεσιών της Περιφερειακής Διοίκησης της Ξάνθης στο ισόγειο και στον ημιόροφο του κτιρίου αυτού. 

Θέλω να σας διαβεβαιώσω, κύριε Πρόεδρε, ότι ως υπεύθυνος Υφυπουργός για τα θέματα αυτά, έχω δώσει τις αναγκαίες εντολές στην Κτηματική Εταιρεία του Δημοσίου, έτσι ώστε να εξευρεθούν τα αναγκαία κονδύλια, έστω και από τον προϋπολογισμό της ίδιας της ΚΕΔ, προκειμένου να αρχίσουν άμεσα οι εργασίες για την αναπαλαίωση και την ανακαίνιση του κτιρίου "Μανούση", για να στεγαστούν εκεί όλες οι υπηρεσίες, τις οποίες ανέφερα προηγουμένως. 

'Ομως, από τη δική μας βούληση μέχρι να εγκατασταθεί ο εργολάβος και να αρχίσει να εκτελεί τις εργασίες αυτές, υπάρχει μια σειρά από διαδικασίες, που προβλέπεται να γίνουν από τις τεχνικές υπηρεσίες, τις οποίες δεν μπορούμε να παρακάμψουμε. 

Υπολογίζουμε ότι την άνοιξη του 1999 θα έχει εγκατασταθεί ο εργολάβος στο συγκεκριμένο κτίριο "Μανούση", για να κάνει τις αναγκαίες εργασίες. 

ΠΡΟΕΔΡΕΥΩΝ (Λουκάς Αποστολίδης): Ο κ. Σγουρίδης έχει το λόγο. 

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Κύριε Πρόεδρε, ευχαριστώ τον κύριο Υπουργό για την απάντηση που έδωσε. 

Θα ήθελα όμως, κύριε Υπουργέ, να προσθέσω κάποια πράγματα. Δεν υπάρχει μεγαλύτερο έγκλημα και αφροσύνη από το να υπάρχουν κτίρια και βιομηχανοστάσια, που έχουν κατασχεθεί από το ελληνικό δημόσιο και καταρρέουν ανεκμετάλλευτα. 

Ποιος φταίει; Θα έλεγα η αδιαφορά, ο ωχαδελφισμός, η ευθυνοφοβία, όλα αυτά τα κοσμητικά επίθετα, που χαρακτηρίζουν τη Δημόσια Διοίκηση. 

Στην Ξάνθη γλιτώσαμε με αγώνα ένα βιομηχανοστάσιο και στεγάσαμε την Αστυνομική Σχολή Ξάνθης. Ξεκινήσαμε επίσης, να γλιτώσουμε και να αξιοποιήσουμε ένα πενταόροφο κτίριο, που προοριζόταν για ξενοδοχείο, το οποίο είχε κατασχεθεί, όπου εκεί θα στεγαζόταν η Α' και Β' ΔΟΥ, οι οποίες είναι σήμερα σε ενοικιασμένα κτίρια, καθώς επίσης και η Χημική Υπηρεσία του Νομού, όπου βρίσκεται σε ένα χώρο της Ιεράς Μητρόπολης Ξάνθης, αλλά και άλλες υπηρεσίες. 

Αυτή η υπόθεση ξεκίνησε το 1995. Αγοράστηκε τελικά αυτό το ημιτελές κτίριο και φτάσαμε, μετά από σπρώξιμο, το Μάιο του 1998, να απαντά η Κτηματική Εταιρεία του Δημοσίου, σε ένα έγγραφο των φορέων του Νομού Ξάνθης, δηλαδή του Μητροπολίτη Ξάνθης, του Νομάρχη Ξάνθης, του Δημάρχου Ξάνθης και των Βουλευτών του Νομού Ξάνθης, ότι δεν πρέπει να φύγει ακόμα το Χημείο από το χώρο της Ιεράς Μητροπόλεως, διότι αυτό το φθινόπωρο θα ξεκινούσαν οι εργασίες και μέχρι τέλος του χρόνου θα είχαν αποπερατωθεί. 

Το έγγραφο το έχω στα χέρια μου και όλα αυτά τα χαρτιά, που έχω εδώ, είναι η αλληλογραφία, για να καταλάβετε τι γίνεται. Μετά από τέτοια πίεση, φτάσαμε να αντιμετωπίζουμε τέτοια γραφειοκρατία! Τι να πει ο απλός πολίτης, κύριε Υπουργέ; Πότε θα ξεκαθαρίσουμε αυτήν την κόπρο του Αυγεία, που λέγεται ελληνικό δημόσιο; 

Και αν αυτό το θέμα είναι γενικό και δεν αφορά μόνο εσάς, αφορά όλη τη Δημόσια Διοίκηση, επιτέλους εσείς απλοποιείστε τις διαδικασίες των υπηρεσιών που προϊστασθε, για να μην κρύπτεται πίσω από αυτές ο κάθε μετερνιχίσκος γραφειοκράτης, γιατί όπου υπάρχει πολυπλοκότητα, υπάρχει και διαπλοκή και υπάρχει πίσω από αυτό και διαφθορά. 

Ας απλοποιηθούν επιτέλους αυτές οι διαδικασίες του ελληνικού δημοσίου, για να μπορέσουμε να δούμε άσπρη μέρα και εμείς και οι πολίτες. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, συμμερίζομαι και κατανοώ απολύτως την αγανάκτηση του κ. Σγουρίδη για την αντιμετώπιση του όλου αυτού θέματος, που λέγεται ανακαίνιση κτιρίου "Μανούση" στην Ξάνθη, θέλω όμως, να πω μερικά πράγματα, για να είμαστε ακριβείς. 

Κύριε Πρόεδρε, το ακίνητο αγοράστηκε στις 5.12.1997. Επομένως η όποια καθυστέρηση, την οποία μπορείτε να μας χρεώνετε, είναι από τον Ιανουάριο του 1998 μέχρι σήμερα. 

Δεύτερον, το Γενικό Χημείο του Κράτους μόλις την 1η Οκτωβρίου 1998 ενέκρινε πίστωση εκατό εκατομμυρίων (100.000.000) για την ανακαίνιση του κτιρίου. Το Γενικό Χημείο του Κράτους δεν χρηματοδοτεί έργα. 'Εχει ένα ανεξάρτητο ταμείο, του οποίου η δίοικηση διορίζεται από το Υπουργείο Οικονομικών. 

Κύριε Πρόεδρε, με την ευκαιρία που συζητάμε το θέμα αυτό, θέλω να σας ενημερώσω πώς τα 100 εκατ. είναι χρήματα, τα οποία έχουν αποκτήσει οι χημικοί από κοινωνικούς πόρους. Δεν είναι δικά μας χρήματα. Είναι από το Ταμείο των ΔΕΧΕ. 

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Από την κοινωνία τα παίρνουν αυτά τα λεφτά. 

ΓΕΩΡΓΙΟΣ ΔΡΥΣ (Υφυπουργός Οικονομικών): Βεβαίως από κοινωνικούς πόρους είναι τα χρήματα των ΔΕΧΕ, κύριε Σγουρίδη. Λέω για άλλη μια φορά ότι από κοινωνικούς πόρους είναι και τα χρήματα των τελωνειακών, τα ΔΕΤΕ και από κοινωνικούς πόρους είναι και τα χρήματα των εφοριακών, τα ΔΙΒΕΤ, αλλά δεν τα διαχειρίζεται το Υπουργείο Οικονομικών. 

Αυτό, για το οποίο θέλω να σας διαβεβαιώσω, για να τελειώνουμε, κύριε Πρόεδρε, είναι ότι η Κτηματική Εταιρεία του Δημοσίου έχει πάρει εντολή να προχωρήσει τάχιστα όλες τις διαδικασίες για την έναρξη των εργασιών ανακαίνισης του κτιρίου "Μανούση". Θα το παρακολουθήσουμε και θα σας ενημερώσουμε σχετικά. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα συζητηθούν από κοινού η επίκαιρη ερώτηση του συναδέλφου κ. Αχιλλέα Κανταρτζή και η επίκαιρη ερώτηση του συναδέλφου κ. Ευάγγελου Αποστόλου, σύμφωνα με τον Κανονισμό, αφού αναφέρονται στο ίδιο θέμα, στην πληρωμή των βαμβακοπαραγωγών. Τα δικαιώματα των ομιλητών, σύμφωνα με το άρθρο 131 παράγραφος 4, θα διαφυλαχθούν για τους συναδέλφους και θα μιλήσουν όσο χρόνο απαιτείται. 

Οι επίκαιρες ερωτήσεις είναι οι εξής: 

Η τρίτη με αριθμό 280/30.11.98 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Γεωργίας, σχετικά με την καθυστέρηση της πληρωμής των βαμβακοπαραγωγών. 

Η τέταρτη με αριθμό 274/30.11.98 επίκαιρη ερώτηση δεύτερου κύκλου του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας σχετικά με την καθυστέρηση της πληρωμής των βαμβακοπαραγωγών. 

Η επίκαιρη ερώτηση του κ. Κανταρτζή έχει ως εξής: 

"Εκατό χιλιάδες και πλέον βαμβακοπαραγωγοί βρίσκονται σε απόγνωση εξ αιτίας της τακτικής της Κυβέρνησης να μην πληρώνονται την αξία του βαμβακιού τους που πούλησαν. 

Οι βαμβακοπαραγωγοί διέθεσαν από τις 25 Σεπτέμβρη μέχρι σήμερα τα 3/4 της παραγωγής τους και από τότε δεν εισέπραξαν ούτε μια δραχμή. Η Κυβέρνηση συνεχώς τροποποιεί την υπουργική απόφαση που ορίζει ότι εντός τριάντα ημερών πρέπει να καταβληθούν τα χρήματα στους βαμβακοπαραγωγούς. 

Το Υπουργείο Γεωργίας συστηματικά εμπαίζει τους αγρότες και άλλοτε δικαιολογείται ότι "χάλασαν τα κομπιούτερ", ενώ ο πρώην Υφυπουργός Γεωργίας ισχυρίζεται ότι για την εξέλιξη αυτή "ευθύνονται οι αλλαγές στην ηγεσία του Υπουργείου Γεωργίας" . 

Η πραγματικότητα είναι ότι οι αγρότες βρίσκονται σε τραγική οικονομική κατάσταση. Τα περιθώρια πίστωσης από τράπεζες, από επαγγελματίες, από εμπόρους έχουν εξαντληθεί. Εξ 

  

 

  

Σελίδα 2006 

άλλου η ΑΤΕ με την πρόσφατη εγκύκλιό της απειλεί με κατασχέσεις και καλεί τα υποκαταστήματά της να προχωρήσουν στην είσπραξη των οφειλών των αγροτών. 

Οι βαμβακοπαραγωγοί βρίσκονται σε πραγματικό κλοιό. Από το ένα μέρος η Κυβέρνηση δεν επιτρέπει την πληρωμή τους και από το άλλο προτρέπει την Αγροτική Τράπεζα να πραγματοποιήσει κατασχέσεις χωραφιών, οικιών, ζώων, μηχανημάτων κλπ. Παράλληλα Κυβέρνηση και μερίδα των Μαζικών Μέσων Ενημέρωσης καλλιεργεί τον εφησυχασμό και την αναμονή για υψηλές τιμές, ενώ η πραγματικότητα είναι εντελώς διαφορετική. Τις βαμβακοπαραγωγικές περιοχές περιέρχεται ο Πρόεδρος του Οργανισμού Βάμβακος, με υπόδειξη της Κυβέρνησης και τάζει "λαγούς με πετραχήλια". Υπόσχεται υψηλές τιμές, ενώ δεν ανακοινώνει τα πραγματικά στοιχεία για την παραγωγή και τα αποθέματα. 

Οι αγρότες είναι αποφασισμένοι να διεκδικήσουν τα δικαιώματά τους. Προχωρούν σε κινητοποιήσεις, γιατί βλέπουν ότι μόνο ο αγώνας μπορεί να φέρει αποτελέσματα. Την αναμονή τη δοκίμασαν, υποσχέσεις εισέπραξαν, αλλά χρήματα δεν πήραν. 

Να σημειωθεί ότι από το εισόδημα των βαμβακοπαραγωγών εξαρτώνται άμεσα επαγγελματίες, βιοτέχνες, έμποροι, οι οποίοι βρίσκονται και αυτοί σε απόγνωση. 

Ερωτάται ο κύριος Υπουργός: 

- Πότε θα καταβληθούν τα χρήματα στους βαμβακοπαραγωγούς; 

- Θα καταβληθούν τόκοι υπερημερίας στους αγρότες για τις αδικαιολόγητες καθυστερήσεις πληρωμής τους ή θα παραγραφούν αντίστοιχοι τόκοι από οφειλές τους προς την ΑΤΕ;". 

Επίσης, η επίκαιρη ερώτηση του συναδέλφου κ. Αποστόλου με το αυτό αντικείμενο έχει ως εξής: 

"Σε μια περίοδο που οι βαμβακοπαραγωγοί-αγρότες βλέπουν το εισόδημά τους να μειώνεται, τα εκκοκκιστήρια με πρόσχημα μια βλάβη του ηλεκτρονικού υπολογιστή της Γενικής Διεύθυνσης Αγροτικών Προϊόντων (ΓΕΔΙΔΑΓΕΠ) καθυστερούν την πληρωμή του βαμβακιού φετινής εσοδείας που έχουν παραλάβει εδώ και δυο μήνες. 

Η καθυστέρηση αυτή εκτός των προβλημάτων επιβίωσης που δημιουργεί στους βαμβακοπαραγωγούς, τους επιβαρύνει και το πρόσθετο κόστος των τόκων των αγροτικών τους δανείων. 

Επειδή οι παραγωγοί φοβούνται ότι αυτή η καθυστέρηση μπορεί να φθάσει ή και να ξεπεράσει ακόμη και τις γιορτές των Χριστουγέννων 

Ερωτάται ο κύριος Υπουργός: 

α. Γιατί επιτρέπει αυτήν την καθυστέρηση και τι μέτρα θα πάρει για την άμεση πληρωμή του βαμβακιού εσοδείας 1998 και 

β. Σε ποιες ενέργειες θα προβεί, ώστε να απαλλαγούν οι παραπάνω αγρότες της επιβάρυνσης με τόκους των δανείων τους εξ αιτίας αυτής της καθυστέρησης;". 

Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Οι ερωτήσεις των αξιοτίμων συναδέλφων κυρίων Κανταρτζή και Αποστόλου, είναι για το ίδιο θέμα, πότε δηλαδή θα πληρωθούν οι βαμβακοπαραγωγοί για τη φετινή σοδειά. 

Είναι ένα πρόβλημα το οποίο αντιμετωπίσαμε, κύριοι συνάδελφοι, και το οποίο αφορά το νέο σύστημα μηχανογράφησης. Αυτό δυστυχώς, μας έφερε πίσω. Πράγματι, βρίσκεται απολογούμενο το Υπουργείο Γεωργίας γι'αυτήν την καθυστέρηση. Το καταλαβαίνουμε αυτό, αλλά υπάρχουν μερικά προβλήματα, τα οποία δυστυχώς, δεν είναι εύκολο να αντιμετωπιστούν, όταν έχουν να κάνουν με αλλαγή μηχανογραφικής υποδομής, όπως συνέβη στην προκειμένη περίπτωση. 

Παρ'όλα αυτά, έγινε κάθε δυνατή προσπάθεια, αντιμετωπίστηκε το μηχανογραφικό πρόβλημα, δούλεψαν πολλοί περισσότεροι υπάλληλοι και μπορώ να σας πω ότι σήμερα -σύμφωνα με στοιχεία τα οποία έχω από την υπηρεσία- έχουν εκδοθεί εντάλματα της τάξεως των εβδομήντα πέντε δισεκατομμυρίων (75.000.000.000) δραχμών. 

Επειδή είναι εύλογο το ερώτημά σας τι θα γίνει με την ολοκλήρωση των πληρωμών και αν αυτή υπερβεί τις προσεχείς εορτές, θέλω να σας διαβεβαιώσω ότι αυτό δεν πρόκειται να γίνει.'Ολοι οι βαμβακοπαραγωγοί θα πληρωθούν πριν από τις εορτές των Χριστουγέννων. Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ο κ. Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, το πρόβλημα με τους βαμβακοπαραγωγούς είναι γνωστό.'Εχουν περάσει πάνω από εξήντα μέρες από τότε που παρέδωσαν την παραγωγή τους, πλην όμως, χρήματα δεν έχουν εισπράξει και συνεχώς παρατείνονται με υπουργικές αποφάσεις τα περιθώρια για την πληρωμή τους. Δύο φορές μέχρι τώρα. 

Μέχρι τώρα ακούγαμε διάφορες δικαιολογίες από την Κυβέρνηση ότι παρουσιάστηκε τεχνικό πρόβλημα βλάβης στη λειτουργία του μηχανογραφικού συστήματος. Σήμερα αν κατάλαβα καλά, από την απάντηση του κυρίου Υφυπουργού, είχε σχέση με την αλλαγή του τρόπου λειτουργίας της μηχανογραφικής υπηρεσίας. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Του συστήματος. 

ΑΧΙΛΛΕΥΣ ΚΑΝΤΑΡΤΖΗΣ: Είναι άλλο το ένα και άλλο το άλλο. 

Δεν ξέρω βέβαια, πόσο βάση έχουν αυτά τα πράγματα, αλλά και οι αγρότες έχουν κάθε δικαίωμα να υποπτεύονται ότι είναι πολιτικοί οι λόγοι οι οποίοι οδηγούν σε αυτήν την κατάσταση.'Οπως, όμως και να έχει το ζήτημα είτε είναι τεχνικοί λόγοι είτε είναι πολιτικοί λόγοι -που δεν το εξετάζουμε τώρα- οι ευθύνες της Κυβέρνησης είναι σημαντικές για την κατάσταση, η οποία υπάρχει στις δημόσιες υπηρεσίες και τι τελικά προσανατολισμό δίνει σε αυτές. 

Χαρακτηριστικά αναφέρω το παράδειγμα του Προέδρου του Οργανισμού Βάμβακος, ο οποίος έχει αναλάβει το ρόλο να γυρνά δεξιά και αριστερά για να τάζει λαγούς με πετραχήλια ότι δήθεν θα πάρουν υψηλότερες τιμές, για να αποπροσανατολίσει ουσιαστικά τον κόσμο. 

Είπε προηγουμένως ο κύριος Υφυπουργός "κατανοούμε το πρόβλημα, το οποίο έχει δημιουργηθεί". Δεν αρκούν, όμως, τα λόγια κατανόησης. Τι θα κάνει γαι να το επιλύσει; Η υπόσχεση ότι θα δοθούν μέχρι τα Χριστούγεννα τα χρήματα, δεν αρκεί. 

Είναι γνωστό βέβαια ότι το εισόδημα αυτό, δεν είναι εισόδημα ενός και δύο μηνών, είναι το εισόδημα μιας χρονιάς. 

Είναι γεγονός ότι οι περισσότεροι παραγωγοί που έχουν πάρει δάνεια από την Α.Τ.Ε. επιβαρύνονται με τόκους υπερημερίας. 'Εχει υποχρέωση η Κυβέρνηση να αποκαταστήσει αυτές τις ζημιές.'Οχι μόνο να εξασφαλίσει την άμεση πληρωμή των βαμβακοπαραγωγών, αλλά και να καταβάλει τόκους υπερημερίας. Εάν αυτοί καθυστερούσαν την εξόφληση των οφειλών τους προς το δημόσιο, δεν θα επιβαρύνονταν με τέτοιους τόκους; Συνεπώς η Κυβέρνηση έχει υποχρέωση είτε να καταβάλει τόκους υπερημερίας στου βαμβακοπαραγωγούς είτε με απόφασή της να παραγραφούν οι τόκοι υπερημερίας, οι οποίοι επιβάλλονται στους αγρότες για την καθυστέρηση πληρωμής των οφειλών τους προς την Α.Τ.Ε. 

Αυτή είναι μία απαίτηση του αγροτικού κόσμου. Φυσικά, το αίτημά τους είναι δίκαιο και θα το στηρίξουν με αγώνες. 

ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, όπως και εσείς βλέπετε υπάρχει πρόβλημα. Υπάρχει μία ανησυχία στους αγρότες για την καθυστέρηση αποπληρωμής της εσοδείας τους και γι' αυτό και επανέρχονται όλοι οι συνάδελφοι στο συγκεκριμένο θέμα. 

Ειδικά όμως για τους βαμβακοπαραγωγούς, θα πρέπει να λάβετε υπόψη σας ότι αυτοί ασχολούνται αποκλειστικά με τη γεωργία και έχουν αποκλειστικό εισόδημα μόνο τη βαμβακοκαλ-λιέργεια. Το φαινόμενο της καθυστέρησης δεν είναι φετινό, υπήρχε και τα άλλα χρόνια ανάλογη καθυστέρηση. Βέβαια η 

  

 

  

Σελίδα 2007 

δικαιολογία της μηχανοργάνωσης και της βλάβης των ηλεκτρονικών υπολογιστών δεν τους πείθει. Γιατί μπορούν να δεχθούν μία καθυστέρηση πέντε, δέκα ημερών, δεν μπορούν να δεχθούν όμως μία καθυστέρηση δύο μηνών. Είναι πάρα πολύ σοβαρό το πρόβλημα. Είναι πρόβλημα επιβίωσης, γιατί δεν υπάρχει άλλο έσοδο. 

'Ομως, κύριε Υπουργέ, υπάρχει και ένα άλλο πρόβλημα, που δεν είναι μόνο οι τόκοι υπερημερίας τους οποίους καλούνται να καταβάλουν, αλλά και οι συμβατικοί τόκοι. Διότι από την ώρα που οι ίδιοι έχουν πάρει ένα καλλιεργητικό δάνειο και ισχύει μέχρι την παράδοση του προϊόντος τους, από εκεί και πέρα εξακολουθούν να επιβαρύνονται με τους ανάλογους τόκους, τους οποίους κάποιος άλλος πρέπει να πληρώσει εκτός από τους ίδιους. 'Η να αναλάβει το κράτος, διότι και εσείς οι ίδιοι αναγνωρίσατε ότι υπάρχει ευθύνη σας για την καθυστέρηση ή οι εκκοκκιστές. Πάντως όχι οι αγρότες. 

Το βαμβάκι είναι εθνικό προϊόν, το οποίο έχει και μελλοντικές δυνατότητες περαιτέρω ανάπτυξης. 'Οπως γνωρίζετε είναι ελλειμματική η Ευρωπαϊκή 'Ενωση στο συγκεκριμένο προϊόν. Αυτό πρέπει να το δείτε, διότι είδα δημοσιεύματα και πληροφορίες ότι ετοιμάζονται στην ευρωπαϊκή επιτροπή εν όψει κοινής αναθεώρησης της αγοράς, δύσκολες καταστάσεις και αρχίζουν να μιλάνε για στρεμματικές ενισχύσεις. Σας βάζω ένα προβληματισμό για να δείτε το θέμα έγκαιρα πριν φθάσουμε σε καταστάσεις ανάλογες με αυτές που είχαμε με την προηγούμενη πολιτική ηγεσία. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριοι συνάδελφοι, νομίζω ότι υπάρχει καλή πίστη σε αυτήν την Αίθουσα και πρέπει να δεχθούμε ότι υπήρξε ένα πρόβλημα από την αλλαγή της υποδομής της μηχανογράφησης. 

Δεύτερον, ότι έγινε κάθε δυνατή προσπάθεια, ώστε αυτή η καθυστέρηση που δημιουργήθηκε να καλυφθεί το συντομότερο δυνατό και παρακαλώ να δεχθείτε ότι πριν από τις γιορτές θα έχουν πληρωθεί οι εργαζόμενοι -συγγνώμη, οι αγρότες. 

ΘΕΟΔΩΡΟΣ ΣΤΑΘΗΣ: Και οι αγρότες εργαζόμενοι είναι. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Το ίδιο είναι. 

ΠΡΟΕΔΡΕΥΩΝ (Λουκάς Αποστολίδης): Ασχολείστε τόσο καιρό με τους εργαζόμενους, κύριε Υφυπουργέ, οι αγρότες έχουν μία διαφορετική σχέση αγάπης και έρωτα με τη γη με διαφορετική των εργαζομένων, που με τους εργοδότες δεν έχουν τέτοια αγάπη. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Τώρα βλέπω ότι και οι δύο εστιάζεστε στο θέμα των τόκων υπερημερίας. Δεν είναι εύκολο κανείς από αυτό το Βήμα να δώσει μία απάντηση ναι ή όχι. 'Ομως μπορούμε να το συζητήσουμε αυτό το θέμα να δούμε σε ποια μεγέθη τοποθετείτε, ώστε εάν υπάρξει κάποια δυνατότητα απόδοσης δικαιοσύνης, να το δούμε. Μην περιμένετε όμως από αυτό το Βήμα να λύσουμε το πρόβλημα. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα συζητηθούν τώρα οι τρεις επίκαιρες ερωτήσεις που απευθύνονται στον Υφυπουργό Εθνικής Παιδείας και Θρησκευμάτων κ. Ανθόπουλο και ξεκινάμε με την τέταρτη με αριθμό 266/27.11.98 επίκαιρη ερώτηση πρώτου κύκλου του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για αναστολή εφαρμογής του νόμου για την εκπαιδευτική μεταρρύθμιση. 

Η επίκαιρη ερώτηση έχει ως εξής: 

"Η κυβερνητική "εκπαιδευτική μεταρρύθμιση" αντιμετωπίζει δικαιολογημένα τη γενική κατακραυγή και απόρριψη. Η έλλειψη προετοιμασίας και ενημέρωσης πόρων και υποδομών καθιστά επιπλέον αδύνατη την εφαρμογή κρίσιμων διατάξεων του ν. 2525/97. Σ' αυτές τις συνθήκες μεγιστοποιείται ο κίνδυνος να υπάρξουν τραγικά αρνητικές συνέπειες για εκατοντάδες χιλιάδες νέες και νέους, μαθητές και φοιτητές. 

Ερωτάται ο κύριος Υπουργός: 

Είναι διατεθειμένη η Κυβέρνηση να αναστείλει την εφαρμογή του ν. 2525/97 και να αρχίσει αμέσως θεσμοθετημένο διάλογο με τα πολιτικά κόμματα και τον εκπαιδευτικό κόσμο προκειμένου να αναζητηθούν λύσεις ορθές ευρύτερης αποδοχής". 

Από μέρους του Προεδρείου κύριε Κουναλάκη θέλω να σας ευχαριστήσω για το σύντομο της ερώτησης και νομίζω ότι αυτές είναι οι προϋποθέσεις που θα πρέπει να γίνονται οι επίκαιρες ερωτήσεις. 

Ορίστε, κύριε Υπουργέ, έχετε το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, θέλω να πιστεύω ότι η επίκαιρη ερώτηση του συναδέλφου είναι έκφραση καλόπιστης ανησυχίας. Αλλά επιτρέψτε μου να πω ότι είναι αδικαιολόγητης ανησυχίας. Γιατί θα καλέσω τον αγαπητό συνάδελφο να πάρουμε μαζί τη μηχανή του χρόνου, να βάλουμε μία όπισθεν κατ' αρχήν και να πάμε στο χρόνο προ της διενέργειας του διαγωνισμού. 

Να σας θυμίσω ότι είχατε κάνει μία αξιοπρεπή παράσταση προς το Υπουργείο Παιδείας και ζητούσατε τότε τη ματαίωση του διαγωνισμού. Και είδατε στη συνέχεια πως ο διαγωνισμός αυτός κρίθηκε απ'όλους τους κοινωνικούς φορείς, από το σύνολο της κοινωνίας και αναγκαίος και σκόπιμος για μία ποιοτική βελτίωση του επιπέδου των εκπαιδευτικών στη χώρα μας. 

Τώρα θα σας καλέσω, με τη μηχανή του χρόνου, να πάμε ένα έτος μετά και να δώσουμε ραντεβού του χρόνου σαν σήμερα, να δούμε τι θα πείτε τότε για την εκπαιδευτική μεταρρύθμιση και ιδιαίτερα για τα αποτελέσματα της αξιολόγησης. Πριν δοκιμαστεί, έστω και μία φορά το σύστημα της νέας αξιολόγησης, έχει καταδικαστεί στο πυρ το εξώτερον. Και εμείς ζητούμε μία και μόνο φορά να δοκιμαστεί. Ενώ έχει δοκιμαστεί επανηλειμμένα η αξιοπιστία της Κυβέρνησης και έχει αποδειχθεί στην πράξη και με καταλυτικό τρόπο σε τρία κρίσιμα θέματα, στο θέμα των μισθών των εκπαιδευτικών το 1997, στο θέμα του διαγωνισμού των εκπαιδευτικών και στο θέμα των διορισμών των εκπαιδευτικών. Δεν αναφέρω τα βιβλία που έλεγαν ότι δεν θα υπάρξουν και υπήρξαν. Και δημιουργείται το παράπονο όταν πάνε είκοσι, τριάντα, εβδομήντα καινούρια βιβλία, καθυστέρησε το ένα ή καθυστέρησε η συμπληρωματική αποστολή του δεύτερου και δημιουργείται το θέμα. 

Η εκπαιδευτική μεταρρύθμιση προχωρεί με τα όποια φυσιολογικά μικροπροβλήματά της. Η εκπαιδευτική μεταρρύθμιση, όμως, που έχει ξεκινήσει όχι τώρα, αλλά πριν από ένα χρόνο και πλέον, θα ολοκληρωθεί χωρίς καμία αναστολή και ματαίωση. Αυτό το μήνυμα το απευθύνουμε προς όλες τις κατευθύνσεις. Το διαμήνυσε για πρώτη φορά και πολλές φορές ο κύριος Πρωθυπουργός, το επανέλαβε ο Υπουργός, το επαναλαμβάνω και εγώ σε αυτήν την Αίθουσα. Και στη δευτερολογία μου θα πω ορισμένα πράγματα, σχετικά με τις καταλήψεις. Αλλά σας διαβεβαιώνω αν ανησυχείτε ότι δεν πρόκειται στα μισά του δρόμου να σταματήσουμε μία πορεία, που η επιτροπή παιδείας του ΟΟΣΑ στις 18-11-1998, μερικές ημέρες πριν, τη χαρακτήρισε σεισμική αλλαγή στα εκπαιδευτικά πράγματα της χώρας. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Κουναλάκης έχει το λόγο. 

ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, δυστυχώς περίμενα αυτήν την απάντηση ή περίπου αυτήν την απάντηση. Θα μπορούσα να πω, αρχίζοντας τη σύντομη παρέμβασή μου, "μωραίνει Κύριος ών βούλεται απωλέσαι". Μόνο έτσι μπορώ να αντιληφθώ την αδιαλλαξία σας. Δεν ακολουθείτε το παράδειγμα των συναδέλφων σας στη Γαλλία, όταν είδαν πεντακόσιες χιλιάδες μαθητές και φοιτητές στους δρόμους, συγκρότησαν αμέσως μία εθνική επιτροπή, για να συζητήσει τα προβλήματα της εκπαίδευσης και να σχεδιάσει το μέλλον της μακροπρόθεσμα. Θα δείτε πού θα οδηγήσει αυτή η αδιαλλαξία σας. 

Θα ήθελα να πω αρκετά, αλλά βλέπω ότι δεν έχει και πολύ νόημα η συζήτηση, κύριε Υπουργέ. Το μόνο που θέλω να σας πω είναι ότι εμείς νομίζουμε ότι αυτό το οποίο πρέπει να 

 

 

  

Σελίδα 2008 

γίνει είναι, πρώτον να ανασταλεί η εφαρμογή του ν.2525. Δεύτερον, να συνεδριάσει η Επιτροπή Μορφωτικών Υποθέσεων και η Ολομέλεια της Βουλής, να ενεργοποιηθεί το ΕΣΥΠ και να συγκροτηθεί ταχύτατα κάτι που έχει υποσχεθεί η παράταξή σας, μία Εθνική επιτροπή για την παιδεία, με ευρύτατη συμμετοχή, προκειμένου να συζητήσουμε για το πώς είναι δυνατόν να πραγματοποιηθεί μία ορθή μεταρρύθμιση και πώς θα σχεδιαστεί το μέλλον της παιδείας στη χώρα μας. 

'Οσον αφορά τα προβλήματα μόλις τώρα πήρα τις εφημερίδες. Λέτε, μικρά προβληματάκια. Είδατε σήμερα την "ΕΛΕΥΘΕΡΟΤΥΠΙΑ; Μεταρρύθμιση στα φροντιστήρια, 50% έως 70% ανέβηκε ο τζίρος της παραπαιδείας, την οποία είχατε υποσχεθεί να καταργήσετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αναπόδεικτο. 

ΠΕΤΡΟΣ ΚΟΥΝΑΛΑΚΗΣ: Σε απόγνωση οι γονείς, οι οποίοι πληρώνουν εκατό χιλιάδες (100.000) το μήνα στα φροντιστήρια κατά μέσο όρο. Και σε απόγνωση τα παιδιά, τα οποία είναι υποχρεωμένα να πηγαίνουν άλλες τόσες ώρες, όσες πάνε στο σχολείο και στα φροντιστήρια, για να αντιμετωπίσουν τη μεταρρύθμισή σας και τις διατάξεις της. 

Εγώ σας κάνω άλλη μία φορά έκκληση, κύριε Υπουργέ, να σκεφθείτε σοβαρά αυτήν την πρόταση. Οι αντιδράσεις είναι πάρα πολύ μεγάλες. Σήμερα υπάρχει κινητοποίηση των μαθητών και φοιτητών. Την επόμενη εβδομάδα την Πέμπτη ξέρετε πολύ καλά ότι έχουμε πανελλαδική απεργία εκπαιδευτικών και κινητοποίηση σε όλη την Ελλάδα μαθητών και φοιτητών. Και θα δούμε πώς θα μπορέσετε να βγείτε από αυτό το αδιέξοδο. 

Σας κάνω έκκληση να δεχθείτε αυτήν την πρόταση. Είναι μία πρόταση που βοηθά και εσάς και το σύνολο της ελληνικής κοινωνίας, να προχωρήσει μπροστά. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός Eθνικής Παιδείας και Θρησκευμάτων έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αγαπητέ συνάδελφε, μην κάνετε ατυχείς συγκρίσεις. 

Στη Γαλλία, αν υπήρξε ο μαθητικός ξεσηκωμός, υπήρξε βασικά για δύο λόγους: 

Ο πρώτος λόγος ήταν ότι η σχολική στέγη είχε σοβαρά προβλήματα. Και η γαλλική κυβέρνηση απάντησε, δανείζοντας στους δήμους τέσσερα δισεκατομμύρια γαλλικά φράγκα, για να κτίσουν κτίρια. Ενώ αυτή η Κυβέρνηση από το 1996 ξεκίνησε ένα πρόγραμμα σχολικής στέγης μαμούθ τριακοσίων εξήντα δισεκατομμυρίων (360.000.000.000) δραχμών, που θα καλυφθεί από το πρόγραμμα των δημοσίων επενδύσεων και εν μέρει από το Τ.Α.Σ.Ε., το Ταμείο Ανάπτυξης του Συμβουλίου της Ευρώπης. 

Ο δεύτερος λόγος είναι ότι εκεί ο μέσος όρος μαθητικού πληθυσμού ανά τμήμα ήταν σαράντα τέσσερα άτομα. Στην Ελλάδα μόνον εβδομήντα τμήματα, στα είκοσι εννέα χιλιάδες, είναι με τριάντα πέντε, στο πλαφόν, στην οροφή του νόμου. Το 95% δε των τμημάτων της δευτεροβάθμιας εκπαίδευσης είναι από πέντε, έως είκοσι πέντε παιδιά μέσα στην τάξη. 

Να, γιατί βγήκε η Γαλλία στους δρόμους. 

'Ομως, αυτό που κάνει η Ελλάδα τώρα, εάν το έκανε η Γαλλία, δεν θα είχε το πρόβλημα. Και θα έπρεπε, πράγμα που δυστυχώς δεν γίνεται -και γι' αυτό λέμε ότι είναι υποκινούμενες όλες αυτές οι διαδηλώσεις- με τη μεταρρύθμιση να εργάζονται όλοι για να πετύχει, όχι για να ανασταλεί και να ματαιωθεί. Γιατί είναι η πρόοδος. 

Και αυτό θα το δείτε και από την έκθεση του ΟΟΣΑ που έρχεται. Γιατί το 1996 έκανε μία αποτύπωση των εκπαιδευτικών πραγμάτων ο ΟΟΣΑ και έδωσε οδηγίες προσαρμογής σε ένα αναπτυξιακό πρότυπο εκπαιδευτικού συστήματος. Και προχθές, καταχειροκρότησε και χαρακτήρισε σεισμική την αλλαγή των εκπαιδευτικών πραγμάτων στην Ελλάδα. Θα το δείτε, επαναλαμβάνω, από την έκθεση. 

Πέρα από την έκθεση, όμως, μην τα βάζετε με την αξιοπιστία της Κυβέρνησης. 'Εχει δοκιμαστεί επανειλημμένα. Και είναι η πρώτη φορά που, στο θέμα της εκπαίδευσης, αποδεικνύεται με τέτοιο καταλυτικό τρόπο. 

Σας ευχαριστώ. 

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, επειδή συνεδριάζει τώρα η επιτροπή στην οποία μετέχω, μήπως είναι δυνατόν να προηγηθεί η ερώτησή μου, φυσικά με την άδεια του Προεδρείου και των συναδέλφων; 

ΠΡΟΕΔΡΕΥΩΝ (Λουκάς Αποστολίδης): Συμφωνείτε, κύριοι συνάδελφοι, να προηγηθεί η επίκαιρη ερώτηση του κ. Τσαφούλια; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Η Βουλή συμφώνησε. 

Πέμπτη επίκαιρη ερώτηση δευτέρου κύκλου είναι η με αριθμό 269/30.11.98 του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εθνικής Παιδείας και Θρησκευμάτων, Εθνικής Οικονομίας, σχετικά με την καταβολή της κρατικής επιχορήγησης για την ανέγερση σχολείων στο Νομό Αχαϊας κλπ. 

Η επίκαιρη ερώτηση του κυρίου συναδέλφου έχει ως εξής: 

"Προς τη Νομαρχιακή Αυτοδιοίκηση Αχαϊας είχατε υποσχεθεί έξι δισεκατομμύρια πεντακόσια εκατομμύρια (6.500.000.000) δραχμές για τη συνέχιση και κατασκευή σχολείων και καταβολή των οφειλομένων στους εργολάβους. Μέχρι τούδε, δεν έχει δοθεί δραχμή από τα υποσχεθέντα. 'Εχουν σταματήσει οι εργασίες για τα σχολεία που έχουν προχωρήσει σε κατασκευή. Δεν αγοράζονται τα οικόπεδα που έχουν συμφωνηθεί και επιλεγεί για την κατασκευή σχολείων. Οφείλονται περίπου πεντακόσια εκατομμύρια (500.000.000) δραχμές στους εργολάβους και απειλούν με μηνύσεις. 

Λειτουργούν διπλές και τριπλές βάρδιες στα σχολεία του Νομού Αχαϊας προς δόξα της εύρυθμης λειτουργίας της παιδείας. 

Ερωτώνται οι κύριοι Υπουργοί: 

1. Ποια η πρόθεσή των για την αποστολή των χρημάτων; 

2. Εν αρνητική θέσει, πώς θεωρεί δυνατή την αντιμετώπιση του προβλήματος;" 

Ο Υφυπουργός Εθνικής Παιδείας και Θρησκευμάτων έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να ενημερώσω τον αγαπητό συνάδελφο ότι, σε εφαρμογή των διατάξεων των νόμων 2298/1994 και 2240/1994 και με την εν συνεχεία κωδικοποίησή τους με το προεδρικό διάταγμα 30/1996, οι Νομαρχιακές Αυτοδιοικήσεις έχουν την αρμοδιότητα στην επιλογή και απόκτηση οικοπεδικών εκτάσεων, στον προγραμματισμό, στη μελέτη, στην κατασκευή και στην επίβλεψη των έργων της σχολικής στέγης, με εξαίρεση το λεκανοπέδιο της Αττικής και τις σεισμόπληκτες περιοχές της Ελλάδος που υπάγονται απ' ευθείας στον Οργανισμό Σχολικών Κτιρίων. 

Οι Οργανισμοί Τοπικής Αυτοδιοίκησης έχουν την ευθύνη για την επίβλεψη και συντήρηση των διδακτηρίων της περιφέρειάς τους. 

Το Υπουργείο Παιδείας επιχορηγεί ετησίως τις Νομαρχιακές Αυτοδιοικήσεις από το εθνικό πρόγραμμα δημοσίων επενδύσεων για οικόπεδα, κατασκευές και επισκευές, χωρίς περαιτέρω παρέμβαση ούτε στον προγραμματισμό ούτε στην υλοποίηση των προγραμματισμένων έργων. 

Το 1998 η χρηματοδότηση των Νομαρχιακών Αυτοδιοικήσεων διαδικαστικά περιήλθε στον ΟΣΚ. Ειδικά τώρα για τη Νομαρχιακή Αυτοδιοίκηση της Αχαϊας. Το 1998 χρηματοδοτήθηκε από το πρόγραμμα δημοσίων επενδύσεων για κατασκευές και οικόπεδα με ένα δισεκατομμύριο εξακόσια εκατομμύρια (1.600.000.000) δραχμές. Για επισκευές και συντηρήσεις με πεντακόσια εκατομμύρια (500.000.000) δραχμές. Και ειδικά για το ενιαίο πολυκλαδικό λύκειο των Πατρών δόθηκε ένα ποσό της τάξεως των εκατόν τριάντα εκατομμυρίων (130.000.000) δραχμών. 

'Οσον αφορά τις πιστώσεις του δανείου ΤΑΣΕ που έχει υπαχθεί τώρα στο πρόγραμμα δημοσίων επενδύσεων και έτσι γίνεται η χρηματοδότησή του, υπάρχει μία καθυστέρηση. Είναι 

  


 

  

Σελίδα 2009 

θέμα του Υπουργείου Εθνικής Οικονομίας, βρίσκεται το Υπουργείο Εθνικής Παιδείας σε άμεση συνεργασία και συνεννόηση μαζί του, προκειμένου να επιταχυνθεί η κατανομή και η καταβολή των δόσεων του δανείου ΤΑΣΕ που εκκρεμούν. 

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Σε καμιά επαφή δεν βρίσκεται το Υπουργείο Εθνικής Παιδείας με τον κ. Πάχτα. Και είναι ψευδής η δήλωσή σας. Ο Νομάρχης Αχαϊας έχει επικοινωνήσει εκατό φορές με τον κ. Πάχτα και τον γράφει στα παλαιά του τα παπούτσια. Είμαι μέλος ήδη εν ενεργεία του νομαρχιακού συμβουλίου τα ξέρω ο ίδιος από πρώτο χέρι και από το νομάρχη και ό,τι είπατε τώρα δεν αποτελούν τίποτε πραγματικότητα. 

Δεν σας ερώτησα να μου αναφέρετε τις διατάξεις του νόμου. Ευχαριστώ πολύ. Ξέρω και το νόμο 2218 και όλα τα συναφή. Εδώ συγκεκριμένα τι γίνεται; Γιατί μεταθέτετε τις ευθύνες στον κ. Πάχτα και δεν παίρνετε πάνω σας το θέμα, αφού είναι ενιαία και αδιαίρετη η κυβερνητική εξουσία και ευθύνη. 

Μου είπατε ότι συνεννοηθήκατε με τον κ. Πάχτα. Εγώ την αναφορά την απευθύνω και σε εσάς και στον κ. Πάχτα. Γιατί δεν τον καλέσατε σήμερα εδώ; 'Η αφού είναι αυτός αρμόδιος και το διαπιστώσατε γιατί δεν είπατε να έλθει εδώ ο κ. Πάχτας να μιλήσουμε για το ΤΑΣΕ και να μην έρθετε εσείς για να μου κάνετε έκθεση ιδεών; Και αυτήν την έκθεση των ιδεών δεν τη δέχομαι, δεν αποτελούν αυτά που είπατε περιεχόμενο πραγματικών περιστατικών. Είναι σκέτες αοριστολογίες και για το θέμα τίποτα. 

Είπε ο κ. Πάχτας για εξίμισι δισεκατομμύρια (6.500.000.000) δραχμές. 'Εβαλε μπροστά το Νομάρχη τον κ. Σερέτη και έφτιαξε εκείνα που έφτιαξε, έμεινε χρέος πεντακόσια εκατομμύρια (500.000.000) δραχμές και βάσει της υποσχέσεως του κ. Πάχτα, πρέπει να πληρώσει. Αλλιώς θα τον βάλουν φυλακή. Τι μου λέτε τώρα εσείς για ερμηνεία των διατάξεων του νόμου; Είστε εκτός θέματος. 

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο. 

Πάντως θα σας παρακαλέσω, κύριε Υφυπουργέ όχι σ' αυτήν τη γλώσσα. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Προσπαθώ, κύριε Πρόεδρε, να δω τι είμαι! Ψεύτης ή εκτός θέματος! 

ΓΕΩΡΓΙΟΣ ΤΣΑΦΟΥΛΙΑΣ: Είπα "ψευδής δήλωση". 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, σας παρακαλώ. Να είστε λιγάκι προσεκτικός στη χρήση των λέξεων και στις κατηγορίες . 

Εγώ σας είπα ότι το Υπουργείο Παιδείας βρίσκεται σε επαφή και σε συνεννόηση με το Υπουργείο Εθνικής Οικονομίας. Εάν εσείς ξέρετε πολύ καλύτερα από εμένα τις κινήσεις... 

ΓΕΩΡΓΙΟΣ ΤΣΑΦΟΥΛΙΑΣ: Να απαντούσε τότε ο κ. Πάχτας. 

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Τσαφούλια, μη διακόπτετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, σας σεβάστηκα και δεν σας διέκοψα. Γενικώς είστε ασεβής και στους χαρακτηρισμούς σας. 

ΓΕΩΡΓΙΟΣ ΤΣΑΦΟΥΛΙΑΣ: ... 

ΠΡΟΕΔΡΕΥΩΝ (Λουκάς Αποστολίδης): Θα παρακαλέσω να διαγραφούν όλα μέχρι και την τελευταία λέξη που είπε ο κ. Τσαφούλιας προηγουμένως. Αυτοί οι χαρακτηρισμοί δεν αρμόζουν εδώ μέσα, κύριε Τσαφούλια. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τι είναι αυτά τα πράγματα; 

ΠΡΟΕΔΡΕΥΩΝ (Λουκάς Αποστολίδης): Δεν νομίζω ότι είναι άξια λόγου για να απαντήσετε πλέον, κύριε Υφυπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πραγματικά απορούμε εμείς, οι κάπως παλαιότεροι, για την κοινοβουλευτική σας συμπεριφορά εδώ μέσα, κύριε συνάδελφε. Είναι απαράδεκτη και με συγχωρείτε, κύριε Πρόεδρε, που το λέγω. 

ΓΕΩΡΓΙΟΣ ΤΣΑΦΟΥΛΙΑΣ:... 

ΠΡΟΕΔΡΕΥΩΝ (Λουκάς Αποστολίδης): Δεν έχετε το λόγο, κύριε Τσαφούλια, γιατί αυθαιρετείτε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν ξέρω τι πρότυπα θέλουν να εισάγουν στη Βουλή όταν δεν σέβονται τον ελάχιστο χρόνο και τον ελάχιστο λόγο που μπορεί να απευθύνει ένας Υφυπουργός. Θα ήθελα πραγματικά να τους κάνετε κάτι τέτοιες παρατηρήσεις, κύριε Πρόεδρε, διότι είναι απαράδεκτοι. Θα ήθελα να ανακαλέσει και την μία και την άλλη κατηγορία αν θέλει να πάρει απάντηση. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, προχωρούμε στην επόμενη... 

ΙΩΑΝΝΗΣ ΔΗΜΑΡΑΣ: Με συγχωρείτε, κύριε Πρόεδρε. Υπάρχει αίτηση να δοθεί ο λόγος επί προσωπικού θέματος. 

ΠΡΟΕΔΡΕΥΩΝ (Λουκάς Αποστολίδης): Κοιτάξτε, κύριε Δημαρά. Εσείς δεν είστε συνήγορος του κ. Τσαφούλια. 

ΙΩΑΝΝΗΣ ΔΗΜΑΡΑΣ: Δεν κατάλαβα, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά... 

ΙΩΑΝΝΗΣ ΔΗΜΑΡΑΣ: Σας παρακαλώ πάρα πολύ. 

ΠΡΟΕΔΡΕΥΩΝ (Λουκάς Αποστολίδης): Με παρακαλείτε πάρα πολύ, αλλά δεν μπορείτε να λειτουργήσετε ως συνήγορος του κ. Τσαφούλια. 

ΙΩΑΝΝΗΣ ΔΗΜΑΡΑΣ: Κύριε Πρόεδρε... 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, δεν έχετε το λόγο. 

ΙΩΑΝΝΗΣ ΔΗΜΑΡΑΣ: Α, έτσι το πάμε; 

ΠΡΟΕΔΡΕΥΩΝ (Λουκάς Αποστολίδης): Ασφαλώς δεν έχετε το λόγο. Δηλαδή ο κάθε συνάδελφος θα σηκώνεται επάνω και θα βγάζει ένα λόγο. 

ΙΩΑΝΝΗΣ ΔΗΜΑΡΑΣ: Μα, κύριε Πρόεδρε, υπάρχει προσωπικό θέμα. Και υπάρχει σχετική αίτηση γι' αυτό. 

ΠΡΟΕΔΡΕΥΩΝ (Λουκάς Αποστολίδης): Δεν υπάρχει τέτοιο πράγμα. 

ΙΩΑΝΝΗΣ ΔΗΜΑΡΑΣ: Μα, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, αυθαιρετείτε. 

ΙΩΑΝΝΗΣ ΔΗΜΑΡΑΣ: Αντε πάλι! Με βγάζετε από την Αίθουσα; 

ΠΡΟΕΔΡΕΥΩΝ (Λουκάς Αποστολίδης): Αν θέλετε να βγείτε, βγείτε. Δεν σας βγάζω εγώ. 

ΙΩΑΝΝΗΣ ΔΗΜΑΡΑΣ: Δεν είναι σωστά πράγματα αυτά, κύριε Πρόεδρε. Δεν μπορεί να μη δίνετε το λόγο τη στιγμή που υπάρχει αίτηση επί προσωπικού θέματος. 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, παρακαλώ καθίστε. Νομίζω ότι αυτές οι εξάρσεις, γιατί πρόκειται περί εξάρσεων... 

ΙΩΑΝΝΗΣ ΔΗΜΑΡΑΣ: Το είπα για να προλάβουμε, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Αφήστε με να μιλήσω, κύριε Δημαρά. Ο συνάδελφος Βουλευτής έχει τη δυνατότητα ο ίδιος να ζητήσει το λόγο, χωρίς συνήγορο. Και μην παρεξηγήστε. 

ΙΩΑΝΝΗΣ ΔΗΜΑΡΑΣ: Για να προλάβουμε. 

ΠΡΟΕΔΡΕΥΩΝ (Λουκάς Αποστολίδης): 'Εχει τη δυνατότητα να ζητήσει το λόγο επί προσωπικού. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, με αναγκάζετε να σας πω ότι εσείς είσαστε συνήγορος του Σημίτη. Υπάρχει θέμα επί προσωπικού. 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, συνεχίζετε ένα μονόλογο. 

ΙΩΑΝΝΗΣ ΔΗΜΑΡΑΣ: Θα μας αφαιρέσετε το λόγο; 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, δεν καταλαβαίνω τι κάνετε τώρα. 

ΙΩΑΝΝΗΣ ΔΗΜΑΡΑΣ: Σας σέβομαι, αλλά δεν είσαστε έτσι όπως πρέπει. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Εφερνε το χαρτί του συναδέλφου επί προσωπικού θέματος. 

  


 

  

Σελίδα 2010 

ΠΡΟΕΔΡΕΥΩΝ (Λουκάς Αποστολίδης): 'Εχετε ζητήσει το λόγο κυρία Αράπη; 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Οχι. 

ΠΡΟΕΔΡΕΥΩΝ (Λουκάς Αποστολίδης): Γιατί παίρνετε το λόγο; Το λέω αυτό για να σας δείξω τη συμπεριφορά σας. Εάν δεν λειτουργούμε με βάση τον Κανονισμό και ο καθένας ό,τι ώρα θέλει και όπως θέλει εκφράζεται μέσα σ' αυτήν την Αίθουσα, νομίζω ότι διαμορφώνουμε μία εικόνα που δεν ταιριάζει στα κοινοβουλευτικά ήθη και έθιμά μας. 

Από εκεί και πέρα, όταν ακούγονται εκφράσεις όπως "ψεύτης" και άλλες που δεν θα αναφέρω και είπα προηγουμένως να μη γραφτεί καμία λέξη από τον κ. Τσαφούλια, θα πρέπει ο ίδιος να κατανοήσει ότι δεν μπορεί να ανταλλάσσονται τέτοιου είδους χαρακτηρισμοί μέσα σ' αυτήν την Αίθουσα, όταν θέλουμε να λειτουργήσουμε και να πάρουμε απαντήσεις για θέματα που απασχολούν είτε την εκπαιδευτική κοινότητα είτε στο προηγούμενο θέμα που αναφέρατε. 

Ο κ. Τσαφούλιας έχει το λόγο για ένα λεπτό επί προσωπικού. 

ΓΕΩΡΓΙΟΣ ΤΣΑΦΟΥΛΙΑΣ: Η χαρακτηριστική μου φράση για τη δήλωση που έκανε ο Υπουργός ήταν ότι η δήλωση δεν είναι ειλικρινής. Η λέξη "μη ειλικρινής δήλωση" στο ελληνικό λεξιλόγιο επεξηγείται ως "ψευδής". Είτε "μη ειλικρινής" είτε "ψευδής" από απόψεως περιεχομένου, γραμματικής διατύπωσης ως λέξη υφιστάμενη στο ελληνικό λεξικό δεν έχει κανένα ψόγο. 'Εκανε μία δήλωση και σας απαντώ "είναι ψευδής", δηλαδή, δεν είναι αληθής. Εάν σας έλεγα ότι δεν είναι αληθής δεν θα ήταν το ίδιο με το ότι είναι ψευδής; 

Επομένως σε ποιο σημείο εθίγητε, κύριε Υπουργέ; Στο ότι είπα ότι η δήλωση δεν είναι αληθής; Αν το έλεγα έτσι, δεν θα λέγατε τίποτα. Σας λέω ότι το "μη αληθές" είναι "ψευδές" κατά το λεξιλόγιο, κατά τη γραμματική διατύπωση, κατά την έννοια της λέξης. 

ΠΡΟΕΔΡΕΥΩΝ (Λουκάς Αποστολίδης): Παρακαλώ ολοκληρώστε. 

ΓΕΩΡΓΙΟΣ ΤΣΑΦΟΥΛΙΑΣ: Επομένως επί του προσωπικού θέματος, το γεγονός ότι δεν μου απαντάει ο Υπουργός, διότι τον εξύβρισα είναι αδυναμία ανταποκρίσεως στα καθήκοντά του ως Υπουργού, λόγω σοβαροτάτων παραλείψεων που έχει κάνει στο Νομό Αχαϊας και στη Νομαρχιακή Αυτοδιοίκηση Αχαϊας. Δεν έχει κάνει καμία συζήτηση και δεν έχει καμία σχέση με τον κ. Πάχτα και αυτό δεν με ενδιαφέρει, θα το κρίνει ο λαός. Επομένως η αξιότητα του Υπουργού θα κριθεί εκ της σιωπής και εκ της αρνήσεως. 

ΠΡΟΕΔΡΕΥΩΝ (Λουκάς Αποστολίδής): Επανερχόμεθα στις ερωτήσεις πρώτου κύκλου. 

Πέμπτη είναι η με αριθμό 252/25.11.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με την ισοτιμία των πτυχίων που χορηγούνται από το Πανεπιστήμιο Αιγαίου. 

Η επίκαιρη ερώτηση της κυρίας συναδέλφου έχει ως εξής: 

"Το νομικό κενό που υπάρχει στο θέμα ισοτιμίας των πτυχίων, που απονέμει το Πανεπιστήμιο Αιγαίου, δημιουργεί τεράστιο πρόβλημα στους δασκάλους και νηπιαγωγούς που μετέχουν στο πρόγραμμα εξομοίωσης τίτλων. 

Επειδή η κατάσταση αυτή δημιουργεί ανασφάλεια στην παραπάνω κατηγορία εκπαιδευτικών, οι οποίοι κλήθηκαν για άλλη φορά να σπουδάσουν και βλέπουν τους κόπους τους να πηγαίνουν χαμένοι. 

Ερωτάται ο κύριος Υπουργός: 

1. Τι είδος πτυχίων προβλέπεται να απονέμεται σε όσους ολοκληρώνουν το πρόγραμμα επαγγελματικής και ακαδημαϊκής αναβάθμισης των εκπαιδευτικών της πρωτοβάθμιας εκπαίδευσης. 

2. Ποια η ισοτιμία αυτών σε σχέση με τα πτυχία των Παιδαγωγικών Τμημάτων. 

3. Αν κατοχυρώνεται με τα πτυχία αυτά το δικαίωμα μεταπτυχιακών σπουδών και το δικαίωμα εκπόνησης διδακτορικής διατριβής καθώς επίσης και το δικαίωμα κατατακτήριων εξετάσεων σε άλλα Πανεπιστημιακά Τμήματα. 

4. Αν με βάση τα πτυχία αυτά κατοχυρώνεται η ίση υπηρεσιακή τους μεταχείριση σε σχέση με τους συναδέλφους που αποφοίτησαν από τα Παιδαγωγικά Τμήματα". 

Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, διαβεβαιώνω την αγαπητή συνάδελφο ότι δεν υπάρχει κανένα νομικό κενό. 

Η διαδικασία της εξομοίωσης είχε θεσμοθετηθεί από το 1990 και υπήρξε και σχετικός νόμος. Στη συνέχεια όμως αδράνησε και αναζωπυρώθηκε, συστηματοποιήθηκε αυτή η διαδικασία από το 1996-1997, δηλαδή στη διάρκεια αυτού του ακαδημαϊκού έτους. 

Τα παιδαγωγικά τμήματα, δασκάλων και νηπιαγωγών, όχι μόνο του Πανεπιστημίου Αιγαίου, αλλά και άλλων πανεπιστημίων της χώρας, οργάνωσαν προγράμματα εξομοίωσης για τους δασκάλους διετούς πτυχίου, έτσι ώστε να πάρουν πτυχίο τετραετούς φοίτησης. 

Αυτοί οι οποίοι παρακολουθούν τα προγράμματα και επιτυχώς τα τελειώνουν, παίρνουν το πτυχίο το οποίο είναι καθ'όλα ισότιμο, ισοδύναμο με τα πτυχία των τετραετούς φοιτήσεως δασκάλων. Δεν υπάρχει κανένα απολύτως πρόβλημα ούτε στις μεταπτυχιακές σπουδές ούτε πουθενά αλλού. Είναι πτυχίο το οποίο δίδεται εξάλλου από το ίδιο παιδαγωγικό τμήμα του αντίστοιχου πανεπιστημίου. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Η κ. Καραγιάννη έχει το λόγο. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, νομίζω ότι δεν απαντήσατε. 

Oι νηπιαγωγοί και δάσκαλοι, διετούς φοιτήσεως, που αυτήν τη στιγμή παρακολουθούν αυτά τα σεμινάρια στο Πανεπιστήμιο Αιγαίου θα πάρουν καινούργιο πτυχίο, θα ακυρωθεί το παλιό τους ή θα πάρουν τίτλους σπουδών που είναι για διατριβές, για εξέλιξη στη σταδιοδρομία τους; Θα πάρουν καινούριο πτυχίο; Δεν μου απαντήσατε. Υπάρχει κενό νόμου. 

Αν θέλει το Υπουργείο Παιδείας να φέρει κοσμογονία στην παιδεία που λέει με τον καινούριο νόμο και άνθρωποι που δεν είχαν τη δυνατότητα να σπουδάσουν θα μπορέσουν να συνεχίσουν τις σπουδές τους και να βελτιώσουν την εκπαιδευτική τους στήριξη για τα σχολεία και για τα μαθήματά τους, νομίζω ότι θα πρέπει το Υπουργείο να είναι συγκεκριμένο. 

Θα πάρουν καινούριο πτυχίο ή θα πάρουν τίτλους σπουδών; Δεν μου απαντήσατε. Τι θα γίνει το παλιό τους το πτυχίο διετούς φοιτήσεως; Θα το ακυρώσουν; 

Θέλω στη δευτερολογία σας να μου απαντήσετε συγκεκριμένα, διότι αυτά τα παιδιά μετακινούνται σήμερα τα Σαββατοκύριακα, ειδικά στα νησιά του Αιγαίου και ενώ πάρα πολλοί είναι άνεργοι ή διορίστηκαν ή πήραν μεταθέσεις, αναγκάζονται να πηγαίνουν να παρακολουθούν τα μαθήματα χωρίς καμία αποζημίωση και φυσικά σε βάρος του ελεύθερου χρόνου που μπορεί να έχουν στη διάθεσή τους και δεν γνωρίζουν αν τα πτυχία που θα πάρουν θα είναι πραγματικά πτυχία ή θα είναι τίτλοι σπουδών. Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα και πάλι να επαναλάβω τη διαβεβαίωση ότι ο νόμος αναγνωρίζει ότι εκείνος ο πτυχιούχος δάσκαλος της παλιάς Παιδαγωγικής Ακαδημίας διετούς φοίτησης, εάν παρακολουθήσει το πρόγραμμα εξομοίωσης σε οποιαδήποτε παιδαγωγικό τμήμα οποιουδήποτε πανεπιστημίου, σύμφωνα με το άρθρο 7 του προεδρικού διατάγματος 130/1990, μετά την ολοκλήρωση των σπουδών του λαμβάνει πτυχίο παιδαγωγικού τμήματος δημοτικής εκπαίδευσης ή νηπιαγωγών, κατά περίπτωση. 

Το πτυχίο είναι ένα. Δεν είναι διαφορετικό. Τα Παιδαγωγικά Τμήματα δίδουν ένα πτυχίο σε όλους είτε εκείνους που εισάγονται με τις γενικές εξετάσεις και ύστερα από τέσσερα χρόνια το λαμβάνουν είτε σε αυτούς που παρακολουθούν το ειδικό πρόγραμμα εξομοίωσης και λαμβάνουν πτυχίο, όχι πιστοποιητικό παρακολούθησης, του Παιδαγωγικού Τμήματος, το οποίο είναι καθ'όλα ισότιμο και έχει τις ίδιες θετικές 

  


 

  

Σελίδα 2011 

ενέργειες, όσον αφορά την μισθολογική τους και βαθμολογική τους εξέλιξη, χωρίς καμία απολύτως διαφορά. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, η τρίτη με αριθμό 279/30.11.1998 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη μελέτη, δημοπράτηση και κατασκευή της οδού προσπέλασης της σήραγγας Ανηλίου Μετσόβου-Μαλακασίου, διαγράφεται λόγω κωλύματος του κυρίου Υπουργού. 

Ολοκληρώθηκε η συζήτηση των επικαίρων ερωτήσεων. 

  


 

  

Σελίδα 2012 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Ρύθμιση θεμάτων του Οργανισμού Σιδηροδρόμων Ελλάδος (ΟΣΕ)". 

Εκκρεμεί αίτηση ονομαστικής ψηφοφορίας επί του άρθρου 13. 

Θα διακόψουμε για δέκα λεπτά. 

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, επαναλαμβάνεται η διακοπείσα συνεδρίαση. 

Θα γίνει ονομαστική ψηφοφορία επί του άρθρου 13, όπως τροποποιήθηκε, από τον κύριο Υπουργό; 

Οι αποδεχόμενοι το άρθρο 13 λέγουν "ΝΑΙ". 

Οι μη αποδεχόμενοι το άρθρο 13 λέγουν "ΟΧΙ". 

Οι αρνούμενοι ψήφο λέγουν "ΠΑΡΩΝ". 

Καλούνται επί του καταλόγου: ο κ. Δημήτριος Κουτσόγιωργας από το ΠΑ.ΣΟ.Κ. και ο κ. Παναγιώτης Σκανδαλάκης από τη Νέα Δημοκρατία. 

Παρακαλώ να αρχίσει η ανάγνωση του καταλόγου. 

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

ΠΡΟΕΔΡΕΥΩΝ (Νικόλαος Κατσαρός): Υπάρχει κάποιος κύριος συνάδελφος, που δεν άκουσε το όνομά του; Ο κ. Ελευθέριος Βερυβάκης και ο κ. Ελευθέριος Παπαγεωργόπουλος. 

(Στο σημείο αυτό ψηφίζουν οι Βουλευτές κύριοι Ελευθέριος Βερυβάκης και Ελευθέριος Παπαγεωργόπουλος) 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 

(ΚΑΤΑΜΕΤΡΗΣΗ)

  
Σελίδα 2013 εώς και 2015
σε PDF 




 

  

Σελίδα 2016 

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"

ΠΡΟΕΔΡΕΥΩΝ (Νικόλαος Κατσαρός): Συνεπώς, το άρθρο 13 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 14, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 14 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 15, ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 15 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 16, ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 16 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 17, ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 17 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 18, ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 18 έγινε δεκτό κατά πλειοψηφία, ως έχει. 

'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα ένας μαθητές και μαθήτριες με έξι συνοδούς-καθηγητές από την Ιταλική Σχολή Αθηνών. 

Τους καλωσορίζουμε στο Κοινοβούλιο. 

(Χειροκροτήματα) 

Κύριοι συνάδελφοι, εισερχόμαστε στη συζήτηση των τροπολογιών. 

'Οπως έγινε δεκτό χθές από το Σώμα, οι τροπολογίες θα αποτελέσουν μία ενότητα. 

Κύριε Υπουργέ, επειδή υπάρχει μια δική μου τροπολογία, θα παρακαλούσα να συζητηθεί αμέσως μετά την ενότητα, για να με αντικαταστήσει κάποιος άλλος συνάδελφος. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Βεβαίως, κύριε Πρόεδρε. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ, το λόγο. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Θέλω να υποβάλω ένα ερώτημα στον κύριο Υπουργό. 'Εχει πρόθεση να αποδεχθεί κάποια πρόταση, που θα γίνει από πλευράς Αντιπολίτευσης; 'Εχει ο ίδιος να μας κάνει καμία άλλη πρόταση; Διότι εδώ τουλάχιστον η μία εκ των δύο τροπολογιών, είναι τροπολογία η οποία, όπως καταλαβαίνετε, κύριε Υπουργέ, έχει ιδιαίτερο και αυξημένο ενδιαφέρον. 

Θα θέλαμε, λοιπόν, κύριε Πρόεδρε, να γνωρίζουμε τις προθέσεις της Κυβέρνησης, πριν προχωρήσουμε στη συζήτηση της τροπολογίας. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε συνάδελφε, προφανώς μιλάτε για την τροπολογία που ρυθμίζει τα θέματα των ΣΕΠ. 

Θα ήθελα να σας πω ότι, επειδή συνέχεται με οικονομικά ζητήματα αυτή η τροπολογία, δεν υπάρχουν περιθώρια για άλλες οικονομικές ρυθμίσεις. Δηλαδή, στην πραγματικότητα εξαντλήθηκαν όλα τα περιθώρια να δοθούν οι απαντήσεις σε σχέση με τα θέματα που έβαζαν οι εκκαθαριστές, σε σχέση με τα θέματα που έβαζαν οι πρώην ΣΕΠ και ο ΟΑΣΑ. 

'Εγινε προσπάθεια να βρεθεί μία ισορροπία, που να μπορεί να ικανοποιήσει όλους και να είναι όσο το δυνατόν πλησιέστερη προς τις προτάσεις των εκκαθαριστών. Τα οικονομικά περιθώρια δεν επιτρέπουν να κάνω άλλες αλλαγές σε ζητήματα τα οποία έχουν επίπτωση στα ποσά. 

ΝΙΚΟΛΑΟΣ ΓΚΕΛΕΣΤΑΘΗΣ: 'Οταν λέτε όλους, ποιους εννοείτε; Γιατί δικαιούχοι είναι μόνο οι ΣΕΠίτες. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Και ο ΟΑΣΑ. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι! 

Κύριε Υπουργέ, θέλετε να πείτε τίποτε άλλο επί των τροπολογιών; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι,κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ο εισηγητής του ΠΑ.ΣΟ.Κ. κ. Κωνσταντινίδης έχει το λόγο . 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Θα έλεγα πως πράγματι καταλήξαμε, όπως βλέπω, στη νομοθετική ρύθμιση μίας διαδικασίας εκκαθάρισης, η οποία πήρε μάκρος χρόνου και ήταν σε μεγάλο ποσοστό ατελέσφορη, ακριβώς γιατί υπήρχαν οι εκατέρωθεν απαιτήσεις και ασυμφωνίες. 

Είχε προταθεί μάλιστα, προ διετίας περίπου, ένας συμβιβασμός μεταξύ του ΟΑΣΑ και των εκπροσώπων των πρώην ΣΕΠ, αλλά παρά την καλή πρόθεση και διάθεση που επέδειξε και τότε η πολιτική ηγεσία του Υπουργείου Μεταφορών και Επικοινωνιών, οι εκατέρωθεν αντιθέσεις, αντιρρήσεις δεν κατέληξαν σε συμφωνία, με αποτέλεσμα η νομοθετική ρύθμιση να είναι πια η αναγκαία λύση, γιατί η παράταση θα δημιουργήσει και άλλες υποχρεώσεις και βεβαίως θα είναι προς βλάβη των δύο πλευρών. 

Πρώτα από όλα, όπως είναι η σειρά της τροπολογίας, μία ρύθμιση που δεν έχει σχέση βέβαια με τη διαφορά των πρώην ΣΕΠ και του ΟΑΣΑ, είναι αυτή που θα καθιερώσει για τον Υπουργό τη δυνατότητα με διαδικασίες νομότυπες, μετά από αποφάσεις των διοικητικών συμβουλίων των φορέων των αστικών συγκοινωνιών, να εκποιούνται, να μεταβιβάζονται και να παραχωρούνται τα λεωφορεία, που χρησιμοποιούνται, σε μία κάποια καλή κατάσταση, ώστε να έχουν και ένα αντίκρισμα οικονομικό, γιατί η σημερινή κατάσταση τα οδηγεί στον Οργανισμό Διαχείρισης Δημόσιου Υλικού, στον ΟΔΔΥ και πάνε για παλιοσίδερα. 

'Αλλωστε είναι γνωστό ότι πάρα πολλές χώρες, που έχουν ανάγκη από τροχαίο υλικό, από μεταφορικά μέσα, κυρίως οι Βαλκανικές χώρες, είναι πρόθυμες να τα αγοράσουν. Είναι αυτονόητο ότι είναι προς το συμφέρον και των οργανισμών να δοθεί αυτό το δικαίωμα στον Υπουργό. 

Θα αναφερθώ τώρα στο κυρίως περιεχόμενο της τροπολογίας, που έχει σχέση με τα ζητήματα που είχαν δημιουργήσει τις αντιρρήσεις και τις αντιθέσεις. 

Πρώτα από όλα, για τα αποθεματικά κεφάλαια που δημιουργήθηκαν από τις προκαταβολές για την προμήθεια των λεωφορείων, θεωρείται βεβαίως ότι ανήκουν στη ΣΕΠ, καίτοι με το νόμο με τον οποίο έγινε η αλλαγή του ιδιοκτησιακού καθεστώτος φαινόταν ότι σύμφωνα με αυτές τις διατάξεις περιέρχονταν τα κεφάλαια αυτά στην κυριότητα του ΟΑΣΑ, ως νόμιμου διαδόχου. 

Με τη διάταξη αυτή αποσαφηνίζεται, διευκρινίζεται ότι τα κεφάλαια αυτά ανήκουν στις πρώην ΣΕΠ και θα είναι έντοκα από την ισχύ του παρόντος νόμου. Υπάρχει -ας πούμε- μία αιτιολογία, ότι υπήρχε αμφισβήτηση ως προς την κυριότητα. Συνεπώς από τη ρύθμιση και το ξεκαθάρισμα της κυριότητας των ποσών αυτών γεννάται και το δικαίωμα των τόκων. 

'Ενα άλλο ζήτημα, που ήγειρε πράγματι μεγάλες, θα έλεγα ομηρικές, μάχες, ήταν η τιμολόγηση των ανταλλακτικών, τα οποία είχαν χορηγηθεί από την πρώην ΕΑΣ στις ΣΕΠ. Οι μεν εκκαθαριστές έθεταν το ζήτημα ότι έπρεπε να τιμολογηθούν αυτά, γιατί δόθηκαν ατιμολόγητα με τιμές του 1991 συν 35%. Ο ΟΑΣΑ απαιτούσε αυξήσεις 95% επί των ανταλλακτικών και ήταν μία λογική προσέγγιση, με την έννοια ότι όταν γινόταν αυτός ο λογαριασμός, για να το πω απλά, τα ανταλλακτικά 

 

 

  

Σελίδα 2017 

είχαν φθάσει στα ύψη. 

Ωστόσο, με τη ρύθμιση αυτή προσδιορίζεται το επιτόκιο στο 35%, πράγμα που νομίζω ότι το αποδέχονται και οι εκπρόσωποι των ΣΕΠ. Ορίζεται επίσης για κάθε έντοκη, νομιμότοκη απαίτηση των εκπροσώπων των ΣΕΠ, το επιτόκιο για τα έτη 1993 μέχρι και 1997 και ανάλογα για το έτος 1998. 

Επίσης, διευκρινίζεται ένα ζήτημα, για το οποίο πράγματι υπήρξε ένα νομικό κενό. Δηλαδή η επιδότηση του εισιτηρίου και των μηνιαίων καρτών απεριορίστων διαδρομών, όπως γνωρίζουμε, σύμφωνα με τη διάταξη 14 του ν. 2078, δηλαδή του ιδρυτικού των ΣΕΠ νόμου, δεν επεκτείνεται από μία τάση αναλογικής εφαρμογής και ερμηνείας και στις κάρτες ετήσιας διαδρομής, ειδικότερα των Υπουργείων Υγείας και Δημόσιας Τάξης, πολύ περισσότερο μάλιστα όταν οι κάρτες αυτές είχαν δοθεί με αποφάσεις του Διοικητικού Συμβουλίου της πρώην ΕΑΣ. 

Τέλος, σε ό,τι έχει σχέση με αυτήν την περίπτωση των ΣΕΠιτών, βλέπω εδώ ότι λήγει η θητεία των εκκαθαριστών τρεις μήνες μετά τη δημοσίευση του νόμου. 

Η δεύτερη τροπολογία, κύριε Πρόεδρε, αναφέρεται στους όρους, στις προϋποθέσεις και στις διαδικασίες, βέβαια και στους στόχους και σκοπούς της ίδρυσης Σώματος Επιθεωρητών-Ελεγκτών στο Υπουργείο Μεταφορών και Επικοινωνιών. Δεν θα χρειασθεί να επιχειρηματολογήσει κανείς ιδιαίτερα, για να προσδιορίσει την αναγκαιότητα αυτή σε ένα χώρο που υπάρχουν πράγματι κατά καιρούς τόσες και τόσες καταγγελίες και δεν είμαι αυτός που θα διεκδικούσε εύσημα ότι για τη νομιμότητα άσκησης των μεταφορών χρειάζεται αυτό το Σώμα. 

Πιστεύω ότι και η πρώτη και η δεύτερη τροπολογία λύνουν προβλήματα και ανοίγουν προοπτικές ιδιαίτερα για τις μεταφορές, σε ό,τι έχει σχέση με την καθιέρωση - ίδρυση του Σώματος Ελεγκτών Επιθεωρητών. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Χειμάρας έχει το λόγο. 

Κύριε Χειμάρα, συζητούμε τις δύο υπουργικές τροπολογίες, τις υπ' αριθμόν 2154 και 2155 καθώς και τις δύο εμπρόθεσμες τροπολογίες, υπ' αριθμόν 2150 και 2160 των συναδέλφων κυρίων Χρυσανθακόπουλου και Κίρκου. 

ΑΘΑΝΑΣΙΟΣ ΧΕΙΜΑΡΑΣ: Εγώ, κύριε Πρόεδρε, θα τοποθετηθώ επί της ουσίας του προβλήματος, ανεξάρτητα από το τι περιέχουν οι τροπολογίες. Βέβαια, δεν θα είμαι και εκτός θέματος. 

'Οπως γνωρίζουμε όλοι μας, το Δεκέμβριο του 1993 με το ν.2175/93 η Κυβέρνηση του ΠΑ.ΣΟ.Κ. αποφάσισε να επανακρατικοποιήσει τις αστικές συγκοινωνίες της Αττικής. Θα έλεγα ότι ήταν δικαίωμά της, ανεξάρτητα αν αυτό ζημίωσε τα μέγιστα την ελληνική κοινωνία και φόρτωσε στις πλάτες του 'Ελληνα φορολογούμενου εκατοντάδες δισεκατομμύρια επιπλέον. 'Ομως, το λιγότερο που έπρεπε να κάνει ήταν να εκπληρώσει και τις υποχρεώσεις της έναντι αυτών των ανθρώπων, που είχαν αγοράσει τα λεωφορεία και οι οποίοι τα δούλευαν, διότι αν μη τι άλλο, οι μόνοι οι οποίοι δεν ευθύνονται για τις όποιες κυβερνητικές αποφάσεις ήταν αυτοί οι άνθρωποι. 'Οταν αγόρασαν τα λεωφορεία οι άνθρωποι αυτοί, πίστευαν ότι το κράτος είχε συνέχεια και δεν αλλάζουν βασικά πράγματα ανάλογα με το ποιος κυβερνά κάθε φορά. 

Επί της ουσίας τώρα, κύριε Πρόεδρε. Ο ν. 2175/93 έλεγε μεταξύ των άλλων ότι ο ΟΑΣΑ αναλαμβάνει την υποχρέωση να επιστρέψει στους μετόχους των ΣΕΠ τα χρήματα, που έδωσαν για την αγορά των λεωφορείων, εντόκως. 

Μετά από πέντε χρόνια και μετά τα όσα τραγελαφικά έχουν γίνει μέχρι σήμερα, αποφάσισε το κράτος να φέρει μια τροπολογία. Εμείς λέμε, ναι, στην τροπολογία, για να λυθεί επιτέλους αυτό το θέμα. 'Αλλωστε, αυτό το ζητήσαμε και εμείς κατά τη συζήτηση του όλου θέματος στη Διαρκή Επιτροπή. Η πρώτη όμως παρατήρηση, που έχω να κάνω, είναι γιατί δεν τους επιστρέφετε αυτά που εσείς νομίζετε ότι τους οφείλετε με τον τόκο, όπως γίνεται και με όλους τους υπόλοιπους 'Ελληνες πολίτες, αλλά με ειδικό τόκο; Γιατί δηλαδή δεν βάζετε και τόκους υπερημερίας; Τα δάνεια που πήραν, για να αγοράσουν και να συντηρήσουν τα λεωφορεία, δεν τα πληρώνουν στις τράπεζες και με τόκους υπερημερίας, όταν δεν είναι εντάξει μέσα στις προθεσμίες τους; Γιατί να υπάρχει εδώ διαφορετική μεταχείριση; 

Μια δεύτερη παρατήρηση. Επιδότηση καρτών ετήσιας διάρκειας για τα Υπουργεία Υγείας, Πρόνοιας, Κοινωνικών Ασφαλίσεων και Δημοσίας Τάξεως. Το κράτος μπορεί να παρέχει κάποιες διευκολύνσεις σε ορισμένους ανθρώπους, είτε με ειδικές ανάγκες είναι αυτοί ή αστυνομικοί ή οτιδήποτε άλλο. Το κοινωνικό κόστος όμως δεν μπορεί να το πληρώνουν οι ιδιώτες. Να το πληρώσει το κράτος. 

Θέλετε να πηγαίνουν δωρεάν, θέλετε να πληρώνουν το μισό εισιτήριο; Το υπόλοιπο θα το πληρώσει το κράτος. Διαφορετικά είναι σαν να λέμε στους όποιους ιδιώτες ασκούν το όποιο επάγγελμα, "κλείστε το, διότι εμείς θα σας επιβάλουμε τόσα χρήματα το χρόνο". 

Απ' αυτές, λοιπόν, τις κάρτες κάνει να λαμβάνουν ένα δισεκατομμύριο διακόσια είκοσι έξι εκατομμύρια (1.226.000.000) δραχμές. Παρακαλώ, να συμπεριληφθούν, κύριε Υπουργέ, είναι παράλογο. 

Ακόμη και ο ν. 2175 λέει: "Η επιδότηση του εισιτηρίου ορίζεται σε εβδομήντα πέντε (75) δραχμές. Και φυσικά δεν εξαιρεί κανέναν. Δεν λέει ότι εξαιρούνται οι τάδε τάδε κατηγορίες, άρα πρέπει να το πάρουν. 

Μία τρίτη παρατήρηση: Πληρώνουν από το αποθεματικό τους ένα δισεκατομμύριο (1.000.000.000) δραχμές για τους εκκαθαριστές, οι οποίοι αντί τριών μηνών, όπως προέβλεπε ο νόμος, ο οποίος από το Συμβούλιο της Επικρατείας κηρύχθηκε παράνομος, όσον αφορά τον ορισμό, αλλά αυτό είναι ένα άλλο θέμα. 

'Ενα δισεκατομμύριο (1.000.000.000) δραχμές λοιπόν, αφού αυτοί δούλεψαν πέντε χρόνια και δεν τελείωσαν τη δουλειά τους σε τρεις μήνες, παίρνετε από το αποθεματικό των ΣΕΠιτών. 

Μία τέταρτη παρατήρηση: ανταλλακτικά αυτοκινήτων. Πράγματι βρήκαν κάποια ανταλλακτικά εκεί από την προηγούμενη κατάσταση, τα οποία όμως ανταλλακτικά τοποθέτησαν πάνω στα λεωφορεία. Και αυτό αποδεικνύεται από τα δελτία παροχής υπηρεσιών κλπ., ότι είναι επάνω. 

Και ένα δεύτερο ακόμα, πάνω στο ίδιο θέμα των ανταλλακτικών. Αγόρασαν και κάποια ανταλλακτικά, τα οποία πλήρωσαν και τους τεχνίτες να τα τοποθετήσουν. Και τώρα έρχεσθε και τους λέτε, θα σας πάρουμε πίσω τα χρήματα που άξιζαν αυτά τα ανταλλακτικά, έστω και αν είναι πάνω στα λεωφορεία. Και πέραν αυτού, τους τα βάζετε και εντόκως. Και δεν πήραν τα χρήματά τους για τα νέα ανταλλακτικά που προσέθεσαν, αλλά τους χρεώνετε τα άλλα που είναι στα λεωφορεία και μάλιστα έντοκα. Και αυτό είναι παράλογο. Αντί να τους δώσετε, τους παίρνετε -και μάλιστα εντόκως- πίσω χρήματα. Αυτό ταιριάζει με εκείνο που λένε στο χωριό μου: "Εκεί που μας χρωστούσαν, μας πήραν και το βόδι". 

Πέμπτη παρατήρηση, πολύ ουσιαστική, κύριοι συνάδελφοι: δεδουλευμένα. Είχαν κοντά στους δυόμισι μήνες, Οκτώβριο, Νοέμβριο και Δεκέμβριο, είκοσι ημέρες περίπου, κάποια δεδουλευμένα της τάξεως των 6,2 δισεκατομμυρίων δραχμών. Και όχι μόνο είχαν κάποια δεδουλευμένα, τα αναγνωρίζουν αυτά οι πάντες, μεταξύ των οποίων και ο ΟΑΣΑ, ο οποίος με έγγραφό του ζητούσε να τα δώσετε. Και θα καταθέσω για τα Πρακτικά της Βουλής και για την ενημέρωση του κυρίου Υπουργού τις ειδικές καταστάσεις, που αποδεικνύουν πόσο ακριβώς ήταν, ότι τον Οκτώβριο ήταν 1,7 δισ. δραχμές, το Νοέμβριο 2,4 δισ. δραχμές και το Δεκέμβριο 2,1 δισ. δραχμές. Είναι επίσημες καταστάσεις του ΟΑΣΑ, κύριε Υπουργέ, δείτε τες. Είναι δυνατόν να μην πάρουν τα δεδουλευμένα; 

Να σας πω και ένα παράλογο πάνω σ' αυτό. Δεν φθάνει που δεν τους έδωσαν τα χρήματα, που όφειλαν να τους τα δώσουν, γιατί δούλεψαν, αλλά τους κρατάνε και ΦΠΑ 8% για εισπράξεις που δεν έκαναν. Αυτό είναι το άκρον άωτον του παραλόγου. 

Τελειώνοντας, κύριε Υπουργέ, θέλω τις παρατηρήσεις που έκανα να τις λάβετε πολύ σοβαρά υπόψη σας, για να τελειώσει 

 

 

  

Σελίδα 2018 

επιτέλους αυτό το βάσανο, για να ηρεμήσουν τρεις χιλιάδες άνθρωποι, εκ των οποίων οι περισσότεροι ήταν πολύτεκνοι, φτωχοί ήταν, οδηγοί, επαγγελματίες στη δουλειά τους. Δεν ήταν κανένας από αυτούς, ούτε βιομήχανος ούτε εφοπλιστής ούτε κανένας άλλος μεγάλος επιχειρηματίας. 

Κλείστε το αυτό το θέμα, αλλά σε λογικά πλαίσια, για να μπορέσουν και αυτοί να ηρεμήσουν και να μπει μία τάξη. 

Ευχαριστώ πολύ. 

(Στο σημείο αυτό ο Βουλευτής κ. Αθανάσιος Χειμάρας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Η κ. Μπόσκου έχει το λόγο. 

ΜΑΡΙΑ ΜΠΟΣΚΟΥ: Κύριε Πρόεδρε, θα θέλαμε να κάνουμε τις εξής παρατηρήσεις για την τροπολογία με αριθμό 2155, που αφορά τις αστικές συγκοινωνίες. 

Πρώτα απ' όλα, με την πρώτη παράγραφο αυτής της τροπολογίας, που αφορά την αξιοποίηση των παλιών λεωφορείων, μας θυμίζει αυτό την τακτική που έχουν οι ανεπτυγμένες καπιταλιστικές χώρες απέναντι στις υπό ανάπτυξη ή υπανάπτυκτες χώρες, τα σκουπίδια των ανεπτυγμένων χωρών να πηγαίνουν σε τρίτες χώρες. 

Εμείς πιστεύουμε ότι ναι μεν μπορεί να θέλουν αυτές οι χώρες να δεχθούν τα λεωφορεία μας, αλλά θα πρέπει να έχουμε βάλει κάποιες προδιαγραφές. Και πιστεύουμε ότι αυτές οι προδιαγραφές θα πρέπει να ταυτίζονται με αυτές της δικής μας νομοθεσίας και όχι με εκείνες των τρίτων χωρών, οι οποίες μπορεί να διαφέρουν, μπορεί να είναι οποιεσδήποτε. Για παράδειγμα, να μη φεύγει λεωφορείο από τη χώρα μας, που δεν έχει περάσει από ΚΤΕΟ στην Ελλάδα. 

'Οσον αφορά το δεύτερο κομμάτι της συγκεκριμένης τροπολογίας, εμείς θα θέλαμε να παρατηρήσουμε ότι τα σχετικά νούμερα και η σχετική ρύθμιση είναι εντελώς αυθαίρετα. 

Γνωρίζετε πολύ καλά ότι και όταν δόθηκαν τα λεωφορεία από την Κυβέρνηση της Νέας Δημοκρατίας στις ΣΕΠ και όταν επανακρατικοποιήθηκαν το 1992-1993, δεν έγινε καμία, μα καμία απογραφή. Ουσιαστικά, εκείνο το διάστημα είχε γίνει ένα πλιάτσικο στα ανταλλακτικά και στην περιουσία της ΕΑΣ. 

Και σήμερα, δεν ξέρουμε από πού προκύπτει αυτό το νούμερο. Και χωρίς βέβαια να έχουν καταλογισθεί ευθύνες ποτέ και πουθενά, γιατί εκποιήθηκαν μη τιμολογημένα ανταλλακτικά, έρχεται ένα νούμερο με προσαυξημένη την αξία των ανταλλακτικών του 1991 κατά 35%. Και εμείς λέμε: Γιατί να μην είναι 20%, γιατί να μην είναι 50%, γιατί να μην είναι 100%; Από πού βγαίνει αυτό; 

Γι'αυτούς τους λόγους εμείς θα καταψηφίσουμε την τροπολογία. 

Θα ήθελα να σταθώ πιο πολύ στη δεύτερη τροπολογία, που καταθέτει η Κυβέρνηση, αυτήν της δημιουργίας του Σώματος Επιθεωρητών Ελεγκτών του Υπουργείου Μεταφορών και Επικοινωνιών. Φέρνει η Κυβέρνηση μία τροπολογία για τη δημιουργία αυτού του συγκεκριμένου σώματος, μετά την οδυνηρή εμπειρία όλων μας εδώ μέσα, της ψήφισης -και δυστυχώς, πιστεύουμε ότι θα συνεχισθεί αυτή κατάσταση- των Κανονισμών Εργασίας Προσωπικού στις ΔΕΚΟ. 

Πιστεύουμε πως δεν είναι καθόλου άσχετη αυτή η τροπολογία με το κλίμα αυταρχισμού, που θέλει να περάσει η Κυβέρνηση, εν όψει των ιδιωτικοποιήσεων των ΔΕΚΟ, στους εργαζόμενους. 

"Ζητήματα εξασφάλισης της συνοχής της έννομης τάξης." Είναι φράσεις, που μας πάνε πολλά χρόνια πίσω. "Η τήρηση των κειμένων διατάξεων." "Ο εντοπισμός φαινομένων αδιαφάνειας, διαφθοράς, αναποτελεσματικότητας." "Η πρόληψη της διαφθοράς." "Η καταστολή καταστάσεων, που αντίκειται στο δημόσιο συμφέρον." Χτύπημα, δηλαδή, κατά μέτωπο των απεργιακών κινητοποιήσεων των εργαζομένων. 

Και απ' ό,τι φαίνεται, η Κυβέρνηση γνωρίζει πάρα πολύ καλά ότι αυτοί οι κανονισμοί, που έχει φέρει στη Βουλή και τους έχει ψηφίσει η Πλειοψηφία, δεν πρόκειται στην πράξη να γίνουν δεκτοί από τους εργαζόμενους. Γι' αυτόν το λόγο έρχεται ένα σώμα υπεράνω όλων, υπεράνω της ιεραρχίας διοικητικών συμβουλίων, συμβουλίων διευθύνοντων συμβούλων κλπ., το οποίο θα είναι πειθήνιο όργανο του Υπουργού, αφού υπάγεται απευθείας στον ίδιο και το οποίο θα καταπνίγει όποια φωνή αντίστασης, απ'όπου και αν προέρχεται. 

Είναι μια τροπολογία, η οποία δεν έχει καν συζητηθεί με το συνδικαλιστικό κίνημα. 

Και ενώ είχε όλη την ευχέρεια να τη φέρει ο κύριος Υπουργός, μια και έρχεται από ένα προηγούμενο νομοσχέδιο, στη συζήτηση στην επιτροπή, για να ρωτήσουμε τουλάχιστον και τη γνώμη των συνδικαλιστικών φορέων πάνω σε αυτά τα προβλήματα, ερχόμαστε τώρα στην Ολομέλεια να την ψηφίσουμε. 

Ζητάμε να την αποσύρετε. Φυσικά, αν επιμείνετε, το Κ.Κ.Ε. θα την καταψηφίσει. 

ΠΡΟΕΔΡΕΥΩΝ (Νικόλαος Κατσαρός): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, υπάρχει ένα μεγάλο θέμα ηθικής τάξεως, των υποχρεώσεων που η πολιτεία έχει απέναντι σε αυτήν την υπόθεση των ΣΕΠ. 

Ξέρετε πάρα πολύ καλά ότι η θέση του Δημοκρατικού Κοινωνικού Κινήματος ήταν διαφορετική σε σχέση με τον τρόπο που χειρίστηκε η kυβέρνηση της Νέας Δημοκρατίας τη μεταβίβαση των λεωφορείων στις ΣΕΠ. Επίσης, γνωρίζετε ότι ο Πρόεδρός μας ο κ. Τσοβόλας και στις τρεις παρεμβάσεις του στη Βουλή κατά τη διάρκεια της συζήτησης του νομοσχεδίου επί της αρχής, αλλά και στις υπόλοιπες, υποστήριξε κάτι το οποίο είναι αυτονόητο και κανένας από τους Βουλευτές που βρίσκονται εδώ δεν μπορεί να το αρνηθεί, ότι δηλαδή, θα πρέπει η ελληνική πολιτεία να δώσει αποζημίωση σε αυτούς τους ανθρώπους, στους οποίους οφείλει την αποζημίωση. 

'Ερχεται αυτή η τροπολογία να ρυθμίσει το θέμα -και είναι πολύ ειδικό- που έχει να κάνει με την αποζημίωση των ανθρώπων, οι οποίοι επί τόσον καιρό παραμένουν σε μία εκκρεμότητα που δεν τιμά καθόλου το ήθος και το ύφος της πολιτικής ζωής της χώρας. 

Η τροπολογία αυτή θεραπεύει σε μεγάλο βαθμό αυτήν την εκκρεμότητα που η πολιτεία έχει απέναντί τους και απ'αυτήν την άποψη εμείς θα την ψηφίσουμε. 

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, η κυβέρνηση της Νέας Δημοκρατίας από τον Απρίλιο του 1990, που ανέλαβε την εξουσία, και για ενάμιση χρόνο προσπάθησε να συνεννοηθεί με τους εκπροσώπους των εργαζομένων στην τότε ΕΑΣ, για να γίνει μία εξυγίανση της εταιρείας και οικονομικά, αλλά ιδίως ως προς την παροχή των υπηρεσιών προς το επιβατικό κοινό, δηλαδή τα εκατομμύρια των ανθρώπων που χρησιμοποιούν τα λεωφορεία κάθε μέρα για να πηγαίνουν και να επιστρέφουν από τις εργασίες τους. 

'Ετσι ψηφίστηκε ο νόμος 2078 του 1992, αφού δεν μπόρεσε να γίνει η συνεννόηση αυτή και ορίστηκε από το νόμο αυτόν ότι οι άδειες εκμεταλλεύσεως των λεωφορείων θα εδίδοντο: Πρώτον, σε εργαζόμενους της ΕΑΣ, εφόσον θα είχαν δίπλωμα οδηγήσεως τετάρτης ή πέμπτης κατηγορίας. Δεύτερον, σε πολύτεκνους. Τρίτον, σε μεταφέροντες άδειες λεωφορείων από τα επαρχιακά ΚΤΕΛ στην Αθήνα. Και, τέταρτον, σε βιοπαλαιστές οικογενειάρχες, οδηγούς αυτοκινήτων, κατέχοντες τετάρτης ή πέμπτης κατηγορίας άδειες οδηγήσεως. 

'Ετσι, κύριε Πρόεδρε, συγκροτήθηκαν οι επτά Συγκοινωνιακές Επιχειρήσεις, οι ΣΕΠ και εξυγιάνθηκε το σύστημα λειτουργίας των λεωφορείων οικονομικά, αφού το κράτος επιδοτούσε τον κάθε πολίτη με εβδομήντα πέντε (75) δραχμές, όσες πλήρωνε και ο ίδιος για το εισιτήριό του. Και, βεβαίως, η εξυπηρέτηση του επιβατικού κοινού ήταν σε ένα πολύ ικανοποιητικό επίπεδο. 

Δυστυχώς, μετά τις εκλογές του Οκτωβρίου του 1993, η Κυβέρνηση του ΠΑ.ΣΟ.Κ. αδίστακτα, αδικαιολόγητα, και για εξυπηρέτηση καθαρά κομματικών υποχρεώσεών της, ψήφισε 

  


 

  

Σελίδα 2019 

στη Βουλή το νόμο 2175/93 και επανακρατικοποίησε τα λεωφορεία. 

Υπήρξαν όμως υποχρεώσεις. Οι τρεισήμισι χιλιάδες άνθρωποι οι οποίοι πήραν τις άδειες, τις πήραν από το ελληνικό κράτος. Και το ελληνικό κράτος εκπροσωπείτο τότε από την κυβέρνηση της Νέας Δημοκρατίας και το ελληνικό κράτος εκπροσωπείται σήμερα, δυστυχώς, από την Κυβέρνηση του ΠΑ.ΣΟ.Κ. Και η Κυβέρνηση του ΠΑ.ΣΟ.Κ. για πέντε ολόκληρα χρόνια μέχρι σήμερα δεν θέλει να ικανοποιήσει τις υποχρεώσεις που υπάρχουν απέναντι στους ανθρώπους αυτούς.'Εχουν περιέλθει σε τέτοια κατάσταση, που όπως γράφουν οι ημερήσιες εφημερίδες των Αθηνών, από τα ρεπορτάζ που γίνονται, πουλάνε τα σπίτια τους για να επιβιώσουν. Βρίσκονται σε τραγική οικονομική κατάσταση οι πρώην μέτοχοι των ΣΕΠ. Χρωστούν εκατομμύρια για τόκους δανείων, εισφορές Ι.Κ.Α. και Τ.Σ.Α. 

'Ετσι είπαν, κύριε Πρόεδρε, ότι έγινε μία διαδικασία εκκαθαρίσεως. Το αποτέλεσμα ήταν ότι σύμφωνα με το άρθρο 2 παράγραφος 1, εδάφιο β', του ν. 2175/93, ορίστηκε ότι ο ΟΑΣΑ υποχρεούται στην επιστροφή στους μετόχους των ΣΕΠ των ποσών, που κατέβαλαν εξ ιδίων πόρων για την αγορά λεωφορείων, νομιμότοκα από τότε που τα κατέβαλαν. 

Κύριε Πρόεδρε, με αυτά τα χρήματα ξεκίνησε η διαδικασία και παραγγέλθηκαν τα εξακόσια δεκατέσσερα (614) λεωφορεία, που κυκλοφορούν τώρα, για εξυπηρέτηση των εκατομμυρίων ανθρώπων που τα χρησιμοποιούν. Γιατί, όπως είναι γνωστό, από τον Οκτώβριο του 1993 μέχρι σήμερα κανένα λεωφορείο δεν παραγγέλθηκε και κανένα νέο λεωφορείο δεν δρομολογήθηκε. 

'Ετσι, λοιπόν, κύριε Πρόεδρε, σύμφωνα με την ανωτέρω διάταξη, ο νόμιμος τόκος που πρέπει να εφαρμοστεί, δηλαδή πρόκειται καθαρά περί νομικής ερμηνείας, είναι της υπερημερίας και αντιστοιχεί το ανάλογο χρηματικό ποσό. 

Επίσης, τα ποσά του αποθεματικού κεφαλαίου, βάσει του άρθρου 5 παράγραφος α', είναι ίδια κεφάλαια των μετόχων των ΣΕΠ, καθ' όσον επραγματοποιείτο από τους ιδίους και από το μέρισμά τους κάθε μήνα η παρακράτηση προς σχηματισμό του αποθεματικού κεφαλαίου. 

Εφόσον επομένως μέχρι σήμερα δεν έχουν αποδοθεί, πρέπει να είναι έντοκα από της ισχύος του ν. 2175/93 παράγραφος 3, εδάφιο γ', του άρθρου 3 και όχι από της ψηφίσεως του νόμου και της σχετικής τροπολογίας, όπως περιλαμβάνεται στην υπό συζήτηση τροπολογία του κυρίου Υπουργού με γενικό αριθμό 2155 και ειδικό 67 της 27ης Νοεμβρίου του 1998. 

Τέλος, κύριε Πρόεδρε, η επιδότηση των καρτών από τα Υπουργεία Υγείας-Πρόνοιας και Δημόσιας Τάξης προεβλέπετο από το άρθρο 14 παράγραφος β' του ν. 2078/92 και εδίδετο κανονικά. Είχε θεσμοθετηθεί και πραγματοποιηθεί. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Η σημερινή Κυβέρνηση, λοιπόν, των "εκσυγχρονιστών" Υπουργών του κυρίου Σημίτη, από τον Απρίλιο του 1994 εγνώριζαν από έγγραφο του προέδρου του Δ.Σ. του ΟΑΣΑ, το οποίο κατετέθη στη Διαρκή Επιτροπή μας από τους ενδιαφερόμενους, που ακροάστηκαν εκεί μαζί με το σχετικό υπόμνημά τους ότι ο πρόεδρος του Διοικητικού Συμβουλίου του ΟΑΣΑ έχει στο αποθεματικό κεφάλαιο του Οργανισμού αυτά τα χρήματα. 

ΠΡΟΕΔΡΕΥΩΝ (Νικόλαος Κατσαρός): Ολοκληρώσατε, κύριε Γκελεστάθη. 

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Τελειώνετε, αλλά δεν τελειώνετε. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, το συμπέρασμα είναι ότι πρέπει να δοθούν αυτά τα χρήματα στους μετόχους των πρώην ΣΕΠ. 

ΠΡΟΕΔΡΕΥΩΝ (Νικόλαος Κατσαρός): Ωραία, είπατε το συμπέρασμα. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ολοκληρώνω τη φράση μου. 

Οι νόμιμοι τόκοι υπερημερίας, σύμφωνα με το ν. 2175/93, τόκοι από 23 Δεκεμβρίου του 1993 μέχρι 21 Δεκεμβρίου του 1998, κατά μέσο όρο συνολικό ποσό τέσσερα δισεκατομμύρια εξακόσια εβδομήντα εννέα εκατομμύρια είκοσι δύο χιλιάδες επτακόσιες πενήντα τρεις (4.679.022.753) δραχμές. Ενώ η τροπολογία δίνει μόνο δύο δισεκατομμύρια διακόσια εξήντα τρία εκατομμύρια (2.263.000.000), δηλαδή υπάρχει μία διαφορά δύο δισεκατομμυρίων τριακοσίων εκατομμυρίων (2.300.000.000) δραχμών και η επιδότηση των εννιακοσίων δεκαπέντε εκατομμυρίων (915.000.000) δραχμών, που αφορά, όπως είπα προηγουμένως, αυτές τις κάρτες, πρέπει να χορηγηθεί. 

ΠΡΟΕΔΡΕΥΩΝ (Νικόλαος Κατσαρός): Κύριε Γκελεστάθη, τελειώσατε. Σας παρακαλώ, με εκθέτετε συνεχώς. Θέλω να το καταλάβετε. 

ΝΙΚΟΛΑΟΣ ΓΚΕΛΕΣΤΑΘΗΣ: Ναι, κύριε Πρόεδρε, τελείωσα. 

Δεν ξέρω γιατί αρνείσθε, κύριε Υπουργέ, να τοποθετηθείτε στην ταλαιπωρία αυτών των χιλιάδων οικογενειών. Δώστε μία δίκαιη λύση, δεν ζητούν χάρισμα, ζητούν αυτό που δικαιούνται. 

ΠΡΟΕΔΡΕΥΩΝ (Νικόλαος Κατσαρός): Ο κ. Λουκάκης έχει το λόγο. 

ΕΜΜΑΝΟΥΗΛ ΛΟΥΚΑΚΗΣ: Κύριε Πρόεδρε, κυρίες και κύριοι συνάδελφοι, νομίζω ότι δεν έχει καμία αξία τώρα να συζητάμε το ιστορικό αυτής της υπόθεσης, που είναι χιλιοειπωμένο και γνωστό. 

Θεωρώ ότι εκείνο που πρέπει να κοιτάξουμε είναι πώς θα δοθεί μια λύση, ώστε να ικανοποιηθούν δίκαια τα αιτήματα των ιδιοκτητών των ΣΕΠ, οι οποίοι στο κάτω-κάτω, για το αν είναι καλή ή κακή η μία ή η άλλη κυβέρνηση, δεν είναι αυτοί που πρέπει να φταίνε σ' αυτήν την ιστορία. 

Μετά από πολύχρονη διαδικασία, μέσα στις επιχειρήσεις και με τους εκκαθαριστές να έχουν διαφωνίες μεταξύ τους, αλλά και μέσα στις ΣΕΠ να υπάρχουν διαφωνίες, τέσσερα σημεία ήταν κυρίως αυτά, στα οποία είχαν επικεντρωθεί οι βασικότερες διαφωνίες. Είναι γνωστό ότι το 10% των εισιτηρίων έμενε σαν αποθεματικό για αγορά λεωφορείων, προβλεπόταν από το νόμο. Τίνος ήταν αυτά τα λεφτά. O OAΣΑ έλεγε ότι ήταν δικά του, οι ΣΕΠ έλεγαν ότι ήταν δικά τους, τελικώς η τροπολογία λέει ότι αποδίδονται, ανήκουν στις ΣΕΠ τα χρήματα αυτά και αποδίδονται. Βέβαια, επειδή ήταν ποσοστό επί των εισιτηρίων, δεν ήταν ίδια κεφάλαια, αποδίδονται όπως έχουν χωρίς τόκο, αλλά για να μην τους τα καθυστερήσει ο ΟΑΣΑ, προβλέπεται νομοσχέδιο ότι θα είναι έντοκα από την ημέρα που θα ψηφιστεί ο νόμος. 

Η δεύτερη διαφορά αφορούσε την τιμολόγηση των ανταλλακτικών. Αυτό που λέχθηκε προηγουμένως, αν θα είναι 35% ή 50%, ο ΟΑΣΑ επέμενε ότι είναι 95%, οι εκκαθαριστές είχαν ορίσει σαν ποσό επιβάρυνσης με τιμές του 1991 το 35%. Αυτό δέχεται και το νομοσχέδιο, αυτό δέχεται και η Κυβέρνηση, συνεπώς με 35% τιμολογούνται επιπλέον τα ανταλλακτικά με τις τιμές του 1991. 

Το άλλο θέμα ήταν, για τα χρήματα που θα επιστρέφονται από τις προκαταβολές που είχαν δώσει, που λέει ότι πρέπει να επιστραφούν εντόκως, νομιμοτόκως, ποιος ήταν ο νόμιμος τόκος. 'Ηταν επίσης ένα ερώτημα, ποιος είναι αυτός ο νόμιμος τόκος που πρέπει να δοθεί και η πρόταση που γίνεται για να είναι ο μέσος όρος από το 1994 μέχρι το 1998 των εντόκων γραμματείων του δημοσίου, νομίζω ότι είναι το πιο νόμιμο και το πιο δίκαιο αποτέλεσμα για μια τέτοια εκτίμηση. 

Τέλος, ό,τι αφορά τις κάρτες, είναι γνωστό ότι ο νόμος έλεγε ότι το εισιτήριο επιδοτείται με εβδομήντα πέντε (75) δραχμές και επίσης η μηνιαία κάρτα με τρεις χιλιάδες επτακόσιες πενήντα (3.750) δραχμές. Οταν είχε βγει απόφαση των Υπουργών Εθνικής Οικονομίας και Μεταφορών για τις ετήσιες κάρτες ότι μπορούσαν να δίδονται σε Υπουργεία, δεν είχε προβλεφθεί επιδότηση. Και επίσης ο ΟΑΣ, ο οποίος χρησιμοποιούσε και είχε εκδόσει ετήσιες κάρτες, δεν απαιτούσε επιδότηση και δεν είχε πάρει επιδότηση από τα αντίστοιχα Υπουργεία. Συνεπώς θεωρώ ότι η ρύθμιση που γίνεται είναι δίκαιη. 

Θεωρώ, όμως, ότι πρέπει να κλείσει το θέμα, τα παρακάτω είναι τελείως διαδικαστικά, αλλά αυτές οι τέσσερις διαφορές 

 

 

  

Σελίδα 2020 

νομίζω ότι λύνονται κατά τον πιο δίκαιο τρόπο και για τους μεν και για τους δε. 

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Μεϊμαράκης έχει το λόγο. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, η Κυβέρνηση προσπαθεί σήμερα με την τροπολογία αυτή να ρυθμίσει ένα θέμα, το οποίο την έχει αφήσει ηθικά έκθετη από την ημέρα κατά την οποία ανέλαβε ουσιαστικά τη διακυβέρνηση του τόπου. Και την άφησε ηθικά έκθετη και πολιτικά, διότι συμπεριφέρθηκε θα έλεγα με έναν απαράδεκτο τρόπο απέναντι σε κάποιους ανθρώπους εργαζόμενους, σε ανθρώπους οι οποίοι προέρχονται, αν θέλετε, από τα μεσαία ή χαμηλά στρώματα, σε αντίθεση δε με τη συμπεριφορά της προς ανώτερες ή ανώτατες κοινωνικές τάξεις, όπου είμαι υποχρεωμένος να υπενθυμίσω ότι τα πρώτα νομοσχέδια, τα οποία έφερε τότε η Κυβέρνηση, ήταν η ρύθμιση κάποιων οφειλών για τα κότερα, κάποιων οφειλών προς την εφορία μεγαλοεπιχειρηματιών και τα δισεκατομμύρια τα οποία χάρισε από τον Οκτώβριο του 1993 μέχρι σήμερα και σε όλα αυτά τα χρόνια δεν βρήκε ούτε μια ημέρα, για να μπορέσει να ρυθμίσει ένα αίτημα δίκαιο, ένα αίτημα το οποίο είχε υποσχεθεί, ένα αίτημα το οποίο είχε αναλάβει διά νόμου μάλιστα να ρυθμίσει. 

'Ακουσα και προηγουμένως τον κ. Λουκάκη, ο οποίος πράγματι, οφείλω να ομολογήσω, έχει στηρίξει θετικά αυτήν την τροπολογία περισσότερο από τον οποιονδήποτε άλλο, να λέει ότι δεν έχει νόημα να αναφερθούμε στο τι έγινε την εποχή του 1992-1993 μέχρι σήμερα. 'Ομως νομίζω ότι αυτό είναι και το νόημα. Διότι αυτό δείχνει και το πρόσωπο της Κυβέρνησης, που θέλει να λέγεται ότι έχει μια ευαισθησία κοινωνική. 

Γι' αυτό, ακριβώς, είμαστε υποχρεωμένοι -όπως έγινε από τον εισηγητή μας και από τους ομιλητές μας- να θυμίσουμε ότι μετά από διάλογο πάνω από ενάμιση χρόνο, όπως σας είπε ο κ. Γκελεστάθης, με τους εργαζόμενους της ΕΑΣ, για να βρεθεί μία λύση, η κυβέρνηση της Νέας Δημοκρατίας πήρε μία απόφαση και έκανε μία τομή. Αυτή η τομή, είτε κρίνεται θετικά είτε κρίνεται αρνητικά, είναι θέμα πολιτικής και αν η Κυβέρνηση του ΠΑ.ΣΟ.Κ. διαφωνεί με την πολιτική που ακολουθήθηκε, είναι δικαίωμά της. Δεν μπορεί όμως αυτήν την πολιτική να την προσωποποιεί και να δείχνει ένα ακατανόητο μίσος κατά των πολιτών, οι οποίοι λόγω αυτής της πολιτικής συνηλλάγησαν με την επίσημη ελληνική πολιτεία, πίστεψαν στους νόμους της ελληνικής πολιτείας, υπέγραψαν νομίμως όλα τα χαρτιά και έγιναν κύριοι και κάτοχοι των συγκεκριμένων λεωφορείων. 

Θα έπρεπε, λοιπόν, η Κυβέρνηση, επανακρατικοποιώντας τα λεωφορεία, όπως άλλωστε προέβλεπε ο νόμος του κ. Χαραλάμπους, να αποζημιώσει εκείνην την ώρα τους κατόχους των λεωφορείων. Το ερώτημα είναι πώς αυτοί πήραν τα λεωφορεία; Είχαν τα χρήματα; 'Οχι, δανείστηκαν, ουσιαστικά, για να τα πάρουν. Και δανείστηκαν επισήμως. Πολλοί δανείστηκαν ανεπισήμως. Είναι γνωστή η τοκογλυφία που υπάρχει και το πώς οι τόκοι τρέχουν. 

'Ερχεται η πολιτεία και αντί να "παγώσει" αυτά τα δάνεια, αντί να "παγώσει" τις οφειλές προς το Ι.Κ.Α. και προς άλλα ταμεία, επιτάσσει τα λεωφορεία. 'Αρα, δεν τους αφήνει να τα πουλήσουν, για να πάρουν ένα κεφάλαιο να ξεπληρώσουν τα χρέη τους, τους επιστρατεύει. 'Αρα, δεν τους επιτρέπει να δουλέψουν αλλού, για να βγάλουν χρήματα, ώστε να μπορέσουν να ανταποκριθούν στα έξοδα και, τελικά, αυτοί οι άνθρωποι αρχίζουν να βρίσκονται σε απόγνωση πνιγμένοι από τα χρέη. 

Ποιοι είναι αυτοί οι άνθρωποι, κύριε Υπουργέ; Είναι εκείνοι οι οποίοι ήταν οδηγοί ή εργάζονταν στην ΕΑΣ, διότι αυτοί ήταν οι πρώτοι οι οποίοι εδικαιούντο, βάσει του νόμου της Νέας Δημοκρατίας το 1992, να πάρουν λεωφορεία, άρα είναι δεδομένο ότι αυτοί ήταν οι εργαζόμενοι εκεί. Δεύτεροι, εφόσον δεν συμπληρώθηκε ο αριθμός των αιτήσεων από τους εργαζόμενους, ήταν οι πολότεκνοι, που και αυτοί κατέθεσαν τις φορολογικές τους δηλώσεις. Τρίτοι ήταν μία άλλη κατηγορία εργαζομένων στα ΚΤΕΛ, οι οποίοι πήραν επίσης, αφού κατέθεσαν τις φορολογικές τους δηλώσεις. Αποδεικνύεται έτσι -αν και κάποιοι κατηγορούν τη Νέα Δημοκρατία ότι τα έδωσε σε δικούς της ή μη- ότι αυτοί είναι άνθρωποι χαμηλού εισοδήματος. 'Εχουν κατατεθεί οι φορολογικές τους δηλώσεις. 

Τα δάνεια που πήραν αυτοί οι άνθρωποι ήταν της τάξης των οκτακοσίων χιλιάδων με ενάμισι εκατομμύριο. Γίνεται φανερό και από το ποσό του δανείου, κύριε Πρόεδρε, γιατί αυτά δεν πάρθηκαν για να τα "φάνε" στα μπουζούκια ή να τα κάνουν "γαρδένιες". Πάρθηκαν, ακριβώς, για να μπορέσουν να είναι συνεπείς προς τις υποχρεώσεις τους. Για όνομα του Θεού! Τα δάνεια αυτά ύψους οχτακοσίων χιλιάδων με ενάμισι εκατομμύριο, που σήμερα έχουν γίνει τρία και πέντε εκατομμύρια, δεν μπορούσαμε μέχρι τώρα να τα τακτοποιήσουμε; 

Πρέπει να σας πω, κύριε Υπουργέ, ότι όσον αφορά τους τόκους υπερημερίας, τα ανταλλακτικά -τα οποία όχι μόνο μπήκαν στην αρχή, αλλά και αργότερα και τα οποία πάρθηκαν από την ελεύθερη αγορά, υπάρχουν τα παραστατικά, τα δεδουλευμένα -τη διαφορά κάρτας που ο κ. Λουκάκης μας είπε, υπάρχει ασάφεια. Και υπάρχει ασάφεια και στη γνωμοδότηση του Νομικού Συμβουλίου του Κράτους. 

Εν πάση περιπτώσει, εγώ δεν θα μείνω σ' αυτά τα οποία ουσιαστικά αναλύθηκαν και θα αναλυθούν πάλι, αλλά θα σας πω το εξής: Κάντε τη διαίρεση του ποσού που δίδεται με τους δικαιούχους, για να καταλάβετε τι θα πάρουν. Τι νούμερο βγαίνει; 'Ενα εκατομμύριο επτακόσιες χιλιάδες (1.700.000), δηλαδή αυτό το ποσό θα πάρει κάθε ΣΕΠίτης, όταν ο ίδιος έχει δώσει πάνω από ενάμισι (1.500.000) εκατομμύριο. Δεν υπολογίζεται ούτε η δουλειά του, ούτε οι τόκοι ούτε τίποτα. 

Γι' αυτό, ακριβώς, σας λέμε ότι πρέπει αυτό το ποσόν να ρυθμιστεί στα επίπεδα τα οποία εμείς ήδη σας έχουμε ζητήσει, για να λυθεί το θέμα. 'Αλλως εμείς πιστεύουμε ότι υπάρχει ιδεοληψία από πλευράς της Κυβέρνησης, ότι η Κυβέρνηση δείχνει μίσος προς αυτήν την κατηγορία των ανθρώπων -ανεξήγητο μίσος, δεν μπορούμε να το καταλάβουμε- δείχνει ένα αποκρουστικό πρόσωπο προς την ελληνική κοινωνία, καθώς και την κοινωνική της αναλγησία, ενώ θα ήθελε να δείξει κάτι διαφορετικό. 

Καλούμε, λοιπόν, την Κυβέρνηση, να δεχθεί όσα ο εισηγητής μας έχει πει, για να μπορέσει πράγματι να υπάρξει μία δίκαιη και σωστή λύση στο πρόβλημα που χρονίζει. 

ΠΡΟΕΔΡΕΥΩΝ (Νικόλαος Κατσαρός): Ο κ. Κολοζώφ έχει το λόγο. 

ΟΡΕΣΤΗΣ ΚΟΛΟΖΩΦ: Κύριε Πρόεδρε, κύριε Υπουργέ, χθες συζητώντας το νομοσχέδιο για τον ΟΣΕ εμείς εκφράσαμε τις ανησυχίες μας, ότι σε τελευταία ανάλυση αυτό το νομοσχέδιο δίνει τη δυνατότητα στους ιδιώτες να εκμεταλλευτούν τα πάντα εκεί, εκτός από την υποδομή που θα πληρώνει το κράτος. 

Ο κύριος Υπουργός εξανέστη λέγοντας "λάθος κάνατε, η γραμμή τουλάχιστον Αθήνα-Θεσσαλονίκη δεν δίνεται ούτε για εκμετάλλευση". Και έρχεται σήμερα η είδηση στις εφημερίδες "ΟΣΕ. - γραμμή Αθήνα-Θεσσαλονίκη. Περνούν σε ιδιωτική εταιρεία οι εμπορευματικές μεταφορές. Ιδιωτικοποιούνται οι σιδηροδρομικές εμπορευματικές μεταφορές στον άξονα ΠΑΘΕ, αρχής γενομένης με τη διαδρομή Αθήνα-Θεσσαλονίκη μετά από πρόσκληση εκδήλωσης ενδιαφέροντος του ΟΣΕ." 'Εχει μέσα τις λεπτομέρειες. 

Θέλω να πω ότι κάθε άλλο παρά μπορούμε να διασκεδάσουμε αυτά τα οποία είναι διατυπωμένα στο νόμο, με τον τρόπο που είναι διατυπωμένα, τις όποιες καλές προθέσεις και δηλώσεις του κυρίου Υπουργού. Η ζωή είναι αμείλικτη, το κεφάλαιο είναι αμείλικτο, προχωράει στο δρόμο του και δεν μπορεί να το σταματήσουν οι καλές προθέσεις. 

Σχετικά με τις δύο τροπολογίες, ιδιαίτερα θα αναφερθώ στη δεύτερη τροπολογία, της ίδρυσης αυτού του ελεγκτικού σώματος. Τι ανάγκη υπάρχει να γίνει αυτό; Εδώ μπήκαμε σε μία νέα διαδικασία. Αχρηστεύουμε τις διοικητικές δομές, που λειτουργούν κανονικά, που πρέπει να λειτουργούν κανονικά, που πρέπει να ελέγχουν, που πρέπει να επαγρυπνούν για την 

  


 

  

Σελίδα 2021 

καλή τους λειτουργία στα διάφορα επίπεδα. 'Οταν υπάρχουν ατασθαλίες, υπάρχουν οι άλλες δομές του κράτους, δικαστικές αρχές, οι οποίες παρεμβαίνουν, υπάρχουν πολίτες που ελέγχουν. Υπάρχει μία ολόκληρη δομή για τον έλεγχο των υπηρεσιών, πρώτα και κύρια οι ίδιες οι υπηρεσίες. Φροντίστε να λειτουργήσουν καλά οι υπηρεσίες. Μη δημιουργείτε τέτοιου είδους όργανα, αρχής γενομένης από την Αστυνομία, που μιλάτε για εσωτερικό έλεγχο. Ξέρετε πού μπορούν να καταλήξουν αυτά τα όργανα που δημιουργείτε; Σε έναν αυθαίρετο τρόπο λειτουργίας, ανάλογα με το ποιες είναι οι επιθυμίες αυτού που έχει τον έλεγχο αυτών των οργάνων. Οι εμπειρίες που έχουμε από εκεί που εφαρμόστηκαν αυτά, δεν είναι θετικές. Ρίξτε μία ματιά, τι έχει γίνει στο παρελθόν, εκεί που εφαρμόστηκαν τέτοιοι οργανισμοί. Μέσα στον οργανισμό άλλος οργανισμός για να ελέγχει. Υπάρχουν προβλήματα δημοκρατίας, υπάρχουν προβλήματα που θίγουν τις βασικές αρχές λειτουργίας της δημοκρατίας. Και πρέπει κατά τη γνώμη μου το βάρος της όποιας κυβέρνησης να πέσει στο πώς θα εξασφαλίσει τις σωστές δομές και τις σωστές λειτουργίες σε αυτούς τους οργανισμούς. 

Δεν μπορούμε να εμπιστευθούμε τέτοιου είδους ελεγκτικούς οργανισμούς. Επαναλαμβάνω, δεν είναι θέμα του Υπουργού, δεν είναι θέμα -αν θέλετε- και της δικής σας Κυβέρνησης. Εδώ δεν ξέρουμε ποια κυβέρνηση θα είναι μεθαύριο. Νόμοι που βγήκαν για τους λαθρέμπορους, τους κατσικοκλέφτες, ξέρετε πώς χρησιμοποιήθηκαν στο παρελθόν; 

'Εχοντας, λοιπόν, αυτές τις εμπειρίες σαν χώρα, εν πάση περιπτώσει, πρέπει να είμαστε πιο προσεκτικοί, όταν πάμε να θεσμοθετήσουμε τέτοιου είδους ζητήματα. 

Σχετικά με την άλλη τροπολογία, νομίζω ότι αναλυτικά έδωσε η ειδική αγορήτρια του κόμματός μας τη θέση μας. Εκείνο όμως που ήθελα να πω, είναι ότι δεν μπορούμε να ξεχνάμε το τι έγινε. Μπήκε σε περιπέτεια όλος αυτός ο κόσμος. Και μη χύνετε τώρα, κύριοι, δάκρυα! 'Ενα πείσμα ήταν όλη η υπόθεση. Διώξατε χιλιάδες κόσμο τότε για ένα πείσμα και σπρώξατε ένα μέρος από αυτούς στην περιπέτεια την οποία βρίσκονται σήμερα. 'Ηταν ένα πείσμα και το ξέρετε πολύ καλά! Και δεν είχατε αυτήν την ευχέρεια που έχουν οι κύριοι της Κυβέρνησης, αυτά τα ζητήματα να τα χειρίζεσθε με τακτ! Γιατί στο ίδιο αποτέλεσμα πάμε με τον Ο.Α.Σ.Α. Πάλι στους ιδιώτες πάνε. Φυσικά, όχι με τον τρόπο που προσπαθήσατε εσείς να πάρουν ορισμένοι άνθρωποι λεωφορεία -αυτό είναι ξεπερασμένο- αλλά με την είσοδο των ιδιωτών με τις μετοχές, στην εκμετάλλευση ακριβώς όλης αυτής της δομής. Από αυτήν την άποψη είστε αναχρονιστικοί. Βεβαίως σήμερα είναι πιο σύγχρονες οι μέθοδοι, να μπει το κεφάλαιο στον έλεγχο όλων αυτών των δημόσιων επιχειρήσεων, ιδιαίτερα σε εκείνα τα τμήματά τους που είναι κερδοφόρα. 

Υπάρχει ευθύνη για το πού βρίσκονται σήμερα αυτοί οι άνθρωποι. Και η ευθύνη βρίσκεται στα έδρανα εκεί πέρα. Αυτά είναι τελικά... 

ΗΛΙΑΣ ΒΕΖΔΡΕΒΑΝΗΣ: Πάλι εμείς φταίμε; 

ΟΡΕΣΤΗΣ ΚΟΛΟΖΩΦ: 'Οχι πάλι εσείς φταίτε, εσείς φταίτε για την περιπέτεια αυτών των ανθρώπων. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα ότι ο συνάδελφος κ. Γκαλήπ Γκαλήπ ζητεί ολιγοήμερη άδεια απουσίας του στο εξωτερικό. 

Εγκρίνει η Βουλή; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε τη ζητηθείσα άδεια. 

Η κ.Μπακογιάννη έχει το λόγο. 

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, ομολογώ ότι πάντοτε με συγκινεί η επιλεκτική ευαισθησία του κ. Κολοζώφ, ανάλογα με το θέμα και τους ανθρώπους τους οποίους καλείτε κατά διαστήματα να υπερασπισθεί. 

Εμάς, κύριοι συνάδελφοι του Κομμουνιστικού Κόμματος, μας ενδιαφέρει πραγματικά το σύνολο των εργαζομένων και των μεροκαματιάρηδων και όχι μόνο αυτοί οι οποίοι κατά διαστήματα εξυπηρετούν τα συμφέροντά μας! 

Θέλω να αναφερθώ, κύριε Πρόεδρε, σε ένα θέμα -έχουν αναφερθεί οι συνάδελφοι της Νέας Δημοκρατίας και έχουν δώσει και λεπτομέρειες- για τις θέσεις της Νέας Δημοκρατίας στο θέμα των Σ.Ε.Π. 

Εμένα με ενδιαφέρει κατι πολύ γενικότερο. Αναρωτιέμαι, κύριε Υπουργέ, σε μία εποχή που η πολιτική και οι πολιτικοί χαίρουν της μικρότερης εκτίμησης απ'ό,τι ποτέ στην ιστορία τους, σε μία εποχή που η αξιοπιστία των πολιτικών είναι σχεδόν σε μηδενική βάση, σε μία εποχή που ο εκσυγχρονισμός, τουλάχιστον στα λόγια, προσδοκά να αλλάξει αυτήν τη σημερινή πραγματικότητα, πώς είναι δυνατόν μία κυβέρνηση να έρχεται στην εξουσία επί πέντε ολόκληρα χρόνια, να δεσμεύεται στα λόγια ενίοτε, αλλά στην πράξη να αφήνει μία σειρά ανθρώπων παντελώς ανυπεράσπιστων χωρίς να τους καλύπτει τα έξοδά τους; Γιατί; Γιατί έκαναν το μέγα λάθος να εμπιστευθούν την ελληνική πολιτεία. 

Μας κάνει τη χάρη η δημοκρατία και έχει και αλλαγές στις κυβερνήσεις της. Και έχει δε τέτοιες αλλαγές, οι οποίες μπορεί να φέρουν το ένα κόμμα, το άλλο κόμμα. Εδώ αλλάζουν θέσεις οι κυβερνήσεις, όταν μεταξύ τους οι Υπουργοί αλλάζουν, κύριε Υπουργέ. Εσείς δε στο ΠΑ.ΣΟ.Κ έχετε ανάγκη αλλαγής θέσεων και ομολογώ καμιά φορά αξιοζήλευτη -πρέπει να πω- όταν θυμάμαι τα διάφορα λεγόμενά σας τότε επί κυβερνήσεως της Νέας Δημοκρατίας για τον Ο.Τ.Ε ! 

Σήμερα καταλήξαμε να διαβάζουμε τα διάφορα ντεσού της υποθέσεως της Χρυσολούρη και να νιώθουμε ομολογώ πάρα πολύ αδιάβαστοι, πολλές φορές μπροστά σε αυτά τα τεκταινόμενα. 

Εσείς κύριε Υπουργέ, κάτι παραπάνω ξέρετε από εμένα. Εγώ λίγα πράγματα ξέρω, εφημερίδες διαβάζω και εντυπωσιάζομαι. Δεν μπορώ να μην εντυπωσιαστώ. Σας άκουσα και εγώ χθές να λέτε μετά πάθος ότι όλα τα πράγματα πάνε καλά στον ΟΤΕ. Πάντως στη δική μου λογική όταν παραιτείται ο διευθύνων σύμβουλος κάποιο μικρό προβληματάκι υπάρχει. Αλλά βέβαια η εκσυγχρονιστική ευαισθησία δεν τα έχει. 

Θα γυρίσω στο θέμα ουσίας και είναι θέμα ουσίας για μένα. Η συνέχεια της πολιτείας σε μία δημοκρατία είναι αξίωμα. Δεν είναι δυνατόν να φθάνουμε, που κανένας δεν διαφωνεί σε αυτό, να μας κρίνετε ότι δεν κάναμε καλή αποκρατικοποίηση στον ΟΣΑ; Θέλετε να μας πείτε ότι αποτύχαμε με το θέμα των ΣΕΠ; Να μας τα πείτε. Η ουσία είναι ότι σήμετα ο ΟΣΑ έχει αυτό το δισεκατομμύριο έλλειμμα που έχει και η πραγματικότητα είναι ότι σήμερα οι συγκοινωνίες είναι χειρότερες που είχαμε ποτέ. Σας θυμίζω μία έρευνα της ΓΣΕΕ η οποία λέει ότι ουδέποτε ήταν χειρότερες οι αστικές συγκοινωνίες απ'ότι είναι σήμερα. 'Εγινε μία προσπάθεια εξυγίανσης από τη Νέα Δημοκρατία, μία προσπάθεια εξυγίανσης που κατά τη γνώμη μας εάν συνεχιζόταν θα οδηγούσε και σε αυξημένους πόρους και σε λιγότερη επιβάρυνση και πάνω απ'όλα και κυρίως σε μία ανθρώπινη συμπεριφορά και σωστό προγραμματισμό των αστικών συγκοινωνιών. 

Βέβαια, σε αυτά τα θέματα έχουμε διαφορετική άποψη και εν πάση περιπτώσει η κάθε κυβέρνηση δικαιούται να κάνει ό,τι πιστεύει. Αυτό που δεν δικαιούσθε να κάνετε είναι αυτό που κάνετε πέντε χρόνια τώρα. Να φθάνετε στο σημείο να εμπαίζετε έναν κόσμο φτωχό, έναν κόσμο που εμπιστεύθηκε την πολιτεία, να έρχεται πέντε χρόνια μετά και να φέρνετε μία τροπολογία που ορθώς σας είπε προηγουμένως ο κ. Μεϊμαράκης δίνει ένα εκατομμύριο εφτακόσιες χιλιάδες (1.700.000) στον καθένα. Δεν νομίζετε ότι αυτό είναι κοροϊδία, κύριε Υπουργέ; 

Εγώ πάντως δεν νιώθω περήφανη, όχι για τη στάση της Νέας Δημοκρατίας όπως μας είπε προηγουμένως ο κ. Κολοζώφ, αλλά για την στάση της ελληνικής πολιτείας, η οποία σήμερα μπορεί να έχει ΠΑΣΟΚικό χρώμα και αύρο μπορεί να έχει ΝΕΟδημοκρατικό χρώμα. Θα έκανα το ίδιο και θα έλεγα το ίδιο εάν εσείς είχατε πάρει μία απόφαση με την οποία εγώ δεν θα συμφωνούσα, αλλά θα θεωρούσα υποχρέωσή μου εάν έλθω αύριο στη δική σας θέση να μην εμπαίξω αυτούς οι οποίοι πίστεψαν ότι η Ελλάδα είναι κράτος, ότι η Ελλάδα έχει κυβέρνηση και ότι η δημοκρατικά εκλεγμένη κυβέρνηση 

  

 

  

Σελίδα 2022 

όποια και να είναι αυτή έχει δικαίωμα να παίρνει αποφάσεις. 

Σκεφθείτε το κύριε Υπουργέ, εγώ σας κάνω μία πρόταση, να μπορέσουμε τουλάχιστον να καλύψουμε τη διαφορά. Υπάρχουν προτάσεις που έχουν καταθέσει άνθρωποι των ΣΕΠ, υπάρχει η δική σας πρόταση. Ας μοιράσουμε τουλάχιστον τη διαφορά, αλλά ας μην πάμε στο σημείο του ευτελισμού του ενάμισι εκατομμυρίου (1.500.000) δραχμών. 

ΠΡΟΕΔΡΕΥΩΝ (Νικόλαος Κατσαρός): Ο κ. Γιακουμάτος έχει το λόγο. 

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, κυρίες και κύριοι συνάδελφοι, εδώ και πέντε χρόνια ο ελληνικός λαός γίνεται θεατής ενός μεγάλου δράματος. Ενός δράματος όπου τρεισήμισι χιλιάδες εργαζόμενοι, οικογενειάρχες, νοικοκυραίοι, εκ των οποίων οι χίλιοι και πλέον είναι πολύτεκνοι με εξίμισι χιλιάδες και άνω παιδιά, περίπου δέκα χιλιάδες παιδιά από αυτές τις οικογένειες είναι στο δρόμο, είναι στο έλεος του Θεού. Και είναι με μία απλή λογική, γιατί εμπιστεύθηκαν το κράτος. Αυτόματα τίθεται το ερώτημα, ποιο είναι το κράτος; Υπάρχει κράτος και ποια είναι τα όριά του; Θα εξηγηθώ εδώ. Το κράτος πρέπει να έχει συνέχεια. Κάποια κυβέρνηση καλώς ή κακώς π.χ της Νέας Δημοκρατίας τους έδωσε το δικαίωμα να πουλήσουν ή να υποθηκεύσουν το σπίτι τους και να δώσουν περίπου ενάμισι εκατομμύριο (1.500.000) για να πάρουν ένα μερτικό σε ένα αυτοκίνητο. Πήγαν λοιπόν στην τράπεζα και υποθήκευσαν την περιουσία τους για να πάρουν αυτό το αυτοκίνητο. 'Ομως το κράτος έρχεται και τους το παίρνει. Με γειά του με χαρά του. Αυτό όμως δεν είναι κράτος ούτε μια ευνομούμενη πολιτεία. Δεν είναι κράτος όπου ο πολίτης μπορεί να αισθάνεται υπερήφανος και ότι έχει κάποια κοινωνική προστασία. Γιατί το λέω αυτό; 

Γιατί το λέω αυτό, κύριε Υπουργέ; Ειλικρινά, επειδή είμαστε και συγχωριανοί και Κεφαλονίτες, είμαστε και ριζοσπάστες και το Ιόνιο δεν έχει ανάλγητους, πρέπει να καταλάβουμε ορισμένα πράγματα. Πρέπει να καταλάβω και εγώ την εκσυγχρονιστική λογιστική. Αυτήν τη λογιστική που τι λέει, κύριε Υπουργέ; Με απλά πράγματα, λέει: Εγώ πήρα δύο εκατομμύρια (2.000.000) δάνειο, κύριε Υπουργέ, το 1993 και σήμερα η κρατική τοκογλυφία των τραπεζών το έχει φθάσει στα δέκα εκατομμύρια (10.000.000). Εγώ που χρώσταγα στο ΙΚΑ τότε, το 1993-1994, ένα εκατομμύριο (1.000.000), σήμερα η λογιστική του ΙΚΑ λέει ότι με την προσαύξηση 120% φθάνω τα τέσσερα εκατομμύρια (4.000.000). 

Η λογιστική λέει, τότε, ότι όταν εγώ χρωστάω πεντακόσιες χιλιάδες (500.000) στην εφορία και δεν έχω να πάω να τα πληρώσω, σήμερα θα έχει φθάσει τα τρία εκατομμύρια (3.000.000). Δηλαδή, μιλάμε για δεκαεπτά εκατομμύρια (17.000.000) αυτού που ξεκίνησε τότε αυτήν την προσπάθεια. Την προσπάθεια που δεν έχει καμία σχέση με ένα κράτος που έχει ήσσονος σημασίας προσπάθεια, όπως είναι τα καζίνο, πεντακόσια δισεκατομμύρια (500.000.000.000), όπως είναι -και το βλέπουμε καθημερινά- τα τετρακόσια δισεκατομμύρια (400.000.000.000) χάρισμα στους συναιτερισμούς, στους συνδικαλιστάδες του ΠΑ.ΣΟ.Κ., της ΠΑΣΚΕ, όπως είναι η φορολόγηση στα κότερα και το χάρισμα των διακοσίων δισεκατομμυρίων (200.000.000.000), όπως ουκ έστιν αριθμός δισεκατομμυρίων, όπου καθημερινά σε αυτήν την Αίθουσα -και λυπάμαι που παρευρίσκομαι- δίδονται αφειδώς. Και πού δεν δίνονται, κύριε Πρόεδρε; Δεν δίνονται σε αυτόν τον πολύτεκνο, σε αυτήν την οικογένεια. 

Τί ζητάμε; Τι ζητάει πραγματικά ο κάθε καλοπροαίρετος Βουλευτής, με ελάχιστη κοινωνική ευαισθησία; Ζητάει σε αυτούς τους ανθρώπους, τα δεκαεπτά εκατομμύρια (17.000.000) που έγιναν τα δύο εκατομμύρια (2.000.000), αυτό είναι το κράτος, να τους δώσετε σήμερα εσείς ένα επτακόσια. Ούτε το 10% δεν φθάνει της πραγματικής, ονομαστικής αξίας αυτών που αγόρασαν. 

Ερωτώ κύριε Υπουργέ. Τρία είναι τα θέματα, ξεκάθαρα και να μιλήσετε κάποτε εδώ κεφαλονίτικα και όχι "τα εσά, εσά και τα εμά, εμά", που λένε σε άλλα χωριά. Πείτε μου: Πρώτον, είστε διατεθειμένος, με αυτήν την τροπολογία, να φέρετε αύξηση στον τόκο, όταν λέτε 17% και 10%, όταν αυτά τα ποσά δεν φθάνουν ούτε για το ΙΚΑ; 

Δεύτερον, είστε διατεθειμένος τα τιμολόγια που παίρνουν, να φέρετε ρύθμιση και δέσμευση εδώ μέσα, ότι οι ΣΕΠίτες -να το φέρετε και να το πείτε, να δεσμευθεί ο Παπαντωνίου- δεν θα τρέχουν στα δικαστήρια, διότι ο ΟΟΣΑ δεν εξέδιδε τιμολόγια και δεν δίνει και τώρα. Τι θα γίνει; Πώς θα καλυφθούν αυτοί οι άνθρωποι; Θα πάνε και φυλακή σαν φοροφυγάδες, πέρα από τις άλλες περιπέτειες. 

Και τρίτον, αυτή η επιδοματική πολιτική στα εισιτήρια πρέπει να δοθεί. Κύριε Υπουργέ, δεν το λέω εγώ. Καθημερινά βγαίνουν στον πλειστηριασμό. Ζητάω δηλαδή, από την Κυβέρνηση να δείξει πραγματικά εδώ μία μικρή ευαισθησία. Βγαίνουν στον πλειστηριασμό καθημερινά σπίτια πολυτέκνων. Και στο κάτω-κάτω της γραφής δεν είναι ζητιάνοι και επαίτες. Είναι έντιμοι άνθρωποι του μόχθου που πήγαν και έπεσαν θύματα μίας κρατικής αδιαφορίας και ενός κομματικού παιχνιδιού. 

Επιτέλους πρέπει αυτά τα οκτώ δισεκατομμύρια (8.000.000.000), κύριε Υπουργέ, που δαπανά η τροπολογία αυτή, και δεν θα χάσει η Βενετιά βελόνι, να τα κάνετε τέσσερα-πέντε δισεκατομμύρια παραπάνω, να μπορέσουν όχι να πάρουν τα λεφτά τους, αλλά να μην πάνε φυλακή από χρέη στο ΙΚΑ, στην εφορία και στις τράπεζες, που εσείς έχετε επωάσει με την τραπεζική τοκογλυφία. Ευχαριστώ. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να δεχθεί να προηγηθεί ο κ. Κατσαρός, διότι πρέπει να παρεβρεθεί στη Διάσκεψη των Προέδρων. 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Το Σώμα συμφωνεί. 

Ορίστε, κύριε Κατσαρέ, έχετε το λόγο. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κατ'αρχήν, απευθυνόμενος στον κ. Κολοζώφ, θα κάνω μια παρατήρηση σε αυτά τα οποία είπε. 

Είπε ο κ. Κολοζώφ ότι η συμπεριφορά της Νέας Δημοκρατίας στο πρόβλημα των αστικών συγκοινωνιών ήταν ένα καθαρό πείσμα. Κύριε Κολοζώφ, δεν έχετε δίκιο. 'Ηταν εφαρμογή του προεκλογικού προγράμματος της Νέας Δημοκρατίας και αυτό που αποτελεί το πιστεύω της, η ιδιωτικοποίηση των αστικών συγκοινωνιών. 

Μακάρι, να μην έκανε όσα έκανε στη συνέχεια το ΠΑ.ΣΟ.Κ., διότι ούτε εσείς θα βρισκόσασταν στη δύσκολη θέση, αλλά ούτε και η Αίθουσα, να εγκρίνει, κατά πλειοψηφία έστω, εδώ και λίγες μέρες την επιβάρυνση του δημοσίου με ένα περίπου τρισεκατομμύριο για τις αστικές συγκοινωνίες. 

Μακάρι τότε να μας άκουγαν και να μην γινόταν απολύτως τίποτε. Οι αστικές συγκοινωνίες θα ήταν πιο διαφορετικές. 

Κύριε Υπουργέ, είναι σοβαρά εκτεθειμένη η Κυβέρνηση για τη συμπεριφορά της έναντι εκείνων, οι οποίοι έγιναν ιδιοκτήτες των λεωφορείων το 1992. Είστε σοβαρά εκτεθειμένοι. Αυτά τα οποία είπε περί πείσματος ο κ. Κολοζώφ, ακριβώς ταιριάζουν στη δική σας περίπτωση. 

Πέρα απ' αυτά, θέλω να αναφερθώ και σε μία τροπολογία την οποία κατέθεσα, τη με γενικό αριθμό 2162 και ειδικό 69. 

Κύριε Υπουργέ, σας είναι γνωστό το θέμα, διότι σας το εξέθεσα και στο Υπουργείο σας. Μάλιστα, ήταν ίσως η μοναδική, ίσως η δεύτερη επίσκεψη την οποία έκανα σε Υπουργό από τότε που κυβερνά το ΠΑΣΟΚ. Και δεχθήκατε ότι ήταν σωστό το αίτημα, το οποίο σας μετέφερα. 

Ποιο είναι αυτό το αίτημα; 'Οπως ξέρετε, με το ν. 866/79 εντάχθηκαν στα ΚΤΕΛ όλα τα φορτοεπιβατικά αυτοκίνητα, τα άγονα λεγόμενα λεωφορεία, που εξυπηρετούσαν άγονες γραμμές. Μερικές όμως από αυτές τις γραμμές, όπως η γραμμή Αμπελακίων Λαρίσης, ήταν πάρα πολύ στενές, γεμάτες στροφές και επικίνδυνες. Σ' αυτήν την περίπτωση, οι δρόμοι δεν επέτρεπαν την κυκλοφορία μεγάλων επιβατικών αυτοκινήτων. Γι' αυτό και δεν εντάχθηκαν στα ΚΤΕΛ τα λεωφορεία, τα άγονα λεωφορεία, αλλά δόθηκε στους ιδιοκτήτες άδεια ταξί. Στη συνέχεια, όμως, διαπλατύνθηκαν αυτοί οι δρόμοι και 

  


 

  

Σελίδα 2023 

άρχισαν πλέον να κυκλοφορούν και λεωφορεία, οπότε τα ταξί σ' αυτές τις περιοχές ήταν χωρίς απολύτως κανένα αντικείμενο. 

Μία από αυτές τις περιπτώσεις, ήταν και η περίπτωση ενός ταξιτζή από τα Αμπελάκια, ο οποίος πήρε σχετική άδεια, είχε δε αυτοκίνητο εξυπηρετούσε αυτήν την άγονη γραμμή περίπου εβδομήντα χρόνια. 'Οταν πλέον διαπλατύνθηκε ο δρόμος, σ' αυτόν τον άνθρωπο δεν εδόθη το δικαίωμα ούτε λεωφορείο να εντάξει στα ΚΤΕΛ, αλλά ούτε μεταφέρθηκε η άδειά του στη Λάρισα, για να μπορέσει ο άνθρωπος αυτός να ζήσει. 

Την πράγματι άδικη συμπεριφορά της πολιτείας έναντι αυτού του ανθρώπου την κατενόησε η πολιτεία και το 1990 με Υπουργική απόφαση του έδωσε το δικαίωμα μεταφοράς της αδείας, αλλά επειδή δεν ήταν αρμόδιος ο Υπουργός, αλλά ήταν αρμόδιος ο νομάρχης, η απόφαση ακυρώθηκε από το Συμβούλιο της Επικρατείας για τυπικό λόγο. Και ενώ το Συμβούλιο της Επικρατείας επανέφερε το θέμα στη διοίκηση, η διοίκηση δεν επιλαμβάνεται αυτού του θέματος. 

Είναι ένα καθαρά δίκαιο αίτημα. Δεν ξέρω σε ποιες πιέσεις δεν υποχωρεί ο Νομάρχης Λαρίσης και δεν τακτοποιεί αυτό το θέμα. Παρακαλώ πάρα πολύ να παρασχεθεί αυτή η δυνατότητα. Είναι μόνο μία περίπτωση. Δεν ξέρω αν υπάρχει άλλη σε όλην την Ελλάδα. Πιστεύω ότι δεν πρέπει να υπάρχει. 

Εβδομήντα ολόκληρα χρόνια προσέφερε υπηρεσίες στο κοινωνικό σύνολο και εν πάση περιπτώσει δεν ζητά τίποτε άλλο, παρά το επάγγελμα το οποίο δεν ασκεί καν στα Αμπελάκια, γιατί δεν υπάρχει απολύτως κανένα μεταφορικό μέσο (εγκαταλείφθηκε το χωριό και λόγω του ότι πηγαίνει λεωφορείο, δεν έχει κανένα μέσο) Θέλει να μπορέσει να μεταφέρει την άδεια του ταξί στη Λάρισα. Αυτό είναι το θέμα. Το είδατε και εσείς σαν πάρα πολύ σωστό και παρακαλώ πάρα πολύ να το αποδεχθείτε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κατσαρό. 

Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, είχα πρόθεση να κάνω μία ιστορική αναδρομή του θέματος και να θέσω και ορισμένα στοιχεία πάνω στο θέμα αυτό που συζητούμε και που καταταλάνισε τους ηθικώς σκεπτομένους 'Ελληνες επί μία πενταετία. 

Το έκαναν όμως οι συνάδελφοι που προηγήθηκαν και θα κούραζα την Αίθουσα χωρίς λόγο. Επιμένω όμως στη φράση που είπα, που ταλάνισε τους ηθικώς σκεπτόμενους 'Ελληνες. Διότι, κύριε Υπουργέ, δεν πιστεύω να υπάρχει πολιτισμένη χώρα στον κόσμο που να φέρθηκε με τόση αναλγησία όση φέρθηκε η δική σας Κυβέρνηση προς 'Ελληνες πολίτες που συνηλλάγησαν νομιμότατα με το κράτος, με την ελληνική πολιτεία, η οποία την εποχή εκείνη εξεφράζετο με την κυβέρνηση της Νέας Δημοκρατίας, εκφράζεται σήμερα με το ΠΑ.ΣΟ.Κ., αύριο δεν ξέρω με ποιον θα εκφράζεται, αλλά οπωσδήποτε με νόμιμη δημοκρατική κυβέρνηση εκλεγμένη από τον ελληνικό λαό. 

Την αναξιοπιστία μας, κύριε Υπουργέ, πλέον την κατεβάσαμε στο χαμηλότερο σημείο. Και θυμάμαι όταν ήμουν φοιτητής από εκείνο το σημείο ψηλά παρακολουθούσα τις συνεδριάσεις του Σώματος και έβλεπα ποια ήταν η Βουλή και οι πολιτικοί και σήμερα βλέπω -δέκα επτά χρόνια μέσα σε αυτήν την Αίθουσα- να κατεβαίνουμε στου κακού τη σκάλα. Πως θα το ανορθώσουμε εάν η πολιτεία συμπεριφέρεται, όπως συμπεριφέρθηκε η δική σας Κυβέρνηση προς φτωχούς ανθρώπους πολύτεκνους, ανθρώπους οι οποίοι έδωσαν τον ιδρώτα τους, πούλησαν χωράφια, πούλησαν τα σπίτια τους για να πάρουν τι; Να πάρουν μισό αυτοκίνητο και να καταχρεωθούν. 

Και δεν βρήκατε, κύριε Υπουργέ, πέντε χρόνια τώρα την ευαισθησία απέναντι σ'αυτούς τους ανθρώπους και τη βρήκατε βεβαίως για πολλές άλλες τάξεις. Τρισεκατομμύρια χαρίσατε προς φαύλους, κλέφτες λωποδύτες, απατεώνες, νονούς. 

Είμαι από τους Βουλευτές που είμαι κάθε μέρα στην Αίθουσα και είμαι σε θέση να σας καταγράψω δεκάδες τέτοιες περιπτώσεις που εγκληματικά διέπραξε η πλειοψηφία σας και αγνοήσατε τρεις χιλιάδες φουκαράδες, που δεν τους δώσαμε τίποτα. 'Ο,τι πήραν το αγόρασαν με τον ιδρώτα τους. 

Κύριοι συνάδελφοι, συγχωρήστε μου αυτό το ύφος. Δεν είμαστε από σίδερο, είμαστε και εμείς κάτι από τη σάρκα του λαού και εκφραζόμαστε, όπως εκφράζονται αυτοί οι άνθρωποι πέντε χρόνια τώρα. 

Κύριε Υπουργέ, κάνατε ένα βήμα. Είναι ένα βήμα πολύ μικρό. Για να τα είχα καλά με τη συνείδησή μου έπρεπε να πω "καταψηφίζω την τροπολογία". Δεν το κάνω, γιατί; Γιατί βλέπω ότι είναι ένα μικρό βήμα προς τη σωστή κατεύθυνση. Γι' αυτό θα ψηφίσω την τροπολογία, αλλά σας λέω, κύριε Υπουργέ, ότι δεν δίνετε αυτό που πρέπει. Σ' ένα επτακόσια αντιστοιχεί περίπου στον καθένα. Σας ανελύθη πριν από λίγο απ' όλους τους συναδέλφους, από τον εκλεκτό εισηγητή μας που σας έδωσε πλήρη στοιχεία, από τον κ. Γιακουμάτο, απ' όλους όσους μίλησαν. Δηλαδή, δεν πείθεσθε από την αλήθεια; Δεν πείθεσθε από τους αριθμούς; 

Και στο κάτω-κάτω της γραφής -και αυτήν τη φορά, κυρία συνάδελφε του ΚΚΕ, θα αναφερθώ σε "Σταμουλοκολάδες" όχι μόνο σε "Κολάδες", γιατί δεν είχατε την ευαισθησία τουλάχιστον που δείξαμε εμείς απέναντί σας και κρατήσαμε το "Κολάδες" σκέτο, λοιπόν τώρα θα πούμε "Σταμουλοκολάδες"- στους "Σταμουλοκολάδες" δώσατε, κύριοι, ένα τρισεκατομμύριο (1.000.000.000.000) και δεν βρίσκετε τώρα τέσσερα, πέντε δισεκατομμύρια (4.000.000.000-5.000.000.000) για να ικανοποιήσετε τι; Το μίνιμουμ των υποχρεώσεων των ανθρώπων αυτών που τα πληρώνουν σε τόκους και σε πρόστιμα του ΙΚΑ, κύριε Υπουργέ. Από το ένα τρισεκατομμύριο (1.000.000.000.000) των "Σταμουλοκολάδων" αφαιρέστε τα πέντε δισεκατομμύρια (5.000.000.000) για να λύσετε το θέμα σε τρείς χιλιάδες δικαίως διαμαρτυρομένους 'Ελληνες, που εσείς και η ανάλγητη Κυβέρνησή σας αδίκησε. 

Ωστόσο, κύριε Υπουργέ, εγώ χαιρετίζω το ότι κάνετε ένα βήμα. Κάντε το σωστά, γιατί αυτό το μισό βήμα θα αφήσει πάλι και άλλες εκκρεμότητες. 

Θα χρησιμοποιήσω μια λέξη πολύ λαϊκή. Μπαϊλντισε η Αίθουσα αυτή να μιλάει γι'αυτό το δράμα. Βοηθήστε αυτό το άγος να εξαφανιστεί, μια δια παντός, τέσσερα-πέντε δισεκατομμύρια είναι ακόμα, βάλτε τα και αυτά. 'Εχετε άλλωστε την έγκριση όλων, εκτός από το Κομμουνιστικό Κόμμα, στο οποίο μέχρι σήμερα άρεσε που λέγαμε μόνο Κολλάδες. Από σήμερα, όμως, θα ακούει Σταμουλοκολλάδες, κυρία μου, για να σας πονάει και σας. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσανθακόπουλος έχει το λόγο. 

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριοι συνάδελφοι, κύριε Υπουργέ, εγώ θα αφήσω κατά μέρος τις υπερφίαλες φαντασιώσεις της Νέας Δημοκρατίας, που ξεκινάει με γνώμονα να εξυπηρετήσει το κεφάλαιο και καλλιέργησε ψεύτικες ελπίδες σε κάποιους ότι θα έχουν εύκολο κέρδος και θα γίνουν μεγαλοκεφαλαιούχοι, εις βάρος υπηρεσιών του λαού. Γι'αυτόν το λόγο αυτή η ευκολία με την οποία διασπαθίζονται τα δισεκατομμύρια, θα παρακαλέσω πάρα πολύ, να υποχωρήσει και να επανέλθουμε στα δικά μας καθήκοντα, στην ειδοποιό μας διαφορά με τη Νέα Δημοκρατία, που είναι η εξυπηρέτηση των συμφερόντων των εργαζομένων και του λαού μας. 

Ξεκινώντας απ'αυτό, πρέπει να το αποδείξουμε. 'Εχω καταθέσει μια τροπολογία, η οποία δεν επιβαρύνει τον προϋπολογισμό, ούτε μία δραχμή αυτήν τη στιγμή, στο μέλλον θα επιβαρύνει, γιατί θα είναι πράξη δικαιοσύνης με τις μισθολογικές εξελίξεις κάποιων υπαλλήλων, που θα χάσουν αυτό το δικαίωμα με άδικο τρόπο, λόγω του νόμου. Είναι η τροπολογία με γενικό αριθμό 2150 και ειδικό 65. Για μας δεν πρέπει να είναι χαριστική πράξη, ούτε παραχώρηση, πολύ μάλλον δεν μπορεί να είναι φιλευσπλαχνία. Είναι υποχρέωσή μας να διασφαλίσουμε τα δικαιώματα των εργαζομένων, να διασφαλίσουμε τα εργατικά δικαιώματα αυτών που μετατάσσονται, γιατί κρίνονται, ως πλεονάζον προσωπικό. 'Ετσι, λοιπόν, αναφέρομαι στο άρθρο 12, στο οποίο υπάρχει μια εκτενής αναφορά για την μεταφορά του προσωπικού του ΟΣΕ 

  


 

  

Σελίδα 2024 

σε άλλους φορείς. 

Εδώ, στο νόμο, τον οποίο καλούμαστε να ψηφίσουμε, υπάρχει μια αντίφαση, ότι το προσωπικό που μεταφέρεται σε μη κενές θέσεις, αυτές μετατρέπονται σε προσωποπαγείς και έχουν εξέλιξη και βαθμολογική και μισθολογική. Ενώ αντίθετα, όταν πάνε να καλύψουν υπαρκτές κενές θέσεις υπηρεσιών υποδοχής, αυτές δεν μετατρέπονται σε προσωποπαγείς. Αυτό είναι πολύ μεγάλη αντίθεση και σαφώς οδηγούμαστε σε μία διάκριση των εργαζομένων σε δύο κατηγορίες. Σ'αυτούς που θέλουν εθελοδουλώς να υπαχθούν κάπου και σε κάποιους που έχουν και μια άλλη πρόσβαση -εδώ μπαίνει το θέμα της αθλιότητας της ελληνικής Δημόσιας Διοίκησης- να πάνε σε μη κενές θεσεις, να συσταθούν γι'αυτούς οι θέσεις και τότε θα είναι προσωποπαγείς και θα απολαμβάνουν και το δικαίωμα της βαθμολογικής εξέλιξης και το δικαίωμα της μισθολογικής εξέλιξης. Νομίζω, ότι είναι σοβαρή αντίφαση. Και γι'αυτό το λόγο δεν πρέπει απλά να πούμε, ότι η τροπολογία την οποία κατέθεσα, είναι να κάνουμε τη χάρη σε κάποιους. Δεν αναφέρεται σε συγκεκριμένα πρόσωπα, αναφέρεται στο σύνολο των εργαζομένων, που δεν πρέπει να διαχωριστούν σε δύο κατηγορίες. Στην κατηγορία εκείνη, η οποία έχει την εύνοια και στην κατηγορία που έχει τη δυσμένεια προσβάσεων, επαφών, διαμεσολάβησης για την εξυπηρέτησή της. 

Θα παρακαλούσα, λοιπόν, για την αναδιατύπωση του συγκεκριμένου άρθρου. Πληροφορήθηκα, ότι δεχθήκατε τουλάχιστον να απασχολούνται στην ίδια έδρα στην οποία ήταν πριν και αυτό το χαιρετίζω, αλλά θα ήθελα να επεκταθείτε ακριβώς στη διατύπωση, ότι θα τοποθετηθούν σε θέσεις προσωποπαγείς αορίστου χρόνου, σε υπηρεσίες αντίστοιχες των βαθμών της αυτοδιοίκησης, των νομικών προσώπων κλπ. του ευρύτερου δημόσιου τομέα. 

Νομίζω, ότι είναι εύλογο να αποδεχθείτε αυτήν την τροπολογία, η οποία αποκαθιστά ένα μεγάλο ζήτημα. Ναι, τους μετατάσσουμε και δεν είναι κάτι το οποίο το θέλουν, διότι η αλλαγή εργασιακού χώρου δεν είναι ευχάριστη για κανέναν γιατί ήδη έχει προσαρμοστεί, έχει δεξιότητες, έχει εμπειρίες. Αν πάρουμε, ας πούμε, έναν κλειδούχο από τον ΟΣΕ και τον πάμε σε μια άλλη υπηρεσία αυτοδιοίκησης δεν μπορεί να αντιστοιχίσει, αλλά τα δικά του προσόντα, το μορφωτικό του επίπεδο, οι σπουδές του, η ειδικότητά του που μπορεί να αντιστοιχίσει σε μία υπαλληλική σχέση, θα πρέπει να εξεταστεί. Κάνετε καλή εκτενή αναφορά παρακάτω στο άρθρο, το δέχομαι αυτό και τα κριτήρια ορθώς έχουν διατυπωθεί για το πού θα πάει ο καθένας. Αλλά τον χαρακτήρα της θέσης την οποία θα καταλάβει, δεν το έχετε διασφαλίσει, γι'αυτό σας καλώ μέσα απ'αυτήν την τροπολογία να αναδιατυπώσετε το νόμο και να νομοθετήσουμε ορθώς και όχι ετεροβαρώς. 

Απευθύνομαι καθαρά στη λογική, όχι στο συναίσθημά σας, ούτε σε χαριστική πράξη, ούτε να εκλιπαρήσουμε κάποια ειδική μεταχείριση, αλλά στην ισότιμη μεταχείριση των εργαζομένων. Σας ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Μεταφορών και Επικοινωνιών κ. Αναστάσιος Μαντέλης έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, πρώτα απ'όλα για τις τροπολογίες που κατέθεσαν οι κύριοι συνάδελφοι. Σχετικά με την τελευταία που ανέπτυξε ο κ. Χρυσανθακόπουλος, θα έλεγα ότι εν μέρει έχει γίνει ήδη δεκτή διότι περιελήφθη στο κείμενο που αναφέρεται στη μεταφορά του υπεράριθμου προσωπικού στο νομό ή σε όμορους νομούς. Τα υπόλοιπα, επειδή αποτελούν πάγιες διατάξεις όσον αφορά τον τρόπο μεταφοράς νομίζω ότι δεν πρέπει να τα θίξουμε. Δηλαδή, ο τρόπος με τον οποίο εκτιμώνται τα προσόντα ρυθμίζεται γενικά και δεν χρειάζεται να περιλάβουμε ειδική διάταξη. Νομίζω ότι καλυπτόμεθα και αυτό που ζητάτε καλύπτεται από τις γενικές διατάξεις. 

Σχετικά με την πρότασή σας για δημιουργία προσωποπαγών θέσεων, εκτιμώ ότι δεν θα πρέπει να γίνει κάτι τέτοιο, γιατί στην περίπτωση αυτή θα δημιουργήσουμε κάπου αλλού πλεονάζον προσωπικό. Και όπως εξήγησα χθες, επειδή θα προηγηθούν οικειοθελείς αποχωρήσεις και φυσιολογική αποχώρηση λόγω συνταξιοδότησης δεν είναι ο αριθμός του πλεονάζοντος προσωπικού τέτοιος ώστε να χρειάζεται να κάνουμε τόσο μεγάλη τομή και στις υπόλοιπες υπηρεσίες δημιουργώντας προσωποπαγείς θέσεις. 

Αναφορικά με την τροπολογία του Προέδρου κ. Κατσαρού, θέλω να πω ότι είναι δίκαιη η υπόθεση και πρέπει να το πω εδώ στη Βουλή για να γνωρίζετε ότι αυτό που ζητάει ο κ. Κατσαρός, είναι δίκαιο. Πλην όμως δεν μπορώ να δεχθώ την τροπολογία για τον απλούστατο λόγο ότι οι υπηρεσίες δεν μου έχουν απαντήσει τι γενικότερες επιπτώσεις έχει. Διότι η διατύπωση δεν θα πρέπει να αναφέρεται σε μια συγκεκριμένη δίκαιη περίπτωση. Είναι μια γενική ρύθμιση και γι'αυτό το λόγο θα πρέπει να δούμε τι άλλο καταλαμβάνει. 'Ομως μπορεί να μη δέχομαι τώρα αυτήν την τροπολογία, αλλά πρώτον, εάν μεν μπορεί να ρυθμισθεί διοικητικά θα πρέπει να το ρυθμίσουμε. Εάν όμως δεν μπορεί να ρυθμισθεί διοικητικά έχουμε έτοιμο σχέδιο νόμου για τα ΤΑΧΙ που θα έλθει στη Βουλή και θα φροντίσουμε εκεί να διαληφθεί αυτό που ζητάει ο Πρόεδρος, κ. Κατσαρός, γιατί πραγματικά η περίπτωση την οποία υπαινίχθη αναφερόμενος, είναι περίπτωση η οποία χρήζει αντιμετώπισης από την πολιτεία. 

Να έρθουμε τώρα στις τροπολογίες που κατατέθηκαν από εμένα, από την Κυβέρνηση, οι οποίες συζητήθηκαν. Πρώτ'απ'όλα συμμερίζομαι απόλυτα την ιδιαίτερη ευαισθησία της συναδέλφου Βουλευτού που αναφέρθηκε στις εκποιήσεις που θέλουμε να πραγματοποιήσουμε προς τρίτες χώρες. Συμμερίζομαι απόλυτα αυτό που είπατε και θα πρέπει να σας πω ότι ιδιαίτερα αυτοί οι λαοί που έχουν ανάγκη να παίρνουν ένα μεταχειρισμένο αυτοκίνητο έχουν κατά κανόνα και ένα υψηλό επίπεδο αξιοπρέπειας, όπως είχαμε και έχουμε και εμείς ένα υψηλό επίπεδο αξιοπρέπειας. Με αυτήν την προοπτική σκοπός μας είναι οτιδήποτε πρόκειται να μεταβιβασθεί, να φροντίσουμε, αν έχει ελαττώματα, να ανακατασκευαστεί πλήρως ώστε να είμαστε και εμείς αξιοπρεπείς απέναντί τους όπως και εκείνοι είναι αξιοπρεπείς απέναντι στα προβλήματα που αντιμετωπίζουν. 

'Οσον αφορά το ζήτημα των ΣΕΠ. Για την ιστορία των ΣΕΠ, κύριοι συνάδελφοι, θα μπορούσε να πει κάποιος πάρα πολλά. Η πραγματικότητα όμως είναι ότι είχαμε μια κρίσιμη περίοδο. Η πραγματικότητα είναι ότι υπήρχε πείσμα, γεγονός που οδήγησε στο να απολυθούν χιλιάδες εργαζόμενοι. Οδήγησε στο να μην πετύχει μια προσπάθεια που ξεκίνησε τότε η πολιτεία, διότι δημιούργησε τεράστιες κοινωνικές εντάσεις. Οδήγησε στο να φθάσουμε να αλλάξουμε το νόμο, να θεσπίσουμε νέο και κατόπιν αυτού περάσαμε σε μια νέα φάση διαπληκτισμού. Η σύγκρουση αυτή, που εκδηλώθηκε προηγούμενα σε κοινωνικό επίπεδο μεταφέρθηκε στο λογιστικό και νομικό επίπεδο των εκκαθαρίσεων για να καταστεί μια ατέρμονη διαδικασία. Επιτέλους Θα πρέπει να τελειώσει αυτή η εκκαθάριση. Και μάλιστα, θα πω εδώ ότι η οποιαδήποτε εκκαθάριση είναι πολύ πιο καλή από τη διαιώνισή της, γιατί όλοι έχουν να ωφεληθούν και κατ'εξοχήν έχουν να ωφεληθούν οι δικαιούχοι των ΣΕΠ. Αυτοί είναι που από την εκκαθάριση έχουν να λάβουν τόσο αυτά που ρυθμίζουμε με το νομοσχέδιο όσο και τα υπόλοιπα χρήματα τα οποία είναι κατατεθειμένα -είναι περίπου πέντε, έξι δισεκατομμύρια δραχμές- και δεν μπορούν να δοθούν επειδή δεν τελειώνει η εκκαθάριση, επιπλέον, εάν υπάρχουν ορισμένες εκκρεμότητες μπορούν να διορίσουν δικούς τους εκκαθαριστές, ώστε να ολοκληρωθέι η διαδικασία και τελικά να λάβουν ό,τι δικαιούνται. Θέλω να αναφερθώ επιγραμματικά, σε αυτό που εσείς ονομάζετε "ανάλγητο κράτος". Βρέθηκα και εγώ ορισμένες στιγμές να αισθάνομαι με όλα αυτά που ελέχθησαν ότι κακώς έφερα την τροπολογία. 

Αλλά χρειάζεται μόνο να αναλογιστεί κανείς τι έχει γίνει έως σήμερα. 'Οσοι παραιτήθηκαν από θέσεις που είχαν στο δημόσιο για να πάρουν ΣΕΠ, επανήλθαν στις θέσεις τους. 'Οσοι είχαν άδεια για αυτοκίνητα και τις οποίες είχαν αποσύρει για να πάρουν τα λεωφορεία τους επεστράφησαν οι άδειες. 'Οσοι υπέβαλαν αίτηση για να επαναπροσληφθούν ως οδηγοί 

  


 

  

Σελίδα 2025 

στον ΟΑΣΑ, στην ΕΘΕΛ κλπ., ξαναγύρισαν. Και μάλιστα με το τελευταίο νομοσχέδιο δώσαμε και άλλες διακόσιες θέσεις ώστε και οι υπόλοιποι που δεν πρόλαβαν να κάνουν αίτηση να ξαναπάνε. 

Τους επεστράφησαν πεντακόσιες χιλιάδες ή ένα εκατομμύριο που είχε δώσει ο καθένας για τις άδειες. Τα αποθεματικά τα οποία είχαν δώσει επιστρέφονται με τη ρύθμιση. Λύνεται λοιπόν το ζήτημα των αποθεματικών που είχε σχέση με τα μισθώματα, το οποίο στην πραγματικότητα, νομικά αν το δούμε, ανήκουν στην μεταφερόμενη περιουσία που πήρε ο ΟΑΣΑ. Και εμείς ερχόμαστε και λέμε όχι, να πάνε στους ανθρώπους αυτούς. Και βέβαια ρυθμίζουμε και όλες τις άλλες εκκρεμότητες, γιατί και τα ανταλλακτικά, όπως ξέρετε, είναι ένα μεγάλο θέμα. Τα ανταλλακτικά δεν τιμολογήθηκαν ποτέ, δεν βγήκαν ποτέ τιμολόγια, δεν κοστολογήθηκαν, δεν... δεν... δεν... από το 1992. Και πολύ καλά ξέρετε επίσης ότι όταν έγινε η μεταφορά του ενός φορέα στον άλλο, δεν βρέθηκε τίποτα στις αποθήκες. Είχαν πάει και τότε οι δικαστικοί... 

ΑΘΑΝΑΣΙΟΣ ΧΕΙΜΑΡΑΣ: 'Ηταν πάνω στα αυτοκίνητα. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, μην τα συζητάμε. Η πραγματικότητα είναι ότι πρέπει να το λύσουμε το θέμα. Είναι ένας γόρδιος δεσμός και πρέπει να λυθεί. Να το λύσουμε ώστε να πάρουν ό,τι δικαιούνται. 

Ιδιαίτερα για τις άδειες... 

ΝΙΚΟΛΑΟΣ ΓΚΕΛΕΣΤΑΘΗΣ: Αλλά δεν το λύνετε, πέντε χρόνια τώρα. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ακριβώς για αυτό πρέπει να το λύσουμε. 

'Ετσι, λοιπόν, για το ζήτημα των καρτών απεριορίστων διαδρομών του Υπουργείου Υγείας και Πρόνοιας που με τόσο ένταση ειπώθηκε, θα έπρεπε να σας πω ότι ο ν. 2078/92 προέβλεπε μόνο στο εισιτήριο εβδομήντα πέντε (75) δραχμές συν εβδομήντα πέντε (75) δραχμές επιδότηση, στο ατομικό εισιτήριο και στη μηνιαία κάρτα. Δεν προέβλεπε τίποτε ούτε για αιτήσεις ούτε για εξαμηνιαίες κάρτες. Η σύμβαση η οποία συνήφθη τότε μεταξύ ΣΕΠ και Υπουργείου Υγείας δεν προέβλεπε ότι θα επιστραφούν και ουδέποτε ζητήθηκαν όσο λειτουργούσαν οι ΣΕΠ, παρά μόνο όταν άρχισε πάλι ο αγώνας ο λογιστικός και ο νομικός με τους εκκαθαριστές. 

Πρέπει, λοιπόν, να είμαστε σε όλα σωστοί. Μακάρι να είχαμε οικονομικά περιθώρια, κύριε συνάδελφε, και την άνεση από το Υπουργείο Οικονομικών να τα αντιμετωπίσουμε. Γι'αυτό το λόγο νομίζω ότι πρέπει να το αντιμετωπίσουμε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, αν μου επιτρέπετε ένα λεπτό. 

Για τα τιμολόγια ρώτησα, κάναμε μία ρύθμιση, δεν καλύπτονται πλήρως. Τώρα που θα χρειαστεί να λυθεί το ζήτημα και από πλευράς φορολογικής θα το ρυθμίσουμε σε ειδικό νομοσχέδιο του Υπουργείου Οικονομικών. 

Τέλος, την ανοχή σας, κύριε Πρόεδρε και κύριοι συνάδελφοι. 

Παρακάλεσα όλους τους συναδέλφους για το εξής. 'Οπως γνωρίζετε για να προσλάβουμε οδηγούς στην ΕΘΕΛ χρειάζεται να ακολουθήσουμε τη διαδικασία του ΑΣΕΠ, της εγκρίσεως πρώτα της τριμελούς... 

ΠΡΟΕΔΡΕΥΩΝ (Παναγιώτης Σγουρίδης): Του ν.2190. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ναι του 2190. Αυτή η διαδικασία διαρκεί κάπου έξι, οκτώ μήνες. Είχα ζητήσει από τον κ. Παπαδόπουλο να συναινέσει στο να προσληφθούν οι οδηγοί της ΕΘΕΛ από το διαγωνισμό που έχει ήδη κάνει το ΑΣΕΠ, από τους πίνακες που έχουν δημοσιευθεί στην εφημερίδα της Κυβέρνησης. 'Ετσι ώστε να προσληφθούν οι διακόσιοι πενήντα οδηγοί και μάλιστα από τις αρχές του χρόνου. 

ΠΡΟΕΔΡΕΥΩΝ (Παναγιώτης Σγουρίδης): Είναι η επόμενη τροπολογία. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ο κ. Παπαδόπουλος το δέχθηκε αυτό βέβαια, απλώς όμως είχε περάσει η προθεσμία για κατάθεσή της και θα ήθελα με την ανοχή σας να το διαλάβουμε διαβάζοντάς το όπως έχει το πράγμα. 

ΠΡΟΕΔΡΕΥΩΝ (Παναγιώτης Σγουρίδης): Ποια είναι η τροπολογία αυτή; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν είναι κατατεθειμένη, κύριε Πρόεδρε. 

ΑΘΑΝΑΣΙΟΣ ΧΕΙΜΑΡΑΣ: Να αφορά όμως μόνο αυτό. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Μόνο αυτό. Σας το διαβάζω να το προσθέσουμε σε αυτήν την τροπολογία που έχουμε για τις ΣΕΠ σαν πρόσθετη παράγραφο 4 η οποία έχει ως εξής: "Για την κάλυψη επιτακτικών αναγκών της "ΕΘΕΛ Α.Ε." επιτρέπεται η πρόσληψη μέχρι διακοσίων πενήντα οδηγών από τον πίνακα σειράς προτεραιότητας του ΑΣΕΠ που δημοσιεύθηκε στο ΦΕΚ 13/27.3.98, τεύχος προκηρύξεων ΑΣΕΠ". ΠΡΟΕΔΡΕΥΩΝ (Παναγιώτης Σγουρίδης): Παρακαλώ να κατατεθεί στα Πρακτικά το κείμενο όπως είναι για να μπορεί να περιληφθεί ακριβώς και να μην είναι μόνο στην προφορική ανάγνωση. 

( Στο σημείο αυτό κατατίθεται η προαναφερθείσα τροπολογία-προσθήκη η οποία έχει ως εξής: 

"ΤΡΟΠΟΛΟΓΙΑ - ΠΡΟΣΘΗΚΗ 

Στο σχέδιο νόμου ....................... 

προστίθεται το ακόλουθο άρθρο: 

Αρθρο... 

4. Για την κάλυψη επιτακτικών αναγκών της ΕΘΕΛ ΑΕ επιτρέπεται η πρόσληψη μέχρι διακοσίων πενήντα (250) οδηγών από τον πίνακα σειράς προτεραιότητας του Α.Σ.Ε.Π. που δημοσιεύθηκε στο ΦΕΚ 13/27.3.1998, (Τεύχος Προκηρύξεων ΑΣΕΠ)". 

ΑΙΤΙΟΛΟΓΙΚΗ ΕΚΘΕΣΗ

Η ΕΘΕΛ ΑΕ για την εκτέλεση όλων των δρομολογίων που προβλέπονται από το Πρόγραμμα Δρομολόγησης για την εξυπηρέτηση του επιβατικού κοινού έχει έλλειψη 449 περίπου οδηγών. Τα κενά καλύπτονται ημερησίως, αλλά όχι πλήρως, με 300 περίπου οδηγούς που κανονικά βρίσκονται σε repos. Τα υπόλοιπα δρομολόγια δεν εκτελούνται. Η συνέχιση αυτής της κατάστασης επιβαρύνει κόστος της Εταιρείας αφού το κόστος εργασίας σε repos ανέρχεται σε 1,3 κατά μέσο όρο του μέσου κόστους οδηγού σε κανονική ημέρα εργασίας, ενώ συνεπιφέρει και άλλες παρενέργειες (π.χ. δεν ανοίγονται θέσεις εργασίας) και η επιπλέον επιβάρυνση της εταιρείας για το 1999 θα φθάσει στο ύψος του 1,3 δισ. δραχμές. 

Με την προτεινόμενη τροπολογία παρέχεται δυνατότητα άμεσης ενίσχυσης της ΕΘΕΛ με την πρόσληψη μέχρι 250 οδηγών από τον πίνακα του τελευταίου διαγωνισμού του ΑΣΕΠ για οδηγούς (ΦΕΚ 13/27.3.1998, τεύχος Προκηρύξεων ΑΣΕΠ), πέρα του αριθμού των προκηρυχθεισών θέσεων, ώστε να αποφευχθεί νέα προκήρυξη ενόψη του κατεπείγοντος της ανάγκης. 

Αθήνα, 30 Νοεμβρίου 1998 

ΟΙ ΥΠΟΥΡΓΟΙ


ΕΣΩΤΕΡΙΚΩΝ

ΔΗΜΟΣΙΑΣ ΔΙΟΙΚΗΣΗΣ

ΚΑΙ ΑΠΟΚΕΝΤΡΩΣΗΣ 

ΑΛ. ΠΑΠΑΔΟΠΟΥΛΟΣ
 ΜΕΤΑΦΟΡΩΝ ΚΑΙ

ΕΠΙΚΟΙΝΩΝΙΩΝ 

Τ. ΜΑΝΤΕΛΗΣ")
 


ΙΩΑΝΝΗΣ ΔΗΜΑΡΑΣ: Κύριε Πρόεδρε... 

ΠΡΟΕΔΡΕΥΩΝ (Παναγιώτης Σγουρίδης): Μισό λεπτό. Για να οργανώσω λίγο τη συζήτηση, κύριοι συνάδελφοι και να τελειώσουμε. 

Από ό,τι κατάλαβα, κύριε Υπουργέ, η τροπολογία με γενικό αριθμό 2150 και ειδικό 65 λέτε ότι σχεδόν έχει περιληφθεί μέσα στο νομοσχέδιο. 'Αρα, δεν τίθεται σε ψηφοφορία. 

Επίσης, η τροπολογία με γενικό αριθμό 2162 και ειδικό 69 θα ρυθμιστεί με το νομοσχέδιο για τα ταξί. 'Αρα, και αυτή η τροπολογία δεν τίθεται σε ψηφοφορία. 

Απομένουν, λοιπόν, για να συζητήσουμε με δευτερολογίες και να ψηφίσουμε, κύριοι συνάδελφοι, δύο τροπολογίες, η μία 

  

 

  

Σελίδα 2026 

με γενικό αριθμό 2154 και ειδικό 66 και η άλλη με γενικό αριθμό 2155 και ειδικό 67, όπως τη συμπλήρωσε ο κύριος Υπουργός. 

Ο κ. Κωνσταντινίδης έχει το λόγο για δύο λεπτά. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Παραιτούμαι, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Χειμάρας έχει το λόγο. 

ΑΘΑΝΑΣΙΟΣ ΧΕΙΜΑΡΑΣ: Κατά πλειοψηφία, κύριε Πρόεδρε. Δεχόμαστε μόνο την προσθήκη, που έκανε ο κύριος Υπουργός. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, παρά την προσπάθεια ωραιοποιήσεως του θέματος, που κατέβαλε ο κύριος Υπουργός Μεταφορών και Επικοινωνιών, δεν μπόρεσε να μας πείσει ότι είναι δίκαιη η λύση που δίνεται, με αυτήν την υπό συζήτηση τροπολογία με γενικό αριθμό 2155 και ειδικό 67, και ημερομηνία 27 Νοεμβρίου 1998. 

Και απορούμε, κύριε Υπουργέ, γιατί εμμένετε στις θέσεις αυτές. Καταλάβατε πολύ καλά το θέμα, που απασχολεί αυτές τις χιλιάδες οικογένειες. Δεν επιτρέπει βέβαια ο χρόνος τώρα να επανέλθουμε στα επιχειρήματα, που δικαιολογούν ότι έπρεπε να υπάρξει μία δίκαιη μεταχείριση. Η γενικότερη οικονομική κατάσταση της χώρας δεν θα είχε καμία επίπτωση, εάν εδίδετο η δίκαιη λύση στο θέμα αυτό. 

Στην ΕΤΒΑ διαγράψατε ένα τρισεκατομμύριο διακόσια δισεκατομμύρια (1.200.000.000.000) δραχμές, τα ελλείμματά της. Στην Α.Τ.Ε. διαγράψατε εξακόσια δισεκατομμύρια (600.000.000.000) δραχμές. Στους συνεταιρισμούς, παράνομα, διαγράψατε διακόσια σαράντα δισεκατομμύρια (240.000.000.000) δραχμές. Στην Ολυμπιακή Αεροπορία διαγράψατε εξακόσια δισεκατομμύρια (600.000.000.000) δραχμές. Στο Κρατικό Ναυπηγείο Σκαραμαγκά διαγράψατε εκατόν είκοσι πέντε δισεκατομμύρια (125.000.000.000) δραχμές. Στα Ελληνικά Ταχυδρομεία, εβδομήντα δισεκατομμύρια (70.000.000.000) δραχμές. Στον ΟΑΣΑ, εννιακόσια σαράντα επτά δισεκατομμύρια (947.000.000.000) δραχμές. Στον ΟΣΕ, εξακόσια δισεκατομμύρια (600.000.000.000) δραχμές. 

Και αυτά που δικαιούνται να πάρουν οι άνθρωποι αυτοί, δικαιωματικά όχι χαρισματικά, θα έχουν καμία επίπτωση στο οικονομικό ζήτημα της χώρας; 

Κύριε Υπουργέ, αυτός δεν είναι τρόπος, με τον οποίο αντιμετωπίζεται το θέμα αυτό. 

Είπατε για τις κάρτες. 'Εχω μπροστά μου το έγγραφο του διοικητικού συμβουλίου του ΟΑΣΑ, με ημερομηνία 6 Ιουνίου 1994, προς το Υπουργείο Μεταφορών και Επικοινωνιών, που λέει: "Σημειώνουμε ότι στα ταμειακά διαθέσιμα συμπεριλαμβάνονται πρώτον, εννιακόσια τριάντα εκατομμύρια (930.000.000) δραχμές, επιδότηση του Υπουργείου Υγείας και Πρόνοιας για το 1993 και δεύτερον, ένα δισεκατομμύριο εκατόν τριάντα εκατομμύρια (1.130.000.000) δραχμές, επιδότηση Δεκεμβρίου 1993, οι οποίες αφορούν διαχειριστική περίοδο των πρώην ΣΕΠ. Επομένως, δεν συνυπολογίζονται στο απαιτούμενο ποσό επιδότησης." 

Γιατί, κύριε Υπουργέ; 'Η δεν είσαστε σωστά ενήμερος, ή δεν ξέρω γιατί, επιμένετε στις θέσεις αυτές, οι οποίες δεν ανταποκρίνονται στην πραγματικότητα. Θα έπρεπε να θελήσετε να δώσετε μία λύση στο θέμα αυτό. Και δεν πιστεύω ότι η τοποθέτησή σας στο θέμα αυτό δικαιώνει την πίστη, που πρέπει να έχει ο λαός μας στο ελληνικό κράτος. 

'Οσον αφορά, κύριε Πρόεδρε, -γιατί δεν είχαμε το χρόνο στην πρωτολογία μας- την άλλη τροπολογία του κυρίου Υπουργού Μεταφορών και Επικοινωνιών με γενικό αριθμό 2154 και ειδικό 66 και ημερομηνία 27 Νοεμβρίου 1998, για τη σύσταση του Σώματος Επιθεωρητών Ελεγκτών στο Υπουργείο Μεταφορών και Επικοινωνιών, ασφαλώς κάθε έλεγχος που μπορεί να γίνεται σε οποιαδήποτε δραστηριότητα του ευρύτερου δημόσιου τομέα, επιβαλλόμενος είναι και καλοδεχούμενος είναι. 

'Ομως, ο τρόπος με τον οποίο θεσμοθετείται το πλαίσιο αυτό, δεν νομίζω ότι θα ανταποκριθεί στην ανάγκη αυτήν, ιδίως όταν στα προσόντα, που απαιτούνται για να συμπληρωθεί ο αριθμός των ελεγκτών αυτών, λέτε: 

"Οι παραπάνω επιθεωρητές ελεγκτές θα πρέπει να είναι μόνιμοι υπάλληλοι κατηγορίας πανεπιστημιακού επιπέδου με βαθμό Α ή απόφοιτοι της Εθνικής Σχολής Δημόσιας Διοίκησης, με διετή τουλάχιστον υπηρεσία, οι οποίοι έχουν διακριθεί για την επαγγελματική τους κατάρτιση, την υπηρεσιακή επίδοση και το ήθος τους". Δηλαδή οι μη επιλεγόμενοι για τις θέσεις των επιθεωρητών θα στερούνται ήθους; 

Καταλαβαίνετε ότι αυτό δημιουργεί ένα δίκαιο παράπονο. Δεν ξέρω αλλά ίσως και σεις να έχετε γίνει δέκτης των παραπόνων των υπαλλήλων του Υπουργείου Μεταφορών και Επικοινωνιών που στο σύνολό τους εύορκα και με ικανότητα εκτελούν το καθήκον τους, με τη σταδιοδρομία που έχουν επιλέξει στον τομέα αυτό. 

ΠΡΟΕΔΡΕΥΩΝ (Παναγιώτης Σγουρίδης): Η κ. Μπόσκου έχει το λόγο για δυο λεπτά. 

ΜΑΡΙΑ ΜΠΟΣΚΟΥ: Κύριε Πρόεδρε, μια μικρή παρατήρηση θα ήθελα να κάνω, ούτε δυο λεπτά δεν θα πάρει. 

Μπορεί να είναι καλές οι προθέσεις της Κυβέρνησης σε σχέση με τα εκποιούμενα λεωφορεία προς τις τρίτες χώρες, όμως και εμείς πηγαίνουμε τα αυτοκίνητά μας στο ΚΤΕΟ κάνοντας κάποιες μικροδιορθώσεις, αυτό μας τα κόβει, γυρνάμε πίσω και κάνουμε τις σοβαρότερες. 

Εμείς πιστεύουμε ότι πρέπει ρητά να μπει μέσα στην τροπολογία ότι θα πρέπει να έχουν την άδεια από το ΚΤΕΟ. Είναι ο Οργανισμός ο οποίος μπορεί να δώσει τις εγγυήσεις ότι ένα λεωφορείο είναι σε θέση να συνεχίσει την εκμετάλλευση στους δρόμους. Διαφορετικά, διορθώσεις μπορούν να γίνονται. Δεν λέμε εμείς ότι δεν θα είναι μεγάλες ή απαραίτητες, αλλά μπορεί να είναι και πολύ μικρές. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, θα είμαι σύντομος. 

Συμφωνούμε απόλυτα με την προσθήκη στην τροπολογία για το θέμα των ΣΕΠ. Θέλω όμως να σας πω, κύριε Υπουργέ, ότι εμείς ψηφίζουμε την τροπολογία γιατί πράγματι γίνεται μια προσπάθεια να λυθεί ένας γόρδιος δεσμός που προσβάλει στο σύνολό της την πολιτεία. 

Υπάρχει νόμος εύλογα και δίκαια αιτήματα των ανθρώπων οι οποίοι μέχρι σήμερα ζουν αυτήν την τραγωδία και την εκκρεμότητα σε σχέση πάντα με την πολιτεία. 'Οπως δεσμευθήκατε θα τα δείτε αυτά τα θέματα και θα προσπαθήσετε να τα θεραπεύσετε μελλοντικά στο βαθμό που είναι δυνατόν. 

'Οσον αφορά την τροπολογία για τους επιθεωρητές εμείς την καταψηφίζουμε. 

ΑΘΑΝΑΣΙΟΣ ΧΕΙΜΑΡΑΣ: Κύριε Πρόεδρε, εγώ δεν τοποθετήθηκα γι' αυτό το θέμα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Χειμάρα, έχετε το λόγο για δυο λεπτά. 

ΑΘΑΝΑΣΙΟΣ ΧΕΙΜΑΡΑΣ: Είμαστε αρνητικοί στην τροπολογία με γενικό αριθμό 2171 και ειδικό 70, γιατί δημιουργεί παρενέργειες μικροπολιτικών επιρροών... 

ΠΡΟΕΔΡΕΥΩΝ (Παναγιώτης Σγουρίδης): Αυτές είναι εκπρόθεσμες, δεν συζητούνται. 

ΑΘΑΝΑΣΙΟΣ ΧΕΙΜΑΡΑΣ: Καλώς, να προχωρήσω. 

Στην τροπολογία που αφορά τα φορτηγά λέμε ναι. 

ΠΡΟΕΔΡΕΥΩΝ (Παναγιώτης Σγουρίδης): Ποια είναι αυτή η τροπολογία; 

ΑΘΑΝΑΣΙΟΣ ΧΕΙΜΑΡΑΣ: Είναι η τροπολογία με γενικό αριθμό 2160 και ειδικό 68. 

ΠΡΟΕΔΡΕΥΩΝ (Παναγιώτης Σγουρίδης): Αυτή η τροπολογία δεν ετέθη σε συζήτηση. 

ΑΘΑΝΑΣΙΟΣ ΧΕΙΜΑΡΑΣ: Δεν θα συζητήσουμε τις άλλες τροπολογίες; 

ΠΡΟΕΔΡΕΥΩΝ (Παναγιώτης Σγουρίδης): Είπα, κύριε Χειμάρα, ότι οι τροπολογίες που θα συζητηθούν είναι η τροπολογία με γενικό αριθμό 2150 και ειδικό 65 και η τροπολογία με γενικό αριθμό 2162 και ειδικό 69. 

Σ' αυτές τις δυο τροπολογίες που ετέθησαν σε συζήτηση μίλησαν οι συνάδελφοι, μίλησε ο κύριος Υπουργός και έκανε 

  


 

  

Σελίδα 2027 

τις παρατηρήσεις του. Μένουν τώρα οι τροπολογίες του κυρίου Υπουργού. 

ΑΘΑΝΑΣΙΟΣ ΧΕΙΜΑΡΑΣ: Εντάξει, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ολοκληρώθηκε η συζήτηση επί των τροπολογιών. 

Εισερχόμαστε στην ψήφιση των τροπολογιών αυτών. 

Ερωτάται το Σώμα: Γίνεται δεκτή η τροπολογία με γενικό αριθμό 2154 και ειδικό 66; 

ΠΟΛΛΟΙ ΒΟΥΛΕΥΤΕΣ: Δεκτή, δεκτή. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 2154 και ειδικό 66 έγινε δεκτή κατά πλειοψηφία, και εντάσσεται στο νομοσχέδιο, ως ίδιον άρθρον. 

Ερωτάται το Σώμα: Γίνεται δεκτή η τροπολογία με γενικό αριθμό 2155 και ειδικό 67, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτή, δεκτή. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 2155 και ειδικό 67 έγινε δεκτή κατά πλειοψηφία όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιον άρθρον. 

Ερωτάται το Σώμα: Γίνεται δεκτό το ακροτελεύτιο άρθρο; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το ακροτελεύτιο άρθρο έγινε δεκτό κατά πλειοψηφία. 

Συνεπώς το νομοσχέδιο του Υπουργείου Μεταφορών και Επικοινωνιών: "Ρύθμιση θεμάτων του Οργανισμού Σιδηροδρόμων Ελλάδος (ΟΣΕ)", έγινε δεκτό κατ' αρχήν και κατ' άρθρον κατά πλειοψηφία. Η ψήφισή του στο σύνολο αναβάλλεται για άλλη συνεδρίαση. 

'Εχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας: "Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των υπηρεσιών". 

'Εχουν διανεμηθεί τα Πρακτικά της Τρίτης 24 Νοεμβρίου 1998 και ερωτάται το Σώμα αν τα επικυρώνει. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τρίτης 24 Νοεμβρίου 1998 επικυρώθηκαν. 

Στο σημείο αυτό δέχεστε να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 14.02' λύεται η συνεδρίαση για αύριο Παρασκευή 4 Δεκεμβρίου 1998 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης προς την Υπουργό Ανάπτυξης, των Βουλευτών κυρίων Ν. Παπαφιλίππου, Α. Νάκου, Ι. Τζωάννου, Ν. Τσιαρτσιώνη, Γ. Καλαντζή, Γ. Σαλαγκούδη, Θ. Πασσαλίδη, Γ. Τρυφωνίδη και Σ. Δήμα, σχετικά με το σχεδιασμό στήριξης της Βιομηχανίας και των μικρομεσαίων επιχειρήσεων. 

O ΠΡΟΕΔΡΟΣ                                                                                 ΟΙ ΓΡΑΜΜΑΤΕΙΣ

