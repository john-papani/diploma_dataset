Σελίδα 6667 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΛΓ'

Πέμπτη 22 Μαΐου 1997

Αθήνα, σήμερα στις 22 Μαϊου 1997, ημέρα Πέμπτη και ώρα 10.24', συνήλθε στην Αίθουσα συνεδριάσεων του Βουλευτηρίου, η Βουλή σε Ολομέλεια, για να συνεδριάσει υπό την Προεδρία του Προέδρου, κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας, να ανακοινώσει τις αναφορές προς το Σώμα.

Ανακοινώνεται προς το Σώμα, από το Βουλευτή Αιτωλοακαρνανίας κ. Ιωάννη Καρακώστα τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Καλαμακίου του Νομού Μαγνησίας ζητεί οικονομική ενίσχυση για την κάλυψη των λειτουργικών δαπανών της.

2) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Ευξεινούπολης του Νομού Μαγνησίας ζητεί χρηματοδότηση για την κατασκευή νέου παιδικού σταθμού στην περιοχή της.

3) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Περιφερειακή Διοίκηση Μαγνησίας ζητεί την έγκριση άτοκου δανείου για την εκτέλεση κοινοτικού έργου στην Ν.Αγχίαλο του Νομού Μαγνησίας.

4) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Βουνάργου του Νομού Ηλείας ζητεί χρηματοδότηση της υδροδότησής της.

5) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Σύνδεσμος Πολιτικών Συνταξιούχων Νομού Αρκαδίας ζητεί την ευνοϊκή νομοθετική ρύθμιση της συνταξιοδότησης των μελών του.

6) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο κ. Γ.Δεμιρίδης, Τοπογράφος Μηχανικός στο Βόλο Μαγνησίας, διαμαρτύρεται για τις τελευταίες αναθέσεις στα πλαίσια κτηματογραφήσεων για το Ελληνικό Κτηματολόγιο.

7) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Κτηνοτρόφων Ν.Αγχιάλου του Νομού Μαγνησίας ζητεί την οικονομική ενίσχυση των πληγέντων μελών του από την ευλογιά.

8) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία οι αδιόριστοι καθηγητές Μουσικής επιτυχόντες στο Δημόσιο στο Νομό Κέρκυρας ζητούν την άμεση απορρόφησή τους.

9) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Θιναλίων του Νομού Κέρκυρας καταγγέλλει τη δράση της Ελληνο-Αλβανικο-Ιταλικής Μαφίας στην Κέρκυρα.

10) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στις αντιδράσεις της Ιεράς Μητροπόλεως Καλαβρύτων και Αιγιαλείας για την κυβερνητική απόφαση περί φορολόγησης των δωρεών προς την εκκλησία.

11) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην ακαταλληλότητα των σχολικών λεωφορείων, που καθημερινά μεταφέρουν μαθητές.

12) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί την εφαρμογή στη χώρα του κονοτικού προγράμματος COMMERCE 2000 που αφορά στην ενίσχυση των εμπορικών επιχειρήσεων.

13) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Τριμελής Επιτροπή Οδοντιάτρων του Νομού Λασιθίου ζητεί την έκδοση προεδρικού διατάγματος για την ίδρυση Οδοντιατρικού Συλλόγου στο Νομό Λασιθίου.

14) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Συνεταιρισμός 'Εξω Μουλιανών του Νομού Λασιθίου ζητεί τη λήψη αποτελεσματικών μέτρων για την καταπολέμηση του δάκου.

15) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Δημήτριος Σιγανός, ανθ/στής τέως Χωρ/κής, ανάπηρος του Ν. 1579/50 ζητεί την ευνοϊκή ρύθμιση της συνταξιοδότησής του.

16) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε δημοσίευμα εφημερίδας στο οποίο ο Πρόεδρος του Νοσοκομείου Ειδικών Παθήσεων Βορείου Ελλάδας ζητεί να λειτουργήσει μονάδα εντατικής θεραπείας "στο Λοιμωδών".

17) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η κυρία Σοφία Καπετανάκη, δημόσιος υπάλληλος με σύμβαση ΣΕΙΔ ορισμένου χρόνου, ζητεί τη μονιμοποίησή της.

18) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ

Σελίδα 6668 

κατέθεσε αναφορά με την οποία το ΚΤΕΛ Χανίων - Ρεθύμνης υποβάλλει προτάσεις σχετικές με τη λειτουργία του.

19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Σκουτεράς του Νομού Αιτωλ/νίας ζητεί χρηματοδότηση για την υδροδότηση της περιοχή της.

20) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Χάλκειας του Νομού Αιτωλ/νίας ζητεί χρηματοδότηση της κατασκευής γέφυρας στον Εύηνο ποταμό μεταξύ των οικισμών Παραδεισίου και Τρικόρφου.

21) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Πηνειού Λαρίσης ζητεί τη χορήγηση πίστωσης για την κατασκευή τσιμεντένιας διώρυγας στην περιοχή του ταμιευτήρα Γλαύκης Λαρίσης.

22) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η 'Ενωση Αστυνομικών Υπαλλήλων Αττικής ζητεί την άμεση λήψη μέτρων για τον εκσυγχρονισμό και εκδημοκρατισμό της ΕΛ.ΑΣ.

23) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία Κάτοικοι Τσαριτσάνης Λαρίσης ζητούν να μην ενταχθεί η κοινότητα Τσαριτσάνης στο πρόγραμμα "Ιωάννης Καποδίστριας".

24) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Μακρυχωρίου Λαρίσης ζητεί να μην ενταχθεί στο πρόγραμμα "Ιωάννης Καποδίστριας".

25) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Εμπορικός Σύλλογος Λαρίσης διαμαρτύρεται για την απόσυρση τροπολογίας που αφορούσε στις εμπορικές μισθώσεις.

26) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Εργατοϋπαλληλικό Κέντρο Νομού Λάρισας ζητεί την άμεση πληρωμή των εργαζομένων στο εργαστήριο ελέγχου ποιότητας γάλακτος περιφέρειας Θεσσαλίας.

27) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί τη συμμετοχή της σε διάλογο για αλλαγή του νομικού και θεσμικού πλαισίου της ξενόγλωσσης εκπαίδευσης.

28) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Εμπορικός Σύλλογος Λαρίσης ζητεί τη χάραξη εθνικής στρατηγικής για τον τομέα του εμπορίου.

29) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Βερδικούσας Λαρίσης ζητεί να μη συνενωθεί σε Δήμο με άλλες Κοινότητες.

30) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Δημοτικό Γηροκομείο Λάρισας ζητεί να εξαιρεθούν από το μέτρο φορολόγησης εισοδήματος εξ οικοδομών τα Κοινωφελή Ιδρύματα.

31) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η 'Ιδρυμα Βρεφονηπιακών Σταθμών Λαρίσης ζητεί οικονομική ενίσχυση για την ανέγερση κτιρίου στέγασης των υπηρεσιών του.

32) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Πανελλήνιος Σύλλογος Οικογενειών Πεσόντων Αεροπόρων ζητεί την αύξηση των συντάξεων των ορφανικών οικογενειών.

33) Ο Βουλευτής Λαρίσης κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Οικοπεδούχων Αεροπόρων Αγιοκάμπου Σωτηρίτσας Λαρίσης ζητεί να αποχαρακτηριστεί από δασική η περιοχή των οικοπέδων των μελών του.

34) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Δήμος Λιδορικίου του Νομού Φωκίδας ζητεί να μην καταργηθεί η ΔΟΥ του.

35) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία ο Σύλλογος Γονέων και Κηδεμόνων του Κ.Π.Σ. Γαλάτιστας Χαλκιδικής ζητεί να τοποθετηθεί μαγείρισα στον Κρατικό Παιδικό Σταθμό.

36) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Κοινότητα Θολαρίων Αμοργού του Νομού Κυκλάδων ζητεί την τοποθέτηση αναμεταδότη της ΕΡΤ2 στην περιοχή της Αιγιάλης Αμοργού.

37) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Δήμος Ιητών του Νομού Κυκλάδων ζητεί να μη γίνει χρήση πυλώνων για τη μεταφορά ηλεκτρικού ρεύματος Η/Τ λόγω του ότι προκαλούν την αλλοίωση του περιβάλλοντος και των παραδοσιακών οικισμών.

38) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Δήμος Ιητών του Νομού Κυκλάδων ζητεί τη στελέχωση του Κέντρου Υγείας 'Ιου.

39) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Δήμος Ερμούπολης του Νομού Κυκλάδων ζητεί τη στελέχωση των κενών οργανικών θέσεων τόσο του Αστυνομικού Τμήματος όσο και του τμήματος ασφαλείας της Σύρου.

40) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία Κάτοικοι της νήσου Σύρου του Νομού Κυκλάδων ζητούν την ακτοπλοϊκή σύνδεση του νησιού τους με τα υπόλοιπα νησιά του Β.Α. Αιγαίου.

41) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία το Σωματείο Ξενοδόχων Φολεγάνδρου ζητεί να επιλυθεί το πρόβλημα της ακτοπλοϊκής συγκοινωνίας της Φολεγάνδρου.

42) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Πολυτέκνων Λαρίσης και Περιχώρων ζητεί τη χορήγηση των οικογενειακών επιδομάτων στα μέλη του με βάση το παλαιό νομοθετικό καθεστώς.

43) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Ιατρικός Σύλλογος Λαρίσης "Ο Ιπποκράτης" ζητεί να γίνει προκήρυξη των θέσεων της μονάδας εντατικής θεραπείας στο Νοσοκομείο Λάρισας.

44) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία οι Δικαστικοί Λειτουργοί του Δικαστικού Σώματος των Ενόπλων Δυνάμεων ζητούν αποκλειστικές νομοθετικές ρυθμίσεις της μισθοδοσίας τους.

45) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Ν.Α. Ροδόπης υποβάλλει προτάσεις για τις αρμοδιότητες των ενιαίων Ν.Α.

46) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορές με τις οποίες οι Κοινότητες Δαμασίου, Καλλιπεύκης του Νομού Λάρισας υποβάλλουν προτάσεις σχετικά με την υλοποίηση του προγράμματος "Ιωάννης Καποδίστριας" στην περιοχή της.

47) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Σύνδεσμος Τυφλών ζητεί την άμεση ικανοποίηση αιτημάτων των μελών του.

Σελίδα 6669 

48) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία το Σωματείο Εργαζομένων στο ΞΕΝΙΑ Λαγονησίου αναφέρεται στα προβλήματα που προκύπτουν από την πιθανή ιδιωτικοποίηση της μονάδας.

49) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία ο Σύλλογος Αγωνιστών Εθνικής Αντίστασης 41-44 Νομού Ημαθίας ζητεί την ηθική και υλική αποκατάσταση των αγωνιστών της Εθνικής Αντίστασης.

50) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία η Πανελλήνια 'Ενωση Πλοιάρχων Εμπορικού Ναυτικού ζητεί την επίλυση οικονομικών και ασφαλιστικών προβλημάτων των μελών της.

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το Δελτίο Επικαίρων Ερωτήσεων της Παρασκευής 23ης Μαΐου 1997.

Επίκαιρες Ερωτήσεις Πρώτου Κύκλου:

1. Η με αριθμό 1240/21.5.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Φλώρου προς τον Υπουργό Υγείας και Πρόνοιας, σχετικά με τη χρήση εξελιγμένης ιατρικής τεχνολογίας στη χώρα μας, τους κανονισμούς λειτουργίας κλπ.

2. Η με αριθμό 1222/20.5.97 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τους Υπουργούς Ανάπτυξης, Μεταφορών και Επικοινωνιών, σχετικά με δημοσιεύματα του Τύπου αναφερόμενα στις προθέσεις της Κυβέρνησης για τη δημιουργία παράλληλου Οργανισμού Τηλεπικοινωνιών, τη διάθεσή τους σε ιδιώτες κ.λπ.

3. Η με αριθμό 1236/21.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τον Υπουργό Εργασίας και Κοινωνικών Ασφαλίσεων, Εσωτερικών-Δημόσιας Διοίκησης και Αποκέντρωσης, σχετικά με την εφαρμογή των διατάξεων του ν. 1568/1985 για την ασφάλεια και υγιεινή των εργαζομένων στις υπηρεσίες καθαριότητας της Τοπικής Αυτοδιοίκησης κ.λπ.

4. Η με αριθμό 1223/20.5.95 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Πολιτισμού, σχετικά με την καθυστέρηση ανέγερσης του Μουσείου της Ακρόπολης, την επιστροφή των Μαρμάρων του Παρθενώνα κλπ.

5. Η με αριθμό 1232/21.5.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Τύπου και Μέσων Μαζικής Ενημέρωσης, σχετικά με τα οικονομικά προβλήματα του Επαρχιακού Τύπου, τη δυνατότητα καταχώρησης διαφημίσεων των Δημοσίων Οργανισμών κ.λπ.

Επίκαιρες Ερωτήσεις Δεύτερου Κύκλου:

1. Η με αριθμό 1226/20.5.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Μεταφορών και Επικοινωνιών, σχετικά με την ανάπτυξη κινητής τηλεφωνίας από τον Οργανισμών Τηλεπικοινωνιών Ελλάδος (ΟΤΕ) κλπ.

2. Η με αριθμό 1221/20.5.97 επίκαιρη ερώτηση του Βουλευτή της Νέας Δημοκρατίας κ. Παναγιώτη Μελά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με την οικονομική ενίσχυση του Ψυχιατρικού Νοσοκομείου Αττικής (Δαφνί) κλπ.

3. Η με αριθμό 1237/21.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος, κ. Ευστρατίου Κόρακα προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων επίλυσης προβλημάτων των ταχυδρομικών υπαλλήλων κ.λπ.

Σελίδα 6670 

ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου. ('Αρθρο 130 παρ. 4 Καν. Βουλής).

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης):Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Παρακαλώ.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Εάν εσείς, κατ' αρχήν, συμφωνείτε και οι συνάδελφοι -οι δικοί μου οι συνάδελφοι, οι Υπουργοί συμφωνούν- θα ήθελα να προηγηθεί η δική μου ερώτηση, η ερώτηση του κ. Καρακώστα. Είναι η πέμπτη του πρώτου κύκλου.

ΠΡΟΕΔΡΟΣ (Απόστολος Κακλαμάνης): Συμφωνεί το Σώμα να προηγηθεί η ερώτηση του κ. Καρακώστα προς τον Υπουργό Δημόσιας Τάξης;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Με τη συναίνεση του Σώματος θα συζητηθεί πρώτη η πέμπτη στην ημερήσια διάταξη με αριθμό 1203/16.5.97 επίκαιρη ερώτηση Πρώτου Κύκλου του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Δημόσιας Τάξης, Εθνικής Οικονομίας και Οικονομικών, σχετικά με τη λήψη των αναγκαίων μέτρων αντιμετώπισης των προβλημάτων των Σωμάτων Ασφαλείας κ.λπ.

Η επίκαιρη ερώτηση έχει ως εξής:

"Το προσωπικό των τριών Σωμάτων Ασφαλείας (Ελληνική Αστυνομία- Πυροσβεστικό- Λιμενικό) βρίσκεται σε αναβρασμό και μεγάλη αναστάτωση, συνεπεία της αδυναμίας της Κυβέρνησης να αντιμετωπίσει ικανοποιητικά τα προβλήματά τους (οικονομικά-θεσμικά-εργασιακά-συνταξιοδοτικά).

Είναι βαθιά ανησυχητικό για τη Δημόσια Τάξη και Ασφάλεια των πολιτών της χώρας και του δημοκρατικού πολιτεύματος, δεδομένου, ότι το "εξοπλισμένο" κοινό σύγχρονο έγκλημα, τα ναρκωτικά, το πλήθος των τροχαίων ατυχημάτων έχουν μειώσει το αίσθημα ασφάλειας και δημιούργησαν σοβαρά προβλήματα στην Ελληνική κοινωνία και ιδιαίτερα στη νεολαία μας.

Για τα παραπάνω ερωτώνται οι κύριοι Υπουργοί:

Η Κυβέρνηση πρόκειται να λάβει μέτρα και ποια, ώστε να αντιμετωπισθούν άμεσα, έγκαιρα και αποτελεσματικά τα προβλήματα του προσωπικού των τριών Σωμάτων Ασφαλείας, για να αποτραπούν απεργιακές κινητοποιήσεις που θέτουν σε κίνδυνο τη Δημόσια Τάξη και Ασφάλεια.

Ο Υπουργός Δημόσιας Τάξης κ. Γεώργιος Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.

Να επισημάνω στην πρώτη διαπίστωση, πως ασφαλώς υπάρχουν προβλήματα εγκληματικότητας και κλοπών, τα οποία πολλές φορές εδώ, έχουμε αναγνωρίσει. 'Ομως, θα πρέπει οι συνάδελφοι να αναγνωρίσουν, ότι υπάρχει έντονη προσπάθεια της Ελληνικής Αστυνομίας για περιορισμό αυτής της δραστηριότητας με πολύ καλά αποτελέσματα. Και αυτή η προσπάθεια θα συνεχιστεί και με αναδιοργάνωση, η οποία θα επέλθει τους επόμενους μήνες.

'Οσον αφορά το βασικό ερώτημα για τα οικονομικά, γνωρίζει ο κύριος συνάδελφος, ότι ήδη έχει κατατεθεί στη Βουλή η τροπολογία εκείνη η οποία καλύπτει απολύτως τα βασικά αιτήματα, όπως είναι οι μισθολογικές προαγωγές και το συμπληρωματικό επίδομα, το οποίο θα προστεθεί στο ενιαίο μισθολόγιο και θα άρει ορισμένες πράγματι αδικίες, οι οποίες προέκυψαν από την εφαρμογή του ενιαίου μισθολογίου.

Είναι αυτονόητο, ότι αυτές οι μισθολογικές προαγωγές -μια μεγάλη τομή κυρίως για το 70% σχεδόν της Ελληνικής Αστυνομίας- και το εξισωτικό επίδομα, θα ισχύσουν από 1η Ιανουαρίου 1997. Ευχαριστώ.

ΠΡΟΕΔΡΟΣ(Απόστολος Κακλαμάνης): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε και κύριε Υπουργέ, ξέρετε πολύ καλά, ότι το κοινό έγκλημα βρίσκεται σε μεγάλη έξαρση. Το αίσθημα ασφάλειας των πολιτών έχει τρωθεί. Εγκληματικές μαφίες οργανωμένες αλωνίζουν τη χώρα μας, σκοτώνουν, κλέβουν, ληστεύουν, βιάζουν. Τα τροχαία ατυχήματα αυξάνονται. 'Εχει μεγάλες οικονομικές επιπτώσεις στην οικονομία της χώρας μας. Κύρια πλήττεται ο τουρισμός. Οι ξένοι τουρίστες δεν έρχονται στην Ελλάδα, γιατί λένε πως εδώ υπάρχει έγκλημα. Ανησυχούν. Ο Λαός, επίσης, ανησυχεί. Δεν έχει ασφάλεια. Τα προβλήματα των Αστυνομικών, είναι τεράστια, οικονομικά, θεσμικά, εργασιακά, συνταξιοδοτικά.

Είπατε για το επίδομα εξομάλυνσης. Εμείς, στο ΔΗ.Κ.ΚΙ. δικαιωθήκαμε. 'Οταν συζητιόταν το νομοσχέδιο του ενιαίου μισθολογίου, σας το είπαμε, ότι μερίδα των αστυνομικών και των άλλων Σωμάτων θα πάρουν λιγότερα από εκείνα που έπαιρναν. Δεν θέλησε ο κ.Χριστοδουλάκης να δεχθεί την πρότασή μας. Και τώρα δίνετε επτά, έντεκα και δεκαπέντε χιλιάδες αντίστοιχα, στους άγαμους, στους έγγαμους και στους εγγάμους με παιδιά. Αυτό απλά ισοσκελίζει θα λέγαμε την απώλεια του εισοδήματος που προέρχεται από τις φοροαπαλλαγές. Δεν τους δίνετε τίποτα. Η εφορία θα τους τα πάρει και αυτά. Θα πρέπει να το διπλασιάσετε, το επτά να γίνει δεκατέσσερα, το έντεκα, είκοσι δύο και το δεκαπέντε, τριάντα.

Επίσης, λέτε, ότι τους δίνετε τις προαγωγές. Οφελούνται από τις προαγωγές. Το είχαμε πει και μεις, τότε στο νομοσχέδιο. 'Ομως δεν περιλαμβάνονται όλοι. Αυτοί που έχουν υπηρεσία κάτω από εννέα χρόνια δεν θα πάρουν τίποτα. Δεν θα δώσετε σε αυτούς; Αυτοί χρησιμοποιούνται κάθε μέρα.

Επομένως, κύριε Υπουργέ, πρέπει κάτι να τους δώσετε. Περισσότερα θα εισπράξουμε από μία οργανωμένη καλώς αστυνομία που την έχει ανάγκη σήμερα η χώρα. Τα μηνύματα τα παίρνετε καθημερινώς. Νομίζω, ότι προσπαθείτε και σεις, αλλά πρέπει όλη η Κυβέρνηση να τα λάβει αυτά υπόψη της και να μην σας αφήσει μόνο σας να παλεύετε με τους αστυνομικούς. Οι αστυνομικοί θέλουν χρήματα για να μπορέσουν να χτυπήσουν το έγκλημα.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε λυπάμαι αλλά δεν θα συμφωνήσω με τον κύριο συνάδελφο. Είναι ένα πολύ κακό μήνυμα αυτό που δίνει. Χωρίς να υποστηρίζουμε ότι είναι ικανοποιητικές οι αμοιβές των αστυνομικών και των στρατιωτικών πρέπει να πούμε, ότι αυτή δεν είναι σωστή άποψη. Στην αυριανή επερώτηση θα έχω την ευκαιρία να καταθέσω τους πίνακες του μισθολογίου. Θα διαπιστώσετε, ότι υπάρχουν σημαντικές αυξήσεις και με τις μισθολογικές προαγωγές ακόμη σημαντικότερες. Είναι μοναδικό φαινόμενο ένας απλός αστυφύλακας να φτάνει πλέον μισθολογικά στο βαθμό του Ταγματάρχη.

Δεν νομίζω ότι είναι μικρή αυτή η τομή σήμερα στην ελληνική αστυνομία. Επαναλαμβάνω όμως, ότι παρά το ότι αναγνωρίζω ότι χρειάζεται περαιτέρω βελτίωση δεν μπορώ να συμφωνήσω ότι η αστυνομία δεν κάνει καλά τη δουλειά της επειδή δεν αμείβεται καλά. Νομίζω, ότι είναι ένα μήνυμα το οποίο εγώ προσωπικά δεν δέχομαι, γιατί διαπιστώνω ότι κάνει καλά τη δουλειά της. Απλούστατα σήμερα έχει αναπτυχθεί η εγκληματικότητα περισσότερο από πριν. Η αστυνομία χρειάζεται αναδιοργάνωση, νέες μεθόδους, νέες τακτικές, νέες επιχειρησιακές δραστηριότητες προκειμένου να αντιμετωπίσουμε το φαινόμενο και αυτό κάνουμε.

ΠΡΟΕΔΡΟΣ (Απόστολος Κακλαμάνης): Επανερχόμαστε στην επίκαιρη ερώτηση πρώτου κύκλου, που είναι η με αριθμό 1182/14.5.1997 του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τον Υπουργό Εθνικής Οικονομίας και Οικονομικών, σχετικά με τη θεσμοθέτηση διατάξεων για τη διαφάνεια και αξιοπιστία στις συναλλαγές του Χρηματιστηρίου Αξιών Αθηνών (Χ.Α.Α.).

Θα διαβάσω ένα τμήμα της επίκαιρης ερώτησης του κ. Κεδίκολγου ως περίληψή της. 

ΒΑΣΙΛΗΣ ΚΕΔΙΚΟΓΛΟΥ: 'Εχω μία μικρή περίληψη, 

Σελίδα 6671 

κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ναι, αλλά θα παρακαλέσω, του λοιπού -το έχω επανειλημμένως ζητήσει- τα κείμενα των ερωτήσεων να είναι όσο γίνεται πιο συνοπτικά διότι στο χρόνο των τριών και δύο λεπτών αντιστοίχως προφανώς δεν είναι κανείς σε θέση να καλύψει με πληρότητα το θέμα.

Η περίληψη λοιπόν της επίκαιρης ερώτησης του κ. Κεδίκογλου έχει ως εξής:

"Ο εκσυγχρονισμός και η διαφάνεια στις συναλλαγές της χρηματιστηριακής αγοράς, η εδραίωση της εμπιστοσύνης του κοινού σε επενδύσεις τίτλων εισηγμένων στο Χρηματιστήριο Αξιών Αθηνών απαιτούν: 

1. Οι ισολογισμοί των εισηγμένων εταιρειών να συντάσσονται κατά ενιαίο και υποχρεωτικό τρόπο και σύμφωνα με ορισμένο λογιστικό σχέδιο χωρίς εξαιρέσεις λογαριασμών ή επιμέρους βιβλίων λόγου χάρη εισαγωγής - εξαγωγής, απογραφών, αποθεμάτων, εσωλογιστικού κοστολογίου, παραγωγής κ.λπ.

2. Τα κέρδη των εισηγμένων στο Χρηματιστήριο Αξιών Αθηνών επιχειρήσεων να προσδιορίζονται λογιστικώς από την κίνηση της διαχειρίσεως και ποτέ εξωλογιστικώς με συντελεστές επί του κύκλου εργασιών ή άλλες εξωλογιστικές μεθόδους.

3. Οι Ορκωτοί Λογιστές στα πιστοποιητικά ελέγχου των προηγούμενων επιχειρήσεων να αναφέρουν το λογιστικό σχέδιο που χρησιμοποιήθηκε και να αναλαμβάνουν την ευθύνη όχι μόνο για τα κέρδη και ζημίες αλλά και για τις υποχρεώσεις των εταιρειών προς το Δημόσιο, ασφαλιστικά ταμεία και άλλα Ν.Π.Δ.Δ.. Να βεβαιώνουν δηλαδή την ενημερότητα των επιχειρήσεων ως προς φόρους άμεσους, έμμεσους, υπέρ τρίτων, ασφαλιστικές εισφορές, υποχρεώσεις προς δήμους, κοινότητες και Νομαρχιακές Αυτοδιοικήσεις υπεισερχόμενοι στις ευθύνες δημοσίων υπαλλήλων.

Τα αναφερθέντα όμως, απαιτούν νομοθετικές ρυθμίσεις, την κατάργηση ορισμένων διατάξεων όπως λ.χ. της παραγράφου 1 του ν. 2238/1994 κατά την οποία "η διενέργεια των τακτικών αποσβέσεων του παγίου εξοπλισμού είναι προαιρετική για ισολογισμούς που κλείνουν μετά την 31.12.1992".

Ομοίως την κατάργηση του προσδιορισμού των κερδών με βάση συντελεστές όπως λ.χ. των κατασκευαστικών επιχειρήσεων, τη θεσμοθέτηση υποχρεώσεων για τους ορκωτούς ελεγκτές ομοίων με αυτές των δημοσίων υπαλλήλων κ.λπ.

Ερωτώνται οι κύριοι Υπουργοί, αν δέχονται τις παρατηρήσεις και θα προχωρήσουν στη θεσμοθέτηση των διατάξεων που εδραιώνουν τη διαφάνεια και αξιοπιστία των συναλλαγών στο Χρηματιστήριο Αξιών Αθηνών".

Επίσης, θέλω να υπενθυμίσω, ότι σύμφωνα με τον Κανονισμό, οι επίκαιρες ερωτήσεις αναφέρονται σε επίκαιρο θέμα. Δεν θα υποκατασταθεί η διαδικασία των ερωτήσεων και αναφορών με τη διαδικασία των επικαίρων ερωτήσεων. Καταστρατηγούμε έτσι τον Κανονισμό.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Είναι γενική η παρατήρησή μου αυτή, κύριε Κεδίκογλου, και παρακαλώ να συμμορφωθείτε και εσείς.

Ο κύριος Υφυπουργός Οικονομικών έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, σχετικά με τα θέματα τα οποία θίγει ο συνάδελφος κ.Κεδίκογλου στην επίκαιρη ερώτησή του, έχω να απαντήσω τα εξής:

Για το πρώτο θέμα της ερώτησης:

Από 1-1-1993, για τη διευκόλυνση του ελέγχου των επιχειρήσεων, αλλά και την ανάγκη εμφάνισης λογιστικών στοιχείων απαλλαγμένων από κριτήρια ιδίων ή πολλές φορές εσφαλμένων εκτιμήσεων, όλες οι επιχειρήσεις που τηρούν βιβλία τρίτης κατηγορίας του Κώδικα Βιβλίων και Στοιχείων, υποχρεούνται να εφαρμόζουν το Ελληνικό Γενικό Λογιστικό Σχέδιο ως προς τη δομή, την ονοματολογία, το περιεχόμενο των πρωτοβάθμιων και δευτεροβάθμιων και από 1-1-1997 και των τριτοβάθμιων λογαριασμών.

Επίσης, σύμφωνα με τις ισχύουσες διατάξεις του Κώδικα Βιβλίων και Στοιχείων, οι πιο πάνω επιχειρήσεις, υποχρεούνται να συντάσσουν και να καταχωρούν στο Βιβλίο Απογραφών τον ισολογισμό της επιχείρησής τους, το λογαριασμό αποτελεσμάτων χρήσεως, πίνακα διάθεσης αποτελεσμάτων και κατάσταση του λογαριασμού γενικής εκμετάλλευσης σύμφωνα με τα υποδείγματα του Ελληνικού Γενικού Λογιστικού Σχεδίου.

Επομένως, κύριε συνάδελφε, οι επιχειρήσεις που είναι εισηγμένες στο Χρηματιστήριο, συντάσσουν υποχρεωτικά τους ισολογισμούς τους κατά ενιαίο τρόπο, σύμφωνα με το Ελληνικό Γενικό Λογιστικό Σχέδιο.

Για το δεύτερο θέμα της ερώτησης:

Με τις διατάξεις του άρθρου 34 του ν. 2238/1994, προβλέπεται ειδικός τρόπος υπολογισμού των φορολογητέων κερδών των Ανωνύμων Τεχνικών Εταιρειών που ασχολούνται με την ανέγερση και πώληση οικοδομών ή την εκτέλεση τεχνικών έργων, δηλαδή τεκμαρτά με τη χρήση επί των ακαθαρίστων εσόδων του οικείου συντελεστή καθαρού κέρδους.

Με την έναρξη εφαρμογής του πληροφοριακού συστήματος TAXIS, το καθεστώς αυτό θα επανεξεταστεί, ώστε όλες οι επιχειρήσεις να φορολογούνται με βάση τα πραγματικά τους κέρδη και όχι με τα τεκμαρτά ή πλασματικά κέρδη.

Για το τρίτο θέμα της ερώτησης:

Σύμφωνα πάλι με το ν.2238/94, οι Ορκωτοί Ελεγκτές ή άλλα ελεγκτικά όργανα, που ενεργούν έλεγχο στις Ανώνυμες Εταιρείες, υποχρεούνται να αναγράφουν τις οποιεσδήποτε παραβάσεις των διατάξεων φορολογικής νομοθεσίας που διαπιστώνουν, στο οικείο πιστοποιητικό ελέγχου, το οποίο πρέπει να κοινοποιούν στη Διεύθυνση Ελέγχων του Υπουργείου Οικονομικών. Κάθε παράλειψη των πιο πάνω προσώπων, δηλαδή των Ορκωτών Ελεγκτών, διώκεται και τιμωρείται σύμφωνα με τις κείμενες διατάξεις.

Επομένως, κύριε συνάδελφε, η θέσπιση υποχρέωσης για τους Ορκωτούς Ελεγκτές να βεβαιώνουν την ακρίβεια των δηλώσεων και αποδόσεων για εισφορές και λοιπά ποσά υπέρ τρίτων, που όμως δεν αφορούν το Υπουργείο Οικονομικών, καθώς και για ασφαλιστικές εισφορές και υποχρεώσεις, δεν είναι θέμα που εμπίπτει στις αρμοδιότητες του Υπουργείου Οικονομικών.

Επίσης, σχετικά με το χαρακτηρισμό των Ορκωτών Ελεγκτών ως εντολοδόχων δημοσίων λειτουργών, με ανάλογα δικαιώματα και υποχρεώσεις, θεωρούμε ότι το θέμα αυτό θα μπορούσε να εξεταστεί από το Υπουργείο Εμπορίου ως εποπτεύουσας αρχής των ελεγκτικών εταιρειών.

ΠΡΟΕΔΡΟΣ (Απόστολος Κακλαμάνης): Συμπληρώστε στη δευτερολογία σας, κύριε Υπουργέ.

ΓΕΩΡΓΙΟΣ ΔΡΥΣ (Υφυπουργός Οικονομικών): Εντάξει, κύριε Πρόεδρε. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ.Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, θα έλεγα, ότι κατά ένα μέρος είναι ικανοποιητική, αλλά, κατά τα άλλα, πολύ ισχνή η απάντηση και τα επιχειρήματα του κυρίου Υφυπουργού Οικονομικών να αντιμετωπίσει τα ζητήματα αυτά. Δεν μπορούμε να μιλάμε για επιχειρήσεις εισηγμένες στο Χρηματιστήριο και να έχουμε προσδιορισμό των κερδών εξωλογιστικώς. Και δεν αναφέρομαι στην αρμοδιότητα του Υπουργείου Οικονομικών, αλλά τι ωφελεί το Χρηματιστήριο. Δεν το καταλάβατε. 'Οταν έχουν γίνει σκάνδαλα ολόκληρα και έχει συγκλονιστεί η οικονομική κατάσταση στο Χρηματιστήριο με τις κατασκευαστικες εταιρείες και ισχυρίζεται ακόμα ότι έχουμε προσδιορισμό των κερδών εξωλογιστικώς, νομίζω, ότι αυτό και μόνο είναι αρκετό.

Κύριε Πρόεδρε, τα θέματα αυτά αναλύονται πάρα πολύ καλά στην ερώτησή μου. Θα παρακαλέσω να καταχωρηθεί ολόκληρη στα Πρακτικά, αντί άλλης απαντήσεως και να μείνει. Και νομίζω, ότι η Κυβέρνηση αναλαμβάνει ευθύνη και μη αποδεχόμενη αυτή την νομοθετική ρύθμιση, γίνεται συμμέτοχος της φοροδιαφυγής.

Δεν μπορεί να λέει ο κύριος Υφυπουργός, ότι ξέρετε, οι 

Σελίδα 6672 

εισφορές του ΙΚΑ δεν αφορούν το Υπουργείο Οικονομικών. Μα αφορούν εσάς, γιατί εσείς επιχορηγείτε το ΙΚΑ, όταν δεν έχει έσοδα.

Δεύτερον, δεν μπορείτε να λέτε εσείς, ότι υποχρεούνται να καταγγέλλουν. 'Αλλο υποχρεούνται να καταγγέλλουν, για να το καταλάβουν και άλλο εκ του νόμου υπεισέρχονται σε ευθύνες δημοσίων υπαλλήλων οι ορκωτοί ελεγκτές. Με αυτόν τον τρόπο τι γίνεται; Ο καθένας επιχειρηματίας φωνάζει τον ελεγκτή και του λέει ή συμφωνείς μ' αυτό ή δεν σε παίρνω ελεγκτή. Και έτσι ο πίνακας που δίνει ο ελεγκτής, ο έλεγχος που κάνει, είναι απλά ένα τυπικό στοιχείο.

Κύριε Πρόεδρε, δεν θέλω να συνεχίσω, για να μην απασχολώ το Σώμα. Θα παρακαλούσα απλώς να καταχωριστεί ολόκληρη η ερώτησή μου στα Πρακτικά και αυτό μου είναι αρκετό. 

Θα γίνει, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε. Ως γνωστόν οι ερωτήσεις, οι επερωτήσεις μας κ.λπ. είναι καταχωρισμένες, παίρνουν αριθμό πρωτοκόλλου.

ΒΑΣΙΛΗΣ ΚΕΔΙΚΟΓΛΟΥ: Με συγχωρείτε. Επειδή έχω κάνει περίληψη και η ερώτηση είναι πολύ μεγαλύτερη, να καταχωρισθεί ολόκληρη.

ΠΡΟΕΔΡΟΣ (Απόστολος Κακλαμάνης): Αυτό δεν είναι δυνατόν.

ΒΑΣΙΛΗΣ ΚΕΔΙΚΟΓΛΟΥ: Καλώς. Δεν χάνω εγώ, η Βουλή χάνει.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ, έχετε το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Δεν έχω να προσθέσω τίποτα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Θέλω να πω τούτο, κύριοι συνάδελφοι. Η διαδικασία αυτή είναι πολύ σημαντική. 'Εδωσε, αν θέλετε, ουσιαστικά σημασία στο διάλογο στη Βουλή επί επικαίρων θεμάτων. Διότι η διαδικασία η παλιά που είχαμε, όπως θυμάστε, οδηγούσε στο να συζητούνται θέματα σοβαρά, κρίσιμα, μετά πέντε ή έξι μήνες. Πρέπει όλοι να την κατοχυρώσουμε, να τη σεβαστούμε. Οι ερωτήσεις μας πρέπει να αναφέρονται σε επίκαιρα και μόνο θέματα, να είναι λιτές ως κείμενα, να στοχεύουν σε απαντήσεις συγκεκριμένες. Μεγάλα κείμενα, δίνουν, αν θέλετε, και τη δυνατότητα υπεκφυγής, αν υποθέσουμε ότι κάποιος εκ των ερωτωμένων Υπουργών θα ήθελε να υπεκφύγει από μία πλήρη και συγκεκριμένη απάντηση.

Αυτό λοιπόν είναι προς όφελος του Κοινοβουλίου και προς όφελος του λειτουργήματος όλων μας σ' αυτή την Αίθουσα.

Δεύτερη στην επίκαιρη ερώτηση είναι η με αριθμό 1201/15.5.97 του Βουλευτή της Νέας Δημοκρατίας κ. Ελευθερίου Παπαγεωργόπουλου προς τους Υπουργούς Περιβάλλοντος-Χωροταξίας και Δημοσίων 'Εργων, Ανάπτυξης, Εσωτερικών-Δημόσιας Διοίκησης και Αποκέντρωσης, σχετικά με τη λήψη των αναγκαίων μέτρων περιβαλλοντικής προστασίας του Ληλάντιου Πεδίου στη Χαλκίδα κ.λπ.

Η ερώτηση του κ. Παπαγεωργόπουλου συνοπτικώς έχει ως εξής:

"Το πρόβλημα της καταστροφής του φυσικού περιβάλλοντος και της αφαίρεσης από τη γεωργική εκμετάλλευση της υψηλής παραγωγικότητας γης του Ληλαντίου Πεδίου, είναι από τα πιο χρήσιμα της περιοχής Χαλκίδας. Τη χωματοληψία διενεργούν παράνομα έμποροι χώματος, οι οποίοι κατά μικρό μέρος μόνο τροφοδοτούν τα ελάχιστα πλέον κεραμοποιεία της περιοχής, κατά το μεγαλύτερο δε μέρος κεραμοποιεία του κέντρου, παράλληλα δε προβαίνουν σε εξαγωγές του χώματος σε Αραβικές Χώρες.

Η περιοχή είναι προαστιακή του Δήμου Χαλκιδέων και περιλαμβάνει το Δήμο Βασιλικού και τις Κοινότητες Μύτικα, Αγίου Νικολάου, Ν.Λαμψάκου, Φύλλων και Αφρατίου, είναι δε ιδιαιτέρου φυσικού κάλλους και ιστορικού ενδιαφέροντος, όμως έχει παραδοθεί στη ληστρική εκμετάλλευση εμπόρων χώματος, οι οποίοι συστηματικά εξαφανίζουν όσες εκτάσεις έχουν απομείνει με την ανοχή ή τη συνέργεια της ανύπαρκτης Νομαρχιακής Αυτοδιοίκησης Εύβοιας και της παράλυτης Δημόσιας Διοίκησης.

Για τους λόγους αυτούς, ερωτώνται οι αρμόδιοι Υπουργοί:

1. Γιατί δεν υλοποιούν τη ζώνη οικιστικού ελέγχου για το Ληλάντιο Πεδίο;

2. Γιατί ανέχονται τους λίγους άρπαγες και απατεώνες εμπόρους χώματος να καταλύουν το Κράτος;

3. Γιατί η Κυβέρνηση επείγεται να διευκολύνει τα συμφέροντα των λίγων, εναντίον της καθολικής λαϊκής βούλησης, που είναι αντίθετη με τη συνεχιζόμενη καταστροφή;"

Ο Υφυπουργός Περιβάλλοντος-Χωροταξίας και Δημοσίων 'Εργων κ. Θεόδωρος Κολιοπάνος έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπουργός ΠΕ.ΧΩ.Δ.Ε.): Κύριε Πρόεδρε, η ερώτηση του συναδέλφου κ. Παπαγεωργόπουλου νομίζω ότι έχει δύο σκέλη:

Το πρώτο, κύριε συνάδελφε, είναι η ζώνη οικιστικού ελέγχου, για την οποία, όπως ξέρετε, έχει συνταχθεί πρόταση από τη Νομαρχιακή Αυτοδιοίκηση Εύβοιας, το Πολεοδομικό Γραφείο, η οποία στάλθηκε στο Υ.ΠΕ.ΧΩ.Δ.Ε., στην αρμόδια Διεύθυνση Πολεοδομικού Σχεδιασμού. Τονίσαμε στην Πολεοδομική Υπηρεσία της Εύβοιας, τις αδυναμίες και τις αστοχίες αυτής της πρότασης και ζητήσαμε να συμπληρωθεί ο φάκελος και πολύ πρόσφατα, στις 18.3.1997, η Πολεοδομική Υπηρεσία της Νομαρχιακής Αυτοδιοίκησης Εύβοιας απάντησε σ'αυτά που της θέσαμε και ήδη η αρμόδια Διεύθυνση του Υ.ΠΕ.ΧΩ.Δ.Ε. αξιολογεί τις τελευταίες συμπληρώσεις του φακέλου για τη ζώνη οικιστικού ελέγχου, όπως υπεβλήθησαν στις 18.3.1997.

Το δεύτερο σκέλος έχει να κάνει με το γεγονός, ότι κάποια στιγμή η Νομαρχιακή Αυτοδιοίκηση Εύβοιας υποστήριξε, ότι αυτού του είδους τις άδειες, δηλαδή άδειες αργιλοληψίας, πρέπει να δίνει η ίδια, θεωρώντας ότι οι άδειες αυτές είναι κατηγορίας Β', άρα πηγαίνουν στη Νομαρχιακή Αυτοδιοίκηση. Τους έχουμε απαντήσει ότι οι άδειες αυτές ανήκουν στην κατηγορία 2Α και συνεπώς, εκδίδονται από το Υπουργείο Ανάπτυξης μετά από υποβολή μελέτης περιβαλλοντικών επιπτώσεων στο Υ.ΠΕ.ΧΩ.Δ.Ε.. Συνεπώς, αυτό το θέμα έχει λήξει.

(Στο σημείο αυτό, την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Βέβαια, εδώ θα πρέπει να πω, ότι παρά την αντίρρηση της Νομαρχιακής Αυτοδιοίκησης, ουσιαστικά οι προτάσεις που έκανε συγκλίνουν στην κατεύθυνση προστασίας του Ληλάντιου Πεδίου. Πρέπει επίσης να πω, ότι πολύ πρόσφατα υπεβλήθη η πρώτη άδεια για αργιλοληψία στην περιοχή στο Υ.ΠΕ.ΧΩ.Δ.Ε., η οποία ήδη εξετάζεται.'Ηδη κάναμε αυτοψία και πρόκειται να αξιολογηθεί, με την παρατήρηση βέβαια, ότι η Νομαρχιακή Αυτοδιοίκηση Εύβοιας σ'αυτήν την περίπτωση απάντησε αρνητικά (σε σχέση με την υποβληθείσα άδεια).

Τώρα, ως προς τις γενικότερες αιτιάσεις σας, κύριε συνάδελφε, ότι η Κυβέρνηση διευκολύνει τα συμφέροντα των λίγων, κόντρα, όπως λέτε ακριβώς, στην καθολική λαϊκή βούληση, θα πρέπει να πω ότι επί δεκαετίες αυτό γινόταν ανεξέλεγκτα στην Εύβοια και τώρα που προσπαθεί το Υ.ΠΕ.ΧΩ.Δ.Ε. να βάλει κάποια σειρά, αυτό που είπατε είναι, όχι μόνο άδικο, αλλά πέρα από κάθε λογική. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, είναι αλήθεια, ότι το πρόβλημα είναι αρκετά παλιό, αλλά σήμερα γίνεται πολύ οξύτερο, γιατί οι ρυθμοί -λόγω της τεχνολογίας που υπάρχει- εξόρυξης του χώματος, είναι ξέφρενη, τώρα πια δεν ελέγχεται η κατάσταση. Σε λίγο δεν θα υπάρχει αυτή η πεδιάδα. Κάποτε ήταν πολύ πιο πρωτόγονα τα μέτρα και γι'αυτό, ίσως, δεν είχε φθάσει και σ'αυτή την έξαρση, σ'αυτή την οξύτητα το πρόβλημα. Και αυτή τη στιγμή στο Ληλάντιο Πεδίο, σ'αυτή την όμορφη, εύφορη περιαστική ζώνη γύρω από τη Χαλκίδα -ίσως θα ήταν το καλύτερο κομμάτι της Εύβοιας αυτό- διαπράττεται ένα συνεχές, διαρκές έγκλημα. Αυτή η περιοχή μεταβάλλεται ραγδαία σε σεληνιακό τοπίο, με συνέπειες καταστροφικές για την περιοχή, για το περιβάλλον, για το κλίμα, για την κοινωνική και οικονομική ζωή. Σε λίγο δεν θα υπάρχει τίποτε και οι συνέπειες θα είναι ανυπολόγιστες

Σελίδα 6673 

για όλους μας.

Τα τελευταία τέσσερα-πέντε χρόνια δεν έχει δοθεί καμία απολύτως άδεια από καμία υπηρεσία -αυτό είναι γεγονός- ούτε κεντρική ούτε περιφερειακή. Κανείς δεν έχει άδεια χωματοληψίας.'Ολοι είναι παράνομοι και όμως καθημερινά, ακόμα και αυτή τη στιγμή, χιλιάδες κυβικά εύφορης γης εξορύσσονται εντελώς παράνομα, παρά την αντίδραση που υπάρχει. Σημειώνω, ότι το Συμβούλιο περιοχής ομόφωνα είπε να σταματήσει αυτή η απαράδεκτη κατάσταση.

Γιατί γίνονται όλα αυτά: Γιατί η Δημόσια Διοίκηση είναι παράλυτη και εκμαυλισμένη. Ας διαλέξει ποιο από τα δύο θέλει. Πάντως, σίγουρα διευκολύνει αυτούς τους απατεώνες, οι οποίοι καταστρέφουν αυτή την εύφορη κοιλάδα. Η Αστυνομία δεν κάνει τη δουλειά της. Κάνει δέκα μηνύσεις το χρόνο, ενώ θα έπρεπε να κάνει δέκα μηνύσεις το λιγότερο το εικοσιτετράωρο. Δεν ξεχρεώνεται με τη συνείδησή της με κάποιες στερεότυπες απαντήσεις που μας δίνει με τις δέκα μηνύσεις το χρόνο. Η Νομαρχιακή Αυτοδιοίκηση συνεργεί σ'αυτό το έγκλημα, τους διευκολύνει συνειδητά.

Κύριε Υπουργέ, σημειώνω σαν πάρα πολύ θετική την ενέργεια του Υπουργείου σας να μη δεχθεί να δώσει σαν τύπου Β' την αρμοδιότητα της χορήγησης των αδειών στη Νομαρχιακή Αυτοδιοίκηση.

Θα ήταν σαν να βάζατε το λύκο να φυλάει τα πρόβατα. Πραγματικά σας συγχαίρω γι' αυτή την τοποθέτησή σας. Υπάρχει λύση. Να εφαρμοστεί το γρηγορότερο η ζώνη οικιστικού ελέγχου, να προσδιοριστούν οι χρήσεις γης, να ξέρουμε πού είναι εύφορη γη υψηλής παραγωγικότητας, πού είναι οικισμός, πού είναι βιοτεχνική ζώνη. Από κει και πέρα τα πράγματα είναι εύκολα.

(Στο σημείο αυτό ακούγεται ο προειδοποητικός ήχος λήξης του χρόνου ομιλίας του κυρίου Βουλευτή)

Αυτό και μόνο αρκεί να γίνει. Πιστεύω να σπρώξετε τις διαδικασίες να τελειώσουν για να πάψουμε και εμείς να φέρνουμε και να ξαναφέρνουμε το θέμα στη Βουλή.

ΠΡΟΕΔΡΕΥΩΝ (Νικόλαος Κατσαρός): Τελειώστε, παρακαλώ. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Τελειώνω, κύριε Πρόεδρε. 

Σας έχω απασχολήσει δεκάδες φορές και εγώ και άλλοι συνάδελφοι. Δεν το κάνουμε γιατί δεν έχουμε άλλη δουλειά να κάνουμε, αλλά μέσα από θεσμοθετημένους δρόμους αναζητούμε τις απαντήσεις. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώσατε.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Παρακαλούμε να σπρώξετε τις ζώνες στη σωστή κατεύθυνση.

Τελείωσα, κύριε Πρόεδρε, μη μας πιάνετε και από το λαιμό.

ΠΡΟΕΔΡΕΥΩΝ (Νικόλαος Κατσαρός): Είναι σύντομη η διαδικασία, το ξέρετε.

Ο κύριος Υφυπουργός έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπουργός ΠΕ.ΧΩ.Δ.Ε.): Θα απαντήσω πολύ σύντομα, κύριε Πρόεδρε.

Απλά, θέλω να επαναλάβω ότι ήδη έχει λυθεί -που κατ' εμέ ήταν λυμένο- το θέμα της αρμοδιότητας. η αδειοδότηση γίνεται από το Υπουργείο Ανάπτυξης σε συνδυασμό με το Υπουργείο Περιβάλλοντος, διότι είναι κατηγορία ΙΙΑ.

Δεύτερον, πιστεύω, πως σύντομα θα οριστικοποιηθεί και θα εγκριθεί η ζώνη οικιστικού ελέγχου.

Τρίτον, όσες αργιλοληψίες γίνονται, είναι παράνομες, η μόνη αίτηση η οποία υπεβλήθη είναι αυτή που σας ανέφερα λίγο πριν και η οποία αξιολογείται από τις υπηρεσίες του Υπουργείου μας (ΠΕ.ΧΩ.Δ.Ε.).

Πιστεύω, λοιπόν, ότι με την έγκριση της ζώνης οικιστικού ελέγχου θα δοθεί τέρμα σε ένα πρόβλημα που απασχολεί την περιοχή για πολλές δεκαετίες.

Ευχαριστώ.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Χαίρομαι για την τοποθέτησή σας κύριε Υπουργέ. 

ΠΡΟΕΔΡΕΥΩΝ (Νικόλαος Κατσαρός): Η τρίτη στην υπ' αριθμόν 1214/19.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου διαγράφεται με τη σύμφωνη γνώμη του ερωτώντος Βουλευτού και του κυρίου Υπουργού.

Αντ' αυτής, σύμφωνα με τον Κανονισμό, θα συζητηθεί η με αριθμό 1213/19.5.97 επικαιρη ερώτηση Δευτέρου Κύκλου, του Βουλευτή του Κομμουνιστικού Κόμματος Ελλαδος κ. Δημητρίου Κωστόπουλου προς τον Υπουργό Περιβάλλοντος Χωροταξίας και Δημοσίων 'Εργων σχετικά με τα κατασκευαστικά προβλήματα του Μετρό της Αθήνας, τη λήψη μέτρων για τη συνέχιση και ολοκλήρωση του έργου κ.λπ., η οποία έχει ως εξής:

"Οι εξελίξεις που υπάρχουν όσον αφορά την κατασκευή του Μετρό δημιουργούν σοβαρές ανησυχίες για τη συνέχιση και την ολοκλήρωση του έργου. Εννιά μήνες μετά την έναρξη του διαλόγου για τη λύση των χρόνιων συσσωρευμένων τεχνικών προβλημάτων, όχι μόνο δεν φαίνεται να έχει βρεθεί λύση, αλλά αντίθετα το έργο συνεχίζει ουσιαστικά να είναι "παγωμένο", ενώ παρουσιάζονται και νέα προβλήματα, όπως στο σταθμό Μοναστηράκι-Κεραμεικός.

Γίνεται φανερό, ότι τα νέα προβλήματα θα οδηγήσουν σε παράταση του χρόνου παράδοσης του έργου, σε αύξηση του οικονομικού κόστους, σε παράταση του συγκοινωνιακού και κυκλοφοριακού χάους της Αθήνας και της ταλαιπωρίας των Αθηναίων καθώς και σε δεκάδες νέες απολύσεις εργαζομένων στο Μετρό, οι οποίες έχουν ξεπεράσει ήδη τις πεντακόσιες από την αρχή του χρόνου.

Ερωτάται ο κύριος Υπουργός τι μέτρα προτίθεται να πάρει για να δοθούν άμεσα λύσεις στα χρόνια προβλήματα του έργου, για την ομαλή λειτουργία και ανάπτυξή του και για τη διαφύλαξη των θέσεων εργασίας και τη δημιουργία νέων θέσεων απασχόλησης;".

Ο Υφυπουργός κ. Βερελής έχει το λόγο.

ΧΡΗΣΤΟΣ ΒΕΡΕΛΗΣ (Υφυπουργός ΠΕ.ΧΩ.Δ.Ε.): Κύριε Πρόεδρε, είναι γνωστό, ότι το έργο του Μετρό είναι ένα σημαντικότατο έργο, το οποίο επηρεάζει σημαντικά τη καθημερινή ζωή στο Λεκανοπέδιο και πρόκειται με την αποπεράτωσή του να δημιουργήσει συνθήκες που θα αμβλύνουν το κυκλοφοριακό και το περιβαλλοντικό πρόβλημα του Λεκανοπεδίου.

Το έργο αυτό, στο συγκεκριμένο τόπο που διεξάγεται, έχει να αντιμετωπίσει μια σειρά προβλήματα. Προβλήματα τα οποία κατά καιρούς έχουν γνωρίσει τη δημοσιότητα, προβλήματα που έχουν να κάνουν με όλους τους αρχαιολογικούς θησαυρούς που υπάρχουν στο υπέδαφος και με τα ιδιαίτερα προβλήματα επίσης που αντιμετωπίζονται.

Η καθημερινή του, λοιπόν, διαχείριση είναι γνωστό, ότι έχει αντιμετωπίσει μία σειρά από προβλήματα, τα οποία πρέπει να αντιμετωπιστούν μέσα από τη συγκεκριμένη σύμβαση η οποία υπάρχει, μία σύμβαση, η οποία έγινε το 1991 και τροποποιήθηκε το 1994. Η κοινοπραξία, η οποία εκτελεί το έργο με αποκλειστικά δική της ευθύνη, ακολούθησε μία παρελκυστική τακτική, η οποία επιβάρυνε χρονικά το έργο και ταυτόχρονα προέβαλε παράλογες και αντισυμβατικές απαιτήσεις, που σε καμία περίπτωση δεν μπορούσαν να γίνουν αποδεκτές από το ελληνικό Δημόσιο και από την πολιτική ηγεσία του Υπουργείου Περιβάλλοντος, Χωροταξίας και Δημοσίων 'Εργων.

'Εγιναν μία σειρά από προσπάθειες, προκειμένου να πεισθεί ο ανάδοχος ότι πρέπει να εγκαταλείψει αυτή την παρελκυστική τακτική. Δυστυχώς, μέχρι σήμερα, αυτοπαγιδευόμενος στη δική του τακτική, ο ανάδοχος έχει δημιουργήσει καθυστερήσεις, οι οποίες θα εξακολουθούν να αντιμετωπίζονται μέσα στα πλαίσια της ίδιας της σύμβασης που υπέγραψε και όλες οι προσπάθειες, οι οποίες έχουν γίνει από την πλευρά του, να συρθεί η όλη συζήτηση του θέματος έξω από τα πλαίσια της σύμβασης αυτής έχουν αποκρουστεί και θα παραμείνουν και στο μέλλον -αυτό είναι κατηγορηματική δήλωση- στην ίδια ακριβώς πορεία. Η σύμβαση διαθέτει όλους εκείνους τους μηχανισμούς επίλυσης όλων των προβλημάτων, τα οποία αναφύονται. 

Πρέπει να γίνει ακόμα κατανοητό ότι έχει ολοκληρωθεί περίπου το 80% των έργων πολιτικού μηχανικού, στα οποία απασχολούνται κυρίως οι εργαζόμενοι στην κατασκευή του έργου. Είναι, λοιπόν, φυσικό να υπάρχουν διαφοροποιήσεις, 

Σελίδα 6674 

σε ό,τι αφορά τη σύνθεση του προσωπικού και είναι φυσικό από τις διαφοροποιήσεις αυτές να υπάρχουν και απομακρύνσεις προσωπικού.

Αυτό, το οποίο ήθελα να διαβεβαιώσω, είναι ότι, για το περικοπέν τμήμα από Σύνταγμα μέχρι Κεραμεικό, ήδη είμαστε στο τέλος της διαδικασίας, προκειμένου να μπούμε σε καινούριο διαγωνισμό.

ΠΡΟΕΔΡΕΥΩΝ (Νικόλαος Κατσαρός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, προφανώς έχουμε μία διαφορά με τον αρμόδιο Υφυπουργό στην προσέγγιση του ζητήματος. 'Οσο μπόρεσα να παρακολουθήσω -γιατί μας απασχολούσαν κάποιοι συνάδελφοι που έδειχναν ασέβεια στη διαδικασία- με έναν πεζό τρόπο αντιμετωπίζει η Κυβέρνηση το ζήτημα, θα έλεγα με έναν εφησυχασμό.

Εμείς είμαστε έντονα ανήσυχοι. Και όχι μόνο εμείς. 'Ενας Λαός ολόκληρος, ο Λαός του λεκανοπεδίου της Αττικής, μαρτυράει καθημερινά σε μία κόλαση. Αυτός είναι πολύ ανήσυχος και απαιτεί εξηγήσεις καθαρές, σταράτες.

Προχθές απολύθηκαν ενενήντα εργάτες από το έργο του ΜΕΤΡΟ στο Μοναστηράκι. Το Μοναστηράκι έκλεισε. Ο μετροπόντικας νούμερο ένα έχει δύο χρόνια να λειτουργήσει και είναι παγιδευμένος στο Καραϊσκάκη. Ο μετροπόντικας νούμερο δύο είναι παγιδευμένος εννιά μήνες στο Σύνταγμα. Ο Κεραμεικός έχει σταματήσει εδώ και καιρό, η Μητρόπολη έχει τα γνωστά προβλήματα και έχουμε ατέλειες σοβαρές στο έργο, γιατί τα δαχτυλίδια σε πολλές περιπτώσεις ραγίζουν και σπάνε. 'Εχουμε μία κατάσταση που δεν μπορώ να καταλάβω γιατί την αντιμετωπίζει η Κυβέρνηση με έναν τέτοιο εφησυχασμό. Πρέπει καθαρά και ξάστερα να πει στον ελληνικό λαό, ότι τελείωσε η υπόθεση, το έργο θα παραδοθεί στις κανονικές προθεσμίες -και να δούμε ποιες είναι αυτές οι προθεσμίες- και οι υπερβάσεις τέρμα, γιατί πρέπει να έχουν ξεπεράσει το 200%, μέχρι τώρα, σύμφωνα με όσα λέγονται και ακούγονται.

Αν δεν κάνετε μία τέτοια καθαρή εξήγηση στον ελληνικό λαό, θα είστε ανοιχτοί απέναντί του και δεν ξέρω τι άλλα προβλήματα θα προκύψουν στην πορεία.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.

ΧΡΗΣΤΟΣ ΒΕΡΕΛΗΣ (Υφυπουργός ΠΕ.ΧΩ.Δ.Ε.): Κύριε συνάδελφε, νομίζω ότι οι δημόσιες αναφορές γύρω απ' αυτό το έργο και μάλιστα σε μία καθοριστική στιγμή όπου υπάρχει μία σύγκρουση με τον ανάδοχο, θα πρέπει να είναι προσεκτικές.

Θα ήθελα με πάρα πολύ λίγα λόγια να κλείσω αυτό το θέμα, λέγοντας ότι το Υπουργείο Περιβάλλοντος, Χωροταξίας και Δημοσίων 'Εργων επιμένει στη διατήρηση του πλαισίου επαφής με τον ανάδοχο μέσα στην ισχύουσα σύμβαση. Αυτό θα εξακολουθήσει να υπάρχει.

Οι υπερβάσεις που υπάρχουν στο έργο πρέπει να σας πληροφορήσω ότι δεν υπερβαίνουν το 4% και επίσης, όλες οι αναφορές και οι υπαινιγμοί για τεχνικές παραλείψεις γύρω από το έργο, θα ήθελα να διαβεβαιώσω το Σώμα ότι είναι εκτός πραγματικότητας. Το έργο εκτελείται με βάση τις σύγχρονες αυστηρές μελέτες και προδιαγραφές και με όλα τα απαραίτητα μέτρα ασφάλειας.

ΠΡΟΕΔΡΕΥΩΝ (Νικόλαος Κατσαρός): Επανερχόμεθα στην τέταρτη με αριθμό 1193/15.5.97 επίκαιρη ερώτηση πρώτου κύκλου του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη, προς τους Υπουργούς Ανάπτυξης, Μεταφορών και Επικοινωνιών, σχετικά με την έμμεση επιδότηση από τον Οργανισμό Τηλεπικοινωνιών Ελλάδος (Ο.Τ.Ε.), των εταιρειών κινητής τηλεφωνίας, μέσω των τελών διασύνδεσης, την ανάπτυξη της κινητής τηλεφωνίας από τον ίδιο οργανισμό κ.λ.π.

Ειδικότερα η επίκαιρη ερώτηση του κυρίου συναδέλφου έχει ως εξής:

"Aπό το 1992 λειτουργούν στην Ελλάδα δύο εταιρείες παροχής υπηρεσιών κινητής τηλεφωνίας.

Οι εταιρείες αυτές πληρώνουν στον ΟΤΕ ως τέλη διασύνδεσης για τις υπηρεσίες για τις οποίες χρησιμοποιούν το δίκτυό του, το 5% των εσόδων από αυτές τις υπηρεσίες. Το ποσοστό αυτό είναι πέντε με δέκα φορές μικρότερο, απ' ό,τι ισχύει στις άλλες χώρες της Ευρωπαϊκής 'Ενωσης, όπου τα τέλη αυτά κυμαίνονται από 25% έως 45%. Από τη ρύθμιση αυτή, ο ΟΤΕ παίρνει 6,5 δραχμές το λεπτό, όταν σ' αυτόν στοιχίζει 16,95 δραχμές το λεπτό σε τιμές '93, με βάση τη μελέτη που έγινε για λογαριασμό της Ευρωπαϊκής 'Ενωσης στα πλαίσια του "CRASH PROGRAM" και πάνω από 20 δραχμές σε τιμές 1997, με βάση τα στοιχεία του ΟΤΕ. Ο ΟΤΕ, λόγω αυτής της ρύθμισης, ουσιαστικά επιδότησε τις δύο εταιρείες με 12 δισεκατομμύρια το 1994, με 14 δισεκατομμύρια το 1995 και με 18 δισεκατομμύρια το 1996, σύμφωνα με στοιχεία της Διεύθυνσης Οικονομικών Υπηρεσιών του ΟΤΕ.

Παράλληλα, οι δύο εταιρείες λειτουργούν ανεξέλεγκτα στην αγορά και καθορίζουν αυθαίρετα τους όρους των συμβολαίων και την τιμολογιακή πολιτική, με αποτέλεσμα τα τιμολόγια της κινητής τηλεφωνίας να αυξάνονται υπέρμετρα για τον 'Ελληνα καταναλωτή και να είναι κατά πολύ ακριβότερα, από άλλες χώρες της Ευρώπης. Πρόσφατα αύξησαν και πάλι τα τιμολόγιά τους.

Τέλος, μετά από δεκαοκτώ μήνες που δόθηκε η άδεια κινητής τηλεφωνίας στον ΟΤΕ, αυτός δεν έχει ακόμη αναπτύξει υπηρεσίες κινητής τηλεφωνίας, με άμεση συνέπεια οι δύο εταιρείες να συνεχίζουν να λειτουργούν ανεξέλεγκτα.

Επειδή όλα τα παραπάνω λειτουργούν σε βάρος του 'Ελληνα καταναλωτή,

Ερωτώνται οι κύριοι Υπουργοί:

1. Τι μέτρα προτίθεται να πάρει η Κυβέρνηση για την προστασία του καταναλωτή;

2. Τι μέτρα προτίθεται να πάρει η Κυβέρνηση, ώστε να σταματήσει ο ΟΤΕ να επιδοτεί τις δύο εταιρείες, μέσω των τελών διασύνδεσης;

3. Τι μέτρα προτίθεται να πάρει η Κυβέρνηση, ώστε ο ΟΤΕ να αναπτύξει, επιτέλους, την κινητή τηλεφωνία;"

Ο Υπουργός Μεταφορών και Επικοινωνιών κ. Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Ευχαριστώ, κύριε Πρόεδρε.

Ο ΟΤΕ εισέπραξε το 1986 από τη διασύνδεση των δύο εταιρειών κινητής τηλεφωνίας με το δίκτυό του, περίπου έξι δισεκατομμύρια δραχμές. Αυτό το ποσό, το οποίο εισέπραξε ο ΟΤΕ τον περασμένο χρόνο, είναι σαφώς χαμηλότερο απ' ό,τι εισπράττουν άλλες εταιρείες ανήκουσες στο Δημόσιο, στην Ευρώπη, από αντίστοιχες, λόγω διασυνδέσεως, εταιρείες κινητής τηλεφωνίας.

Σύμφωνα με τα στοιχεία τα οποία εμείς διαθέτουμε, η διαφορά δεν είναι ένα προς πέντε. Είναι περίπου δυόμισι φορές μικρότερο το ποσό που εισέπραξε ο ΟΤΕ.

Γιατί έχει συμβεί αυτό; Για τον απλούστατο λόγο ότι στη μεν Ευρώπη τα τέλη συνδέσεως καθορίζονται με απ' ευθείας διαπραγματεύσεις του κρατικού οργανισμού με τις εταιρίες κινητής τηλεφωνίας.

Στην Ελλάδα, όταν στο παρελθόν δόθησαν οι άδειες κινητής τηλεφωνίας και μάλιστα με αποκλεισμό του ΟΤΕ, η κοστολόγηση της διασυνδέσεως αποτελούσε τμήμα της συνολικής διαγωνιστικής διαδικασίας.

'Ετσι τα τέλη καθορίστηκαν με έναν τρόπο που δεν είναι συμβατός με το υπόλοιπο της Ευρώπης.

Τι γίνεται τώρα; Η Εθνική Επιτροπή Τηλεπικοινωνιών, ως ρυθμίζουσα τα της τηλεπικοινωνιακής αγοράς, ανέθεσε σε επιτροπή υπό τον κ. Λιανό να εκπονήσει μια μελέτη και να προτείνει συγκεκριμένο συμπέρασμα για μιαν ορθή πολιτική διασυνδέσεως. Η, υπό τον κ. Λιανό, Επιτροπή περαιώνει τις εργασίες της από μέρα σε μέρα και παραδίδει αυτό το πόρισμα, το οποίο θα είναι η βάση, για να ανακαθοριστεί η πολιτική διασυνδέσεως.

Δεύτερον, σε ό,τι έχει σχέση με την τιμολογιακή πολιτική. Οι εταιρείες κινητής τηλεφωνίας καθορίζουν το τιμολόγιό τους, ελευθέρως, βεβαίως, με βάση έναν προσανατολισμό που αφορά το κόστος των προσφερομένων υπηρεσιών. Η Εθνική

Σελίδα 6675 

Επιτροπή Τηλεπικοινωνιών έχει ζητήσει, όπως της αναγνωρίζεται από το υφιστάμενο νομοθετικό πλαίσιο, να δώσει η κάθε μία από τις εταιρείες επαρκή εξήγηση, γιατί έκανε την τελευταία ανακοστολόγηση. Αναμένονται οι απαντήσεις. Αλλά και επί του θέματος της ορθής πολιτικής κοστολογήσεως ανετέθει σε επιτροπή, υπό τον κ. Μπήτρο, να παρουσιάσει επίσης συγκεκριμένο συμπέρασμα. Για τα της κινητής τηλεφωνίας του ΟΤΕ, θα τα μιλήσω στη δευτερολογία μου.

ΠΡΟΕΔΡΕΥΩΝ (Νικόλαος Κατσαρός): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κύριοι συνάδελφοι και κύριε Υπουργέ, συμφωνούμε νομίζω ότι υπάρχει πρόβλημα. Το αν είναι πενήντα δισεκατομμύρια η απώλεια, ή μικρότερο ποσοστό, κατανοείτε ότι και εμείς χρειαζόμαστε τα επίσημα υπεύθυνα στοιχεία, για να ξέρουμε τι γίνεται. Υπάρχει πρόβλημα, λοιπόν, και σωστά το παραπέμπετε και στο παρελθόν. Για μας ήταν μια αμαρτωλή υπόθεση αυτή, δηλαδή ο τρόπος που έγινε η παραχώρηση της κινητής τηλεφωνίας.

Το θέμα είναι πως να απαλλαγούμε και να απαλλάξουμε το κοινωνικό σύνολο από τις συνέπειες, διότι παρά την επιδότηση ανεξαρτήτως ύψους, υπάρχει το δεύτερο σκέλος τώρα. 'Εχουμε ακριβότερα τιμολόγια στην Ελλάδα απ'ό,τι στην Ιρλανδία, στη Δανία, στη Φιλανδία και σε πολλές άλλες χώρες. Ανεξαρτήτως δηλαδή της αιτίας, θα έπρεπε τελικά το κινητό τηλέφωνο στην Ελλάδα να είναι φθηνότερο. 

Υπάρχει και το τρίτο πρόβλημα, ότι πέρα από το κόστος του τηλεφώνου αν δεί κανείς ένα συμβόλαιο, αδυνατεί να διαβάσει τα πυκνά ψηλά γράμματα, αν δεν έχει μάτια αετού. Ασφαλώς θα ξέρετε ότι στις ενώσεις καταναλωτών πυκνώνουν παράπονα καταναλωτών, χρηστών κινητών τηλεφώνων, για διάφορες αιτίες. Και επειδή, κύριε Υπουργέ, και εσείς είστε μάρτυρας φοβερών συκοφαντικών επιθέσεων ενάντια στα δημόσια μονοπώλια κλπ., είναι μια ευκαιρία να πούμε, ότι βεβαίως υπάρχουν προβλήματα και με τον ΟΤΕ, σε ό,τι αφορά τη σχέση του με τους καταναλωτές, αλλά και τα ιδιωτικά μονοπώλια, οι ιδιωτικές επιχειρήσεις που δημιουργήθηκαν λειτουργούν περισσότερο, ως ένα καρτέλ. Δεν έχουμε ανταγωνισμό τιμών και αυτό τελικά είναι, εις βάρος του καταναλωτή.

Το τελευταίο τώρα θέμα. Υπάρχει μια προσδοκία, αν ο ΟΤΕ μπει στην κινητή τηλεφωνία, ενδεχομένως να υπάρξει επιτέλους ανταγωνισμός. 'Εχουμε ενδείξεις ότι θα γίνουν προσπάθειες και πιέσεις, κύριε Υπουργέ, που νομίζουμε ότι πρέπει να αποκρουσθούν. Αυτά τα ευνοϊκά τέλη διασύνδεσης να παραχωρηθούν και στη θυγατρική του ΟΤΕ, κατόπιν πιέσεως του ξένου συνεταίρου του ΟΤΕ στην κινητή τηλεφωνία. Νομίζω ότι πρέπει να συμφωνήσουμε πως αυτό θα είναι σκάνδαλο, θα είναι κουκούλωμα, θα είναι μια συνπαιγνία και καλό θα είναι από τώρα να τους ευαισθητοποιήσουμε τους αρμόδιους φορείς, ώστε να αποφευχθεί αυτό το πρόβλημα.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Και πάλι σε ό,τι έχει σχέση με τα τέλη συνδέσεως και ανεξαρτήτως των λαθών του παρελθόντος που δεν ανήκουν, σ'αυτούς που σήμερα κυβερνούν, εκείνο που έχει σημασία είναι να αναζητήσουμε την ορθή λύση, ακριβώς για να μη συμβεί, κύριε Δραγασάκη, αυτό το οποίο είπατε προηγουμένως. Δηλαδή, να ασκηθούν πιέσεις, να εφαρμοστεί χωρίς κριτήρια ορισμένη πολιτική διασυνδέσεως, ακόμα και για την θυγατρική του ΟΤΕ. Αναζητήσαμε την καλύτερη λύση, μη αμφισβητήσιμη από καμία πλευρά.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Στον τομέα αυτόν έπρεπε να αναγορευθεί ο ρόλος της εθνικής ρυθμιστικής αρχής, της εθνικής δηλαδή επιτροπής τηλεπικοινωνιών. Γι'αυτό και η εθνική επιτροπή τηλεπικοινωνιών σε συνεννόηση με το Υπουργείο Μεταφορών ανέθεσε, όπως σας είπα, τη σχετική μελέτη και για την τιμολογιακή πολιτική και για την πολιτική διασυνδέσεως σε δύο πανεπιστημιακά ιδρύματα. Στη μια περίπτωση θα είμαστε έτοιμοι σε λίγο, στην άλλη πιο ύστερα, οπότε τότε η εθνική επιτροπή σε συνεργασία με όλους τους εμπλεκομένους ιδιώτες, αλλά και τον ΟΤΕ, να αποσαφηνίσει ποια είναι η εφαρμοστέα πολιτική.

Για την τεχνολογία DCS 1800 και την εταιρεία κινητής τηλεφωνίας την "ΚΟΣΜΟΤΕ", θυγατρικής του ΟΤΕ, πρέπει να σας πω, ότι τον τελευταίο καιρό κατεβλήθησαν εργώδεις προσπάθειες να αναπτυχθεί γρήγορα η υποδομή και το δίκτυο κινητής τηλεφωνίας που αντιστοιχεί στην άδεια του ΟΤΕ.

Εδώ και αρκετό καιρό ανακοινώσαμε ότι η πρώτη πιλοτική εφαρμογή και εμφάνιση του νέου δικτύου και του κινητού τηλεφώνου του ΟΤΕ θα γίνει το Σεπτέμβριο στη Διεθνή 'Εκθεση Θεσσαλονίκης. Υπολογίζουμε ότι, τέλος του έτους θα έχει επεκταθεί και σε ένα άλλο μεγάλο τμήμα της χώρας.

Επιθυμώ να γνωρίζετε ότι αυτή η προσπάθεια αποδίδει σε πολύ γρηγορότερους ρυθμούς από αντίστοιχα πειράματα παρελθόντος.

ΙΩΑΝΝΗΣ ΔΡΑΓΑΣΑΚΗΣ: Περιμένουμε επομένως νεότερες πληροφορίες.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, θα ήθελα να σας ανακοινώσω ότι τη συνεδρίασή μας παρακολουθούν από τα άνω Δυτικά Θεωρεία, αφού προηγουμένως ξεναγήθηκαν στην 'Εκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα επτά μαθητές και δύο συνοδοί-δάσκαλοι από το 2ο Δημοτικό Σχολείο Αλίμου του Νομού Αττικής.

Η Βουλή τους καλωσορίζει.

(Χειροκροτήματα απ' όλες τις Πτέρυγες της Βουλής)

Εισερχόμαστε στη συζήτηση επικαίρων ερωτήσεων δευτέρου κύκλου.

Θα ήθελα εάν δεν έχει αντίρρηση ο κύριος Υπουργός και ο κύριος Σπυριούνης, να ξεκινήσουμε από τη δεύτερη ερώτηση του κ. Δαβάκη, όπως ζητήθηκε από το Προεδρείο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας):Δεν έχω αντίρρηση κύριε Πρόεδρε.

ΚΥΡΙΑΚΟΣ ΣΠΥΡΙΟΥΝΗΣ:Και εγώ συμφωνώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Εντάξει.

Δεύτερη είναι η με αριθμό 1195/15.5.97 επίκαιρη ερώτηση του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Υγείας και Πρόνοιας, σχετικά με την κατανομή των Κρατικών Βρεφονηπιακών και Παιδικών Σταθμών ανά Περιφέρεια και Νομό, τα κριτήρια κ.λπ.

Η ερώτηση έχει ως εξής: "Σύμφωνα με πρόσφατη έρευνα, που είδε το φως της δημοσιότητας, παρατηρούνται τεράστιες ανισότητες όσον αφορά τη γεωγραφική κατανομή των Βρεφονηπιακών και Παιδικών Σταθμών στη χώρα μας. Αξίζει να σημειωθεί, ότι νομοί με σημαντικές ανάγκες, όσον αφορά τον παιδικό πληθυσμό, στερούνται παντελώς Βρεφονηπιακών Σταθμών. Παντελής έλλειψη Κρατικών Βρεφονηπιακών Σταθμών παρατηρείται στο Νομό Λακωνίας, που για μια ακόμη φορά και στον ευαίσθητο αυτόν τομέα της Κοινωνικής Πρόνοιας αισθάνεται κατάφωρα αδικημένος.

Κατόπιν των ανωτέρω:

Ερωτάται ο κύριος Υπουργός:

...Ποια είναι η κατανομή των Κρατικών Βρεφονηπιακών και Παιδικών Σταθμών ανά Περιφέρεια και Νομό στη χώρα μας και με ποια κριτήρια έχει γίνει αυτή μέχρι σήμερα;

...Είναι στις προθέσεις της πολιτικής ηγεσίας του Υπουργείου Υγείας-Πρόνοιας να προχωρήσει στην ίδρυση νέων Κρατικών Σταθμών και να καλυφθούν με τον τρόπο αυτόν οι ανάγκες του Νομού Λακωνίας;

Ο κύριος Υφυπουργός έχει το λόγο για τρία λεπτά.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας):Κύριε Πρόεδρε, μέχρι σήμερα έχουν ιδρυθεί σε όλη τη χώρα χίλιοι τριακόσιοι επτά κρατικοί παιδικοί και εκατόν τριάντα ένας κρατικοί βρεφονηπιακοί σταθμοί, από τους οποίους λειτουργούν οι χίλιοι εκατόν ένας κρατικοί παιδικοί και σαράντα ένα κρατικοί βρεφονηπιακοί σταθμοί.

Τα κριτήρια βάσει των οποίων ιδρύθηκαν οι κρατικοί παιδικοί και βρεφονηπιακοί σταθμοί στις διάφορες περιοχές της χώρας

Σελίδα 6676 

είναι ο πληθυσμός των δήμων ή κοινοτήτων ή συνοικιών, ο εργατικός χαρακτήρας της περιοχής, οι εργαζόμενες μητέρες, είτε είναι ιδιωτικοί ή δημόσιοι υπάλληλοι είτε εργάτες κ.λπ. ο παιδικός πληθυσμός και όλα αυτά βέβαια σε συνδυασμό με τη δυνατότητα εξεύρεσης στέγης, δηλαδή μισθώσεως καταλλήλων κτιρίων γι'αυτόν το σκοπό, καθώς και σχετικές προτάσεις, που προέρχονται από τις νομαρχίες, τους δήμους, τις κοινότητες, αλλά και από τοπικούς φορείς.

'Οσον αφορά το Nομό Λακωνίας, έχουν ιδρυθεί δεκαοκτώ κρατικοί παιδικοί σταθμοί, εκ των οποίων σήμερα λειτουργούν έντεκα. Δεν λειτουργούν οι επτά λόγω ελλείψεως κατάλληλου κτιρίου ή προσωπικού. Για να κάνετε σύγκριση, γιατί βλέπω ένα παράπονο όσον αφορά το Νομό Λακωνίας, θα σας πω, ότι στο Νομό Κορινθίας, από όπου προέρχομαι και όπου εκλέγομαι λειτουργούν δώδεκα κρατικοί παιδικοί σταθμοί και επίσης κανένας βρεφονηπιακός όπως και στη Λακωνία. Δηλαδή δεν έχει γίνει κάποια δυσμενής μεταχείριση του Νομού Λακωνίας έναντι άλλων νομών.

Η πρόθεση τώρα του Υπουργείου μας είναι να λειτουργήσει τους σταθμούς που έχουν ιδρυθεί βέβαια στο Νομό Λακωνίας όσο και στους άλλους νομούς της Χώρας και οι οποίοι δεν λειτουργούν, είτε από έλλειψη προσωπικού είτε από έλλειψη κτιρίου. Για το σκοπό αυτόν το Υπουργείο έχει εντάξει στο πρόγραμμα δημοσίων επενδύσεων την ανέγερση κτιρίων κρατικών παιδικών σταθμών, όπως επίσης και προσπαθεί ανάλογα με τις πιστώσεις, που διατίθενται, να στελεχώσει με κατάλληλο προσωπικό τους σταθμούς αυτούς.

Συγκεκριμένα μέσω του ΑΣΕΠ ζητήθηκε η έκδοση προκήρυξης για την πλήρωση εκατόν τριάντα δύο θέσεων βρεφονηπιοκόμων ΤΕΙ για την κάλυψη των αναγκών των σταθμών.

Επιπλέον ζητήθηκε από την τριμελή κυβερνητική επιτροπή, από τη γενική γραμματεία του υπουργικού συμβουλίου, η έγκριση για την πλήρωση άλλων εξήντα θέσεων ΤΕΙ βρεφονηπιοκομίας και εκατό θέσεων βοηθητικού προσωπικού. Σημειώνεται ότι με το ν. 2218/94 οι κρατικοί βρεφονηπιακοί και παιδικοί σταθμοί μεταβιβάζονται στην Τοπική Αυτοδιοίκηση. Η τελική ρύθμιση έγινε με νομοσχέδιο που ψηφίστηκε την προηγούμενη εβδομάδα εδώ από την Ολομέλεια της Βουλής και μέχρι σήμερα έχουν μεταβιβαστεί στην Τοπική Αυτοδιοίκηση συνολικά τριακόσιοι εβδομήντα κρατικοί παιδικοί σταθμοί. Ελπίζουμε ότι με τη νέα ρύθμιση, την τελική, όλους τους κρατικούς παιδικούς σταθμούς θα τους αποδεχθεί και θα τους λειτουργήσει η Τοπική Αυτοδιοίκηση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Δαβάκης έχει το λόγο.

ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, δεν θα μπορούσε να διαφωνήσει κανένας και να εκφράσει, εν πάση περιπτώσει, και την αισιοδοξία του, για το πλαίσιο των ενεργειών της πολιτικής ηγεσίας του Υπουργείου. Πλην, όμως, θα ήθελα να πω το εξής. Από αυτά τα οποία λέμε, κύριε Υπουργέ, σε αυτήν την Αίθουσα, μέχρι να υπάρξει αυτή κάθ' εαυτή η υλοποίηση, μέχρι να υπάρξει, αν θέλετε, η ανάσα στην εργαζόμενη μητέρα, ιδιαίτερα της επαρχίας, έχουμε πάρα πολύ διάστημα. Είπατε, ότι λαμβάνεται υπόψη η ίδρυση ενός κρατικού βρεφικού σταθμού, όσον αφορά τον πληθυσμό και την εργασιακή υπόσταση, εργασιακή ιδιότητα του πληθυσμού.

Μα, σαφέστατα και η αγρότισσα μητέρα, την οποία με τα μάτια μου έχω δει να οργώνει το χωράφι ή να μαζεύει τις ελιές σε περιοχές του Νομού Λακωνίας, όπου εκλέγομαι και δίπλα έχει το παιδί της κρεμασμένο σε ένα δέντρο μέσα στην κούνια, όπως έκαναν παλιά, είναι εργαζόμενη μητέρα και μάλιστα σκληρά εργαζόμενη μητέρα.

Σαφέστατα, λοιπόν, προκύπτει το μεγάλο ερώτημα και το μεγάλο αίτημα, ότι πρέπει αυτοί οι άνθρωποι, τουλάχιστον αυτές οι μανάδες, να έχουν την κρατική φροντίδα όσον αφορά κυρίως την υποδοχή των βρεφών στους βρεφικούς σταθμούς, για τους οποίους ο Νομός Λακωνίας έχει αυτήν τη στιγμή, αν θέλετε, μηδενική αντιμετώπιση.

'Οσον αφορά για το νομό που εκλέγεσθε και το νομό που εκλέγομαι και εγώ, πρέπει να ενώσουμε λοιπόν και οι δύο το παράπονό μας έναντι του Νομού Φλωρίνης, ο οποίος έχει πενήντα τρεις βρεφικούς σταθμούς. Πώς γίνεται λοιπόν αυτή η ανισομερής κατανομή του Νομού Λακωνίας και του Νομού Κορινθίας με το Νομό Φλωρίνης; Εκτός εάν ο Νομός Φλωρίνης στο παρελθόν είχε άλλες εκλεκτές συγγένειες, ούτως ώστε του διασφάλιζαν αυτήν την, θα έλεγα, προνομιακή μεταχείριση.

Πιστεύω ότι και σεις αντιλαμβάνεστε, ότι ο Καιάδας στο Νομό Λακωνίας έχει από καιρό καταργηθεί και πιστεύω, ότι τα παιδιά του Νομού Λακωνίας όπως και τα παιδιά του Νομού Κορινθίας πρέπει να τύχουν καλύτερης αντιμετώπισης.

ΚΥΡΙΑΚΟΣ ΣΠΥΡΙΟΥΝΗΣ: Ο Νομός Φλωρίνης εκτός από συνοριακές είχε και άλλα ειδικά προνόμια στο παρελθόν.

(Κωδονοκρουσίες)

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά.

ΘΕΟΔΩΡΟΣ ΚΟΤΣΙΩΝΗΣ (Υφυπουργός Υγείας και Πρόνοιας): Κύριε Πρόεδρε και κύριοι συνάδελφοι, είναι γεγονός, ότι η πολιτική πρόνοιας στις προηγούμενες δεκαετίες είχε ένα σαφή προσανατολισμό προς τις βόρειες επαρχίες, μέσα στο μετεμφυλιοπολεμικό κλίμα.

Είναι γεγονός, ότι η νότια Ελλάδα υστερεί γενικά σε προνοιακές υποδομές, είναι κάτι το οποίο το έχω παρατηρήσει και πραγματικά προσπαθώ προς αυτήν την κατεύθυνση να αναπτύξουμε τις προνοιακές υποδομές και στη νότια Ελλάδα. 'Ομως αυτό δεν αναιρεί το δίκαιο του αιτήματος, όπως το θέσατε και για την αγρότισσα μητέρα, η οποία πρέπει να αφήσει το παιδί της, για να μπορέσει να βοηθήσει τον άντρα της στις αγροτικές δουλειές.

Εγώ πιστεύω, ότι έχουμε ανάγκη μεγάλου αριθμού ακόμα βρεφονηπιακών σταθμών σ' όλη τη χώρα. Θα λάβω υπόψη μου, όπως έχω λάβει υπόψη μου ήδη το γεγονός, ότι υστερεί η νότια Ελλάδα σε αριθμό βρεφονηπιακών σταθμών μαζί με την Τοπική Αυτοδιοίκηση, στην οποία πιστεύω ότι ανήκει η πρωτοβουλία για την προνοιακή πολιτική. Γιατί πιστεύω βαθύτατα, ότι η τοπική κοινωνία γνωρίζει πολύ καλύτερα τα προνοιακά προβλήματα των μελών της, από ό,τι μπορεί να τα γνωρίζει ένας Υπουργός στο γραφείο του. Η πρόνοια πρέπει να περάσει στην Τοπική Αυτοδιοίκηση. Ξεκινήσαμε με τους βρεφονηπιακούς σταθμούς και πιστεύουμε, ότι δεν έχουμε κάνει λάθος και θα έχουμε πάρα πολύ καλά αποτελέσματα. Σας διαβεβαιώ, ότι την προσπάθεια της Τοπικής Αυτοδιοίκησης είμαστε αποφασισμένοι να τη στηρίξουμε με κάθε μέσο.

ΠΡΟΕΔΡΕΥΩΝ (Παναγιώτης Σγουρίδης): Επανερχόμαστε στη συζήτηση της πρώτης με αριθμό 1196, κατατεθείσας στις 15.5.97, επίκαιρης ερώτησης δεύτερου κύκλου, του Βουλευτή του Πανελληνίου Σοσιαλιστικού Κινήματος κ. Κυριάκου Σπυριούνη προς τον Υπουργό Εθνικής 'Αμυνας, σχετικά με την αποπομπή επιτυχόντων από τη Σχολή των Ικάρων για λόγους πτητικής ανεπάρκειας, τη δυνατότητα απορρόφησης από τις Πανεπιστημιακές Σχολές κ.λπ.

Η επίκαιρη ερώτηση του κ. Σπυριούνη έχει ως ακολούθως:

"Ως γνωστόν ένα αρκετά υψηλά ποσοστό των επιτυχόντων στη Σχολή Ικάρων αποτυγχάνουν τον πρώτο χρόνο, λόγω πτητικής ανεπάρκειας, παρά τις καλές προθέσεις της υπηρεσίας και του πνεύματος αγάπης και ενδιαφέροντος της Σχολής. Οι αποτυγχάνοντες αποπέμπονται από τη Σχολή, χωρίς να προβλέπεται ότι μπορούν να εγγραφούν με βάση τη βαθμολογία και τις δηλώσεις προτεραιότητας σε αντίστοιχη Πανεπιστημιακή Σχολή.

Ερωτάται ο κύριος Υπουργός Εθνικής 'Αμυνας: Τι μέτρα μελετώνται για την άρση αυτής της αδικίας, δηλαδή της μη δυνατότητας να εγγράφονται στο Πανεπιστήμιο;

Γιατί δεν προβλέπεται, για όσους επιθυμούν, να απορροφώνται στο εσωτερικό των Ενόπλων Δυνάμεων, είτε σαν Αξιωματικοί είτε σαν Υπαξιωματικοί;".

Ο Υφυπουργός κ. Αποστολάκης έχει το λόγο για τρία λεπτά.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρία και κύριοι συνάδελφοι, θα ήθελα να κάνω μία μικρή εισαγωγή, για να καταλάβετε το πρόβλημα που υπάρχει. Υπάρχει μία ιδιότυπη κατάσταση στις στρατιωτικές σχολές και με μεγαλύτερη έμφαση στη Σχολή Ικάρων. Δηλαδή οι σπουδαστές των στρατιωτικών σχολών απορρίπτο-

Σελίδα 6677 

νται, όχι για τους συνήθεις λόγους μόνο, που απορρίπτονται οι σπουδαστές των Ανωτάτων Εκπαιδευτικών Ιδρυμάτων ή των Τεχνολογικών Ιδρυμάτων, αλλά απορρίπτονται και για λόγους υγείας, για τους οποίους ένας φοιτητής δεν θα είχε πρόβλημα. Ειδικότερα στη Σχολή Ικάρων σπουδαστές απορρίπτονται, διότι κρίνονται ακατάλληλοι για το ειδικών απαιτήσεων λειτούργημα-επάγγελμα του πιλότου. Αυτό το πρόβλημα το είχαμε εντοπίσει εξ αρχής και ζητήσαμε από το Υπουργείο Εθνικής Παιδείας να υπάρξει μία πρόβλεψη, ούτως ώστε αυτοί που αποτυγχάνουν γι' αυτούς τους λόγους, ιατρικούς λόγους ή πτητικής ανεπάρκειας, να μπορούν να πηγαίνουν στη σχολή δεύτερης επιλογής τους εφ'όσον έχουν βαθμολογία ίση ή μεγαλύτερη από τον τελευταίο εισαγόμενο.

'Εγινε η τροποποίηση αυτή από το Υπουργείο Εθνικής Παιδείας το 1992, με το ν. 2009, αλλά έγινε κατά το ήμισυ. Δηλαδή προβλέφθηκε, πως όσοι σπουδαστές των στρατιωτικών σχολών απορρίπτονται για λόγους υγείας, μπορούν να επιλέξουν τη δεύτερη σχολή. Δεν έκαναν την πρόβλεψη για τους κρινόμενους ως ακατάλληλους για το επάγγελμα του πιλότου.

Το Υπουργείο 'Αμυνας, όντας ευαίσθητο σ' όλα τα προβλήματα των νέων, έδωσε μία μερική λύση στο πρόβλημα και για πολλά χρόνια αυτοί οι οποίοι απορρίπτονται γι' αυτούς τους λόγους, εάν ήθελαν, έμεναν σε ειδικότητες εδάφους οι οποίες δεν ήσαν τόσο απαιτητικές σε ειδικές δεξιότητες. Αυτό συνεχίστηκε. 'Ομως, καθώς περνούσαν τα χρόνια, τελικά, αυτοί που απορρίπτοντο, για τους λόγους που ανέφερα πριν, ήσαν τόσοι πολλοί, ώστε εκορέσθησαν οι απαιτήσεις, ιδίως της Πολεμικής Αεροπορίας, σε αξιωματικούς υποστήριξης διοικητικής και επιχειρησιακής.

Το 1996 με την εγκύκλιο την οποία κυκλοφόρησε το Υπουργείο Εθνικής 'Αμυνας, έθετε το πρόβλημα και προσδιόριζε, ότι πιθανότατα αυτοί που θα απορρίπτοντο δεν θα εγίνοντο δεκτοί στα άλλα τμήματα της Σχολής Ικάρων.

Πράγματι, όμως, οι μαθητές αυτοί, οι φοιτητές, είναι μετέωροι αυτήν τη στιγμή, διότι ούτε πρόλαβαν να λάβουν μέρος στις εξετάσεις του νέου κύκλου για το 1997, ούτε υπάρχει πρόβλεψη να τους πάρουν τα άλλα ιδρύματα.

'Εχουμε ζητήσει από το Υπουργείο Εθνικής Παιδείας και είναι στη φάση της νομοτεχνικής επεξεργασίας να γίνει τροποποίηση ούτως ώστε από τον καινούριο χρόνο και αυτοί που απορρίπτονται, είτε για λόγους υγείας, είτε για λόγους πτητικής ανεπάρκειας, να μπορούν να επιλέγουν και να κατατάσσονται στα υπόλοιπα Ανώτατα Εκπαιδευτικά Ιδρύματα στα οποία έχουν τα στοιχεία και την κατάλληλη βαθμολογία.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο για δύο λεπτά, για να αναπτύξει την επίκαιρη ερώτησή του.

ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ, αντιλαμβάνομαι ότι το θέμα το καλύπτετε πλήρως. Θέλω να πω, ότι με το 193 προεδρικό διάταγμα του 1993 προβλέπεται εντός του δευτέρου δεκαπενθημέρου του Μαρτίου κάθε χρόνου να υποβάλονται οι αιτήσεις και τα δικαιολογητικά συμμετοχής στις πανελλήνιες εξετάσεις.

Μαθητές από τη Σχολή Ικάρων απερρίφθησαν λόγω πτητικής ανεπάρκειας μετά την ημερομηνία που καθόριζε η αντίστοιχη υπουργική απόφαση για το 1997 εντός του δεκαημέρου από 20 μέχρι 31 Μαρτίου. Απερρίφθησαν μετά και τυπικά δεν δικαιούνται αναβιώσεως της παλιάς τους βαθμολογίας αφ'ενός στις αντίστοιχες επιθυμητές σχολές και αφ'ετέρου, επί τω τέλει, συμμετοχής στις νέες πανελλήνιες εξετάσεις.

Παρακαλώ να επισπευσθεί και να μπει μία τροπολογία με μέριμνα των δύο Υπουργείων στο επικείμενο περί Παιδείας νομοσχέδιο, ώστε να μπορούν αυτοί οι μαθητές να συμμετάσχουν στις πανελλήνιες εξετάσεις του τρέχοντος έτους.

Ευχαριστώ και για την ευαισθησία σας.

ΠΡΟΕΔΡΕΥΩΝ (Παναγιώτης Σγουρίδης): O κύριος Υφυπουργός έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Πιστεύω ότι το θέμα έχει καλυφθεί και από την ευαισθησία του κυρίου συναδέλφου.

'Εχουμε προωθήσει κάποια τροποποίηση, όπως είπα, και θα κάνουμε ενέργειες να επιταχυνθεί η ψήφιση, διότι πράγματι το αίτημα είναι δίκαιο. Είναι άδικο μαθητές οι οποίοι απορρίπτονται όχι για λόγους τους οποίους μπορούν να ξεπεράσουν, αλλά ανεξάρτητα από τη βούλησή τους, διότι η πτητική ανεπάρκεια -και θα πω λίγα λόγια πάνω σ'αυτό- είναι μία ειδική κατάσταση η οποία δεν έχει καμία σχέση, ούτε με την πνευματική ικανότητα ούτε με τις προσπάθειες τις οποίες καταβάλλει ο σπουδαστής.

Για να γίνει κανείς πιλότος χρειάζονται ορισμένα ταλέντα, θα έλεγα, ορισμένες δεξιότητες, τις οποίες δεν έχουν όλοι οι άνθρωποι και για λόγους αυτονόητους η επιλογή, ιδίως των πιλότων της Πολεμικής Αεροπορίας, είναι πάρα πολύ αυστηρή.

Θα επιταχύνουμε κατά το δυνατόν και πιστεύουμε, ότι μέσα στο χρόνο θα έχουμε λύσει αυτό το πρόβλημα, για να δοθεί δίκαιη λύση στο πράγματι δίκαιο αίτημα αυτών των ανθρώπων.

Ευχαριστώ πολύ.

ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Η τέταρτη της με αριθμό 1192/15.5.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Μαρίας Δαμανάκη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την κατασκευή του νέου ανισόπεδου κόμβου στη συμβολή της λεωφόρου Κηφισσού και Δυρραχίου (Ροσινιόλ), τα κυκλοφοριακά προβλήματα κ.λπ., έχει ως ακολούθως:

"Στη συμβολή της λεωφόρου Κηφισσού και Δυρραχίου (Ροσινιόλ) και σε όλη τη γύρω περιοχή παρουσιάζονται εδώ και λίγες ημέρες πολλά κυκλοφοριακά προβλήματα εξ'αιτίας της κατασκευής του νέου ανισόπεδου κόμβου.

Παρά το γεγονός ότι προϋπήρχαν μελέτες για την κατασκευή του νέου κόμβου, καμιά ουσιαστική προετοιμασία δεν υπήρξε προκειμένου να αποφευχθεί η ταλαιπωρία των οδηγών και να γίνουν συγκοινωνιακές και άλλες διευθετήσεις για τη διευκόλυνση όσων κινούνται στην εν λόγω περιοχή, όπως επισημαίνει και πρόσφατη απόφαση (6.5.97) του δημοτικού συμβουλίου Περιστερίου.

Ερωτάται ο Υπουργός Περιβάλλοντος-Χωροταξίας και Δημοσίων 'Εργων:

1. Γιατί δεν υπήρξε καμία προετοιμασία για την ομαλή ροή των οχημάτων στην παραπάνω περιοχή, αφού ήταν γνωστό το πρόβλημα που θα προκύψει;

2. Αν υπάρχει συγκεκριμένο και δεσμευτικό χρονοδιάγραμμα ολοκλήρωσης των έργων, ώστε να σταματήσει η ταλαιπωρία το γρηγορότερο δυνατόν.

3. Τι πρόσθετα μέτρα θα πάρει για την ανακούφιση των πολιτών που διέρχονται πεζοί ή με τα οχήματά τους από την περιοχή Ροσινιόλ;"

Ο Υφυπουργός κ. Βερελής έχει το λόγο για τρία λεπτά.

ΧΡΗΣΤΟΣ ΒΕΡΕΛΗΣ (Υφυπουργός ΠΕ.ΧΩ.Δ.Ε.): Κύριε Πρόεδρε, η ερώτηση της αγαπητής συναδέλφου πραγματικά αποτελεί δικαίωση της έννοιας του επικαίρου. Ζούμε το θέμα στον Κηφισσό.

Πριν απαντήσω στα ερωτήματα, τα οποία μπαίνουν, θα μου επιτρέψετε για πολύ λίγο να σας πω, ότι η παρέμβαση η οποία γίνεται στον Κηφισσό είναι σημαντικότατη. 

Στα ανάντη των τριών γεφυρών έχουν ολοκληρωθεί τα σημαντικά έργα αντιπλημμυρικά και κυκλοφοριακά.

Μετά την περιοχή των τριών γεφυρών και μέχρι την περιοχή του Μοσχάτου στη Λεωφόρο Ποσειδώνος έχει προγραμματισθεί και έχει ολοκληρωθεί σε μεγάλο βαθμό μία συνολική παρέμβαση, η οποία θα έχει ως αποτέλεσμα να υπάρξει απόλυτη αντιπλημμυρική θωράκιση σε ό,τι αφορά το ρου του Κηφισσού και να υπάρξει επίσης η αναγκαία κυκλοφοριακή αποσυμφόρηση με τετράϊχνες οδικές αρτηρίες.

Συγκεκριμένα στην περιοχή των τριών γεφυρών μέχρι και τον κόμβο Λένορμαν, είναι σε εξέλιξη μία εργολαβία, η οποία θα ολοκληρωθεί το φθινόπωρο του 1998 και ένα μέρος της οποίας αφορά και την παρέμβαση στον κόμβο της Δυρραχίου

Σελίδα 6678 

στην περιοχή Ροσινιόλ. 

Στο αμέσως παρακάτω κομμάτι, από τον κόμβο Λένορμαν μέχρι τον κόμβο της Λεωφόρου Καβάλας, είναι μία δεύτερη εργολαβία, η οποία επίσης θα ολοκληρωθεί το φθινόπωρο του 1998, προϋπολογισμού δέκα δισεκατομμυρίων.

Ακολούθως, δημοπρατούμε άμεσα το κομμάτι από Λεωφόρο Καβάλας μέχρι την Ιερά Οδό με έναν προϋπολογισμό τεσσάρων δισεκατομμυρίων. Το κομμάτι από Ιερά Οδό μέχρι και τον κόμβο της Αγίας 'Αννας με έναν προϋπολογισμό δεκατριών δισεκατομμυρίων. Δημοπρατείται τον Οκτώβριο το κομμάτι από Αγίας 'Αννας μέχρι τον κόμβο του Πειραιά με έναν προϋπολογισμό που υπολογίζουμε να είναι στα δεκαπέντε δισεκατομμύρια. Και τελικά είναι προς ανάθεση και θα ανατεθεί τις επόμενες ημέρες το τμήμα από τον κόμβο Πειραιώς μέχρι τον κόμβο Μοσχάτου.

'Ολα αυτά τα έργα είχαν σαν επίπτωση να υπάρξουν μια σειρά από διαταράξεις στη ροή των χρηστών αυτών των οδικών τμημάτων. 

Λόγω της επιβεβλημένης τεχνικής μελέτης, που είχε η ανάγκη κατεδάφισης για τεχνικούς λόγους των γεφυρών, δεν ήταν δυνατή η κυκλοφορία στην οδό Δυρραχίου προς την οδό Κωνσταντινουπόλεως. Για το λόγο αυτόν είχαν γίνει μία σειρά από απαραίτητες μελέτες κυκλοφοριακής ρύθμισης. Αυτές οι κυκλοφοριακές μελέτες είχαν τεθεί υπόψη των δημοτικών συμβουλίων του Δήμου Περιστερίου και του Δήμου Αθηναίων και αποδέχθηκαν αυτές τις κατασκευές, ειδικά λόγω του αντιπλημμυρικού προβλήματος που υπάρχει στην περιοχή.

Ακόμη, πριν από την εφαρμογή τους έχει γίνει συντονισμός των κυκλοφοριακών ρυθμίσεων της ευρύτερης περιοχής, οι οποίες αφορούν παρακείμενα έργα. 'Εχει γίνει μελέτη φωτοσήμανσης και έχουν ήδη εγκατασταθεί οι φωτεινές σηματοδοτήσεις. Υπάρχει τροχονόμος, ο οποίος ρυθμίζει τοπικά την κυκλοφορία.

'Εχει δοθεί εντολή στον ανάδοχο, να κατασκευάσει πεζογέφυρες στην περιοχή του κόμβου Ροσινιόλ και στην περιοχή του Σταθμού Υπεραστικών Λεωφορείων. Και οι πεζογέφυρες αυτές θα είναι έτοιμες μέσα σε σαράντα ημέρες.

Ακόμη, ένα μήνα πριν, κυκλοφόρησε πληροφοριακό δελτίο, το οποίο μοιράστηκε στους οδηγούς.

Ενάμισι μήνα πριν έγινε ενημέρωση από τον Τύπο, το ραδιόφωνο και την τηλεόραση.

Και βεβαίως αυτό το οποίο παρατηρήθηκε τις πρώτες ημέρες, λόγω της εξοικείωσης η οποία υπάρχει ήδη από τους χρήστες, έχει υποχωρήσει και υπάρχει μία ανεκτή ροή.

Θα επανέλθω στη δευτερολογία, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Η κα Δαμανάκη έχει το λόγο για δύο λεπτά, για να αναπτύξει την επίκαιρη ερώτηση.

ΜΑΡΙΑ ΔΑΜΑΝΑΚΗ: Κύριε Υπουργέ, αν όλα έγιναν τόσο καλά, όσο λέτε, πραγματικά δεν θα υπήρχε η κόλαση η οποία υπήρξε και η οποία εξακολουθεί να υπάρχει σε πολύ μεγάλο βαθμό.

Αναφερθήκατε σε πάρα πολλά δισεκατομμύρια, τα οποία ρέουν σε όλο αυτό το έργο. Πράγματι, το έργο είναι σημαντικό. Και πράγματι οι προβλέψεις είναι πολλών δισεκατομμυρίων.

Αμφισβητώ, όμως, τα χρονοδιαγράμματα τα οποία δίνει το Υπουργείο με υπερβολική αισιοδοξία για την πραγματοποίηση του έργου. Και τα αμφισβητώ βασίμως. Καταθέτω στα Πρακτικά έγγραφο του Υ.ΠΕ.ΧΩ.Δ.Ε., από το οποίο φαίνεται, ότι από το συνολικό έργο, από Καβάλας μέχρι Λένορμαν, προϋπολογισμού περίπου έξι δισεκατομμυρίων, έχουν απορροφηθεί μόνο τετρακόσια εκατομμύρια. Δεν ξέρω εάν εσείς ευελπιστείτε, ότι θα αυξηθούν οι ρυθμοί απορρόφησης σε τέτοιο ύψος, ώστε να μπορέσουν στο σύντομο χρονικό διάστημα, που λέτε, να αποπερατωθούν τα έργα.

Προσωπικά εκτιμώ, ότι ομιλούμε για έργα δεκαετίας. Επομένως χρειάζεται να είναι κανείς πολύ προσεκτικός στην ταλαιπωρία που προκαλεί.

Επίσης καταθέτω έγγραφο, που φαίνεται ότι από το συνολικό πρόγραμμα από Λένορμαν μέχρι Τρεις Γέφυρες, σε ένα συνολικό προϋπολογισμό περίπου έξι δισεκατομμυρίων έχουν απορροφηθεί μόνον πεντακόσια εκατομμύρια.

Επομένως, κύριε Πρόεδρε, ομιλούμε για μία μακρόχρονη ταλαιπωρία, η οποία φθάνει πέραν του 2000.

Και το ερώτημα το οποίο υπάρχει -και στο οποίο παρακαλώ να έχω μία απάντηση- είναι: Γιατί αυτές οι ρυθμίσεις, που έγιναν, αφού επικράτησε το χάος και η κόλαση, δεν έγιναν πριν. Πώς είναι δυνατόν το Υ.ΠΕ.ΧΩ.Δ.Ε. να εγκαινιάζει έργα -ίσως επειδή έχουν και καλύτερη πρόσβαση στα Μέσα Επικοινωνίας- περιφρονώντας τον πολίτη, ο οποίος ταλαιπωρείται;

Αυτή η περίφημη πεζογέφυρα, η οποία λέτε μάλιστα ότι θα κατασκευαστεί σε σαράντα μέρες, γιατί δεν έγινε πριν, εφ' όσον το δημοτικό συμβούλιο Περιστερίου και Αθηναίων την είχε εγκρίνει;

Αυτές οι παρακαμπτήριες, οι οποίες μπαίνουν τώρα μπροστά να διανοιχθούν, γιατί δεν διανοίχθησαν;

Για να τελειώνω, κύριε Πρόεδρε, νομίζω πως ο πολίτης ο οποίος ταλαιπωρείται, αλλά και η εθνική οικονομία η οποία υποφέρει από την υπερβολική κατανάλωση των καυσίμων και εμείς όλοι, που πνιγόμαστε στο νέφος σήμερα, έχουμε μεγαλύτερη απαίτηση. Δηλαδή δεν μπορεί ο καθένας να σκάβει όπου θέλει, να γκρεμίζει όπου θέλει, χωρίς να έχει πάρει μέτρα. 'Εχουμε ξεπεράσει αυτήν την αντίληψη της δεκαετίας του '80, όπου ο καθένας μπορούσε να ανοίγει τρύπες όπου ήθελε, απλώς για να φτιάχνει το πολιτικό του προφίλ.

Εγώ θεωρώ ότι υπήρξε ολιγωρία στο συγκεκριμένο θέμα. Αυτές οι προετοιμαστικές ενέργειες έπρεπε να έχουν γίνει πριν αρχίσουν τα έργα, τα οποία μάλιστα θα διαρκέσουν μέχρι το 2002 και περισσότερο. Επομένως δεν δικαιολογώ την επανάπαυση του κυρίου Υπουργού.

Υπάρχουν προτάσεις των συγκοινωνιολόγων για μεταλλικές γέφυρες, για παρακάμψεις. Αυτές γιατί δεν γίνονται στον Τόπο μας και γιατί γίνονται στην υπόλοιπη Ευρώπη;

(Στο σημείο αυτό η κα Βουλευτής κα Μ. Δαμανάκη καταθέτει για τα Πρακτικά της Βουλής τα προαναφερθέντα έγγραφα που βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου)

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Βερελής έχει το λόγο για δύο λεπτά να δευτερολογήσει.

ΧΡΗΣΤΟΣ ΒΕΡΕΛΗΣ (Υφυπουργός ΠΕ.ΧΩ.Δ.Ε.): Είναι προφανές, κύριε Πρόεδρε, ότι ο Συνασπισμός και το ΠΑ.ΣΟ.Κ. έχουν άλλη αντίληψη περί κολάσεως.

Πιστεύω, ότι εάν υπήρχε μία προσεκτική αποτίμηση της κυκλοφορίας επί τόπου, θα είχε διαπιστώσει η κυρία συνάδελφος, ότι υπάρχει μία σημαντικότατη βελτίωση, η οποία έχει γίνει, αφ' ότου εξοικειώθηκαν οι χρήστες.

ΜΑΡΙΑ ΔΑΜΑΝΑΚΗ: Κάθε μέρα περνάω.

ΧΡΗΣΤΟΣ ΒΕΡΕΛΗΣ (Υφυπουργός ΠΕ.ΧΩ.Δ.Ε.): Μετά την κατεδάφιση των γεφυρών θα υπάρξουν τρεις ισόπεδες λωρίδες ανά κατεύθυνση. Το χρονοδιάγραμμα του έργου προέβλε να γίνει σε έξι εβδομάδες και μετά από εντολή της πολιτικής ηγεσίας του Υπουργείου να δουλεύουν σε διπλοβάρδιες, αυτός ο χρόνος συντμήθηκε κατά δύο εβδομάδες.

Επίσης θα ήθελα να σας πληροφορήσω, ότι στις 2 Μαϊου, ύστερα από ενημέρωση του Δήμου Αθηναίων και Περιστερίου, όπως και ενημέρωση του κοινού από ραδιόφωνα, τηλεόραση και από τον ημερήσιο Τύπο, έγινε η κυκλοφοριακή ρύθμιση.

Στις 12 Μαϊου δόθηκε η πρώτη παράκαμψη. Στις 14 Μαϊου δόθηκε η δεύτερη παράκαμψη κυκλοφορίας και την ίδια μέρα το απόγευμα και ενώ είχε αποκατασταθεί η κυκλοφορία της εθνικής οδού και στις δύο κατευθύνσεις, ξεκίνησαν οι εργασίες κατεδάφισης της δυτικής γέφυρας προς την πλευρά Περιστερίου.

Σήμερα στις 22 Μαϊου έχει κατεδαφιστεί ολόκληρη η γέφυρα, γίνεται η αποκομιδή των προϊόντων κατεδάφισης και θα συνεχιστεί η αποκατάσταση του οδοστρώματος, ώστε να μεταφερθεί η κυκλοφορία των αυτοκινήτων σε δύο φάσεις. Η ρύθμιση αυτή προβλέπεται να γίνει μέχρι το τέλος της ερχόμενης εβδομάδος. Πριν προχωρήσουμε στις αλλαγές αυτές, θα γίνει πάλι ενημέρωση του κοινού.

Σημειώνουμε ότι όλες οι ρυθμίσεις που θα γίνουν από εδώ

Σελίδα 6679 

και στο εξής, δημιουργούν ευνοϊκότερες συνθήκες για την κυκλοφορία.

Νομίζω λοιπόν, ότι η αναγκαιότητα των έργων είναι δεδομένη. Η αποδοχή της αναγκαιότητας είναι δεδομένη από όλους τους φορείς. Η ταλαιπωρία έχει ήδη μειωθεί και τα έργα, θέλω να σας διαβεβαιώσω, ότι θα γίνουν μέσα στο χρονοδιάγραμμα και το Σεπτέμβριο του 1998 τα δύο μεγάλα κομμάτια θα έχουν δοθεί στην κυκλοφορία.

ΠΡΟΕΔΡΕΥΩΝ (Παναγιώτης Σγουρίδης): Η τελευταία, η με αριθμό 1194/15.5.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Περιβάλλοντος-Χωροταξίας και Δημοσίων 'Εργων, Γεωργίας, σχετικά με τις καταστροφές που προκλήθηκαν προ οκταμήνου από θεομηνίες στη Θράκη και ιδιαίτερα στο Νομό Ξάνθης, την καθυστέρηση καταγραφής τους, την αποζημίωση πληγέντων κ.λπ., διαγράφεται με σύμφωνη γνώμη του Υπουργού και του Βουλευτή.

Κύριοι συνάδελφοι, ολοκληρώθηκε η συζήτηση των επικαίρων ερωτήσεων.

Σελίδα 6680 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του νομοσχεδίου αρμοδιότητας του Υπουργείου Περιβάλλοντος-Χωροταξίας και Δημοσίων 'Εργων, "Βιώσιμη οικιστική ανάπτυξη των πόλεων και οικισμών της Χώρας"

Χθες συζητήθηκαν τα άρθρα από 1 έως και 17. Σήμερα θα συζητηθεί το τρίτο κεφάλαιο, δηλαδή τα άρθρα 18 έως και 32, καθώς και δεκαεννέα εμπρόθεσμες τροπολογίες Βουλευτών. Δεν έχει κατατεθεί εκ μέρους του Υπουργού καμία τροπολογία.

Πιστεύω ότι τα άρθρα αυτά μπορούν με μία άνεση χρόνου να συζητηθούν ως μία ενότητα. Θα δώσω το χρόνο στον Εισηγητή της Πλειοψηφίας, να αναπτύξει την ενότητα αυτή.

Ορίστε, κύριε Βούλγαρη, έχετε το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κύριοι συνάδελφοι, το κεφάλαιο Γ' του σχεδίου νόμου για τη βιώσιμη ανάπτυξη των οικισμών της Χώρας, που συζητούμε σήμερα, περιλαμβάνει τα άρθρα 18 έως και 31. Το άρθρο 32 αφορά την ισχύ του νόμου.

Θα αναφερθώ κατ' άρθρο για τις ρυθμίσεις που καθορίζει αυτή η ενότητα.

Ξεκινώ από το άρθρο 18, που αφορά τα ανώτατα όρια συντελεστή δόμησης. Είναι ο συντελεστής δόμησης που καθορίζεται για τις επεκτάσεις του σχέδιου πόλης ή για τους όρους δόμησης που καθορίζει το Γ.Π.Σ. ή το Σχέδιο Χωρικής και Οικιστικής Οργάνωσης των ανοικτών πόλεων (ΣΧΟΑΠ).

Στο άρθρο 18 αναφέρονται περιγραφικά και αναλυτικά τα ανώτατα όρια των συντελεστών δόμησης που ισχύουν στις περιπτώσεις που έχουμε εντάξεις στο σχέδιο πόλης για πρώτη κατοικία, που είναι το 0,8 και για δεύτερη παραθεριστική κατοικία που είναι το 0,4. Ακόμα καθορίζονται διατάξεις για τις περιοχές που το Γενικό Πολεοδομικό Σχέδιο ή το Σχέδιο Χωρικής και Οικιστικής Οργάνωσης ανοικτών πόλεων ορίζει, ότι είναι περιοχές για να αναπτυχθούν βιομηχανικές ή τουριστικές δραστηριότητες. Ειδική μνεία γίνεται και για τα οργανωμένα στεγαστικά προγράμματα, τα οποία γίνονται σε περιοχές που καθορίζονται από τα θεσμικά σχέδια, όπως αναφερθήκαμε σε προηγούμενα άρθρα, που είναι τα Γ.Π.Σ. και τα ΣΧΟΑΠ, στεγαστικα προγράμματα που εκτελούνται από δημόσιους φορείς, όπου εκεί δίνεται η δυνατότητα της αύξησης του συντελεστή δόμησης μέχρι και 2, κάτω όμως από ορισμένες προϋποθέσεις. Η διαφορά του συντελεστή δόμησης στις περιπτώσεις αυτές διατίθεται γι' αυτά τα στεγαστικά προγράμματα και για κτίρια κοινής ωφέλειας ή προκειμένου ένας Οργανισμός όπως είναι ο ΟΕΚ ή ένας ΟΤΑ να διατίθεται και για κοινωνικούς σκοπούς.

'Ερχομαι στο άρθρο 19, που αφορά πολεοδομικές ρυθμίσεις για οικισμούς μέχρι δύο χιλιάδες κατοίκους. Υπάρχει ανάγκη οι διατάξεις που ισχύουν για τον καθορισμό τόσο των ορίων των οικισμών όσο και για τους όρους και περιορισμούς δόμησης που επιβάλλουμε μέσα σ'αυτούς τους οικισμούς κάτω των δύο χιλιάδων κατοίκων, να προσαρμοστούν με τις διατάξεις που θεσπίζει το παρόν σχέδιο νόμου.

Επίσης ρυθμίζονται θέματα για τις οριοθετήσεις των οικισμών κάτω των δύο χιλιάδων κατοίκων. Υπάρχει μια σαφής αναφορά, ότι τα όρια των οικισμών κάτω των δύο χιλιάδων κατοίκων μπορούν να επεκτείνονται μόνο μια φορά, γιατί είχαμε αλλεπάλληλες αποφάσεις του Συμβουλίου της Επικρατείας, που ακύρωναν αποφάσεις νομαρχών, με τις οποίες είχαμε επεκτάσεις ορίων για πάνω από μία φορά, κάτι που κρίθηκε αντισυνταγματικό. Και επίσης ρυθμίζονται θέματα, που αφορούν τους όρους δόμησης και σε παραδοσιακούς οικισμούς, που η αρμοδιότητα τόσο του καθορισμού των ορίων όσο και των όρων και περιορισμών δόμησης σύμφωνα με το Σύνταγμα, δεν είναι δυνατόν να αποκεντρωθεί και παραμένει σαν αρμοδιότητα του εκάστοτε Υπουργού ΠΕ.ΧΩ.Δ.Ε..

'Ερχομαι τώρα στα άρθρα 20 και 21, όπου έχουμε ορισμένες νέες διατάξεις σε σχέση με τον οικιστικό νόμο 1337/83, που αφορούν την εισφορά σε γη και σε χρήμα.

Κύριοι συνάδελφοι, από την εμπειρία των δεκατεσσάρων σχεδόν χρόνων των μελετών, που έχουν συνταχθεί με τις προδιαγραφές και τις διατάξεις που ισχύουν για τις επεκτάσεις των σχέδιων πόλης, έχει διαπιστωθεί, ότι σε ορισμένες περιπτώσεις η εισφορά σε γη και σε χρήμα, λόγω της μεγάλης κατάτμησης των οικοπέδων, που εμφανίζεται στη Χώρα μας, δηλαδή πάρα πολλά οικόπεδα και μικρής επιφάνειας, είναι πολύ μικρή, με αποτέλεσμα η εισφορά σε γη και σε χρήμα, που συγκεντρώνουμε, να μην είναι δυνατόν να καλύψει τις πραγματικές ανάγκες εξασφάλισης κοινόχρηστων χώρων, χώρων πρασίνου και κοινωφελών χώρων, καθώς και να δώσουν τη δυνατότητα στους δήμους να εκτελέσουν τα έργα της τεχνικής υποδομής αυτών των περιοχών που εντάσσονται στο σχέδιο πόλης. Από αυτή λοιπόν την εμπειρία διαπιστώθηκε ότι σε ορισμένες περιπτώσεις, οι οποίες αναφέρονται σαν νέες διατάξεις στα άρθρα 20 και 21 του συγκεκριμένου νόμου, υπάρχει επιτακτική ανάγκη να υπάρχει μία αύξηση της εισφοράς σε γη και σε χρήμα προκειμένου να έχουμε ένα κοινωνικό όφελος, δηλαδή να μπορέσουμε να εξασφαλίσουμε στις περιοχές που εντάσσονται στο σχέδιο πόλης, όσο το δυνατόν μεγαλύτερες και ενιαίες εκτάσεις πρασίνου και κοινόχρηστων χώρων, που αυτό θα αναβαθμίσει την ποιότητα ζωής, ενώ όσον αφορά το χρήμα, θα δώσει τη δυνατότητα στους δήμους να καλύψουν όσο γίνεται δυνατόν περισσότερο το κόστος των έργων της τεχνικής υποδομής που πρέπει να γίνουν σ'αυτές τις περιοχές, που εντάσσονται στα σχέδια πόλης.

Αυτό, σύμφωνα και με αποφάσεις του Ανωτάτου Δικαστηρίου, αποτελεί μια συνταγματική επιταγή, διότι όταν μια περιοχή από εκτός σχεδίου μετατρέπεται σε εντός σχεδίου, υπάρχει μια υπεραξία, από την οποία δεν μπορεί να ωφελείται μόνο ο ιδιοκτήτης, αλλά ένα μέρος αυτής της υπεραξίας θα πρέπει να πηγαίνει στο κοινωνικό σύνολο. Αυτό ακριβώς θεσπίζει η διάταξη αυτή, τόσο του άρθρου 20 όσο και το άρθρου 21

Πρέπει επίσης να επισημάνουμε, ότι όσον αφορά την αύξηση σε χρήμα, αυτή κινείται σε μικρά σχετικά οικονομικά ύψη και δεν αποτελεί μια υπέρμετρη επιβάρυνση για τον ιδιοκτήτη.

Περνάω στο άρθρο 22, με το οποίο ρυθμίζονται τα θέματα που αφορούν το θεσμό που αναφέρει ο ν. 1337/83 για τις Ζώνες Ειδικής Ενίσχυσης, όπου ο θεσμός αυτός επεκτείνεται και σε περιοχές, οι οποίες έχουν ενταχθεί πριν από το ν. 1337/83 στο σχέδιο πόλης, έχουν ενταχθεί δηλαδή με τις διατάξεις του προεδρικού διατάγματος του 1923 και όπως αναφέρει το δεύτερο κεφάλαιο του σχεδίου νόμου, σ' αυτές τις περιοχές κινείται μια διαδικασία αναμόρφωσης και ανάπλασης της περιοχής. Γι' αυτό, λοιπόν, σαν οικονομικό κίνητρο καθορίζουμε, ότι ο θεσμός αυτός της ζώνης ειδικής ενίσχυσης (ΖΕΕ) θα ισχύει και σε περιοχές που ήδη έχουν ενταχθεί με παλιότερες διατάξεις, δηλαδή με τις διατάξεις του 1923.

Σ' αυτές τις περιπτώσεις επίσης αναφέρεται, ότι ο συντελεστής δόμησης μπορεί να είναι μεγαλύτερος για επιθυμητές χρήσεις από τη μελέτη, οι οποίες δίνουν τη δυνατότητα μιας καλύτερης ποιότητας ζωής σ' αυτές τις περιοχές. 

Επίσης σ' αυτές τις ζώνες ειδικής ενίσχυσης, όπως αναφέρει το άρθρο 22, είναι δυνατόν κατά προτεραιότητα να έχουμε επιδότηση στεγαστικών δανείων. Επίσης να έχουμε οικονομικές ενισχύσεις των οργανισμών Τοπικής Αυτοδιοίκησης, οι οποίοι είναι οι φορείς που προχωρούν στην ανάπλαση αυτής της περιοχής, επιδότηση επίσης συμβάσεων που συνάπτει ο φορέας ανάπλασης και μια άλλη δέσμη οικονομικών μέτρων, όπως αναφέρονται στο άρθρο 22, προκειμένου να στηρίξουμε αυτήν τη μεγάλη προσπάθεια για την ανάπλαση των υποβαθμισμένων αστικών κέντρων της Χώρας μας.

Στο άρθρο 23 έχουμε διατάξεις που αίρουν τις θεσμικές αδυναμίες, οι οποίες έχουν διαπιστωθεί μέχρι σήμερα από την εφαρμογή της ζώνης ενεργού πολεοδομίας (ΖΕΠ) και επίσης του θεσμού του αστικού αναδασμού, που στη Χώρα μας δυστυχώς έχουν εφαρμοστεί ελάχιστες φορές.

Σελίδα 6681 

Τόσο η ζώνη ενεργού πολεοδομίας, δηλαδή οι περιοχές οι οποίες οριοθετούνται για να εφαρμοστεί ο θεσμός της ενεργού πολεοδομίας, όσο και η ζώνη του αστικού αναδασμού, εντάσσονται πλέον στο Γενικό Πολεοδομικό Σχέδιο και καθορίζονται επίσης ειδικές διατάξεις, όσον αφορά τα θέματα εισφορών σε γη και σε χρήμα, οι οποίες πρέπει να εφαρμοστούν σ' αυτές τις περιοχές.

Περνώ στο άρθρο 24, που είναι ένας πολύ σημαντικός θεσμός που αφορά τις περιοχές ειδικά ρυθμιζόμενης πολεοδόμησης. Είναι ένα πολύ σημαντικό άρθρο που αφορά τη λεγόμενη ιδιωτική πολεοδόμηση. Είναι ένας θεσμός ο οποίος λειτουργεί στη χώρα μας κάποια χρόνια. Θέλω να πω, ότι εδώ επιβάλλονται ορισμένες νέες διατάξεις, που αφορούν τη διαδικασία ολοκλήρωσης αυτού του θεσμού. Από πενήντα στρέμματα πηγαίνουμε στα εκατό στρέμματα, προκειμένου να έχουμε τέτοιες δυνατότητες ιδιωτικής πολεοδόμησης.

Επίσης αναφέρεται ρητά ότι αυτές οι περιοχές θα πρέπει να συμπεριλαμβάνονται στα Γενικά Πολεοδομικά Σχέδια και στα σχέδια χωρικής και οικιστικής οργάνωσης ανοιχτών πόλεων, εκτός, βέβαια, από περιπτώσεις που ήδη υπάρχουν και βρίσκονται σε εξέλιξη, οι οποίες καλύπτονται από ειδική μεταβατική διάταξη, που αναφέρεται στο άρθρο αυτό. Το άρθρο αυτό καθορίζει με σαφήνεια και πολύ περιγραφικά το πως ξεκινάει η διαδικασία, προκειμένου να πολεοδομηθεί μια περιοχή, να αποκτήσει δηλαδή εγκεκριμένο σχέδιο πόλης από ιδιώτες, με τη μορφή της ιδιωτικής πολεοδόμησης. Καθορίζει ότι εγκρίνονται πρώτα οι γενικές κατευθύνσεις με απόφαση Υπουργού ΠΕ.ΧΩ.Δ.Ε. ύστερα από μια διαδικασία γνωμοδοτήσεων της Τοπικής Αυτοδιοίκησης και του Συμβούλιου Χωροταξίας του νομού ή σε περιπτώσεις που αυτό συμπεριλαμβάνεται στις περιοχές της Αττικής και της Θεσσαλονίκης, από τα συμβούλια των αντιστοίχων Oργανισμών.

Γίνονται περιβαλλοντικές μελέτες, γίνονται όλες οι μελέτες της τεχνικής υποδομής, μεταβιβάζεται η κοινοχρησία των κοινόχρηστων χώρων, καθορίζεται ελάχιστο ποσοστό κοινόχρηστων χώρων το 40% καθώς και μέσος συντελεστής δόμησης 0,6 για πρώτη κατοικία και 0,4 για δεύτερη κατοικία. Επίσης επιβάλλεται και μία ειδική εισφορά στο ειδικό ταμείο εφαρμογής ρυμοτομικών και πολεοδομικών σχεδίων (ΕΤΕΡΠΣ) με ορισμένες προϋποθέσεις και κατά τη διάρκεια σύνταξης της ρυμοτομικής μελέτης, που αποτελεί και την εφαρμογή της μελέτης του θεσμού, προκειμένου να κινηθεί η διαδικασία της κατασκευής των έργων τεχνικής υποδομής και της αναδομής.

Επιφυλάσσομαι για τα υπόλοιπα άρθρα, κύριε Πρόεδρε, στη δευτερολογία μου. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα 'Ελσα Παπαδημητρίου, εισηγήτρια της Νέας Δημοκρατίας, έχει το λόγο για δέκα λεπτά.

ΕΛΙΣΑΒΕΤ ΠΑΠΑΔΗΜΗΤΡΙΟΥ : Για το ν. 1337 οφείλω να επαναλάβω τις θέσεις του κόμματος της Νέας Δημοκρατίας. Πιστεύω ότι οι εισφορές παραμένουν δυσβάστακτες και πιστεύω ότι ανεβάζοντας την εισφορά στο επίπεδο των μικρομεσαίων, των μεσαίων οικιστών, δεν διευκολύνετε ούτε τις διαδικασίες ούτε το χρόνο που επιδιώκετε για τις πολεοδομικές μελέτες.

Θα ξαναπώ κάτι που είχα πει σε προηγούμενα νομοσχέδια, ότι όταν ο μακαρίτης ο Τρίτσης καθόρισε το ύψος των εισφορών, ξεκίνησε και ασυζητητί από κοινωνικά κριτήρια, αλλά και από τη σχέση τιμής περιαστικής γης, που δεν είχαν πλησιάσει όσο έχουν σήμερα.

Εγώ θα περίμενα να το δείτε αυτό πιο υπεύθυνα, διότι εκεί που έχετε κατακερματισμό γης, θα έχετε μεγάλο πρόβλημα -όπως ήδη το έχουμε- για να εισπράξετε εισφορές, να αντιμετωπίσετε τις κοινόχρηστες και κοινωφελείς υποδομές, ενώ θα έχετε πιέσεις για μη επεκτάσεις, για μη πολεοδόμηση τελικά, όπως συμβαίνει στο 'Αργος -και το ξέρουμε όλοι- όταν υπάρχουν μεγάλοι ιδιοκτήτες που αρνούνται να συμμετέχουν και που τελικά σέρνουν την Πολιτεία στη μη ολοκλήρωση του σχεδιασμού.

Στις πολεοδομικές ρυθμίσεις για οικισμούς μέχρι 2.000 κατοίκους του άρθρου 19, θα περίμενα να είχαμε δει προσεκτικότερα, από τους τεχνοκράτες του Υ.ΠΕ.ΧΩ.Δ.Ε., που πολύ καλά γνωρίζουν, τη δυσκολία υλοποίησης των διαταγμάτων του 1985 και να αποτιμήσουμε την καταστροφή που τούτο έφερε κυρίως σε παραλιακούς συνοικισμούς. Τελικά κάναμε την παράκτια Ελλάδα μία συνεχόμενη πόλη, που δεν είναι καθόλου σίγουρο ότι αξίζει το διαχωρισμό Α και Β, χωρίς πληρωμή ουσιαστικών εισφορών και χωρίς κοινωνικό εξοπλισμό. Εγώ θα περίμενα αυτό, κύριε Yπουργέ, να το δείτε. Νομίζω ότι πρέπει να το δούμε κεχωρισμένα.

Η εκχώρηση αρμοδιότητας από το νομάρχη στα συμβούλια περιοχής για αποφάσεις και εισφορές με βρίσκει αντίθετη. Πιστεύω ότι δεν θα πρέπει να φέρετε τον αιρετό νομάρχη σε σύγκρουση με τον κοινοτάρχη. Γνωρίζουμε πως δυστυχώς λειτουργούμε στην Ελλάδα. Πιστεύω ότι αυτό είναι μία αρμοδιότητα που θα έπρεπε να μείνει όσο πιο μακριά γίνεται, να μείνει στον Υπουργό, για να υπάρχει δυνατότητα αντικειμενικής λήψης απόφασης.

'Οπως δεν καταλαβαίνω γιατί θα πρέπει με απόφαση νομάρχη να μπορεί να επιβληθεί σε ιδιοκτησίες η υποχρέωση συμμετοχής σε εισφορά και γη. Μιλάω για την παρ. 4 του άρθρου 19. Πρέπει αφ' ενός να μείνει στον Υπουργό και αφ'ετέρου να υπάρχει αντικειμενική θεώρηση, που να μην εξαρτάται από το κάθε δεδομένο παράδειγμα.

Για το ύψος των εισφορών σε γη σας είπα τις απόψεις μας.

Πιστεύω ότι πρέπει όχι να ενιαιοποιηθούν, αλλά τουλάχιστον να γειτνιάσει το πάνω και το κάτω,ειδάλλως θα έχετε προβλήματα. Νομίζω ότι είναι θετικά τα άρθρα 22, 23 κ.λπ., στο μέτρο που περιλαμβάνει τα προϋφιστάμενα του ν. 1337 στη νέα θεώρηση, στο πνεύμα των αναπλάσεων. Αλλά σίγουρα θα πρέπει να υπάρξει αντικειμενικότητα. Μιλάω για την παράγραφο 3, του άρθρου 22, που με προεδρικό διάταγμα, που εκδίδεται κατά τη διαδικασία της παραγράφου 1, μπορεί να προβλέπονται ειδικότερα μέτρα οικονομικής ενίσχυσης, που κάθε φορά θα αποφασίζονται, φαντάζομαι, με απόφαση Υπουργού. Θα προβλέπονται για όλα τα ίδια οικονομικά κίνητρα, τα ίδια οικονομικά εργαλεία; Γιατί τότε μπαίνουμε σε μία υποκειμενική εκτίμηση, άρα υποκειμενική ιεράρχηση. Λέτε, κύριε Υπουργέ, ότι μπορεί να προβλέπονται ειδικότερα μέτρα οικονομικής ενίσχυσης σε κάθε διάταγμα. Δηλαδή, θα υπάρχουν μερικές εντάξεις στα νέα μέτρα που θα προβλέπουν οικονομικά εργαλεία και σε άλλα που δεν θα προβλέπουν; Με ποια κριτήρια αλλού μπορεί και αλλού δεν μπορεί; Νομίζω ότι σήμερα θα πρέπει να γίνετε πιο σαφής.

Χαίρομαι που διατηρείτε τις απόψεις Μάνου και ΖΕΠ και ΖΕΕ. Ορθώς ενσωματώνονται. Βέβαια πάντα υπάρχει ο κίνδυνος του τι θα συμβεί με αυτές της μεικτής οικονομίας ή τις ανώνυμες εταιρείες. Είμαι υπέρ της φιλελεύθερης διαχείρισης και της πολεοδόμησης, αλλά νομίζω ότι το παιχνίδι είναι πάρα πολύ ανοικτό για παρεμβάσεις, στα πλαίσια που μπορεί να παρασυρθεί ένας Υπουργός και ένα Υπουργείο.'Ολοι το έχουμε βιώσει αυτό.

'Οσον αφορά τα ΠΕΡΠΟ, η αναβάπτιση, όπως σας είπα και στην πρωτολογία μου, της ιδιωτικής πολεοδόμησης του Μάνου είναι θετικό μέτρο, που θα έπρεπε οπωσδήποτε να ασχοληθεί σοβαρότερα με το τι συμβαίνει στο χρηματιστήριο της γης. Εδώ υπάρχει η δυνατότητα να μην εκχωρείται σε συμβούλια περιοχής ή σε Οργανισμούς, που θα πάρουν πάρα πολλά χρόνια για να στελεχώσουν πολεοδομικές υπηρεσίες, αυτό που τελικά είναι και ο στόχος σας. Δεν μπορώ να φανταστώ ένα μικρό νομό σαν το δικό μου, όπου θα λειτουργούν εννέα συμβούλια περιοχής, εννέα πολεοδομικές υπηρεσίες, έστω και σε επίπεδο εφαρμογών, και δύο δήμοι τουλάχιστον, δηλαδή έντεκα-δώδεκα πολεοδομικά γραφεία. Το βρίσκω απαράδεκτο.

Θεωρώ ότι είναι πολύ χρήσιμη η προσπάθεια που κάνετε, για να ορισθεί έτσι η φέρουσα ικανότητα των γεωγραφικών ενοτήτων, καίτοι δεν καθορίζονται τα εργαλεία. Θα σας συμβούλευα να δείτε πάρα πολύ προσεκτικά την Αθήνα και τη Θεσσαλονίκη που γεμίζουν ΠΕΡΠΟ. Και αυτό να γίνει σε ένα υψηλότατο επίπεδο ίσως και κοινοβουλευτικά. Δεν ξέρω ποιος από τους συμβούλους σας θα σας εισηγηθεί ότι χωράει 

Σελίδα 6682 

και άλλους η Αττική, για να χωροθετήσουμε ΠΕΡΠΟ. Και στο μέτρο που χθες μας είπατε, ότι έχετε αναθέσει τις χωροταξικές μελέτες σε περιφερειακό επίπεδο για τις δώδεκα εκτός Αθηνών, -που υπάρχει άλλος τρόπος με το ρυθμιστικό- κάντε κάτι συμπληρωματικό και ζητείστε τον καθορισμό της φέρουσας ικανότητας της Αθήνας. Από αυτήν τη μελέτη να σας υποδειχθεί αν υπάρχει δυνατότητα υποδοχής τέτοιας πρότασης, που μπορούν να χωροθετηθούν ΠΕΡΠΟ. Και ας μπει μία ιεράρχηση που να γίνεται με αντικειμενικά κριτήρια. Γιατί γνωρίζω, ότι θα είναι τεράστια η προσφορά επιχειρηματιών. 'Ηδη γνωρίζουμε ποιοι έχουν εκατό στρέμματα και που.

Χειροκροτώ το άρθρο 26 της κωδικοποίησης, είναι κάτι που και εμείς είχαμε ξεκινήσει. Μόνο να μην είναι κάτι, που ακούμε και δεν βλέπουμε. Πιστεύω ότι πρέπει το ερχόμενο νομοθέτημά σας, ίσως και πριν το ΓΟΚ, να είναι αυτό. Και οπωσδήποτε μια και καταθέσατε αυτήν τη βούληση χθες, να συμπεριλαμβάνει και την κωδικοποίηση των υφισταμένων μελετών για τις εργασίες πεδίου και τα υπόβαθρα των τεχνοκρατικών μελετών, που χρειάζεσθε για την υλοποίηση αυτού του νόμου. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Παπαδημητρίου.

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Πάλι δέκα λεπτά θα έχουμε, κύριε Πρόεδρε; 

ΠΡΟΕΔΡΕΥΩΝ (Παναγιώτης Σγουρίδης): Θα σας δώσω δύο-τρία λεπτά ακόμη, αν θέλετε.

ΝΙΚΟΛΑΟΣ ΓΚΑΤΖΗΣ: Ο κύριος Υπουργός έφερε χθες ένα "κάρο" τροποποιήσεις.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Σας τις έδωσα γραπτώς.

ΝΙΚΟΛΑΟΣ ΓΚΑΤΖΗΣ: Δεν λέω ότι δεν ήταν γραπτές. Εν πάση περιπτώσει, δε νομίζω ότι ο χρόνος είναι αρκετός για τους εισηγητές, για να αναπτύξουν όλα αυτά τα άρθρα, δηλαδή, τα τρία κεφάλαια σε μισή ώρα. Τα λέω αυτά προς το Προεδρείο, διότι έχει τη συγκατάθεση και την κατεύθυνση από την Κυβέρνηση και με την πλειοψηφία που διαθέτει στη Διάσκεψη των Προέδρων καθορίζει το χρόνο. Δεν ξέρω γιατί η Κυβέρνηση βιάζεται τόσο πολύ, για να περάσει τόσο σοβαρά νομοσχέδια μέσα σε μικρό χρονικό διάστημα.

ΠΡΟΕΔΡΕΥΩΝ (Παναγιώτης Σγουρίδης): Κύριε Γκατζή, μη χάνετε το χρόνο σας. Θα σας δώσω όσο χρόνο θέλετε. 

ΝΙΚΟΛΑΟΣ ΓΚΑΤΖΗΣ: Κυρίες και κύριοι συνάδελφοι, όπως είχαμε τονίσει από την αρχή, θεωρούμε αυτό το νομοσχέδιο πρόχειρο. Σαν συνέχεια δε της έως τώρα πολεοδομικής νομοθεσίας, που υπάρχει, παραμένει ένας λαβύρινθος νόμων, προεδρικών διαταγμάτων και εγκυκλίων, που σαν εργαλεία δυσκολεύουν πραγματικά τη δουλειά των τεχνικών.

Πέρα από κει, όμως, η ουσία είναι, ότι και αυτό το νομοσχέδιο είναι ταξικό και βρίσκεται σε αντιαναπτυξιακή κατεύθυνση, χωρίς να λύνει τα προβλήματα που υπάρχουν σήμερα στη χώρα προς θετικότερη κατεύθυνση και ιδίως δεν λύνει τα προβλήματα των εργαζομένων και δεν καλύπτει τις ανάγκες τους.

Θα σταθώ σε ορισμένες παρατηρήσεις κατ' άρθρο. 

Το άρθρο 18, παράγραφος 1, στο σημείο α', κρατά το χαμηλότερο συντελεστή δόμησης 0,4 - 2 και δύο ορόφους στη δεύτερη κατοικία και αφήνει να κτίζουν ως 0,8 τα κτίρια κοινής ωφέλειας. Εδώ πρέπει να παρατηρήσουμε, ότι αν δεν σημείωνε αυτήν την παρατήρηση, θα μπορούσε ο καθένας να κτίσει με 0,8. Ρωτάω, λοιπόν, αν πάω εγώ και πω, ότι είναι η πρώτη μου κατοικία και όχι η παραθεριστική, θα κτίσω με 0,8; Ποιος θα με εμποδίσει και ποιος θα με ελέγξει, αν πραγματικά πρόκειται για πρώτη κατοικία;

ΚΩΝΣΤΑΝΤΙΝΟΣ ΛΑΛΙΩΤΗΣ (ΥπουργόςπΠΕ.ΧΩ.Δ.Ε.): Αν μου επιτρέπετε, κύριε Γκατζή, θα ήθελα να κάνω την εξής διευκρίνιση, για να μη δημιουργούνται εντυπώσεις. Σύμφωνα με τον πολεοδομικό σχεδιασμό, υπάρχουν περιοχές που ορίζονται ως περιοχές πρώτης κατοικίας και έχουν συγκεκριμένο συντελεστή και περιοχές που χαρακτηρίζονται ως περιοχές δεύτερης παραθεριστικής κατοικίας και έχουν το συγκεκριμένο συντελεστή. Οποιοσδήποτε πάει να κτίσει σε περιοχή παραθεριστικής κατοικίας, είτε μένει μόνιμα είτε κάνει χρήση μόνο για παραθερισμό, θα έχει τον ίδιο συντελεστή.

NIKOΛΑΟΣ ΓΚΑΤΖΗΣ: Εντάξει, κύριε Υπουργέ. Καταλαβαίνω την πρόθεσή σας. Λέω, όμως, ότι μπορεί να βρεθούν μεθοδεύσεις. Απλώς να μην ονομάσουν την περιοχή σε περιοχή δεύτερης κατοικίας. 

Στην παράγραφο β', υπάρχει μία σημαντική χειροτέρευση του περιβάλλοντος και η επιβεβαίωση της χειροτέρευσης που έγινε στον πρόσφατο νόμο, με τη μεταφορά του συντελεστή στο 2300 και με αυξημένους συντελεστές δόμησης και με μειωμένες εισφορές σε γη για τη βιομηχανία και γενικά για τις επαγγελματικές εγκαταστάσεις. Αυτό είναι απαράδεκτο. Γιατί δηλαδή να υπερβαίνουν ακόμα και το συντελεστή δόμησης για κοινωφελή έργα; Γιατί το 8 εδώ να γίνεται 1,6;

Και δεν είναι μόνο για το χονδρεμπόριο και τον τουρισμό. Αν ανατρέξουμε στα εδάφια του ν. 2395, εξομοιώνει ουσιαστικά όλον αυτόν το χώρο με το χονδρεμπόριο, που έχει τον πιο αυξημένο συντελεστή. Επίσης το κύριο είναι, οι μειωμένες εισφορές σε γη για τις παραπάνω δραστηριότητες στα μεγαλύτερα σχετικά οικόπεδα και οι αυξήσεις τους για τα μικρότερα, που έγιναν με το ν. 2300. Αυτό επιβεβαιώθηκε εδώ με όλες τις επιπτώσεις του. 

(Στο σημείο αυτό την Προεδρική έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Για τον Ελαιώνα, παραδείγματος χάρη, πριν οι εισφορές για οικόπεδα κάτω των πεντακοσίων μέτρων ήταν 10% έως 20%, τώρα είναι όλα 20%. Από πεντακόσια μέτρα έως ένα στρέμμα ήταν 30% και τώρα γίνεται 20%. Από ένα στρέμμα έως δύο στρέμματα ήταν 40% και ώρα είναι 30%. Aπό δύο στρέμματα μέχρι τέσσερα στρέμματα ήταν 50% και τώρα είναι 30%. Aπό τέσσερα στρέμματα και πάνω έως δέκα στρέμματα ήταν 50% και τώρα είναι 40%. Και από δέκα στρέμματα και πάνω που ήταν 60% παραμένει και αυτό 40%. 'Εχουμε μία ουσιαστική μείωση των μεγάλων ιδιοκτησιών σε βάρος των μικρών.

Στην παράγραφο 2 του ίδιου άρθρου, είναι τεράστιες οι δυνατότητες ρουσφετολογικών και πελατειακών αυξήσεων του ποσοστού κάλυψης για τη βιομηχανία, βιοτεχνία και χονδρεμπόριο. Εδώ θα πρέπει να παρθούν μέτρα, γιατί θα έχουμε πραγματικά εκρήξεις προς αυτόν τον τομέα και η τσιμεντοποίηση θα πάρει τεράστιες διαστάσεις. Νομίζουμε ότι είναι από τα πιο φαρμακερά άρθρα των πελατειακών διακρίσεων, που γίνεται σε αυτό το νομοσχέδιο.

Παράγραφος 3: Εδώ δίνεται και η δυνατότητα πελατειακής αύξησης του συντελεστή δόμησης στο σύνολο του πολεοδομημένου χώρου, στο σύνολο του ελληνικού χώρου. Και συμμετέχει στην πίτα όλη η κλίμακα της διοίκησης, έως και τους ΟΤΑ. Και αυτό γίνεται σε συνδυασμό με προηγούμενη παρατήρηση για τους κοινόχρηστους χώρους, που θα γίνεται με αντιπαροχή, με αύξηση της συνολικής τσιμεντοποίησης δηλαδή. Πίσω από το προκάλυμμα των προγραμμάτων κοινής ωφέλειας, μπορεί να ανεβαίνει με αδιαφανείς, μπερδεμένες, ανεξέλεγκτες συνθήκες για κάποιους ιδιώτες ο συντελεστής δόμησης από 0,8 στο 2. Φυσικά, θα μου πείτε ότι ήταν 2,4% στο ν.1337, όπως τροποποιήθηκε. Αλλά αυτό δεν αλλάζει στην ουσία, ότι εδώ συγκεκριμενοποιείται και προωθείται σαφώς αντιπολεοδομική ενέργεια με αυτές τις διατάξεις. Αντί την απλή διαδικασία απαλλοτροίωσης σε οικόπεδα κενά εδώ, θα τους εκχωρούν επίσης αυξημένο συντελεστή δόμησης στα διπλανά τους οικόπεδα, να χτίζουν δηλαδή πολύ περισσότερο απ'ό,τι θα έχτιζαν στο σύνολο των οικοπέδων τους αν δεν γινόταν η απαλλοτροίωση.

Το πρόγραμμα κοινής ωφέλειας, κατά την άποψή μας, αγαπητοί συνάδελφοι, θα είναι μία κατάρα τσιμεντοποίησης για την περιοχή γύρω του, με τον τρόπο που βάζουν να πληρώσουν πέρα από τους παρόδιους και οι άλλοι και ακόμα όλη η διαδικασία, σε συνδυασμό με την εκπληκτική δυνατότητα τεράστιας ευνόησης κάποιων. Πληρώνουν οι πρώτοι κατά τρία -ξέρετε πως γίνεται η διαδικασία- τρεις μονάδες, οι άλλοι παραπίσω με μειωμένη εισφορά κ.λπ.

Σελίδα 6683 

Στην παράγραφο 4, στην αιτιολογική έκθεση λέει, ότι καταργείται η συμπλήρωση που έγινε στο άρθρο 8 του ν.1512/85, να κτίζονται τα πολύ μικρά οικόπεδα με συντελεστή πάνω από 0,8 έως 20, στα εκατόν είκοσι τετραγωνικά μέτρα. Στο κείμενο δεν λέει τίποτα. Δεν το έχω βρει πουθενά. Ούτε ξέρω αν αναφέρεται συγκεκριμένα πουθενά αλλού η κατάργηση αυτή. Και εδώ υπάρχει πραγματικά -αν έτσι είναι, αν ισχύσει δηλαδή αυτό που λέει η αιτιολογική έκθεση- μια εμφανής διάκριση και ταξικότητα ενάντια στα μικρά οικόπεδα. Εδώ περιμένουμε την απάντηση. Δεν ξέρω αν υπάρχει πουθενά. Θα πρέπει να δοθεί η απάντηση, για να ξέρουμε συγκεκριμένα τι αναφέρει η παράγραφος 4.

Στο άρθρο 19, οι παράγραφοι 1 και 2, βάζουν κάποιους περιορισμούς για την επαύξηση ορίων οικισμών που έκαναν οι νομάρχες, με ουσιαστική κατάργηση του πνεύματος του προεδρικού διατάγματος στις 22.4.1985, όπως λέει και στην αιτιολογική έκθεση κατ'άρθρο. Δεν λέει όμως τίποτα γι'αυτούς, δεν επιτρέπει καινούριες επαυξήσεις. Και οπωσδήποτε αυτό είναι κάτι. Βέβαια, μπορούμε να βάλουμε στα ΣΚΟΠ ό,τι γραμμές θέλουμε. Και αυτό είναι μια αδυναμία του νομοσχεδίου. Και μάλλον ούτε αυτό, κατά την άποψή μας, θα χρειάζεται, γιατί αμέσως μετά στις παραγράφους 2 και 3 μπορεί να γίνει η επέκταση και χωρίς μελέτη. 'Αρα, είναι η δυνατότητα στο ποιός καθορίζει τη γραμμή της επέκτασης.

Επίσης, στην παράγραφο 3 υπάρχουν μεγάλες δυνατότητες διακρίσεων και ρουσφετολογίας και νομίζουμε ότι η πλήρης αντιπολεοδομική και αντικοινωνική αντιμετώπιση η κατά μήκος των αξόνων πολεοδόμησης, θα πρέπει να αντιμετωπισθεί.

Στο μοντέλο διακίνησης του Ι.Χ., όπως και για άλλα προβλήματα που θέλουν να δώσουν την κίνηση της αγοράς, παρακάτω εδώ βρίσκεται σε κραυγαλέα αντιπαράθεση με το ν. 1337, που όριζε τις επεκτάσεις κατά πολεοδομικές ενότητες που περιείχαν κοινωνικό εξοπλισμό. Η μεταβίβαση της αρμοδιότητας του νομάρχη στον πρόεδρο του Συμβουλίου Περιοχής χωρίς περιορισμούς ή στο δήμο αργότερα, σαν αυτές που αναφέραμε πριν, είναι αντιπολεοδομική.

Και εδώ θα πρέπει να παρθούν μέτρα ούτως ώστε να σταματήσει ή να περιφρουρεί τις δυνατότητες...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, είχα παρέμβαση δυόμισι λεπτά από τον κύριο Υπουργό. Παρακαλώ να μου δώσετε το χρόνο.

ΠΡΟΕΔΡΟΣ (Απόστολος Κακλαμάνης): 

Συνεχίστε, κύριε συνάδελφε.

ΝΙΚΟΛΑΟΣ ΓΚΑΤΖΗΣ: Νομίζουμε, ότι εδώ θα πρέπει να παρθούν μέτρα ούτως ώστε οι ερημικές τοπικές κοινωνίες να περιφρουρήσουν περισσότερο ορισμένες ασυδοσίες που μπορεί να γίνουν.

Στην παράγραφο 5, ευτυχώς αποκλείεται η ανεξέλεγκτη αυτή δυνατότητα στο νομάρχη. Τουλάχιστον στους αξιόλογους παραδοσιακούς οικισμούς και στις ζώνες προστασίας που κρατά την αρμοδιότητα ο ΥΠΕΧΩΔΕ όπου αναφέρει την παράγραφο 1, του άρθρου 3, του 2242/94 για την προστασία του περιβάλλοντος χρειάζεται η απόφαση και των δύο σε τέτοιες περιπτώσεις. 

Στο άρθρο 20, παράγραφος 2 και σημείο β' συγκεκριμένα ως τώρα οι οικισμοί κάτω των είκοσι χιλιάδων κατοίκων μπορούσαν να μπουν στο σχέδιο με τις αυξημένες σχετικά εισφορές του άρθρου 8, του 1337. Τώρα, είναι υποχρεωτικές οι μειωμένες εισφορές. 'Εως τα χίλια τετραγωγικά μέτρα είναι οι μισές του άρθρου 8 και δεν ξέρω γιατί γίνεται αυτό. Φυσικά το ξέρω, αλλά δεν θα πρέπει να είναι και τόσο μεγάλη η παρέμβαση σ' αυτόν τον τομέα. Από χίλια έως δύο χιλιάδες γίνεται είκοσι πέντε αντί σαράντα. Από δύο έως τέσσερις χιλιάδες μένει είκοσι πέντε αντί πενήντα. Συνεχίζει, δηλαδή, το είκοσι πέντε αντί το πενήντα που ήταν προηγούμενα. Και από τέσσερα έως δέκα γίνεται τριάντα αντί πενήντα και από δέκα και πάνω γίνεται σαράντα αντί του εξήντα. 'Εχουμε μία τρομερή μείωση δηλαδή εδώ των εισφορών σχετικά με ό,τι όριζε το άρθρο 8, του 1337 προηγούμενα. 

Για τις ευνοημένες αντιμετωπίσεις των επιχειρηματιών, βιομηχανία, χονδρεμπόριο, τουρισμός κ.λ.π., του σημείου γ', ήδη έχω αναφερθεί προηγούμενα. Αλλά στο σημείο δ' για τη ΖΕΠ μειώνονται επίσης οι εισφορές για τους μεγάλους και αυξάνονται για τους μικρούς. Για τις μικρότερες ιδιοκτησίες των δύο χιλιάδων μέτρων ήταν μικρότερες του 30%. 'Εως διακόσια πενήντα μέτρα ήταν 10%, έως πεντακόσια 20%, έως 2.000 30%. Για δέκα χιλιάδες ήταν 50% και μένει στο 35%. Δεν μπορεί πραγματικά να κάνετε τόσο μεγάλες διακρίσεις εις βάρος των μικρών και υπέρ των μεγάλων.

Στην παράγραφο 4, η πλήρης αντιπολεοδομική δυνατότητα να καταργείται η εισφορά σε γη και να μετατρέπεται σε χρήμα, χωρίς την εξασφάλιση της συνολικής αναγκαίας μη ιδιωτικής γης, δηλαδή έχουμε μείον στο ισοζύγιο των κοινοχρήστων και κοινωφελών πόρων, που το χρησιμοποίησαν κατά κόρον στις μελέτες του ΕΠΑ, εξουδετερώνοντας έτσι το μεγάλο μέρος κάποιων θετικών στοιχείων της διαδικασίας αυτής, περνά απο τις πολεοδομίες, νομαρχίες, κατευθείαν στον ΥΠΕΧΩΔΕ. Αυτό το θεωρούμε πάρα πολύ θετικό γιατί αν αφαιρέσει κανείς τις αυξημένες δυνατότητες ρουσφετολογίας που είχε εδώ τουλάχιστον δεν θα φθάνουμε πιστεύουμε στο σημείο να γίνεται το ΥΠΕΧΩΔΕ ο κύριος κορμός αυτής της ρουσφετολογικής πολιτικής που ακολουθούνταν μέχρι εδώ.

Και εδώ θα πρέπει, όμως, να πούμε ότι χρειαζόταν η απόφαση και των δύο αν και γενικά είναι απαράδεκτο να μην προβλέπει η πολεοδομική μελέτη και η πράξη εφαρμογής το σύνολο των απαραίτητων κοινόχρηστων, κοινωφελών και την εκπλήρωση των σταθερότυπων. Είναι έλλειψη, πρέπει να το καταθέσετε. Πρέπει τελικά αυτά να υπάρχουν συγκεκριμένα όπως υπήρχαν και στο 1337.

Στην παράγραφο 5, και 6, δίνεται παραπέρα δυνατότητα επιλεκτικής εκλογής αυξημένων ή μειωμένων εισφορών πριν τον παρόντα νόμο ή τώρα σε πολεοδομικές μελέτες που εγκρίθηκαν τελικά ή γνωμοδότησε γι' αυτές η Τοπική Αυτοδιοίκηση ή εξαντλήθηκε η προθεσμία γι' αυτό.

Στο άρθρο 21 η εισφορά σε χρήμα. Εδώ γίνεται παραδειγματικά μία φορολογική τομή που δείχνει το μέγεθος της ταξικότητας αυτού του νομοσχεδίου, όπως το χαρακτηρίσαμε. Αυξάνονται σε σημαντικό βαθμό οι εισφορές σε χρήμα των πολύ μικρών ιδιοκτησιών, ενώ των αμέσως μεγαλυτέρων μειώνονται. Μετά οι αμέσως επόμενες παραμένουν στάσιμες, μετά μειώνονται πάλι και αυτές και μετά παραμένουν στάσιμες ή συνεχιζόμενες.

Συγκεκριμένα, έως 200 τ.μ., ήταν 1% και σήμερα γίνεται 10%. 'Εχουμε δεκαπλασιασμό. 'Εως 500 τ.μ. γίνεται 10% ενώ ήταν 15%. 'Εχουμε αμέσως μείωση. 'Εως 1000 τ.μ. παραμένει 15%. 'Εως 5000 τ.μ. παραμένει 20%, έως 10000 τ.μ. μειώνεται από 25% στο 20% και πάνω από τα 10000 τ.μ. παραμένει στο 25%. Είναι ενδιαφέρον να τα δει αυτά τα στοιχεία κανείς, για να καταλάβει που οδηγεί αυτό το νομοσχέδιο, ποιούς βοηθάει, ποιούς πολεμάει και ποιός τελικά στέκεται εμπόδιο για την πρώτη έστω ή και δεύτερη κατοικία.

Με την παράγραφο 2 η εισφορά σε χρήμα αμβλύνεται λίγο στους μικρούς οικισμούς κάτω των 2000 κατοίκων. Είναι ένα θετικό, αλλά αμβλύνεται μόνο και δεν λύνει το πρόβλημα. Γιατί και εδώ με τη νέα έκδοση του νομοσχεδίου η άμβλυνση αυτή είναι πολύ μεγαλύτερη και πολύ πιο ευνοϊκή για τις μεγάλες ιδιοκτησίες.

Στην παράγραφο 4 εφαρμόζει την επιλεκτική δυνατότητα που αναφέραμε, την εισφορά γης και εδώ. 

Στην παράγραφο 5 αναφέρεται στις ιδιοκτησίες των ίδιων των προσφύγων και τους συγγενικούς κληρονόμους τους, όπως και στις αγροτικές παραχωρήσεις -εδώ μάλλον εννοείται το άρθρο 12, αντί του άρθρου 11 του νόμου 1647/86- που συνεισέφεραν έως τώρα σε γη και σε χρήμα κατά το ήμισυ του νόμου. Εκεί στο ν. 1647 ανέφερε αυτήν την απαλλαγή έως 2000 τ.μ. Τώρα η εφαρμογή των διατάξεων του νόμου αυτού και του άρθρου σημαίνει ότι δεν δίνουν τίποτα; Πρόκειται για απαράδεκτη διάκριση, αν ισχύει αυτό, και με τεράστιες μάλιστα δυνατότητες ρουσφετολογικών διακρίσεων από το πως θα ερμηνεύει κανείς την παράγραφο αυτή.

(Στο σημείο αυτό ακούγεται ο προειδοποιητικός ήχος της 

Σελίδα 6684 

λήξης του χρόνου ομιλίας του κυρίου Βουλευτή)

Κύριε Πρόεδρε, έχω ακόμη να αναφερθώ σε τρία άρθρα. Να συνεχίσω, ή να καθίσω;

ΠΡΟΕΔΡΟΣ (Απόστολος Κακλαμάνης): Ορίστε, πείτε τα.

ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.

'Αρθρο 22: Γίνεται πολυλογία που δεν χρειαζόταν για τις μικρομετατροπές ουσίας προς το χειρότερο. Στην παράγραφο 1 η αντικατάσταση προηγούμενης παραγράφου του ν. 1337 γίνεται με στόχο να αμβλυνθεί ο σκοπός της ειδικής ενίσχυσης από το κράτος. Ο σκοπός της ΖΕΕ στον 1337 αναφερόταν στην παράγραφο 1 του άρθρου 11 που καταργεί με παραπομπή στο άρθρο 2 παράγραφος 2 όπου ανέφερε ότι το Γ.Π.Σ. μπορεί να καθορίζει ΖΕΕ όπου διοχετεύονται κατά προτεραιότητα στεγαστικά δάνεια και ενισχύσεις καθώς και πόροι για την εφαρμογή της πολεοδομικής μελέτης.

Εδώ αναφέρει συγκεκριμένα σαν σκοπό το γενικό αναμόρφωση-ανάπλαση-

ανάπτυξη. Πάει δηλαδή η κοινωνική στέγη, πάει η δυνατότητα και όλα τα μεταφέρουμε με τη δήθεν ανάπτυξη...και ξέρουμε τι εννοούμε ανάπτυξη. Την εγκατάσταση του χονδρεμπορίου των μεγάλων βιομηχανιών, βιοτεχνιών κλπ. Εδώ αναφέρει συγκεκριμένα ως σκοπό την ανάπτυξη και όπως είπα η λέξη "ανάπτυξη", όπως βγαίνει και από το νόημα του νομοσχεδίου, έχει τη σημασία της κερδοσκοπίας -για εμάς αυτή η λέξη "ανάπτυξη" έτσι έχει αποδειχθεί μέχρι σήμερα- ή σε συνθήκες αντιπαροχής για το κοινωνικό έργο επιπλέον τσιμεντοποίηση ή τσιμεντοποίηση.

Εδώ θα πρέπει να πούμε ότι η σαφής μείωση του σκοπού γίνεται και με την παράγραφο 3, όπου για να υπάρχει ο κοινωνικός σκοπός αμβλυμένος μάλιστα φραστικά πρέπει να γίνει και ειδικό προεδρικό διάταγμα. Αλλά τέλος πάντων, μπορεί να γίνει και με το αρχικό. 'Ολη όμως η πολυλογία και η έμφαση στο "μπορεί" για να αμβλυνθεί έτσι ο κοινωνικός χαρακτήρας του σκοπού που αναφερόταν με σαφήνεια στο ν.1337 -όχι βέβαια όπως εφαρμόστηκε και δεν ξέρω αν εφαρμόστηκε πουθενά, γιατί δεν έχω υπόψη μου να εφαρμόστηκε πουθενά ο 1337, αυτός ο κοινωνικός σκοπός του- προέβλεπε προτεραιότητα σε στεγαστικά δάνεια, επιδότηση στεγαστικών δανείων, ενισχύσεις κλπ. Εδώ πραγματικά είναι και άδικο, αγαπητοί συνάδελφοι.

Στην παράγραφο 2 δεν δίνει καμιά ενίσχυση, παρά μόνο τσιμέντο με αυξημένους συντελεστές δόμησης, όπως ανέφερα και προηγουμένως.

Στο άρθρο 23 παράγραφος 2 στην κίνηση της διαδικασίας για ΖΕΠ και ΖΑΑ αφορούσε τη δυνατότητα γι'αυτήν από το ΔΕΠΟΣ και τα Νομικά Πρόσωπα Δημοσίου Δικαίου, ή Ιδιωτικού Δικαίου με συναίνεση των 3/4 της συνολικής ιδιοκτησίας. Στη ΔΕΠΟΣ παραμένει η δυνατότητα διαχείρισης του προγράμματος και εδώ θα πρέπει να δούμε τι παρεμβάσεις βελτίωσης μπορούμε να κάνουμε για να έχει πραγματικά κοινωνικό χαρακτήρα.

Στην παράγραφο 4 επιβεβαιώνετε την αύξηση της εισφοράς σε χρήμα για τους μικρούς, όπως αναφέραμε και παραπάνω.

Στο άρθρο 24 το νέο "φρούτο" η ΠΕΡΠΟ μια νέα ονομασία της ιδιωτικής πολεοδόμησης. Η ίδια σύλληψη της πολεοδόμησης, εκτός ορίων οικισμών κλπ., από ιδιώτες είναι αντιπεριβαλλοντική, είναι κερδοσκοπική και είναι κοινωνικά απαράδεκτη.

Δεν μπορεί ο κάθε ιδιώτης να χρησιμοποιεί σαν εργαλείο τη βούληση της πολιτείας για να αυθαιρετεί και να έχουμε αυτήν την κατάσταση που έχουμε. Αν αφαιρεθεί αυτή η δυνατότητα από τους ιδιώτες, το άρθρο αυτό είναι πάρα πολύ θετικό.

Το άρθρο 25 παρ. 1 είναι θετικό, γιατί πριν επέτρεπε στο συντελεστή δόμησης των επεκτάσεων να πάει στο 2,4. Η παράγραφος 2 είναι θετική γιατί καταργεί τη δυνατότητα μη εκτέλεσης απαλλοτρίωσης για τριάντα χρόνια και παράλληλα τη δυνατότητα να γίνονται έργα στο απαλλοτριούμενο ακίνητο. Δίνει, όμως, τεράστιες δυνατότητες ρουσφετολογίας και πελατειακών διακρίσεων για τροποποιήσεις σχετικά με τη διευκόλυνση της εφαρμογής του σχεδιασμού που περιλαμβάνει όποια δικαιολογία θέλει κανείς. Στην παράγραφο 3 καλή η μικροδιευκόλυνση και η μικροδιευκρίνηση που κάποιοι ρουσφετολόγοι, στην εφαρμογή του νόμου, όπως είπαμε και παραπάνω, και στα γραφεία που δεν ελέγχει κανείς, ίσως και έναντι αμοιβής και με λίγο ρίσκο θα μπορούν να ερμηνεύσουν τη δυνατότητα μειωμένης εισφοράς, όπως αυτοί το καταλαβαίνουν με βάση το μέγεθος των κατατμημένων τεμαχίων.

Το άρθρο 26 είναι θετικό, καταργεί τις ζώνες. Η παράγραφος 7 επεκτείνει τις δυνατότητες ασυδοσίας σε τοπικό επίπεδο, αναφέρεται στη μεταβίβαση όλων των αρμοδιοτήτων. Και εδώ θα πρέπει να έχουμε περιορισμούς για να περιφυλάξουμε τον κοινόχρηστο και κοινωφελή χώρο. Η παράγραφος 8 είναι θετική αφού καταργεί τις ζώνες ελεγχόμενης ανάπτυξης, όπου το ΥΠΕΧΩΔΕ έκανε ό,τι ήθελε. 'Οπως επίσης θετική είναι και η παράγραφος 9. 

'Αρθρο 26. Εδώ είναι νέες απαράδεκτες δημοκρατικά εκτός Κοινοβουλίου δυνατότητες αυθαίρετης τροποποίησης γενικά της πολεοδομικής νομοθεσίας, όπου αρμόδιο γι'αυτήν είναι το Κοινοβούλιο. 

'Οπως καταλάβατε από την ομιλία μου, καταψηφίζουμε και αυτά τα άρθρα.

Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, η συζήτηση, όπως τουλάχιστον φαίνεται, του κεφαλαίου αυτού υπολογίζω...

ΚΥΡΙΑΚΟΣ ΣΠΥΡΙΟΥΝΗΣ: Ο χρόνος είναι για όλους.

ΠΡΟΕΔΡΟΣ (Απόστολος Κακλαμάνης): Ναι, αλλά ο κ. Γκατζής μιλάει ως ειδικός αγορητής του κόμματός του, δεν υπάρχει άλλος ομιλητής και γι' αυτό είπαμε να δοθεί, με την ανοχή του Σώματος, αυτός ο χρόνος.

Εάν πούμε ότι τελειώνουμε κατά τις δύο η ώρα το κεφάλαιο αυτό, να διαθέσουμε το χρόνο μέχρι τις 14.30' έως 15.00', μία ώρα για τροπολογίες συναδέλφων που μπορούν να συζητηθούν.

Από την πλευρά της Κυβερνήσεως υπάρχει η τροπολογία για τους εργαζομένους στον ΟΤΑ, που υποθέτω ότι εκεί θα πρέπει τα κόμματα να τοποθετηθούν.

ΝΙΚΟΛΑΟΣ ΓΚΑΤΖΗΣ: Δεν την έχουμε.

ΠΡΟΕΔΡΟΣ (Απόστολος Κακλαμάνης): 'Εχει κατατεθεί, τώρα πρέπει να σας διανεμηθεί, γι'αυτό ήλθα στην Αίθουσα. Προ δεκαλέπτου, πριν έλθω στην Αίθουσα, μου την έφεραν και είπα να κατατεθεί και να διανεμηθεί.

Είπα στον κύριο Υπουργό ότι αναδιατυπώσεις που έχει κάνει σε άρθρα αυτού του κεφαλαίου να δοθούν για τα Πρακτικά και να διανεμηθούν επίσης, για να τα έχετε υπόψη σας -νομίζω ότι τα έχουν υπόψη τους οι εισηγητές- ώστε να ξέρουμε τι κάνουμε και στις 15.00' να ολοκληρώσουμε τη συνεδρίασή μας.

Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, είναι και η τροπολογία της Νέας Δημοκρατίας, που αφορά τα θέματα της παραγραφής των αδικημάτων που διεπράχθησαν κατά τη διάρκεια των αγροτικών κινητοποιήσεων.

ΠΡΟΕΔΡΟΣ (Απόστολος Κακλαμάνης): Είπα για όλες τις τροπολογίες Βουλευτών μέχρι στις 15.00'. 'Οσες εξ αυτών πρόκειται να συζητηθούν, θα διαθέσουμε αυτό το χρόνο. Νομίζω ότι μία ώρα μας φθάνει και περισσεύει.

Ο κ. Δανέλης έχει το λόγο.

ΣΠΥΡΙΔΩΝ ΔΑΝΕΛΗΣ: Ευχαριστώ, κύριε Πρόεδρε.

Για το άρθρο 20 και τις εισφορές σε γη είπαμε και στην τοποθέτησή μας γενικά στο νομοσχέδιο ότι εκτιμούμε, κύριε Υπουργέ, πως με τις προτάσεις σας για την αναπροσαρμογή των εισφορών σε γη, τις οποίες εκτιμούμε ως άτολμες, είστε πίσω από τα ζητούμενα των καιρών και πιστεύουμε πραγματικά ότι είναι μία χαμένη ευκαιρία, με δεδομένη την εμπειρία των δεκατεσσάρων χρόνων εφαρμογής της ΕΠΑ και με δεδομένα τα συμπεράσματα τα οποία έχουν εξαγάγει από αυτήν την εμπειρία, δηλαδή το ότι πουθενά δεν έχουμε ένα θετικό ισοζύγιο στην τράπεζα γης, ήταν μία εξαιρετική ευκαιρία να αναπροσαρμοστούν οι εισφορές σε γη, έτσι ώστε να μπορούμε να υλοποιούμε έναν πολεοδομικό σχεδιασμό άξιο των στόχων

Σελίδα 6685 

και των ζητουμένων. 

Ανέφερα και στην πρώτη μου τοποθέτηση, ως χαρακτηριστικό, το παράδειγμα του Τεχνικού Επιμελητηρίου του τμήματος ανατολικής Kρήτης, μιας περιοχής δηλαδή, με εξαιρετικά υποβαθμισμένο αστικό περιβάλλον, λόγω της μεγάλης πίεσης και της δημιουργίας των αυθαιρέτων επί σειρά ετών, ότι η εκτίμησή τους και η πρότασή τους που σας έχει δοθεί είναι ότι για εντάξεις στο σχέδιο πόλης οικοπέδων μέχρι χίλια πεντακόσια τετραγωνικά μέτρα, θα πρέπει να ισχύουν εισφορές 25% και από χίλια πεντακόσια και πάνω, 40%.

Τόσο γενναία αύξηση προέβλεπαν εκείνοι και πίστευαν ότι μόνο με τέτοιου είδους εισφορές γης, μπορούμε να εξασφαλίσουμε ένα αστικό περιβάλλον βιώσιμο και πραγματικά άλλων αντιλήψεων και άλλων αποτελεσμάτων απ' αυτό που μέχρι σήμερα έχουμε συνηθίσει να έχουμε και να κατοικούμε.

Εν πάση περιπτώσει πιστεύουμε ότι οι περιοχές δεύτερης κατοικίας θα έπρεπε να ακολουθούν τις προβλέψεις της πρώτης κατοικίας, αφού η μικρότερη εισφορά των ελλιπών, ούτως ή άλλως, εισφορών της πρώτης κατοικίας, κατά την άποψή μας, προϊδεάζει ότι το περιβάλλον της παραθεριστικής γειτονιάς δεν θα διαφέρει σε τίποτα από το περιβάλλον της αστικής γειτονιάς.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Τέλος, εκτιμούμε ότι θα πρέπει να δεχθείτε ότι στην παράγραφο 2α', θα πρέπει να προστεθεί, πλην των περιοχών που έχουν χαρακτηρισθεί δεύτερης κατοικίας, να ακολουθούν τις ίδιες εισφορές γης και χρήματος και οι οικισμοί κάτω των δύο χιλιάδων κατοίκων, που έχουν χαρακτηρισθεί με απόφαση νομάρχη, σαν παραλιακοί ή τουριστικοί, διότι και σ' αυτές τις περιπτώσεις βεβαίως έχουμε να κάνουμε με περιοχές δεύτερης κατοικίας.

Στο άρθρο 22, για τις ΖΕΕ και τις ΖΕΚ, η παρατήρησή μας είναι ότι οι θεσμοί αυτοί είναι ελλιπώς επεξεργασμένοι, με αποτέλεσμα να είναι αμφίβολο αν μπορούν πραγματικά να εφαρμοστούν.

Εδώ η παρατήρησή μας είναι ότι τα προβλεπόμενα προεδρικά διατάγματα δεν έχουν εκδοθεί και έτσι δεν μπορούν να λειτουργήσουν. Δεν έχουμε καν τα προσχέδια, όπως έπρεπε να έχουμε. Η μόνη προσθήκη που βλέπουμε να λειτουργεί είναι η πρόβλεψη αυξημένου συντελεστή δόμησης, για την οποία έχουμε εκφράσει τις επιφυλάξεις μας.

Στην παράγραφο 4, του άρθρου 22, με την απλή μεταφορά των ρυθμίσεων για τις ΔΕΕ και τις ΖΕΚ νομίζουμε, ότι επιτείνεται η σύγχυση μεταξύ τους και επειδή θεωρούμε ότι τα εργαλεία αυτά θα μπορούσαν να είναι θετικά για τις αναπλάσεις, εκτιμούμε ότι πρέπει να γίνουν και λειτουργικά.

Στο άρθρο 23, για τις ΔΕΠ και τις ΖΑΑ, κάνουμε την ίδια επισήμανση. Παρατηρούμε ότι υπάρχει ελλιπής επεξεργασία και ενώ οι θεσμοί αυτοί προβλέπουν εξαιρετικά δυσκίνητες διαδικασίες που δυσχεραίνουν την εφαρμογή τους, πάλι δεν προβλέπονται τα προσχέδια των προεδρικών διαταγμάτων, τα οποία πρέπει και πρόκειται να εκδοθούν.

Νομίζουμε ότι στην παράγραφο 2 η πρόβλεψη ότι μπορούν να εφαρμοστούν, χωρίς την έκδοση των προβλεπομένων προεδρικών διαταγμάτων είναι κενό γράμμα, διότι υπάρχουν τέτοιες ασάφειες, ώστε δεν θα μπορούν να περπατήσουν.

Επίσης, σχετικά με το ίδιο θέμα διαφωνούμε ότι ορίζεται ποσοστό εισφοράς για τις ΔΕΠ το 35%. Πιστεύουμε ότι το ποσοστό θα έπρεπε να είναι 50% της έκτασής της, με την ίδια λογική με την οποία κάναμε τις παρατηρήσεις μας για τις εισφορές γενικότερα.

Στο άρθρο 24, για τις ΠΕΡΠΟ και στην τοποθέτησή μας επί της αρχής του νομοσχεδίου, εκφράσαμε τις επιφυλάξεις μας και την άρνησή μας γενικά για τις ΠΕΡΠΟ. Εν πάση περιπτώσει, πιστεύουμε ότι οι ΠΕΡΠΟ θα πρέπει να εντάσσονται και να προτείνονται μόνο από τα γενικά πολεοδομικά σχέδια ή τα ΣΧΟΟΑΠ.

Πιστεύουμε ότι οι ΠΕΡΠΟ θα πρέπει να χωροθετούνται κοντά στις επεκτάσεις των πόλεων και των οικισμών και να αποτελούν έτσι, με τμήματά τους, ενιαίες πολεοδομικές ενότητες.

Η εισφορά σε γη θα πρέπει να ανέρχεται στο 50% των εκτάσεών τους και η αξία του ακινήτου για την ειδική χρηματική εισφορά να υπολογίζεται αμέσως μετά την υπογραφή από τον Υπουργό ή την πολεοδομική μελέτη.

Πιστεύουμε ότι τους κοινόχρηστους χώρους θα πρέπει να τους συντηρούν οι ίδιοι οι ιδιοκτήτες των οικοπέδων των ΠΕΡΠΟ, εφ' όσον τίθενται σε κοινή χρήση και δεν παραχωρούνται στον αντίστοιχο ΟΤΑ. 

Βεβαίως θεωρούμε ότι για ευνόητους λόγους και λόγους, τους οποίους δεν μπορεί κανείς πειστικά να αρνηθεί, η περιφέρεια της Αττικής θα πρέπει να θεωρηθεί κορεσμένη οικιστικά και να απαγορευθεί η χωροθέτηση της ΠΕΡΠΟ.

Στο άρθρο 25 παράγραφος 7 πιστεύουμε ότι είναι αντιλειτουργική, αναποτελεσματική και τελικά καταστροφική η διάσπαση των αρμοδιοτήτων έγκρισης μιας ενιαίας μελέτης από τους διάφορους τομείς. 'Ετσι, η πολεοδομική μελέτη, επέκταση και αναθεώρηση και οι τροποποιήσεις θα πρέπει να εγκρίνονται ενιαία.

Το άρθρο 26 αφορά την κωδικοποίηση της νομοθεσίας που είναι ελλιπής, κατά τη γνώμη μας, γιατί το παρόν νομοσχέδιο ήταν μία εξαιρετική ευκαιρία να εκσυγχρονίσει, να απλουστεύσει και να κωδικοποιήσει την εξαιρετικά μεγάλη νομοθεσία, την οποία έχουμε για τα θέματα αυτά. Παρόλα αυτά είναι θετικό, έστω στο βαθμό που προωθεί αυτήν την κωδικοποίηση, αλλά πιστεύουμε ότι θα έπρεπε να συμπεριλαμβάνεται και το ΕΤΕΡΠΣ για τους λόγους που έχουμε αναφερθεί αναλυτικά στην ομιλία μας επί της αρχής του νομοσχεδίου.

'Ερχομαι τώρα στις άλλες διατάξεις του νομοσχεδίου.

Συμφωνούμε και υπερψηφίζουμε το άρθρο που αφορά στη ρύθμιση των εκκρεμοτήτων της Κοζάνης. Πραγματικά είναι η πρώτη ζώνη ενεργού πολεοδομίας, που λόγω ακριβώς των δυσλειτουργιών και των ατελειών της νομοθεσίας κινδυνεύει και προχωρεί τόσα χρόνια με τόσο αργά βήματα. Πραγματικά οι δυσκολίες, τις οποίες αντιμετωπίσαμε με τη ζώνη ενεργού πολεοδομίας της Κοζάνης είναι ένα παράδειγμα για το πως θα πρέπει να προσαρμοσθεί η νομοθεσία για τις ζώνες αυτές.

Η γενική μας παρατήρηση, για κάποιου κανονιστικού χαρακτήρα ρυθμίσεις που έχουμε στο νομοσχέδιο, είναι ότι γενικά ως μεθοδολογία μπορεί να επιλύει κάποιες εκκρεμότητες και έτσι πρακτικά να είναι ωφέλιμη μεθολογία, αλλά νομίζουμε ότι γενικά υποβαθμίζει και το ρόλο του Κοινοβουλίου, αλλά και το κύρος του νομοσχεδίου αυτού καθ' αυτού.

Μία κουβέντα θέλω να πω για το θέμα της Πολύχνης, το οποίο είναι ένα θέμα που απασχολεί επί χρόνια και το συγκεκριμένο Δήμο, αλλά και τους ενδιαφερομένους κατοίκους.

Εμείς θεωρούμε ότι με τις ρυθμίσεις δημιουργείται ένα ουσιαστικό πρόβλημα για την ποιοτική προσφορά που καλείται να παρέχει ο Δήμος Πολύχνης και γι' αυτό το λόγο νομίζουμε, ότι θα πρέπει να βρεθεί μία φόρμουλα να καλυφθεί η μείωση των εσόδων με τις ρυθμίσεις που γίνονται, διότι ο Δήμος δεν μπορεί να σηκώσει το βάρος αυτό. Είναι προφανές. 

Επίσης, δεν θα βλέπαμε αρνητικά μία βελτίωση των όρων με τους οποίους θα γίνουν οι παραχωρήσεις στους χρήστες, στους καταπατητές.

Αυτά είχα να πω. Αν έχω να συμπληρώσω κάτι επιφυλάσσομαι στη δευτερολογία μου. 

Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κ. Δανέλλη.

Ο κ. Ακριτίδης έχει το λόγο.

ΝΙΚΟΛΑΟΣ ΑΚΡΙΤΙΔΗΣ: Κύριε Πρόεδρε, οι διατάξεις αυτής της ομάδας εισάγουν επίσης ρυθμίσεις θετικές στο υφιστάμενο θεσμικό πλαίσιο που αφορούν τα ανώτατα όρια δόμησης για κύρια και παραθεριστική κατοικία, για ειδικές χρήσεις, για ειδικούς χώρους, οικισμούς κάτω των 2.000 κατοίκων κ.ο.κ.

Εκσυγχρονίζονται υφιστάμενοι θεσμοί από την εμπειρία προς θετική κατεύθυνση, χωρίς καμιά αμφιβολία, όπως τονίστηκε ήδη σ' ό,τι αφορά την εισφορά σε γη και σε χρήμα. Επίσης, εκσυγχρονίζονται, μορφοποιούνται και αποσαφηνίζο-

Σελίδα 6686 

νται ρυθμίσεις που αφορούν ειδικούς όρους και τρόπους δόμησης, ζώνες ειδικής ενίσχυσης, ζώνες ενεργού πολεοδομίας και αστικού αναδασμού και άλλα και καθορίζονται ευέλικτοι τρόποι πολεοδόμησης, όπως για παράδειγμα με τις ΠΕΡΠΟ από το άρθρο 24 και πέρα με εξαιρέσεις, με προϋποθέσεις, με διαδικασίες κ.λπ.

Ζήτησα το λόγο, κύριε Πρόεδρε, για να κάνω δύο ειδικές επισημάνσεις. Η πρώτη αφορά τις ρυθμίσεις του άρθρου 31, που αφορούν στη Θεσσαλονίκη και ειδικά έργα. Αυτό έπρεπε να γίνει και νομίζω ότι εδώ υπήρξε μια άριστη συνεργασία ανάμεσα στο ΥΠΕΧΩΔΕ και στους Οργανισμούς Τοπικής Αυτοδιοίκησης και Νομαρχιακής Αυτοδιοίκησης της Θεσσαλονίκης. Είναι κάτι εξαιρετικά χρήσιμο. Το λέω για την ιστορία και για τη συζήτηση και το χειροκροτούμε.

Αλλά ειδικότερα θέλω, κύριε Υπουργέ, να μου επιτρέψετε να σταθώ στο άρθρο 23. 'Εχω καταθέσει εμπροθέσμως σχετική τροπολογία που αναφέρεται ειδικότερα στην παράγραφο 5, του άρθρου 23, η οποία επαναφέρει διαδικασίες, με τις οποίες εκτελούνται τα έργα υποδομής των ΖΕΠ, οι οποίες έχουν εγκριθεί μέχρι τώρα.

Γράφω στην τροπολογία μου ότι θεωρώ πως οι νέες ρυθμίσεις πράγματι αποτελούν ένα καινούριο θετικό πλαίσιο. Αποδείχθηκε εξ άλλου στην πράξη ότι ο τρόπος με τον οποίο καθορίζονταν οι διαδικασίες για την εκτέλεση των έργων υποδομής, δηλαδή οι φορείς που έπρεπε να τις κάνουν, ήταν δύσκαμπτος.

Ειδικότερα τώρα, η δυνατότητα να ανατίθενται αυτά τα έργα εκτέλεσης των επιβαλλόμενων υποδομών και σε εταιρείες μεικτής οικονομίας ή και άλλου τύπου -μαζί με τις προϋφιστάμενες εταιρείες και τις δυνατότητες-νομίζουμε ότι είναι εξαιρετικά θετική.

Μένει, όμως, σε εκκρεμότητα μία περίπτωση τουλάχιστον, που γνωρίζουμε στη Θεσσαλονίκη και αφορά τον οικισμό "ΚΙΣΣΟΣ" και την αδυναμία να εκτελεσθούν, σύμφωνα με τις προϋφιστάμενες διατάξεις, τα έργα υποδομής. Ο "ΚΙΣΣΟΣ" προχώρησε σε έργα υποδομής, τα οποία είναι ολοκληρωμένα.

Εκείνο το οποίο ζητώ με την τροπολογία που σας κατέθεσα και η οποία έχει γενικό αριθμό 374 και ειδικό 11 είναι το εξής: Για όσες ΖΕΠ έχουν εγκριθεί ήδη με προεδρικό διάταγμα, οι σημερινές ρυθμίσεις να ισχύουν από της δημοσιεύσεως του προεδρικού διατάγματος, με το οποίο έχουν εγκριθεί αυτές οι ΖΕΠ. Και τούτο για να νομιμοποιήσουμε έργα τεράστιας αξίας τα οποία νομίζω ότι είναι πρωτοπορειακά για όλη τη χώρα και ασφαλώς βρίσκονται μέσα στο πνεύμα και τους στόχους του ΥΠΕΧΩΔΕ, έργα ολοκληρωμένα τα οποία δεν μπόρεσαν να νομιμοποιηθούν, ώστε να υπάρξουν και οι υπόλοιπες εξελίξεις.

Νομίζω, κύριε Υπουργέ, ότι μπορεί να προστεθεί αυτό το εδάφιο, για να λήξει αυτή η υπόθεση.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ακριτίδη.

Ο κ. Ζαφειρόπουλος έχει το λόγο, ο οποίος απ' ό,τι φαίνεται, μετά τη μικρή περιπέτεια της υγείας του, ανακάμπτει δριμύτερος στην Αίθουσα.

(Χειροκροτήματα απ' όλες τις Πτέρυγες)

Ορίστε, κύριε Ζαφειρόπουλε, έχετε το λόγο.

ΓΙΑΝΝΗΣ ΖΑΦΕΙΡΟΠΟΥΛΟΣ: Κύριε Πρόεδρε, πραγματικά είναι συγκινητική η υποδομή των συναδέλφων και μου δημιουργεί ευθύνες, αλλά και ταυτόχρονα με υποχρεώνει να τους ευχαριστήσω όλους από την καρδιά μου, όπως και εσάς.

Δεν προτίθεμαι να απασχολήσω το Βήμα, επαναλαμβάνοντας απόψεις που διατυπώθηκαν προηγούμενα για τις διατάξεις της ενότητας των άρθρων που συζητούμε. Εξ άλλου το ΠΑΣΟΚ, με τον εγκρατή περί τα θέματα αυτά, συνάδελφο, τον κ. Βούλγαρη, έχει εκθέσει τις απόψεις του και πρέπει να τονίσω ότι είναι περιττή και η δική μου συμφωνία στην πρόταση που έκανε προηγούμενα ο κ. Ακριτίδης προς τον Υπουργό ΠΕ.ΧΩ.Δ.Ε..

Πρέπει, όμως, να αναφερθώ στην παράγραφο 6, του άρθρου 29, με την οποία επιλύεται νομοθετικά η δυνατότητα υλοποίησης επείγοντος στεγαστικού προγράμματος της ΔΕΠΟΣ στις Θίνες του Βαρθολομιού στο Νομό Ηλείας, για τη δημιουργία του οικισμού των Ηλείων Ομογενών, του "Ηλειακού Χωριού".

Θέλω να εκφράσω τις ευχαριστίες μου προς την Κυβέρνηση και τον παριστάμενο Υπουργό ΠΕΧΩΔΕ, γιατί έστω και με καθυστέρηση υλοποιεί νομοθετικά αυτή τη δυνατότητα, ώστε να πραγματοποιηθεί το πρόγραμμα αποκατάστασης των Ηλείων Ομογενών, με τη δημιουργία ενός παραθεριστικού οικισμού στις Θίνες του Βαρθολομιού, όπως τόνισα.

Με τη διάταξη της παραγράφου 6 του άρθρου 29, δίνεται η δυνατότητα να προχωρήσει η ΔΕΠΟΣ στην εκτέλεση αυτού του προγράμματος, με την έγκριση του ρυμοτομικού σχεδίου και των όρων και των περιορισμών της δόμησης, που πρέπει να υπάρχουν στην περιοχή αυτή.

Κύριε Πρόεδρε, δίνεται η δυνατότητα πραγματικά με τη δημιουργία του Ηλειακού Χωριού, που είναι κάτι αντίστοιχο με το Αρκαδικό Χωριό, να ξαναδούμε σε μια συνολικότερη ενδεχόμενα βάση το πρόβλημα της δημιουργίας οικισμών για τους Ομογενείς μας σε ολόκληρη την Ελλάδα.

Πιστεύω ότι το Αρκαδικό Xωριό και το Ηλειακό Xωριό θα αποτελέσουν πιλοτικά προγράμματα για τη δημιουργία των Οικισμών αυτών και πρέπει η Κυβέρνηση να προχωρήσει στην υλοποίησή τους με διαφορετικούς, ταχύτερους ρυθμούς στο μέλλον.

Κύριε Πρόεδρε, θέλω να εκφράσω τις ευχαριστίες μου -και όλων υποθέτω των συναδέλφων του νομού μας- προς τον Υπουργό ΠΕ.ΧΩ.Δ.Ε. για τη νομοθετική αυτή ρύθμιση. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Θα ξεκινήσω αντιστρόφως από το άρθρο 31 και θα ευχαριστήσω και εγώ με τη σειρά μου τον κύριο Υπουργό για τη μέριμνα υπέρ της Θεσσαλονίκης με τις πέντε ρυθμίσεις που γίνονται για το τέως βασιλικό θέατρο, για το θερινό θέατρο που μετατρέπεται ο γειτονικός χώρος, για το Δήμο Τριανδρίας, για το Δήμο Καλαμαριάς κ.λπ.

'Ενα δεύτερο σημείο που θέλω να πω είναι το εξής: Να συνεχίσετε αυτή τη μέριμνα, κύριε Υπουργέ, ώστε αυτή η δικαιολογημένη ή αδικαιολόγητη, αν θέλετε -να προσθέσω και αυτή τη διάζευξη- πικρία που καλλιεργείται με αγνές προθέσεις ή με εσκεμμένες στοχεύσεις στη Θεσσαλονίκη, στη Βόρεια Ελλάδα, "άλλο νότος, άλλο βορράς" άλλο Αθήνα και άλλο Θεσσαλονίκη, αυτή η αιωρούμενη πικρία να αμβλυνθεί.

Θα αναφερθώ σε ό,τι αφορά τα άρθρα 18 και 19 που προσδιορίζουν, το πρώτο τις εισφορές σε γη και σε χρήμα και το δεύτερο τους παραδοσιακούς οικισμούς. Να παρακαλέσω για τους παραδοσιακούς οικισμούς, που είναι μεστοί από παράδοση και από κληρονομιά να προβλέψετε κίνητρα, να μπορέσουμε δηλαδή να κρατήσουμε κάποιους υψηλής αξίας παραδοσιακούς οικισμούς με ιδιαίτερη, ιδιόμορφη πολεοδομία, αρχιτεκτονική κ.λπ. να τους κρατήσουμε στο επίπεδο της παράδοσης στο πλαίσιο των ριζών μας. Προς την κατεύθυνση αυτή, να μου επιτρέψετε να πω -και δεν απευθύνομαι σε εσάς, περισσότερο στην Αίθουσα- ότι τα ισχύοντα εις την αλλοδαπή σε όλα τα πράγματα δεν μπορούν να υιοθετηθούν και να απορροφηθούν από την ιδιοσυγκρασία του 'Ελληνα. Το μεν προσδιορίζεται από τη γενική του αγωγή και κίνηση, το δε όμως, καθορίζεται από τις γονικές επιβαρύνσεις ή εύνοιες που συγκροτούν τον διαιωνιζόμενο χαρακτήρα του 'Ελληνα.

Επομένως, άλλα μπορούν να ισχύουν στην Ελβετία και άλλα στην Ελλάδα σε ό,τι αφορά τους συντελεστές δόμησης, τις εισφορές γης και χρήματος. 

Πιστεύω ότι ο συνδυασμός των παραγράφων του άρθρου 18 για εισφορές, έχει και το κοινωνικό πνεύμα. Διακρίνεται δηλαδή για την ευαισθησία προς τις μικρές ιδιοκτησίες το νομοσχέδιο. Και δεν θα συμφωνήσω με κάποιους συναδέλφους που υπεστήριξαν το αντίθετο.

Τελειώνοντας, θέλω να συμφωνήσω και εγώ, κ. Υπουργέ, με την πρόταση του συναδέλφου μου, κ. Ακριτίδη όπως την ανέπτυξε προηγουμένως για τα συγκεκριμένα έργα στη Θεσσαλονίκη. Σας ευχαριστώ πολύ.

Σελίδα 6687 

ΠΡΟΕΔΡΕΥΩΝ (Παναγιώτης Σγουρίδης): Ο κ. Τρυφωνίδης έχει το λόγο.

ΓΕΩΡΓΙΟΣ ΤΡΥΦΩΝΙΔΗΣ: Εγώ θα ήθελα να αναφερθώ στο θέμα της εισφοράς σε γη. Νομίζω ότι η Κυβέρνηση χάνει μια ευκαιρία να τοποθετηθεί ολοκληρωμένα και να λύσει αυτό το πρόβλημα μετά από την εμπειρία των τελευταίων ετών, η οποία εμπειρία λέει ότι επειδή τα οικόπεδα τα οποία εντάσσονται σε σχέδιο πόλεως και πρέπει να πληρώσουν αυτήν την εισφορά σε γη είναι συνήθως κατακερματισμένες ιδιοκτησίες, περιοχής συνήθως αυθαιρέτων, δεν προσφέρουν το απαραίτητο, το χρειαζούμενο ποσοστό γης, για να δημιουργηθούν οι κοινόχρηστοι χώροι, πλατείες, δρόμοι κ.λπ. αλλά και να δημιουργηθούν οικόπεδα για να αναπτυχθούν λειτουργίες χώρων πρασίνου και διάφορες άλλες εγκαταστάσεις που ένας σύγχρονος οικισμός απαιτεί να έχει.

'Ετσι λοιπόν στην πρωτολογία μου έκανα μια πρόταση ότι, αν δεχθούμε πως συνήθως απαιτείται ένα 30% της έκτασης ενός οικισμού για να αποτελέσει το χώρο που θα αναπτυχθούν οι κοινόχρηστες δραστηριότητες και ειδικές λειτουργίες, θα πρέπει να ξεκινάνε με αυτό το 30%, ώστε να εξασφαλίσουμε αυτό το ποσοστό σε κάθε σχέδιο πόλεως. Οπωσδήποτε όμως η επιβολή αυτού του ποσοστού π.χ. του 30% σε μικρές ιδιοκτησίες είναι ανεδαφική και άδικη γιατί δεν μπορεί ο ιδιοκτήτης να προβεί σε οικονομική εκμετάλλευση του οικοπέδου του.

Πρότεινα λοιπόν στην πρωτολογία να προβλεφθεί μια αύξηση του συντελεστή δόμησης κλιμακωτά γι' αυτές τις ιδιοκτησίες που εντάσσονται στο σχέδιο πόλεως, ώστε και ο ιδιώτης να εξασφαλίσει τη δυνατότητα να εκμεταλλευθεί οικονομικά το οικόπεδό του, αλλά και από την άλλη πλευρά ο οικισμός να αποκτήσει την απαιτούμενη γη ώστε να αναπτυχθεί σωστά.

'Ετσι λοιπόν με τα στοιχεία που θέλει η Κυβέρνηση για να νομοθετήσει αν κάνουμε μια αναγωγή στο 30% σε εισφορά γης, όπως προτείνεται, για οικόπεδα μέχρι 250 τ.μ. και για ένα συντελεστή δόμησης 0,8 θα αρκούσε η προσαύξηση του συντελεστού κατά 1,10, ώστε ο ιδιώτης να έχει την ίδια δυνατότητα οικοδόμησης.

Για οικόπεδα μέχρι 700 τ.μ. ο συντελεστής δόμησης θα μπορούσε να φθάσει μέχρι τη μονάδα, χωρίς πάλι ο ιδιώτης να έχει καμιά ζημιά. Αναλογικά για μέχρι 1000 τ.μ. το οικόπεδο θα μπορούσε να έχει συντελεστή δόμησης 0,9 και για πάνω από 1000 μέτρα θα παρέμενε το ίδιο 0,8.

Νομίζω ότι είναι μια πρόταση, που θα πρέπει να ερευνηθεί από το Υπουργείο, διότι πάλι οι οικισμοί οι οποίοι θα αναπτυχθούν έστω και με τη θεσμοθέτηση ηυξημένων συντελεστών, όπως τώρα έρχεται η Κυβέρνηση να ομολογήσει εν τοις πράγμασι ότι δεν αρκούν τα ποσοστά που είναι ήδη θεσμοθετημένα, νομίζω ότι μετά από αυτό θα χρειασθεί να κάνει μία νέα θεώρηση του θέματος και να μην χαθεί αυτή η ευκαιρία που παρουσιάζεται.

Κάνω λοιπόν έκκληση να δει η Κυβέρνηση αυτόν τον τρόπο ή έναν συγκερασμό γιατί πραγματικά πάλι θα έχουμε οικισμούς χωρίς να έχουμε την απαιτούμενη Τράπεζα γης για να αναπτύξουμε σωστές και σύγχρονες λειτουργίες. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σταύρου έχει το λόγο.

ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, το Δεκέμβριο του 1993 ο κύριος Υπουγός ΠΕΧΩΔΕ είχε δώσει στη δημοσιότητα ολοκληρωμένο το σχέδιο του δημοκρατικού πολεοδομικού σχεδιασμού, όπως το ονόμαζε τότε. Και υπελόγιζε ότι μέχρι το 1997 θα είχε επεκταθεί το σχέδιο πόλης σε τριακόσιες χιλιάδες στρέμματα τουλάχιστον. Τοποθετούσε τότε το 2000 ως χρονικό ορίζοντα επιλύσεως του χωροταξικού, οικιστικού προβλήματος της χώρας.

Το ερώτημα που τίθεται είναι τι από όλα αυτά έχει υλοποιηθεί μέχρι σήμερα.

Τα κυριότερα σημεία του νομοσχεδίου αυτού προέβλεπαν την κατάργηση διατάξεων που αφορούν στην άμεση πολεοδόμηση και στη μείωση της εισφοράς και τις μεγαλύτερες ιδιοκτησίες σε γη και χρήμα. Δυστυχώς όμως με το υπό συζήτηση νομοσχέδιο όλως ασήμαντη μείωση επέρχεται για το σοβαρότατο αυτό θέμα. 'Ετσι η ίδια εξοντωτική για τους ιδιοκτήτες γης, πολιτική συνεχίζεται και μάλιστα γίνεται σήμερα νόμος του κράτους.

Οι καθοριζόμενες εισφορές σε γη από 5% έως 40% ανάλογα με την έκταση, είναι πράγματι άδικες και θα μπορούσα να τις χαρακτηρίσω ληστρικές και στην ουσία δημεύουν το ήμισυ περίπου των μεγαλύτερων σε έκταση ιδιοκτησιών.

Λογικό και δίκαιο θα ήταν να μειωθούν οι προβλεπόμενες στο άρθρο 20 του νομοσχεδίου εισφορές σε γη και να περιοριστούν από 5% εως 25% και οι εισφορές σε χρήμα να καθοριστούν σε 5% για όλες τις ιδιοκτησίες.

Επίσης, ο συντελεστής δόμησης για την πρώτη κατοικία, έχω τη γνώμη ότι πρέπει να φθάσει τουλάχιστον μέχρι το 1,40% αντί του 0,8% και για τη δεύτερη παραθεριστική κατοικία να αυξηθεί περίπου στο 0,8% αντί του 0,4% που προβλέπεται από το υπο ψήφιση νομοσχέδιο

Κύριε Υπουργέ, η Πολιτεία πρέπει να έχει συνέχεια και συνέπεια, ανεξάρτητα με την εναλλαγή των κυβερνήσεων στην εξουσία. Ο συνάδελφος Βουλευτής Αττικής και τέως Υφυπουργός ΠΕΧΩΔΕ της Νέας Δημοκρατίας κ. Χρήστος Κατσιγιάννης είχε κάνει μια ρεαλιστική νομοθετική προετοιμασία που έλυνε πάρα πολλά και καίρια οικιστικά προβλήματα. Τα αγνοήσατε δυστυχώς και καθυστερήσατε τρία ολόκληρα χρόνια για να φέρετε τώρα στην Εθνική Αντιπροσωπεία το συζητούμενο οικιστικό νομοσχέδιο, ένα νομοσχέδιο τελείως αποσπασματικό, καθόλου θεσμικό, αφού δεν είναι ικανό να λύσει τα προβλήματα του πολεοδομικού σχεδιασμού. Γι' αυτό και η Νέα Δημοκρατία και προσωπικά ο ομιλών, το καταψηφίζει.

Τελειώνοντας, κύριε Υπουργέ, ήθελα να σας ρωτήσω τι πρόκειται να γίνει με τις συνενώσεις μικροτέρων ιδιοκτησιών, ώστε να αποκτήσουν οικιστική αρτιότητα. Τι σκέπτεσθε και αν είναι στις προθέσεις της Κυβερνήσεως, να μειώσει την αρτιότητα των δεκαοκτώ στρεμμάτων και να επιτρέψει την κατάτμηση μεγάλων γηπέδων, ώστε η αρτιότητα να ισχύει στα τέσσερα τουλάχιστον στρέμματα. Διότι, εδώ, όπως θα πρέπει να γνωρίζετε δημιουργούνται τεράστια κοινωνικά και οικογενειακά προβλήματα, αφού ένας γονέας δεν μπορεί μια ιδιοκτησία δέκα στρεμμάτων να τη μοιράσει για να τη δώσει προίκα είτε γονική παροχή στα δυο του παιδιά.

Και τέλος, ήθελα κύριε Υπουργέ του ΠΕΧΩΔΕ, να σας ρωτήσω, τι σκέπτεσθε να κάνετε, παρά τις συνεχείς εξαγγελίες σας, σχετικά με τη νομιμοποίηση των αυθαιρέτων και τις ηλεκτροδοτήσεις.

Πιστεύω ότι μια ευνομούμενη δημοκρατική Πολιτεία, κύριε Υπουργέ, πρέπει με κοινωνική ευαισθησία να λύνει τα όποια υπαρκτά προβλήματα και να μη διαιωνίζει τη λύση τους απογοητεύοντας τους πολίτες. Και ειδικότερα αυτήν την εποχή που ο Τόπος χρειάζεται πάρα πολύ κοινωνική γαλήνη και ηρεμία νομίζω ότι η Κυβέρνηση μ' αυτές τις επισημάνσεις, αν τις δεχθεί, θα προσφέρει πολύ σημαντικό έργο και στο κοινωνικό σύνολο, στην αποκατάσταση αδικιών και θα αποδώσει στους πολίτες Δικαιοσύνη.

ΠΡΟΕΔΡΕΥΩΝ ( Παναγιώτης Σγουρίδης): Ευχαριστούμε τον κ. Σταύρου.

Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Το κεφάλαιο τρίτο του νομοσχεδίου που συζητούμε, κύριε Πρόεδρε, είναι επίσης πολύ καλά μελετημένο και έχει δυο σημεία τα οποία προκαλούν τη συζήτηση.

Το ένα στοιχείο που προκαλεί τη συζήτηση είναι η εισφορά σε γη και σε χρήμα. Νομίζω, ότι έχει γίνει αναδιάταξη των ποσοστών αυτών στα πρέποντα ποσοστά, διότι όπως όλοι ξέρουμε έχουν γίνει κατατμήσεις, οι οποίες απηγόρευαν τη συγκέντρωση κάποιας γης. 'Ομως και πάλι με τα ποσοστά αυτά θα υπολειφθούμε πολύ, κύριε Υπουργέ, των αναγκαίων εκτάσεων για τους κοινόχρηστους και κοινωφελείς χώρους και δεν προσδιορίζεται, όχι από το νομοσχέδιό σας, αλλά από κάποιες άλλες διατάξεις του Αστικού Κώδικα άλλων Υπουργείων πόθεν θα αντληθούν τα χρήματα για την απαλλοτρίωση των υπολοίπων εκτάσεων, δεδομένου ότι η εισφορά σε χρήμα

Σελίδα 6688 

απ' ό,τι είδα στο Σύνταγμα δεν επιτρέπεται να χρησιμοποιηθεί για απαλλοτριώσεις παρά μόνο για πολεοδομικά έργα. Αυτό είναι ένα ερώτημα το οποίο έχω και θέλω να το θέσω υπόψη σας. Γίνεται μεγάλη συζήτηση σχετικά με την αύξηση του ποσοστού εισφοράς στις μεγάλες ιδιοκτησίες

Εδώ θα πρέπει, κύριε Πρόεδρε, να πούμε ότι κάθε νέα έκταση που εισέρχεται στο σχέδιο πόλης αποκτά μία υπεραξία. Και πρέπει να συμφωνήσουμε, να το σκεφτούμε -και αν το σκεφτούμε θα συμφωνήσουμε- ότι όσο μεγαλύτερη είναι η έκταση που εισέρχεται στο σχέδιο ,πόλεως τόσο μεγαλύτερη είναι η υπεραξία της. Δεν είναι ανάλογη του εμβαδού, αλλά έχει μία αύξηση μορφή γεωμετρικής προόδου. Δηλαδή, αν μια έκταση 2000 τ.μ. εισαχθεί στο σχέδιο πόλεως και δοθεί το ποσοστό του 25% που προβλέπεται, μένουν 1500 τ.μ., η οικονομική αύξηση λ.χ. θα είναι της τάξεως του διπλού; Στην αντίστοιχη περίπτωση των δέκα χιλιάδων στρεμμάτων η αύξηση θα είναι στο τετραπλούν, διότι είναι μεγάλη ιδιοκτησία και δίνει δυνατότητες για πολλαπλές χρήσεις και πολλαπλών ειδών εκμεταλλεύσεις. Ως εκ τούτου, ο Υπουργός με την εισήγησή του είναι και στο πνεύμα και στο γράμμα του Συντάγματος, αλλά ακόμα είναι και στην κοινωνική αντίληψη από την οποία το Κόμμα μας διαπνέεται και την οποία αρχικώς έχει θέσει στο Λαό. Συνεπώς, οι αναλογίες αυτές είναι πάρα πολύ σωστές. Και σωστές επίσης είναι οι εισφορές σε χρήμα. Κρίμα, όμως, που το Σύνταγμα δεν επιτρέπει αυτές οι εισφορές σε χρήμα να χρησιμοποιηθούν για απαλλοτριώσεις.

Χαιρετίζω ιδιαίτερα, κύριε Υπουργέ, το τελευταίο σας άρθρο 26, περί κωδικοποίησης της υφιστάμενης πολεοδομικής νομοθεσίας. Πράγματι αυτό είναι πάρα πολύ χρήσιμο. 'Εχουμε μία νομοθεσία από το 1923 και εντεύθεν, η οποία έχει και επικαλύψεις αλλά είναι και άγνωστη. 'Ετσι αυτό είναι πάρα πολύ σημαντικό πράγματι και ιδιαίτερα με την εξουσιοδότηση που δίνουμε στο άρθρο αυτό, επαναλήψεις, παραλείψεις και ανώφελες διατάξεις θα παραλειφθούν όλες οι νέες και θα κυρωθούν από τη Βουλή με τη μορφή των κωδίκων.

'Ομως, εδώ θα πρέπει να κάνετε μία διόρθωση. Λέτε "κατά τη διαδικασία του άρθρου 75, παράγραφος 6, του Συντάγματος".Δεν πρόκειται για το άρθρο 75 του Συντάγματος, αλλά για το άρθρο 76 παράγραφος 6. Παρακαλώ να το διορθώσετε.

Τώρα, ως προς το συντελεστή δόμησης. Δεν θα έλεγα ότι στερείται λογικής η πρόταση του κ. Τρυφωνίδη. Δεν θα το έλεγα αυτό. Οι χαμηλοί συντελεστές δόμησης προϋποθέτουν μεγάλες εκτάσεις σχεδίων πόλεων. Αυτό είναι αντίληψη του πώς βλέπει το Υπουργείο, η Κυβέρνηση και ο Υπουργός την ανάπτυξη των ιδιοκτησιών και της ελληνικής οικογένειας, αν θέλει διόροφα ή τριώροφα κτίσματα

ή αν θέλει ανεξάρτητες κατοικίες. 'Εκανε την επιλογή, η δεύτερη κατοικία λ.χ. να είναι σε κάθε οικόπεδο και μια κατοικία. Δεν μπορούμε να του το αρνηθούμε. Πιστεύει πιο πολύ στην ανεξαρτησία των ατόμων και λιγότερο στο δεσμό, μεταξύ ατόμων, οικογενειών κ.λπ. Η διάταξη, όπως εισάγεται, έχει τη δική της λογικής και εκφράζει την πολιτική και την αντίληψη του Υπουργείου, το οποίο έχουμε σήμερα. Κατά τα άλλα, ψηφίζω όλα τα άλλα άρθρα.

Ευχαριστώ κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι από τα Δυτικά Θεωρεία παρακολουθούν τη συνεδρίαση, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα πέντε μαθητές και δύο συνοδοί δάσκαλοι από το 11ο Δημοτικό Σχολείο Παλαιού Φαλήρου. Η Βουλή τους καλωσορίζει.

(Χειροκροτήματα από όλες τις Πτέρυγες της Βουλής)

Ο κ. Κορκολόπουλος έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, ζήτησα να λάβω το λόγο για να επικροτήσω κι εγώ την ενέργεια του κυρίου Υπουργού, για τη ρύθμιση που έκανε για το Ηλιακό Χωριό. 'Ομως, θα ήθελα να επισημάνω στον κ. Λαλιώτη να προσέξει πάρα πολύ τις κατευθύνσεις που θα δώσει στην ΔΕΠΟΣ, έτσι ώστε να μην επαναληφθούν τα τεράστια σφάλματα που έγιναν στο Αρκαδικό Χωριό. Σφάλματα τα οποία πιστεύω, ότι τα γνωρίζει και ο ίδιος και δεν νομίζω ότι επιτρέπεται να επαναληφθούν στην περίπτωση της Ηλείας.

Το δεύτερο θέμα που ήθελα να θίξω, κύριε Πρόεδρε, σε συνδυασμό με όλα τα άρθρα του νομοσχεδίου που μιλάμε και ειδικότερα τα τελευταία, είναι ότι δεν μπορούμε να μιλάμε για πολεοδόμηση-χωροταξία και βιώσιμη οικιστική ανάπτυξη, κύριε Υπουργέ, και το Υπουργείο σας να αποτελεί το χειρότερο παράδειγμα Υπουργείου από απόψεως κτιριακών εγκαταστάσεων. Το Υπουργείο σας, αν δεν κάνω λάθος, στεγάζεται σε πάνω από εκατό κτίρια. Δεν έχετε, λοιπόν, σε ένα τόσο ευαίσθητο νομοσχέδιο, που μιλάτε για όλα αυτά τα ωραία πράγματα, αλλά στα λόγια, καμία πρόβλεψη με αποτέλεσμα να αποδεικνύεται το μπάχαλο που υπάρχει σε όλη την Ελλαδα από πλευράς εγκαταστάσεων των υπηρεσιών του Υπουργείου σας. Θα πρέπει να έχετε τη δυνατότητα αυτή και είμαι βέβαιος ότι την έχετε, πλην όμως δεν έχετε ασχοληθεί καθόλου με το θέμα. Θα έπρεπε να είχατε ακολουθήσει αχνάρια που είχε χαράξει η Κυβέρνηση της Νέας Δημοκρατίας, βάση των οποίων, με τις αρχές της πολεοδόμησης, θα μπορούσατε να φτιάξετε μέσα σε χώρους που είναι και εκτός του κέντρου, διότι αυτό το θέμα είναι και ποιοτικό για το περιβάλλον, ένα ενιαίο κτιριακό συγκρότημα...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Χρειάζεται νόμος;

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Δεν το έχετε. Είστε τέσσερα χρόνια Υπουργός, δεν έχει γίνει ούτε σχεδιασμός.

Εκείνο που ήθελα, λοιπόν, να σας επισημάνω είναι ότι μέσα από τις διατάξεις αυτές να προσέξουμε, κύριε Υπουργέ, το ευρύτερο θέμα των κτιριακών εγκαταστάσεων όλων των Υπουργείων. Εάν δεν μπορέσετε να μεταφέρετε το διοικητικό κέντρο συγκεντρωμένο σε άλλο χώρο της Αττικής, δεν θα μπορέσετε να επιλύσετε τα οξύτατα προβλήματα που αντιμετωπίζει ο κάθε 'Ελληνας πολίτης που ζητά να έρθει σε επαφή με τις κεντρικές υπηρεσίες του οποιουδήποτε Υπουργείου.

Μέσα, λοιπόν, από ένα τέτοιο πρόγραμμα, πιστεύω ότι το Υπουργείο θα φανεί τουλάχιστον αντάξιο στον τίτλο του. Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κορκολόπουλο.

Κύριε Υπουργέ, θα σας δώσω το λόγο. Πρέπει να μοιράσετε όσες αναδιατυπώσεις έχετε κάνει και φραστικές διορθώσεις για να μπουν στα Πρακτικά. 'Εχουν ήδη μοιραστεί στους συναδέλφους, αλλά ας δώσετε ένα πακέτο όπως ακριβώς έχει γίνει, στα Πρακτικά.

'Ενα δεύτερο που ήθελα να πω. 'Εχετε ακούσει πολλές ευχαριστίες και για το Ηλειακό Χωριό και για τη Θεσσαλονίκη. Εγώ,το Προεδρείο θα σας εκφράσω ένα παράπονο. 'Εχετε δεσμευτεί στο συμβούλιο απόδημου ελληνισμού, προσωπικά εσείς ο ίδιος για το χωριό των αποδήμων Θρακών. Θα ήθελα και αυτό να το προχωρήσετε πάλι μέσα από τη ΔΕΠΟΣ. Ξέρω ότι είσθε διατεθειμένος να το κάνετε, αλλά βοηθήστε να προχωρήσει και αυτό.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, απαγορεύεται από τον Κανονισμό από εκεί να τα λέτε αυτά. Να κατεβείτε κάτω και να τα πείτε.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, έχω μοιράσει από χθες τις αναδιατυπώσεις και τις διορθώσεις των άρθρων στους Κοινοβουλευτικούς Εκπροσώπους. Βεβαίως θα κατατεθούν και στα Πρακτικά οι αναδιατυπώσεις και οι διορθώσεις των άρθρων.

(Στο σημείο αυτό ο Υπουργός κ. Κ.Λαλιώτης καταθέτει στα Πρακτικά τις προαναφερθείσες αναδιατυπώσεις οι οποίες έχουν ως εξής:

ΑΡΘΡΟ 19

Στην τέταρτη σειρά της παρ. 5 του άρθρου 19 αντικαθίσταται η αναφερόμενη παρ. "2" του άρθρου 2 του π. δ/τος της 24-4/3-5-1985 με την ορθή παρ. "1" του άρθρου 2 του π. δ/τος της 24-4/3-5-1985.

Σελίδα 6689 

ΑΡΘΡΟ 21

Στη δεύτερη σειρά της παρ. 5 του άρθρου 21 αντικαθίσταται το αναφερόμενο άρθρο "11" του ν. 1647/1986 με το ορθό άρθρο "12" του ν. 1647/1986.

ΑΡΘΡΟ 24 παραγρ. 16

Το δεύτερο εδάφιο της παραγρ. 16 του άρθρου 24 αντικαθίσταται ως εξής:

"Εκκρεμείς διαδικασίες έγκρισης πολεοδομικής μελέτης σε εκτάσεις για τις οποίες έχει εκδοθεί μέχρι τη δημοσίευση του παρόντος απόφαση οικιστικής καταλληλότητας σύμφωνα με το άρθρο 29 παρ. 2 του ν. 1947/1991, συνεχίζονται με τις προϊσχύουσες διατάξεις για μία διετία από τη δημοσίευση του παρόντος".

ΑΡΘΡΟ 29

Στην πρώτη σειρά της περίπτωσης β' της παραγράφου 1 του άρθρου 29 η λέξη "παραγράφου" αντικαθίσταται με τη λέξη "περίπτωσης".

Στην πρώτη σειρά της περίπτωσης α' της παραγράφου 4 του ιδίου ως άνω άρθρου 29 μετά της λέξεις "Η παρ." προστίθεται ο αριθμός "2".

ΑΡΘΡΟ 29 παράγρ. 3

Η περίπτωση ε της παραγράφου 3 του άρθρου 29 του νομοσχεδίου αντικαθίσταται ως κατωθι:

"ε.ι. Η παραγρ. 5 του ιδίου άρθρου 2 αντικαθίσταται ως εξής:

"Οι δηλώσεις υποβάλλονται μέσα σε προθεσμία τριών (3) μηνών, η έναρξη της οποίας ορίζεται με την απόφαση της παραγρ. 1 του παρόντος άρθρου. Η αντίστοιχη προθεσμία για τους κατοίκους της αλλοδαπής είναι έξι (6) μήνες. Οι προθεσμίες αυτές μπορεί να παρατείνονται για χρόνο συνολικά έως 3 μήνες με αποφάσεις του ΟΚΧΕ, που δημοσιεύονται κατά την παραγρ. 1 του παρόντος άρθρου".

ιι. Το δεύτερο εδάφιο της παραγράφου 6 του ίδιου άρθρου 2 αντικαθίσταται ως εξής:

"Υποχρέωση υποβολής δήλωσης για τα δικαιώματα της παραγράφου 3 έχουν και όσοι αποκτούν τέτοιο δικαίωμα μέσα στο παραπάνω χρονικό διάστημα. Οι δηλώσεις αυτές, για τις οποίες ισχύουν κατά τα λοιπά οι ρυθμίσεις του παρόντος άρθρου υποβάλλονται μέσα σε προθεσμία ενός μήνα από την κτήση ή την μεταβολή του εγγραπτέου δικαιώματος, εκτός αν δεν έχει λήξει ακόμα η προθεσμία της παραγράφου 5, οπότε η δήλωση υποβάλλεται εντός αυτης".

ΑΡΘΡΟ 29 παραγρ. 4

Η παράγραφος 4 του άρθρου 29 αντικαθίσταται ως κάτωθι:

"4-α. Στο τέλος της παραγράφου 1 του άρθρου 5 του ν. 2242/1994 (Α 162) προστίθενται τα εξής: "Οι χώροι που προορίζονται από την πολεοδομική μελέτη των ανωτέρω ΒΚ 2115 και ΒΚ 2116 κτημάτων που εγκρίθηκε με το π.δ. 4.8.1993 (Δ 1062) για κοινόχρηστες και κοινωφελείς χρήσεις, θεωρούνται αυτοδίκαια εισφερόμενοι για τους σκοπούς της αρμοδιότητας του φορέα για τον οποίο προορίζονται από τον χρόνο παραχώρησης των εκτάσεων αυτών στο δήμο και δεν υπόκεινται σε απαλλοτρίωση. Οι διατάξεις των άρθρων 8,9 και 12 του ν. 137/1983 όπως ισχύουν, δεν έχουν εφαρμογή στη παρούσα ρύθμιση. Στις παραχωρούμενες εκτάσεις επιβάλλεται χρηματική εισφορά η οποία βεβαιώνεται από το δήμο και ανέρχεται στο 10% της αντικειμενικής αξίας που έχει η παραχωρούμενη έκταση κατά το χρόνο της παραχώρησης. Τα χρήματα αυτα διατίθενται από το δήμο για την κατασκευή των βασικών κοινοχρήστων πολεοδομικών έργων.

β. Η παραγρ. 2 του άρθρου 5 του ν. 2242/1994 (Α 162) αντικαθίσταται ως κάτωθι:

"2. Ο Δήμος Περάματος υποχρεούται να συντάξει και να υποβάλει για έγκριση στον Υπουργό Οικονομικών ειδικό κτηματολογικό διάγραμμα και πίνακα στα οποία θα αναφέρονται τα ονόματα των φερομένων ως δικαιούχων και θα αποτυπούνται οι προς παραχώρηση εκτάσεις κατά θέση εμβαδό και διαστάσεις, καθώς και πρόγραμμα πραγματοποίησης της παραχώρησης. Τυχόν τροποποίηση του ανωτέρω κτηματολογικού διαγράμματος και του πίνακα θα υποβάλλεται στον Υπουργό Οικονομικών για νέα έγκριση.

γ. ι. Οι μέχρι τη δημοσίευση του παρόντος κυρωθείσες πράξεις εφαρμογής της πολεοδομικής μελέτης Περάματος, περιοχής "κάτω των γραμμών" που εγκρίθηκε με το π.δ. 24/5/1585 (Δ 255) και τροποποιήθηκε με το π.δ. 4/5/1987 (Δ 497), παύουν να ισχύουν.

ιι. Για την ανωτέρω περιοχή συντάσσεται νέα πράξη εφαρμογής στην οποία για τον υπολογισμό της εισφοράς σε γη και χρήμα σύμφωνα με τα άρθρα 8 και 9 του ν. 1337/1983 ως εμβαδά των ιδιοκτησιών λαμβάνονται τα εμβαδά που έχουν οι ιδιοκτησίες κατά την ημερομηνία κύρωσης της προαναφερόμενης νέας πράξης εφαρμογής.

ιιι. Τυχόν καταβληθείσες υποχρώσεις που προέκυψαν από τις πράξεις εφαρμογής που αναφέρονται στην περίπτωση γ.ι. του παρόντος συμψηφίζονται αναλόγως με τις υποχρεώσεις που θα προκύψουν από τη σύνταξη της νέας πράξης εφαρμογής.

ΑΡΘΡΟ 29

Μετά την παραγρ. 6 του άρθρου 29 προστίθεται παράγραφος 7 ως κάτωθι:

7. Η απόφαση του Υπουργού ΠΕΧΩΔΕ με την οποία προσδιορίζονται οι οδικοί άξονες του Βασικού Οδικού δικτύου Αθήνας και Θεσσαλονίκης, σύμφωνα με την παραγρ. 4 του άρθρου 99 του ν. 1892/90, δύναται να τροποποιείται ανά 5ετία με την ίδια διαδικασία".

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε): Ξεκινώ από την αναφορά που κάνατε για το ομογενειακό χωριό των Θρακών. Νομίζω ότι, όπως και σεις γνωρίζετε, υπάρχει η διαδικασία και βρίσκεται σε εξέλιξη, εάν εκπληρωθούν ορισμένες προϋποθέσεις που είναι απαραίτητες, θα έχουμε τη δυνατότητα κατ'αντιστοιχία με το ομογενειακό χωριό των Αρκάδων που έχει γίνει μία πραγματικότητα και ήταν το πιλοτικό πρόγραμμα, κατ' αντιστοιχία με το ομογενειακό χωριό των Ηλείων στην Ηλεία, να γίνει και αυτό στη Θράκη και αλλού. Η κάθε πρωτοβουλία παίρνει τη σειρά της.

ΧΡΗΣΤΟΣ ΚΗΠΟΥΡΟΣ: Κανονικά προηγείται η Ρωμανία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.):

Κύριοι συνάδελφοι, δε θα έχω αντίρρηση και σ'αυτό αρκεί να κατατεθεί η πρόταση στο Υπουργείο γιατί δεν έχει κατατεθεί. 'Εχει κατατεθεί ως γενική ιδέα, ενώ εμείς μπορούμε...

ΧΡΗΣΤΟΣ ΚΗΠΟΥΡΟΣ: Υπάρχει δέσμευση της Κυβέρνησης με το νόμο για την αναγνώριση της γενοκτονίας των Ποντίων.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Κηπουρέ, αν θέλετε να το συζητήσουμε κάποια άλλη στιγμή.

Το Υπουργείο Περιβάλλοντος, Χωροταξίας και Δημοσίων 'Εργων, έχει ξεκινήσει πρωτοποριακά προγράμματα για τους ομογενείς και βεβαίως έχει καταθέσει και τις ολοκληρωμένες του προτάσεις για τους Ποντίους ή τους παλινοστούντες. Αυτά είναι γνωστά, είναι κάτι το οποίο θα συζητήσουμε.

Κυρίες και κύριοι συνάδελφοι, το κεφάλαιο Γ', δηλαδή η θεματική ενότητα που συμπεριλαμβάνει τα τελευταία άρθρα μετά το άρθρο 18 του σχεδίου νόμου, το κεφάλαιο αυτό έχει μία ενότητα. Αναφέρεται στις επεκτάσεις των πολεοδομικών σχεδίων και αναφέρεται επίσης σε πολεοδομικές ρυθμίσεις οι οποίες είναι χρήσιμες, αναγκαίες και σημαντικές για την εξασφάλιση και την προώθηση του πολεοδομικού σχεδιασμού.

Τα άρθρα τα οποία συμπεριλαμβάνονται σ'αυτήν τη θεματική ενότητα είναι σημαντικά, γιατί αφορούν τα ανώτατα όρια ως προς το συντελεστή δόμησης και είναι σαφές ότι δεν μπορείς να προωθείς τον πολεοδομικό σχεδιασμό με συνέπεια, αν δεν έχεις καθορίσει τους αντίστοιχους συντελεστές δόμησης και τα ανώτατα όριά τους. Γιατί, όταν λέμε στα λόγια ανθρώπινη πόλη και πόλη σύγχρονη, θα πρέπει να συμβαδίζει και με τους συντελεστές δόμησης και αυτό κάνει το νομοσχέδιο αυτό.

Επίσης, στο άρθρο 19 συμπεριλαμβάνονται πολεοδομικές ρυθμίσεις για οικισμούς μέχρι 2.000 κατοίκους και για παραδοσιακούς οικισμούς. Οι οικισμοί αυτοί, τόσο οι παραδοσιακοί, όσο και οι κάτω των 2.000 κατοίκων, μπορούμε να τους θεωρήσουμε ότι είναι ένα απόθεμα που πρέπει να διατηρηθεί.

Η εγκατάλειψη έχει φέρει και κάτι καλό, γλίτωσαν πάρα 

Σελίδα 6690 

πολλοί παραδοσιακοί οικισμοί, αλλά και πάρα πολλά χωριά από την απρόσωπη τουριστική ανάπτυξη, γλίτωσαν από τις αρχές και τις αξίες που ήταν ενσωματωμένες στο λεγόμενο μεταπολεμικό μοντέλο ανάπτυξης, όπου όλοι οι οικισμοί που είχαν ταυτότητα, που είχαν φυσιογνωμία, έχασαν, όχι μόνο την ταυτότητά τους, τη φυσιογνωμία τους, αλλά και την ψυχή τους.

Σήμερα, υπάρχουν οικιστικά σύνολα πάρα πολύ σημαντικά, που μπορούν να αναδειχθούν και μπορούν να συνδυασθούν με τη βιώσιμη τοπική ανάπτυξη πολλών περιοχών.

Τα άρθρα 20 και 21 αναφέρονται στις εισφορές σε γη και σε χρήμα. 'Εγινε αρκετά μεγάλος και εκτεταμένος διάλογος, γιατί θα πρέπει να υπαρχουν οι εισφορές σε γη και σε χρήμα, όπως προσδιορίζεται από αυτό το νομοσχέδιο. Εδώ υπάρχουν δύο διαφορετικές προσεγγίσεις.

Υπάρχει η προσέγγιση ορισμένων συναδέλφων, που λένε ότι δε θα έπρεπε να υπάρξουν αυξήσεις στις εισφορές σε γη και σε χρήμα. Και υπάρχει και μία άλλη προσέγγιση -που εμένα με βρίσκει περισσότερο σύμφωνο- ότι θα έπρεπε να είναι πολύ πιο τολμηρές οι επιλογές μας ως προς την αύξηση των εισφορών σε γη και σε χρήμα. Γιατί; Γιατί δεν υπάρχει θετικό ισοζύγιο στην τράπεζα γης, ούτε στις πόλεις ούτε στους οικισμούς.

ΝΙΚΟΛΑΟΣ ΓΚΑΤΖΗΣ: Η τράπεζα γης, όπως είπατε, που παρουσιάζει έλλειμμα σε κοινόχρηστους και κοινωφελείς χώρους, δε θα υπήρχε, εάν το νομοσχέδιο δε μείωνε σημαντικά την εισφορά σε γη στις μεγάλες ιδιοκτησίες.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Σας παρακαλώ. Οι μεγάλες εκτάσεις έχουν πολύ υψηλό συντελεστή στην εισφορά σε γη και σε χρήμα. Αλλά θα πρέπει να ξέρετε ότι υπάρχει η διαδικασία της κατάτμησης και υπάρχει το παράδειγμα της αμοιβάδας. Κόβεται το μεγάλο οικόπεδο στη μέση, το άλλο που μένει, κόβεται πάλι στη μέση κ.ο.κ. και καταλήγουμε να έχουμε τους μικρούς κλήρους, κύριε Γκατζή. Αυτή είναι η αλήθεια. Δεν πρέπει να ωραιοποιούμε τα πράγματα εν ονόματι των συμφερόντων του λαού, γιατί αυτό είναι λαϊκισμός, είναι εις βάρος του λαού και αυτό πρέπει να το καταλάβουμε. Είναι εις βάρος της ποιότητας ζωής, εις βάρος της ανάπτυξης, εις βάρος και των περιουσιακών στοιχείων που έχουν αυτοί οι άνθρωποι είτε έχουν μικρότερα οικόπεδα είτε έχουν μεγαλύτερα.

ΕΙναι αναγκαίο να πούμε ότι το επιθυμητό ποσοστό για χώρους ελεύθερους και χώρους για κοινωφελείς δραστηριότητες για έναν οικισμό και για μία πόλη, θα πρέπει να ανέρχεται περίπου στο 30%. Το πραγματικό ποσοστό ακάλυπτων χώρων, είναι περίπου στο 15%. 'Αρα, έχουμε ένα μεγάλο έλλειμμα. Γι' αυτό το λόγο ήταν και είναι αναγκαίες οι αυξήσεις, τόσο στην εισφορά σε γη, όσο και στην εισφορά σε χρήμα.

Οι διαφοροποιήσεις στις εισφορές σε γη και σε χρήμα, είναι αναγκαίες, γιατί διαμορφώνουν τις απαραίτητες προϋποθέσεις, για να δημιουργήσουν σύγχρονες υποδομές, δίκτυα κοινωνικού εξοπλισμού και δίκτυα ποιότητας ζωής. 

Οι εισφορές σε γη, σύμφωνα με τον πολεοδομικό σχεδιασμό και την κύρωση των πράξεων εφαρμογής, αναφέρονται σε όλους τους απαραίτητους χώρους, ελεύθερους και κοινόχρηστους χώρους, δηλαδή, σε δρόμους, σε πεζόδρομους, σε πλατείες, σε παιδότοπους, σε χώρους πρασίνου, καθώς και στους αναγκαίους χώρους για κοινωφελή κτίρια και εγκαταστάσεις, όπως σχολεία, παιδικοί σταθμοί, κέντρα υγείας, πολιτιστικά αθλητικά κέντρα. 'Ολοι οι χώροι αυτοί αποτελούν κοινοτική ή δημοτική περιουσία, γιατί οι τίτλοι ιδιοκτησίας ανήκουν στους οικείους δήμους και κοινότητες.

Οι εισφορές σε γη και σε χρήμα εισπράττονται από τους δήμους και τις κοινότητες και διατίθενται αποκλειστικά και μόνο για τα έργα υποδομής της συγκεκριμένης πολεοδομικής ενότητας.

Δεν τα παίρνει το κεντρικό κράτος. Δεν πηγαίνουν στον κεντρικό προϋπολογισμό. Πηγαίνουν στον προϋπολογισμό των δήμων και των κοινοτήτων. Η σωστή διαχείριση από τους δήμους και τις κοινότητες των εισφορών σε γη και σε χρήμα αναβαθμίζει την ποιότητα ζωής στους οικισμούς, αλλά ανεβάζει σημαντικά και την αξία των ιδιοκτησιών είτε αυτές οι ιδιοκτησίες είναι κτίρια είτε αυτές οι ιδιοκτησίες είναι οικόπεδα.

Κατά συνέπεια, η αύξηση των εισφορών δεν έχει μόνον περιβαλλοντολογική θετική σημασία, δεν έχει θετική σημασία μόνο για την αναβάθμιση της ποιότητας ζωής, έχει και θετική σημασία για την αύξηση της ίδιας της αξίας των ιδιοκτησιών. 

Σε ορισμένες περιπτώσεις η αύξηση των εισφορών σε γη και σε χρήμα στους οικισμούς κάτω των δύο χιλιάδων αφορά μόνον νέες επεκτάσεις πολεοδομικού σχεδίου, όχι τις παλιές ή τις επεκτάσεις που βρίσκονται σε εξέλιξη, μετά την ψήφιση και την ισχύ του νέου νόμου και αναφέρεται κυρίως σε τουριστικές και παραθαλάσσιες περιοχές.

Κύριοι συνάδελφοι, υπάρχουν τα άρθρα 22 και 23, που αναφέρονται σε θεσμούς που έχουν δοκιμαστεί, αλλά μέσα από την αναμόρφωσή τους, τον εκσυγχρονισμό τους και τη βελτίωσή τους, μπορούν να αποτελέσουν εργαλεία σημαντικά για τον πολεοδομικό σχεδιασμό. Αναφέρομαι στις ζώνες ειδικής ενίσχυσης, στις ζώνες ειδικών κινήτρων, στις ρυθμίσεις σε ζώνες ενεργού πολεοδομίας και στις ζώνες αστικού αναδασμού.

Πολλοί συνάδελφοι, επικρότησαν τη θετική σημασία αυτών των παρεμβάσεων. Και ο κ. Ακριτίδης, αν δεν κάνω λάθος, και ο κ.Σπυριούνης έκαναν και την προέκταση για το πρόγραμμα που υπάρχει σε εξέλιξη στη Θεσσαλονίκη με το συνεταιρισμό του Κισσού. 

Δε θα κάνω καμία τροπολογία αποδεκτή. Αυτό το πρόβλημα, άρα και τη λύση του, θα πρέπει να το συζητήσουμε αυτοτελή τρόπο στο επόμενο νομοσχέδιο του ΓΟΚ.

Θα παρακαλούσα τους ενδιαφερόμενους Βουλευτές της Θεσσαλονίκης όλων των Κομμάτων και όλων των Παρατάξεων να έχουν μία συνεργασία, για να διατυπώσουν μία κοινή θέση.

ΓΕΩΡΓΙΟΣ ΟΡΦΑΝΟΣ:'Εχουμε διατυπώσει θέση, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Να τη δω γραπτή, κύριε Ορφανέ, και όχι ο καθένας να λέει τη δική του.

Το άρθρο 24 αναφέρεται στις περιοχές ειδικά ρυθμιζόμενης πολεοδόμησης στα λεγόμενα ΠΕΡΠΟ. Εδώ έγινε αρκετή συζήτηση, γιατί αυτές οι περιοχές ειδικά ρυθμιζόμενης πολεοδόμησης έχουν μία συνάφεια με την ιδιωτική πρωτοβουλία και την ιδιωτική πολεοδόμηση. Πιστεύουμε ότι αποτελούν σωστό θεσμό, που, όμως, πρέπει να λειτουργήσει κάτω από ορισμένους όρους και προϋποθέσεις, να ενσωματώνονται και να μην ανατρέπουν το γενικότερο πολεοδομικό σχεδιασμό των περιοχών. Δηλαδή, χρειάζονται ασφαλιστικές δικλείδες. Και ακριβώς αυτές τις ασφαλιστικές δικλείδες κατοχυρώνει το νομοσχέδιο.

Για να μην υπάρχουν συγχύσεις ή να μη δημιουργούνται εντυπώσεις, στις περιοχές ειδικά ρυθμιζόμενης πολεοδόμησης δε γίνεται αποσπασματικά, όπως ίσχυε μέχρι τώρα με την ιδιωτική πολεοδόμηση, αλλά εντάσσονται στο γενικότερο ευρύτερο πολεοδομικό σχεδιασμό και στο σχέδιο χωρικής οικιστικής οργάνωσης της ανοικτής πόλης και των χωροταξικών σχεδιασμών και επιλογών σε κάθε νομό.

Οι ουσιαστικές βελτιώσεις που κατοχυρώνονται, σε σχέση με τις προηγούμενες διατάξεις, για την ιδιωτική πολεοδόμηση, είναι οι εξής: 

Πρώτον, η ελάχιστη επιφάνεια μιας περιοχής για ειδικά ρυθμιζόμενη πολεοδόμηση αυξάνεται από τα πενήντα στα εκατό στρέμματα, έτσι ώστε μια μικρή πολεοδομική ενότητα να έχει συνοχή και να έχει την αναγκαία έκταση, για να αναπτυχθούν όλες οι απαιτούμενες δραστηριότητες.

Δεύτερον, οι περιοχές, οι ζώνες των ΠΕΡΠΟ καθορίζονται από τα γενικά πολεοδομικά σχέδια, όπως είπα πριν και από τα ΣΧΟΟΑΠ. Μέχρι την έγκριση των νέων γενικών πολεοδομικών σχεδίων και των ΣΧΟΟΑΠ για να χωροθετηθούν οι περιοχές ιδιωτικής πρωτοβουλίας, απαιτείται και προβλέπεται η έγκριση γενικών κατευθύνσεων ή ζωνών σε κάθε νομό, μέσα στις οποίες μπορούν να χωροθετηθούν οι ΠΕΡΠΟ. Δηλαδή, δεν μπορεί κάποιος επειδή έχει εκατό στρέμματα να πει ότι 

Σελίδα 6691 

κάνει ιδιωτική πολεοδόμηση. Πρέπει να είναι αυτή η περιοχή ενσωματωμένη στις γενικές κατευθύνσεις κάθε νομού.

Απαντώ σε εσάς, κυρία Παπαδημητρίου, γιατί το επισημάνατε. Δεν μπορεί, δηλαδή, κάποιος επειδή έχει εκατό στρέμματα να πει ότι κάνει ιδιωτική πολεοδόμηση. Πρέπει να ενσωματώνεται στο γενικό πολεοδομικό και χωροταξικό σχεδιασμό της περιοχής του νομού και της πόλης.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Εγώ είπα ότι πρέπει να προβλέπονται από το χωροταξικό χάρτη που γίνεται, όχι από το Γ.Π.Σ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): 'Οχι, υπάρχουν οι κατευθύνσεις των χωροταξικών σχεδίων σε κάθε νομό και πρέπει να ενσωματώνεται εκεί ή να προβλέπεται εκεί. Αυτό λέμε.

ΕΛΙΣΑΒΕΤ ΠΑΠΑΔΗΜΗΤΡΙΟΥ: 'Οχι από το νομάρχη αλλά από τον Υπουργό. Από εσάς για όλους τους νομούς.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Μα, στα χωροταξικά σχέδια για κάθε νομό ή για κάθε περιφέρεια ή για το εθνικό, εμείς δίνουμε τις κατευθύνσεις, δεν τις δίνει ο νομάρχης.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Αλλά με εντολή του Υπουργού.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Οι γενικές κατευθύνσεις του χωροταξικού σχεδιασμού για κάθε νομό υπάρχουν, κυρία Παπαδημητρίου, από το 1984, αν δεν κάνω λάθος.

Επίσης, σ'αυτές τις περιοχές που ρυθμίζονται από την ,πολεοδομία οι κοινόχρηστοι χώροι αποτελούν το 40% της έκτασης και αυτό είναι σημαντικό. Οι ιδιώτες που αναλαμβάνουν την πολεοδόμηση αυτών των περιοχών καλύπτουν το κόστος των έργων υποδομής. Καταβάλλουν το 10% σε χρηματική εισφορά της αξίας της συγκεκριμένης έκτασης.

'Ολες αυτές είναι σημαντικές βελτιώσεις και με ασφαλιστικές δικλείδες, έτσι ώστε τα αρνητικά που είχαν παρατηρηθεί με την ιδιωτική πολεοδόμηση, να μην επαναλαμβάνονται.

Η κα Παπαδημητρίου είχε κάνει μία άλλη επισήμανση για το άρθρο 19 παράγραφος 4.

Κυρία Παπαδημητρίου, αναφέρομαι στην επισήμανση τη δική σας.

Δίνεται η δυνατότητα στο νομάρχη ή στον πρόεδρο του συμβουλίου περιοχής να επιβάλει εισφορά σε γη και χρήμα και στο τμήμα του οικισμού κάτω από δύο χιλιάδες που βρίσκεται μέσα στα όρια του οικισμού. Αυτή η δυνατότητα δίνεται με μία ασφαλιστική δικλείδα: Θα πρέπει να προωθείται μετά από πρόταση ή απόφαση του κοινοτικού συμβουλίου. Γιατί γίνεται αυτό; Γίνεται γιατί πολλοί πρόεδροι των κοινοτήτων και οι νομάρχες, οι πρόεδροι των συμβουλίων περιοχής βλέπουν ότι υπάρχουν τεράστια προβλήματα, κυρίως κυκλοφοριακά, και κυρίως στους μικρούς τουριστικούς οικισμούς, που δημιουργούνται από τους στενούς δρόμους ή τα αδιέξοδα και χρειάζονται διανοίξεις.

Ακριβώς γι'αυτόν το λόγο θέλουν αυτά τα απαραίτητα μέτρα και έργα τα οποία θα πρέπει να προωθήσουν, να τα συνδυάσουν με την αύξηση εισφοράς σε γη για να μπορέσουν να ανταπεξέλθουν, γιατί οι αξίες είναι τεράστιες και δεν μπορεί το κεντρικό κράτος να δίνει χρήματα επειδή αναπτύχθηκε, όπως αναπτύχθηκε, παραδείγματος χάρη το παράλιο 'Αστρος, γιατί βλέπω εδώ τον αγαπητό μου φίλο, το Βασίλη τον Κορκολόπουλο.

Η τοπική κοινωνία θα πρέπει να έχει μία δυνατότητα αυτορρύθμισης μέσα από την αύξηση των εισφορών, γιατί αυτοί έχουν το όφελος. 'Εχουν όφελος και στην ποιότητα ζωής, έχουν όφελος και στις αξίες και στις υπεραξίες.

'Αρα, δεν μπορεί να πληρώνει το κεντρικό κράτος για να αυξάνονται οι αξίες και οι υπεραξίες κάποιων. Είναι σαφές αυτό.

Θέλω να πω, κυρία Παπαδημητρίου, ότι δίνουμε αυτήν τη δυνατότητα στον νομάρχη, έχοντας ασφαλιστική δικλείδα ότι αυτό γίνεται μετά από πρόταση ή απόφαση του κοινοτικού συμβουλίου. Αυτή είναι μία δικλείδα. Υπάρχουν πρόεδροι που θέλουν να το βάλουν. Γιατί όχι; Αυτά πρέπει να τα επικροτήσουμε, εάν υπάρχει τέτοια κοινωνική προωθημένη συνείδηση στους κοινοτάρχες και στους δημοτικούς άρχοντες.

Είναι πολύ σημαντικό αυτό. Διαφορετικά, λέμε ότι εμείς έχουμε αυτό το πρόβλημα και θα πρέπει να έλθει το Υ.ΠΕ.ΧΩ.Δ.Ε. να καλύψει τα προβλήματά τους.

Τέλος, αγαπητοί συνάδελφοι, υπάρχει το άρθρο 26, που αναφέρεται στην κωδικοποίηση της πολεοδομικής νομοθεσίας. Το είπα και χθες, το λέω και σήμερα, ότι υπάρχει μία πολυνομία, με αντιφάσεις, με επικαλύψεις, με αναιρέσεις, ό,τι μπορεί να φαντασθεί κανείς. 'Εχει γίνει η προεργασία εδώ και αρκετούς μήνες, έχει τελειώσει αυτή η προεργασία για την κωδικοποίηση της πολεοδομικής νομοθεσίας και μέσα στους επόμενους δύο μήνες, η επιτροπή που έχει ορισθεί και δουλεύει εδώ και αρκετό χρόνο, θα έχει τη δυνατότητα να υλοποιήσει το κείμενο και ουσιαστικά και λεκτικά, για να μην υπάρχουν και αντιθέσεις στη λεγόμενη κωδικοποίηση. 'Αρα, βρισκόμαστε στο τέλος αυτής της επίπονης και πολύμορφης προσπάθειας.

Ο κ. Ζαφειρόπουλος μίλησε για το Ηλιακό Χωριό. Αυτό νομίζω είναι ένα αίσιο τέλος. Σε ό,τι αφορά την Πολίχνη, επειδή αναφέρθηκε ο κ. Δανέλλης, υπάρχει μία τροπολογία που έχει κατατεθεί από τους Βουλευτές, η οποία έγινε μετά από διάλογο με το δήμαρχο και τη δημοτική αρχή. Θεωρώ ότι είναι αναγκαίο να ενσωματωθεί στο νομοσχέδιο και να ψηφισθεί, με την προϋπόθεση ότι πρέπει οι αποφάσεις του δημοτικού συμβουλίου να διέπονται από ισότητα κριτηρίων, για να μην υπάρχουν κατά την εφαρμογή προβλήματα.

Επίσης, το έλλειμμα που παρατηρείται μέσα από τη διαφοροποίηση των εισφορών σε σύγκριση με την προηγούμενη τροπολογία, που είχα καταθέσει ως Υ.ΠΕ.ΧΩ.Δ.Ε., θα καλυφθεί από το Υ.ΠΕ.ΧΩ.Δ.Ε., από τη Νομαρχία Θεσσαλονίκης και από το Δήμο της Πολίχνης. 'Ολοι οι πρόσθετοι πόροι που θα συσσωρευθούν από τις εισφορές, όπως και αυτοί που θα δοθούν πρόσθετα από τη Νομαρχία και από το Υ.ΠΕ.ΧΩ.Δ.Ε., θα πάνε σε έργα υποδομής για την ευρύτερη περιοχή ή για τη συγκεκριμένη περιοχή της Πολίχνης.

Κουνάει το κεφάλι ο δήμαρχος, επικροτώντας.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, τελειώστε, παρακαλώ.

ΚΥΡΙΑΚΟΣ ΣΠΥΡΙΟΥΝΗΣ: Το Υ.ΠΕ.ΧΩ.Δ.Ε. να βάλει όλα τα χρήματα ως διαφορά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Τελείωσα, κύριε Πρόεδρε.

Μίλησα με το νομάρχη, ήταν και ο δήμαρχος μπροστά. 'Ενα τμήμα του ποσού αυτού θα το καλύψει το Υ.ΠΕ.ΧΩ.Δ.Ε. και ένα τμήμα η νομαρχία. Αυτή είναι μια διαβεβαίωση. Θα γίνει και θα προχωρήσουμε, γιατί δεν πρέπει να αναπαράγουμε την υποβάθμιση ή την αθλιότητα, επειδή θα λείπουν κάποια χρήματα. Κάποια χρήματα θα λείπουν και στα πλαίσια μιας προγραμματικής συμφωνίας ή ενός πρωτοκόλλου συνεργασίας, θα καλυφθεί σε ένα χρονικό ορίζοντα. Αυτό αποτελεί δέσμευσή μας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακολουθήσαμε και αυτήν την παρέμβαση του Υπουργού με ιδιαίτερη προσοχή.

Θέλω να ξεκινήσω από την τοποθέτηση την οποία έκανε για αυτορρύθμιση. Αυτό μου θυμίζει, κύριε Υπουργέ, ότι συναγωνίζεσθε με τον συνάδελφό σας Υπουργό Τύπου στα περί κοινωνικού αυτοματισμού. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οχι, δεν είπα τέτοιο πράγμα.

ΔΗΜΗΤΡΙΟΣ ΣΙΟΥΦΑΣ: Βεβαίως, στα πλαίσια του μετασχηματισμού του σοσιαλισμού που επιχειρεί η εκσυγχρονιστική σας Κυβέρνηση και ο Πρωθυπουργός κ. Σημίτης, με το να αφήνονται τα πράγματα πλέον στην κοινωνία και εσείς ως θεατές να παρακολουθείτε τα ζητήματα είτε στην κατεύθυνση του κοινωνικού αυτοματισμού είτε στην κατεύθυνση της αυτορρύθμισης -νέα επίδοση και λεκτική εφεύρεση- φοβούμαστε ότι στο τέλος ο εκσυγχρονισμός έχει γίνει μία δαιδαλώδης κατάσταση και σ'αυτόν το λαβύρινθο θα μείνετε

Σελίδα 6692 

στη μέση. Το κακό, όμως, θα είναι να μείνουν τα προβλήματα του Τόπου μέσα σε λαβύρινθο, όταν θα τα παραλάβουμε εμείς.

Αυτή είναι η πρώτη επισήμανση, για να δώσουμε και ένα άλλο χρώμα στη συζήτηση, γιατί ξέρω ότι και σεις, κύριε Υπουργέ, ελκύεστε από τέτοιου είδους αντιπαραθέσεις.

Το δεύτερο είναι το εξής: Θα έχετε επισημάνει, κύριε Πρόεδρε, και εσείς και οι συνάδελφοι που βρίσκονται στην Αίθουσα, ότι η προσέγγιση που κάνει η Νέα Δημοκρατία σ' αυτό το νομοθέτημα, είναι τοποθέτηση ουσιαστικά δημιουργικής αντιπολίτευσης.

Σας δώσαμε χθες το βράδυ ένα σημαντικό δείγμα στο κεφάλαιο περί αναπλάσεων. Σήμερα θα κάνουμε μία ακόμα μεγαλύτερη υπέρβαση. Η υπέρβαση αυτή έχει τη διάσταση ότι πρώτον τα άρθρα του νομοσχεδίου 26, 27, 28, 29, 30 και 31 η Αξιωματική Αντιπολίτευση θα τα ψηφίσει και δεύτερον, στα άρθρα 22, 23 και 24 η Αξιωματική Αντιπολίτευση θα δηλώσει "παρών", όχι γιατί δε θέλει να δεχθεί τις ρυθμίσεις, τις οποίες κάνετε, αλλά γιατί είναι άτολμες και τα εργαλεία τα οποία χρησιμοποιείτε, δεν επιτυγχάνουν το στόχο, τον οποίο επιδιώκετε. Και σας έδωσαν οι συνάδελφοί μου, οι οποίοι μίλησαν, μαζί με την εισηγήτριά μας, αρκετές ιδέες τις οποίες θα μπορούσατε θετικά να τις αξιοποιήσετε, ώστε να βελτιωθεί το νομοθέτημα.

Θα καταψηφίσουμε βεβαίως, όχι μόνο με το χέρι στην καρδιά, αλλά με την πεποίθηση και με την απόδειξη, την οποία εδώ σας δώσαμε, τα άρθρα 19, 20, 21 και 25.

Θέλω ακόμα να σας επισημάνω ότι είχατε την ευκαιρία με δύο διαφορετικές προσεγγίσεις, τόσο της κας Παπαδημητρίου, όσο και των συναδέλφων Τρυφωνίδη και Κορκολόπουλου, στο θέμα της εισφοράς γης, που είναι πολύ σκληρό, ειδικά για τις μικρές ιδιοκτησίες -και φαντάζομαι ότι εσείς ακόμα και στη διαδρομή του μετασχηματισμού του σοσιαλισμού σας πως θα δείχνατε μεγαλύτερη ευαισθησία σε ό,τι αφορά τους μικρούς ιδιοκτήτες-να δείξετε μεγαλύτερη ευαισθησία.

'Αλλωστε, εμένα και λόγω αναστήματος, με έλκει το μικρό και έχω υπόψη μου αυτό το οποίο είναι στη διεθνή πραγματικότητα "το μικρό είναι ωραίο" και θέλω να σας πω τούτο: Αφού παίρνετε γη ως εισφορά για κοινωνική χρήση, γιατί δε δίνετε σ' αυτές τις μικρές ιδιοκτησίες ένα μεγαλύτερο συντελεστή δόμησης;

Παρακολουθώ το μορφασμό σας, κύριε Υπουργέ, αλλά σταθείτε με μεγαλύτερη επιχειρηματολογία από την πλευρά σας -δε θέλω να χρησιμοποιήσω τη λέξη "ευαισθησία", σας την αναγνωρίζω- στη ρύθμιση, την οποία σας έκανε ο κ. Τρυφωνίδης, η κα Παπαδημητρίου και ο κ. Κορκολόπουλος. Τι σας είπαν: Αν ένα οικόπεδο παραδείγματος χάριν είναι διακοσίων τετραγωνικών μέτρων, αυξήσετε το συντελεστή δόμησης στο 1,2 -εγώ δεν είμαι τεχνικός, μιλάω πολιτικά- αν είναι πεντακοσίων τετραγωνικών μέτρων, κατεβάστε το συντελεστή δόμησης από το μέσο όρο που έχετε, στο ένα. Και αν είναι από πεντακόσια τετραγωνικά μέτρα έως ένα στρέμμα, κατεβάστε τον στο 0,8.

'Ετσι, έχετε τη δυνατότητα να επιτύχετε και την συνεισφορά γης για κοινωνικές χρήσεις, αλλά και να μην εξαντλήσετε τη μικρή ιδιοκτησία. Τι καλύτερη συνεισφορά ιδεών, λύσεων, εκτός από τη συνεισφορά γης, που έχει το νομοθέτημά σας, θα περιμένατε σε μία δημιουργική συζήτηση στην Εθνική Αντιπροσωπεία από τους Βουλευτές που συμμετέχουν στη συζήτηση; Εμείς συνεισφέρουμε ιδέες, συνεισφέρουμε λύσεις, προβληματιστείτε, λοιπόν, λίγο παραπάνω και όχι μονό συνεισφορά γης από τους μικρούς που θα έπρεπε να είναι υπό την προστασία σας.

Είχατε πολιτικό και ιδεολογικό μονοπώλιο -το είδατε άλλωστε στις τελευταίες εκλογές- ακόμα και στα λαϊκά στρώματα. Η διεισδυτικότητα, όμως, του κόμματός μας -και τώρα πολύ περισσότερο- θα σας ξαφνιάσει και στη διαδρομή.

Σας έλεγα προχθές στη συζήτηση προ ημερησίας διατάξεως ότι από όλες τις έρευνες της κοινής γνώμης, οι καμπάνες και τα κουδούνια χτυπάνε για το ΠΑ.ΣΟ.Κ. για το κοινωνικό πρόσωπο το οποίο χάσατε. Δώστε, τουλάχιστον εσείς, που θα είστε το 2000 σαράντα εννέα ετών, όπως είχατε πει σε κάποια συνέντευξή σας παλαιότερα, πραγματικά δείγματα αυτής της προσέγγισης που κάνετε στα πολιτικά πράγματα του Τόπου.

Αυτή είναι, κυρίες και κύριοι συνάδελφοι, η γενική αναφορά την οποία ήθελα να κάνω. Παίρνω, όμως,μία αφορμή για τα κυκλοφοριακά ζητήματα τα οποία αναθέσατε στην Τοπική Αυτοδιοίκηση. Αλλά προσέξτε, κύριε Υπουργέ. Η μεταφορά τέτοιου είδους αρμοδιοτήτων να μην καταντάει στο τέλος εις βάρος των πολιτών, εις βάρος της κυκλοφορίας εν ονόματι και μόνο της άντλησης εσόδων από τους δήμους και τις κοινότητες εξ αιτίας αυτού του πράγματος.

Και τι θέλω να πω; 'Εχετε την περίπτωση όπου προηγούμενα, πριν μπει σε αυτήν τη διαδικασία των κυκλοφοριακών ρυθμίσεων και της ευθύνης από την Τοπική Αυτοδιοίκηση το ζήτημα, να υπάρχουν εκατό παράνομες σταθμεύσεις και συνεπώς κυκλοφοριακό φορτίο άλφα. Και τώρα, εν ονόματι των εσόδων που πρέπει ν'αντλήσει η Τοπική Αυτοδιοίκηση, τι έχετε; 'Εχετε χίλιες νόμιμες σταθμεύσεις.

Αντιλαμβάνεσθε, κύριοι συνάδελφοι, και εσείς κύριε Υπουργέ, τι θέλω να πω. Εδώ εν ονόματι εσόδων και εν ονόματι αρμοδιοτήτων, φύγαμε από το ενα άκρο και πήγαμε στο τελείως άλλο άκρο. Αυτή είναι μία δεύτερη επισήμανση που ήθελα να σας κάνω.

Και μία τρίτη επισήμανση: Σας έδωσε ο κ. Κορκολόπουλος πριν από λίγο το μεγάλο θέμα, που και για μας είναι πράγματι πολύ μεγάλο. Γιατί όταν ζητούμε από τους πολίτες να συμπεριφερθούν με βάση τα σχέδια, με βάση τις νομοθετικές ρυθμίσεις που κάνουμε, πρέπει πρώτα η ίδια η Πολιτεία να δίνει τις εξετάσεις αυτής της προσαρμογής για να ακολουθούν οι πολίτες, για να πείθονται, ότι πράγματι η νομοθεσία γίνεται για το δικό τους καλό. 'Οχι, όμως να συμβαίνει το αντίθετο, να ζητούμε από τους πολίτες να εφαρμόζουν τους νόμους, να προσαρμοστούν στα καινούρια σχέδια τα οποία έχουμε που θα βελτιώνουν την ποιότητα ζωής τους, που θα ρυθμίζουν τις όποιες σχέσεις τους και η πολιτεία να μη δίνει αυτές τις εξετάσεις.

Και παίρνω αφορμή από το εξής: Ρυθμίζετε χωροταξικά, οικιστικά, πολεοδομικά πράγματα με αυτό το νομοθέτημα. Και σας είπε ο συνάδελφος ο κ. Κορκολόπουλος, ότι η πολιτεία και το Υπουργείο σας σε όλη τη διαδρομή δεν μπόρεσε να λύσει το οικιστικό του ίδιου του Υπουργείου, όπου στεγάζεται εδώ στο λεκανοπέδιο Αττικής σε εκατό διαφορετικά κτίρια. Και ζητάμε από τους πολίτες προσαρμογές στα σχέδια, τα οποία έχουν. Είναι μία καλή ευκαιρία. 'Εχετε στο Υπουργείο σας τις αξιόλογες μελέτες και πρωτοβουλίες που πάρθηκαν επί Νέας Δημοκρατίας και ιδιαίτερα τις πρωτοβουλίες του Στέφανου Μάνου και για το Υπουργείο ΠΕ.ΧΩ.Δ.Ε. αλλά και συνολικότερα για τη Δημόσια Διοίκηση, ώστε να φύγει από το κέντρο της Αθήνας, να στεγαστεί σε ενιαία κτιριακά συγκροτήματα και οι υπάλληλοι και οι πολίτες να νιώθουν άνετα, να εξυπηρετούνται και οι υπάλληλοι να προσφέρουν και να λειτουργούν.

Με αυτές τις παρατηρήσεις και κριτικές επισημάνσεις, αλλά και συνεισφοράς σε λύσεις και σε ιδέες, η Νέα Δημοκρατία τοποθετείται και σε αυτό το σημαντικό κεφάλαιο αυτού του νομοθετήματος. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σιούφα.

Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, ευχαριστώ τον Υπουργό ΠΕ.ΧΩ.Δ.Ε. για το ότι έκανε δεκτή την τροπολογία που αφορά τα αυθαίρετα κτίσματα της Πολίχνης. Είναι ένα πρόβλημα παλιό,που ταλαιπωρεί και τους κατοίκους και το Δήμο Πολίχνης. 'Ηθελα να κάνω ορισμένες παρατηρήσεις, μήπως μπορέσουμε να δέιξουμε την ευαισθησία μας τόσο στους κατοίκους, όσο και στο Δήμο.

Πράγματι, η ρύθμιση που αναφέρεται στην καταβολή του τιμήματος, για την παραχώρηση των οικοπέδων, είναι η εξής: Για οικόπεδα με συντελεστή δόμησης 0,8% και μέχρι 200 τμ. η τιμή του παραχωρουμένου οικοπέδου θα είναι στο 1/3 της τρέχουσας τιμής. Εδώ συμφωνούμε. Για τα υπόλοιπα 100 τμ.

Σελίδα 6693 

ανέρχεται η τιμή στα 3/4 της τρέχουσας.

Εγώ θα πρότεινα να είναι στο 1/2 . 

Η δεύτερη παρατήρηση που έχω να κάνω είναι η εξής: Ο χρόνος καταβολής του τιμήματος ορίζεται με δόσεις, που είναι εξι άτοκες μηνιαίες. Επειδή πρόκειται για συμπολίτες μας φτωχούς μεροκαματιάρηδες και τώρα η Θεσσαλονίκη είναι μια περιοχή που πλήττεται από την ανεργία και γι' αυτό σπανίως έχουν καθημερινό ημερομίσθιο θα πρότεινα αυτές οι έξι άτοκες μηνιαίες δόσεις να αυξηθούν σε οκτώ έως δέκα.

Τρίτον προβλέπεται μια ασφαλιστική δικλείδα για να μην καταστούν μερικοί προνομιακά πλουσιότεροι καίτοι διαθέτουν ακίνητα όχι στη Θεσσαλονίκη αλλά σε τόπους καταγωγής ή σε άλλες περιοχές της Ελλάδος. Είναι σωστή αυτή η ασφαλιστική δικλείδα αλλά να μην φτάσουμε στο άλλο άκρο και να αναιρεί την παροχή που κάνει η πολιτεία . Δηλαδή, αν έχει κάποιος ένα χωράφι δύο στρεμμάτων σε μία άγονη περιοχή ή σε μια βαλτώδη περιοχή αυτός θα είναι λόγος αποκλεισμού του από το να του παραχωρηθεί το οικόπεδο που κατέχει εδώ και δέκα-είκοσι χρόνια; Επομένως εδώ πρέπει να γίνει μία διευκρίνιση , εάν κατέχει ακίνητο στον τόπο καταγωγής του εκτός Θεσσαλονίκη τέτοιο που να μην αναιρεί το προνόμιο παραχώρησης του οικοπέδου που κατέχει, δηλαδή, εάν αυτό του παρέχει μεγάλα εισοδήματα. Εάν του παρέχει κάποιο συμβολικό εισόδημα διακόσιες έως τρακόσιες χιλιάδες το χρόνο, τότε αυτό δεν θα πρέπει να αποτελεί λόγο αποκλεισμού.

' Ερχομαι στην τέταρτη παρατήρησή μου. Η τροπολογία που έγινε δεκτή από τον κύριο Υπουργό προβλέπει ότι για την παραχώρηση θα προτιμηθούν αυτοί που κατέχουν τα οικόπεδα. Υπάρχει, όμως, μια άλλη κατηγορία, κύριε Υπουργέ, της οποίας τα οικόπεδα έχουν ρυμοτομηθεί εδώ και τέσσερα-πέντε χρόνια. Η δημοτική αρχή έχει υποσχεθεί να τους παραχωρήσει οικόπεδα από αυτά που θα δημιουργηθούν σε νέες περιοχές. Να λοιπόν η περίπτωση . Επομένως θα λέγαμε να γίνει μια ισόρροπη αντιμετώπιση που θα την συγκεκριμενοποιήσουν ο κ.δημαρχος με το δημοτικό συμβούλιο για την τακτοποίηση αμφοτέρων των ομάδων συγκρουομένων συμφερόντων.

Με αυτές τις παρατηρήσεις συγχαίρω και πάλι τον κύριο Υπουργό που έδειξε κατανόηση και έκανε δεκτή αυτήν την τροπολογία. Πρέπει, όμως, να λάβει υπόψη του τις παρατηρήσεις που έκανα.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχουμε πει να τελειώσουμε στις 14.00' και κατόπιν μέχρι τις 15.00' να τελειώσουμε με τις τροπολογίες.

'Εχουν ζητήσει το λόγο ο κ. Βούλγαρης , ο κ. Τρυφωνίδης, ο κ. Σπυριούνης , ο κ. Γκατζής και ο κ. Βλαχόπουλος. 

Ορίστε κύριε Βούλγαρη έχετε το λόγο.

ΑΛΕΞΑΝΔΡΟΣ ΒΟΥΛΓΑΡΗΣ : ' Ηθελα να επισημάνω κάτι που δεν είπα στην πρωτολογία μου σ' αυτά τα άρθρα. Αφορά τη διάταξη του άρθρου 28 όπου με την παράγραφο 2 δίδεται η δυνατότητα επιχορήγησης από το Υπουργείο Περιβάλλοντος Χωροταξίας και Δημοσίων Εργων, Νομικών Προσώπων Ιδιωτικού Δικαιου με κοινωφελή ή με μη κερδοσκοπικό σκοπό για την εκτέλεση συγκεκριμένου έργου ή προγράμματος που συμβάλλει στη προστασία του περιβάλλοντος και στην οικολογική, πολιτιστική, και χωροταξική ανάπτυξη της Χώρας μας.

Θέλω να επικροτήσω τη διάταξη αυτή, δεδομένου ότι για κάθε μια περίπτωση επιχορήγησης -και αυτό είναι μια πολύ σωστά διατυπωμένη διάταξη, που γίνεται με κοινή απόφαση των Υπουργών Εθνικής Οικονομίας και Υπουργού Περιβάλλοντος- δίνεται η δυνατότητα επιχορήγησης σε μη κυβερνητική οικολογική οργάνωση για ένα συγκεκριμένο σκοπό. Και αυτό το λέω με την έννοια, ότι γνωρίζουμε όλοι πάρα πολύ καλά, ότι η δράση πολλών και σημαντικών οικολογικών μη κυβερνητικών οργανώσεων στα θέματα της προστασίας του περιβάλλοντος στη Χώρα μας είναι πολύ σημαντική. Και θεωρώ, ότι αυτή η διάταξη τους δίνει τη δυνατότητα και της οικονομικής στήριξης, προκειμένου να συνεχίσουν αυτόν τον αγώνα για την προστασία του φυσικού περιβάλλοντος στη Χώρα μας.

Εδώ πρέπει να πούμε, ότι η Ελλάδα είναι μια χώρα όπου η πολιτιστική κληρονομιά και ο φυσικός πλούτος αποτελούν δύο βασικά συγκριτικά πλεονεκτήματα, στα οποία πρέπει να βασιστούμε για να μπορέσουμε να την αναπτύξουμε και οικονομικά στηριζόμενοι αυτά, σε συνδυασμό βέβαια με μια τουριστικά σωστή πολιτική στη Χώρα μας.

Κλείνω, κύριε Πρόεδρε, επισημαίνοντας ότι στο άρθρο 29, στην παράγραφο 1γ' που αναφέρεται στις αποστάσεις των κοιμητηρίων από τα εγκεκριμένα σχέδια πόλης, ενώ στο αρχικό σχέδιο, όπως μπήκε στη Διαρκή Επιτροπή, υπήρχε...

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Βούλγαρη! Στερείτε χρόνο από τους συναδέλφους σας.

ΑΛΕΞΑΝΔΡΟΣ ΒΟΥΛΓΑΡΗΣ: Ολοκληρώνω, κύριε Πρόεδρε!

λοιπόν, η δυνατότητα απόστασης για είκοσι μέτρα -εδώ έχουμε μια διατύπωση πενήντα μέτρων- με αποτέλεσμα σε αρκετές περιπτώσεις όπου έχουμε διαμορφωμένους οικισμούς σε αστικά κέντρα μικρού και μέσου εισοδήματος, όπως η περίπτωση των Αχαρνών, να δημιουργείται πρόβλημα με την έννοια ότι κάποια σπίτια που είναι κτισμένα σε απόσταση είκοσι μέτρα τουλάχιστον από τα κοιμητήρια, δεν είναι δυνατόν να τακτοποιηθούν πολεοδομικά.

ΠΡΟΕΔΡΕΥΩΝ (Παναγιώτης Σγουρίδης): Υπάρχουν πολλοί συνάδελφοι που θέλουν να τοποθετηθούν επί τροπολογιών τις οποίες ο Υπουργός έκανε δεκτές και τις ενσωμάτωσε στο νομοσχέδιο -ένας εξ αυτών για το θέμα της Πολίχνης είναι ο κ. Μαγκριώτης- και πολλοί άλλοι, οι οποίοι θέλουν να συγχαρούν τον Υπουργό. Αυτό, όμως, δεν σημαίνει τίποτα, η χαρά μας είναι διότι αυτή η τροπολογία της Πολίχνης που παλευόταν τόσα χρόνια, γίνεται δεκτή.

Ο κ. Τρυφωνίδης έχει το λόγο για δύο λεπτά.

ΓΕΩΡΓΙΟΣ ΤΡΥΦΩΝΙΔΗΣ: Θα ήθελα να κάνω έκκληση στον κύριο Υπουργό να πάρει θέση πάνω σ'αυτήν την πρόταση της αύξησης του συντελεστού δόμησης, όταν οι ανάγκες για την εξασφάλιση κοινοχρήστων χώρων σε οικισμούς είναι μεγάλη και δε δημιουργείται η αντίστοιχη τράπεζα γης για να ικανοποιήσει έστω στοιχειωδώς αυτές τις ανάγκες, αν το Υπουργείο προσβλέπει σ'αυτήν την προοπτική της δυνατότητας έστω μερικής αυξήσεως συντελεστού δόμησης, ώστε και οι ιδιώτες να μπορούν να κτίζουν μια κατοικία που να ικανοποιεί στο ελάχιστο τις ανάγκες τους, αλλά και ο οικισμός να έχει τις απαιτούμενες εκτάσεις γης για να φτιάξει ένα σχέδιο με σύγχρονες απαιτήσεις.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, θα ήθελα να πώ στον κύριο Υπουργό, επειδή είπε ότι είναι λαϊκισμός, όταν εμείς ζητήσαμε να παραμείνει η διάταξη του 1337, όσον αφορά τις εισφορές σε γή και χρήμα ότι πιστεύουμε, ότι είναι μια μεγάλη επίκριση του 1337 προς αυτό το σημείο, όταν χαρακτηρίζεται λαϊκισμός ένα σοβαρό άρθρο που είχε και κοινωνικά βασικά κριτήρια και που σήμερα καταργεί ο κύριος Υπουργός με το νομοσχέδιό του.

Δεν κατάλαβα, γιατί είναι λαϊκισμός το να ζητάμε να παραμείνει ο κοινωνικός χαρακτήρας, ο 1337 και δεν είναι από την άλλη πλευρά η άποψη η δική σας, η μεγαλοκτήμων πολιτική σας ή -αν θέλετε- αυτό που λέμε, η στήριξη των μεγάλων ιδιοκτητών.

Αυτό όσον αφορά για τα λεγόμενα του κυρίου Υπουργού περί λαϊκισμού.

Το δεύτερο, όσον αφορά την Πολίχνη: Εδώ εμείς θα διαφωνήσουμε. Οι φορείς έχουν ορισμένες αντιθέσεις. Ζητούν, παραδείγματος χάρη, οι έξι άτοκες δόσεις να γίνουν δέκα. Το ένα είναι αυτό.

Το δεύτερο, στη δεύτερη σελίδα στην πρώτη παράγραφο -εκτός από το πρώτο που μιλάει για το πολεοδομικό συγκρότημα Θεσσαλονίκης, εντάξει αυτό- λέει ότι "δε δικαιούνται όσοι έχουν κατοικία σε κάποια κοινότητα ή δήμο μέχρι πέντε χιλιάδες κατοίκους".

Δηλαδή, εάν ο άλλος είναι από τα Φάρσαλα και έχει εγκατασταθεί στη Θεσσαλονίκη πριν από εικοσαετία και βρίσκεται σ'αυτούς τους ανθρώπους, δεν δικαιούται αυτός. Δεν καταλαβαίνουμε αυτή τη διάταξη.

Σελίδα 6694 

Επίσης, εδώ ζητάνε να μπει κατά προτεραιότητα στην τελευταία παράγραφο και όχι σε σύγκριση με τους παλαιούς δικαιούχους.

Θα προχωρήσουμε μέχρι και το 31, κύριε Πρόεδρε; 

ΠΡΟΕΔΡΕΥΩΝ (Παναγιώτης Σγουρίδης): Ψηφίζουμε όλη την ενότητα των άρθρων.

ΝΙΚΟΛΑΟΣ ΓΚΑΤΖΗΣ: Μέχρι και το 31.

ΠΡΟΕΔΡΕΥΩΝ (Παναγιώτης Σγουρίδης): Κύριε συνάδελφε, το Προεδρείο σας έδωσε χρόνο 22 λεπτών στην πρωτολογία σας. Σας τον έδωσε με άνεση. Σας παρακαλώ να διευκολύνετε, διότι στις 17.00' θα ψηφιστεί η ενότητα.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, "μου φάγατε" ένα λεπτό τώρα.

ΠΡΟΕΔΡΕΥΩΝ (Παναγιώτης Σγουρίδης): Θα ψηφιστεί η ενότητα στις 14.00' και θα μείνουν συνάδελφοι που δε θα μιλήσουν.

ΝΙΚΟΛΑΟΣ ΓΚΑΤΖΗΣ: Δύο κουβέντες, κύριε Πρόεδρε.

Συμφωνούμε για το θέμα της Κοζάνης. Διαφωνούμε με το άρθρο 28. Ανοίγει πόρτες για τα Νομικά Πρόσωπα Ιδιωτικού Δικαίου και ιδιαίτερα γι'αυτά που αναφέρεται ότι είναι νομικά πρόσωπα ιδιωτικού δικαίου με κοινωφελείς σκοπούς ή με χαρακτήρα μη κερδοσκοπικό. Αυτό το μη κερδοσκοπικό που το κολλάνε τώρα τελευταία, έχει εξαντλήσει πολλά εκατομμύρια από το Δημόσιο. Παράδειγμα η μη κερδοσκοπική εταιρεία στην Αλόννησο, η οποία νέμεται δισεκατομμύρια από τον προϋπολογισμό του κράτους για να κάνει δήθεν μελέτες επί μελετών και δε γίνεται τίποτα, κύριε Υπουργέ. Το ξέρετε καλύτερα και μάλιστα είχα καταθέσει ερώτηση επ'αυτού του θέματος.

Για τα κοιμητήρια, εμείς επιμένουμε να παραμείνουν οι αποστάσεις, να μη μικρύνουν οι αποστάσεις οι οποίες υπάρχουν. Βέβαια, υπάρχει ένα κοινωνικό πρόβλημα σε μία υφιστάμενη κατάσταση. Να το δούμε αυτό, αλλά όχι να γενικευθεί ότι μειώνουμε σε πενήντα τετραγωνικά. Να διατηρηθούν οι αποστάσεις, να διατηρηθούν οι αρχές αυτές και όπου υπάρχει συγκεκριμένο πρόβλημα μιας υφιστάμενης κατάστασης να δούμε κατ'εξαίρεση αυτήν την περιοχή και να δούμε και να ικανοποιήσουμε τις ανάγκες αυτές. 

Για τα άλλα τα άρθρα, δε θέλω να πω τίποτα, κύριε Πρόεδρε. Θα τοποθετηθώ κατά την ψηφοφορία.

ΠΡΟΕΔΡΕΥΩΝ (Παναγιώτης Σγουρίδης): Απομένουν να μιλήσουν ο κ. Βλαχόπουλος και ο κ. Σπυριούνης για να απαντήσει ο κ. Υπουργός και αν θέλει ο κ. Σιούφας να πει κάποια κουβέντα.

Ορίστε, κύριε Βλαχόπουλε, έχετε το λόγο.

ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, κύριε Υπουργέ, με τα άρθρα αυτά που συζητούμε σήμερα και είναι τα τελευταία, ολοκληρώνεται η συζήτηση ενός πράγματι σημαντικού θεσμικού νομοσχεδίου. Και με την έννοια αυτή, θα ήθελα να τονίσω και με διάθεση αυτοκριτικής ότι θα έπρεπε και η συμμετοχή η δική μου να είναι μεγαλύτερη παρ'όλο που υπήρξε μία προετοιμασία, αλλά η καθημερινότητα άλλων ενασχολήσεων δε μας το επέτρεψε.

'Ετσι θα ήθελα, κύριε Πρόεδρε, να υπογραμμίσω πραγματικά την ευαισθησία, το ρεαλισμό, αλλά και την τόλμη και την αποφασιστικότητα των ρυθμίσεων που επιχειρεί το νομοσχέδιο αυτό και οι οποίες αφορούν και θέματα ρυθμιστικά σχεδίων και οικιστικής οργάνωσης ανοικτών πόλεων. Ιδιαίτερα, θα ήθελα να μείνω στο δεύτερο κεφάλαιο το οποίο αναφέρεται στις αναπλάσεις με τις οποίες δημιουργείται πραγματικά ένα θεσμικό πλαίσιο, που δίνει τη δυνατότητα για σημαντικές παρεμβάσεις στους πυρήνες των πόλεων μέσα στους οποίους αναπτύσσονται οι λειτουργίες των πόλεων με τα γνωστά οπωσδήποτε αρνητικά αποτελέσματα που έχουμε στα κέντρα των πόλεων. Είναι πολύ σημαντικό.

Επίσης, θα ήθελα να υπογραμμίσω ότι για τις ρυθμίσεις που γίνονται και με αναφορά στους συντελεστές δόμησης, στις ρυθμίσεις που γίνονται για τους παραδοσιακούς οικισμούς και για τις εισφορές γης θα ήθελα πραγματικά ο κύριος Υπουργός να συνεχίσει να είναι τολμηρός, διότι δίνει τη δυνατότητα με τη δημιουργία αυτού του θεσμικού πλαισίου να προστατεύσουμε τη χωροταξική πολεοδομική και οικιστική ανάπτυξη της χώρας, έτσι ώστε να παραδώσουμε τουλάχιστον αυτές τις πόλεις ή και ακόμη καλύτερες στα παιδιά μας.

Θα ήθελα, κύριε Υπουργέ, να σας ευχαριστήσω και για το άρθρο 27 με το οποίο κυρώνεται η σύμβαση που αφορά τη ζώνη ενεργού πολεοδομίας Κοζάνης και με αυτό τον τρόπο επιβεβαιώνεται η φιλοσοφία σας ότι πάντοτε ενισχύετε τέτοιες πρωτοποριακές πρωτοβουλίες, πρωτοβουλία που είχε παρθεί το 1986 από το Δήμο της Κοζάνης. Εκφράζω, λοιπόν, τις ευχαριστίες μου τις προσωπικές και του Δήμου της Κοζάνης.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Βλαχόπουλε. Σας έδωσα δύο λεπτά, έπρεπε να έχετε τελειώσει στο ενάμισι.

Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κύριε Υπουργέ, η Νέα Δημοκρατία και το επισημαίνω, τήρησε γόνιμη στάση απέναντι στο νομοσχέδιο. Οφείλω αυτό να το επισημάνω. Στην κυριολεξία δικαιώνει κάποιες κραυγές κύριε Υπουργέ, ότι επιτέλους από χρόνια πολλά η εθνική συνεννόηση είναι όρος επιβίωσης της Πατρίδας και προόδου και ασφάλειας του λαού μας. Το ένα είναι αυτό.

Το δεύτερο είναι ότι θέλω να παρακαλέσω, κύριε Υπουργέ, για το εξής: 'Ενα οικοπέδο διακοσίων πενήντα τετραγωνικών μέτρων με 0,4 συντελεστή στεγάζει εκατό τετραγωνικά μέτρα. Αυξήστε το λίγο -δεν ξέρω ποια είναι ακριβώς η πρόταση- στα μικρά οικόπεδα και κάντε μία συναινετική προσέγγιση.

Τρίτον, ότι υπέγραψα κύριοι Υπουργοί για την Πολίχνη δεν τον παίρνω πίσω ούτε μείον ούτε συν.

Σας ευχαριστώ πάρα πολύ και για τη ρύθμιση.

ΠΡΟΕΔΡΕΥΩΝ (Παναγιώτης Σγουρίδης):Ο κ. Ακριτίδης έχει το λόγο.

Κύριε Ακριτίδη, είσθε ο τελευταίος των ομιλητών. 'Οχι των Μοϊκανών, των ομιλητών!

ΝΙΚΟΛΑΟΣ ΑΚΡΙΤΙΔΗΣ: Για την τροπολογία της Πολίχνης τη γνωστή...

ΠΡΟΕΔΡΕΥΩΝ (Παναγιώτης Σγουρίδης):Μα, δε μιλάμε για τις τροπολογίες. Θα έλθουμε αργότερα στις τροπολογίες.

ΝΙΚΟΛΑΟΣ ΑΚΡΙΤΙΔΗΣ:Να τελειώσω λίγο, κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης):Ορίστε για ένα λεπτό έχετε το λόγο.

ΝΙΚΟΛΑΟΣ ΑΚΡΙΤΙΔΗΣ:Εντάξει για ένα λεπτό.

Πρώτον, η ρύθμιση του τελευταίου εδαφίου της πρώτης παραγράφου αναφέρεται σε εκείνους του κατόχους που έχουν και άλλη ιδιοκτησία -και σε ό,τι αφορά τη Θεσσαλονίκη δεν υπάρχει κανένα πρόβλημα- αλλά στον τόπο γέννησής τους. Πρέπει να διευκρινισθεί νομίζω ει δυνατόν, αν πρόκειται για ιδιοκτησία που συνίσταται σε γη, δηλαδή, αν κληρονόμησε όπως εγώ δύο στρέμματα από τον πατέρα του στον τόπο γέννησής του, νομίζω είναι άδικο. Αν έχουν κατοικία -μπορεί εγώ σ'αυτό το κληρονομημένο να είχα και πολυκατοικία και αυτό σήμαινε πραγματικά ότι ήμουν ιδιοκτήτης- τότε δεν έχω αντίρρηση. Ας το βρούμε σε κάθε περίπτωση.

Δεύτερον: Στο εδάφιο δ' λέει ότι όσοι εκ των κατόχων των σημερινών χάσουν τις ιδιοκτησίες λόγω ρυμοτόμησης κλπ. δικαιούνται στα άρτια οικόπεδα που θα προκύψουν να αποκατασταθούν. Υπάρχουν, όμως δικαιούχοι εκ του παρελθόντος και νομίζω ότι κανείς δεν μπορεί να δώσει προτεραιότητα στους κατόχους αυθαιρέτων έναντι εκείνων που είχαν νόμιμη ιδιοκτησία. 'Αρα θα πρέπει να γίνει σύμμετρα, ισομερώς η κατανομή. Αν αυτό δεν είναι δυνατόν στη διάταξη, πρέπει να αναλάβει το δημοτικό συμβούλιο αυτήν την ευθύνη.

Και το τελευταίο επιγραμματικά: Το Υπουργείο Περιβάλλοντος Χωροταξίας και Δημοσίων 'Εργων πρέπει να βοηθήσει την Πολίχνη ως έπραξε και σε άλλες περιπτώσεις όχι μόνο για να κατορθώσει να εφαρμόσει τις ρυθμίσεις αυτού του άρθρου αλλά γενικότερα για να βελτιώσει την πολεοδομική της υποδομή.

ΠΡΟΕΔΡΕΥΩΝ (Παναγιώτης Σγουρίδης):Ο Υφυπουργός κ. Κολιοπάνος έχει το λόγο για δύο λεπτά.

Σελίδα 6695 

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.):Κύριε Πρόεδρε, θα ήθελα πολύ σύντομα να κάνω κάποιες παρατηρήσεις στην πρόταση του κου Σιούφα και πολλών συναδέλφων όλων των παρατάξεων σχετικά με τη διαφοροποίηση (αύξηση) του συντελεστή δόμησης στα μικρά οικόπεδα.

Είναι κάτι που κατ' αρχήν φαίνεται λογικό και κοινωνικά δίκαιο αλλά στην πραγματικότητα δεν είναι έτσι κύριοι συνάδελφοι. Αυτό θα οδηγούσε πρώτον οπωσδήποτε μελλοντικά σε παραπέρα αυθαίρετες και παράνομες κατατμήσεις.

Δεύτερον, ένα μικρό οικόπεδο δε σημαίνει πάντα υποχρεωτικά ότι και ο ιδιοκτήτης του είναι και οικονομικά ασθενής που σημαίνει ότι σ'αυτήν την περίπτωση αν εφαρμόζονταν θα έπρεπε να εξετάσει κανείς και τα υπόλοιπα περιουσιακά στοιχεία ή την ύπαρξη και άλλων οικοπέδων. Αντιλαμβάνεσθε πόσο δύσκολο είναι αυτό.

Τρίτον, η ρύθμιση κατά βούληση του συντελεστή δόμησης από την Εκτελεστική Εξουσία από τον Υπουργό όπως κάποτε έγινε στο παρελθόν, μπορεί να αποδειχτεί πολύ επικίνδυνο εργαλείο για το μέλλον των πόλεων και οικισμών.

Τέλος θα ήταν αντισυνταγματικό. Είναι βέβαιο αυτό. Εν πάση περιπτώσει μην ξεχνάμε ότι υπάρχουν διατάξεις που αναφέρονται στόν λεγόμενο κοινωνικό συντελεστή δόμησης και εφαρμόζονται εκεί που πράγματι υπάρχει αυτή η αναγκαιότητα.

Ευχαριστώ πάρα πολύ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Και εμείς σας ευχαριστούμε γιατί ήσασταν σύντομος.

Ορίστε, κύριε Υπουργέ, έχετε το λόγο για τέσσερα λεπτά. Ούτε λεπτό παραπάνω.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.):Κύριε Πρόεδρε, τέσσερα λεπτά ζήτησα όταν σας είχα παρακαλέσει να πάρω το λόγο. Τώρα αρκετοί συνάδελφοι έχουν κάνει περισσότερες αναφορές και πρέπει να απαντηθούν.

ΠΡΟΕΔΡΕΥΩΝ (Παναγιώτης Σγουρίδης):Βοηθήστε να τελειώσουμε στα τέσσερα λεπτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Ο κ. Κολιοπάνος με ενάργεια και με πληρότητα έδωσε την απάντηση στα ερωτήματα ή στις προτάσεις που είχαν τεθεί σε ό,τι αφορά την αύξηση του συντελεστή δόμησης ή τη μείωση της εισφοράς σε γη στα μικρότερα οικόπεδα.

Πρέπει να είμαστε τολμηροί και να έχουμε το θάρρος να λέμε τις αλήθειες. Διότι μέσα από την κατάτμηση υπάρχει ένας ατέλειωτος κύκλος μικρών ιδιοκτησιών, που μπορεί να είναι μικρές ιδιοκτησίες, αλλά μπορεί οι ιδιοκτήτες να έχουν πολλές ιδιοκτησίες ή τα εισοδήματά τους να είναι πολύ μεγαλύτερα. Δεν μπορούσε να δώσουμε λύση σ' αυτό.

Επίσης, η πρόταση για αύξηση του συντελεστή δόμησης σε ορισμένες περιοχές σε σύγκριση με ισχύουσες διατάξεις έχει κριθεί από το Σ.τ.Ε. ότι αποτελεί επιβάρυνση του οικιστικού περιβάλλοντος και γι' αυτό δεν κρίνεται νόμιμη και συνταγματική. Υπάρχει το λεγόμενο πολεοδομικό κεκτημένο. Δεν μπορείς να το ξεπεράσεις αυτό. 'Αρα και να νομοθετούσαμε αυτό θα ήταν αντισυνταγματικό.

Επειδή πολλά ειπώθηκαν για την κοινωνική ευαισθησία, θα ήθελα να σας πω ότι στο άρθρο 18, παράγραφος 4 υπάρχει ο θεσμός του λεγόμενου κοινωνικού συντελεστή. 'Ετσι, μπορεί να καθορίζεται αυξημένος συντελεστής δόμησης και να είναι συνταγματικός ο τρόπος αυτός καθορισμού του συντελεστή με αύξηση, που μπορεί να φθάσει μέχρι και δύο μονάδες σε περιοχές και ιδιοκτησίες που προορίζονται για στεγαστικά προγράμματα ή για προγράμματα κοινής ωφελείας. 'Ετσι όταν λέμε στεγαστικά προγράμματα μπορούν να ενισχύονται οι άνθρωποι που έχουν ανάγκες κοινωνικές και οικονομικές. Μέσα από την εφαρμογή του κοινωνικού συντελεστή μπορεί να δοθεί λύση.

Ο συνάδελφος κ. Βούλγαρης έκανε μία πρόταση σ' ό,τι αφορά τις αποστάσεις των κοιμητηρίων από τα ακρότατα όρια των οικισμών. Αναφέρεται στο τέλος του πρώτου εδαφίου της παραγράγου 1, περίπτωση γ, του άρθρου 29. Προστίθεται η εξής φράση: "Η ανωτέρω απόσταση των πενήντα μέτρων" -όπως προσδιορίζεται στο νομοσχέδιο- "δύναται να μειωθεί στα είκοσι μέτραμε απόφαση του νομαρχιακού συμβουλίου μετά από γνώμη του οικείου δημοτικού ή κοινοτικού συμβουλίου". 'Ετσι, βάζουμε μία ασφαλιστική δικλείδα με τη συνάρτηση της μείωσης των αποστάσεων μέσα από αίτημα και απόφαση του δημοτικού και νομαρχιακού συμβουλίου.

Είναι αλήθεια, κύριε Σπυριούνη -επειδή το παρατηρήσατε- ότι η Νέα Δημοκρατία ξεκίνησε με μία συνολική άρνηση στην Κοινοβουλευτική Επιτροπή. Στην Ολομέλεια η άρνηση αυτή ήταν πιο ήπια και όντως κατά τη διάρκεια των συζητήσεων των κατά ενότητες άρθρων, είναι αλήθεια ότι επέδειξε μία άλλη στάση και μπορώ να πω ότι ήταν και δημιουργική και θετική. Νομίζω ανταπόκριση θετική υπήρχε και από τη μεριά της Κυβερνήσεως αλλά και από τα άλλα Κόμματα γιατί δημιουργήσαμε κοινούς στόχους για αρκετά άρθρα.

Θα ήθελα αντί να υπάρχουν μερικές καταφάσεις, δηλαδή θετική γνώμη ή ουδέτερη γνώμη με το παρόν, να υπήρχαν δύο αρνήσεις που θα οδηγούσαν σε μία κατάφαση και όχι πολλές καταφάσεις ή πολλές παρουσίες με παρόν που οδηγούν σε μία άρνηση. Δύο αρνήσεις θα μπορούσαν να οδηγήσουν σε μία κατάφαση. Πολλές καταφάσεις είναι παράδοξο, γιατί έχετε τόσες πολλές καταφάσεις, αλλά διατηρείτε τη συνολική άρνηση, κύριε Σιούφα. Αυτό βέβαια πρόκειται για μία μετάλλαξη του νεοφιλελευθερισμού για να αποδώσω αυτά που μας είπατε.

ΠΡΟΕΔΡΕΥΩΝ (Παναγιώτης Σγουρίδης): Τελειώσατε, κύριε Υπουργέ;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ναι, μισό λεπτό.

Κύριε Πρόεδρε, είτε το θέλαμε είτε δεν το θέλαμε περάσαμε και στη διαδικασία της τροπολογίας που κατατέθηκε για την Πολίχνη και προτείνω να πάρει τον αριθμό στο άρθρο 29, παράγραφος 8, γιατί αυτή συζητήθηκε.

ΠΡΟΕΔΡΕΥΩΝ (Παναγιώτης Σγουρίδης): Καλώς, θα τεθεί κατά την ψήφιση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είναι σημαντικό ότι σε αυτό το νομοσχέδιο, στο άρθρο 27, έχουμε ενσωματώσει τη σύμβαση για την ανάπτυξη της ζώνης ενεργού πολεοδομίας στην Κοζάνη. 'Ετσι δίνουμε αίσιο τέλος, σε μια σημαντική υπόθεση για την Κοζάνη.

Στο άρθρο 29, υπάρχει λεπτομερειακή αναφορά κάτω από ποιες προϋποθέσεις και ποιους όρους, μπορούν να ενισχυθούν και να χρηματοδοτηθούν Νομικά Πρόσωπα Ιδιωτικού Δικαίου που ασχολούνται με το περιβάλλον, με αιχμή το Μουσείο Φυσικής Ιστορίας, Μουσείο Γουλανδρή, που έχει μια αξιοσημείωτη και ανεπανάληπτη, θα έλεγα, για τα ελληνικά δεδομένα, δράση.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Υπουργέ, ολοκληρώστε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Στο άρθρο 29, υπάρχουν οι όροι και οι προϋποθέσεις για τη διατήρηση της λειτουργίας των νεκροταφείων, όπως και ορισμένες πολεοδομικές ρυθμίσεις που είχαν προϋπάρξει αυτού του νομοσχεδίου, με αποφάσεις των νομαρχών και κάποιες αναδιατυπώσεις και προσθήκες σε ό,τι αφορά την ενημέρωση των πολιτών, για την εφαρμογή του κτηματολογίου.

ΠΡΟΕΔΡΕΥΩΝ (Παναγιώτης Σγουρίδης): Εντάξει, κύριε Υπουργέ, νομίζω ότι όλα αυτά, έχουν καταγραφεί στα Πρακτικά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Και στο άρθρο 30 -είναι πολύ σημαντικό- υπάρχει η αύξηση για την κύρωση ...

ΝΙΚΟΛΑΟΣ ΓΚΑΤΖΗΣ: Κύριε Υπουργέ, να διατηρηθούν οι αποστάσεις του προηγούμενου νόμου.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Σας το είπα πριν.

ΠΡΟΕΔΡΕΥΩΝ (Παναγιώτης Σγουρίδης): Το είπε ο κύριος Υπουργός.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το είπα, όπως το είπατε κι εσείς, ότι κάτω από ορισμένες προϋποθέσεις και ασφαλιστικές δικλείδες, δηλαδή ...

ΠΡΟΕΔΡΕΥΩΝ (Παναγιώτης Σγουρίδης): Το είπε ο κύριος 

Σελίδα 6696 

Υπουργός. Μην το επαναλαμβάνετε. Είναι γραμμένο στα Πρακτικά. Αναγκάζομαι και τα παρακολουθώ, κύριε Γκατζή, γιατί αλλιώς θα πάμε μέχρι τις πέντε η ώρα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, στο άρθρο 30 υπάρχει αναφορά στην αύξηση των προστίμων για όσους ρυπαίνουν τη θάλασσα. Από πενήντα εκατομμύρια που υπήρχε ως όριο, το αυξάνουμε στα διακόσια πενήντα και αυτό είναι αρκετά σημαντικό.

Στο άρθρο 31, υπάρχουν ενσωματωμένες μία σειρά από τροπολογίες, αναγκαίες για τη Θεσσαλονίκη και για τους κοινΩφελείς χώρους της Θεσσαλονίκης.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):

Κύριε Πρόεδρε, με συγχωρείτε, επειδή είναι η εκλογική μου περιφέρεια, θέλω να πω κάτι ακόμα, για το Πέραμα. Είναι μία τροπολογία που δίνουμε λύση σε ένα πρόβλημα, που χρονίζει.

ΠΡΟΕΔΡΕΥΩΝ (Παναγιώτης Σγουρίδης): Θα πρέπει να έρθει και ο κ. Κρητικός επί της 'Εδρας για να τα πείτε αυτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Ο κ. Κρητικός τα ακούει και συγκατανεύει. 'Αλλωστε όλοι οι Βουλευτές όλων των Κομμάτων έχουμε υιοθετήσει την πρόταση της Τοπικής Αυτοδιοίκησης και δίνουμε έτσι οριστικό τέλος στην περιοχή που παλαιότερα ήταν περιοχή της εκκλησίας και μετά ήταν περιοχή του Ελληνικού Δημοσίου. Βεβαίως για ολόκληρες δεκαετίες είχε καταληφθεί από ανθρώπους που είχαν ανάγκη, αλλά τώρα δίνουμε θετικό τέλος σ' αυτήν την υπόθεση που είναι υπόθεση δεκαετιών.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, εμείς θα συνεχίσουμε το κατενάτσιο προς την Κυβέρνηση και προς τους Υπουργούς. Και ο Υφυπουργός και ο Υπουργός έσπευσαν για να απαντήσουν στην πρόταση την οποία κάναμε. Δυστυχώς φαίνεται ότι έχουν στερέψει και από ιδέες και από συνθήματα και από λέξεις.

Κύριε Λαλιώτη, παλαιότερα είχατε ταλαιπωρήσει τον Ελληνικό Λαό με τον κοινωνικό μισθό. Πρόσφατα περάσατε στη φάση του κοινωνικού διαλόγου και σήμερα ανακαλύπτουμε το καινούριο για τον κοινωνικό συντελεστή.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Από το 1983 

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, για την δικονομία της συζήτησης επειδή αποκτά επικαιρότητα. Αυτό είναι το ένα.

Θα σας έλεγα εδώ, αυτό το οποίο είπε ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, θέλουμε ισότιμη μεταχείριση με την Κυβέρνηση. Θα μου την δώσει ο Πρόεδρος λόγω αλληλεγγύης αναστήματος! Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Να τηρήσουμε και το χρόνο τον οποίο έχουμε συμφωνήσει, για να συζητήσουμε και περισσότερα θέματα που έχουν εξίσου ενδιαφέρον.

Θα έχετε τη σχετική ανοχή, κύριε Σιούφα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Κύριε Πρόεδρε, είσαστε ισοϋψείς, αλλά έχετε διαφορά στα κιλά.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, για να σας απαντήσω συνολικά γι' αυτά που είπατε περί νεοφιλελευθερισμού κ.λπ., θα σας έλεγα τον τελευταίο χρησμό της μάντιδας από τους Δελφούς. Αυτό είναι και το μήνυμα που βγαίνει και προς τα έξω. 

Είπατε ότι το ΠΑΣΟΚ "ου μάντιδα έχει καλύβην, ου παγάν λαλέουσαν, απέσβετο γαρ το λάλον ύδωρ". Γι'αυτό και ο κ. Λαλιώτης δεν είναι εξαιρετικά λάλος σήμερα, προσπαθεί να συμβιβάσει τα διεστώτα.

Βεβαίως αν είχαμε χρόνο, κύριε Υπουργέ, για να σας διευκολύνω λίγο στην επικοινωνιακή σας πολιτική, εμείς θα ήμασταν διατεθειμένοι εδώ σήμερα να κουβεντιάσουμε και για την ευρωπαϊκή μπανάνα, για το ευρωπαϊκό μπλε άστρο, για το πράσινο σταφύλι, για το ευρωπαϊκό σπίτι με τα εφτά διαμερίσματα. Αλλά η ουσία των πραγμάτων είναι σε άλλο επίπεδο. 

Για μας η συνεισφορά σε ιδέες και σε λύσεις ήταν εξίσου σημαντική. Δε θελήσατε να αξιοποιήσετε την ευκαιρία και παραμένετε στο θέμα συνεισφορά γης. Θα μας κρίνει και η Αίθουσα και ο Ελληνικός Λαός, και την πλευρά τη δικιά σας και τη δικιά μας.

(Χειροκροτήματα από την Πτέρυγα της Νέας Δημοκρατίας)

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, μία λέξη μόνο.

ΠΡΟΕΔΡΕΥΩΝ (Παναγιώτης Ν.Κρητικός): Να τελειώνουμε κάποια στιγμή, κύριε Υπουργέ.

Ορίστε, μία λέξη, αλλά να πάρει κάποιο τέλος η συζήτηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, ο κύριος Σιούφας επικαλέστηκε ότι έχετε το ίδιο ύψος και εγώ τον διόρθωσα. Ο κ. Σιούφας με τον κύριο Κρητικό είναι ισοϋψείς, αλλά έχουν τεράστια διαφορά στα κιλά. Υπάρχει και το ύψος, υπάρχει και το βάρος.

ΠΡΟΕΔΡΕΥΩΝ (Παναγιώτης Ν.Κρητικός): Υπάρχουν και αλλού διαφορές τεράστιες.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Στις ιδέες, υποθέτω.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα συμφωνήσετε ότι είμαστε αναστήματα. Σ' αυτό οπωσδήποτε συμφωνούμε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, οι εκπρόσωποι της Νέας Δημοκρατίας χθες και σήμερα προσπάθησαν να δείξουν τον καλύτερο εαυτό τους, γιατί ήταν εγκλωβισμένοι στην αρχική τους άρνηση.

Νομίζω ότι η δεύτερη σκέψη είναι σοφότερη της πρώτης και καλά κάνατε και διαφοροποιήσατε προς το θετικότερον τη στάση σας.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Δεν ακολουθείτε τον ίδιο δρόμο λόγω αναστήματος.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Ο κ. Σιούφας έχει αρκετές ιδέες για τον πολιτικό σχεδιασμό. Θα κάνω μία πρόταση να μεταγραφεί στο ΠΑΣΟΚ, γιατί όντως είναι και ευφάνταστος και δημιουργικός. Εύχομαι ο νέος Αρχηγός να τον αξιοποιήσει προς το καλό της Παρατάξεώς του και της Ελλάδος, διότι τέτοια πνεύματα δεν πρέπει να χάνονται. Ευχαριστώ.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, αν έχει φτωχύνει τόσο πολύ το ΠΑΣΟΚ και χρειάζεται να κάνει μεταγραφή από τη Νέα Δημοκρατία, αντιλαμβάνομαι τι γίνεται. Και γι' αυτό ήταν πολύ σωστή η παρατήρηση που έκανα ότι ο Ανδρέας Παπανδρέου έκανε σοσιαλιστικό μετασχηματισμό της κοινωνίας, ο κ.Σημίτης κάνει μετασχηματισμό του σοσιαλισμού και θέλετε δάνειες δυνάμεις για να ενισχύσουν τον πολιτικό σας σχεδιασμό.

Ευχαριστώ για την προτροπή προς τον Πρόεδρο της Νέας Δημοκρατίας που έκανε ο κ.Λαλιώτης, αλλά ήδη είχα μακρά θητεία εδώ και πολλά χρόνια στον πολιτικό σχεδιασμό της Νέας Δημοκρατίας και δε χρειάζεται να ξαναπάω εκεί, γιατί υπάρχουν αρκετά ικανά και δυνατά μυαλά για να σας παλέψουν και με επιτυχία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ο κ.Σιούφας κατάγεται από την Καρδίτσα. 'Εχει την ίδια καταγωγή με το Νικόλαο Πλαστήρα και έχει κοινωνικές ευαισθησίες λόγω καταγωγής του από την ξεχασμένη Ελλάδα και γι' αυτό μπορεί να πει κανείς ότι είναι κοινωνικά μεταλλαγμένος. 'Εχει μία αίσθηση...

ΣΤΡΑΤΗΣ ΚΟΡΑΚΑΣ: Κύριε Πρόεδρε, έχουμε πολλές τροπολογίες. Δε μας ενδιαφέρουν αυτά που λέγονται.

ΠΡΟΕΔΡΕΥΩΝ (Παναγιώτης Ν.Κρητικός): Κύριε Υπουργέ, ολοκληρώστε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): 'Εχει μία αίσθηση μιας άλλης πραγματικότητας για την οποία έχει κλείσει τα μάτια και τα αυτιά το κόμμα του η Νέα Δημοκρατία και η Παράταξη της Δεξιάς εδώ και πάρα πολλές δεκαετίες...

Σελίδα 6697 

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ, κύριε Υπουργέ, δεν είναι στιγμή αντιμαχιών.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μιλώ για την ξεχασμένη Ελλάδα ή και για τους ανθρώπους που είχαν και έχουν ευαισθησίες.

ΣΤΡΑΤΗΣ ΚΟΡΑΚΑΣ: Να αφήσει το παιχνίδι ο κ. Λαλιώτης.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ!

Κύριε Υπουργέ, παρακαλώ!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Αυτοί οι άνθρωποι βρίσκουν το λόγο τους και το πρόσωπό τους στην πολιτική του ΠΑΣΟΚ και όχι στη Ν.Δ..

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ, μην ανοίξουμε νέα συζήτηση.

Κηρύσσεται περαιωμένη η συζήτηση επί της ενότητας των άρθρων 18 έως και 31 και τίθενται τα άρθρα σε ψηφοφορία ένα προς ένα.

Ερωτάται το Σώμα: Γίνεται δεκτό το άρθρο 18 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς το άρθρο 18 έγινε δεκτό ως έχει, κατά πλειοψηφία.

Ερωτάται το Σώμα: Γίνεται δεκτό το άρθρο 19, όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς το άρθρο 19 έγινε δεκτό, όπως τροποποιήθηκε, κατά πλειοψηφία.

Ερωτάται το Σώμα: Γίνεται δεκτό το άρθρο 20, όπως έχει στο Πρακτικό της Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς το άρθρο 20 έγινε δεκτό, όπως έχει στο Πρακτικό της Επιτροπής, κατά πλειοψηφία.

Ερωτάται το Σώμα: Γίνεται δεκτό το άρθρο 21, όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς το άρθρο 21 έγινε δεκτό, όπως τροποποιήθηκε, κατά πλειοψηφία.

Ερωτάται το Σώμα: Γίνεται δεκτό το άρθρο 22, όπως έχει στο πρακτικό της Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς το άρθρο 22 έγινε δεκτό, όπως έχει στο πρακτικό της Επιτροπής, κατά πλειοψηφία.

Eρωτάται το Σώμα: Γίνεται δεκτό το άρθρο ,23 όπως έχει στο πρακτικό της Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 23 έγινε δεκτό όπως έχει στο πρακτικό της Επιτροπής, κατά πλειοψηφία.

Eρωτάται το Σώμα: Γίνεται δεκτό το άρθρο 24, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 24 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.

Eρωτάται το Σώμα: Γίνεται δεκτό το άρθρο 25, όπως έχει στο πρακτικό της Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 25 έγινε δεκτό, όπως έχει στο πρακτικό της Επιτροπής, κατά πλειοψηφία.

Eρωτάται το Σώμα: Γίνεται δεκτό το άρθρο 26, όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Ναι, κύριε Πρόεδρε.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 26 έγινε δεκτό, όπως έχει κατά πλειοψηφία.

Eρωτάται το Σώμα: Γίνεται δεκτό το άρθρο 27, όπως έχει;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 27 έγινε δεκτό όπως έχει ομοφώνως.

Eρωτάται το Σώμα: Γίνεται δεκτό το άρθρο 28, ως έχει στο πρακτικό της Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Ναι.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 28 έγινε δεκτό, ως έχει στο πρακτικό της Επιτροπής κατά πλειοψηφία.

Eρωτάται το Σώμα: Γίνεται δεκτό το άρθρο 29, όπως τροποποιήθηκε, με την 488/25 τροπολογία;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 29 έγινε δεκτό όπως τροποποιήθηκε με την 488/25 τροπολογία, ομοφώνως.

Eρωτάται το Σώμα: Γίνεται δεκτό το άρθρο 30 ως έχει;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 30, έγινε δεκτό ως έχει ομοφώνως.

Eρωτάται το Σώμα: Γίνεται δεκτό το άρθρο 31 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Ναι, κύριε Πρόεδρε.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το άρθρο 31 έγινε δεκτό, ως έχει, κατά πλειοψηφία.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, η τροπολογία που ενσωματώνεται στο άρθρο 29 είναι αυτή που αφορά την Πολίχνη;

ΠΡΟΕΔΡΕΥΩΝ (Παναγιώτης Ν. Κρητικός): Ναι, κύριε συνάδελφε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): 'Αρθρο 29, παράγραφος 8.

ΔΗΜΗΤΡΙΟΣ ΣΙΟΥΦΑΣ: Ναι, αλλά επ'αυτού του θέματος -και το Προεδρείο δεν το άφησε πριν- υπάρχει τροπολογία από την πλευρά της Νέας Δημοκρατίας για ρύθμιση και του ζητήματος της περιοχής του Ωραιοκάστρου. Δεν πήραμε μια απάντηση επ'αυτού του θέματος και δεν άφησε το Προεδρείο τους συναδέλφους της Νέας Δημοκρατίας να τοποθετηθούν.

ΠΡΟΕΔΡΕΥΩΝ (Παναγιώτης Ν. Κρητικός): Συζητήθηκε το θέμα και εν πάση περιπτώσει, η τροπολογία που φέρνει ο κύριος Υπουργός είναι η με γενικό αριθμό 488.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κατά τη συζήτηση στην Κοινοβουλευτική Επιτροπή είχα πει ότι υπάρχει μια τροπολογία για την ΠολΙχνη, επειδή όμως υπήρχαν διαφορετικές διατυπώσεις από συναδέλφους Βουλευτές, την εξαίρεσα από το νομοσχέδιο και είπα ότι θα διατυπωθεί, κατά τη διάρκεια της συζητήσεως στην Ολομέλεια και θα κατατεθεί. Δεν υπήρχε καμιά άλλη τροπολογία για το Ωραιόκαστρο. Αυτή είναι η αλήθεια.

ΓΕΩΡΓΙΟΣ ΤΡΥΦΩΝΙΔΗΣ: 'Εχω καταθέσει εγώ τροπολογία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Τρυφωνίδη, έχετε δίκιο, αλλά είπα ότι δε θα δεχθώ να συζητηθούν, είτε εμπρόθεσμες είτε εκπρόθεσμες τροπολογίες. Τις έχω

Σελίδα 6698 

συγκεντρώσει και θα δω, ποιες μπορούν να γίνουν δεκτές και εν συνεχεία, θα κάνουμε διάλογο να ενσωματωθούν στο νομοσχέδιο για το ΓΟΚ που σήμερα συζητείται στη Νομοπαρασκευαστική Επιτροπή.

ΔΗΜΗΤΡΙΟΣ ΣΙΟΥΦΑΣ: Θα έπρεπε, κύριε Υπουργέ, αυτό να το έχετε πει από την αρχή της συζήτησης, για να ξέρουν οι συνάδελφοι να τοποθετηθούν επί του θέματος, ανεξάρτητα αν η Κυβέρνηση επρόκειτο να δεχθεί ή όχι τις τροπολογίες.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το είχα πει την πρώτη μέρα, κύριε Σιούφα.

ΠΡΟΕΔΡΕΥΩΝ (Παναγιώτης Ν. Κρητικός): Επομένως, ολοκληρώθηκε η ψηφοφορία των άρθρων 18 έως και 31.

Εισερχόμεθα στη συζήτηση των τροπολογιών, πριν από την ψήφιση του ακροτελεύτιου άρθρου, το οποίο θα ψηφισθεί στο τέλος. 

Οι τροπολογίες θα συζητηθούν με τη σειρά και πρώτα των κυρίων Υπουργών.

Εισερχόμεθα στη συζήτηση της τροπολογίας με γενικό αριθμό 490 και ειδικό 26 του κυρίου Υπουργού.

Ποιοι επιθυμούν να λάβουν το λόγο;

ΓΙΩΡΓΟΣ ΑΔΑΜΟΠΟΥΛΟΣ: Εγώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αδαμόπουλος έχει το λόγο και θα εγγραφούν στη συνέχεια και οι συνάδελφοι που θέλουν να λάβουν τον λόγο. Για να κερδίσουμε χρόνο να περιορίσουμε τις ομιλίες στα δύο λεπτά.

ΣΤΡΑΤΗΣ ΚΟΡΑΚΑΣ: Ποια τροπολογία συζητάμε, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): Συζητάμε την τροπολογία με γενικό αριθμό 490 και ειδικό 26 του κυρίου Υπουργού των Εσωτερικών, Δημόσιας Διοίκησης και Αποκέντρωσης.

Ορίστε, κύριε Αδαμόπουλε, έχετε το λόγο.

ΓΙΩΡΓΟΣ ΑΔΑΜΟΠΟΥΛΟΣ: Ναι, κύριε Πρόεδρε.

Στο άρθρο 1, αναφέρεται εδώ η τροπολογία για το προσωπικό που υπηρετεί στους πρωτοβάθμιους Οργανισμούς Τοπικής Αυτοδιοίκησης, με σύμβαση εργασίας ιδιωτικού δικαίου ορισμένου χρόνου ή με σύμβαση έργου που αποδεδειγμένα υποκρύπτει σύμβαση εργασίας ορισμένου χρόνου και εξυπηρετεί πάγιες και διαρκείς ανάγκες, εφ' όσον έχει προσληφθεί μέχρι 16 Σεπτεμβρίου του 1994, μετά από σχετική έγκριση του Υπουργού Εσωτερικών κ.λπ.

Κύριε Υπουργέ, υπάρχουν σε πάρα πολλούς δήμους -στους δήμους της Λάρισας που ξέρω εγώ- άνθρωποι που πράγματι καλύπτουν το κριτήριο, να έχουν προσληφθεί μέχρι 16 Σεπτεμβρίου του 1994 και μάλιστα πολλοί το 1990, 1991, 1992, αλλά με αποφάσεις των δημοτικών συμβουλίων, δεν έχουν την έγκριση εξ Υπουργών. Αν ήταν δυνατόν να καλυφθεί αυτή η περίπτωση, γιατί έχουν όλα τα άλλα στοιχεία, δηλαδή έχουν προσληφθεί πριν από το νόμο και εξυπηρετούν πάγιες και διαρκείς ανάγκες των δήμων, ιδιαίτερα όσον αφορά το σχέδιο πόλης, την επέκτασή του, τις ειδικές υπηρεσίες των δήμων κ.ο.κ.

Είναι ένας αριθμός τέτοιος, μικρός σχετικά, θα έλεγα, που πρέπει όμως να εξυπηρετηθεί, γιατί πραγματικά δεν έχουν την ευθύνη αυτοί οι εργαζόμενοι, εάν τότε το δημοτικό συμβούλιο δε ζήτησε ή μπορεί να ζήτησε έγκριση και να απερρίφθη η έγκριση από το Υπουργείο. Οι εργαζόμενοι αυτοί συνεχίζουν να εργάζονται κάθε χρόνο με συμβάσεις και νομίζω ότι πρέπει να υπαχθούν στη ρύθμιση, δηλαδή να λέει: 'Η με αποφάσεις των δημοτικών συμβουλίων.

Το άλλο που θέλω να πω, κύριε Υπουργέ, το οποίο δεν ξέρω αν είναι δυνατόν να ρυθμιστεί για λόγους, αν θέλετε, Δικαιοσύνης, είναι ότι στις γενικές γραμματείες της Χώρας υπηρετούν από πολύ παλιά, εδώ και πέντε-δέκα χρόνια και μάλιστα από το '82 και μετά, άνθρωποι που προσλήφθηκαν και το '90 και το '92 και το '93, οι οποίοι είναι στις γενικές γραμματείες της περιφέρειας, δηλαδή πριν από το ν. 2190, και πραγματικά εξυπηρετούν βασικές ανάγκες των περιφερειών και αποτελούν , τους στυλοβάτες θα έλεγα των γενικών γραμματειών των περιφερειών, ιδιαίτερα όσον αφορά τα προγράμματα και το ΕΑΠΤΑ, όσον αφορά τη διαχείριση των κοινοτικών πόρων. Αυτοί οι άνθρωποι μένουν απ' έξω. Θα έλεγα, λοιπόν, ότι πρέπει να γίνει μιά ρύθμιση και γι' αυτούς, μιας και αναφερόμαστε στο Υπουργείο Εσωτερικών. Αυτοί σίγουρα έχουν προσληφθεί πολύ πιο πριν από τις 16 Σεπτεμβρίου 1994.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κηπουρός έχει το λόγο.

ΧΡΗΣΤΟΣ ΚΗΠΟΥΡΟΣ: Κύριε Υπουργέ, συμφωνείτε ότι η τροπολογία αυτή αποτελεί μια διαφορετική πολιτική από την εξαγγελθείσα συνιστά ένα μεγάλο πλήγμα στο νόμο Πεπονή, έστω και αν σ' αυτό συνυπάρχει αυτοτραυματισμός. 'Ομως δεν μπορούμε να κάνουμε άλλες πολιτικές. Η συγκατάθεση ή έστω ανοχή από τις αντιπολιτευόμενες υπόλοιπες διευθύνουσες ομάδες, δε λέει τίποτα. Απλά υπενθυμίζει το δικό τους, τον εκ γενετής πελατειακό αθηναϊσμό.

Είναι γνωστό ότι η σημερινή καταστρατήγηση αφορά το αθηναϊκό λεκανοπέδιο. Το ζήτημα, όμως, είναι πολιτικό και ηθικό. Κι εγώ βγήκα με άλλες θέσεις. Δεν μπορώ να ψηφίζω άλλα πράγματα και φυσικά και η Βουλή δεν μπορεί να γίνει ένα ακόμη κοιμητήριο της Αθήνας, μια και τα κοιμητήρια, θα γίνουν περισσότερα, μετά από τη σημερινή τροπολογία.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανελλόπουλος έχει το λόγο.

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, πιστεύω ότι σήμερα με την τροπολογία γίνεται ένα τολμηρό βήμα, για την οριστική διευθέτηση μιας εκκρεμότητας χρονίζουσας.

Είναι σε όλους μας γνωστό, σε όλον τον Ελληνικό Λαό και σε όλους τους πολίτες ότι ο τρόπος, με τον οποίο γινόντουσαν οι προσλήψεις όλα τα προηγούμενα χρόνια στους δήμους και τις κοινότητες ήταν μια διαδικασία ανορθόδοξη.

Επειδή μετείχα στη διαμόρφωση αυτής της τροπολογίας της αρχικής, επιδίωξη και στόχος μας δεν ήταν το πώς θα ανατρέψουμε ή θα ναρκοθετήσουμε μία μεγάλη κοινωνική κατάκτηση, που αποτελεί ο ν.2190, αλλά αντίθετα να παγιώσουμε αυτόν το νόμο, να τον διευρύνουμε σε όλες τις εκφάνσεις της διοικητικής και κρατικής λειτουργίας. Γιατί μόνο έτσι θα συμβάλει αποφασιστικά αυτός ο θεσμός στην ενίσχυση και την αποκατάσταση της πολιτικής αξιοπιστίας και του κύρους των Κομμάτων και των κοινωνικών φορέων και των πολιτικών, αλλά και θα επεδοθεί μια δημοκρατική λειτουργία με αξιοκρατία, με διαφάνεια στην Ελληνική Κοινωνία.

Αυτή ήταν η βασική δική μου εκκίνηση στη συμμετοχή μου στην τροπολογία.

'Ολη αυτή η συζήτηση, η οποία ακολούθησε και ο τρόπος με τον οποίο δόθηκαν οι διευκρινίσεις και οι εξηγήσεις, ήρθε πραγματικά να αποκαταστήσει, να σπάσει αυτό το κλίμα της δυσπιστίας, που επικρατούσε.

Θεωρώ, λοιπόν, ότι αυτή η τροπολογία, όπως έχει διαμορφωθεί, παρά τις όποιες ενστάσεις που θα μπορούσε ο καθένας από μας να έχει -για μια σειρά από κατηγορίες εργαζομένων, που με τον έναν ή με τον άλλο τρόπο είχαν ένα διαφορετικό χαρακτήρα οι συλλογικές τους συμβάσεις- αποτελεί μια πάρα πολύ σημαντική στιγμή για το Ελληνικό Κοινοβούλιο, γιατί έρχεται να αναγνωρίσει μια κοινωνική αδικία, μια οικονομική και κοινωνική ανισότητα, να διαμορφώσει συνθήκες πλέον ξεπεράσματος αυτής της κρίσης.

Ταυτόχρονα μέσα στο επόμενο νομοσχέδιο, που αφορά το ν.2190, θα συμπεριλάβουμε όλες εκείνες τις εκκρεμότητες, για να δοθεί ένα οριστικό τέλος σ' αυτές τις ανοιχτές, αν θέλετε, πληγές που επικρατούσαν στις εργασιακές σχέσεις τα προηγούμενα χρόνια.

Ασφαλώς, κύριε Υπουργέ, δεν ξέρω αν θα ήταν δυνατόν να γίνει μια διευθέτηση μιας εκκρεμότητας όπου θα μπορούσαν να συμπεριληφθούν και κατηγορίες τεχνικής υποστήριξης στους δήμους, μέσα στην προηγούμενη διάταξη του άρθρου 2.

Θα ήθελα, λοιπόν, να παρακαλέσω αυτά να τα σημειώσετε. Θα ήθελα ακόμα να κάνω και μια έκκληση προς όλα τα Κόμματα σήμερα, ότι πέρα και πάνω από τις σκοπιμότητες και από τις διαφορές που επικρατούν πολλές φορές στην τακτική μας, υπάρχει και μια ουσία. Υπάρχει το κοινωνικό πρόβλημα που

Σελίδα 6699 

δεν αμφισβητώ, κύριε Υπουργέ, την κοινωνική σας ευαισθησία, ούτε την πολιτική σας βούληση να συμμετάσχετε στη διευθέτηση και την αποκατάστασή τους.

Μιλώ, λοιπόν, για το Κόμμα της Νέας Δημοκρατίας, αλλά και για τα υπόλοιπα Κόμματα, που αναγνωρίζουν αυτήν τη διάσταση του προβλήματος και θα μπορούσαν να συμβάλουν και αυτοί ψηφίζοντας την τροπολογία, ώστε να δοθεί τέλος οριστικά σε μια εξέλιξη πάρα πολύ αρνητική.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, χιλιάδες εργαζόμενοι στους δήμους και κοινότητες, είναι εγκλωβισμένοι, είναι πολιτικά όμηροι, κάθε κυβέρνησης και ιδιαίτερα, μια και μιλάμε για τα τελευταία χρόνια, μιλάμε για τις κυβερνήσεις του ΠΑΣΟΚ.

Οι άνθρωποι αυτοί, στην πλειοψηφία τους, καλύπτουν πάγιες και διαρκείς ανάγκες. Με την τροπολογία αυτή που έρχεται, δε λύεται το πρόβλημα. Οι μισοί και πλέον, απ' ό,τι λέει τουλάχιστον η ομοσπονδία, βρίσκονται έξω από την εργασία τους. Τι θα γίνει με τους άλλους μισούς; Και μιλάμε γι' αυτούς τους ανθρώπους που καλύπτουν, όπως είπα και προηγουμένως, πάγιες και διαρκείς ανάγκες.

ΓΙΩΡΓΟΣ ΑΔΑΜΟΠΟΥΛΟΣ: Δεν εργάζονται...

ΝΙΚΟΛΑΟΣ ΓΚΑΤΖΗΣ: Εργάζονται και θα σας πω παραδείγματα πολλά. Θα σας πω για την πόλη μου και τη Λάρισα, μια και μιλάμε για τα σκουπίδια.'Ηταν στο δήμο, τους πήρε η τουριστική επιχείρηση στην οποία μεταφέρθηκε η αποκομιδή δέκα χρόνια πιο μπροστά και αυτοί μένουν απ'έξω. Αυτό το λέω μια και μιλάμε για σκουπίδια και επειδή ρωτήσατε.

Δεν είναι όμως μόνο εκεί το πρόβλημα ενός δήμου, μιας κοινότητας, δεν είναι μόνο οι οργανισμοί, δεν είναι οι τόσοι άλλοι χιλιάδες εργαζόμενοι. 

Η ομοσπονδία χαρακτηρίζει τη τροπολογία αυτή που έρχεται, σαν εμπαιγμό απέναντι στους εργαζόμενους. Δε λύνει το πρόβλημα οριστικά και αμετάκλητα. Αφήνει ανοικτό το πρόβλημα της εργασίας για χιλιάδες εργαζόμενους και ερωτώ τον κύριο Υπουργό, γιατί δεν το λύνει μια και καλή. Γιατί αφήνει χιλιάδες εργαζόμενους σε εκκρεμότητα με αποτέλεσμα μεθαύριο να έχουμε κινητοποιήσεις, όχι μόνο αυτών που βρίσκονται απ'έξω, αλλά σήμερα, με την αλληλεγγύη που έχουν οι εργαζόμενοι και θα πρέπει να την αναπτύξουν ακόμα περισσότερο, θα είναι καθολικές οι κινητοποιήσεις.

ΛΕΩΝΙΔΑΣ ΤΖΑΝΗΣ: Θα μας αναγκάσουν αυτοί τι θα ψηφίσουμε;

ΝΙΚΟΛΑΟΣ ΓΚΑΤΖΗΣ: Δεν ξέρω ποιοι θα σας αναγκάσουν, αλλά είναι ένα αίτημα που θα πρέπει να ικανοποιηθεί.

Εμείς συμφωνούμε με τις προτάσεις της ομοσπονδίας, οι οποίες είναι από το χώρο το δικό σας, κύριε Τζανή. 

ΛΕΩΝΙΔΑΣ ΤΖΑΝΗΣ: Αυτό δε λέει τίποτε.

ΝΙΚΟΛΑΟΣ ΓΚΑΤΖΗΣ: Πολλά λέει.

Κύριε Πρόεδρε, πρέπει να καταργηθεί ο θεσμός των εκτάκτων υπαλλήλων. Οι προσλήψεις να γίνονται για μόνιμο προσωπικό, σύμφωνα με τους οργανισμούς εσωτερικής υπηρεσίας και να προσδιορίζεται αυστηρά ο χαρακτήρας των εποχιακών και να μην υπερβαίνει το 20% -όπως λέει η ομοσπονδία- των μονίμων.

Επίσης, οι προσλήψεις πρέπει να βγαίνουν μέσα από έναν ενιαίο πίνακα με αντικειμενικά κριτήρια και που θα είναι μέσα από τους οργανισμούς εσωτερικής υπηρεσίας.

Είναι ευκαιρία να λύσετε το θέμα αυτό. Φοβούμαστε ότι εδώ υλοποιείται μια πολιτική που την κατευθυντήρια γραμμή την έθεσε ο κύριος Πρωθυπουργός μέσα εδώ στη Βουλή, που λέει ότι και στο Δημόσιο θα περάσει η μερική απασχόληση. Φοβόμαστε, ,λοιπόν ότι εκεί οδηγείτε τα πράγματα, στη μερική απασχόληση στο δημόσιο τομέα, με αρχή τους ΟΤΑ.

'Ομως πιστεύουμε ότι θα αντιδράσουν οι εργαζόμενοι και θα βρεθούμε πάλι εδώ να συζητήσουμε τις προσλήψεις των εργαζομένων, γιατί είναι δίκαιο και απαραίτητο και γιατί καλύπτουν πάγιες και διαρκείς ανάγκες.

ΠΡΟΕΔΡΕΥΩΝ(Παναγιώτης Ν.Κρητικός): Ο κ. Κουλούρης έχει το λόγο.

ΚΙΜΩΝ ΚΟΥΛΟΥΡΗΣ: Κύριε Πρόεδρε, είχα την τιμή τότε μαζί με τον Υπουργό Προεδρίας τον κ.Πεπονή, να επεκτείνουμε το ν.2190 και στους ΟΤΑ. Ψηφίστηκε τότε ο ν.2266. Από κει και πέρα, υπήρχε πια υποχρέωση όλων των δημάρχων να λειτουργούν, εφαρμόζοντας το ν.2190. Δυστυχώς, για πολλά χρόνια οι δήμοι δεν είχαν το δικαίωμα να προσλάβουν υπαλλήλους. Θα πρέπει δε να γίνει εδώ μια πολύ καθαρή διευκρίνιση, γιατί στο μεταξύ, έχουν αναπτυχθεί πολλοί μύθοι και έγιναν πολλές προσπάθειες για να πουν ότι κάποιοι Βουλευτές, όπως ο κ.Κανελλόπουλος, ο κ.Τσούρας, εγώ και άλλοι είκοσι Βουλευτές από το ΠΑΣΟΚ που πήραμε την πρωτοβουλία να καταθέσουμε τη γνωστή τροπολογία, πως είναι επιχείρηση δήθεν υπονόμευσης του ν.2190. Είναι μακράν από τις επιθυμίες μας και τις διαθέσεις μας. Τουναντίον μ'αυτήν την πρωτοβουλία, ξεκαθαρίζουμε ένα τοπίο θολό και την ευθύνη την έχουν όλες οι κυβερνήσεις και εμπεδώνουμε έτσι στη συνείδηση του κόσμου το ν.2190.

Τώρα, η συγκεκριμένη τροπολογία, είναι μια τροπολογία που ασφαλώς αντιμετωπίζει ένα τεράστιο πρόβλημα με τον καλύτερο δυνατό τρόπο.

Δεύτερον, για πρώτη φορά επιτέλους νομοθετούνται ασφαλιστικές δικλείδες. Αναφέρομαι στις παραγράφους 5 έως 9 που νομίζω ότι οριστικά κλείνουν αυτές τις δυνατότητες που είχαν οι δήμαρχοι, μέσα από τις διαδικασίες της αυτεπιστασίας κ.λπ. να προσλαμβάνουν καινούριους υπαλλήλους και να δημιουργούν καινούριο μεγάλο ζήτημα. Και πρέπει να χαιρετίσουμε αυτήν την πρωτοβουλία.

Τώρα, θα ήθελα κλείνοντας να κάνω δύο μικρές παρατηρήσεις κύριε Υφυπουργέ. Αφορά την παράγραφο 6. Να διευκρινισθεί πως αυτή η απαγόρευση της αυτεπιστασίας δεν αφορά τους χώρους καθαριότητας. 'Ετσι δεν είναι; Να μην πούμε γενικά. Θα διαβάσω συγκεκριμένα τι λέει η παράγραφος 6. "Από τη δημοσίευση του παρόντος νόμου, απαγορεύεται και είναι άκυρη η σύσταση συνεργείου για έργα αυτεπιστασίας". Θα πρέπει να υπάρξει κάποια διευκρίνιση να μην υπάρχει αυτό το γενικό.

ΙΩΑΝΝΗΣ ΤΣΑΚΛΙΔΗΣ: Θα πρέπει να διευκρινισθεί σε σχέση με την παράγραφο 3.

ΚΙΜΩΝ ΚΟΥΛΟΥΡΗΣ: Αυτό λέω και εγώ, ότι πρέπει να διευκρινισθεί. 

Μια ακόμη παρατήρηση. Ο κ. Τσακλίδης θα καταθέσει ολοκληρωμένα μια πρόταση. Από το 1994 σ'αυτόν το σχετικό νόμο 2266 δεν περιελήφθησαν οι εργαζόμενοι σε έργα αυτεπιστασίας, οι οποίοι είχαν προσληφθεί μέχρι τότε. Την ώρα, λοιπόν, που καλύπτουμε τους από κει και πέρα, νομίζω ότι είναι άδικο να μην καλυφθούν οι μέχρι τις 16-9-94. Κατά τα άλλα όλη μας η προσπάθεια ήταν να καλυφθούν επιτέλους όλοι και να κλείσει αυτό το καθεστώς, κύριε Υπουργέ.

ΠΡΟΕΔΡΕΥΩΝ(Παναγιώτης Ν.Κρητικός): Ο κ. Τρυφωνίδης έχει το λόγο.

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, αυτή η τροπολογία είναι μια έκφραση εσωκομματικής ισορροπίας του ΠΑΣΟΚ, μετά τις τελευταίες διαφορετικές θέσεις, οι οποίες αναπτύχθηκαν και εδώ στη Βουλή.

Πιστεύουμε ότι αντιμετωπίζει το θέμα τελείως συγκυριακά και αποσπασματικά και κάτω από προσωρινές πιέσεις.

Δεν αντιμετωπίζει τα θέματα όλων των εργαζομένων στους ΟΤΑ. Είναι αποσπασματικό. Και επιπλέον η Νέα Δημοκρατία και εγώ προσωπικά βέβαια, θα θέλαμε ένα ριζικό σταμάτημα αυτού του τρόπου με τον οποίο καταστρατηγείται ο ν.2190 και νομίζουμε ότι πάλι υπάρχουν κενά. Ως εκ τούτου, είμαστε αντίθετοι στην τροπολογία αυτή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δανέλλης, Ειδικός Αγορητής του Συνασπισμού της Αριστεράς και της Προόδου, έχει το λόγο.

ΣΠΥΡΙΔΩΝ ΔΑΝΕΛΛΗΣ: Ευχαριστώ, κύριε Πρόεδρε. Εμείς πιστεύουμε ότι η τροπολογία απαντά με εμβαλωματικό τρόπο όμως σε ένα μεγάλο υπαρκτό πρόβλημα το οποίο έχει πολλές και σοβαρές διαστάσεις. Νομίζουμε ότι είναι πλέον καιρός το πρόβλημα αυτό να αντιμετωπιστεί με τη σοβαρότητα που του αρμόζει, γι' αυτόν το λόγο η Κυβέρνηση θα πρέπει να μας

Σελίδα 6700 

φέρει μια ολοκληρωμένη πρόταση που να απαντά σε όλες τις διαστάσεις του προβλήματος.

Νομίζουμε ότι επίσης, θα πρέπει να επισημάνουμε ότι η Εθνική Αντιπροσωπεία δε μπορεί να νομοθετεί υπό το κράτος εκβιαστικών διλημμάτων και πιέσεων και να λύνει ζητήματα, τα οποία βεβαίως με αυτόν τον τρόπο δεν προάγουν ούτε τη Δημοκρατία ούτε βελτιώνουν και το κοινωνικό πρόσωπο που οφείλει να έχει το Κράτος.

Επειδή αναγνωρίζουμε τις σοβαρές διαστάσεις του προβλήματος το οποίο συζητούμε, θα υπερψηφίσουμε την τροπολογία αυτή. Νομίζουμε όμως ότι υπάρχουν όλοι οι λόγοι και είναι ώριμο πλέον το θέμα να αντιμετωπιστεί με τη δέουσα ολοκληρωμένη σοβαρότητα που οφείλουμε να προσεγγίσουμε ένα τέτοιο θέμα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Το λόγο έχει ο κ. Χαϊτίδης.

ΕΥΓΕΝΙΟΣ ΧΑΙΤΙΔΗΣ: Κύριε Πρόεδρε, το πρόβλημα που περιέχεται στη συζητούμενη τροπολογία και αφορά τη μονιμοποίηση εργαζομένων στους ΟΤΑ, για τους οποίους ζητείται δίκαια η αποκατάστασή τους επιτέλους, μας είχε απασχολήσει προ ημερών όταν συζητούσαμε το αντίστοιχο νομοσχέδιο. Η Κυβέρνηση, ενώ είχε υποσχεθεί τότε, μετά τη γνωστή επεισοδιακή απόσυρση μιας τροπολογίας, ότι θα έδινε μία δίκαιη και ανθρώπινη λύση στο δράμα εργαζομένων Ελλήνων πολιτών, οι οποίοι επί έξι και επτά χρόνια αιωρούνται από πλευράς εργασιακών σχέσεων και εργασιακού μέλλοντος, βλέπουμε ότι φέρνει πάλι η Κυβέρνηση μία αποσπασματική τροπολογία και δεν απαντάει στο ερώτημα, πρώτον, εάν υπήρξε κάποια παρανομία, ποιοι είναι οι παρανομήσαντες; Οι εργαζόμενοι, που για μένα είναι τα θύματα ή μήπως οι προϊστάμενοι, δήμαρχοι ή δεν ξέρω ποιοι άλλοι, οι οποίοι τους παρέσυραν; Και δεύτερον δεν απαντά η Κυβέρνηση τι θα γίνουν αυτοί οι άνθρωποι, που θα δουλέψουν, πώς θα συντηρήσουν τις οικογένειές τους, όταν δικαιολογημένα είχαν προσανατολιστεί και πεισθεί σε ένα μέλλον επαγγελματικό, το οποίο κάποιοι τους είχαν υποσχεθεί ότι θα τους εξασφαλίσουν.

Νομίζω, λοιπόν, ότι αν θέλει η Κυβέρνηση κάποιους να τιμωρήσει, υπάρχουν και οι πολιτικοί, αλλά και οι ποινικοί τρόποι να βρει τους ενόχους και να μην επιλέξει την εύκολη λύση να τιμωρήσει τους εργαζόμενους με τέτοιους είδους αποσπασματικές και εμβαλωματικές τροπολογίες.

Υπ'αυτήν την έννοια και για να μην παρεξηγηθούμε, κύριε Πρόεδρε, δε συμφωνούμε με την τροπολογία, όχι υπό την έννοια ότι δε θέλουμε να αποκατασταθούν έστω αυτοί οι ελάχιστοι τους οποίους προσπαθείτε να αποκαταστήσετε, αλλά δεν συμφωνούμε με την έννοια ότι δεν αποκαθιστάτε και δε δικαιώνετε το σύνολο όλων αυτών των εργαζομένων, οι οποίοι δικαιολογημένα ζητούν σήμερα από την Εθνική Αντιπροσωπεία να τους απαντήσει στο ερώτημα το δικό τους, των παιδιών τους, των οικογενειών τους. Τι θα γίνουν όταν αύριο το πρωί θα απολυθούν, όταν θα τιμωρηθούν χωρίς να φταίνε; Γι'αυτό, παρακαλώ να επανεξετάσετε και να αφαιρέσετε όλες αυτές τις εξαιρέσεις που περιέχει η συζητούμενη τροπολογία σας και να δεσμευτείτε κατά τρόπο κατηγορηματικό ότι αποκαθίστανται όλοι όσοι σήμερα εργάζονται στους ΟΤΑ και από εδώ και στο εξής δεν πρόκειται να δεχθείτε καμία παρέκκλιση από το ν. 2190.

Εάν θέλετε δε, να τιμωρήσετε -και πρέπει να τιμωρήσετε- τους ενόχους, ψάξτε να βρείτε ποιοι είναι οι πραγματικοί ένοχοι.

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω να περιοριστούμε στο ένα λεπτό ο καθένας διότι στις τρεις η ώρα έχουμε συμφωνήσει ομοφώνως να κηρύξουμε περαιωμένη τη συζήτηση. Και είναι αρκετοί γραμμένοι συνάδελφοι.

ΔΗΜΗΤΡΙΟΣ ΣΙΟΥΦΑΣ: Πώς θα το κάνετε αυτό; 

ΠΡΟΕΔΡΕΥΩΝ (Παναγιώτης Ν. Κρητικός): Τι να κάνουμε, κύριε Σιούφα;

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Βεβαίως μπορεί να συμφωνήθηκε ότι στις 15.00' θα κηρυχθεί περαιωμένη...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, μπορεί. Συμφωνήθηκε.

ΣΤΡΑΤΗΣ ΚΟΡΑΚΑΣ: Υπάρχει ένα πακέτο τροπολογιών του Υπουργού...

ΠΡΟΕΔΡΕΥΩΝ (Παναγιώτης Ν. Κρητικός): Τι να κάνουμε;

ΣΤΡΑΤΗΣ ΚΟΡΑΚΑΣ: Θα τις περάσουμε χωρίς συζήτηση;

ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχουν άλλες των Υπουργών. Με συγχωρείτε. Από τις τροπολογίες των κυρίων Βουλευτών όσες προλάβουμε θα τις συζητήσουμε. Γι'αυτό σας παρακαλώ να συντομεύσουμε για να συζητηθούν όσο το δυνατόν περισσότερες τροπολογίες.

ΣΤΡΑΤΗΣ ΚΟΡΑΚΑΣ: Υπάρχουν και οι τροπολογίες των Βουλευτών.

ΠΡΟΕΔΡΕΥΩΝ (Παναγιώτης Ν. Κρητικός): Μη χάνουμε το χρόνο στα διαδικαστικά. Να πιέσουμε τα πράγματα.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, θέλω να κάνω μία ερώτηση επί διαδικαστικού θέματος.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Πεπονή.

ΑΝΑΣΤΑΣΙΟΣ ΠΕΠΟΝΗΣ: 'Οσοι εγγραφόμαστε με την κάρτα λαμβανόμαστε υπόψιν;

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς. Αυτός είναι ο κανόνας. Είδατε προφανώς τον κ. Χαϊτίδη που πήρε το λόγο. Πρέπει να σας εξηγήσω για να μη δημιουργηθεί καμία παρεξήγηση ότι πριν εγγραφείτε οι υπόλοιποι του καταλόγου, ήρθε ο κ. Χαϊτίδης, μου είπε ότι έχει χάσει την κάρτα του και με παρακάλεσε να εγγραφεί. Και ενεγράφη στο σημείο που ζήτησε το λόγο. Δεν είναι προς θάνατο. Σας παρακαλώ. 'Ασκησε το δικαίωμά του δια της παραδοσιακής μεθόδου επειδή έχει χάσει την κάρτα.

Ο κ. Δαβάκης έχει το λόγο.

ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, σε σχέση με τα όσα έχουν προηγηθεί με τους συναδέλφους τόσο του Κόμματός μου, όσο και από τους συναδέλφους της κυβερνητικής πλειοψηφίας, θα ήθελα να πω και εγώ ότι δεν υπάρχει αμφιβολία ότι αυτή η τροπολογία αποτελεί μνημείο ισορροπιών και συσχετισμού δυνάμεων τόσο στον κυβερνητικό χώρο, όσο και σε εκείνους που αποφασίζουν να επανέρχονται με τροπολογίες μετά από την πίεση και το βάρος και της κοινής γνώμης και του γενικότερου δημοσιογραφικού θορύβου ο οποίος προκλήθηκε την περασμένη εβδομάδα.

Είναι δεδομένο ότι όλοι όσοι ευρισκόμαστε σε αυτήν την Αίθουσα είμαστε αντίθετοι στην επαναφορά νομοθεσίας μέσω τροπολογιών. Και κάποτε θα πρέπει αυτό να πάψει, διότι αποτελεί το χειρότερο πολιτικό μήνυμα που θα μπορούσαν να δώσουν τα μέλη και αυτής της Αιθούσης και γενικότερα το Ελληνικό Κοινοβούλιο.

Εν πάση περιπτώσει, σε αυτήν την επιλεκτική ρύθμιση που γίνεται κυρίως στην τρίτη παράγραφο του κειμένου της αιτιολογικής έκθεσης, πιστεύω ότι ο απλός αναγνώστης αυτού του κειμένου βλέπει ότι γίνεται μία επιλεκτική ρύθμιση -είναι συγκυριακά και αποσπασματικά αντιμετωπίσιμο το θέμα- γίνεται -θα πω μία βαρειά έκφραση- μία ρατσιστική, μία κατά κατηγορίες επιλεκτική ρύθμιση και προτείνουμε να διαγραφεί και να αντιμετωπιστεί εν τω συνόλω το όλο ζήτημα.

Για παράδειγμα, εχθές έλαβα ένα τηλεφώνημα από την περιφέρειά μου και μου είπαν "γιατί να μη συγκαταλεγούν σε αυτούς τους απαριθμούμενους κλάδους και οι εργαζόμενοι στα δημοτικά γυμναστήρια";

Θα έλεγα, λοιπόν, ότι μία καλύτερη αντιμετώπιση θα ήταν η γενική θεώρηση του προβλήματος κατά κλάδους, κατηγορίες και ενασχολήσεις.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσακλίδης έχει το λόγο.

ΙΩΑΝΝΗΣ ΤΣΑΚΛΙΔΗΣ: Κύριε Πρόεδρε, επειδή έχει δημιουργηθεί και ένα θέμα ηθικής τάξης, ακούστηκε, δηλαδή, από διάφορους ότι εγώ δήλωσα πως αν ψηφισθεί η τροπολογία θα παραιτηθώ από Βουλευτής, διαβάζω τα Πρακτικά της προηγούμενης Πέμπτης:

"Εγώ έχω δηλώσει και στην Κοινοβουλευτική Ομάδα το εξής 

Σελίδα 6701 

για να αποδείξω ότι δεν είναι ευκαιριακή η στάση μου: Υποσχέθηκε ο Υπουργός Προεδρίας και ο Πρωθυπουργός ότι θα επεκταθεί ο νόμος παντού στον ευρύτερο δημόσιο τομέα. 'Εχω πει ότι εάν από τη στιγμή της εξαγγελίας του Πρωθυπουργού, δεν εφαρμόζεται ήδη ο νόμος του Πεπονή και στις τράπεζες και οπουδήποτε αλλού, εγώ θα παραιτηθώ από Βουλευτής του ΠΑΣΟΚ. Το δηλώνω και στη Βουλή. Η τροπολογία έτσι όπως είναι διατυπωμένη δεν παραβιάζει αυτήν την εξαγγελία." Πρώτον.

Δεύτερον: Στο τέλος της ομιλίας μου είπα: "Εμείς πράγματι αντιλαμβανόμαστε ότι υπάρχει ένα σοβαρό πρόβλημα. Παρακαλούμε την Κυβέρνηση και τον κύριο Υπουργό να αποσύρει την τροπολογία και να τη φέρει, αφού τη μελετήσουμε όλοι καλύτερα, στο νομοσχέδιο που θα επεκτείνει το ν. 2190 στον ευρύτερο δημόσιο τομέα και στις δημοτικές επιχειρήσεις. Και εκεί, αν πειστούμε, κύριε Υπουργέ, ότι είναι έστω η τελευταία φορά, εγώ προσωπικά θα ψηφίσω."

Τα λέω αυτά για την αποκατάσταση της τάξης και δηλώνω ότι θα ψηφίσω την τροπολογία. Ομελέτα χωρίς αβγά δε γίνεται. Κατηγορηματικά λέω ότι για τους δήμους ισχύει ο ν. 2190 από το Σεπτέμβριο του 1994. 'Αρα καλούμαστε να παραβιάσουμε αυτά που εμείς ψηφίσαμε και να παραβιάσουμε την παραβίαση του νόμου από τους δημάρχους.

Επίσης, θέλω να κάνω μία παρατήρηση, κύριε Υπουργέ. Στο άρθρο 7 εγώ δήλωσα πως εάν πειστώ ότι είναι η τελευταία φορά θα ψηφίσω την τροπολογία. Και νομίζω ότι με τη στάση μας οι Βουλευτές εκείνη την ημέρα αυτό πετύχαμε. 'Ολοι έχουν καταλάβει, ανεξάρτητα από τις προθέσεις που υπήρχαν -που πιστεύω ότι ήταν κοινές πράγματι- ότι αυτό δεν μπορεί να επαναληφθεί.

Στην παράγραφο 7, κύριε Υπουργέ, της τροπολογίας που μας προτείνετε, δηλαδή στα άρθρα που εξασφαλίζουν ότι αυτό δε θα επαναληφθεί, λέτε το εξής: "Από τη δημοσίευση του παρόντος, προσλήψεις προσωπικού ΟΤΑ κατά παράβαση των διατάξεων του ν. 2190". Προσλήψεις σε έργα αυτεπιστασίας δε γίνονται με το ν. 2190. Εάν εκεί παραβιάζεται, λοιπόν, ο νόμος, παρακαλώ να συμπεριλάβετε και αυτές τις περιπτώσεις στις κυρώσεις που προβλέπονται.

Δηλαδή, στα έργα αυτεπιστασίας νομίζω ότι με τον 2190 υπάρχει ανώτατο όριο απασχόλησης. Εάν παραβιάζονται, λοιπόν, οι νόμοι που υπάρχουν μέχρι τώρα σε προσλήψεις έργων αυτεπιστασίας και εκεί παρακαλώ και ισχύσουν οι κυρώσεις που προτείνετε με την παράγραφο 7. 

Επίσης, για να είμαστε δίκαιοι, κύριε Υπουργέ και για να κλείσουμε τις πηγές του παρελθόντος, νομίζω ότι αυτοί που εργάζονται πριν από τις 16 Φλεβάρη 1994 και δεν υπάγονται στις προτάσεις σας, πρέπει και αυτοί να συμπεριληφθούν. Γιατί υπάρχουν περιπτώσεις που δουλεύουν πέντε, έξι, επτά χρόνια. Και νομίζω ότι και στα δικαστήρια εάν πάνε θα δικαιωθούν.

Εάν έτσι συμπληρωθεί, νομίζω ότι κλείνουμε κατά έναν καλό τρόπο τις πληγές του παρελθόντος.

Ασφαλώς θα υπάρξει και σπάσιμο αυγών στην ομελέτα. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ να ολοκληρώσετε. Διέκοψα και το χρόνο, νομίζοντας ότι θα τελειώσετε νωρίτερα.

ΙΩΑΝΝΗΣ ΤΣΑΚΛΙΔΗΣ: Και δίνουμε, με αυτόν τον τρόπο, το μήνυμα παντού ότι στο μέλλον δεν μπορεί κανείς να παραβιάζει τη νομοθεσία. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τζανής έχει το λόγο.

ΛΕΩΝΙΔΑΣ ΤΖΑΝΗΣ: Πολύ λίγα λόγια, κύριε Πρόεδρε, στον ελάχιστο χρόνο που έχουμε στη διάθεσή μας, για να τονίσω και εγώ ότι το "νομοσχέδιο της κολάσεως", όπως το αποκαλούσε η Νέα Δημοκρατία, ο ν.2190/94 -και το θυμάται ο αγαπητός μου κ. Σιούφας, αυτός ήταν ο χαρακτηρισμός-καταξιώθηκε στην Eλληνική Kοινωνία. Και πέρα από τις όποιες επιθέσεις άμεσες ή έμμεσες έγιναν στο ν.2190, αποτελεί μία κατάκτηση της πολιτικής ζωής.

Και πιστεύω ότι είναι μακριά από τις προθέσεις όλων των συναδέλφων που επιθυμούν την αντιμετώπιση και τη λύση ενός σοβαρότατου κοινωνικού προβλήματος που έχει δημιουργηθεί σήμερα με τους συμβασιούχους των ΟΤΑ. Και οι θεματοφύλακες του 2190 ήταν, είναι και θα είναι οι ίδιοι. Και είναι Bουλευτές του ΠΑΣΟΚ πάνω απ' όλα.

Κύριε Πρόεδρε, κατ' αρχήν ένα πολιτικό μήνυμα. Η Βουλή -γι' αυτό διαφώνησα και με τον κ. Γκατζή- δε νομοθετεί ελεύθερα, όταν νομοθετεί κάτω από παντός είδους πιέσεις. Αν, δηλαδή, αύριο, μεθαύριο έχουμε στη Βουλή επανάληψη των ίδιων φαινομένων...

ΣΤΡΑΤΗΣ ΚΟΡΑΚΑΣ: Να καταργήσετε τους αγώνες. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Κόρακα!

ΛΕΩΝΙΔΑΣ ΤΖΑΝΗΣ: Δεν θα κάνουμε, όμως, δημόσιους υπαλλήλους όλους τους 'Ελληνες, κύριε Κόρακα. Εάν θέλετε μία τέτοια κοινωνία και ένα τέτοιο σύστημα, εμείς διαφωνούμε.

ΣΤΡΑΤΗΣ ΚΟΡΑΚΑΣ: ...όχι υποτελείς.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ!

ΛΕΩΝΙΔΑΣ ΤΖΑΝΗΣ: 'Ολοι οι 'Ελληνες δημόσιοι υπάλληλοι δεν μπορεί να είναι. Οι κοινωνίες που το δοκίμασαν, απέτυχαν και το ξέρετε πολύ καλά.

Από εκεί και ύστερα υπάρχει ενδεχομένως ένα πρόβλημα, γιατί εδώ, σε ό,τι αφορά τους τομείς καθαριότητας στην παράγραφο 2 αναφέρεται ότι: Προσωπικό πρωτοβάθμιων ΟΤΑ... κ.λπ. που υπηρετεί στους τομείς καθαριότητας. Πρωτοβάθμιων ΟΤΑ ή και συνδέσμων απορριμμάτων, κύριε Υπουργέ; Μήπως δημιουργηθεί κενό. Οι σύνδεσμοι απορριμμάτων ταυτίζονται με τους πρωτοβάθμιους ΟΤΑ.

Το τρίτο που έχω να επισημάνω είναι αυτό που επεσήμανε ο κ. Τσακλίδης. Η αντιμετώπιση του προβλήματος αυτού πρέπει να είναι και ένα μήνυμα προς όλους εκείνους, έξω από τους Βουλευτές, που χρόνια τώρα σηκώνουμε στην πλάτη μας το σταυρό του μαρτυρίου, να προσπαθούμε να πείσουμε την Ελληνική Κοινωνία ότι νομοθετούμε σωστά και ότι προσπαθούμε να εφαρμόσουμε τους νόμους. Πρέπει, επαναλαμβάνω να δώσουμε ένα μήνυμα σε όλους τους άλλους παράγοντες έξω από τους Βουλευτές.

(Στο σημείο αυτό ακούγεται ο προειδοποιητικός ήχος λήξης του χρόνου της ομιλίας του κυρίου Βουλευτή)

Δώστε μου ένα λεπτό, κύριε Πρόεδρε, για να ...

ΠΡΟΕΔΡΕΥΩΝ (Παναγιώτης Ν. Κρητικός): Δεν έχουμε χρόνο, κύριε συνάδελφε. Ο χρόνος τρέχει γρήγορα και θα βρεθούμε στη δυσάρεστη θέση να κλείσουμε τη συνεδρίαση χωρίς να συζητηθούν όλα αυτά τα θέματα. Λυπάμαι.

Ελέχθησαν αυτά και προχθές εννοώ την προηγούμενη συνεδρίαση, κατά κόρον. Σήμερα γίνεται επανάληψη, στα σημερινά Πρακτικά παλαιών σκέψεων.

ΛΕΩΝΙΔΑΣ ΤΖΑΝΗΣ: 'Οταν η Πολιτεία, η Κεντρική Εξουσία, επιχειρεί να δώσει πολιτικά μηνύματα, αυτοί που στο όνομα της Αυτοδιοίκησης και της αποκέντρωσης θέλουν να περνούν μηνύματα εκσυγχρονισμού, οφείλουν στην πράξη να αποδεικνύουν την πίστη τους στην ισονομία και στην πολιτεία.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Τζανή.

ΛΕΩΝΙΔΑΣ ΤΖΑΝΗΣ: Υπάρχει ένα θέμα, που ενδεχομένως να δημιουργήσει πρόβλημα άνισης αντισυνταγματικής μεταχείρισης. Είναι οι πριν 16-9-94 προσληφθέντες. Είναι επί πέντε και έξι χρόνια απασχολούμενοι με συμβάσεις αυτεπιστασίας. Και αυτοί που έχουν πέντε και έξι χρόνια απασχόληση, δεν μπορεί να είναι σε χειρότερη θέση από αυτούς...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Τζανή. Διευκολύνετε λίγο τη συζήτηση όλοι μ' έναν αυτοπεριορισμό, με μία αυτοπειθαρχία. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Κόρακα. Σας άνοιξε την όρεξη ο κ. Τζανής!

ΣΤΡΑΤΗΣ ΚΟΡΑΚΑΣ: Κύριε Πρόεδρε, εδώ έγινε μία επίθεση προηγούμενα στο συνάδελφο κ. Γκατζή. Ούτε λίγο ούτε πολύ, πάμε να ρίξουμε τους αγώνες των εργαζομένων στο πυρ το εξώτερον. Ακούμε ότι "δεν μπορούμε να βρεθούμε κάτω από εκβιασμούς, κ.λπ". Ορισμένοι φυσικά τους χρειαζόντουσαν αυτούς τους αγώνες για να αναρριχηθούν στην εξουσία. Και 

Σελίδα 6702 

έρχονται σήμερα και τους καταγγέλλουν. Και πραγματικά μου κάνει εντύπωση. Γιατί θεωρούσα ότι είναι και συνάδελφοι που είχαν και οι ίδιοι κάποια αγωνιστικότητα.

Δεν είναι δυνατόν, δηλαδή, κύριε Πρόεδρε, να απαιτούμε από τους εργαζόμενους να υιοθετήσουν αδιαμαρτύρητα τη θεωρία του "σφάξε με αγά μου ν' αγιάσω", τη θεωρία της υποταγής, της υποτέλειας.

Να πετιούνται στο δρόμο και να απαιτούν ορισμένοι να τους ευχαριστούν. Και έχουν απόλυτα δίκιο οι εργαζόμενοι.

Εμείς το διακηρύσσουμε άλλη μία φορά σε τούτη τη Βουλή,η οποία έχει καταντήσει πρωτοκολλητής αποφάσεων και διαταγών από έξω, ότι δεν μπορούν να έχουν εμπιστοσύνη οι εργαζόμενοι και θα πρέπει με την ενότητά τους την αγωνιστική, να απαιτήσουν να σταματήσει η πρωτοφανής επίθεση που γίνεται για την κατάργηση κατακτήσεων που πέτυχαν με σκληρούς αγώνες δεκαετιών και με αίμα και από εκεί και πέρα να πάμε μπροστά.

Θέλω ωστόσο να πω, ότι πράγματι η Πανελλήνια Ομοσπονδία Εργαζομένων Ο.Τ.Α. έχει βγάλει ένα δελτίο Τύπου, με το οποίο καταγγέλλει αυτήν την τροπολογία, η οποία ουσιαστικά ρυθμίζει θέματα μόνο για τους μισούς. Κάνει την πρότασή της η Π.Ο.Ε.Ο.Τ.Α. -την ανέλυσε ο κ. Γκατζής- και ουσιαστικά θίγει ένα πολύ καίριο και κρίσιμο θέμα, κύριε Πρόεδρε. Ποιο είναι αυτό το θέμα; Με τη ρύθμιση που γίνεται σε αυτήν την τροπολογία, όχι μονάχα δε λύνεται το θέμα, αλλά διαιωνίζεται, γιατί οι ανάγκες είναι αυτές τώρα, αλλά σε ένα, δύο, τρία, πέντε χρόνια, θα έχουμε πάρει οκτώ χιλιάδες, δέκα χιλιάδες έκτακτους, υπό πολιτική ομηρία και το πρόβλημα θα ξαναέρθει πάλι εδώ στη Βουλή και πάει λέγοντας, όπως γίνεται χρόνια τώρα.

Τι λένε οι εργαζόμενοι στην ανακοίνωσή τους: "Η ρύθμιση που επιδιώκει να φέρει με τροπολογία η Κυβέρνηση αφήνει "ατακτοποίητους" τέσσερις χιλιάδες, πέντε χιλιάδες εργαζόμενους έκτακτους, στους οποίους συμπεριλαμβάνονται προσωπικό παιδικών σταθμών, συνεργείων συντήρησης, σχολείων, οδών, πεζοδρομίων, ηλεκτρολογικού προσωπικού, αναγκαίου για τον κοινωνικό ρόλο της Αυτοδιοίκησης". Οπότε, συνδυασμένη αυτή η ρύθμιση με την έγκριση νέων εκτάκτων, σε λίγο θα είναι και πάλι το πρόβλημα οξυμμένο, διαιωνίζοντας, δυστυχώς, το καθεστώς πολιτικής ομηρίας, παιχνίδι που παίζεται στις πλάτες των εργαζομένων.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε. 

Λένε οι εργαζομένοι ότι "ο εργαζόμενος πιέζεται να αποδεχθεί λύσεις μερικής απασχόλησης, που αυτό αποτελεί τον ακρογωνιαίο λίθο για άρση της μονιμότητας". 'Εχουμε, δηλαδή, επέκταση της μερικής απασχόλησης στο Δημόσιο. Μία τέτοια αποδοχή καθιστά τους εργαζόμενους συνενόχους ...

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Πρόεδρε, παραβιάζει τον Κανονισμό.

ΠΡΟΕΔΡΕΥΩΝ(Παναγιώτης Ν. Κρητικός): Παρακαλώ, κύριε συνάδελφε, ο Κοινοβουλευτικός Εκπρόσωπος έχει άλλο δικαίωμα όσον αφορά το χρόνο ομιλίας.

ΣΤΡΑΤΗΣ ΚΟΡΑΚΑΣ: Επειδή αναφέρομαι στο τι λένε οι εργαζόμενοι;

Σημειώνω και τις διαμαρτυρίες ορισμένων συναδέλφων, γιατί ακριβώς δεν μπορούν ....

ΠΡΟΕΔΡΕΥΩΝ(Παναγιώτης Ν.Κρητικός): Κύριε Κόρακα, παρακαλώ να διευκολύνετε να κηρυχθεί περαιωμένη η συζήτηση. Πλησιάζει η ώρα 15.00' και δε θα έχει τελειώσει ούτε η συζήτηση της συγκεκριμένης τροπολογίας.

ΣΤΡΑΤΗΣ ΚΟΡΑΚΑΣ: Μα, εμείς απασχολούμε τη Βουλή λιγότερο από όλους και δεν είναι δυνατόν να με σταματάτε, όταν ακριβώς αναφέρομαι,...

ΠΡΟΕΔΡΕΥΩΝ(Παναγιώτης Ν. Κρητικός): 'Ενας αυτοπεριορισμός δε βλάπτει, απεναντίας. 'Αλλωστε η επιχειρηματολογία έχει εξαντληθεί. Κάνουμε συζήτηση για τη συζήτηση.

ΣΤΡΑΤΗΣ ΚΟΡΑΚΑΣ: Εγώ θα το διαβάσω εδώ, κύριε Πρόεδρε, και ζητώ το χρόνο μου.

ΠΡΟΕΔΡΕΥΩΝ(Παναγιώτης Ν. Κρητικός): Να το διαβάσετε, δεν έχω αντίρρηση. Να το καταθέσετε και στα Πρακτικά, αλλά να μη συνεχίζετε όταν έχει τελειώσει ο χρόνος σας.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δε μου φθάνει να κατατεθεί στα Πρακτικά. Θέλω να το διαβάσω για να το ακούσουν.

Λέει, λοιπόν:"Μία τέτοια αποδοχή καθιστά τους εργαζόμενους συνενόχους στο όνομα του εφικτού της ανεργίας σε καθαρά πελατειακές αντιλήψεις". Μιλάει για αντιλήψεις. Εδώ, λοιπόν, είναι το θέμα. Προσπαθούν να οδηγήσουν στον παροπλισμό του εργαζόμενου από συλλογικές, συνδικαλιστικές διαδικασίες, δηλαδή να τον οδηγήσουν στην ιδιώτευση και στον ατομισμό. 'Ετσι, περνά πιο εύκολα αυτή η πολιτική και η αντίληψη στους εργαζόμενους και στο συνδικαλιστικό, αφού δεν αντιστέκεται.

ΠΡΟΕΔΡΕΥΩΝ(Παναγιώτης Ν.Κρητικός): Σας παρακαλώ, κύριε Κόρακα .Να διαβάσετε κάτι που είναι μέσα στα περιθώρια των δικαιωμάτων σας.

ΣΤΡΑΤΗΣ ΚΟΡΑΚΑΣ: Να, γιατί εμείς επιμένουμε, κύριε Πρόεδρε, ότι είναι και θέμα γενικότερης αρχής και ζητούμε να έρθει μία τροπολογία, μία ρύθμιση γενική του όλου θέματος. Τα μισά είναι απαράδεκτα και συνεπώς οδηγούν στην ανακύκλωση του προβλήματος. Ευχαριστώ.

ΠΡΟΕΔΡΕΥΩΝ(Παναγιώτης Ν. Κρητικός): Ο κ. Καλαφάτης έχει το λόγο.

'Εχετε ένα λεπτό, κύριε συνάδελφε, για να μιλήσουν και άλλοι συνάδελφοι. Μάλλον να τοποθετηθούν, όχι να μιλήσουν, γιατί δεν υπάρχει η δυνατότητα αγορεύσεων μεγάλων.

Ορίστε, κύριε συνάδελφε.

ΑΛΕΞΑΝΔΡΟΣ ΚΑΛΑΦΑΤΗΣ: Κύριε Πρόεδρε, για πολύ λίγο θα μιλήσω, για να στηρίξω την τροπολογία αυτή, παρ' όλες τις επιφυλάξεις, τους συλλογισμούς και τις σκέψεις που μπορούν να διαπερνούν το μυαλό μας, για δύο λόγους: Γιατί λύνει ένα πρόβλημα κοινωνικό, της εργασίας ατόμων που δουλεύουν για πολλά χρόνια στην Τοπική Αυτοδιοίκηση, αλλά λύνει και προβλήματα λειτουργίας της ίδιας της Τοπικής Αυτοδιοίκησης.

Θα ήθελα να κάνω μία παρατήρηση στον κύριο Υπουργό και θα ήθελα να την λάβει υπόψη του. Υπάρχουν μικροί δήμοι, που απασχολούν συμβασιούχους στην υπηρεσία ύδρευσης, όχι σε δημοτικές επιχειρήσεις ύδρευσης και αποχέτευσης.

'Εχουν ειδικές υπηρεσίες ύδρευσης, κανονικές υπηρεσίες του δήμου και απασχολούν τέτοιους εργαζόμενους. Το πρόβλημα είναι πολύ σημαντικό, καθώς μάλιστα πλησιάζει το καλοκαίρι. Θα υπάρχει μεγάλο πρόβλημα, αν μέσα σ'αυτές τις κατηγορίες των εργαζομένων δεν προβλεφθούν και οι εργαζόμενοι στις υπηρεσίες ύδρευσης. Είναι πολύ μικρός ο αριθμός των εργαζομένων και μάλιστα, στην προηγούμενη θυελλώδη συνεδρίαση, στην τροπολογία που μας μοιράστηκε, υπήρχε και η υπηρεσία ύδρευσης, ανάμεσα στις υπόλοιπες. Θέλω να το λάβετε υπόψη σας αυτό, γιατί θα έχουμε πολύ σημαντικό πρόβλημα, ιδιαίτερα στις μικρές τουριστικές πόλεις.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Καψής έχει το λόγο.

ΓΙΑΝΝΗΣ ΚΑΨΗΣ: Κύριε Πρόεδρε, θα ήμουν ο τελευταίος που θα επιχειρούσε να παραβιάσει τον περιβόητο και περίφημο "νόμο Πεπονή" και είναι αμαρτία το ότι αφήσαμε να εξελιχθεί η κατάσταση έτσι, ώστε σήμερα να κάνουμε μερικές αβαρίες.

Εντούτοις, και όπως είπα προχθές στον κ. Τσακλίδη, εγώ ήμουν υπέρ της ευρύτερης διατύπωσης της τροπολογίας, διότι είτε φταίνε οι δήμαρχοι -που δε φταίνε- είτε η Κυβέρνηση, εκείνοι πάντως που δε φταίνε, είναι όσοι εργάζονται και που αύριο θα απολυθούν.

Δε θα προχωρήσω σε πολλές προτάσεις, που θα μπορούσαν να δημιουργήσουν πρόσθετα προβλήματα. Θα παρακαλούσα, όμως, τον κύριο Υπουργό, στην παράγραφο 3, να σκεφθεί αν μπορεί ο προσδιορισμός των είκοσι τεσσάρων μηνών να μειωθεί σε δεκαοκτώ. Δεν έχω ανθρώπους που διόρισα πριν από δεκαοκτώ μήνες, ώστε να θέλω να τους προστατεύσω, αλλά η διάκριση έχει και πολιτικές προεκτάσεις. Συνεπώς με δέκα οκτώ μήνες απονέμουμε ένα μέτρο Δικαιοσύνης.

Σελίδα 6703 

Επίσης, στην ίδια παράγραφο, θα ήταν δική μου ευχή να αφαιρεθεί η φράση "στα έργα που αναφέρονται στην παράγραφο 2", διότι έγινε ό,τι έγινε. Επειδή οι δήμαρχοι παρεβίασαν τον ν. 2190, ή επειδή η Κυβέρνηση τους ώθησε σε περιγραφή του νόμου, μη εγκρίνοντας τις προσλήψεις, δεν μπορούν να τιμωρηθούν άνθρωποι που εργάζονται, οι οποίοι δεν εργάζονται για χόμπυ, αλλά το έχουν ανάγκη.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Πεπονής έχει το λόγο.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, η Αξιωματική Αντιπολίτευση έχει επικαλεσθεί επανειλημμένα, ότι δεν τηρείται ο ν. 2190. Υπάρχουν αναλυτικές, τεκμηριωμένες εκθέσεις του Α.Σ.Ε.Π., από τις οποίες προκύπτει ότι εφαρμόζεται, στη μεγαλύτερη έκταση του πεδίου ισχύος. Ασφαλώς, υπάρχουν και περιπτώσεις που δεν εφαρμόστηκαν.

Το ερώτημα που μπαίνει στη Βουλή είναι: Θα ενθαρρύνουμε τις εξαιρέσεις της μη εφαρμογής ή θα ακολουθήσουμε μια πολιτική, η οποία κατοχυρώνει την προοδευτική, συνολική εφαρμογή του 2190; Αυτό είναι το ερώτημα και όχι η επίκληση των νοσηρών εξαιρέσεων, αλλά η ενθάρρυνση των υγιών κανόνων.

Δεύτερον, η Κυβέρνηση επανειλημμένα και επί μήνες, κύριε Υφυπουργέ, εξαγγέλλει δια των εφημερίδων την επέκταση του νόμου. Επιτέλους, κάποτε αυτή η επανειλημμένη εξαγγελία από τις εφημερίδες, να γίνει πράξη και να έρθει εδώ η διάταξη, με την οποία επεκτείνεται ή και λειτουργικά βελτιώνεται, ο ν. 2190.

Το τρίτο θέμα αφορά εκείνους οι οποίοι καλόπιστα επικαλούνται ότι προστατεύουν τους εργαζόμενους. Να σκεφθούμε μήπως δεν προστατεύουν τους εργαζόμενους τόσο, όσο εκείνους οι οποίοι εκμεταλλεύονται τους ανέργους και τους εργαζόμενους, εκείνους τους λίγους δημάρχους, εκείνους τους λίγους δημοτικούς άρχοντες, οι οποίοι περιφρόνησαν το ν. 2190 και οι οποίοι έχουν αναγάγει σε ύψιστη τέχνη την πελατειακή σχέση και την τακτοποίηση των ψηφοφόρων τους, των συγγενών τους, των ευνοουμένων τους.

Ερωτάται γιατί εξαιρέθηκαν ορισμένες κατηγορίες και κάνουμε μια αβαρία -αυτή είναι η αλήθεια- κάνουμε μια νομιμοποίηση παρανομιών -αυτή είναι η αλήθεια- μόνο γι'αυτούς που προσφέρουν χειρωνακτική εργασία.

Θα δώσω τη δική μου απάντηση. Ο 2190 έχει δύο αρχές: Την αξιοκρατία και τη διαφάνεια. Αυτοί για τους οποίους ζητούνται προσόντα στοιχειώδους εκπαίδευσης, η της πρωτοβάθμιας εκπαίδευσης, διορίζονται μόνο με κοινωνικά κριτήρια. 'Ολοι οι άλλοι προσλαμβάνονται με αξιοκρατικά κριτήρια. Και δε δέχομαι ότι είναι αξιοκρατικό κριτήριο, ένας πτυχιούχος του Πολυτεχνείου, επειδή έχει φίλο το δήμαρχο, διορίζεται, και ο άλλος ενδεχομένως που έχει άριστα ή έχει πάρει και ντοκτορά μένει απ'έξω, είτε διότι είναι αξιοπρεπής ή διότι δε γνωρίζει το δήμαρχο ή διότι δεν είναι κομματάρχης του δημάρχου.

Κατά συνέπεια η αλήθεια είναι ότι κάνουμε μία αβαρία, κάνουμε μία νομιμοποίηση παρανομιών, που πρέπει, όμως, να έχει ένα όριο. Και το όριο είναι η διάκριση μεταξύ εκείνων που διορίζονται μόνο με κοινωνικά κριτήρια από εκείνους που οφείλουν να προσλαμβάνονται και με αξιοκρατικά κριτήρια.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σιούφας έχει ζητήσει το λόγο.

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, θα σας διαβάσω την τοποθέτηση που έκανε ο ομιλών στην Εθνική Επιτροπή για τη Δημόσια Διοίκηση, για το θέμα το οποίο συζητούμε.

ΓΙΑΝΝΗΣ ΚΑΨΗΣ: 'Αλλο αρχείο θα διαβάσουμε πάλι;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, ήδη πήγε 15.00'. Να διευκολύνουμε τη συζήτηση.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, η δήλωση και η τοποθέτηση ήταν η εξής: Σε ό,τι αφορά το θέμα της μονιμοποίησης των απασχολουμένων στην Τοπική Αυτοδιοίκηση με οποιαδήποτε σχέση και μορφή, που καλύπτουν πάγιες και διαρκείς ανάγκες, η θέση της Νέας Δημοκρατίας, είναι η οριστική επίλυση της εκκρεμότητας για όλους τους εργαζομένους κατά ισότιμο τρόπο και όχι η επιλεκτική ρύθμιση όπως την ανέγνωσε ο Υπουργός ο κ. Παπαδόπουλος, που γίνεται στα πλαίσια των ισορροπιών και αντιθέσεων και στην Κυβέρνηση και στην Κοινοβουλευτική Ομάδα του Κυβερνώντος Κόμματος.

Εργαζόμενοι και Τοπική Αυτοδιοίκηση δεν μπορεί να είναι αιχμάλωτοι των κυβερνητικών παλινωδιών. Η ρύθμιση που πρότεινε η Κυβέρνηση δεν εξασφαλίζει ακόμη τη μη επανάληψη παρομοίων φαινομένων".

Επειδή το θέμα ήταν και είναι και σοβαρό και μείζον και επειδή ακούγονται, όπως και την προηγούμενη φορά, διθύραμβοι για τον 2190, κύριοι της Πλειοψηφίας, το Σεπτέμβρη του 1994 -πέντε μήνες μετά την ψήφιση του νόμου- δώσατε ρύθμιση παραμονές των δημοτικών και κοινοτικών εκλογών για τους εργαζομένους στην Τοπική Αυτοδιοίκηση. Και έρχεστε σήμερα να λέτε ότι επιμένουν τα Κόμματα της Αξιωματικής Αντιπολίτευσης για να παραβιαστεί ο ν.2190, όταν η ίδια η Κυβέρνηση που τον ψήφισε, τον παρεβίασε το Νοέμβριο του 1994;

Αυτή είναι η πρώτη τοποθέτηση. Η δεύτερη τοποθέτηση: Εμείς, κύριε Πρόεδρε, σεβόμενοι τον τρόπο με τον οποίο λειτουργεί η Κοινοβουλευτική Ομάδα του Κόμματος που κυβερνάει, δεν μπορούμε να δεχθούμε ότι η νομοθετική εργασία και ιδιαίτερα το συγκεκριμένο θέμα, μπορεί να δώσει τη διάσταση που πρέπει προς τα έξω, της ισότητας και της ισονομίας στην αντιμετώπιση των πολιτών. Δεν αντιλαμβάνεται η Κυβέρνηση και η Κυβερνητική Πλειοψηφία, ότι αύριο, προσφεύγοντας στα δικαστήρια εκείνοι που δεν περιλαμβάνονται, θα δικαιωθούν με βάση την αρχή της ισότητας εφ'όσον έχουν τις ίδιες προϋποθέσεις εφαρμογής αυτής της διάταξης; Και όταν ακόμη υπάρχει νομολογία από τον ίδιο τον 'Αρειο Παγο για το συγκεκριμένο θέμα; Περί ποίων πραγμάτων κουβεντιάζετε μέσα στην Εθνική Αντιπροσωπεία; Αυτό είναι το ένα.

Το δεύτερο θέμα. Εδώ, από εκείνους που στην προηγούμενη συνεδρίαση δεν επέτρεψαν να υπάρχει μία δίκαια και ισότιμη για τους εργαζόμενους αντιμετώπιση του προβλήματος, ακούσαμε σήμερα, όχι απλά το περίεργο, αλλά το πολιτικά εξωφρενικό. Την προηγούμενη Πέμπτη εζητείτο να μη ψηφιστεί η τροπολογία που έφερνε ο Υπουργός και σήμερα ζητούμε να επεκταθεί από τις 16-2-94, διότι προφανώς ανεκαλύφθη ότι κάποιοι...

ΑΝΑΣΤΑΣΙΟΣ ΠΕΠΟΝΗΣ: Πριν, κύριε Σιούφα...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Σιούφα, μη διευρύνετε τη συζήτηση. Διευκολύντε την. Ολοκληρώστε, πήγε 15.00' η ώρα.

ΔΗΜΗΤΡΙΟΣ ΣΙΟΥΦΑΣ: Με όλο το σεβασμό προς το πρόσωπό σας, θα μου επιτρέψετε να ασκήσω τα εκ του Κανονισμού δικαιώματά μου με όλη την άνεση που επιβάλλει η σοβαρότητα του θέματος.

ΠΡΟΕΔΡΕΥΩΝ (Παναγιώτης Ν. Κρητικός):Δε σας αρνήθηκε κανείς τα δικαιώματά σας.

ΔΗΜΗΤΡΙΟΣ ΣΙΟΥΦΑΣ:Κάτω από τα κλαυδιανά δίκρανα που θέλετε να στήσετε δεν μπορούμε να νομοθετήσουμε.

ΠΡΟΕΔΡΕΥΩΝ (Παναγιώτης Ν. Κρητικός):Δεν αρνήθηκε κανείς την άσκηση των δικαιωμάτων σας, αλλά συμφωνήσαμε αυτά τα δικαιώματα να ασκηθούν μέσα σε ένα ορισμένο χρονικό πλαίσιο, το οποίο επίσης αποφασίστηκε.

ΔΗΜΗΤΡΙΟΣ ΣΙΟΥΦΑΣ:'Εχω τελειώσει, κύριε Πρόεδρε.

Το ό,τι συνέβη στη μακρά νύχτα προχθές στην Κοινοβουλευτική Ομάδα του ΠΑ.ΣΟ.Κ., είναι δικό σας θέμα. Αλλά δεν μπορείτε να μεταφέρετε στην Εθνική Αντιπροσωπεία και να μετατρέψετε σε ζούγκλα τις εργασιακές σχέσεις και τα δικαιώματα των εργαζομένων και την ίδια την Τοπική Αυτοδιοίκηση. Ποιος ευθύνεται αν παρενόμησαν οι δήμαρχοι; Και ποιος δεν τιμωρεί τους πολιτικά υπεύθυνους γι'αυτήν την κατάσταση και έτσι τιμωρούνται εδώ οι εργαζόμενοι;

Αυτό δεν είναι ούτε σπέκουλα και προπάντων δεν είναι από την πλευρά της Αξιωματικής Αντιπολίτευσης προσπάθεια να επενδύσει στον αγώνα και την αγωνία της εργασίας που υπάρχει, γιατί στον ίδιο χώρο εργασίας θα είναι ένας 

Σελίδα 6704 

εργαζόμενος που τακτοποιείται με τις ίδιες προϋποθέσεις, ενώ δίπλα ο συνάδελφός του χάρις στον τρόπο της επιλεκτικής νομοθετικής ρύθμισης, δε θα έχει αυτό το πλεονέκτημα.

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριε Σιούφα. Κάνετε απεριόριστη αγόρευση σαν να μιλάτε επί της αρχής;

ΔΗΜΗΤΡΙΟΣ ΣΙΟΥΦΑΣ:Η Αξιωματική Αντιπολίτευση θα έχει και σ'αυτήν την τροπολογία την ίδια θέση που είχε την προηγούμενη φορά. Θα δηλώσει παρούσα, γιατί δεν αντιτίθεται στη ρύθμιση όπως γίνεται αλλά δέν μπορεί και να συμφωνήσει με τον άδικο, μη ισότιμο και παράνομο τρόπο με τον οποίο κάποιοι είναι έξω απ' αυτήν τη διαδικασία. Τέλος, γιατί δεν μπαίνει φραγμός για να μην επαναληφθεί αυτό το φαινόμενο.

ΠΡΟΕΔΡΕΥΩΝ (Παναγιώτης Ν. Κρητικός):Κύριοι συνάδελφοι, θα έπρεπε τηρώντας αυστηρά τη διαδικασία, να κηρύξουμε περαιωμένη τη συζήτηση αυτή τη στιγμή, αλλά επειδή είναι γραμμένοι δύο-τρεις συνάδελφοι, θα πάρουν το λόγο για ένα λεπτό. Μετά θα πάρει το λόγο ο κύριος Υπουργός και θα ολοκληρωθεί η συζήτηση επί της τροπολογίας.

Ο κ. Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ:Πράγματι σήμερα, το Εθνικό Κοινοβούλιο προχωρά σε μια θλιβερή επιβεβαίωση όλων των υπερμάχων του παλαιοκομματισμού και του παραγοντισμού σε όλα τα επίπεδα. Οι διάφορες Πτέρυγες της Βουλής, οι οποίες μιλούν με σκοπιμότητες, δε μιλούν με αρχές. Τι απαντάμε στο σύνολο των ανέργων και όσων διεκδικούν εργασία, όταν έρχονται να επιβραβευθούν τοπικοί παραγοντισμοί και όταν άνθρωποι με πέντε παιδιά δε βρίσκουν εργασία, γιατί δεν έχουν πρόσβαση στις τοπικές εξουσίες;

ΣΤΡΑΤΗΣ ΚΟΡΑΚΑΣ:'Ολοι στο δρόμο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ:'Ολοι στο δρόμο, αλλά εσείς θέλετε να τους κάνετε όλους δημόσιους υπάλληλους. 'Ετσι δεν είναι, κύριε Κόρακα;

ΣΤΡΑΤΗΣ ΚΟΡΑΚΑΣ:Εσείς είσθε νέος...

ΠΡΟΕΔΡΕΥΩΝ (Παναγιώτης Ν.Κρητικός):Σας παρακαλώ, κύριε Κόρακα, κρατήστε την ψυχραιμία σας.

ΣΤΡΑΤΗΣ ΚΟΡΑΚΑΣ:Μιλάνε οι υπονομευτές των συνειδήσεων.

ΠΡΟΕΔΡΕΥΩΝ (Παναγιώτης Ν. Κρητικός):Κύριε Κόρακα, για το Θεό. Αρνείσθε την ελευθερία του λόγου σ'αυτήν την Αίθουσα και παρά τον Κανονισμό διακόπτετε, γιατί δε σας αρέσει η όποια άποψη; Υπάρχουν διαφορετικές απόψεις στη Δημοκρατία, κύριε Κόρακα, πάρα πολλές ευτυχώς. Δεν μπορεί να σας ενοχλούν. Να τις ακούτε.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ:Λοιπόν, ο παλαιοκομματισμός είτε από αριστερά είτε από δεξιά, είναι ο ίδιος και στην πράξη ένα κράτος ισονομίας και ισοπολιτείας δεν μπορεί να συναινεί σε αυτά και να προβαίνει στην επούλωση των τραυμάτων κάνοντας παραβιάσεις βασικών νόμων.

ΣΤΡΑΤΗΣ ΚΟΡΑΚΑΣ:Κύριε Πρόεδρε το λόγο.

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριε Κόρακα, όταν δε σας αρέσει κάτι επιτίθεσθε για να μην ακούσουμε την άλλη φωνή.

Θα σας δώσω το λόγο, καταχρηστικά πάντως, για να μη νομίσετε ότι δεν ασκείται τα δικαιώματα σας εδώ.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ:Σήμερα γράφεται η επωδός ενός λάθους για το οποίο έχουν πολιτικές ευθύνες οι πολιτικές ηγεσίες. Η επωδός, όμως, αυτή πρέπει να είναι επωδός και όχι απαρχή για τη δημιουργία του χάους και του κλίματος, που ένθεν και ένθεν δημιουργείται για να διαμορφωθεί στη Χώρα μας ένα άλλο καθεστώς, καθεστώς προνομιούχων και μη.

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριοι συνάδελφοι. Δεν μπορούμε να περιορίσουμε αυτήν τη συζήτηση σε χαμηλότερους τόνους και να τη διεξάγουμε με ομαλότητα και επιχειρηματολογία και με κατανόηση, ώστε να τελειώσουμε; 'Εχουμε τη δεύτερη οξύτατη συνεδρίαση μέσα σε μία εβδομάδα. Δε συντρέχει τόσο σοβαρός λόγος για να υψώνουμε τη φωνή και να συγκρουόμεθα.

Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ:Εγώ ως μέλος της Διακομματικής Επιτροπής συμφώνησα με το κείμενο αλλά συμφώνησα και με τον κ. Σιούφα. Είναι δυσδιάκριτη η αξία της έννοιας της αξιοκρατίας και των κοινωνικών κριτηρίων. Παραβιάζεται για μένα η αρχή της ισότητας, δημιουργεί προηγούμενο και δε θα σταματήσει η υπόθεση.

Επομένως, εάν καθόμαστε και λέμε ότι με την προσπάθεια αυτή του μέρους των οδοκαθαριστών, της καθαριότητας κλπ., αντιμετωπίζουμε το πρόβλημα ή δεν το αντιμετωπίζουμε, κύριε Υπουργέ, να το συμπληρώσετε, για να τελειώνουμε, για να μη χρειασθεί να ξαναέλθουμε πάλι εδώ για το ίδιο θέμα. Να συμπληρώσουμε και τις άλλες κατηγορίες των εργαζομένων, για να αντιμετωπισθεί το πρόβλημα πέρα για πέρα. Δεν μπορούμε να πείσουμε ως Κοινοβούλιο. Στεκόμαστε στο περιθώριο της εξαίρεσης. Είναι εξαίρεση κοινωνικά. Από απόψεως εφαρμογής της αρχής της ισότητας, είναι εξαίρεση. Και από απόψεως εφαρμογής Δικαίου. Δεν μπορούμε να προκαταλαμβάνουμε τις αποφάσεις των δικαστηρίων. Τα δικαστήρια θα αποφασίσουν. Και πιστεύω ότι θα αποφασίσουν ότι είναι διάκριση και παραβιάζεται η αρχή της ισότητας.

Αν υπάρχει αντίθετη γνώμη, ότι τα δικαστήρια θα δεχθούν αυτό που λέει ο κ. Πεπονής, δεν μπορούμε αυτήν τη στιγμή να αποτελέσουμε δεδικασμένο και να βγάλουμε αποφάσεις δικαστηρίων τις οποίες να τις προτείνουμε προτού βγουν στη Βουλή. Πρέπει αυτό να το αντιμετωπίσουμε στη βάση. Για μένα οι αποφάσεις θα βγουν, ότι παραβιάζει την αρχή της ισότητας, οπότε τότε πάλι θα ξαναρθούμε. Και μπορεί να ξαναρθούμε γρήγορα και σε μια βδομάδα και σε δύο, δεν ξέρω. Αυτοί σήμερα συνεχίζουν τον αγώνα. Εφόσον κάνουμε ρήξη στο νόμο, να γίνει η ρήξη και για τους υπολοίπους. Αφού μας πήρε που μας πήρε το ποτάμι, να πάμε όλοι μ' αυτό για να τελειώνουμε.

Ναι, κύριε Τσακλίδη, παραβιάζουμε την αρχή. Στην αρχή λέγατε, ότι δε θα παραβιασθεί η αρχή, αλλά τώρα παραβιάζεται. Και τους λόγους που λέτε, τους κατανοώ. Και καλά κάνετε που ψηφίζετε. Από εδώ και πέρα, όμως, τι γίνεται; Αν δε βάλουμε και τους άλλους, πιστεύω ότι θα υπάρχει πρόβλημα γενικό. Η αρχή της ισότητας παραβιάζεται. Και εκτός του ότι παραβιάζεται η αρχή της ισότητας, δίνουμε δικαιώματα σ' όλο τον Ελληνικό Λαό, ότι κάνουμε εξαιρέσεις.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Τσαφούλια, κρατήστε και εσείς τη συζήτηση σε χαμηλότερους τόνους.

ΓΕΩΡΓΙΟΣ ΤΣΑΦΟΥΛΙΑΣ: Εγώ, κύριε Υπουργέ, λέω να συμπληρώσετε αυτό, μέχρι το 1994 όλες οι κατηγορίες.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, νομίζω ότι το θέμα έχει ωριμάσει και πρέπει να τεθεί σε ψηφοφορία. Αλλά, μου κάνει εντύπωση, γιατί προσπαθεί η Αξιωματική Αντιπολίτευση δια του κ. Σιούφα, από τη μία πλευρά, να κάνει παραποίηση τοποθετήσεων Βουλευτών και από την άλλη πλευρά να κάνει πως δεν κατανοεί, όταν με την προτεινόμενη ρύθμιση επιδιώκεται να αντιμετωπισθεί το πρόβλημα το οποίο έχουν εκείνες οι κατηγορίες που πράγματι καλύπτουν πάγιες και διαρκείς ανάγκες στις απαιτήσεις των δήμων στο χώρο αυτό της καθαριότητας και στα συναφή αντικείμενα; Και, βεβαίως, καταφεύγει στη λύση του να ψηφίζει "παρών", πιστεύοντας ουσιαστικά μ' αυτόν τον τρόπο, ότι μπορεί να διατηρήσει "και την πίττα γερή και το σκύλο χορτάτο", όπως λέει ο λαός μας.

'Ομως, κύριε Υπουργέ, υπάρχει ένα ζήτημα. Για να τελειώνει αυτό το θέμα με την Αυτοδιοίκηση, επειδή πολλές φορές οι δήμοι επείγονται προκειμένου να προχωρήσουν στην κάλυψη των αναγκών, θα πρέπει να κοιταχθεί το θέμα της επιτάχυνσης των διαδικασιών που ορίζει ο ν. 2190, ώστε οι όσες αποφάσεις λαμβάνονται από την Τοπική Αυτοδιοίκηση, να είναι στα πλαίσια της νομιμότητας, της εφαρμογής του ν. 2190, με διαδικασίες, όμως, που να τους επιτρέπουν εγκαίρως να αντιμετωπίζουν τα προβλήματα τα οποία πρέπει να αντιμετωπίσουν.

Το δεύτερο, είναι ότι θα πρέπει να έχουν θεσμοθετημένο 

Σελίδα 6705 

το δικαίωμα για οργανικές θέσεις μόνιμες. Να μπορούν να έχουν ταχεία την έγκριση της κάλυψης των κενών οργανικών θέσεων, προκειμένου να μην υπάρχει στο μέλλον ανάγκη να καταφεύγει η Βουλή σε τέτοιες λύσεις.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Σφυρίου!

Σε μια άλλη στιγμή αυτή η συζήτηση.

ΚΟΣΜΑΣ ΣΦΥΡΙΟΥ: Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Μα πέρασε και ο χρόνος.

ΚΟΣΜΑΣ ΣΦΥΡΙΟΥ: Δεν απασχόλησα τη Βουλή καθόλου. Τελειώνω σε λίγα δευτερόλεπτα.

Είχαμε πει για το 1994, ότι αν εγκρίνετο η κάλυψη κενών οργανικών θέσεων, θα μπορούσαν να καλύψουν με μόνιμους υπαλλήλους τις πάγιες και διαρκείς ανάγκες, για να μην καταφεύγουν στις λύσεις των συμβασιούχων και να μην έρχεται η Βουλή στη συνέχεια να κάνει παρόμοιες διατάξεις.

Νομίζω ότι εκεί το σχήμα πρέπει να γίνει πιο ευέλικτο, για να μπορέσουμε να έχουμε τα επιδιωκόμενα αποτελέσματα. 

ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχει άλλος κύριος συνάδελφος για να μιλήσει.

Ορίστε, κύριε Υπουργέ, έχετε το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, ακούστηκε ότι κάνουμε αβαρία. Ακούστηκε ότι πλήττουμε τον 2190. Εγώ πραγματικά, εκπροσωπώντας την Κυβέρνηση, δεν αισθάνομαι ούτε αβαρία ότι κάνουμε, ούτε ότι πλήττουμε τον 2190. Απεναντίας, σε έναν ευαίσθητο χώρο, όπως είναι η Αυτοδιοίκηση, δημιουργούμε προϋποθέσεις σήμερα για να εφαρμοστεί ο 2190, προϋποθέσεις που δεν είχαν δημιουργηθεί. Δεν ήταν παράνομοι οι δήμαρχοι μέχρι σήμερα στις προσλήψεις τους. Το θεσμικό πλαίσιο, η σημερινή, η χθεσινή και η προχθεσινή Βουλή το δημιούργησε. 'Εδωσε τη δυνατότητα να προσλαμβάνουν για συνεργεία με αυτεπιστασία. Επεξέτεινε τη δραστηριότητα των συνεργείων με αυτεπιστασία, ακόμα και εκεί που υπήρχαν παραδοσιακές υπηρεσίες των δήμων, όπως ήταν η καθαριότητα και το πράσινο. Νόμιμα τα έφτιαχναν τα συνεργεία με αυτεπιστασία. Δεν υπήρχε παρανομία στις προσλήψεις που έκαναν για εποχιακό προσωπικό ή για προσωπικό με συμβάσεις έργου. Προβλεπόταν από το νόμο, έπαιρναν εγκρίσεις από το Υπουργικό Συμβούλιο, από το Υπουργείο Εσωτερικών. 'Ομως, σήμερα έχουμε υποχρέωση να λύσουμε ένα υπαρκτό πρόβλημα. Και το υπαρκτό πρόβλημα αυτό, έχει να κάνει με το ότι αρκετές χιλιάδες εργαζόμενοι στους δήμους, στις συγκεκριμένες κατηγορίες που αναφέρει η τροπολογία, έχουν τεκμηριώσει πλέον δικαίωμα μόνιμης απασχόλησης. Αν προκηρυχθούν με το ν. 2190 οι κενές οργανικές θέσεις και καλυφθούν την άλλη στιγμή αυτοί που θα απολυθούν και θα διεκδικήσουν δικαστικά την επάνοδό τους και έτσι θα βρεθεί ο δήμος με διπλάσιο αριθμό προσωπικού από εκείνο που χρειάζεται. Αυτό κάνουμε με αυτήν την τροπολογία.

Και ασφαλώς, είναι η πρώτη φορά που δημιουργούνται προϋποθέσεις για να υλοποιηθεί η συγκεκριμένη διάταξη με τις παραγράφους 7 με 9, που έχουμε βάλει μέσα, αλλά δημιουργούνται και προϋποθέσεις, τουλάχιστον σε αυτές τις δραστηριότητες, να μην υπάρξει στο μέλλον καμία παραβίαση του νόμου. Αποκλείουμε το να ξαναγίνουν συνεργεία με αυτεπιστασία σε αυτό το χώρο, σε αυτές τις δραστηριότητες. Δίνουμε, τέλος, τη δυνατότητα μέσα από διάταξη στο νομοσχέδιο που ψηφίσαμε προχθές, να γίνονται στους οργανισμούς εσωτερικής υπηρεσίας των δήμων, συγκεκριμένες θέσεις ...

(Στο σημείο αυτό ακούγεται ο προειδοποιητικος ήχος λήξης του χρόνου της ομιλίας του κυρίου Υφυπουργού).

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υφυπουργέ, θα παρακαλέσω να συντομεύσετε, αν θέλετε, να προχωρήσουμε, για να ψηφιστεί και η τροπολογία.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Εάν με αφήσετε, θα τελειώσω πιο γρήγορα.

ΠΡΟΕΔΡΕΥΩΝ (Παναγιώτης Ν. Κρητικός): Δεν το διαισθανόμαστε αυτό, ότι με τον περιορισμό της συζήτησης, διευκολύνουμε την ψήφιση; Ακούστε και μας, που έχουμε μια εμπειρία μεγάλη! Πέρασε ο χρόνος.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κατ τέλος, έχουμε εξαγγείλει στη Βουλή, ότι θα βάλουμε προληπτικό έλεγχο, ο οποίος θα μπορέσει να εξασφαλίσει ότι δε θα πληρωθεί κανένας πλέον που έχει προσληφθεί ή παρατείνεται η παραμονή του μέσα στο δήμο, κατά τρόπο παράνομο.

Θα ήθελα απαντώντας σε κάποια θέματα που βάλατε ...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, όχι, δεν υπάρχει θέμα απάντησης.

Κύριε Υπουργέ, πέρασε ο χρόνος, είναι 15.15'. Θέλετε να ψηφιστεί η τροπολογία; Τελειώστε τη συζήτηση.

ΓΕΩΡΓΙΟΣ ΑΔΑΜΟΠΟΥΛΟΣ: Κύριε Πρόεδρε, μπορεί να αποδέχεται κάποιες προτάσεις μας. 

ΠΡΟΕΔΡΕΥΩΝ (Παναγιώτης Ν. Κρητικός): Ας το έκανε τόσην ώρα. Τι να αποδέχεται; Δεν έδειξε τέτοια πρόθεση.

Ορίστε, κύριε Υπουργέ, ολοκληρώστε, αλλά σας λέω ότι δεν μπορείτε να προχωρείτε απεριόριστα. 'Εχει τελειώσει ο χρόνος ο οποίος έχει συμφωνηθεί. Πώς να το κάνουμε;

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Οι σύνδεσμοι καθαριότητας ταυτίζονται με τους Ο.Τ.Α., καλύπτονται δηλαδή.

Δεύτερον, τα θέματα που έβαλαν πολλοί συνάδελφοι, να γίνουν οι είκοσι τέσσερις μήνες, δεκαοκτώ, εγώ νομίζω ότι πρέπει να μείνει η τροπολογία όπως ακριβώς έχει διατυπωθεί σήμερα. Αλλιώς παίζουμε το παιχνίδι της κολοκυθιάς, ανοίγουμε πάρα πολλές συζητήσεις. Κάποιος άλλος συνάδελφος θα πει να γίνουν δεκαέξι και κάποιος άλλος θα πει να γίνουν δεκαπέντε.

Θα ήθελα, λοιπόν, κύριε Πρόεδρε, να ζητήσω από το Σώμα να ψηφίσει την τροπολογία, όπως ακριβώς έχει διατυπωθεί. 

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη ...

(Θόρυβος στην Αίθουσα)

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχει περάσει ο χρόνος. Θα παρακαλέσω να μιλήσουν οι Κοινοβουλευτικοί Εκπρόσωποι, μόνο από ένα λεπτό.

(Θόρυβος στην Αίθουσα)

Τι συμβαίνει, κύριοι συνάδελφοι; Δε θέλετε να τελειώσουμε; Δε θα είχα και μεγάλη αντίρρηση να μην τελειώσουμε. Αλλά βλέπω ότι και να τελειώσουμε θέλουμε, αλλά και να συζητήσουμε επί θεμάτων τα οποία έχουμε εξαντλήσει κατά κόρον.

'Εχετε το δικαίωμα μέσα στα πλαίσια του Κανονισμού και των συμφωνιών, να μιλήσετε, αλλά η συμφωνία έληξε. Στις 15.00' η ώρα πρέπει να κηρυχθεί περαιωμένη η συζήτηση. Κάποια ώρα πρέπει να τελειώσουμε και αντιλαμβάνεσθε οτι πρέπει να ψηφιστεί και η τροπολογία.

Θα δώσω το λόγο στους Κοινοβουλευτικούς Εκπροσώπους για ένα λεπτό στον καθένα, στον Ειδικό Αγορητή και θα προχωρήσουμε στην ψήφιση.

Ορίστε, κύριε Σιούφα, έχετε το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, την κολοκυθιά την παίζει η ίδια η τροπολογία με το να λέει σε ένα σημείο "δώδεκα μήνες" και σε άλλο σημείο "είκοσι τέσσερις μήνες". Δικαιολογημένα ετέθη το θέμα.

Δεύτερον, κύριε Πρόεδρε, αυτό το οποίο διαπιστώνουμε όλοι εδώ, είναι ότι η Κυβερνητική Πλειοψηφία διαφωνεί συμφωνώντας. Αυτό είναι το συμπέρασμα της προηγούμενης Πέμπτης με τη σημερινή. Είναι μία νέα επίδοση του τύπου "οι Βάσεις φεύγουν παραμένοντας"!

Βλέπω ότι θυμάστε πολύ καλά τον εαυτό σας.

(Διαμαρτυρίες από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν.Κρητικός): Κύριε Σιούφα, δεν είναι ώρα για αντιδικίες. Παρακαλώ επί της ουσίας. Αν θέλετε, πείτε την άποψή σας.

ΔΗΜΗΤΡΙΟΣ ΣΙΟΥΦΑΣ: Σας παρακαλώ, κύριοι συνάδελφοι.

Σελίδα 6706 

Είναι δικό σας θέμα αν θέλετε να αυτομαστιγώνεστε, να δηλώνετε υποταγή στην Κυβέρνησή σας, την ώρα που την προηγούμενη φορά κηρύξατε πυρκαϊά στην Κοινοβουλευτική σας Ομάδα και μέσα στην Αίθουσα, σήμερα να έρχεσθε εδώ και να είσθε υποτεταγμένοι στον τρόπο με τον οποίο έχετε διαμορφώσει τα πράγματα. Είναι δικό σας θέμα, αλλά δεν μπορείτε τη θέση της Αξιωματικής Αντιπολίτευσης να τη φιμώσετε.

Και κλείνω, κύριε Πρόεδρε: Μπορεί το ΠΑ.ΣΟ.Κ. να διαφωνεί συμφωνώντας, η ουσία του πράγματος, όμως, είναι ότι παραμένει η εκκρεμότητα, παραμένει η μη ισότιμη ρύθμιση, παραμένει η ρύθμιση η επελεκτική και παραμένει η εκκρεμότητα, ότι η κατάσταση αυτή θα συνεχιστεί και μην έρθει ξανά η Κοινοβουλευτική Ομάδα του ΠΑ.ΣΟ.Κ. για να κατηγορεί δημάρχους ή ο,τιδήποτε άλλο, γιατί θα έχετε τότε όχι μόνο ολόκληρη, αλλά και ακεραία την πολιτική και όποια άλλη ευθύνη!

ΚΙΜΩΝ ΚΟΥΛΟΥΡΗΣ: ...(Δεν ακούστηκε).

ΠΡΟΕΔΡΕΥΩΝ (Παναγιώτης Ν.Κρητικός): Κύριε Κουλούρη, σας παρακαλώ, κάντε μου τη χάρη. Σας παρακαλώ, πάμε προς το τέλος της συζήτησης. Διευκολύνετε όλοι.

Ο κ.Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ο κύριος Υφυπουργός για να προέρχεται από την Τοπική Αυτοδιοίκηση, διευκρίνισε στο Σώμα πώς ακριβώς έγιναν αυτές οι προσλήψεις. 'Εγιναν πραγματικά, γιατί υπήρχε αυτό το θεσμικό πλαίσιο των συμβάσεων ορισμένου χρόνου κ.λπ. για τις πάγιες ανάγκες της Τοπικής Αυτοδιοίκησης. Μπαίνει ένα ερώτημα, όμως: Ο ν.2190 που επικαλούνται εδώ οι συνάδελφοι σαν πανάκεια για τις προσλήψεις κ.λπ., γιατί όταν ψηφίστηκε δεν έλυσε αυτές τις εκκρεμότητες; Ποιος είχε την κυβέρνηση; Γιατί τότε αποποιηθήκατε αυτής της ευθύνης; Γιατί αφήσατε σε εκκρεμότητα δεκαπέντε με είκοσι χιλιάδες εργαζόμενους στο Δημόσιο και περίπου δέκα χιλιάδες στην Τοπική Αυτοδιοίκηση; Είναι θέατρο του παραλόγου, κύριοι συνάδελφοι, αυτό που παίζετε τώρα για τους εργαζόμενους στους Ο.Τ.Α.. Πρέπει τελικά να πάψει αυτή η πολιτική ομηρία!

Επίσης, κύριε Υπουργέ, δεν καλύπτετε όλους τους εργαζόμενους στην καθαριότητα. Το ξέρετε πολύ καλά, αλλά δεν το λύνετε το πρόβλημα, τουλάχιστον για την καθαριότητα. Πάρτε τη Λάρισα ως παράδειγμα. Εργάζονται εκεί άνθρωποι δεκαπέντε χρόνια και τους μετέθεσαν όλους από την καθαριότητα -με τις ίδιες συμβάσεις- και τους πήγαν σε Οργανισμό, σε επιχείρηση και οι άνθρωποι αυτοί τώρα μένουν απέξω.

ΚΙΜΩΝ ΚΟΥΛΟΥΡΗΣ: ... (Δεν ακούστηκε).

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ, κύριε συνάδελφε.

ΝΙΚΟΛΑΟΣ ΓΚΑΤΖΗΣ: Εμείς καταθέσαμε τις προτάσεις,είναι σύμφωνα με τις απόψεις της Ομοσπονδίας και πρέπει να προσληφθούν όλοι. Οι κινητοποιήσεις έρχονται και τότε θα δούμε ποιος είναι δεξιός ή αριστερός. Γιατί μη νομίζετε ότι είσθε στο κέντρο, κύριοι συνάδελφοι, αλλά είσθε δεξιότερα της Δεξιάς!

(Διαμαρτυρίες από την Πτέρυγα του ΠΑ.ΣΟ.Κ.).

ΚΙΜΩΝ ΚΟΥΛΟΥΡΗΣ: Είμαστε η γνήσια Αριστερά.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ, κύριοι συνάδελφοι. ΝΙΚΟΛΑΟΣ ΓΚΑΤΖΗΣ: Να συνεχίσω, κύριε Πρόεδρε...

ΠΡΟΕΔΡΕΥΩΝ (Παναγιώτης Ν.Κρητικός): Δεν υπάρχει άλλο στάδιο συζήτησης. Μόνο ο Κοινοβουλευτικός Εκπρόσωπος του Κόμματός σας, αν θέλει, μπορεί να λάβει το λόγο για ένα λεπτό. Δεν υπάρχει χρόνος άλλος, τον έχουμε υπερβεί.

Ορίστε, κύριε Κόρακα, έχετε το λόγο ένα λεπτό ως Κοινοβουλευτικός Εκπρόσωπος.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέλω να πω ότι έγινε φανερό και με την παρέμβαση του κυρίου Υπουργού, ότι μένουν, όπως λένε οι εργαζόμενοι, σε εκκρεμότητα, σε πολιτική ομηρία μερικές χιλιάδες -πέντε χιλιάδες περίπου- εργαζόμενοι στους Ο.Τ.Α., οι οποίοι έχουν καθήκοντα και καλύπτουν πάγιες ανάγκες. Αυτό είναι το ένα.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Ουσιαστικά με την τροπολογία αυτή καταργείται ο θεσμός της αυτεπιστασίας. Δημιουργούνται προσωποπαγείς θέσεις για τα υπόλοιπα, οι οποίες θα καταργηθούν και θα μείνουν ακάλυπτοι οι Ο.Τ.Α. από το αναγκαίο προσωπικό που ήδη σήμερα έχουν τεράστιες ανάγκες.

Θα ήθελα τελειώνοντας, κύριε Πρόεδρε, να πω ότι πρέπει να έχει υπόψη της η Βουλή, ότι προειδοποιεί η ομοσπονδία Π.Ο.Ε. Ο.Τ.Α., ότι βρίσκεται σε συνεχή συνεδρίαση για να κλιμακώσει τον αγώνα, αν υπάρξει ανάγκη.

Και στον νέο κύριο συνάδελφο, θα πω ότι όταν μιλάει για παλαιοκομματισμό, να βλέπει πρώτα το Kόμμα του. Το Κ.Κ.Ε. αντιτάχθηκε από την αρχή στον θεσμό των εκτάκτων...

ΠΡΟΕΔΡΟΣ (Απόστολος Κακλαμάνης): Είναι ώρα τώρα, κύριε Κόρακα, για προσωπικές αντιδικίες;

Ερωτάται το Σώμα: Γίνεται δεκτή η τροπολογία με γενικό αριθμό 490 και ειδικό 26;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΧΡΗΣΤΟΣ ΚΗΠΟΥΡΟΣ: Εγώ δεν την ψηφίζω.

ΓΕΩΡΓΙΟΣ ΤΣΑΦΟΥΛΙΑΣ: Εμείς την ψηφίζουμε.

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 490 και ειδικό 26 έγινε δεκτή κατά πλειοψηφία.

Κύριοι συνάδελφοι, υπάρχουν και άλλες τροπολογίες, αλλά ο χρόνος που έχει διατεθεί, έχει ολοκληρωθεί.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Είχα ενημερώσει τον Υπουργό ΠΕ.ΧΩ.Δ.Ε., κ. Λαλιώτη, για να δώσει μία απάντηση στην Εθνική Αντιπροσωπεία για την τροπολογία της Νέας Δημοκρατίας που αφορά την παραγραφή των αδικημάτων που έγιναν κατά τις τελευταίες αγροτικές κινητοποιήσεις.

ΠΡΟΕΔΡΟΣ (Απόστολος Κακλαμάνης): Κύριε Λαλιώτη, επί του θέματος αυτού έχει θέση η Κυβέρνηση, και ποια;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, ο κ. Σιούφας και το Κόμμα της Αξιωματικής Αντιπολιτεύσεως,...

ΠΡΟΕΔΡΟΣ (Απόστολος Κακλαμάνης): Συγγνώμη, αφήστε τον κ. Σιούφα, επί του θέματος της τροπολογίας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εχει καταθέσει μια τροπολογία. Αυτό θα ήθελα να πω.

ΝΙΚΟΛΑΟΣ ΓΚΑΤΖΗΣ: Καταθέσαμε και εμείς, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Και εσείς.

ΠΡΟΕΔΡΟΣ (Απόστολος Κακλαμάνης): Και γι'αυτό λέω, ναι, υπάρχουν τροπολογίες που αφορούν το θέμα αυτό.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η τροπολογία αυτή δεν έχει καμία συνάφεια με το νομοσχέδιο το οποίο έχει συζητηθεί...

ΠΡΟΕΔΡΟΣ (Απόστολος Κακλαμάνης): Καλώς.

Ερωτάται το Σώμα: Ποιοι συνηγορούν υπέρ της σχετικότητας της τροπολογίας με το νομοσχέδιο;

ΔΗΜΗΤΡΙΟΣ ΣΙΟΥΦΑΣ: Εγώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεν υπάρχει συζήτηση. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, βάζετε ένα τέτοιο θέμα για να απαντήσει η Εθνική Αντιπροσωπεία, όταν συζητήσαμε πριν από λίγο επί μία ώρα, τροπολογία, η οποία δεν είχε σχέση με το νομοσχέδιο; Εγώ δεν επιμένω...

ΠΡΟΕΔΡΟΣ (Απόστολος Κακλαμάνης): Παρακαλώ, παρακαλώ. Η τροπολογία που συζητήθηκε πριν, συζητήθηκε ύστερα από ομόφωνη απόφαση του Σώματος κατά τη συζήτηση του νομοσχεδίου που είχε προηγηθεί την προηγούμενη εβδομάδα και είπαμε τότε στην Κυβέρνηση, ότι όποια τροπολογία έρθει, 

Σελίδα 6707 

θα συζητηθεί οποιοδήποτε και αν είναι το επόμενο νομοσχέδιο. Αυτή ήταν η λύση, την οποία δώσαμε και την τιμήσαμε, νομίζω, ανεξαρτήτως του αν υπήρξαν διαφωνίες ή όχι επί της τροπολογίας.

Η τροπολογία αυτή, προφανώς, είναι άσχετη με το νομοσχέδιο. Τη σχετική ένσταση δικαιούται να την προβάλει η Κυβέρνηση. Δε νομίζω ότι το Σώμα έχει αντίθετη γνώμη. Κατά συνέπεια δε συζητείται αυτή η τροπολογία, έληξε και ο χρόνος συνεδριάσεως και κλείνει και η συνεδρίαση.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο για δύο λεπτά.

ΣΤΡΑΤΗΣ ΚΟΡΑΚΑΣ: Δεν είναι δυνατόν να δίνετε το λόγο στον κ. Σιούφα.

ΠΡΟΕΔΡΟΣ (Απόστολος Κακλαμάνης): Δεν δίνω το λόγο στον κ. Σιούφα. 'Οπως είδατε...

ΣΤΡΑΤΗΣ ΚΟΡΑΚΑΣ: Δίνετε το λόγο στον κ. Σιούφα, ενώ εγώ τον έχω ζητήσει πιο πριν.

ΠΡΟΕΔΡΟΣ (Απόστολος Κακλαμάνης): Κύριε Κόρακα, σας παρακαλώ, πρέπει να κατανοείτε και τη θέση του Προεδρείου.

ΣΤΡΑΤΗΣ ΚΟΡΑΚΑΣ: Δίνετε το λόγο στον κ. Σιούφα, ενώ εγώ τον είχα ζητήσει πιο πριν.

ΠΡΟΕΔΡΟΣ (Απόστολος Κακλαμάνης): Παρακαλώ, δεν μίλησε ο κ. Σιούφας. Ο κ. Σιούφας είπε για την τροπολογία της Νέας Δημοκρατίας, είπε ο κ. Γκατζής ότι υπάρχει τροπολογία και του Κ.Κ.Ε., γι'αυτό, αν θυμάστε, διέκοψα τον κύριο Υπουργό και είπα αφήστε τον κ. Σιούφα, να πείτε για τις τροπολογίες που υπάρχουν γενικώς για το θέμα αυτό. Επ'αυτής ο κύριος Υπουργός -δεν την υιοθετεί εκ μέρους της Κυβερνήσεως-είπε ότι είναι άσχετη με το νομοσχέδιο αυτό. Υπάρχει σχετική διάταξη του Κανονισμού και του Συντάγματος και λήγει εδώ αυτή η συζήτηση.

ΔΗΜΗΤΡΙΟΣ ΣΙΟΥΦΑΣ: Υπάρχει εκκρεμότητα άλλου θέματος.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Πρώτον, ο κύριος Υπουργός, αν αντελήφθην καλώς, δεν έδωσε απάντηση για το θέμα που έθεσα. Αλλά, εφόσον μιλάτε εσείς για λογαριασμό της Κυβέρνησης...

ΠΡΟΕΔΡΟΣ (Απόστολος Κακλαμάνης): Κύριε Σιούφα, παρακαλώ πάρα πολύ! Αυτός ο χώρος έχει ανάγκη από καλή πίστη. Είναι κουβέντα αυτή που λέτε, ότι ο Πρόεδρος της Βουλής μιλάει για λογαριασμό της Κυβέρνησης;

ΔΗΜΗΤΡΙΟΣ ΣΙΟΥΦΑΣ: Μα, κύριε Πρόεδρε, ...

ΠΡΟΕΔΡΟΣ (Απόστολος Κακλαμάνης): Σας παρακαλώ, δε σας το επιτρέπω επιτέλους! Θα παρακαλέσω τον Πρόεδρο της Βουλής να τον αντιμετωπίζετε με την υπευθυνότητα που αξίζει αυτό το θέμα.

Δεν μπορείτε να λέτε στον Πρόεδρο της Βουλής, ότι μιλάει για λογαριασμό της Κυβέρνησης.

ΔΗΜΗΤΡΙΟΣ ΣΙΟΥΦΑΣ: Μα, αφού δεν απάντησε η Κυβέρνηση.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, είναι σχετική αυτή η τροπολογία; Τη δέχεται η Κυβέρνηση;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είπα ότι η τροπολογία που έχει κατατεθεί και από το Κομμουνιστικό Κόμμα Ελλάδος και απο τη Νέα Δημοκρατία, δεν έχει καμία συνάφεια με το νομοσχέδιο για τη βιώσιμη οικιστική ανάπτυξη. Την επόμενη εβδομάδα, είναι στην προτεραιότητα της νομοθετικής εργασίας ...

ΣΤΡΑΤΗΣ ΚΟΡΑΚΑΣ: Αύριο ξεκινάμε καινούργιες δίκες.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Κόρακα, καθήστε επιτέλους. Σας παρακαλώ καθήστε, δεν είσθε μόνος σας εδώ. Παρακαλώ!

ΣΤΡΑΤΗΣ ΚΟΡΑΚΑΣ: Στις διαταγές σας!

ΠΡΟΕΔΡΟΣ (Απόστολος Κακλαμάνης): Δε δίνω διαταγές εγώ, λέω ό,τι λέει ο Κανονισμός, τον οποίο δε σέβεσθε.

ΣΤΡΑΤΗΣ ΚΟΡΑΚΑΣ: Δώστε στον κ. Σιούφα ξανά το λόγο.

ΠΡΟΕΔΡΟΣ (Απόστολος Κακλαμάνης): Σας παρακαλώ! Να καθήσει και ο κ. Σιούφας. 'Ολοι να καθήσουν.

Ορίστε, πλήρης η Αίθουσα καλής πίστεως απ' όλες τις Πλευρές.

Κύριε Υπουργέ, το θέμα της ημερησίας διατάξεως δεν είναι δικό σας, είναι του Προέδρου της Βουλής, αν είναι την άλλη ή την παράλλη εβδομάδα.

Ερωτάσθε: Την τροπολογία αυτή θέλει να τη συζητήσει η Κυβέρνηση; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είπα όχι, γιατί δεν έχει καμία συνάφεια με το νομοσχέδιο που συζητούμε.

ΠΡΟΕΔΡΟΣ (Απόστολος Κακλαμάνης): Ωραία. Το "συνάφεια" και την λέξη "σχέση" δεν την γνωρίζετε; Τη γνωρίζετε. Εσείς ξερετε την ελληνική γλώσσα άριστα. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Βεβαίως.

ΠΡΟΕΔΡΟΣ (Απόστολος Κακλαμάνης): Ωραία. Πείτε το, λοιπόν, διότι ο κ. Σιούφας λέει ότι μιλώ εγώ για λογαριασμό σας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι η τρίτη φορά που το λέω. Η τροπολογία αυτή δεν έχει καμία συναφεια με το νομοσχέδιο για τη βιώσιμη οικιστική ανάπτυξη.

ΠΡΟΕΔΡΟΣ (Απόστολος Κακλαμάνης): 'Εχει σχέση;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Καμία συνάφεια, καμία σχέση.

ΠΡΟΕΔΡΟΣ (Απόστολος Κακλαμάνης): 'Ετσι ερωτώ εγώ. Αυτό λέει ο Κανονισμός, αν είναι σχετική ή όχι.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, υπάρχει μία εκκρεμότητα.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα, ποια εκκρεμότητα υπάρχει;

ΔΗΜΗΤΡΙΟΣ ΣΙΟΥΦΑΣ: Μα, κύριε Πρόεδρε, σας παρακαλώ πολύ με εκνευρισμό δεν μπορούμε να συζητήσουμε.

ΠΡΟΕΔΡΟΣ (Απόστολος Κακλαμάνης):Αφήστε τα αυτά. Πείτε ποια είναι η εκκρεμότητα σας παρακαλώ.

ΔΗΜΗΤΡΙΟΣ ΣΙΟΥΦΑΣ: Συζητήθηκε και περιελήφθη στο άρθρο 29 τροπολογία ως παράγραφος 8, αλλά έγινε παρανόηση από την πλευρά των συναδέλφων, ότι τό θέμα αυτό επρόκειτο να συζητηθεί στο τέλος και παρεκάλεσα τότε τον Προεδρεύοντα, οι δύο συνάδελφοι της Νέας Δημοκρατίας που έθεσαν αυτό το θέμα, να τοποθετηθούν για ένα λεπτό, λόγω της παρανόησης που έγινε.

ΠΡΟΕΔΡΟΣ (Απόστολος Κακλαμάνης): 'Οχι, αυτό δεν είναι δυνατόν, κύριε συνάδελφε.

Ερωτάται το Σώμα: Γίνεται δεκτό το ακροτελεύτιο άρθρο 32;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς το ακροτελεύτιο άρθρο 32 έγινε δεκτό κατά πλειοψηφία.

Ούτε το ακροτελεύτιο ψηφίζετε; 

ΣΤΡΑΤΗΣ ΚΟΡΑΚΑΣ: 'Οπως μας φέρεσθε, σας φερόμεθα.

ΠΡΟΕΔΡΟΣ (Απόστολος Κακλαμάνης): Κύριε Κόρακα, παρακαλώ μην έχετε την πλάτη σας στο Προεδρείο. Σας παρακαλώ θερμά.

ΣΤΡΑΤΗΣ ΚΟΡΑΚΑΣ: Μας περιφρονείτε.

ΠΡΟΕΔΡΟΣ (Απόστολος Κακλαμάνης): Σας παρακαλώ θερμά. Δεν είναι σωστό αυτό, δεν τιμά ούτε εσάς, να γυρίζετε την πλάτη σας. Είναι συμπεριφορά αυτή;

ΣΤΡΑΤΗΣ ΚΟΡΑΚΑΣ: Είναι σωστή η δική σας συμπεριφορά απέναντί μας;

ΠΡΟΕΔΡΟΣ (Απόστολος Κακλαμάνης): Σας παρακαλώ, δεν είναι σωστό αυτό που κάνετε.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν το έκανε επίτηδες, ψάχναμε κάποια χαρτιά.

ΠΡΟΕΔΡΟΣ (Απόστολος Κακλαμάνης): Ακούστε κάτι που θα σας πω. 'Ολοι κρινόμαστε σ' αυτήν την Αίθουσα, κύριε Γκατζή.

ΣΤΡΑΤΗΣ ΚΟΡΑΚΑΣ: Βεβαίως, κύριε Πρόεδρε, όλοι κρινόμαστε.

ΠΡΟΕΔΡΟΣ (Απόστολος Κακλαμάνης): Μιλήσατε, δευτερολογώντας για πέντε λεπτά και επειδή υπήρξε ανοχή του Σώματος, μιλήσατε είκοσι ένα λεπτά. Αυτό το ρίχνουμε στην πλάτη μας και κοιτάζουμε μόνο τι είναι μπροστά μας κάθε 

Σελίδα 6708 

φορά. Ε, λοιπόν, επιτέλους ζητώ ελαχίστη καλή πίστη. Αρκετά!

Επομένως το σχέδιο νόμου αρμοδιότητας Υπουργείου Περιβάλλοντος, Χωροταξίας και Δημοσίων 'Εργων "Βιώσιμη οικιστική ανάπτυξη των πόλεων και οικισμών της χώρας και άλλες διατάξεις" έγινε δεκτό κατ' αρχήν και κατ' άρθρον και η ψήφισή του στο σύνολο αναβάλλεται για άλλη συνεδρίαση.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.50', λύεται η συνεδρίαση για αύριο ημέρα Παρασκευή 23 Μαϊου 1997 και ώρα 10.00', με αντικείμενο εργασιών του Σώματος, κοινοβουλευτικό έλεγχο, συζήτηση επικαίρων ερωτήσεων και στη συνέχεια συζήτησης επερωτήσεως Βουλευτών της Νέας Δημοκρατίας κατά του Υπουργού Δημόσιας Τάξης.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
