Σελίδα 2169 

Π Ρ Α Κ Τ Ι Κ Α    Β Ο Υ Λ Η Σ


Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΛΕ'

Τρίτη 25 Νοεμβρίου 1997


Αθήνα, σήμερα στις 25 Νοεμβρίου 1997, ημέρα Τρίτη και ώρα 18.14' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής, κ. ΠΑΝΑΓΙΩΤΗ Ν.ΚΡΗΤΙΚΟΥ

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Χαράλαμπο Αγγουράκη Βουλευτή Α' Αθηνών, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο περιέχονται προτάσεις για την εξυγίανση της ΣΥΚΙΚΗΣ.

2) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η καταβολή δεδουλευμένων αποδοχών στους έκτακτους εκπαιδευτικούς του ΤΕΙ Καλαμάτας Μεσσηνίας.

3) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η διατήρηση του Φρουρίου Πύλου στην εποπτεία της Εφορείας Εναλίων Αρχαιοτήτων.

4) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η κατασκευή κτιρίου για να στεγασθεί το Πνευματικό και Πολιτιστικό Κέντρο Πύλου.

5) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η διάσωση του σπιτιού του Ολυμπιονίκη Κ.Τσικλητήρα στην Πύλο.

6) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η δημιουργία Βιβλιοθήκης από το Υπουργείο Εθνικής Παιδείας στην Καλαμάτα Μεσσηνίας.

7) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται να μην καταργηθούν τα παραρτήματα του ΕΟΜΜΕΧ.

8) Ο Βουλευτής Κοζάνης κ. ΗΛΙΑΣ ΒΛΑΧΟΠΟΥΛΟΣ κατέθεσε αναφορά με την οποία ο Σύλλογος Γονέων και Κηδεμόνων ΟΑΕΔ - ΚΕΤΕΚ Κοζάνης ζητεί την ανανέωση των συμβάσεων εργασίας των απασχολουμένων μαθητών της Σχολής στη ΔΕΗ που προσελήφθησαν για την πρακτική τους άσκηση.

9) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Σύλλογος Δανειοδοτηθέντων από την ΑΤΕ για την αγορά γης και γεωργικού εξοπλισμού προς αποκατάσταση ακτημόνων αγροτών στην ευρύτερη περιοχή Μεσσήνης ζητεί να συμπεριληφθεί στις ευνοϊκές ρυθμίσεις που προβλέπονται στο νομοσχέδιο για τους συνεταιρισμούς.

10) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Κυνηγετικός Σύλλογος Πύλου Μεσσηνίας ζητεί να επιτραπεί το κυνήγι στο Νότιο Ανατολικό Τμήμα του Βάλτου Πύλου.

11) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στις διαμαρτυρίες των εργολάβων δακοκτονίας στο Νομό Μεσσηνίας λόγω της καθυστέρησης καταβολής των δεδουλευμένων αποδοχών τους.

12) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στις αντιδράσεις για την πρωτοβουλία παραγόντων της 'Ενωσης Αγροτικών Συνεταιρισμών Μεσσηνίας να καταθέσουν τα χρήματα της επιδότησης ελαιολάδου σε τράπεζα.

13) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην ανάγκη ουσιαστικής αναβάθμισης του Ινστιτούτου Ελαίας και Οπωροκηπευτικών του Νομού Μεσσηνίας.

14) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην απόφαση του Ευρωπαϊκού Κοινοβουλίου της αλλαγής του κοινοτικού καθεστώτος για το ελαιόλαδο ώστε η κοινοτική ενίσχυση να χορηγείται με βάση τον αριθμό των ελαιοδένδρων.

15) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Σύλλογος Εργαζομένων στη ΔΟΥ Ν. Καβάλας - Δράμας ζητεί την επίλυση του προβλήματος στέγασης της ΔΟΥ Καβάλας.

16) Οι Βουλευτές κύριοι ΑΝΔΡΕΑΣ ΚΑΡΑΓΚΟΥΝΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία το Δασαρχείο Αγρινίου Νομού Αιτωλ/νίας υποβάλλει προτάσεις για τη συντήρηση του δασικού δρόμου Κόνιτσας - 'Αγιοι


 

  

Σελίδα 2170 

Θεόδωροι του Νομού Αιτωλ/νίας.

17) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Νομαρχιακή Αυτοδιοίκηση Χίου ζητεί την έγκριση του έργου "Ανέγερση Νέου Γενικού Νοσοκομείου Χίου".

18) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Χίου διαμαρτύρεται για την παραβίαση του ωραρίου εργασίας του αστυνομικού προσωπικού που υπηρετεί στην Αστυνομική Διεύθυνση Χίου.

19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Συμβούλιο Περιοχής της 15ης Εδαφικής Περιφέρειας του Νομού Αιτωλ/νίας ζητεί τη χρηματοδότηση του έργου συντήρησης της εθνικής οδού Αγρινίου - Καρπενησίου.

20) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Αδιορίστων Δασκάλων Πτυχιούχων Παιδαγωγικών Τμημάτων Πανεπιστημίων υποβάλλει προτάσεις για τις νομοθετικές ρυθμίσεις του εργασιακού καθεστώτος του κλάδου του.

21) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Ανδρέας Ράβδος, ζητεί να ασκηθεί πειθαρχική δίωξη εναντίον της διεύθυνσης του Λυκείου Εμπεσού του Νομού Αιτωλ/νίας επειδή παρεβίασε τη διαδικασία δημοπράτησης του κυλικείου του σχολείου.

22) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί τα διπλώματα PALSO να αναγνωρισθούν από το κράτος ως απόδειξη επαρκούς γνώσης της ξένης γλώσσας.

23) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία το Ινστιτούτο Γεωλογικών και Μεταλλευτικών Ερευνών Παράρτημα Θεσ/νίκης διαμαρτύρεται για την υπουργική απόφαση κατάργησης των περιφερειακών μονάδων ΙΓΜΕ.

24) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία το Συνδικάτο Εργαζομένων στο Ινστιτούτο Γεωλογικών και Μεταλλευτικών Ερευνών διαμαρτύρεται για την υπουργική απόφαση κατάργησης των περιφερειακών μονάδων ΙΓΜΕ.

25) Ο Βουλευτής Θεσ/νίκης κ. ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ κατέθεσε αναφορά με την οποία η 'Ενωση Ελλήνων Ανοβέρου και Περιχώρων Σ.Α. ζητεί την αγορά μονοκατοικίας για τη στέγαση του Προξενείου και των ελληνικών συλλόγων Ανοβέρου.

26) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Δήμος Δελφών του Νομού Φωκίδας ζητεί χρηματοδότηση για την αποκατάσταση των ζημιών από σεισμούς που έπληξαν τους Δελφούς στις 5/11/97.

27) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Σωματείο Εργαζομένων Παιδαγωγικού Κέντρου "Η ΜΕΡΙΜΝΑ" ζητεί οικονομική ενίσχυση για να καλυφθούν οι λειτουργικές δαπάνες του θεραπευτικού κέντρου.

28) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία οι κάτοικοι της Λεύκας Πατρών διαμαρτύρονται για την εγκατάσταση κεραίας κινητής τηλεφωνίας από τον ΟΤΕ στην περιοχή τους.

29) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Σύλλογος Συνταξιούχων ΤΕΒΕ Αμαλιάδας και Περιοχής "Η ΑΓΙΑ ΑΝΝΑ" ζητεί οι κατώτερες συντάξεις να φθάσουν στο 80% του μισθού του ανειδίκευτου εργάτη και να μειωθεί η συμμετοχή στα φάρμακα στο 10%.

30) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο Δήμος Γυθείου του Νομού Λακωνίας ζητεί να λυθεί το πρόβλημα εύρεσης κατάλληλου χώρου για την εναπόθεση των απορριμμάτων της περιοχής του.

31) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Τοπική 'Ενωση Δήμων και Κοινοτήτων του Νομού Μαγνησίας ζητεί την άμεση νομοθετική ρύθμιση του δικαιώματος των ΟΤΑ να εκτελούν έργα με αυτεπιστασία.

32) Ο Βουλευτής Εύβοιας κ. ΙΩΑΝΝΗΣ ΚΑΛΑΜΑΚΙΔΗΣ κατέθεσε αναφορά με την οποία η Κοινότητα Ροβιών του Νομού Εύβοιας ζητεί χρηματοδότηση για τη βελτίωση της βατότητας της οδού Αιδηψού - Λίμνης - Στροφυλιάς Νομού Εύβοιας.

33) Ο Βουλευτής Εύβοιας κ. ΙΩΑΝΝΗΣ ΚΑΛΑΜΑΚΙΔΗΣ κατέθεσε αναφορά με την οποία η Κοινότητα 'Ανω Ποταμιάς του Νομού Εύβοιας ζητεί χρηματοδότηση για τη συντήρηση του αρχαιολογικού χώρου στη θέση 'Αγιος Νικόλαος στο λεγόμενο Καστρί της περιοχής της.

34) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Σωματείο Συνταξιούχων ΔΕΗ Επαρχίας Εορδαίας του Νομού Κοζάνης ζητεί την πρόσληψη ιατρών στο κλιμάκιο ασφάλισης προσωπικού ΔΕΗ Πτολεμαϊδας.

35) Οι Βουλευτές κύριοι ΙΩΑΝΝΗΣ ΚΑΛΑΜΑΚΙΔΗΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία η Νομαρχιακή Αυτοδιοίκηση Εύβοιας ζητεί την οικονομική ενίσχυση για τη συνέχιση της λειτουργίας του Εθνικού Αθλητικού Κέντρου Χαλκίδας Εύβοιας.

36) Ο Βουλευτής Εύβοιας κ. ΙΩΑΝΝΗΣ ΚΑΛΑΜΑΚΙΔΗΣ κατέθεσε αναφορά με την οποία η Νομαρχιακή Αυτοδιοίκηση Εύβοιας ζητεί χρηματοδότηση για τη συνέχιση της λειτουργίας του ΕΑΚ Χαλκίδας Εύβοιας.

37) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία οι άνεργοι της Βαμβακουργίας Βόλου Νομού Μαγνησίας ζητούν την καταβολή των οφειλομένων αποδοχών τους.

38) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία οι κάτοικοι του Βόλου Νομού Μαγνησίας καταγγέλλουν τον ΟΤΕ Βόλου για τη δίχως προηγούμενη άδεια εγκατάστασης στην οροφή του κτιρίου του πολλών κεραιών κινητής τηλεφωνίας.

39) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το Τεχνικό Επιμελητήριο Ελλάδας - Τμήμα Μαγνησίας ζητεί νέες νομοθετικές ρυθμίσεις για τους παραδοσιακούς οικισμούς του Πηλίου.

40) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Πλοιοκτητών Μηχανοτρατών Νομού Μαγνησίας "Ο 'Αγιος Νικόλαος" ζητεί την επίλυση του ασφαλιστικού προβλήματος των μελών του.

41) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Πλοιοκτητών Μηχανοτρατών Νομού Μαγνησίας "Ο 'Αγιος Νικόλαος" ζητεί


 

  

Σελίδα 2171 

την επίλυση του ασφαλιστικού προβλήματος των μελών του με το ΙΚΑ.

42) Οι Βουλευτές κύριοι ΠΕΤΡΟΣ ΚΑΤΣΙΛΙΕΡΗΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία ο Δήμος Καλαμάτας του Νομού Μεσσηνίας ζητεί τη δανειοδότηση των ιδιοκτητών παραδοσιακών σεισμόπληκτων κτιρίων στην περιοχή του.

43) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία η Συντεχνία Αρτοποιών Μεσσηνίας διαμαρτύρεται για τις νομοθετικές ρυθμίσεις του κλάδου, οι οποίες δεν ευνοούν παρά μονάχα τις αρτοβιομηχανίες και τα Σούπερ μάρκετ.

44) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία η Κοινότητα Λαγκάδας του Νομού Μεσσηνίας ζητεί χρηματοδότηση για την αποκατάσταση των ζημιών, που υπέστη ο Πύργος και η εκκλησία Εισοδίων της Θεοτόκου Λαγκάδας από τους σεισμούς.

45) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία η Πανελλήνια 'Ενωση Γονέων "Η Χριστιανική 'Αγωγή" διαμαρτύρεται για την αύξηση στα ταχυδρομικά τέλη του Χριστιανικού Τύπου.

46) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το 7ο Γυμνάσιο Καλαμάτας του Νομού Μεσσηνίας ζητεί την ένταξη του υπό κατασκευή κτιρίου του στο Δίκτυο Ηλιακών Σχολείων.

47) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Τεχνικό Επιμελητήριο Ελλάδας Περιφερειακό Τμήμα Κεντρικής και Νότιας Πελοποννήσου διαμαρτύρεται για την πρόσφατη φοροεισπρακτική πολιτική του ΙΚΑ στον τομέα των οικοδομών.

48) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία το Εργατοϋπαλληλικό Κέντρο Ελευσίνας ζητεί ευνοϊκές ρυθμίσεις συνταξιοδότησης για τα μέλη του.

49) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία το Εργατοϋπαλληλικό Κέντρο Λαυρίου διαμαρτύρεται για τον αποκλεισμό του από τη διοίκηση και τη λειτουργία του Γραφείου Βιομηχανικής Αλλαγής.

50) Οι Βουλευτές κύριοι ΚΩΝ/ΝΟΣ ΒΡΕΤΤΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία ο Αναπτυξιακός Σύνδεσμος Δήμων και Κοινοτήτων Θριασίου Πεδίου ζητεί την επίσπευση των διαδικασιών για την ολοκληρωμένη λειτουργία του Νοσοκομείου Ελευσίνας Θριάσιο.

51) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Εστία του Περάματος Πειραιά υποβάλλει ερευνητική μελέτη για την ανεργία, τις αιτίες και τους μηχανισμούς που την προκαλούν.

52) Η Ανωτάτη Διοίκηση Ενώσεων Δημοσίων Υπαλλήλων (Α.Δ.Ε.Δ.Υ.) κατέθεσε ψήφισμα της απεργιακής της συγκέντρωσης στον κύριο Πρόεδρο της Βουλής των Ελλήνων, με το οποίο ζητεί την επίλυση των θεσμικών, ασφαλιστικών και οικονομικών προβλημάτων του κλάδου της.

Προσυπογράφει ο Βουλευτής κ. ΠΑΝΑΓΙΩΤΗΣ Ν. ΚΡΗΤΙΚΟΣ.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 204/4-7-97 ερώτηση δόθηκε με το υπ' αριθμ. 2666/29-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 204/4.7.97, που κατατέθηκε στη Βουλή των Ελλήνων από τους Βουλευτές κυρίους Μπ. Αγγουράκη και Στρ. Κόρακα, σχετικά με την προώθηση δημιουργίας μεγάλου συνεδριακού κέντρου στο Φαληρικό Δέλτα από τον ΕΟΤ σας γνωρίζουμε τα εξής:

1. Ο Συνεδριακός Τουρισμός, αναδεικνύεται διεθνώς βασικός ενισχυτικός παράγοντας της ποιοτικής ζήτησης και μάλιστα σε δωδεκάμηνη βάση, εφόσον φυσικά υπάρχει η κατάλληλη για την ανάπτυξη του υποδομή. Με αυτήν την έννοια αποτελεί κυριολεκτικά σανίδα σωτηρίας, ιδίως για τις υπεραναπτυγμένες τουριστικά περιοχές με κύρια χαρακτηριστικά: υπερπροσφορά τουριστικών κλινών αλλά και πολιτιστικών πόρων - μικρή τουριστική περίοδο - χαμηλές πληρότητες - τάσεις μείωσης της ζήτησης - μειωμένες εισπράξεις κ.λπ. χαρακτηριστικά δηλαδή που φωτογραφίζουν αρκετές ελληνικές περιοχές, όπως η Αττική, η Κρήτη, η Ρόδος, η Κέρκυρα κ.λπ..

2. Στην πρόκληση αυτή η τουριστική μας πολιτική απαντά με:

- τη θέσπιση ειδικών Τεχνικών προδιαγραφών για τη δημιουργία συνεδριακών κέντρων (ΚΥΑ 23908/91, ΦΕΚ 208, τ. Β')

- την πρόβλεψη ελκυστικών φορολογικών και χρηματοπιστωτικών κινήτρων για τη δημιουργία τους (σημειώνεται ότι ήδη επιδιώκεται η περαιτέρω βελτίωση των κινήτρων αυτών).

- αναπτυξιακά μέτρα που στοχεύουν στον ποιοτικό εκυσγχρονισμό της συνολικής τουριστικής προσφοράς και στην ανάδειξη και προστασία του περιβάλλοντος και γενικά όλων των πολιτιστικών πόρων.

3. Σήμερα οι περισσότερες αναπτυγμένες τουριστικά περιοχές μας, διαθέτουν ξενοδοχειακές μονάδες υψηλού επιπέδου, με πλούσια σύνθεση εξυπηρετήσεων και με συνεδριακές διευκολύνσεις κατάλληλες για μικρά ή μεσαία συνέδρια, ενώ άρχισαν να δημιουργούνται και να τίθενται σε λειτουργία πλήρη συνεδριακά κέντρα βάσει των προδιαγραφών μας, στη Ρόδο, την Κω, την Κρήτη, τη Θεσσαλονίκη, τη Λήμνο κλπ.

Εν τούτοις, όπως επισημαίνουν και οι φορείς του τουριστικού κυκλώματος, παρά τα όσα θετικά έχουν συντελεστεί στον τομέα αυτό, θα εξακολουθεί ν' αποτελεί σημαντική έλλειψη για τη χώρα μας και ιδίως για την Αττική, όπου παρατηρούνται έντονα τα προβλήματα των υπεραναπτυγμένων τουριστικά περιοχών (χαμηλή σχετικά πληρότητα - απόδοση, μείωση της απασχόλησης, κακής ποιότητας υπηρεσίες κλπ.), η μη ύπαρξη και λειτουργία ενός μεγάλου συνεδριακού κέντρου.

Για την υλοποίηση αυτού του στόχου με απόφαση του Γενικού Γραμματέα ΕΟΤ (4700/26.9.97) συστάθηκε Ομάδα Εργασίας αποτελούμενη από εκπροσώπους:

του ΥΠΕΧΩΔΕ, της Γεν. Γραμματείας Δασών, του ΕΟΤ, του ΟΡΣΑ και της ΚΕΔ, προκειμένου να εντοπιστούν εναλλακτικές εκτάσεις του δημοσίου (ή και ιδιωτικές) για τη χωροθέτηση του Συνεδριακού Κέντρου της Αθήνας.

Συνεπώς η περιοχή του Φαληρικού Δέλτα αναφέρεται ενδεικτικά στο σχετικό δημοσίευμα.

4. Η δυνατότητα αξιοποίησης και διαχείρισης μια τέτοιας επένδυσης, με το σύστημα της αυτοχρηματοδότησης δεν θα πρέπει να αποκλεισθεί. Θα έχει θετικό αντίκτυπο στην προσπάθεια ανάδειξης της πόλης ως διεθνούς συνεδριακού κέντρου.

Η Υπουργός

ΒΑΣΩ ΠΑΠΑΝΔΡΕΟΥ"


 

  

Σελίδα 2172 

2. Στην με αριθμό 491/21-7-97 ερώτηση δόθηκε με το υπ' αριθμ. 24066/29-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 491/21.7.1997 ερώτησης που κατέθεσε στη Βουλή ο Βουλευτής κ. Δημήτριος Σιούφας, σας πληροφορούμε τα εξής:

Το ΠΑΣΟΚ λειτουργεί βάσει των πολιτικών αρχών που έχει καθορίσει τόσο στο πλαίσιο των προγραμματικών του δηλώσεων όσο και των αποφάσεων της Κεντρικής του Επιτροπής.

Τα όσα ανέφερε ο Πρωθυπουργός στο Υπουργικό Συμβούλιο είναι επισημάνσεις που έχουν τονιστεί επανειλλημένως και έχουν σχέση με τα γνωστά φαινόμενα είτε της κρατικής αδιαφορίας, είτε της συναλλαγής της παραοικονομίας πλουτισμού. Φαινόμενα που όλοι τα καταδικάζουμε και για την εξουδετέρωσή τους προωθούμε θεσμικά μέτρα για τον εκσυγχρονισμό του κράτους και της κοινωνίας στο πλαίσιο της ουσιαστικής διαφάνειας και της ποιοτικής αναβάθμισης των λειτουργιών και των παρεχομένων υπηρεσιών.

'Αλλωστε η Κυβέρνηση εμπράκτως αποδοκιμάζει και καταδικάζει τις όποιες συμπεριφορές ατόμων ή παραγόντων που κάνουν χρήση των ονομάτων των ανθρώπων που κατέχουν δημόσια αξιώματα και αυτό αποδεικνύεται και από την πρόσφατη υπόθεση του αστυφύλακα που εξετάζεται από τη Δικαιοσύνη.

Ο Υφυπουργός

ΣΤ. ΜΠΕΝΟΣ"

3. Στην με αριθμό 1849/6-10-97 ερώτηση δόθηκε με το υπ' αριθμ. 330/30-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1849/6-10-97, που κατέθεσαν οι Βουλευτές κύριοι Σ. ΠΑΝΑΓΙΩΤΟΥ και Σ. ΚΟΡΑΚΑΣ, σας γνωρίζουμε τα εξής:

Ο Αστυνομικός Σταθμός Ν. Καλλίστης Ροδόπης έχει στελεχωθεί μέσα από την ορθολογική κατανομή της ελλειμματικής δύναμης του Σώματος με ανάλογο προσωπικό και αστυνομεύει ικανοποιητικά την περιοχή ευθύνης του. Η περαιτέρω ενίσχυσή του θα γίνει στα πλαίσια των υπηρεσιακών δυνατοτήτων.

Σε ό,τι αφορά την κατάσταση του κτιρίου στο οποίο στεγάζεται, αυτή είναι γνωστή στο Υπουργείο μας. Για το λόγο αυτό μετά τη λήξη της μίσθωσης έχει προγραμματισθεί η διάθεση του απαιτούμενου ποσού για μίσθωση άλλου καταλληλότερου κτιρίου στην περιοχή. Ανέγερση δημοσίου οικήματος για την στέγασή του δεν είναι εφικτή σήμερα ελλείψει των αναγκαίων πιστώσεων. Θα καταβληθεί όμως προσπάθεια για την ένταξη του έργου σε προσεχές Πρόγραμμα Δημοσίων Επενδύσεων.

Ο Υπουργός

ΓΕΩΡΓΙΟΣ ΡΩΜΑΙΟΣ"

4. Στην με αριθμό 1853/7-10-97 ερώτηση δόθηκε με το υπ' αριθμ. 438/30-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1853/7-10-97 του Βουλευτή κ. Γ. Σούρλα σας γνωρίζουμε ότι η ημιδιατροφή στους μαθητές των τμημάτων Αθλητικής Διευκόλυνσης (ΤΑΔ) διακόπηκε το Δεκέμβριο του 1996 όταν έπειτα από έρευνες στα Σχολεία και μαρτυρίες τόσο των Καθηγητών Φυσικής Αγωγής όσο και των Προϊσταμένων των γραφείων Φυσικής Αγωγής διαπιστώθηκε ότι εδαπανάτο μεγάλο χρηματικό ποσό χωρίς να έχει το αναμενόμενο αποτέλεσμα καθώς υπήρχε απροθυμία λήψης της ημιδιατροφής από τους μαθητές και καθώς συχνά η ποσότητα και η ποιότητά της δεν ήταν η συμφωνηθείσα.

Σχετικά με την επέκταση των Αθλητικών Σχολείων, είναι ολοφάνερο ότι αυτό ακριβώς επιδιώκει η Γ.Γ.Α. καθώς δημιουργήθηκαν 16 Νέα Αθλητικά Σχολεία, ενώ στα ήδη υπάρχοντα προστέθηκαν 50 περίπου νέα αθλήματα.

Δείγμα επίσης του ενδιαφέροντος για την αναβάθμιση των ΤΑΔ αποτελεί η απόφαση αξιοκρατικής επιλογής των καθηγητών Φυσικής Αγωγής, η οποία υπεγράφη πρόσφατα από τον Υφυπουργό Πολιτισμού και τον Υφυπουργό Παιδείας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

5. Στην με αριθμό 1870/7-10-97 ερώτηση δόθηκε με το υπ' αριθμ. 261/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1870/7.10.97 που κατέθεσε στη Βουλή ο Βουλευτής κ. Ελευθέριος Παπαγεωργόπουλος, παρακαλούμε να πληροφορήσετε τον κ. Βουλευτή ότι έχουμε απαντήσει σε προηγούμενη Ερώτηση (522/22-7-97) με το υπ' αριθμ. 63/23-9-97 έγγραφό μας και το οποίο επισυνάπτουμε.

Ο Υπουργός

Κ. ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

6. Στην με αριθμό 1879/7-10-97 ερώτηση δόθηκε με το υπ' αριθμ. 45326/31-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1879/7-10-97, του Βουλευτή Λευτ. Παπαγεωργόπουλου που αναφέρεται στα προβλήματα που αντιμετωπίζουν οι κάτοικοι της Σκύρου με τις παρεχόμενες σ' αυτούς υπηρεσίες, σας γνωρίζουμε τα εξής:

Το Πρόγραμμα "Ι. ΚΑΠΟΔΙΣΤΡΙΑΣ" που προωθεί η Κυβέρνηση για τη συνένωση των ΟΤΑ έχει εκτός των άλλων και ως στόχο την αναβάθμιση των νησιωτικών δήμων, ώστε να είναι σε θέση να παρέχουν υπηρεσίες στους κατοίκους ισοδύναμης αποτελεσματικότητας με αυτήν των μεγάλων πόλεων που θα βελτιώσει την ποιότητα της ζωής τους.

Κάτω από αυτό το πρίσμα θα ιδωθεί σε νέα βάση και το θέμα της λειτουργίας του Επαρχείου μετά την ψήφιση του σχετικού νομοσχεδίου για τις συνενώσεις.

Ο Υφυπουργός

Λ. ΠΑΠΑΔΗΜΑΣ"

7. Στην με αριθμό 1880/7-10-97 ερώτηση δόθηκε με το υπ' αριθμ. 2264/29-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1880/7.10.97 του Βουλευτή κ. Λ. Παπαγεωργόπουλου σχετικά με τη δυνατότητα ένταξης στην ειδική επιδότηση λόγω ανεργίας που προβλέπουν οι διατάξεις του άρθρου 19 του ν. 2458/97 απολυθέντων από το εργοστάσιο της Πειραϊκής - Πατραϊκής στην Λάμψακο της Εύβοιας, σας γνωρίζουμε τα ακόλουθα:

Οι απολυθέντες εργαζόμενοι από το αναφερόμενο εργαστάσιο της Ν.Λαμψάκου δεν υπάγονται στις ρυθμίσεις του νόμου 2458/97, γιατί δεν εργαζόντουσαν για λογαριασμό της "ΠΕΙΡΑΙΚΗΣ - ΠΑΤΡΑΙΚΗΣ ΒΙΟΜΗΧΑΝΙΑΣ ΒΑΜΒΑΚΟΣ ΑΕ", αλλά της επιχείρησης "ΓΑΒΡΙΗΛ ΑΕ Κλωστοϋφαντουργία Ν. Φαλήρου".

Εξάλλου από τα ασφαλιστικά βιβλιάρια που προσκόμισαν στον ΟΑΕΔ προκύπτει ότι η ασφάλισή τους πριν από την απόλυση είχε πραγματοποιηθεί από την επιχείρηση ΓΑΒΡΙΗΛ Α.Ε..

Συνεπώς δεν μπορούν να τύχουν της ειδικής επιδότησης και να ασφαλιστούν βάσει των ρυθμίσεων αυτών.

Τέλος σας ενημερώνουμε ότι ο ΟΑΕΔ είναι ο αρμόδιος οργανισμός για να εξετάσει αν συντρέχουν σε κάθε περίπτωση οι προϋποθέσεις για την επιδότηση των συγκεκριμένων ανέργων. Η ασφάλιση στο ΙΚΑ είναι επακόλουθο της επιδότησης και επομένως εφόσον κρίνεται ότι δεν συντρέχουν προϋποθέσεις επιδότησης δεν είναι δυνατή και η ασφάλιση στο ΙΚΑ.

Ο Υφυπουργός

Ν. ΦΑΡΜΑΚΗΣ"


 

  

Σελίδα 2173 

8. Στην με αριθμό 1880/7-10-97 ερώτηση δόθηκε με το υπ' αριθμ. 39289/29-10-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1880/7-10-97, που κατέθεσε ο Βουλευτής κ. Α. Παπαγεωργόπουλος, σας γνωρίζουμε τα παρακάτω:

Η ειδική επιδότηση του Ν. 2458/1997, άρθρο 19, ισχύει για τους ασφαλισμένους που απολύθηκαν από την επιχείρηση Πειραϊκή - Πατραϊκή.

Το εργοστάσιο στη Νέα Λάμψακο Ευβοίας δεν ανήκει στην Πειραϊκή - Πατραϊκή αλλά στην εταιρεία ΚΛΩΣΤΟΥΦΑΝΤΟΥΡΓΙΑ Ν. ΦΑΛΗΡΟΥ (πρώην ΓΑΒΡΙΗΛ) Α.Ε. που το 1992 πουλήθηκε σε ιδιώτη επενδυτή αλλά το 1994 τέθηκε σε εκκαθάριση, με αποτέλεσμα να απολυθούν και να αποζημιωθούν οι εργαζόμενοι.

Ενόψει των ανωτέρω η επέκταση της ρύθμισης που προβλέπεται ρητά από τον Ν. 2458/97 δεν είναι δυνατή για τους εργαζόμενους στο παραπάνω εργοστάσιο.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

9. Στην με αριθμό 1885/7-10-97 ερώτηση δόθηκε με το υπ' αριθμ. 1117/30-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1885/7-10-97 ερώτηση που κατατέθηκε από τους Βουλευτές κυρίους Στ Παναγιώτου και Μαρία Μπόσκου, σας πληροφορούμε ότι το ΥΠΕΠΘ έχει συμπεριλάβει την αίτηση για ίδρυση Κέντρου Περιβαλλοντικής Εκπαίδευσης στα Πορόϊα του Ν. Σερρών ανάμεσα στις αιτήσεις που θα εξεταστούν για την επόμενη φάση ίδρυσης νέων Κέντρων Περιβαλλοντικής Εκπαίδευσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

10. Στην με αριθμό 1886/7-10-97 ερώτηση δόθηκε με το υπ' αριθμ. 116/30-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1886/7-10-97 που κατέθεσαν οι Βουλευτές κύριοι Β. Μπούτας και Α. Κανταρτζής, σας γνωρίζουμε τα εξής:

Το Πυροσβεστικό Σώμα αντιμετωπίζει αδυναμία για τη στελέχωση του Πυροσβεστικού Σταθμού Μουζακίου και άλλων όμοιων που ιδρύθηκαν κατά το παρελθόν, λόγω του μεγάλου ελλείμματος προσωπικού που έχει, (1.200 κενές οργανικές θέσεις σε σύνολο 7.007).

Η πυροπροστασία του Νομού Καρδίτσας, μετά την ίδρυση και λειτουργία των Πυροσβεστικών Σταθμών Καρδίτσας, Παλαμά και Σοφάδων, έχει αναβαθμισθεί σημαντικά και καλύπτεται σε ικανοποιητικό βαθμό, σε σχέση με άλλους νομούς στους οποίους λειτουργεί μία μόνο Πυροσβεστική Υπηρεσία.

Στα πλαίσια αυτά εξασφαλίζεται από τις προαναφερόμενες Υπηρεσίες και την Πυροσβεστική Υπηρεσία Τρικάλων η πυροπροστασία του Δήμου Μουζακίου και της ευρύτερης περιοχής.

Το θέμα της στελέχωσης και λειτουργίας του Πυροσβεστικού Σταθμού Μουζακίου θα εξετασθεί με την κατάταξη στο Σώμα νέων Πυροσβεστών.

Ο Υπουργός

ΓΕΩΡΓΙΟΣ ΡΩΜΑΙΟΣ"

11. Στην με αριθμό 1893/7-10-97 ερώτηση δόθηκε με το υπ' αριθμ. 5/29-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1893/7-10-97 που κατέθεσε ο Βουλευτής κ. Ν. Τσιαρτσιώνης, σε ό,τι μας αφορά, σας γνωρίζουμε ότι για το θιγόμενο με αυτή θέμα της κυκλοφορίας αυτοκινήτων με ξένες πινακίδες έχουν δοθεί εντολές και οι αρμόδιες Υπηρεσίες μας ασκούν συνεχείς και ουσιαστικούς ελέγχους σε όλη τη χώρα.

Στα πλαίσια αυτά κατά το τρέχον έτος ελέγχθησαν 19.062 τέτοια οχήμτατα από τα οποία τα 3.937 έφεραν αλβανικές πινακίδες. Κατά τους ελέγχους αυτούς βεβαιώθηκαν 7.802 παραβάσεις, από τις οποίες οι 1.716 σε εκείνα που έφεραν αλβανικές πινακίδες.

Στις ανωτέρω Υπηρεσίες δόθηκε εντολή για άσκηση εντονότερων ελέγχων.

Ο Υπουργός

ΓΕΩΡΓΙΟΣ ΡΩΜΑΙΟΣ"

12. Στην με αριθμό 1894/7-10-97 ερώτηση δόθηκε με το υπ' αριθμ. 16/30-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1894/7-10-97 που κατέθεσε ο Βουλευτής κ. Σ. Δανέλλης για τα θέματα της αρμοδιότητάς μας, σας πληροφορούμε τα εξής:

Στην αρμόδια Δ/νση Προστασίας Δασών και Φ.Π. της Γ.Γ. Δασών και Φ.Π. του Υπουργείου Γεωργίας δεν έχει έλθει αίτημα από την Περιφέρεια Πελοποννήσου, για παραχώρηση δασικής έκτασης με σκοπό τη δημιουργία σωφρονιστικού καταστήματος στην περιοχή Συλίμνα Αρκαδίας και επομένως δεν εξετάζεται τέτοιο αίτημα και δεν γνωρίζουμε αν πληρούνται οι προϋποθέσεις που ορίζει ο νόμος για την παραχώρηση ή μη της συγκεκριμένης έκτασης.

Ο Υπουργός

ΣΤ. ΤΖΟΥΜΑΚΑΣ"

13. Στην με αριθμό 1899/7-10-97 ερώτηση δόθηκε με το υπ' αριθμ. 18/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1899/7-10-97 που κατέθεσε ο Βουλευτής κ. Νικόλαος Κατσαρός, για τα θέματα της αρμοδιότητάς μας, σας στέλνουμε για ενημέρωσή σας το αριθμ. 10664/14.10.97 απαντητικό έγγραφο του αναπληρωτή Διευθύνοντος Συμβούλου της Ελληνικής Βιομηχανίας Ζάχαρης Α.Ε..

Ο Υπουργός

ΣΤΕΦ. ΤΖΟΥΜΑΚΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

14. Στην με αριθμό 1900/7-10-97 ερώτηση δόθηκε με το υπ' αριθμ. 86/29-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1900/7-10-97 που κατέθεσε ο Βουλευτής κ. Π. Κουρουμπλής, σε ό,τι μας αφορά, σας γνωρίζουμε τα εξής:

Η αντιμετώπιση της μάστιγας των ναρκωτικών αποτελεί στόχο πρώτης προτεραιότητας για το Υπουργείο μας και για το σκοπό αυτό έχουμε ευαισθητοποιήσει και δραστηριοποιήσει τις Υπηρεσίες μας σε όλη τη χώρα.

Κατόπιν οδηγιών μας ιδιαίτερη βαρύτητα έχει δοθεί στην επιτήρηση των σχολικών, αθλητικών και λοιπών χώρων που συχνάζουν οι νέοι, η οποία τελευταία ενισχύθηκε σημαντικά.

Σε αυτή συμμετέχουν οι Υπηρεσίες τάξης, ασφάλειας, τροχαίας και άμεσης δράσης, οι οποίες διενεργούν περιπολίες και ελέγχους για την αποτροπή εμφάνισης υπόπτων ατόμων και κακοποιών στοιχείων και εκδηλώνουν αμέσως τις ενδεδειγμένες ενέργειες (σύλληψη εμπόρων και διακινητών ναρκωτικών και παραπομπή στη δικαιοσύνη).

Επίσης δόθηκε εντολή για άμεση επαφή των διοικητών των υπηρεσιών, στην τοπική αρμοδιότητα των οποίων λειτουργούσαν σχολεία, με τους διευθυντές αυτών, καθηγητές συλλόγους γονέων περίοικους και την τοπική αυτοδιοίκηση για καλύτερη αλληλοενημέρωση και βελτίωση της συνεργασίας προς αποτελεσματικότερη αντιμετώπιση του προβλήματος.

Στα πλαίσια αυτά εκδηλώνονται με ευαισθησία όλες οι ενέργειες του προσωπικού μας και ανταποκρίνονται αμέσως σε κάθε έκκληση που τους γίνεται.


 

  

Σελίδα 2174 

'Ετσι έγινε και στην καταγγελλόμενη περίπτωση. Η Υποδιεύθυνση Δίωξης Ναρκωτικών ενημερώθη από τον πατέρα του αναφερόμενου νέου για τη χρήση και την πιθανή μικροδιακίνηση ναρκωτικών ουσιών πέντε ημέρες προ του θανάτου του και κράτησε τα σχετικά στοιχεία για έρευνα της υπόθεσης και περαιτέρω ενέργειες. Παράλληλα, του συνέστησε να ενημερώσει και το αρμόδιο Γραφείο Ασφαλείας του τοπικού Αστυνομικού Τμήματος και για την επιστημονική αντιμετώπιση του προβλήματος της χρήσης συνέστησε σε αυτόν να απευθυνθεί σε κατάλληλο συμβουλευτικό σταθμό.

Ο Υπουργός

ΓΕΩΡΓΙΟΣ ΡΩΜΑΙΟΣ"

15. Στην με αριθμό 1901/7-10-97 ερώτηση δόθηκε με το υπ' αριθμ. 439/30-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1901/7-10-97 του Βουλευτή κ. Π. Κουρουμπλή σας πληροφορούμε ότι σύμφωνα με το ν. 2435/96 (άρθρο 4) αντίγραφο του οποίου σας επισυνάπτουμε προβλέπεται ότι ο έλεγχος των δαπανών της Επιτροπής Διεκδίκησης Ολυμπιακών Αγώνων "ΑΘΗΝΑ 2004" διενεργείται από Ορκωτούς λογιστές και από Επιθεωρητές του Υπουργείου Οικονομικών, σε συγκεκριμμένο χρονικό διάστημα.

Με την ολοκλήρωση του έργου των προαναφερομένων θεωρούμε αυτονόητη την πληρέστερη ενημέρωσή σας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

16. Στην με αριθμό 1903/7-10-97 ερώτηση δόθηκε με το υπ' αριθμ. 5/27-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 7-10-97 εγγράφου σας, σχετικά με την αριθ. 1903/7-10-97 ερώτηση, που κατέθεσε ο Βουλευτής κ. Ε. Μεϊμαράκης, σας γνωρίζουμε τα ακόλουθα:

Η λήψη μέτρων εκ μέρους του Υπουργείου Οικονομικών προκειμένου να μειωθεί η ζημία που υφίστανται οι επιχειρήσεις της οδού Πανεπιστημίου, λόγω των εργασιών του ΜΕΤΡΟ, παρουσιάζει αρκετές δυσκολίες, λόγω της ιδιαιτερότητας του προβλήματος που αντιμετωπίζει κάθε επιχείρηση από τα εκτελούμενα έργα, πάντως το θέμα μελετάται από τις αρμόδιες υπηρεσίες του Υπουργείου μας, με σκοπό να εξευρεθούν αποδεκτές λύσεις αντιμετώπισης του προβλήματος και οι οποίες θα συμβάλουν στη μικρότερη κατά το δυνατόν φορολογική επιβάρυνση των θιγομένων επιχειρήσεων.

Ο Υφυπουργός

Γ. ΔΡΥΣ"

17. Στην με αριθμό 1909/8-10-97 ερώτηση δόθηκε με το υπ' αριθμ. 45310/31-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1909/8-10-97 που κατατέθηκε στη Βουλή των Ελλήνων από τους Βουλευτές κυρίους Α. Κανταρτζή και Β. Μπούτα και αναφέρεται στο πιο πάνω θέμα, σας πληροφορούμε τα εξής:

Στο ΠΕΠ Θεσσαλίας Υποπρόγραμμα 1 "Αγροτική Ανάπτυξη" και στο Πρόγραμμα Δημ. Επενδύσεων ΣΑΝΑ/2 Ν. Τρικάλων είναι ενταγμένο έργο αγροτικής οδοποιίας μέρος του οποίου αποτελεί η εν λόγω Κοινότητα στην οποία θα διατεθούν 4 εκ. δρχ.

Η β' εργολαβία δημοπρατήθηκε πρόσφατα και έχουν αρχίσει οι εργασίες κατασκευής του έργου, με το οποίο προβλέπεται να αντιμετωπισθούν τα επείγοντα προβλήματα αγροτικής οδοποιίας της Κοινότητας Κρηνίτσας.

Ο Υφυπουργός

Λ. ΠΑΠΑΔΗΜΑΣ"

18. Στην με αριθμό 1914/8-10-97 ερώτηση δόθηκε με το υπ' αριθμ. 433/29-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1914/8-10-97 που κατέθεσε ο Βουλευτής κ. Σ. Δήμας, σας γνωρίζουμε τα εξής:

Για τις ανάγκες εκπαίδευσης των δοκίμων Αστυφυλάκων έχουν ιδρυθεί, στα πλαίσια της Σχολής Αστυφυλάκων που έχει έδρα στην Αθήνα, Τμήματα δοκίμων σε διάφορες πόλεις της χώρας, μεταξύ των οποίων και στα Γρεβενά.

Η λειτουργία τους εξαρτάται κάθε φορά από τον αριθμό των δοκίμων που πρόκειται να εκπαιδευτούν.

Κατά τη φετινή εκπαιδευτική περίοδο λειτουργούν όλα τα Τμήματα.

Από το Υπουργείο μας καμία απόφαση δεν έχει ληφθεί για την παύση της λειτουργίας του Τμήματος δοκίμων Αστυφυλάκων Γρεβενών.

Ο Υπουργός

ΓΕΩΡΓΙΟΣ ΡΩΜΑΙΟΣ"

19. Στην με αριθμό 1917/8-10-97 ερώτηση δόθηκε με το υπ' αριθμ. 44056/31-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σχετικά με την ερώτηση 1917/8-10-97 της Βουλευτού κ. Φάνης Πάλλη-Πετραλιά σας πληροφορούμε τα εξής:

1. Οι Ο.Τ.Α. του Λεκανοπεδίου, αν και οι κεντρικές αρτηρίες ανήκουν στην αρμοδιότητα του ΥΠΕΧΩΔΕ, προβαίνοντας στις εξής ενέργειες για τον ευπρεπισμό της πόλης:

Αναπτύσσουν και φροντίζουν το πράσινο στις νησίδες. Ειδικά για το Δήμο της Αθήνας τα φυτά προέρχονται κυρίως από τα φυτώρια του και κατ' εξαίρεση έγιναν προμήθειες φίκων και φοινίκων με διαγωνισμό.

Ανανεώνουν και ενισχύουν συνεχώς το Δημοτικό φωτισμό.

Απομακρύνουν τα υλικά της παράνομης αφισορύπανσης.

Για το πάνω και αφίσες στα όρια ευθύνης των Δήμων υπάρχει συχνή αστυνόμευση. 'Εχει ήδη αρχίσει η αποξήλωση διαφημιστικών πινακίδων του εμποδίζουν την ορατότητα στις πινακίδες της Τροχαίας. 'Εχουν επιβληθεί αρκετά μεγάλα πρόστιμα από παράνομες αφισοκολλήσεις.

3. 'Οσον αφορά την ομοιομορφία των διαφημιστικών κατασκευών η Κ.Υ.Α. 20351/84 καθορίζει τις γενικές προδιαγραφές, τις προϋποθέσεις και τις διαδικασίες τοποθέτησης εμπορικών επιγραφών ή διαφημίσεων κατά τις διατάξεις του ν. 1491/84.

Ο Υφυπουργός

Λ. ΠΑΠΑΔΗΜΑΣ"

20. Στην με αριθμό 1917/8-10-97 ερώτηση δόθηκε με το υπ' αριθμ. 2/29-10-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1917/8-10-97 που κατέθεσε η Βουλευτής κ. Φάνη Πάλλη-Πετραλιά, σε ό,τι μας αφορά, σας γνωρίζουμε τα εξής:

Οι Υπηρεσίες της Ελληνικής Αστυνομίας διαχειρίζονται με ιδιαίτερη ευαισθησία τα θέματα καθαριότητας, ευταξίας και ευκοσμίας και λαμβάνουν κάθε αναγκαίο μέτρο για την άνετη και ασφαλή κυκλοφορία πεζών και οχημάτων και εφαρμογή της ισχύουσας νομοθεσίας.

Στα πλαίσια αυτά ενεργούν και για τις διαφημιστικές πινακίδες και επιγραφές.

Για κάθε παράβαση που διαπιστώνουν παραπέμπουν τους υπαίτιους στη δικαιοσύνη και παράλληλα ενημερώνουν τις αρμόδιες Υπηρεσίες του ΥΠΕΧΩΔΕ και των οικείων ΟΤΑ για την απομάκρυνσή τους. Στις Υπηρεσίες αυτές παρέχεται από τις οικείες αστυνομικές αρχές κάθε αναγκαία συνδρομή και προστασία.

Ο Υπουργός

ΓΕΩΡΓΙΟΣ ΡΩΜΑΙΟΣ"

21. Στην με αριθμό 1925/8-10-97 ερώτηση δόθηκε με το


 

  

Σελίδα 2175 

υπ' αριθμ. 23/30-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1925/8-10-97 που κατέθεσαν οι Βουλευτές κύριοι Α. Τασούλας, Β. Μπούτας, σας πληροφορούμε τα εξής:

Ο μελιταίος πυρετός ή βρουκέλλωση των αιγοπροβάτων είναι ζωοανθρωπονόσος (μεταδίδεται από τα ζώα στον άνθρωπο) με την μεγαλύτερη σπουδαιότητα σε όλες τις χώρες της Μεσογείου. Το διάστημα από το 1975 έως 1994 από την κτηνιατρική υπηρεσία πανελλαδικά εφαρμόσθηκε πρόγραμμα εμβολιασμών σε όλα τα αμνοερίφια που κρατούσαν για αναπαραγωγή στην ηλικία 3-7 μηνών με εγκεκριμένο από την Ε.Ε εμβόλια (REV-1). Οι εμβολιασμοί δεν είχαν αναμενόμενο αποτέλεσμα καθότι το ποσοστό μόλυνσης των αιγο-προβάτων παρέμεινε σε υψηλά επίπεδα, 4-10% περίπου ή και μεγαλύτερο σε μερικούς νομούς ως επί το πλείστον της Πελοποννήσου.

Από το 1993 και μετέπειτα η Κτηνιατρική Υπηρεσία εφαρμόζει πρόγραμμα, εξάλειψης και καταπολέμησης του μελιταίου, εγκρινόμενο για κάθε χρόνο από την κοινότητα, επειδή η Ε.Ε συμμετέχει στη χρηματότηση του κατά 50%. Σύμφωνα με αυτό, όλα τα αιγοπρόβατα εξετάζονται ορολογικώς (ατομική αιμοληψία και εργαστηριακός έλεγχος) και τα θετικά σφάζονται, ο δε κτηνοτρόφος αποζημιώνεται για όλη την αξία των ζώων που σφάζονται. Για το 1997 σε 21 νομούς που ανήκουν οι περισσότεροι στην κεντρική Ελλάδα, μεταξύ αυτών και ο νομός Ιωαννίνων εφαρμόζεται πρόγραμμα ελέγχου, όπου εμβολιάζονται με REV-1 τα αρνοκάτσικα όλων των εκτροφών και εξετάζεται ορολογικά το 30 περίπου των ενηλίκων ζώων, στους δε υπόλοιπους νομούς εφαρμόζεται πρόγραμμα εκρίζωσης με ορολογική εξέταση όλων των ενηλίκων ζώων. Για δε το 1998 εγκρίθηκε από την Ε.Ε μετά από υποβολή από την υπηρεσία μας, ότι σε όλη τη χώρα, εκτός από την ανατολική Μακεδονία, θράκη και νησιά, θα εφαρμοσθεί πρόγραμμα ελέγχου (εμβολιασμοί όλων των μικρών ζώων αναπαραγωγής και ορολογικές εξετάσεις σε αρκετό ποσοστό των ενηλίκων).

Το 1997 μέχρι το τέλος του καλοκαιριού, πανελλαδικά έχουν γίνει 950.000 αιμοληψίες σε αντίστοιχα ζώα και 150.000 εμβολιασμοί σε μικρά ζώα. Υπολογίζεται ότι όλο το χρόνο θα γίνουν 2.000.000 αιμοληψίες. Κατά το ίδιο διάστημα, στο νομό Ιωαννίνων έχουν ελεγχθεί 36.000 ζώα σε 810 εκτροφές το δε ζωικό κεφάλαιο σε αιγοπρόβατα είναι 510.000.

Μετά την αναστολή των διορισμών στο δημόσιο, το Υπουργείο Γεωργίας ζήτησε από το Υπουργείο Εσωτερικών Δημόσιας Διοίκησης και Αποκέντρωσης των κατ' εξαίρεση πρόσληψη 30 υπαλλήλων του κλάδου ΠΕ3 Κτηνιατρικού, για τη στελέχωση των υπηρεσιών του Υπουργείου. Με τη δημοσίευση στην Εφημερίδα της Κυβέρνησης του οργανισμού οργάνωσης και λειτουργίας της Ν.Α. Ιωαννίνων, αρμόδιος για το διορισμό υπαλλήλων στη Ν.Α. Ιωαννίνων είναι ο Νομάρχης αυτής.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

22. Στην με αριθμό 1929/8-10-97 ερώτηση δόθηκε με το υπ' αριθμ. 45311/31-10-97 έγγραφο από τον Υπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1929/8-10-97 που κατατέθηκε στη Βουλή των Ελλήνων από τους Βουλευτές κυρίους Ν. Γκατζή, Β. Μπούτα και αναφέρεται στο πιο πάνω θέμα, σας πληροφορούμε τα εξής:

1. Στο ΠΕΠ - Θεσσαλίας είναι ενταγμένο "το έργο κατασκευής της Λιμνοδεξαμενής στο Παναγιώτικο", με προϋπολογισμό 800 εκατ. δρχ.. 'Ηδη συντάσσεται η μελέτη του έργου και μόλις ολοκληρωθεί θα γίνει η δημοπράτησή του.

2. 'Οσον αφορά τα υπόλοιπα αιτήματα της Κοινότητας Νεοχωρίου, αυτά θα εξετασθούν από την Νομαρχιακή Αυτοδιοίκηση Μαγνησίας, στα πλαίσια των χρηματοοικονομικών δυνατοτήτων της.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

23. Στην με αριθμό 1935/8-10-97 ερώτηση δόθηκε με το υπ' αριθμ. 43434/29-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1935/8-10-97 που κατέθεσε ο Βουλευτής κ. Αναστάσιος Νεράντζης σχετικά με την μεταφορά του Γ' Κοιμητηρίου Αθηνών, σας πληροφορούμε ότι όπως μας ενημέρωσε ο Δήμος Αθηναίων, πρόθεση του Δήμου είναι η απομάκρυνση του Γ' Κοιμητηρίου και η δημιουργία ενός μητροπολιτικού. Οι προσπάθειες για την επίτευξη αυτού του στόχου έχουν αρχίσει και θα συνεχισθούν παρά την ύπαρξη δυσκολιών για την εξεύρεση χώρου.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

24. Στην με αριθμό 1937/8-10-97 ερώτηση δόθηκε με το υπ' αριθμ. 19/27-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 8-10-97 εγγράφου σας, σχετικά με την αριθ. 1937/8-10-97 ερώτηση, που κατέθεσε ο Βουλευτής κ. Ιωάννης Παπαδημόπουλος, σας γνωρίζουμε τα εξής:

Α. 1. Με την Α.Υ.Ο. 1007293/36/0015/ΠΟΛ. 1021/22-1-1997 (ΦΕΚ 44Β'/27-1-97), οι πρατηριούχοι υγρών καυσίμων που τηρούν βιβλίο αγορών (Α' κατηγορίας) του Κ.Β.Σ. υποχρεώθηκαν για τις πωλήσεις πετρελαίου θέρμανσης λιανικώς (σε ιδιώτες) και μόνο (όχι για τα άλλα καύσιμα π.χ. καύσιμα κίνηση κλπ) να εκδίδουν από 10-2-1997 θεωρημένες αποδείξεις λιανικής πώλησης (Α.Λ.Π.).

2. Η ανωτέρω ρύθμιση κρίθηκε αναγκαία για την αποτελεσματικότερη παρακολούθηση των αγορών και πωλήσεων πετρελαίου θέρμανσης και κατ' επέκταση τον έλεγχο αποθεμάτων.

3. Η απόφαση αυτή εκδόθηκε στις 22-1-97 και παρείχε επαρκές χρονικό διάστημα έναρξης εφαρμογής (υποχρέωσης) την 10-2-1997.

4. Δημοσιεύτηκε έγκαιρα στο ΦΕΚ 44Β'/27-1-97 και άμεσα στον ημερήσιο οικονομικό τύπο (π.χ. ΕΧΠΡΕΣ αριθμ. φύλλου 10145/22-1-1997).

5. Ακόμη κοινοποιήθηκε έγκαιρα στα αρμόδια συλλογικά όργανα για ενημέρωση των μελών τους.

6. Επίσης οι βενζινοπώλες (πρατηριούχοι) με βιβλία Α' κατηγορίας του Κ.Β.Σ., που ήδη εξέδιδαν θεωρημένες Α.Λ.Π. για τις παραδόσεις πετρελαίου θέρμανσης στα σπίτια καταναλωτών, το οποίο διακινούσαν με Συγκεντρωτικό Δελτίο Αποστολής, μπορούσαν να χρησιμοποιήσουν τα ήδη υπάρχοντα θεωρημένα στελέχη Α.Λ.Π. και για παραδόσεις πετρελαίου θέρμανσης στις εγκαταστάσεις τους.

7. Τέλος, καθ' όσον αφορά στα πρόστιμα σε βάρος πρατηριούχων υγρών καυσίμων, οι οποίοι υπέπεσαν σε παραβάσεις του Κ.Β.Σ. διευκρινίζεται ότι μπορούν κατά περίπτωση, να κάνουν χρήση των μεταβατικών διατάξεων του άρθρου 24 παρ. 4 του ν. 2523/97 (ΦΕΚ 179 Α'/11-9-97) και να τύχουν επιεικέστερης μεταχείρισης με βάση τις διατάξεις του προαναφερόμενου νόμου.

Β. Επίσης σας γνωρίζουμε ότι το ΣΔΟΕ διενεργεί ελέγχου πανελλαδικά που προγραμματίζονται από την Κεντρική του υπηρεσία και καλύπτουν όλους τους κλάδους της οικονομικής δραστηριότητας, με αξιολόγηση του βαθμού επικινδυνότητας και προτεραιότητας.

'Εχει δοθεί εντολή σε όλες τις περιφερειακές Διευθύνσεις για διενέργεια ελέγχων κατά προτεραιότητα στις μεγαλύτερες κατά νομό επιχειρήσεις. 'Εχουν ελεγχεί εκατοντάδες τέτοιες επιχειρήσεις και έχουν διαπιστωθεί σοβαρές φορολογικές παραβάσεις. Πέραν των μεγάλων επιχειρήσεων που ελέγχονται σε όλη την επικράτεια διενεργούνται καθημερινοί έλεγχοι σε κάθε είδους επιχείρηση ανεξαρτήτως μεγέθους. Είναι γεγονός ότι στους πρατηριούχους καυσίμων έγιναν πολλοί έλεγχοι και διαπιστώθηκαν χιλιάδες φορολογικές και τελωνειακές παραβάσεις. Οι έλεγχοι αυτοί δεν πρόκειται να μειωθούν αλλά αντίθετα με την έναρξη της νέας περιόδου


 

  

Σελίδα 2176 

διάθεσης του πετρελαίου θέρμανσης με χαμηλό Ειδικό Φόρο Κατανάλωσης θα εντατικοποιηθούν προς κάθε κατεύθυνση. Οι οδηγίες που έχουν δοθεί σε όλο το προσωπικό του ΣΔΟΕ είναι να επιδεικνύουν συμπεριφορά αντάξια εκπροσώπων της Ελληνικής Πολιτείας. Δηλαδή σοβαρότητα, ευγένεια, σεβασμό στον πολίτη και την επιχείρηση αλλά και αποφασιστικότητα στην άσκηση των καθηκόντων. Ο ζήλος στην εκτέλεση του καθήκοντος είναι ζητούμενο σήμερα και είναι ευχάριστη διαπίστωση η αναγνώριση του στο προσωπικό του ΣΔΟΕ. Σε καμία όμως περίπτωση δεν μας έχει αναφερθεί περίπτωση υπέρβασης των ορίων του καλώς νοουμένου υπηρεσιακού ζήλου, πολύ δε περισσότερο επίδειξη κακότητας που εκτός του ότι είναι αντίθετη από τις αρχές λειτουργίας του ΣΔΟΕ συνιστά και πειθαρχικό αδίκημα. Σε κάθε περίπτωση οι οδηγίες και οι κατευθύνσεις και γενικότερα η πολιτική ελέγχων του ΣΔΟΕ διέπονται από τις αρχές της ισονομίας και της δικαιοσύνης.

Οι έλεγχοι θα συνεχισθούν και θα επεκταθούν. Οι φορολογικές και τελωνειακές παραβάσεις δεν θα τύχουν επιείκιας από οπουδήποτε προέρχονται. Το ΣΔΟΕ με σοβαρότητα, συνέπεια και αξιοπρέπεια θα συνεχίσει το έργο του ενάντια στη φοροδιαφυγή και το λαθρεμπόριο.

Ο Υφυπουργός

ΓΕΩΡΓΙΟΣ ΔΡΥΣ"

25. Στην με αριθμό 1939/8.10.97 ερώτηση δόθηκε με το υπ' αριθμ. 20/27.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 8.10.97 εγγράφου σας, σχετικά με την αρ.1939/8.10.97 ερώτηση, που κατέθεσαν οι Βουλευτές κύριοι Δ. Κωστόπουλος και Ε.Κόρακας, σας γνωρίζουμε τα εξής:

1. Βασικός στόχος του Υπουργείου Οικονομικών είναι η καταπολέμιση της φοροδιαφυγής και παραοικονομίας οπουδήποτε αυτή εκδηλώνεται και για το σκοπό αυτό διενεργούνται συνεχείς φορολογικοί έλεγχοι σε όλη την Επικράτεια.

Το Υπουργείο Οικονομικών έχει βέβαια επίγνωση και κατανοεί τις ιδιαιτερότητες των ακριτικών περιοχών, όπως των νησιών του Αιγαίου στα οποία αναφέρεται η κατατεθείσα Ευρώπη. 'Ομως, δεν είναι δυνατόν να υπάρχουν διακρίσεις και εξαιρέσεις ως προς τη διενέργεια φορολογικών ελέγχων, μοναδικός σκοπός των οποίων είναι η διαπίστωση της ορθής εφαρμογής της κείμενης φορολογικής νομοθεσίας. 'Αλλωστε, είναι προφανές ότι οι ευσυνείδητοι επιτηδευματίες δεν έχουν κανένα λόγο να ανησυχούν για τη διενέργεια των ελέγχων αυτών.

2. Επίσης, βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από την Κυβέρνηση δημοσιονομικής πολιτικής είναι η δίκαιη κατανομή των φορολογικών βαρών.

Οι όποιες μεταβολές κρίθηκαν σκόπιμες να γίνουν στο σύστημα των αντικειμενικών κριτηρίων, περιλήφθηκαν στο νόμο 2459/1997 "κατάργηση φορολογικών απαλλαγών και άλλες διατάξεις".

Περαιτέρω το Υπουργείο Οικονομικών λαμβάνει πρόνοια και επεξεργάζεται τρόπους που με τη μορφή νομοθετικών ρυθμίσεων θα συντελέσουν στην αποφυγή υπέρμετρης φορολογικής επιβάρυνσης των μικρών και μεσαίων επιχειρήσεων από την εφαρμογή των αντικειμενικών κριτηρίων, για τα εισοδήματα του τρέχοντος έτους.

Εξάλλου, με το άρθρο 8 του προαναφερόμενου νόμου δόθηκαν κίνητρα ανάπτυξης για τα μικρά νησιά με πληθυσμό κάτω από (3.100) κατοίκους, σύμφωνα με τα οποία για τα μεν φυσικά πρόσωπα αυξάνεται το αφορολόγητο ποσό του πρώτου κλιμακίου της φορολογικής κλίμακας από 1.000.000. δρχ. σε 3.000.000 δρχ. για τα δε νομικά πρόσωπα, κοινοπραξίες, κοινωνίες αστικού δικαίου, ΕΠΕ και ΑΕ μειώνονται οι συντελεστές φορολογίας τους κατά 40%. 'Ετσι οι φορολογικοί συντελεστές 35% και 40% μειώνονται σε 21% και 24% αντίστοιχα.

Οι ως άνω φορολογικές απαλλαγές και μειώσεις παρέχονται για μια δεκαετία για εισοδήματα που αποκτώνται από 1ης Ιανουαρίου 1996 και μετά.

Τέλος, οι όποιες επιπλέον αποφάσεις ληφθούν θα είναι πάντα μέσα στα πλαίσια των στενών περιθωρίων που επιβάλλονται από τη δημοσιονομική κατάσταση της χώρας με σκοπό να εμπεδοθεί κλίμα κοινωνικής δικαιοσύνης και οικονομικής αποτελεσματικότητας.

Ο Υφυπουργός

Γ. ΔΡΥΣ"

26. Στην με αριθμό 1954/9.10.97 ερώτηση δόθηκε με το υπ' αριθμ. 24090/29.10.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 1954/9.10.1997 ερώτησης που κατέθεσαν στη Βουλή οι Βουλευτές κύριοι Ιωάννης Παπαδημόπουλος και Γεώργιος Σούρλας και αναφέρεται σε προσλήψεις προσωπικού σε τράπεζες και λοιπούς φορείς μη υπαγομένους στις διατάξεις του ν. 2190/1994 από 30.7.1997 μέχρι σήμερα, καθώς και σε προσλήψεις εποχιακού προσωπικού από φορείς υπαγόμενους στις διατάξεις του ανωτέρω νόμου, σας πληροφορούμε ότι το Υπουργείο Εσωτερικών Δημόσιας Διοίκησης και Αποκέντρωσης, αυτήν τη στιγμή δεν είναι σε θέση ακόμη να δώσει πλήρη στοιχεία. Είναι προφανές ότι, ό,τι στοιχεία συγκεντρωθούν θα τεθούν στην διάθεση του Κοινοβουλίου.

Προσλήψεις τακτικού προσωπικού σε φορείς υπαγόμενους στις διατάξεις του ν. 2190/1994 κατά το ως άνω χρονικό διάστημα δεν έχουν διενεργηθεί.

Επισημαίνεται ότι κατά οριζόμενα στην παρ.5 του άρθρου 23 του ν.2527/1997 "Τροποποίηση και συμπλήρωση διατάξεων του ν.2190/1994 και άλλες διατάξεις" (ΦΕΚ 206/Α/8.10.1997) συμβάσεις εργασίας προσωπικού υπαγομένου στις ρυθμίσεις του νόμου αυτού που προσλήφθηκε από φορείς του δημοσίου τομέα, που υπάγονται το πρώτον στο σύστημα προσλήψεων του ν.2190/1994, (όπως τράπεζες και θυγατρικές αυτών, αμιγείς και μικτές επιχειρήσεις ΟΤΑ κλπ.), εφόσον έγιναν από την κατάθεση του νομοσχεδίου στη Βουλή έως και τη δημοσίευσή του, καταγγέλλονται εντός (1) μηνός από τη δημοσίευσή του υποχρεωτικώς βάσει των διατάξεων της εργατικής νομοθεσίας.

'Οσον αφορά σε προσλήψεις που έγιναν βάσει του ν.1648/86 για πληρέστερη εικόνα διαβιβάζουμε την ερώτηση προς απάντηση στο Υπουργείο Εργασίας και Κοινωνικών Ασφαλίσεων ως άμεσα αρμόδιο για το συγκεκριμένο θέμα.

Περαιτέρω αναφορικά με το τελευταίο ερώτημά σας, περί προσαρμογής του Ν. 1648/1986 στο νέο σύστημα των προσλήψεων, σας πρηροφορούμε ότι ήδη έχει συσταθεί ειδική επιτροπή, η οποία έχει μελετήσει το συγκεκριμένο θέμα και πρόκειται σύντομα να ληφθούν τα ανάλογα μέτρα.

Ο Υφυπουργός

ΣΤ. ΜΠΕΝΟΣ"

27. Στην με αριθμό 1961/9.10.97 ερώτηση δόθηκε με το υπ' αριθμ. 4001/31.10.97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στη με αριθ.πρωτ. 1961/9.10.97 ερώτηση που κατατέθηκε στη Βουλή από τους Βουλευτές κ. Μουσταφά Μουσταφά και Στυλιανή Αλφιέρη σχετικά με αιτήματα των εργαζομένων στο Ιδρυμα "ΑΣΥΛΟ ΤΟΥ ΠΑΙΔΙΟΥ" σας πληροφορούμε τα παρακάτω:

1. Το επίδομα των 18.000 δρχ., καθώς και το επίδομα παραγωγικότητας των 35.000 δρχ. χορηγούνται, σύμφωνα με τις Υπουργικές Αποφάσεις αριθ. 2058324/9055/0022/13.9.96 (ΦΕΚ 894/96 τ.Β') και αριθ. ΔΥ13β/οικ. 62034/23.8.96 (ΦΕΚ 740/96 τ.Β') αντίστοιχα, σε συγκεκριμένα Νομικά Πρόσωπα Ιδιωτικού Δικαίου που υπάγονται στον ευρύτερο δημόσιο τομέα και σε αυτά δεν περιλαμβάνεται το "Ασυλο του Παιδιού".

2. Η Υπουργική Απόφαση με αριθ.οικ. 3078/29.4.85 (φεκ


 

  

Σελίδα 2177 

241/85 τ. Β') ορίζει τις ώρες εργασίας του προσωπικού των κλάδων Νηπιαγωγών και Βρεφοκόμων του Υπουργείου Υγείας και Πρόνοιας και δεν μπορεί να εφαρμόζεται σε εργαζόμενους Φιλανθρωπικών Ιδρυμάτων.

3. Η κατάρτιση νέου κανονισμού λειτουργίας αποτελεί αρμοδιότητα του Διοικητικού Συμβουλίου του Ιδρύματος σύμφωνα με την παρ.1 του άρθρου 15 του Π.Δ. 189/73 (ΦΕΚ 60/Α') με το οποίο συστήθηκε το εν λόγω 'Ιδρυμα.

4. Το Υπουργείο Εργασίας που είναι αποδέκτης της ερώτησης αυτής παρακαλείται να απαντήσει για θέματα της αρμοδιότητάς του.

Ο Υπουργός

ΚΩΝΣΤΑΝΤΙΝΟΣ ΓΕΙΤΟΝΑΣ"

28. Στην με αριθμό 1965/9.10.97 ερώτηση δόθηκε με το υπ' αριθμ. 82/29.10.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1965/9.10.1997 που κατέθεσαν οι Βουλευτές κύριοι Σ. Κόρακας και Μ. Αγγουράκης, σας γνωρίζουμε τα εξής:

Για το αναφερόμενο σε αυτή θέμα ενημερώθηκε η Βουλή την 24.10.1997 κατά τη συζήτηση της 163/22.10.1997 Επίκαιρης Ερώτησης, που κατέθεσε η Βουλευτής κ. Στέλλας Αλφιέρη.

Η βελτίωση των συνθηκών κράτησης στα κρατητήρια της Ελληνικής Αστυνομίας αποτελεί βασική μέριμνα του Υπουργείου μας και για το σκοπό αυτό καταβάλλονται συνεχείς προσπάθειες.

Τα κριτητήρια που λειτουργούν στο Αστυνομικό Τμήμα Δραπετσώνας κατασκευάσθηκαν το 1995 για άνετη κράτηση 85 ατόμων, είναι από τα πλέον σύγχρονα και πληρούν όλες τις προϋποθέσεις υγιεινής διαβίβασης των κρατουμένων. Σε αυτούς παρέχεται πλήρης σίτιση και η απαραίτητη υγειονομική περίθαλψη. Με τη λειτουργία των νέων σύγχρονων κρατητηρίων του Τμήματος Αλλοδαπών Πειραιά θα υπάρξει αποσυμφόρηση τους. Για τους κρατούμενους σε αυτά αλλοδαπούς, που δεν έχουν ταξιδιωτικά έγγραφα, καταβάλλεται προσπάθεια για τον εφοδιασμό τους μέσω των πρεσβειών των χωρών τους. Επίσης, για την απέλαση άλλων, που έχουν διαπράξει σοβαρά ποινικά αδικήματα (ανθρωποκτονίες-ναρκωτικά), έχουν καταδικασθεί και εκτίσει βαριές ποινές και υπάρχει σε βάρος του δικαστική απέλαση, συνεργαζόμαστε με το Υπουργείο Δικαιοσύνης.

Ο Υπουργός

ΓΕΩΡΓΙΟΣ ΡΩΜΑΙΟΣ"

29. Στην με αριθμό 1986/9.10.97 ερώτηση δόθηκε με το υπ' αριθμ. 5/29.10.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1986/9.10.1997 που κατέθεσε ο Βουλευτής κ. Α.Ρέγκουζας, σε ό,τι μας αφορά, σας γνωρίζουμε τα εξής:

Το καζίνο Θεσσαλονίκης λειτουργεί στην περιοχή του αεροδρομίου από 5.9.1996 βάσει της 2064/1.12.1994 Απόφασης του Υπουργού Πολιτισμού.

Για τον τρόπο λειτουργίας του αρμόδια είναι η Επιτροπή Καζίνο του Υπουργείου Ανάπτυξης στην οποία ανήκει και η εποπτεία του.

Επίσης η αρμοδιότητα διενέργειας προανακριτικών πράξεων για εκγλήματα περί την διεξαγωγή των παιγνιδιών έχει ανατεθεί με το π.δ. 217/1995 στο Τμήμα Επιθεώρησης Καζίνο της Διευθύνσης Καζίνο του Υπουργείου Τουρισμού.

Σε ό,τι αφορά τον έλεγχο της εισόδου στις αίθουσες των παιγνιών, αυτός γίνεται από τους υπαλλήλους αυτού, οι οποίοι υποχρεούνται να καταχωρούν την ταυτότητα κάθε εισερχόμενου σε ειδικά θεωρημένα βιβλία.

Η Αστυνομική Αρχή, σύμφωνα με τις διατάξεις του ν.2206/1994 και της 962/1995 Απόφασης του Υπουργού Τουρισμού, οφείλει να παρευρίσκεται εντός των χώρων του καζίνου καθ' όλο το 24ωρο μόνο για θέματα δημόσιας τάξης και ασφάλειας.

Στα πλαίσια αυτά έχουν δραστηριοποιηθεί οι Υπηρεσίες της ΓΑΔ θεσσαλονίκης και ασκούν εντός του καζίνο αλλά και εκτός αυτού έντονη αστυνόμευση. Κυκλώματα τοκογλυφίας δεν έχουν διαπιστωθεί μέχρι σήμερα ούτε έχουν καταγγελθεί σε αυτές.

Το θέμα με μαγνητισμένες μπίλιες είδε το φως από τα μέσα μαζικής ενημέρωσης μετά από σχετική μήνυση που υπέβαλε ιδιώτης στον κ. Εισαγγελέα Πλημμελειοδικών Θεσσαλονίκης.

Ο Υπουργός

ΓΕΩΡΓΙΟΣ ΡΩΜΑΙΟΣ"

30. Στην με αριθμό 1986/9.10.97 ερώτηση δόθηκε με το υπ' αριθμ. 3839/31.10.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1986/9.10.97 που κατατέθηκε στη Βουλή των Ελλήνων από το Βουλευτή κ. Α. Ρεγκούζα, σας γνωρίζουμε τα εξής:

To περιστατικό στο οποίο αναφέρεται ο κ. Βουλευτής έλαβε χώρα στο καζίνο Θεσσαλονίκης στις 16.9.97. Την ίδια ημέρα επελήφθη η δικαιοσύνη με μηνύσεις που υποβλήθηκαν και από τις δύο πλευρές, από τον εμπλεκόμενο ιδιώτη και από την επιχείρηση καζίνο, και η υπόθεση εκκρεμεί στον Εισαγγελέα Πλημμελειοδικών θεσσαλονίκης. Πριν περατωθεί η προκαταρκτική εξέταση που διεξάγεται από την Εισαγγελία Πλημμελειοδικών Θεσσαλονίκης δεν είναι δυνατόν να συνάγουμε οποιοδήποτε συμπέρασμα για το τι πράγματι συνέβη κατά το συγκεκριμένο περιστατικό. Συνεπώς ούτε το Υπουργείο Ανάπτυξης, ούτε η αρμόδια για την εποπτεία της λειτουργίας των ιδιωτικών επιχειρήσεων καζίνων Επιτροπή είναι σε θέση αυτή τη στιγμή να προβεί σε οποιαδήποτε δήλωση για το θέμα αυτό.

Πέραν τούτων θα θέλαμε να σας ενημερώσουμε ότι όλες οι ιδιωτικές επιχειρήσεις καζίνο λειτουργών με αυστηρούς κανόνες που περιλαμβάνονται τόσο στις συμβάσεις που έχουν υπογραφεί μεταξύ των κατόχων αδειών επιχειρήσεων καζίνων και του Ελληνικού Δημοσίου όσο και από τις διατάξεις που τίθενται στις υπ' αρ.962/18.5.1995 (ΦΕΚ 44ΟΒ), 923/19.6.1995 (ΦΕΚ 53ΟΒ) και 1036/23.6.1995 (ΦΕΚ 549Β) Υπουργικές Αποφάσεις και θεσπίζουν το κανονιστικό πλαίσιο λειτουργίας των επιχειρήσεων καζίνο. Επιπλέον σε κάθε ιδιωτική επιχείρηση καζίνο υπάρχει κλιμάκιο ελεγκτών του Δημοσίου, οι οποίοι ελέγχουν επί καθημερινής βάσεως τη λειτουργία των επιχειρήσεων αυτών και αναφέρονται στη Δ/νση Καζίνων του Υπουργείου Ανάπτυξης καθώς και στην Επιτροπή Καζίνο.

Στα πλαίσια της τηρήσεως των κανόνων λειτουργίας των ιδιωτικών επιχειρήσεων καζίνων, διενεργούνται από τη Δ/νση Καζίνων του Υπουργείου Ανάπτυξης έκτακτοι έλεγχοι επί των τεχνικών μέσων διεξαγωγής παιχνιδιών (μπίλιες, ρουλέτες, σύστημα παρακολούθησης κλπ). Ενημερωτικά σας γνωρίζουμε ότι για το καζίνο της Θεσσαλονίκης διενεργήθηκε προγραμματισμένος έλεγχος την 2.10.97 όπου διαπιστώθηκε ότι τηρούνται όλοι οι κανόνες που αφορούν τα τεχνικά μέσα διεξαγωγής παιχνιδιών.

Το Υπουργείο Ανάπτυξης σε συνεργασία με την Επιτροπή Εποπτείας των Καζίνων παρακολουθεί στενά και με τη μεγαλύτερη δυνατή αυστηρότητα, με γνώμονα τις κείμενες νομοθετικές διατάξεις τη λειτουργία των επιχειρήσεων με στόχο την προστασία του πολίτη και μελετά οποιαδήποτε πρόταση μπορεί να συντελέσει στην πιο ομαλή και κοινωνικά αποδεκτή λειτουργία των ιδιωτικών επιχειρήσεων καζίνο, στα περιθώρια πάντα που αφήνουν οι ήδη, εδώ και τρία σχεδόν χρόνια υπογραφείσες συμβάσεις μεταξύ των κατόχων των αδειών και του Ελληνικού Δημοσίου.

Τέλος όσον αφορά το ζήτημα της τοκογλυφίας που θίγεται από τον ανωτέρω Βουλευτή, θέλουμε να επισημάνουμε μέχρι σήμερα, και από τους ελέγχους που έχουν έως τώρα διενεργηθεί, δεν έχει προκύψει κανένα στοιχείο που να θεμελιώνει το αδίκημα της τοκογλυφίας για κάποια από τις ιδιωτικές επιχειρήσεις καζίνο. Επίσης δεν έχει υποβληθεί στην αρμόδια Δ/νση Καζίνο ούτε στην Επιτροπή Καζίνο καμία


 

  

Σελίδα 2178 

επίσημη καταγγελία που να στοιχειοθετηθεί το ως άνω αδίκημα. 'Οπως είναι γνωστό, η τοκογλυφία είναι ένα αδίκημα που διώκεται κατ' έγκληση και οποιοσδήποτε έχει κάποιο στοχείο που να θεμελιώνει το αδίκημα αυτό για τις ιδιωτικές επχειρήσεις καζίνο έχει υποχρέωση να το καταγγείλει στις αρμόδιες εισαγγελικές και δικαστικές αρχές. 

Η Υπουργός

ΒΑΣΩ ΠΑΠΑΝΔΡΕΟΥ"

31. Στην με αριθμό 1988/10.10.97 ερώτηση δόθηκε με το υπ' αριθμ. 14/29.10.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1988/10.10.1997 που κατέθεσε ο Βουλευτής κ. Η. Βεζδρεβάνης, σας γνωρίζουμε ότι οι αποδοχές του προσωπικού της Αγροφυλακής ρυθμίστηκαν με το μισθολόγιο των πολιτικών δημοσίων υπαλλήλων. Η περαιτέρω ικανοποίηση των οικονομικών αιτημάτων του θα επιδιωχθεί στα πλαίσια των δημοσιονομικών δυνατοτήτων της χώρας και της συνολικής εισοδηματικής κυβερνητικής πολιτικής.

Για την επίλυση του θέματος της μισθολογικής εξέλιξης έχει συνταχθεί σχετικό σχέδιο κοινής υπουργικής απόφασης, όπως προβλέπεται από το άρθρο 21 του ν.2470/1997.

Ο Υπουργός

ΓΕΩΡΓΙΟΣ ΡΩΜΑΙΟΣ"

32. Στην με αριθμό 1989/10-10-97 ερώτηση δόθηκε με το υπ' αριθμ. 45314/31-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμ. 1989/10-10-97 ερώτησης που κατατέθηκε στη Βουλή των Ελλήνων από τοΒουλευτή κ. Α. Παπαληγούρα και αναφέρεται στο πιο πάνω θέμα, σας πληροφορούμε τα ακόλουθα:

1) Αρδευτικό δίκτυο

Η Κοινότητα Ζεμενού, μετά την ολοκλήρωση από τη Δ/νση Εγγείων Βελτιώσεων της προκαταρκτικής μελέτης ύψους 250 εκατ. δρχ., προέβη σε ενέργειες για τη σύναψη δανείου με την Α.Τ.Ε., προκειμένου να λυθεί το πρόβλημα της άρδευσης των καλλιεργειών.

Η Ν.Α. Κορινθία μετά τη σύναψη του δανείου της Κοινότητας με την Α.Τ.Ε. θα εξετάσει τη δυνατότητα συμμετοχής της, ως προς τη χρηματοδότηση του έργου, στα πλαίσια των εγκεκριμένων πιστώσεών της.

2) 'Εργα οδοποιϊας

Στο πρόγραμμα ΣΑΝΑ 9729 έχει ενταχθεί το έργο οδοποιϊας Ζεμενού - Ξυλοκάστρου, συνολικού προϋπολογισμού μαζί με άλλους επαρχιακούς δρόμους 60 εκατ. δρχ. και πίστωση '97 50 εκατ. δρχ. Το εν λόγω έργο έχει ήδη δημοπρατηθεί και σύντομα θα αρχίσει να εκτελείται.

Ο Υφυπουργός

Λ. ΠΑΠΑΔΗΜΑΣ"

33. Στην με αριθμό 1995/10-10-97 ερώτηση δόθηκε με το υπ' αριθμ. 39638/29-10-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 1995/10-10-97 ερώτησης που κατέθεσαν στη Βουλή οι Βουλευτές κ. Σ. Δανέλλης και κ. Ανδριανή Λουλέ, όσον αφορά θέματα αρμοδιότητάς μας, σας πληροφορούμε τα ακόλουθα:

Κατά την έκδοση της ΚΥΑ (10-4-96) των Υπουργών Ανάπτυξης και ΥΠΕΧΩΔΕ έχουν ακολουθηθεί όλες οι νόμιμες διαδικασίες (προέγκριση χωροθέτησης, έγκριση περιβαλλοντικών όρων κλπ.) και υπάρχει και η θετική γνωμοδότηση του Νομαρχιακού Συμβουλίου Ν. Κυκλάδων. Δεν αγνοήθηκε το Π.Δ. για τους όρους δόμησης των οικισμών κάτω των 2.000 κατοίκων καθώς και η ειδική χωροταξική μελέτη της Σύρου.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

34. Στην με αριθμό 2011/11-10-97 ερώτηση δόθηκε με το υπ' αριθμ. 331/30-10-97 έγγραφο από τον Yπουργό Δημόσιας Τάξης η ακόλουθη απάντηση:

"Σε απάντηση της με αριθμ. 2011/11-10-97 ερώτησης που κατέθεσαν στη ΒουλήοιΒουλευτές κύριοι Σ. Παναγιώτου και Σ. Κόρακας σας γνωρίζουμε τα εξής:

Τα προβλήματα στελέχωσης της Αστυνομικής Διεύθυνσης Ροδόπης είναι γνωστά στο Υπουργείο μας και αντιμετωπίζονται κατά προτεραιότητα μέσα από την ελλειμματική δύναμη του Σώματος.

Στα πλαίσια αυτά και ενόψη της λειτουργίας στην Κομοτηνή Τμήματος Δοκίμων Αστυφυλάκων ενισχύθηκε αυτήν την 27-12-95 με 63 νέους Αστυφύλακες. Κατά τις τακτικές μεταθέσεις του 1997 προκηρύχθηκε, σύμφωνα με το νέο σύστημα μεταθέσεων, η κάλυψη 8 θέσεων Αστυνόμων - Υπαστυνόμων και 15 θέσεων Ανθυπαστυνόμων - Αρχιφυλάκων. Επειδή όμως κανείς δεν υπέβαλε αίτημα η Υπηρεσία τοποθέτησε στη Διεύθυνση 6 νέους Υπαστυνόμους. Επίσης προκηρύχθηκαν 10 θέσεις Αστυφυλάκων οι οποίες και καλύφθηκαν.

Από την 27-10-97 η Διεύθυνση ενισχύθηκε με 1 Αρχιφύλακα και 5 Αστυφύλακες από άλλες Διευθύνσεις, οι οποίοι αποσπάσθηκαν σε αυτήν την τρίμηνη απόσπαση.

Οι προσπάθειες για την ενίσχυσή της θα συνεχισθούν με τις γενικές μεταθέσεις και τις τοποθετήσεις των νέων Υπαστυνόμων - Αρχιφυλάκων και Αστυφυλάκων.

Σε ό,τι αφορά τη χορήγηση των ημερησίων αναπαύσεων, έχουν δοθεί διαταγές σε όλους τους προϊσταμένους των Υπηρεσιών για την κανονική χορήγησή τους.

Ο Υπουργός

ΓΕΩΡΓΙΟΣ ΡΩΜΑΙΟΣ"

35. Στην με αριθμό 2021/13-10-97 ερώτηση δόθηκε με το υπ' αριθμ. 35/29-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της με αριθμ. 2021/13-10-97 ερώτησης που κατέθεσε στη Βουλή ο Βουλευτής κ. Γιάννης Χαραλάμπους, σας γνωρίζουμε τα ακόλουθα:

Σε ό,τι αφορά τη διάθεση του Β.Κ. 339 Δημοσίου Κτήματος στην αδελφότητα Μικρασιατών του Νομού Χανίων "Ο Αγιος Πολύκαρπος", έχουμε ενημερώσει τη Βουλή με το 1097998/250/25.9.97 έγγραφό μας (επισυνάπτουμε φωτοαντίγραφο) ότι δεν δύναται να διατεθεί, επειδή ήδη έχει δεσμευθεί για τις ανάγκες στέγασης Κρατικής Υπηρεσίας.

Mπορούσε να ικανοποιηθεί το αίτημα του Σωματείου από τα ανταλλάξιμα κτήματα σύμφωνα με τις διατάξεις του άρθρου 6 παραγρ. 4 του Ν. 357/76 κατά το οποίο επιτρέπεται η διάθεση ανταλλαξίμων ακινήτων στα προσφυγικά Σωματεία Μ. Ασίας, Πόντου και Ανατολικής Θράκης για την ανέγερση κτιρίων προς εκπλήρωση πολιτιστικών, μορφωτικών και κοινωνικών σκοπών.

Η διάθεση γίνεται με απόφαση του Υπουργού των Οικονομικών, εφ' όσον υπάρχουν διαθέσιμα ελεύθερα ανταλλάξιμα ακίνητα, με καταβολή τιμήματος στο 50% της αξίας του ακινήτου, το οποίο είναι καταβλητέο σε δέκα (10) ίσες εξαμηνιαίες άτοκες δόσεις, πλην όμως δεν υπάρχει ελεύθερο διαθέσιμο κτήμα.

'Ηδη έχει ζητησει η Δ/νση 10η Δημόσιας Περιουσίας του Υπουργείου μας εγγράφως και τηλεφωνικώς από την Κτηματική Υπηρεσία Χανίων να βρει και να τους υποδείξει ελεύθερο Δημόσιο ή Ανταλλάξιμο Κτήμα προκειμένου να διατεθεί στο ανωτέρω προσφυγικό σωματείο "Ο Αγιος Πολύκαρπος".

Ο Υφυπουργός

Γ. ΔΡΥΣ"

36. Στην με αριθμό 2054/14-10-97 ερώτηση δόθηκε με το υπ' αριθμ. 453/30-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της με αριθμ.2054/14-10-97 ερώτησης που κατέθεσε στη Βουλήο Βουλευτής κ. Β. Παπαγεωργόπουλος σας γνωρίζουμε τα εξής:


 

  

Σελίδα 2179 

Η Γενική Γραμματεία Αθλητισμού στα πλαίσια της Εθνικής Πολιτικής για την ανάπτυξη και προαγωγή του Ελληνικού Αθλητισμού σχεδιάζει και οργανώνει Προγράμματα Αθλησης για όλους. Τα προγράμματα αυτά αγκαλιάζουν όλη την Ελληνική Κοινωνία καθώς περιλαμβάνουν προγράμματα άθλησης για την Τρίτη ηλικία. Yπάρχουν επίσης ειδικά Προγράμματα άσκησης για άτομα με ειδικές ανάγκες όλων των κατηγοριών και για ευαίσθητες κοινωνικές ομάδες εξαρτημένων, φυλακισμένων, παλλινοστούντων, και τσιγγάνων. Τέλος υπάρχουν Προγράμματα Αθλησης σπουδαστών και φοιτητών.

Φέτος για πρώτη χρονιά δημιουργήθηκαν προγράμματα για άσκηση στην παιδική ηλικία και στη προσχολική ηλικία, ενώ το ποσό που πρόκειται να διατεθεί για την υλοποίηση των ανωτέρω προγραμμάτων ανέρχεται στα δύο δις (2.000.000.000) δρχ. Επίσης αυτή τη χρονιά η Γ.Γ.Α. στοχεύει στην ποσοτική και ποιοτική αύξηση των προγραμμάτων, ελέγχοντας την ορθή εφαρμογή των προγραμμάτων με τους Νομαρχιακούς υπευθύνους που έχει επιλέξει και συνεργαζόμενη με την Τοπική Αυτοδιοίκηση, αθλητικές οργανώσεις, ομοσπονδίες και άλλους φορείς.

'Οπως είναι φανερό η Γ.Γ.Α. κάθε άλλο παρά μειωμένο ενδιαφέρον επιδεικνύει για τα προγράμματα Μαζικού Αθλητισμού.

Επίσης, σας γνωρίζουμε ότι ακολουθώντας μια σταθερή πορεία τα προγράμματα Μαζικού Αθλητισμο και αυτή τη χρονιά όπως και την περσινή αναμένεται να αρχίσουν εντός του Νοεμβρίου.

Τέλος, σας γνωρίζουμε ότι θα καταβληθούν τα δεδουλευμένα στους Καθηγητές Φυσικής Αγωγής που εργάσθηκαν στα περσινά προγράμματα εντός του Νοεμβρίου.

Ο Υφυπουργός

ΑΝΔΡΕΑΣ ΑΘΑΝ. ΦΟΥΡΑΣ"

37. Στην με αριθμό 2057/14-10-97 ερώτηση δόθηκε με το υπ' αριθμ. 2273/29-10-97 έγγραφο από τον Υφυπουργό Εργασίας και Koινωνικών Ασφαλίσεων η ακόλουθη απάντηση:

"Σε απάντηση της με αριθμ. 2057/14-10-97 ερώτησης που κατέθεσε στη Βουλή ο Βουλευτής κ. Γ. Καρατζαφέρης, σας ενημερώνουμε για τα ακόλουθα:

Ο κοινωνικός διάλογος, ο οποίος βρίσκεται σε εξέλιξη θα ολοκληρωθεί για την πρώτη ενότητα των θεμάτων, που αποτελούν τα μέτρα άμεσης υποστήριξης του συστήματος, μέχρι το τέλος Ιανουαρίου 1998 και μετά ταύτα η Κυβέρνηση θα εκδηλώσει την πρώτη, σχετική με τα θέματα αυτά, νομοθετική της πρωτοβουλία.

Για τη δεύτερη ενότητα των μεγάλων θεμάτων που αφορούν την προοπτική και το μέλλον της κοινωνικής ασφάλισης (χρηματοδότηση συστήματος - οργάνωση - λειτουργία) ο διάλογος θα εξελιχθεί μέσα στο 1998 και θα ολοκληρωθεί περί το τέλος του.

Οι Κυβερνητικές αποφάσεις θα ληφθούν μετά το τέλος του διαλόγου και μετά από εκτίμηση των συμπερασμάτων.

Σε ό,τι αφορά τις συντάξεις, το εφάπαξ, τα όρια ηλικίας και τον τρόπο υπολογισμού ισχύουν όσα ορίζονται από τις σχετικές διατάξεις του ν. 2084/92. Οι όποιες παρεμβάσεις κριθούν αναγκαίες θα προκύψουν μέσα από τον κοινωνικό διάλογο και μετά το τέλος του. Η Κυβέρνηση δεν προτίθεται να αιφνιδιάσει κανένα.

Το θέμα των επικουρικών συντάξεων θα εξεταστεί κατά προτεραιότητα στα πλαίσια του κοινωνικού διαλόγου και θα ληφθούν οι αναγκαίες αποφάσεις πριν το τέλος του 1997, πριν δηλαδή την 1.1.98 που τίθεται σε ισχύ η σχετική διάταξη του ν. 2084/92.

Επαναλαμβάνουμε τέλος πρόσφατη θέση της Κυβέρνησης, που αποτυπώνεται σε εγκύκλιό μας προς τους Ασφαλιστικούς Οργανισμούς, ότι όσοι ασφαλισμένοι θα μπορούσαν, έχοντας τις προϋποθέσεις και τα όρια ηλικίας να συνταξιοδοτηθούν μέχρι 31.12.97 και επιθυμούν να παραμείνουν στην εργασία τους και μετά την ημερομηνία αυτή δεν υπάγονται στις προκείμενες να εφαρμοστούν από 1.1.98 διατάξεις, που προβλέπουν μεταβολή των ορίων ηλικίας και μπορούν να συνταξιοδοτηθούν με τις παλιές διατάξεις, όποτε το επιθυμούν.

Ο Υφυπουργός

Ν. ΦΑΡΜΑΚΗΣ"

38. Στην με αριθμό 2070/14-10-97 ερώτηση δόθηκε με το υπ' αριθμ. 5942/22-10-97 έγγραφο από τον Yπουργό Mεταφορών και Επικοινωνιών η ακόλουθη απάντηση:

"Σε απάντηση της με αριθμ. 2070/14-10-97 ερώτησης που κατέθεσε στη Βουλή ο Βουλευτής κ. Μανώλης Κεφαλογιάννης και απευθύνεται στον Υπουργό Μεταφορών και Επικοινωνιών σχετικά με την κατάληψη της θέσεως του Δ/ντος Συμβούλου της ΟΛΥΜΠΙΑΚΗΣ ΑΕΡΟΠΟΡΙΑΣ, σας πληροφορούμε ότι στην προκήρυξη περιλαμβάνονται τα ελάχιστα τυπικά προσόντα που πρέπει να έχουν οι υποψήφιοι, η επιλογή όμως θα γίνει κυρίως με βάση τα ουσιαστικά προσόντα και με πλήρη διαφάνεια.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

39. Στην με αριθμό 2088/14-10-97 ερώτηση δόθηκε με το υπ' αριθμ. 53/29-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 14-10-97 εγγράφου σας, σχετικά με την με αριθμ. 2088/14-10-97 ερώτηση που κατέθεσε στη Βουλή ο Βουλευτής κ. Βαγγέλης Μεϊμαράκης, σας γνωρίζουμε τα ακόλουθα:

1. 'Οπως είναι γνωστό, η χώρα μας έχει παραπεμφθεί από την Ευρωπαϊκή Επιτροπή στο Ευρωπαϊκό Δικαστήριο για το εφαρμοζόμενο φορολογικό καθεστώς των μεταχειρισμένων επιβατικών αυτοκινήτων. Η εκδίκαση της υπόθεσης αυτής έγινε στις 29 Μαϊου 1997 και η σχετική απόφαση αναμένεται να εκδοθεί στις 23.10.97.

2. Ενόψει της επικείμενης απόφασης του Ευρωπαϊκού Δικαστηρίου, το Υπουργείο Οικονομικών, σε συνεργασία με τα άλλα συναρμόδια Υπουργεία Ανάπτυξης, ΠΕΧΩΔΕ, Μεταφορών και Επικοινωνιών, μελετά το θέμα της αναμόρφωσης του φορολογικού καθεστώτος των αυτοκινήτων και θα πάρει όλα εκείνα τα μέτρα που θα κριθούν αναγκαία για την προστασία του περιβάλλοντος, αλλά και των δημοσιονομικών συμφερόντων της χώρας και τα οποία θα κινούνται μέσα στα πλαίσια των σχετικών κοινοτικών διατάξεων.

Σχετικά με το θέμα της απόσυρσης αυτοκινήτων, σας γνωρίζουμε μεταξύ των θεμάτων που μελετώνται από τις παραπάνω συναρμόδιες Υπηρεσίες, είναι και εκείνο της ανανέωσης του στόλου των κυκλοφορούντων μεγάλης ηλικίας αυτοκινήτων με την παροχή σχετικού οικονομικού κινήτρου στους ιδιοκτήτες.

Τέλος όσον αφορά τις όποιες αλλαγές στα τεκμήρια διαβίωσης, σας γνωρίζουμε ότι μελετούνται από την αρμόδια Υπηρεσία, χωρίς να έχουν ληφθεί ακόμα οριστικές αποφάσεις.

Ο Υφυπουργός

Γ. ΔΡΥΣ"

40. Στην με αριθμό 2161/16-10-97 ερώτηση δόθηκε με το υπ' αριθμ. 24067/29-10-97 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμ. 2161/16.10.97 ερώτησης που κατέθεσε στη Βουλήη Βουλευτής κ. Στέλλα Αλφιέρη και αναφέρεται στην επέκταση της διάταξης της παρ. 10 του άρθρου 1 του ν. 2527/1997, σύμφωνα με την οποία "ποσοστό 20% των προκηρυσσόμενων θέσεων τακτικού προσωπικού και με σύμβαση εργασίας ιδιωτικού δικαίου αορίστου χρόνου των κατηγοριών ΠΕ, ΤΕ και ΔΕ, κατά νομαρχία, φορέα και κλάδο ή ειδικότητα καλύπτονται από πολυτέκνους και τέκνα πολυτέκνων" και στις μονογονεϊκές οικογένειες, σας πληροφορούμε ότι το αίτημα αυτό θα εξετασθεί.

Ο Υφυπουργός

ΣΤ. ΜΠΕΝΟΣ"


 

  

Σελίδα 2180 

41. Στην με αριθμό 2170/16-10-97 ερώτηση δόθηκε με το υπ' αριθμ. 45321/31-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 2170/16-10-97 ερώτησης που κατατέθηκε στη Βουλή των Ελλήνων από τους Βουλευτές κ. Στ. Παναγιώτου και κ. Μαρία Μπόσκου και αναφέρεται στο πιο πάνω θέμα, σας πληροφορούμε ότι:

Το φράγμα Νέας Αδριανής κατασκευάσθηκε το 1994, με ωφέλιμη χωρητικότητα 1.600.000 μ3 νερού. Λόγω της μειωμένης επιφανειακής απορροής της περιοχής το φράγμα δεν γεμίζει πλήρως, με συνέπεια να απαιτείται η συμπλήρωση των ελλειμμάτων, με προσαγωγή νερού και όχι εκβάθυνση της λεκάνης κατάκλισης (εκβάθυνση δεν προβλεπόταν ποτέ ούτε από τη σχετική μελέτη ούτε από τη σύμβαση εκτέλεσης του έργου).

Το πρόβλημα θα αντιμετωπισθεί στα πλαίσια του έργου:

"Κατασκευή ταμιευτήρα Ν. Σιδηροχωρίου και αντλιοστασίου ανυψώσεως υδάτων στον π. Λίσσο", προϋπολογισμού 395.000.000 δρχ. το οποίο ήδη δημοπρατήθηκε και επίκειται η ανάθεσή του.

Στο αντικείμενο του ανωτέρω έργου περιλαμβάνεται μεταξύ των άλλων και η κατασκευή αντλιοστασίου ανυψώσεως υδάτων επί του π. Λίσσου με τους απαιτούμενους αγωγούς μεταφοράς νερού, για τη συμπλήρωση των ελλειμμάτων νερού τόσο στο φράγμα της Νέας Αδριανής, όσο και στο προγραμματιζόμενο νέο φράγμα του Νέου Σιδηροχωρίου.

Η περαίωση του έργου σύμφωνα με τα συμβατικά τεύχη θα γίνει σε οκτώ (8) μήνες, ώστε πρόβλημα να αντιμετωπισθεί ολοκληρωτικά προ της αρδευτικής περιόδου του 1998.

Ο Υφυπουργός

Λ. ΠΑΠΑΔΗΜΑΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα το δελτίο επικαίρων ερωτήσεων της Τετάρτης 26 Νοεμβρίου 1997.

"Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ.2 και 3 Καν.Βουλής)

1. Η με αριθμό 403/21.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Κηπουρού προς τον Υφυπουργό Πολιτισμού (αρμόδιο για θέματα Αθλητισμού), σχετικά με τις προθέσεις της Κυβέρνησης για ανάθεση και κατασκευή του κλειστού γυμναστηρίου Ορεστιάδας. 

2. Η με αριθμό 393/19.11.97 επίκαιρη ερώτηση της Βουλευτού της Νέας Δημοκρατίας κ. Μαριέτας Γιαννάκου - Κουτσίκου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τις προθέσεις της Κυβέρνησης να διασφαλίσει την αναλογία στην εκπροσώπηση, σε πολιτικό επίπεδο, των Φορέων Τοπικής Αυτοδιοίκησης στην Επιτροπή Περιφερειών της Ευρωπαϊκής 'Ενωσης.

3. Η με αριθμό 421/24.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με τις προθέσεις της Κυβέρνησης να καταβάλει αποζημιώσεις στους μικροβαμβακοπαραγωγούς του Νομού Καρδίτσας που έχουν και εξωγεωργικό εισόδημα.

4. Η με αριθμό 415/21.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τις προθέσεις της Κυβέρνησης για τον τρόπο λειτουργίας του ΕΟΜΜΕΧ μετά την κατάργηση των Παραρτημάτων του και την ένταξή τους στις Περιφέρειες και τις Νομαρχίες.

5. Η με αριθμό 409/21.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη μέτρων κατασκευής κατοικιών για μετεγκατάσταση των σεισμοπλήκτων κατοίκων της Καστανιάς Κοζάνης στο Δήμο Σερβίων.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 2 και 3 Καν.Βουλής)

1. Η με αριθμό 400/20.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ.Ιωάννη Καλαμακίδη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τα προβλήματα που έχουν δημιουργηθεί στους επιχειρηματίες στην περιοχή της Χαλκίδας, λόγω καθυστέρησης εκτέλεσης των έργων επισκευής και συντήρησης της κινητής γέφυρας (Πορθμός Ευρίπου).

2. Η με αριθμό 394/19.11.97 επίκαιρη ερώτηση του Βουλευτή της Νέας Δημοκρατίας κ.Λεωνίδα Κουρή προς τον Υπουργό Δημόσιας Τάξης, σχετικά με τη λήψη μέτρων για τον περιορισμό της εγκληματικότητας στην περιοχή του Δήμου Ζεφυρίου, αναβάθμιση της περιοχής, ενίσχυση του Πολυδύναμου Αστυνομικού Τμήματος Αχαρνών κλπ.

3. Η με αριθμό 422/24.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Δημητρίου Κωστόπουλου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τις προθέσεις της Κυβέρνησης προκειμένου να μην καταβάλουν οι υποψήφιοι διαγωνιζόμενοι σε δημόσιους διαγωνισμούς για προσλήψεις στο δημόσιο χρηματικά ποσά, για την αίτηση συμμετοχής σ'αυτόν κλπ.

4. Η με αριθμό 417/21.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς τον Υφυπουργό Πολιτισμού (αρμόδιο για θέματα Αθλητισμού), σχετικά με το πρόβλημα της λειτουργίας του Εθνικού Αθλητικού Κέντρου Χαλκίδας λόγω ελλείψεως πιστώσεων.

5. Η με αριθμό 412/21.11.97 επίκαιρη ερώτηση της Βουλευτού του Δημοκρατικού Κοινωνικού Κινήματος κ.Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τα προβλήματα που δημιουργούνται στη Δευτεροβάθμια Εκπαίδευση, λόγω της καθυστέρησης έκδοσης προεδρικών διαταγμάτων ερμηνευτικών του ψηφισθέντος σχετικού νομοσχεδίου."


 

  

Σελίδα 2181 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, εισερχόμαστε στη συζήτηση

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές - ερωτήσεις πρώτου κύκλου: 

Πρώτη είναι η υπ'αριθμόν 2224/238, με ημερομηνία κατάθεσης 21.10.97, ερώτηση του Βουλευτή του Πανελλήνιου Σοσιαλιστικού Κινήματος κ.Βασιλείου Κεδίκογλου προς τον Υπουργό Δικαιοσύνης, σχετικά με την πληροφόρηση για τις ενέργειες του Υπουργείου σε καταγγελίες για τον τρόπο απονομής της δικαιοσύνης στο Πρωτοδικείο Χαλκίδας.

Κωλύεται ο κύριος Υπουργός, όπως με ενημερώνουν οι υπηρεσίες.

Κατά συνέπεια, θα διαγραφεί η ερώτηση του κ. Κεδίκογλου, ο οποίος δικαιούται να την επαναφέρει σύντομα με τη διαδικασία της επιλογής για κλήρωση.

ΒΑΣΙΛΗΣ ΚΕΔΙΚΟΓΛΟΥ: Μπορώ να την επαναφέρω;

ΠΡΟΕΔΡΕΥΩΝ (Παναγιώτης Ν. Κρητικός): Με την ίδια διαδικασία. Θα την επιλέξετε και θα κληρωθεί.

ΒΑΣΙΛΗΣ ΚΕΔΙΚΟΓΛΟΥ: Θα την ξαναφέρω πάλι προς κλήρωση.

ΠΡΟΕΔΡΕΥΩΝ (Παναγιώτης Ν. Κρητικός): Ναι.

ΒΑΣΙΛΗΣ ΚΕΔΙΚΟΓΛΟΥ: Δηλαδή δεν θεωρείται διαγεγραμμένη.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι. Διαγράφεται για σήμερα και δικαιούσθε να ακολουθήσετε τη διαδικασία για άλλη φορά.

ΒΑΣΙΛΗΣ ΚΕΔΙΚΟΓΛΟΥ: Θα περιμένω, γιατί, κύριε Πρόεδρε, ο εισαγγελέας της Χαλκίδας, ο προϊστάμενος, έκανε πράξεις οι οποίες ούτε στα σκοτεινότερα χρόνια του εμφυλίου πολέμου αποτολμήθηκαν.

ΠΡΟΕΔΡΕΥΩΝ (Παναγιώτης Ν. Κρητικός): 'Οπως αντιλαμβάνεστε, είμαι όλως αναρμόδιος να πάρω μέρος και να απαντήσω σε σας. Ο κύριος Υπουργός απουσιάζει.

ΒΑΣΙΛΗΣ ΚΕΔΙΚΟΓΛΟΥ: Αντιλαμβάνομαι και ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Καλό είναι να τα πείτε αυτά, όταν θα είναι παρών ο κύριος Υπουργός.

ΒΑΣΙΛΗΣ ΚΕΔΙΚΟΓΛΟΥ: Θα περιμένω, κύριε Πρόεδρε, γιατί επαναλαμβάνω, ούτε στα χρόνια του εμφυλίου πολέμου δεν έγιναν αυτά!

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η ερώτηση με αριθμό 207/7-7-97 του Βουλευτή της Νέας Δημοκρατίας κ. Αθανασίου Χειμάρα ΒΑΣΙΛΗΣ ΚΕΔΙΚΟΓΛΟΥ: Πάντως, κύριε Πρόεδρε και το Προεδρείο οφείλει να γνωρίσει προς τον κύριο Υπουργό πως έχει και προς το Kοινοβούλιο υποχρέωση, γιατί διαφορετικά, προσβάλλεται το πολίτευμα.

ΠΡΟΕΔΡΕΥΩΝ (Παναγιώτης Ν. Κρητικός): 'Εχει γνωστοποιηθεί αυτό. Το έχει τονίσει ο κύριος Πρόεδρος κατ'επανάληψη.

ΒΑΣΙΛΗΣ ΚΕΔΙΚΟΓΛΟΥ: Και αν ο Υπουργός Δικαιοσύνης, που είναι ο προστάτης των θεσμών, πράττει αυτό, κύριε Πρόεδρε, αντιλαμβάνεστε τι γίνεται με τους άλλους! Ο Υπουργός Δικαιοσύνης είναι ο προστάτης των θεσμών εκ του Συντάγματος...

ΠΡΟΕΔΡΕΥΩΝ (Παναγιώτης Ν. Κρητικός): Δεν θα τον δικαιολογούσα, εάν υπήρχε και Υφυπουργός. 

ΒΑΣΙΛΗΣ ΚΕΔΙΚΟΓΛΟΥ: ... με ύψιστο θεσμό το Κοινοβούλιο.

ΠΡΟΕΔΡΕΥΩΝ (Παναγιώτης Ν. Κρητικός): Μπορεί να έχει ένα έκτακτο κώλυμα. Υφυπουργός δεν υπάρχει. Κατά συνέπεια...

ΒΑΣΙΛΗΣ ΚΕΔΙΚΟΓΛΟΥ: Πολύ επιεικής είστε!

ΠΡΟΕΔΡΕΥΩΝ (Παναγιώτης Ν. Κρητικός): 'Οχι δεν είμαι. 

Πρώτο και πάνω απ' όλα είναι το Κοινοβούλιο, ο θεσμός αυτός της λαϊκής κυριαρχίας, στον οποίο υποχρεούμεθα να λογοδοτούμε όλοι και να δίνουμε τις αναγκαίες απαντήσεις στο όνομα της λαϊκής κυριαρχίας και χάριν του λαού τον οποίο εκπροσωπούμε εδώ.

ΒΑΣΙΛΗΣ ΚΕΔΙΚΟΓΛΟΥ: Το Κοινοβούλιο και τα μάτια σας!

ΠΡΟΕΔΡΕΥΩΝ (Παναγιώτης Ν. Κρητικός): Υπάρχουν όμως και τα κωλύματα. Τι να κάνουμε;

Δεύτερη είναι η ερώτηση με αριθμό 207/7-7-97 του Βουλευτή της Νέας Δημοκρατίας κ. Αθανασίου Χειμάρα προς τον Υπουργό Υγείας και Πρόνοιας, σχετικά με τη λήψη μέτρων για την πλήρη λειτουργία της Οφθαλμολογικής Κλινικής του Γενικού Νομαρχιακού Νοσοκομείου Λαμίας.

Η ερώτηση του κ. Χειμάρα σε περίληψη έχει ως εξής:

"Οι κάτοικοι του Νομού Φθιώτιδας αισθάνονται απογοήτευση και αγανάκτηση από το γεγονός ότι η Οφθαλμολογική κλινική του Γενικού Νομαρχιακού Νοσοκομείου Λαμίας, υπολειτουργεί.

Συγκεκριμένα, στην εν λόγω κλινική δεν υπάρχει ο απαραίτητος μηχανολογικός εξοπλισμός αξίας 42 εκατομμυρίων δραχμών περίπου ...".

Από φωτοτυπία δεν μπορούν να διαβαστούν γράμματα. 'Εχουν γίνει σχηματικά πλέον και αμυδρά. Πρέπει να είναι διατυπωμένα σωστά και καθαρά. Αυτό είναι ένα fax που έχει πάρει εκείνη τη διάθλαση των γραμμάτων. Θα διαβάσω, λοιπόν, όσα είναι ευκρινή.

"Επειδή οι ασθενείς κάτοικοι του νομού, είναι υποχρεωμένοι, όταν δεν αντέχει η οικονομική τους κατάσταση, να εξυπηρετηθούν από τις καλά οργανωμένες ιδιωτικές κλινικές του νομού, αναγκάζονται να μεταβαίνουν σε Νοσοκομεία Αθηνών για αποκατάσταση των οφθαλμολογικών τους προβλημάτων (εγχειρίσεις κλπ.), με πρόσθετη ταλαιπωρία και οικονομική επιβάρυνση.

Και επειδή η παραπάνω κλινική δεν είναι δυνατόν να λειτουργήσει και να παράσχει τις υπηρεσίες που απαιτούνται, χωρίς την απαραίτητη μηχανολογική υποστήριξη που επί τόσα χρόνια καθυστερεί, ερωτάται ο κύριος Υπουργός:

Είναι στις προθέσεις του να παρέμβει, ώστε να αντιμετωπισθεί άμεσα το μείζον πρόβλημα της πλήρους λειτουργίας της οφθαλμολογικής κλινικής του Νοσοκομείου Λαμίας, η οποία σημειωτέον πρέπει να εξυπηρετεί, όχι μόνο τους κατοίκους του Νομού Φθιώτιδας, αλλά και των άλλων όμορων νομών;".

Δεν ξέρω, αν είδατε αυτήν τη φωτοτυπία από fax. 'Εχουν διαθλαθεί όλα τα γράμματα. Και να νοσηλευόμουν στην οφθαλμολογική κλινική της Λαμίας, πάλι δεν θα μπορούσα να τα διαβάσω! Δεν διαβάζονται. Ιερογλυφικά έχουν γίνει!

Ο Υφυπουργός κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Κύριε Πρόεδρε, κύριοι συνάδελφοι, κανείς δεν αμφιβάλλει για την ανάγκη και τη σημασία της λειτουργίας μιας οφθαλμολογικής κλινικής στο Γενικό Νομαρχιακό Νοσοκομείο Λαμίας. Πράγματι, αυτή η κλινική δεν λειτουργεί λόγω ελλείψεως μηχανολογικού εξοπλισμού.

Είμαι στην ευχάριστη θέση να σας πληροφορήσω ότι με απόφαση του Υπουργού στις 30.9.97 χρηματοδοτήθηκε το Νομαρχιακό Γενικό Νοσοκομείο Λαμίας με το ποσό των ενενήντα εκατομμυρίων (90.000.000) δραχμών εκ των οποίων τα σαράντρα τρία εκατομμύρια (43.000.000) αφορούν εξοπλισμό για την οφθαλμολογική κλινική. Συγκεκριμένα, ένα περίμετρο ηλεκτρονικό προϋπολογισμένης δαπάνης έξι εκατομμυρίων (6.000.000) δραχμών, φακοθρυψία δαπάνης δώδεκα εκατομμυρίων (12.000.000) δραχμών, εργαλεία οφθαλμολογικά, χειρουργικά, δαπάνης δώδεκα εκατομμυρίων (12.000.000) δραχμών, μικροσκόπιο χειρουργικό-οφθαλμολογικό δαπάνης δεκατριών εκατομμυρίων (13.000.000) δραχμών. Συνολικά έχουμε δαπάνη σαράντα τριών εκατομμυρίων (43.000.000) δραχμών. Τόσος ήταν ο εξοπλισμός. Το θέμα βρίσκεται σε τελική πιστεύω φάση στο Υπουργείο Εμπορίου και μόλις γίνει η προμήθεια του εξοπλισμού υπάρχει διευθυντής οφθαλμίατρος, υπάρχει το υπόλοιπο προσωπικό ώστε να λειτουργήσει η κλινική και να λυθεί ένα χρόνιο και σοβαρό πρόβλημα του νοσοκομείου σας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Χειμάρας έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Κύριε Υπουργέ, σας ευχαριστώ κατ'αρχάς γιατί αυτό το χρόνιο πρόβλημα επιτέλους βαίνει προς τη λύση του οριστικά. Θέλω όμως να σας θυμίσω ότι έχουμε ακούσει πάρα πολλές φορές -και δεν αμφισβητώ τα


 

  

Σελίδα 2182 

δικά σας στοιχεία- ότι ξεκινά σε τρεις μήνες, σε πέντε μήνες, σε ένα χρόνο. Αυτά από το 1991. Τουλάχιστον τώρα θέλω με προσωπική σας παρέμβαση να προχωρήσει αυτή η προμήθεια το συντομότερο δυνατόν, δεδομένου ότι δεν εξυπηρετεί απλά τους κατοίκους του Νομού Φθιώτιδος -που έχουν αυτήν την ανάγκη- αλλά και τους γύρω νομούς και την Ευρυτανία και τη Φωκίδα.

Είναι το μοναδικό, θα έλεγα, νοσοκομείο που διαθέτει οφθαλμολογική κλινική και διέθετε από το 1991 όταν Κυβέρνηση ήταν η Νέα Δημοκρατία, σαράντα δύο εκατομμύρια (42.000.000) δραχμές για τον εξοπλισμό της. Αυτό είναι απαράδεκτο για την πολιτεία γενικότερα.

Πρέπει να σας πω ότι αναγκάζονται οι άνθρωποι και πολλές φορές οι ηλικιωμένοι αγρότες να κατεβαίνουν στην Αθήνα ή να οδηγούνται σε ιδιωτικές κλινικές, χωρίς να διαθέτουν ούτε τον απαιτούμενο χρόνο, αλλά ούτε και τα απαιτούμενα χρήματα. Αντιλαμβάνεσθε, λοιπόν, πόσο σημαντικό είναι το ταχύτερο δυνατό να εξοπλιστεί αυτή η κλινική.

Πιστεύω σ'αυτό που μου είπατε. Φεύγω, θα έλεγα, ικανοποιημένος, αλλά με την πρόσθετη παράκληση σε εσάς να παρέμβετε για να κουνήσει το Υπουργείο Εμπορίου τους μηχανισμούς τους να προμηθευτεί αυτά τα μηχανήματα.

Ευχαριστώ, κύριε Υπουργέ, ευχαριστώ κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δυό λόγια μόνο θα πω. Σας διάβασα την απόφαση και θα σας δώσω φωτοτυπία της. Συμφωνώ μαζί σας να πιέσουμε αν μπορούμε προς την κατεύθυνση του Υπουργείου Εμπορίου να συντομεύσουν οι διαδικασίες. Εν πάση περιπτώσει, υπάρχουν οι γνωστές διαδικασίες, δεν μπορούμε να τις αποφύγουμε. Πάντως θα επικοινωνήσουμε με το Υπουργείο Εμπορίου και πιθανόν να σας δώσουμε και ημερομηνίες του διαγωνισμού αν μας δώσουν.

ΒΑΣΙΛΗΣ ΚΕΔΙΚΟΓΛΟΥ: Εκεί υπάρχει χειρούργος οφθαλμίατρος.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ!

Τρίτη είναι η με αριθμό 433/17.7.97 ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για αναβάθμιση της λειτουργίας του Γενικού Νοσοκομείου, συντονισμό των τεσσάρων νοσοκομείων της περιοχής Πατησίων κλπ.

Η ερώτηση του κυρίου συναδέλφου έχει ως εξής:

"Στην περιοχή Πατησίων υπάρχουν τέσσερα νοσοκομεία (Γενικό Πατησίων, Αγία 'Ολγα, Παμμακάριστος, 7ο Θεραπευτήριο ΙΚΑ), που είναι σε θέση να εξασφαλίζουν τη δευτεροβάθμια περίθαλψη των κατοίκων μιας ευρύτερης περιοχής εφόσον υπάρξει ορθολογική διαχείριση και οργάνωση. Η αναβάθμιση της λειτουργίας τους επιβάλλεται πρώτον, για να εξασφαλίζεται έγκαιρη περίθαλψη στους κατοίκους της περιοχής στην περίπτωση επειγόντων περιστατικών και δεύτερον, για να αποσυμφορείται η κορεσμένη από νοσοκομεία περιοχή Αμπελοκήπων.

Ωστόσο υπάρχουν σαφείς ενδείξεις ότι ακολουθείται αντίθετη πορεία. Ειδικότερα:

α) Η πρόεδρος του Νοσοκομείου Πατησίων σε συνέντευξή της (ΤΟ ΒΗΜΑ 23.2.97) δήλωσε ότι η προσπάθεια της διοίκησης είναι να γίνει το Νοσοκομείο διαγνωστικό κέντρο.

β) Ενώ ο οργανισμός του νοσοκομείου προβλέπει καρδιολογική κλινική, υπάρχουν τα αναγκαία μηχανήματα και έχει προσληφθεί προσωπικό, δε λειτουργεί αντίστοιχη μονάδα.

Επίσης, να σημειωθεί, ότι ενώ έχει αγοραστεί αξονικός τομογράφος παραμένει αναξιοποίητος στις αποθήκες του Νοσοκομείου.

Ερωτάται ο κύριος Υπουργός:

1. Ποιες είναι οι προθέσεις της Κυβέρνησης για το Γενικό Νοσοκομείο Πατησίων;

2. Πρόκειται να λειτουργήσει η καρδιολογική κλινική; Γιατί παραμένουν αναξιοποίητα στις αποθήκες του νοσοκομείου τα ιατρικά μηχανήματα που έχουν αγοραστεί;

3. Είναι στις προθέσεις του ο συντονισμός των τεσσάρων νοσοκομείων της περιοχής ώστε να καλύπτουν όλες τις μέρες με εναλλάξ εφημερίες;".

Ο Υφυπουργός Υγείας και Πρόνοιας, κ.Μανώλης Σκουλάκης, έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, σε σχέση με την ανάπτυξη και τη λειτουργία του Νοσοκομείου Πατησίων, θέμα το οποίο φέρνουν οι αγαπητοί συνάδελφοι Βουλευτές, ο κ. Αγγουράκης και ο κ. Κωστόπουλος προς συζήτηση με ερώτησή τους σήμερα στη Βουλή, έχω να πω τα παρακάτω.

Κατ'αρχάς, παρερμηνεύτηκε η συνέντευξη της τότε Προέδρου του Νοσοκομείου Πατησίων ότι υπάρχει μια προσπάθεια της διοίκησης να γίνει το νοσοκομείο διαγνωστικό κέντρο. Δεν ελέχθη κάτι τέτοιο.

Τώρα, όσον αφορά τη λειτουργία της καρδιολογικής κλινικής, λέτε ότι υπάρχουν τα αναγκαία μηχανήματα και έχει προσληφθεί προσωπικό και δεν λειτουργεί η αντίστοιχη μονάδα. 'Οχι, λειτουργεί στα πλαίσια του Παθολογικού Τομέα, Καρδιολογική Μονάδα με δεκαπέντε κρεβάτια. Αυτήν τη στιγμή γίνεται προσπάθεια να εξευρεθεί ειδικός χώρος έτσι ώστε να γίνει ξεχωριστή Καρδιολογική Κλινική και Μονάδα Εμφραγμάτων.

'Αρα, λοιπόν, αυτήν τη στιγμή λειτουργεί μέσα στα πλαίσια του Παθολογικού Τομέα και σύντομα θα υπάρξει χωριστό τμήμα με μονάδα εμφραγμάτων.

Λέτε εδώ ότι έχει αγοραστεί αξονικός τομογράφος και ότι παραμένει αναξιοποίητος στις αποθήκες. Δεν έχει αγοραστεί αξονικός τομογράφος. Να είστε σίγουρος ότι εάν είχε αγοραστεί θα είχε αξιοποιηθεί.

Πρέπει να σας πω ότι γίνεται μια προσπάθεια ανάπτυξης του νοσοκομείου μέσα στα πλαίσια των δυνατοτήτων του. 'Εγιναν ήδη εξωτερικά ιατρεία και λειτουργούν και γίνεται μια προσπάθεια μεταφοράς της αιμοδοσίας. Υπολογίζουμε να γίνει, όπως με ενημέρωσαν σήμερα, η μεταφορά από το παράρτημα σε δύο μήνες.

Σας είπα για την καρδιολογική κλινική. Από εκεί και πέρα σας είπα ότι το νοσοκομείο μετέχει καλώς, όπως μετέχει, στο σύστημα εφημεριών μαζί με άλλα τέσσερα νοσοκομεία. Δεν κατάλαβα τι εννοείτε. Μήπως εννοείτε ότι αυτά τα τέσσερα θα έπρεπε να μπαίνουν στην ίδια ομάδα, έτσι ώστε τη μια μέρα ολόκληρη η περιοχή να έχει τέσσερα νοσοκομεία και τις άλλες τρεις μέρες να μην καλύπτεται καθόλου; Εάν εννοείτε αυτό, νομίζω ότι είναι λάθος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε.

Ερμηνεύω την απάντηση του κυρίου Υπουργού ότι δεν είναι στις προθέσεις της Κυβέρνησης η μετατροπή του Γενικού Νοσοκομείου Πατησίων σε διαγνωστικό κέντρο. Αν και η απάντηση δεν ήταν και τόσο ξεκάθαρη, τουλάχιστον, αυτό κρατάω εγώ και ελπίζω έτσι να έχουν τα πράγματα.

'Οσον αφορά το θέμα που έχει σχέση με την Καρδιολογική Μονάδα, πιστεύω ότι κοντά πέσαμε, με την έννοια, ναι μεν κάτι υπάρχει, αλλά με χαρά ακούω ότι αναγνωρίζεται η ανάγκη αναβάθμισης. Ο ίδιος μιλήσατε για την ανάγκη δημιουργίας Καρδιολογικής Κλινικής. 'Ηταν προς την κατεύθυνση που θέταμε και εμείς το θέμα.

Η ουσία είναι μια: Η αναβάθμιση του νοσοκομείου να γίνει με τέτοιο τρόπο, ώστε να μπορεί να αντιμετωπίζει επείγοντα καρδιολογικά περιστατικά. Πιστεύω ότι μέχρι τώρα δεν μπορούσε να το κάνει. Ελπίζω στο μέλλον να μπορεί να το κάνει.

'Οσον αφορά το θέμα του αξονικού τομογράφου, ενδεχομένως να ήταν λάθος η πληροφορία που είχαμε εμείς. Θα την διασταυρώσω, κύριε Υπουργέ, και ενδεχομένως, να επανέλθουμε στο ίδιο θέμα. Βέβαια, δεν είμαι ειδικός και δεν είμαι σε θέση να κρίνω εάν ένα νοσοκομείο της δυναμικότητας του Γενικού Νοσοκομείου Πατησίων, δεν θα εδικαιούτο να έχει έναν τομογράφο. Πιστεύω ότι δικαιούται. Ελπίζω να το δείτε αυτό το θέμα, ώστε στο μέλλον να υπάρχει αξονικός τομογράφος.


 

  

Σελίδα 2183 

Τελειώνοντας, θα ήθελα να αναφερθώ στο σύστημα των εφημεριών.

Το πρόβλημά μας είναι το εξής, κύριε Υπουργέ. Οι συνεργάτες μας μας έχουν πει ότι τουλάχιστον, μια μέρα την εβδομάδα με το υπάρχον σύστημα των εφημεριών υπάρχει μια κατάσταση κατά την οποία είναι αδύνατον στην περιοχή από το ΚΑΤ μέχρι το Νοσοκομείο Νίκαιας να εφημερεύει το οποιοδήποτε νοσοκομείο σε όλη αυτήν τη μεγάλη περιοχή, με σοβαρά προβλήματα, ειδικά για τις τραυματολογικές περιπτώσεις και για τις καρδιολογικές.

Και όλα αυτά, γιατί κατά τη γνώμη μας μπορεί να δει κανείς το σύστημα των εφημεριών, βεβαίως, όχι σε μία κατεύθυνση μείωσης του προσωπικού. Εμείς πιστεύουμε -και ευχαριστώ, κύριε Πρόεδρε, για την επιείκειά σας- ότι υπάρχει πρόβλημα προσωπικού. Και αν το δούμε συγκεκριμένα θα το διαπιστώσουμε και στην Αγία 'Ολγα και σε άλλα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δύο λόγια, κύριε Πρόεδρε. Σας είπα και πριν, σας επαναλαμβάνω και τώρα ότι πρόθεση του Υπουργείου είναι να αναπτύξει το νοσοκομείο, να το ενισχύσει -και το ενισχύει- και από πλευράς υποδομών και από πλευράς εξοπλισμών και από πλευράς προσωπικού. Δεν σας είπα προηγούμενα ότι έχει ζητηθεί και βρίσκεται σε καλό δρόμο η προμήθεια υπερηχοκαρδιογράφου.

Επίσης πρόσφατα δώσαμε τρεις θέσεις καρδιολόγων γι'αυτό μπορούμε και λέμε ότι θα λειτουργήσει η καρδιολογική κλινική. Θα συνεχιστεί η ενίσχυση του νοσοκομείου και από προσωπικό και από εξοπλισμό για το 1998 σύμφωνα με τις δυνατότητες που υπάρχουν.

'Οσον αφορά το σύστημα των εφημεριών νομίζω ότι είναι σωστό. Δεν υπάρχουν προβλήματα σοβαρά και καλώς έχει μπει στην ομάδα που έχει μπει το Νομαρχιακό Νοσοκομείο Πατησίων.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 1136/27.8.97 ερώτηση του Βουλευτή της Νέας Δημοκρατίας κ. Ηλία Βεζδρεβάνη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη δημιουργία Νεκροθαλάμου στο Γενικό Νοσοκομείο Φιλιατών.

Η ερώτηση του κυρίου συναδέλφου έχει ως εξής:

"Σοβαρό πρόβλημα δημιουργείται στους Θεσπρωτούς μετανάστες, σε περίπτωση θανάτου συγγενών τους.

Είναι ανθρώπινο το να θέλει κανείς να δει τα προσφιλή του πρόσωπα, πριν τον ενταφιασμό τους.

'Ομως λόγω απόστασης, οι μετανάστες χάνουν αυτήν την ευκαιρία, επειδή στο Γενικό Νομαρχιακό Νοσοκομείο Φιλιατών δεν υπάρχει ειδικός νεκροθάλαμος.

Επειδή τα περιστατικά αυτά είναι πολλά για το νομό, ερωτάται ο κύριος Υπουργός Υγείας και Πρόνοιας:

Προτίθεται να προβεί στη δημιουργία ειδικού νεκροθαλάμου στο Γενικό Νοσοκομείο Φιλιατών, για την επίλυση αυτού του σοβαρού προβλήματος που αντιμετωπίζουν οι μετανάστες Θεσπρωτοί;".

Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, απαντώντας στο θέμα που έφερε με την ερώτησή του σήμερα στη Βουλή ο κ. Βεζδρεβάνης και που αφορά την έλλειψη ειδικού νεκροθαλάμου στο Νοσοκομείο των Φιλιατών, έχω να απαντήσω ότι στο Νοσοκομείο δόθηκε το ποσό των είκοσι εκατομμυρίων (20.000.000) για την προμήθεια ενός ψυγείου νεκροθαλάμου.

ΗΛΙΑΣ ΒΕΖΔΡΕΒΑΝΗΣ: Πότε;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχει επιχορηγηθεί το νοσοκομείο με είκοσι εκατομμύρια (20.000.000). Είναι σημερινή ενημέρωση από την υπηρεσία. 'Ετσι με ενημερώνουν, ελπίζω χωρίς λάθος.

ΗΛΙΑΣ ΒΕΖΔΡΕΒΑΝΗΣ: Πότε;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν μου έχουν δώσει ημερομηνία. Θα σας στείλω, όπως έστειλα και στο συνάδελφο, την απόφαση με φαξ. Ελπίζω να μη σας πληροφορώ λάθος, όπως μέχρι τώρα πιστεύω πως δεν έχω πληροφορήσει λάθος τη Βουλή.

Για την επίλυση πάντως όλου αυτού του προβλήματος του νεκροθαλάμου που αναφέρεται, καθώς και άλλων λειτουργικών αναγκών, το Υπουργείο μετά τη διενέργεια αυτοψίας από τη Διεύθυνση Τεχνικών Υπηρεσιών προωθεί έγκριση για σύνταξη μελέτης αναδιαρυθμίσεων και προσθηκών ώστε να αντιμετωπισθούν συνολικά τα προβλήματα λειτουργικότητας στους χώρους του νοσοκομείου. Είναι ένα θέμα στο οποίο θα απαντήσω στην ερώτηση του κ. Τασούλα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, είναι μακάβριο το θέμα που έφερα στην Εθνική Αντιπροσωπεία, αλλά όλα τα θέματα του λαού είναι θέματα που πρέπει να αντιμετωπίζουν οι εκπρόσωποί του.

Στο Νομό Θεσπρωτίας όπως ξέρετε, υπάρχει πολύ μεγάλη μετανάστευση από πολλών δεκαετιών. Χιλιάδες Θεσπρωτοί υπάρχουν στα πέρατα της γης, στην Ευρώπη, στην Αμερική, στον Καναδά, μέχρι τη μακρινή Αυστραλία. Αντιλαμβάνεστε ότι κάθε θάνατος ενός συγγενούς δημιουργεί κάποιο πρόβλημα. Οι συγγενείς θέλουν να έλθουν να αποχαιρετήσουν το νεκρό και τούτο καθίσταται αδύνατο.

Γι' αυτό φέραμε, κύριε Υπουργέ, αυτήν την ερώτηση και θέσαμε το θέμα της δημιουργίας ενός νεκροθαλάμου στο νοσοκομείο. 'Ακουσα ότι επιχορηγήθηκε με είκοσι εκατομμύρια (20.000.000) δραχμές. Αυτό το ακούω για πρώτη φορά. Εάν είναι χθεσινό ή σημερινό, μπορεί να είναι έτσι. Αν είναι όμως από προχθές και πιο πριν, επειδή συμβαίνει να επιμελούμαι των προβλημάτων του νομού μου, έχω την ενημέρωση ότι δεν υπάρχει τέτοια επιχορήγηση. Θα χαρώ πολύ να υπάρξει. Θα χαρώ αν γίνει πραγματικότητα. 'Ομως να γίνει. Είναι σοβαρό θέμα.

Ακόμη, κύριε Υπουργέ, τα υπόλοιπα που είπατε δεν είναι θέμα της δικής μου ερώτησης, διότι γνωρίζω τι έχει δοθεί για το Νοσοκομείο Φιλιατών. Θα σας πω και τούτο: Η Νέα Δημοκρατία σαν Κυβέρνηση για το Νοσοκομείο Φιλιατών είχε προβλέψει πιστώσεις από το δεύτερο Κοινοτικό Πλαίσιο Στήριξης ενός δισεκατομμυρίου (1.000.000.000) δραχμών. Εσείς τις φέρατε στα πεντακόσια ογδόντα εκατομμύρια (580.000.000) δραχμές. 'Ομως δεν προχωρώ περαιτέρω, διότι το δικό μου θέμα είναι να δημιουργήσετε ένα νεκροθάλαμο στο Νοσοκομείο Φιλιατών.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε συνάδελφε, το μόνο που απομένει σε μένα είναι να σας στείλω την απόφαση, για να δούμε πότε υπεγράφη.

ΗΛΙΑΣ ΒΕΖΔΡΕΒΑΝΗΣ: Εμένα με ενδιαφέρει να δείτε το πρόβλημα.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Χαίρομαι γι' αυτό. Πάντως θα σας στείλω την απόφαση αύριο, για να δω και εγώ πότε υπεγράφη.

ΠΡΟΕΔΡΕΥΩΝ (Παναγιώτης Ν. Κρητικός): Αναφορές-ερωτήσεις δευτέρου κύκλου.

Πρώτη είναι η με αριθμό 1923/8.10.97 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τον αριθμό, την ανάπτυξη και λειτουργία των μονάδων εντατικής θεραπείας και των κλινών που διαθέτουν από το 1994 μέχρι σήμερα.

Η ερώτηση του κ. Σούρλα έχει ως εξής:

"Ερωτάται ο κύριος Υπουργός και παρακαλείται να ενημερώσει τη Βουλή:

1) Πόσες μονάδες εντατικής θεραπείας λειτουργούν σε όλη τη χώρα και πόσες κλίνες διαθέτει η κάθε μία.

2) Πόσες κλίνες ΜΕΘ δεν λειτουργούν και για ποιους λόγους;

3) Από το έτος 1994 μέχρι σήμερα πόσες κλίνες αναπτύχθηκαν και πού συγκεκριμένα".

Είναι σύντομη η ερώτηση του κ. Σούρλα, όπως επιτάσσει


 

  

Σελίδα 2184 

το Κανονισμός.

Ο κύριος Υφυπουργός εχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Στα ερωτήματα που θέτει ο κ. Σούρλας, έχω να απαντήσω τα παρακάτω:

Μονάδες εντατικής θεραπείας λειτουργούν σε σαράντα δύο νοσηλευτικά ιδρύματα της χώρας και ο συνολικός αριθμός κλινών ανέρχεται σε τριακόσιες σαράντα εννέα. Στην τριετία 1990-1993, μπήκαν σε λειτουργία ορισμένες μονάδες εντατικής θεραπείας που η διαδικασία δημιουργίας τους είχε ξεκινήσει παλαιότερα και πραγματοποιήθηκε η ολοκλήρωσή τους σε αυτό το διάστημα. Πάντως, δεν υπήρξε κανένας προγραμματισμός για την ανάπτυξη μονάδων εντατικής θεραπείας.

Από το 1994 και μετά, δόθηκαν κατά προτεραιότητα και πιστώσεις για τον εξοπλισμό των μονάδων εντατικής θεραπείας και προκηρύχθηκαν θέσεις ιατρών με προτεραιότητα στις ΜΕΘ. Καθιερώθηκε η διετής εξειδίκευση και λειτούργησαν μονάδες στο Πανεπιστημιακό Νοσοκομείο Ιωαννίνων δεκατέσσερις, στους Αγίους Αναργύρους δώδεκα, στο Αγία Σοφία δέκα. Ολοκληρώθηκαν οι οκτώ μονάδες εντατικής θεραπείας του Τζαννείου. Ακόμη στην Αγία 'Ολγα δέκα και στο Αλεξάνδρα δώδεκα.

Συστάθηκαν θέσεις ιατρών για πρώτη φορά στα εξής νοσοκομεία: Στον 'Αγιο Ανδρέα Πατρών έξι, στην Κέρκυρα έξι, στο Ιπποκράτειο Θεσσαλονίκης δέκα. Εκεί είναι η πρώτη ΜΕΘ παίδων σε όλη τη Βόρεια Ελλάδα. Ακόμη στη Ρόδο έξι, στη Λάρισα δέκα και στην Καβάλα δέκα. Είναι ένα σύνολο σαράντα οκτώ κλινών. Στα επόμενα τρία χρόνια σύμφωνα με τον προγραμματισμό του Υπουργείου και με ικανοποίηση των αιτημάτων του προσωπικού και για εξοπλισμό κτιριολογικό των νέων νοσοκομειακών συγκροτημάτων, θα αναπτυχθούν εκατόν ογδόντα οκτώ κλίνες εκ των οποίων οι ογδόντα πέντε στην Αττική.

Θα σας πω τώρα τον προγραμματισμό του 1998. Για πλήρη ανάπτυξη μονάδων εντατικής θεραπείας στην Αττική έχουμε στο πρόγραμμα: το Γενικό Κρατικό, το Σισμανόγλειο, τον Ευαγγελισμό. Στη δε περιφέρεια, έχουμε: τη Λαμία, τον 'Αγιο Ανδρέα και τα νοσοκομεία Θεσσαλονίκης. Στη δεύτερη φάση ανάπτυξης, εκεί που υφίσταται η υποδομή και ελάχιστα μένουν για να λειτουργήσουν είναι: της Λάρισας τα υπόλοιπα τέσσερα -ήδη λειτουργούν έξι- στην Καβάλα και στο Ρέθυμνο. Στην τρίτη φάση έχουμε την ανάπτυξη των παρακάτων μονάδων εντατικής θεραπείας: Ξάνθης, που έχει ξεκινήσει η έγκριση σύστασης των θέσεων ιατρών, Ρόδου, όπου θα εγκατασταθεί εξοπλισμός που προβλέπεται για το νέο νοσοκομείο, Ναυπλίου και Καλύμνου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Η διατύπωση, όπως είδατε, κύριε Πρόεδρε, είναι πραγματικά λιτή και καθόλου επικριτική για την Κυβέρνηση.

Κατά τη γνώμη μου, θα έπρεπε να ακολουθηθεί η τρέχουσα κοινοβουλευτική διαδικασία και να απαντηθούν τα όσα εγώ διαλαμβάνω στην ερώτησή μου για να έχω το χρόνο να τα μελετήσω και να μπορέσω να απαντήσω.

'Ομως, ωστόσο κρίνω, ότι δεν είναι ικανοποιητική η απάντηση ως προς τα ερωτήματα τα οποία έχουν τεθεί, κύριε Σκουλάκη, αλλά και ως προς την ουσία της υπόθεσης που είναι η ασκούμενη από την Κυβέρνησή σας πολιτική στον τομέα της επείγουσας προνοσοκομειακής ιατρικής και στον τομέα των μονάδων εντατικής θεραπείας. Δεν είναι ικανοποιητικές οι απαντήσεις που δίνετε. Και μάλιστα, δεν έχω πάρει απάντηση, πόσες κλίνες δεν λειτουργούν και για ποιους λόγους. Διότι, υπάρχουν κλίνες οι οποίες έχουν προετοιμασθεί, μονάδες ή τμήματα μονάδων, στον Ευαγγελισμό ή αλλού, που δεν λειτουργούν. Δεν μου απαντήσατε σ' αυτό. Κρίνω, ότι δεν είναι ικανοποιητική η πολιτική σας. Διότι, στα τρία χρόνια που εγώ είχα την ευθύνη του Υπουργείου Υγείας, διπλασιάστηκαν οι κλίνες μονάδων εντατικής θεραπείας, δηλαδή,όσες βρήκαμε από συστάσεως του Ελληνικού 'Εθνους τις διπλασιάσαμε σε τρία χρόνια. Αυτό σημαίνει, ότι μπορούμε να αναπτύξουμε πολλές κλίνες.

Είχαμε κάνει έναν προγραμματισμό, βάσει εισήγησης της επιτροπής επείγουσας προνοσοκομειακής ιατρικής και μονάδων εντατικής θεραπείας, με Πρόεδρο τον κ. Ρούσο, αλλά δεν τον προχωρήσατε αυτόν το σχεδιασμό και δεν τον υλοποιήσατε. Εν πάση περιπτώσει, το θέμα δεν είναι θέμα αντιπαράθεσης, αλλά είναι θέμα ουσίας, θέμα ζωής. Πιστεύω, ότι προβάλει επιτακτική ανάγκη να επιταχυνθούν οι ρυθμοί, να υπάρξουν μονάδες εντατικής θεραπείας σ' όλα τα νοσοκομεία, ώστε έστω και αν δεν μπορούμε να φθάσουμε στο 6% που προβλέπουν οι δείκτες της Παγκόσμιας Οργάνωσης Υγείας, τουλάχιστον να φθάσουμε στο 2%.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, προηγουμένως απάντησα λεπτομερώς σε πόσα νοσοκομεία λειτουργούν μονάδες εντατικής θεραπείας και πότε λειτούργησαν. Αν θέλετε, μπορώ να σας δώσω και τον πίνακα που σήμερα ζήτησα από τις υπηρεσίες.

Στην Α' υγειονομική περιφέρεια, που είναι η Αθήνα, λειτουργούν εκατόν ογδόντα τρεις και είναι υπό ανάπτυξη τριάντα μία.

ΓΕΩΡΓΙΟΣ ΣΟΥΡΛΑΣ: Δεν θέλω αυτό. Θέλω να μου πείτε, από τότε που αναλάβατε, πόσα κρεβάτια λειτουργήσατε, δηλαδή, τα ξεκινήσατε και τα ολοκληρώσατε;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας είπα.

ΓΕΩΡΓΙΟΣ ΣΟΥΡΛΑΣ: Δεν μου τα είπατε αυτά.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Λειτουργούν εξήντα έξι κλίνες και είναι έτοιμες να λειτουργήσουν άλλες σαράντα οκτώ κλίνες.

ΓΕΩΡΓΙΟΣ ΣΟΥΡΛΑΣ: Πώς ξεκινήσατε και τι ολοκληρώσατε. Για να έχει ο καθένας στην πολιτική του πορεία μία αναφορά.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχετε την εντύπωση, αγαπητέ συνάδελφε, ότι ο λαός ενδιαφέρεται τι κάνατε εσείς και τι κάναμε εμείς; Σας παρακαλώ. Εγώ νομίζω, ότι ο λαός πλέον έχει κουρασθεί από αυτά τα πράγματα και θέλει να δει να γίνεται μία προσπάθεια ανάπτυξης. Νομίζω, ότι πλέον δεν ενδιαφέρεται γι' αυτά τα πράγματα. Θέλει να ακούσει πόσες μονάδες λειτουργούν και πόσες πρόκειται να λειτουργήσουν στα προσεχή χρόνια. Γίνεται μία προσπάθεια, κύριε Σούρλα. Δεν ήρθαμε εδώ να πούμε, ότι λύσαμε το πρόβλημα των μονάδων εντατικής θεραπείας. Γίνεται μία συνεχής προσπάθεια. 'Εχουμε βάλει προτεραιότητα και σας είπα τον προγραμματισμό για την τριετία και ειδικά για το 1998.

Θα σας καταθέσω τους πίνακες που σήμερα οι υπηρεσίες μου συνέταξαν και που δείχνουν πόσες μονάδες λειτουργούν κατά υγειονομική περιφέρεια και πόσες είναι έτοιμες να λειτουργήσουν.

(Στο σημείο αυτό ο Υφυπουργός Υγείας και Πρόνοιας, κ. Μ. Σκουλάκης καταθέτει για τα Πρακτικά τα προαναφερθέντα έγγραφα τα οποία έχουν ως εξής:


 

  

Σελίδα 2185 σε PDF   

Σελίδα 2186 σε PDF   

Σελίδα 2187 σε PDF   

Σελίδα 2188 σε PDF   



 

  

Σελίδα 2189 

ΠΡΟΕΔΡΕΥΩΝ (Παναγιώτης Ν. Κρητικός): Επόμενη είναι η με αριθμό 243/8.7.97 ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας, σχετικά με τη λήψη μέτρων για την επίλυση των προβλημάτων του Νομαρχιακού Γενικού Νοσοκομείου Φιλιατών, κτιριακές εγκαταστάσεις, εκσυγχρονισμός του Οργανισμού του Νοσοκομείου κλπ.

Η ερώτηση του κυρίου συναδέλφου έχει ως εξής:

"Το Νομαρχιακό Γενικό Νοσοκομείο Φιλιατών, το οποίο εξυπηρετεί τις ανάγκες των κατοίκων της ευρύτερης περιοχής της Θεσπρωτίας, αντιμετωπίζει σοβαρό κτιριακό πρόβλημα, ενώ είναι ανεπαρκέστατη και η στελέχωσή του.

Οι κτιριακές εγκαταστάσεις είναι παλιές, οι θάλαμοι των ασθενών προβληματικοί, λείπουν αναγκαίοι χώροι και είναι εντελώς απαράδεκτη η κατάσταση στην οποία βρίσκονται τα γραφεία των γιατρών, καθώς και τα εργαστήρια.

Από το 1986 άρχισαν κάποια έργα τα οποία όμως δέκα χρόνια μετά, δεν έχουν ολοκληρωθεί ακόμη, αλλά και αν ολοκληρωθούν και πάλι θα υπάρχουν σοβαρότατα κτιριακά προβλήματα. Τα προβλήματα αυτά οξύνονται περισσότερο, αφού στο 'Ιδρυμα αναπτύσσονται και νέα τμήματα, όπως π.χ. μονάδα τεχνητού νεφρού.

Από την άλλη μεριά, ο οργανισμός του νοσοκομείου είναι παλιός και δεν προβλέπει το αναγκαίο προσωπικό προκειμένου το ίδρυμα να λειτουργήσει σ'ένα ικανοποιητικό επίπεδο με βάση τις σημερινές ανάγκες. Παρ'όλα αυτά, ακόμα και οι θέσεις που προβλέπει αυτός ο Οργανισμός δεν καλύπτονται. 'Ετσι, από τις διακόσιες ογδόντα εννιά οργανικές θέσεις που προβλέπει συνολικά ο Οργανισμός, σήμερα καλύπτονται μόνο οι εκατόν ογδόντα μία. Αυτό έχει σαν αποτέλεσμα να υφίστανται σημαντικότατες ελλείψεις σε ιατρικό, νοσηλευτικό και τεχνικό-διοικητικό προσωπικό.

Ερωτάται ο κύριος Υπουργός ποια είναι τα μέτρα που πρόκειται να πάρει η Κυβέρνηση και πότε, ώστε να αντιμετωπιστούν τα οξύτατα κτιριακά προβλήματα του Νομαρχιακού Γενικού Νοσοκομείου Φιλιατών, να υπάρξει νέος σύγχρονος Οργανισμός και να στελεχωθεί άμεσα με το αναγκαίο ιατρικό, νοσηλευτικό και τεχνικό-διοικητικό προσωπικό, προκειμένου να αντιμετωπιστούν οι ανάγκες των κατοίκων αυτής της παραμεθορίου περιοχής".

Ο Υφυπουργός Υγείας και Πρόνοιας κ.Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, σχετικά με τα προβλήματα του Νοσοκομείου Φιλιατών, τα οποία φέρνουν στη Βουλή με τη σημερινή τους ερώτηση οι αγαπητοί συνάδελφοι κ. Αθ. Τασούλας και κ. Μαρία Μπόσκου, έχω να πω τα παρακάτω:

Πρώτον, ολοκληρώθηκε η τριόροφη προσθήκη νοτίως του παλαιού κτιρίου, ωστόσο βέβαια, αυτή η προσθήκη, δεν έλυσε το πρόβλημα των χώρων για βασικές λειτουργίες του νοσοκομείου. Το Υπουργείο γνωρίζοντας αυτήν την πραγματικότητα, έστειλε τεχνικούς στις 18.8.97 να κάνουν επιτόπια επίσκεψη και έλεγχο της κατάστασης. Περιεγράφη από τους τεχνικούς η υπάρχουσα κατάσταση και τα συμπεράσματα αυτής της αυτοψίας οδήγησαν στο να υπογραφεί πρόσφατα απόφαση χρηματοδότησης με ογδόντα εκατομμύρια (80.000.000) του νοσοκομείου για σύνταξη μελέτης αναδιαρρυθμίσεων και προσθηκών, ώστε να προσδιοριστούν ενιαία και με σύγχρονο τρόπο όλες οι ανάγκες και οι λειτουργικές λύσεις που θα επιτρέψουν την εύρυθμη λειτουργία των τμημάτων που λειτουργούν και των προβλεπομένων από τον Οργανισμό όπως Μονάδα Αυξημένης Φροντίδας (ΜΑΦ), Μονάδα Στεφανιαίων Νόσων, Προώρων Βρεφών και Μονάδα Τεχνητού Νεφρού.

'Αμεσα, θα προωθηθούν ορισμένες ενέργειες ανακαίνισης των πλέον προβληματικών χώρων του παλαιού νοσοκομείου. Το νοσοκομείο ήδη έχει πάρει οδηγίες για να προχωρήσει στην εκτίμηση αυτών των δαπανών, ώστε να εγκριθούν από το Υπουργείο.

'Οσον αφορά τον Οργανισμό, πρέπει να σας πω ότι το 1996, έγινε τροποποίησή του, και όπως ξέρετε, έχουν προστεθεί τα εξής:

Πρώτον: Τμήματα και μονάδες. 'Ενα ουρολογικό τμήμα, ένα τμήμα αιμοδοσίας και μια μονάδα τεχνητού νεφρού.

'Εχουν συσταθεί νέες ιατρικές θέσεις: Δύο θέσεις διευθυντών νεφρολόγου, ουρολόγου, τριών επιμελητών Α' νεφρολόγου, ουρολόγου, καρδιολόγου. Επίσης, έχουν δοθεί δύο θέσεις ΤΕ νοσηλευτών, δύο θέσεις ΤΕ ιατρικών εργαστηρίων, μια θέση τεχνολογίας τροφίμων και μια θέση ΔΕ βοηθών ιατρικών ή βιολογικών εργαστηρίων.

Επίσης, έχουν συσταθεί δύο θέσεις: Μια θέση επιμελητού Α' γενικής ιατρικής ή παθολογίας και μια θέση επιμελητού Α' ή Β' παιδιατρικής.

Πρέπει να σας πω ότι δόθηκαν -και ήδη βρίσκονται στη διαδικασία της ολοκλήρωσης της πρόσληψης- τριάντα τρεις θέσεις νοσηλευτικού προσωπικού. 'Εχουν δοθεί για προκήρυξη τέσσερις θέσεις ΤΕ νοσηλευτικού προσωπικού και εκκρεμούν στο ΑΣΕΠ μια θέση ΤΕ τεχνικών εφαρμογών ειδικότητας μηχανολόγου, δύο θέσεις ΤΕ τεχνικών και μια θέση ΔΕ βοηθού φαρμακείου. 'Εχει δε προκηρυχθεί και μια θέση τεχνολόγου ιατρικών εργαστηρίων.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η ερώτηση αυτή έγινε μετά από επίσκεψη, που έκανα πριν έξι μήνες. Και, όπως βλέπετε, είχε κατατεθεί στις αρχές Ιουλίου. Το πρόβλημα είναι το εξής. Το νοσοκομείο αυτό, το οποίο ήταν ένα μικρό νοσοκομείο, καλείται τώρα να αντιμετωπίσει τις ανάγκες ενός νομού και δεν είναι σε θέση ούτε σαν κτιριακή υποδομή ούτε σαν οργανισμός να αντιμετωπίσει αυτήν την κατάσταση. 'Εχουμε τη γνώμη ότι έτσι όπως απαντά ο κύριος Υφυπουργός, "δώσαμε μία θέση εδώ, δώσαμε μία θέση εκεί", δεν δίνει συνολική απάντηση στο πρόβλημα. Χρειάζεται -και έπρεπε ήδη να το είχατε κάνει, κύριε Υφυπουργέ- μία συνολική εκτίμηση, ποιες είναι οι ανάγκες του νοσοκομείου, ούτως ώστε μέσα σ' αυτό το διάστημα να είχατε τον καιρό να προσχεδιάσετε τι θα κάνετε, πώς θα το χρηματοδοτήσετε κλπ.

Με αυτές τις θέσεις, που λέτε, πάλι δεν καλύπτονται οι ανάγκες και πρέπει να ξέρετε ότι σε τέτοιες δύσκολες εργασιακές συνθήκες και το όποιο προσωπικό δεν μπορεί να αποδώσει αυτό, που θα μπορούσε να αποδώσει ένα κτιριακό συγκρότημα, το οποίο θα ήταν άρτιο και καλύτερο. Επομένως, η κατάσταση από απόψεως παροχών υγείας δεν είναι η καλύτερη, είναι άσχημη στο νοσοκομείο Φιλιατών.

Τι θέλουμε εμείς να κάνετε. Να μελετήσετε τις ανάγκες έγκαιρα και έγκαιρα να αντιμετωπίσετε το πρόβλημα. Το θέμα του οργανισμού πρέπει να το αντιμετωπίσετε τώρα. Ξέρουμε ότι κάνετε αυτό το πράγμα, δίνετε δυο-τρεις θέσεις αποσπασματικά. Αυτό δεν είναι αναμόρφωση οργανισμού. Αναμόρφωση οργανισμού είναι να βάλετε κάτω τις ανάγκες και να καθορίσετε ποια τμήματα και ποια δραστηριότητα πρέπει να έχει το νοσοκομείο και τι προσωπικό πρέπει να προσλάβετε. Αυτό δεν το κάνατε, αλλά ούτε και βλέπω ότι είσθε έτοιμοι να το κάνετε. Πρέπει να το κάνετε.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητέ συνάδελφε, κανείς δεν είπε ότι το νοσοκομείο δεν έχει προβλήματα. Και αυτό έχει προβλήματα και όλα τα νοσοκομεία έχουν προβλήματα και αυτό μας κάνει να προσπαθούμε συνέχεια. Σας είπα ότι στείλαμε τις τεχνικές υπηρεσίες, έγινε η έκθεση, χρηματοδοτήσαμε ήδη με ογδόντα εκατομμύρια (80.000.000) δραχμές σ' αυτήν τη φάση το νοσοκομείο. Αν χρειαστεί, θα δώσουμε κι άλλα χρήματα. Εδώ βάλαμε σε προτεραιότητα τις ελλείψεις ιατρικού προσωπικού. Το 1997 δώσαμε έντεκα θέσεις γιατρών ΕΣΥ στο νοσοκομείο. 'Ηδη έχουμε εγκρίνει την προμήθεια τριών ασθενοφόρων, ένα για το νοσοκομείο και ένα για κάθε Κέντρο Υγείας Παραμυθιάς και Ηγουμενίτσας. Αυτά, αγαπητέ συνάδελφε, μπορούσαμε, αυτά κάναμε και θα συνεχίσουμε να προσπαθούμε με τον ίδιο τρόπο και το 1998.


 

  

Σελίδα 2190 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των αναφορών και ερωτήσεων.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα ότι ο Α' Αντιπρόεδρος της Βουλής κ. Παναγιώτης Κρητικός και οι Βουλευτές κύριοι Κωνσταντίνος Μπαντουβάς, Στυλιανός Παπαθεμελής και Ηλίας Παπαηλίας κατέθεσαν πρόταση νόμου: "Για την ίδρυση μουσείου της Ενωμένης Εθνικής Αντίστασης 1941-1944".

Επίσης, ο Πρόεδρος της Νέας Δημοκρατίας κ. Κωνσταντίνος Καραμανλής και οι Βουλευτές κύριοι Ιωάννης Κεφαλογιάννης, Σταύρος Δήμας, Δημήτριος Σιούφας, Προκόπης Παυλόπουλος, Ελευθέριος Παπαγεωργόπουλος, Εμμανουήλ Κεφαλογιάννης, Χρήστος Μαρκογιαννάκης, Γεώργιος Σούρλας, Απόστολος Ανδρεουλάκος, Ευάγγελος Μεϊμαράκης, Επαμεινώνδας Ζαφειρόπουλος, Γεώργιος Βουλγαράκης, Ιωάννης Τζωάννος, Αναστάσιος Παπαληγούρας, Γεώργιος Ορφανός, Γεράσιμος Γιακουμάτος, Γεώργιος Αλογοσκούφης, Γεώργιος Παναγιωτόπουλος, Σπήλιος Σπηλιωτόπουλος, Αδάμ Ρεγκούζας, Νικόλαος Νικολόπουλος, Δημήτριος Ν. Κωστόπουλος, Λεωνίδας Κουρής, Θεόδωρος Σκρέκας, Βασίλειος Κορκολόπουλος, Αθανάσιος Δαβάκης, Θεοφάνης Δημοσχάκης, Γεώργιος Καλαντζής, Γεώργιος Καλός, 'Ελσα Παπαδημητρίου, Ιωάννης Παπαδημόπουλος και Ιωάννης Λαμπρόπουλος κατέθεσαν πρόταση νόμου: "Εγγυήσεις καθιέρωσης της αρχής της διαφάνειας ως προς την ανάθεση και εκτέλεση των συμβάσεων δημοσίων έργων και προμηθειών".

Παραπέμπονται στην αρμόδια Διαρκή Επιτροπή.


 

  

Σελίδα 2191 

ΠΡΟΕΔΡΟΣ (Απόστολος Κακλαμάνης): Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχέδιων που είναι γραμμένα στην ημερήσια διάταξη.

Υπουργείου Ανάπτυξης

Ψήφιση στο σύνολο του σχεδίου νόμου:"Βιομηχανικές και Επιχειρηματικές Περιοχές και άλλες διατάξεις".

Κρατείται, για να ψηφισθεί στο σύνολο μετά.

Υπουργείου Εθνικής Οικονομίας

Συνέχιση της συζήτησης επί της αρχής, των άρθρων και του συνόλου του σχεδίου νόμου: "Ρυθμίσεις για την Τράπεζα της Ελλάδος".

Κρατείται. Θα συνεχιστεί απόψε η συζήτησή του.

Υπουργείου Εθνικής Παιδείας και Θρησκευμάτων

Μόνη συζήτηση επί της αρχής, των άρθρων και του συνόλου του σχεδίου νόμου: "Ελληνικό Ανοικτό Πανεπιστήμιο".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εργασίας και Κοινωνικών Ασφαλίσεων

Μόνη συζήτηση επί της αρχής, των άρθρων και του συνόλου του σχεδίου νόμου: "Μέτρα κατά της εισφοροδιαφυγής, διασφάλιση εσόδων Ι.Κ.Α. και άλλα θέματα".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Πολιτισμού

Μόνη συζήτηση επί της αρχής, των άρθρων και του συνόλου του σχεδίου νόμου: "Θεσμοί, μέτρα και δράσεις πολιτιστικής ανάπτυξης".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Ερχόμεθα τώρα στις συμβάσεις.

ΗΛΙΑΣ ΒΕΖΔΡΕΒΑΝΗΣ: Κρατούνται όλες από τη Νέα Δημοκρατία.

ΠΡΟΕΔΡΟΣ (Απόστολος Κακλαμάνης): Μη βιάζεστε, να τις ακούσετε, κύριε συνάδελφε.

ΗΛΙΑΣ ΒΕΖΔΡΕΒΑΝΗΣ: Το λέω για να σας διευκολύνω.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, εσείς δεν πρέπει να το λέτε αυτό έτσι.

ΗΛΙΑΣ ΒΕΖΔΡΕΒΑΝΗΣ: Εγώ το είπα για να σας διευκολύνω.

ΠΡΟΕΔΡΟΣ (Απόστολος Κακλαμάνης): 'Οχι, γιατί εδώ βλέπω ότι υπάρχουν και συμβάσεις, οι οποίες έχουν γίνει ομοφώνως δεκτές. Να τις ακούσετε...

ΗΛΙΑΣ ΒΕΖΔΡΕΒΑΝΗΣ: Αυτή είναι η απόφαση του κόμματος, κύριε Πρόεδρε, την οποία μου διαβίβασαν να την πω στη Βουλή και το κάνω. Από εκεί και πέρα, είναι θέμα δικό σας.

ΠΡΟΕΔΡΟΣ (Απόστολος Κακλαμάνης): Πάντως, είναι μία αταξία αυτή, να πείτε στο κόμμα σας...

ΗΛΙΑΣ ΒΕΖΔΡΕΒΑΝΗΣ: Σας λέω ότι πριν από λίγο πήρα την εντολή να το κάνω και το κάνω.

ΠΡΟΕΔΡΟΣ (Απόστολος Κακλαμάνης): Ναι, κύριε Βεζδρεβάνη, αλλά επαναλαμβάνω ότι είναι μία αταξία αυτή. Διότι θα μπορούσατε να μου στείλετε κι ένα σημείωμα, πριν και να μην μπαίνω στην Αίθουσα μη γνωρίζοντας. Δεν είναι σωστό αυτό.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, πριν από λίγο πήρα αυτήν την εντολή.

ΠΡΟΕΔΡΟΣ (Απόστολος Κακλαμάνης): Το κατάλαβα το πνεύμα.

Υπουργείου Υγείας και Πρόνοιας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ του Υπουργείου Υγείας και Πρόνοιας της Ελληνικής Δημοκρατίας και του Υπουργείου Υγείας της Δημοκρατίας της Αρμενίας για συνεργασία στον τομέα της δημόσιας υγείας για τα έτη 1996-2000".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εξωτερικών

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση της Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους, αφ' ενός, και της Δημοκρατίας του Καζακστάν, αφ' ετέρου, μετά της Τελικής Πράξης και των Κοινών Δηλώσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ των Ηνωμένων Εθνών και της Κυβέρνησης της Ελλάδας σχετικά με το Κέντρο Πληροφοριών των Ηνωμένων Εθνών στην Αθήνα".

'Εχει γίνει ομοφώνως δεκτό στη Διαρκή Επιτροπή.

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφώνου Φιλίας, Συνεργασίας, Καλής Γειτονίας και Ασφαλείας μεταξύ της Ελληνικής Δημοκρατίας και της Δημοκρατίας της Αλβανίας".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβερνήσεως της Δημοκρατίας της Αλβανίας και των Κυβερνήσεων των Κρατών που συμμετέχουν στην Πολυεθνική Δύναμη Προστασίας αναφορικά με το νομικό καθεστώς της παραπάνω Δύναμης".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εθνικής Οικονομίας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Σλοβενίας για την αμοιβαία προώθηση και προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβερνήσεως της Ρουμανίας για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου


 

  

Σελίδα 2192 

του σχεδίου νόμου: "Κύρωση της Διεθνούς Συμφωνίας για το Κακάο 1993".

Και αυτή ομοφώνως έχει γίνει δεκτή στη Διαρκή Επιτροπή.

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβερνήσεως της Δημοκρατίας του Ουζμπεκιστάν για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

'Εχω να πω τούτο προς το Σώμα ότι, σύμφωνα με τον Κανονισμό και με το άρθρο 108 του Κανονισμού, υπάρχει μια ειδική διαδικασία για τις συμβάσεις.

Δεν θα προχωρήσω τώρα στην εφαρμογή αυτής της διατάξεως, διότι προφανώς τα κόμματα είναι ανέτοιμα προς τούτο. Αλλά η παράκληση μου είναι η εξής: Το Σώμα αυτό έχει καθήκον -όχι καθήκον μόνο, αλλά και επιθυμία, είναι η βούλησή του- να προωθεί τις διεθνείς σχέσεις της χώρας. 

Κατά συνέπεια, χωρίς ειδικό λόγο και μάλιστα εκ προοιμίου, πριν καν εκφωνηθούν, δεν μπορεί κανένα κόμμα να λέει "αρνούμαι". Αφού ακούσει λέει "συμφωνώ" ή "δεν συμφωνώ". Το λέγω τούτο, διότι στην επομένη συνεδρίαση εγώ θα καλέσω όποιους δεν συμφωνούν με κάθε σύμβαση να πουν γιατί δεν συμφωνούν. Θα τους δώσω το λόγο κατά τον Κανονισμό και θα καλέσω το Σώμα να ψηφίσει ή να απορρίψει.

Κυρίες και κύριοι συνάδελφοι, εισερχόμαστε στην ψήφιση στο σύνολο του νομοσχεδίου του Υπουργείου Ανάπτυξης: "Βιομηχανικές και Επιχειρηματικές Περιοχές και άλλες διατάξεις". 

Υπάρχει κάποια νομοτεχνική παρατήρηση, κυρία Υφυπουργέ;

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, στο τέλος του ακροτελεύτιου άρθρου 31, μετά τη λέξη "Kυβερνήσεως", προστίθεται η φράση "εκτός αν ορίζεται διαφορετικά στις επιμέρους διατάξεις".

ΠΡΟΕΔΡΟΣ (Απόστολος Κακλαμάνης): Ερωτάται το Σώμα ...

ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, θα ήθελα να πω ...

ΠΡΟΕΔΡΟΣ (Απόστολος Κακλαμάνης): Σας παρακαλώ, δεν σας έδωσα το λόγο. Γιατί βιάζεστε; Εγώ ερωτώ αν, μετά τη νομοτεχνική αυτή παρατήρηση της κυρίας Υπουργού, πρώτα οι εισηγητές, εν συνεχεία οι Κοινοβουλευτικοί Εκπρόσωποι και οποιοσδήποτε συνάδελφος έχουν στο σύνολο, σύμφωνα με τον Κανονισμό, οποιαδήποτε άποψη να διατυπώσουν. Πρώτα οι εισηγητές και οι Κοινοβουλευτικοί Eκπρόσωποι..

ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σηφουνάκη.

ΝΙΚΟΛΑΟΣ ΣΗΦΟΥΝΑΚΗΣ: Επειδή έλειπα την ημέρα της συζήτησης, στη Χαλκίδα -αν και είχα τοποθετηθεί- όπως ξέρετε πάρα πολύ καλά για την παρουσίαση του βιβλίου μου, θα ήθελα να πω ότι στο άρθρο 29...

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Σηφουνάκη. Δεν συζητούμε τώρα για τα άρθρα. Συζητούμε αν στο σύνολο και σύμφωνα με τη συζήτηση του νομοσχεδίου που έχει προηγηθεί, το φηφίζουμε ή όχι.

ΝΙΚΟΛΑΟΣ ΣΗΦΟΥΝΑΚΗΣ: Υπάρχει ένα μικροπροβληματάκι όμως.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σηφουνάκη.

ΝΙΚΟΛΑΟΣ ΣΗΦΟΥΝΑΚΗΣ: Στο άρθρο 29, έκανε δεκτή η κυρία Υπουργός την πρόταση που εγώ είχα υποβάλλει και είναι καταγεγραμμένη. Δέχθηκε ότι στο άρθρο 29, στην παράγραφο 6, στο εδάφιο δ', κλείνει το εδάφιο αναφέροντας ότι σε καμία περίπτωση δεν θα ξεπερνά, όπως το λέει, το 0,2 του συνόλου της έκτασης της Π.Ο.Τ.Α..

Για να είναι σαφέστατο, ότι σε καμία περίπτωση το ανώτατο ισχύον 0,2...

ΠΡΟΕΔΡΟΣ (Απόστολος Κακλαμάνης): Κύριε Σηφουνάκη, αυτό που διαβάσατε στο νομοσχέδιο, είναι σύμφωνο με αυτό που είπε η κυρία Υπουργός και ψήφισε το Σώμα;

ΝΙΚΟΛΑΟΣ ΣΗΦΟΥΝΑΚΗΣ: Αυτό λέω, για να μην υπάρξουν διάφορες παρερμηνείες...

ΠΡΟΕΔΡΟΣ (Απόστολος Κακλαμάνης): Δεν με καταλάβατε. Αυτό που είναι το θέμα μας, όταν συζητούμε και ψηφίζουμε στο σύνολο ένα νομοσχέδιο, είναι αν υπάρχει μεταξύ αυτών που ψήφισε το Σώμα και αυτών που γράφει το σχέδιο, που τίθεται υπόψη των Βουλευτών, οποιαδήποτε διαφορά. Και αν μεν αυτή η διαφορά είναι νομοτεχνική, όπως συνέβη τώρα με την κυρία Υφυπουργό, έχει καλώς. Αν είναι διαφορά ουσίας, δεν δικαιούμεθα να κάνουμε αλλαγή.

ΝΙΚΟΛΑΟΣ ΣΗΦΟΥΝΑΚΗΣ: Σύμφωνα με τα Πρακτικά και την τοποθέτηση των συναδέλφων και του κ. Βούλγαρη και του κ. Κουλούρη και του κ. Κεδίκογλου, εγώ είδα ότι πρέπει να μπουν οι δύο λέξεις, ανώτατο νομίμως ισχύον.

ΠΡΟΕΔΡΟΣ (Απόστολος Κακλαμάνης): Κύριε Σηφουνάκη, είναι ουσιαστική η διαφοροποίηση αυτή που ζητάτε ...

ΝΙΚΟΛΑΟΣ ΣΗΦΟΥΝΑΚΗΣ: Δε νομίζω.

ΠΡΟΕΔΡΟΣ (Απόστολος Κακλαμάνης): ... και δεν νομίζω ότι σε αυτό το στάδιο της ψήφισης στο σύνολο, μπορεί να γίνει, δυστυχώς ή ευτυχώς, διότι μπορεί να κάνετε και λάθος, οποιαδήποτε νέα συζήτηση ή νέα διατύπωση επί της ουσίας του νομοσχεδίου.

ΝΙΚΟΛΑΟΣ ΣΗΦΟΥΝΑΚΗΣ: Λέω ότι το ανώτατο νομίμως ισχύον.

ΠΡΟΕΔΡΟΣ (Απόστολος Κακλαμάνης):Eρωτάται το Σώμα: Γίνεται δεκτό το νομοσχέδιο και στο σύνολο με τη νομοτεχνική που έκανε η κυρία Υφυπουργός;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο με τη νομοτεχνική παρατήρηση που έκανε η κυρία Υφυπουργός.

Συνεπώς το νομοσχέδιο του Υπουργείου Ανάπτυξης: "Βιομηχανικές και Επιχειρηματικές Περιοχές και άλλες διατάξεις" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:

Bιομηχανικές και Επιχειρηματικές Περιοχές και άλλες διατάξεις

ΚΕΦΑΛΑΙΟ Α'

ΓΕΝΙΚΕΣ ΔΙΑΤΑΞΕΙΣ

'Αρθρο 1

Κατηγορίες Β.Ε.ΠΕ.

1. Για τη βιομηχανική, βιοτεχνική και γενικά επιχειρηματική ανάπτυξη και οικονομική πρόοδο της χώρας, καθώς και για την προστασία του περιβάλλοντος, είναι δυνατόν να καθορίζονται μία ή περισσότερες "Βιομηχανικές και Επιχειρηματικές Περιοχές" (Β.Ε.ΠΕ.) σε όλους τους νομούς της χώρας, σύμφωνα με τις διατάξεις αυτού του νόμου.

2. Οι Β.Ε.ΠΕ. μπορούν να έχουν μία από τις ακόλουθες μορφές:

α. Βιομηχανική Περιοχή (ΒΙ.ΠΕ.): ΒΙ.ΠΕ. είναι ο χώρος, ο


 

  

Σελίδα 2193 

οποίος καθορίζεται, οριοθετείται, πολεοδομείται και οργανώνεται σύμφωνα με τις διατάξεις του παρόντος νομου, προκειμένου να λειτουργήσει ως χώρος υποδοχής κάθε βιομηχανικής και βιοτεχνικής δραστηριότητας.

β. Βιομηχανικό Πάρκο (ΒΙ.ΠΑ.): ΒΙ.ΠΑ. είναι ο χώρος, ο οποίος καθορίζεται, οριοθετείται, πολεοδομείται και οργανώνεται σύμφωνα με τις διατάξεις του παρόντος νόμου, προκειμένου να λειτουργήσει ως χώρος υποδοχής κάθε βιομηχανικής και βιοτεχνικής δραστηριότητας μέσης και χαμηλής όχλησης.

γ. Βιοτεχνικό Πάρκο (ΒΙΟ.ΠΑ.): ΒΙΟ.ΠΑ. είναι ο χώρος, ο οποίος καθορίζεται, οριοθετείται, πολεοδομείται και οργανώνεται σύμφωνα με τις διατάξεις του παρόντος νόμου, προκειμένου να λειτουργήσει ως χώρος υποδοχής κάθε βιομηχανικής ή βιοτεχνικής δραστηριότητας χαμηλής όχλησης και επαγγελματικών εργαστηρίων.

δ. Τεχνόπολη: Τεχνόπολη είναι ο χώρος, ο οποίος οριοθετείται, πολεοδομείται και οργανώνεται σύμφωνα με τις διατάξεις του παρόντος νόμου και στον οποίο εγκαθίστανται βιομηχανίες νέας και υψηλής τεχνολογίας, ερευνητικές και εκπαιδευτικές δραστηριότητες, καθώς και επιχειρήσεις παροχής υπηρεσιών. Οι χώροι αυτοί χαρακτηρίζονται από υψηλή ποιότητα περιβάλλοντος και δύνανται να περιλαμβάνουν οικιστικά συγκροτήματα, στα οποία ενσωματώνονται οι αναγκαίες αστικές λειτουργίες.

3. Με απόφαση του Υπουργού Ανάπτυξης μπορεί να καθορίζονται και νέες μορφές Β.Ε.ΠΕ. για τις οποίες θα έχουν εφαρμογή οι διατάξεις του παρόντος νόμου.

4. Ο καθορισμός Β.Ε.ΠΕ. επιτρέπεται στις περιοχές, στις οποίες έχουν προηγηθεί εγκεκριμένα χωροταξικά σχέδια ή ρυθμιστικά ή γενικά πολεοδομικά σχέδια ή οποιαδήποτε άλλα εγκεκριμένα σχέδια χρήσεων γης κατ' εφαρμογή των κατευθύνσεων χωροταξικής πολιτικής ή των ειδικότερων κατευθύνσεων, χρήσεων και λειτουργιών που προβλέπονται από αυτά. Ο καθορισμός όμως Β.Ε.ΠΕ. επιτρέπεται και σε περιοχές για τις οποίες δεν έχουν εγκριθεί τα παραπάνω σχέδια, μετά από συνεκτίμηση στοιχείων χωροταξικού σχεδιασμού της ευρύτερης περιοχής και ιδίως της συμβατότητας της αιτούμενης χρήσης με άλλες ήδη υφιστάμενες ή προγραμματιζόμενες χρήσεις και λειτουργίες, της προστασίας των ανανεώσιμων ή μη φυσικών πόρων, των κατευθύνσεων των περιφερειακών, τοπικών ή ειδικών αναπτυξιακών προγραμμάτων και της ανάγκης προστασίας της απασχόλησης, της μορφολογίας του εδάφους και της δυνατότητας εξυπηρέτησης της προτεινόμενης Β.Ε.ΠΕ. από υφιστάμενα δίκτυα και άλλες εξωτερικές υποδομές, ούτως ώστε να τεκμηριώνεται τόσο η σκοπιμότητα της αιτούμενης Β.Ε.ΠΕ., όσο και η καταλληλότητα του χώρου καθορισμού της και να διασφαλίζεται η ανάπτυξη της ευρύτερης περιοχής.

5. Ως βιομηχανικές ή βιοτεχνικές δραστηριότητες υψηλής, μέσης ή χαμηλής όχλησης, κατά την έννοια του παρόντος, νοούνται οι αναφερόμενες στο άρθρο 1 της 10537/18.2.1993 απόφασης των Υπουργών Περιβάλλοντος, Χωροταξίας και Δημόσιων 'Εργων και Ανάπτυξης (ΦΕΚ 139 B') σε συνδυασμό με την κοινή υπουργική απόφαση 69269/5387/25.10.1990 (ΦΕΚ 678 B'), όπως αυτές εκάστοτε ισχύουν.

'Αρθρο 2

Επιτρεπόμενες δραστηριότητες και υπηρεσίες

1. Στις Β.Ε.ΠΕ., πέραν των κυρίως βιομηχανικών, βιοτεχνικών και λοιπών εγκαταστάσεων με τα χαρακτηριστικά που αναφέρθηκαν στο προηγούμενο άρθρο, επιτρέπεται να περιλαμβάνονται και τα εξής:

α. Οι λοιπές χρήσεις του άρθρου 5 του προεδρικού διατάγματος της 23.2.1987 (ΦΕΚ 166 Δ') και υπό την προϋπόθεση ότι αποτελούν τμήμα των βιομηχανικών και βιοτεχνικών εγκαταστάσεων ή εξυπηρετούν τις ανάγκες των εργαζομένων σε αυτές.

β. Η κατασκευή κτιρίων για τη στέγαση υπηρεσιακών μονάδων δημοσίων υπηρεσιών, Ν.Π.Δ.Δ., κοινωφελών οργανισμών για την εξυπηρέτηση των επιχειρήσεων και των εργαζομένων σε αυτές.

γ. Η εγκατάσταση επιστημονικών ερευνητικών εργαστηρίων και κέντρων τεχνολογικής στήριξης των επιχειρήσεων και των εργαζομένων.

δ. Η κατασκευή δικτύων παροχής υπηρεσιών μέσω ηλεκτρονικών συστημάτων και συστημάτων πληροφορικής.

ε. Η ίδρυση ελεύθερων ζωνών κατά την έννοια του άρθρου 16 του παρόντος νόμου.

στ. Η εγκατάσταση διαμετακομιστικών κέντρων, αποθηκών και σταθμών εμπορευματοκιβωτίων για τη διακίνηση πάσης φύσεως προϊόντων.

ζ. Η ίδρυση εκθεσιακών ή συνεδριακών κέντρων.

η. Η δημιουργία "θερμοκοιτίδων" επιχειρήσεων, δηλαδή οργανωμένων χώρων, όπου θα εγκαθίστανται επιχειρήσεις και θα τους παρέχονται υπηρεσίες οργάνωσης, λογισμικού, τεχνικής υποστήριξης, σχεδιασμού προϊόντων, τεχνογνωσίας και άλλων υπηρεσιών που είναι απαραίτητες για τη λειτουργία της επιχείρησης.

2. Επίσης επιτρέπεται η μετεγκατάσταση βιομηχανικών και βιοτεχνικών δραστηριοτήτων από τον αστικό ιστό πόλεων σε οποιαδήποτε ΒΙ.ΠΑ. ή ΒΙΟ.ΠΑ. ως εξής:

α. Σε ΒΙ.ΠΑ., βιομηχανικών και βιοτεχνικών δραστηριοτήτων υψηλής όχλησης, εφόσον συντρέχουν σωρευτικά οι εξής προϋποθέσεις:

αα. δεν υπάρχει στο νομό βιομηχανική περιοχή ή δεν υπάρχει ελεύθερος χώρος στην υπάρχουσα ΒΙ.ΠΕ.,

αβ. έχει προηγουμένως εγκριθεί μελέτη περιβαλλοντικών επιπτώσεων για την προτεινόμενη νέα θέση.

β. Σε ΒΙΟ.ΠΑ., βιομηχανικών ή βιοτεχνικών δραστηριοτήτων μέσης όχλησης, εφόσον συντρέχουν σωρευτικά οι εξής προϋποθέσεις:

βα. δεν υπάρχει στο νομό ΒΙ.ΠΕ. ή ΒΙ.ΠΑ. ή δεν υπάρχει ελεύθερος χώρος σε αυτά.

ββ. έχει προηγουμένως εγκριθεί μελέτη περιβαλλοντικών επιπτώσεων για την προτεινόμενη νέα θέση.

ΚΕΦΑΛΑΙΟ Β'

ΚΑΘΟΡΙΣΜΟΣ ΤΗΣ Β.Ε.ΠΕ.

'Αρθρο 3

Φορέας Β.Ε.ΠΕ.

1. Η πρωτοβουλία καθορισμού της Β.Ε.ΠΕ. ανήκει σε φορέα (Φορέας Β.Ε.ΠΕ.) που πρέπει να έχει απαραίτητα τη νομική μορφή της ανώνυμης εταιρίας. Φορέα Β.Ε.ΠΕ. επιτρέπεται να συνιστούν ή να συμμετέχουν σε αυτόν φυσικά ή νομικά πρόσωπα του ιδιωτικού τομέα, νομικά πρόσωπα του δημόσιου τομέα, όπως αυτός οριοθετείται με την παρ. 1 του άρθρου 14 του ν. 2190/1994 (ΦΕΚ 28 Α'), καθώς και Ο.Τ.Α., δημοτικές ή κοινοτικές επιχειρήσεις, νομαρχιακές αυτοδιοικήσεις, συνεταιρισμοί, επιμελητήρια, καθώς και ενώσεις, σύνδεσμοι ή κοινοπραξίες αυτών.

2. Ο φορέας Β.Ε.ΠΕ. πρέπει να διαθέτει τις κατάλληλες τεχνικές και οικονομικές προϋποθέσεις για τον καθορισμό της Β.Ε.ΠΕ. και ιδίως τις εξής:

α. Μετοχικό κεφάλαιο που δεν μπορεί να είναι κατώτερο του δέκα τοις εκατό (10%) του κόστους του επενδυτικού σχεδίου, από το οποίο το μισό τουλάχιστον σε μετρητά.

β. Εξασφάλιση της απαιτούμενης και κατάλληλης εδαφικής έκτασης. Η εδαφική αυτή έκταση μπορεί, ολικά ή μερικά, να ανήκει στο φορέα Β.Ε.ΠΕ. ή να περιέλθει σε αυτόν δυνάμει απαλλοτρίωσης ή να ανήκει σε τρίτους ιδιοκτήτες που επιθυμούν να αποτελέσουν τα ακίνητά τους τμήμα της Β.Ε.ΠΕ.. Η εδαφική έκταση μπορεί να αποτελέσει τμήμα του μετοχικού κεφαλαίου του φορέα Β.Ε.ΠΕ. σε ποσοστό που δεν ξεπερνά το πενήντα τοις εκατό (50%) αυτού.

γ. Την απαιτούμενη χρηματοοικονομική υποστήριξη για την εκπλήρωση του σκοπού της ίδρυσης και οργάνωσης της Β.Ε.ΠΕ..

δ. Την απαιτούμενη ικανότητα για τον καθορισμό και την οργάνωση της Β.Ε.ΠΕ..

3. Ο φορέας Β.Ε.ΠΕ. είναι υπεύθυνος:


 

  

Σελίδα 2194 

α. για την κατάρτιση των απαραίτητων μελετών πολεοδόμησης και των τεχνικών μελετών για τα έργα υποδομής και για τις εγκαταστάσεις υποστήριξης,

β. για την εφαρμογή της πολεοδομικής μελέτης και του πολεοδομικού κανονισμού, καθώς και για τη σύνταξη της πράξης εφαρμογής και την υποβολή της στην αρμόδια αρχή.

γ. για την εκτέλεση των έργων υποδομής και εγκαταστάσεων υποστήριξης των Β.Ε.ΠΕ., σύμφωνα με τις εγκεκριμένες από τις αρμόδιες υπηρεσίες μελέτες,

δ. για τη διοίκηση και διαχείριση της Β.Ε.ΠΕ., καθώς και για τη μεταβίβαση της διοίκησης και διαχείρισης στο φορέα διαχείρισης Β.Ε.ΠΕ., σύμφωνα με τις διατάξεις του παρόντος νόμου και των κατ' εξουσιοδότηση αυτού εκδιδόμενων πράξεων.

4. Η Ε.Τ.Β.Α., ως φορέας Β.Ε.ΠΕ., καλύπτει τις απαιτήσεις των περιπτώσεων α', γ' και δ' της παρ. 2 του παρόντος άρθρου.

'Αρθρο 4

Διαδικασία καθορισμού της Β.Ε.ΠΕ.

1. Για τον καθορισμό Β.Ε.ΠΕ. υποβάλλεται αίτηση στο Υπουργείο Ανάπτυξης είτε από τους ιδρυτές του φορέα Β.Ε.ΠΕ. που πρόκειται να συσταθεί είτε από τον ίδιο το φορέα Β.Ε.ΠΕ., εφόσον έχει ήδη συσταθεί.

2. Η αίτηση αυτή πρέπει να συνοδεύεται απαραίτητα από τα εξής δικαιολογητικά και έγγραφα:

α. Μελέτη σκοπιμότητας και οικονομικής βιωσιμότητας της Β.Ε.ΠΕ..

β. Μελέτη περιβαλλοντικών επιπτώσεων που καταρτίζεται σύμφωνα με τις κείμενες διατάξεις.

3. Με απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων, που δημοσιεύεται στην Εφημερίδα της Κυβερνήσεως, καθορίζονται:

α. Οι τεχνικές και οικονομικές προϋποθέσεις που θα πρέπει να πληροί ο φορέας Β.Ε.ΠΕ., καθώς και τα απαιτούμενα δικαιολογητικά και έγγραφα που πρέπει να προσκομίζει για την απόδειξη αυτών.

β. Ο τύπος και το περιεχόμενο της αίτησης του υποψήφιου φορέα Β.Ε.ΠΕ..

γ. Τα απαραίτητα στοιχεία που πρέπει να περιλαμβάνουν οι μελέτες σκοπιμότητας και βιωσιμότητας που υποβάλλονται από τους φορείς Β.Ε.ΠΕ..

δ. Ο ειδικότερος προσδιορισμός των κριτηρίων επιλογής της προτεινόμενης θέσης Β.Ε.ΠΕ..

ε. Τα παράβολα που συνοδεύουν την αίτηση και τη μελέτη σκοπιμότητας και οικονομικής βιωσιμότητας.

στ. Κάθε άλλη λεπτομέρεια που είναι αναγκαία για την εφαρμογή αυτού του άρθρου.

'Αρθρο 5

Ο καθορισμός της Β.Ε.ΠΕ.

1. Ο καθορισμός της Β.Ε.ΠΕ., ο φορέας Β.Ε.ΠΕ. και η μελέτη περιβαλλοντικών επιπτώσεων εγκρίνονται με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων, που δημοσιεύεται στην Εφημερίδα της Κυβερνήσεως, ύστερα από γνώμη του κατά τόπο αρμόδιου Νομαρχιακού Συμβουλίου. Για τις Β.Ε.ΠΕ. που ιδρύονται στα όρια του ρυθμιστικού σχεδίου Αθήνας και Θεσσαλονίκης απαιτείται επιπλέον και η γνώμη των Οργανισμών Αθήνας και Θεσσαλονίκης, αντίστοιχα. Το ίδιο ισχύει και για κάθε άλλη περιοχή όπου λειτουργεί αντίστοιχος Οργανισμός Ρυθμιστικού Σχεδίου, οπότε απαιτείται επιπλέον και η γνώμη αυτού του Οργανισμού. Η γνώμη αυτή πρέπει να παρέχεται το αργότερο μέσα σε ένα (1) μήνα από την υποβολή της σχετικής αίτησης προς αυτούς. Αν παρέλθει άπρακτη η προθεσμία αυτή, η υπουργική απόφαση εκδίδεται χωρίς τη γνώμη του Νομαρχιακού Συμβουλίου και των ως άνω Οργανισμών.

2. Στην παραπάνω απόφαση πρέπει να ορίζονται επιπλέον και τα εξής:

α. Η θέση, η έκταση και τα όρια της Β.Ε.ΠΕ. με αναφορά σε τοπογραφικό διάγραμμα κλίμακας 1:5.000.

β. Οι κατηγορίες βιομηχανιών, βιοτεχνιών, αποθηκών και λοιπών δραστηριοτήτων που επιτρέπεται να εγκατασταθούν στη Β.Ε.ΠΕ..

γ. Το ύψος της προβλεπόμενης επένδυσης και τα προβλεπόμενα έργα υποδομής και λοιπών εγκαταστάσεων.

δ. Οι ειδικότεροι όροι και τα ειδικότερα μέτρα προστασίας του περιβάλλοντος από την ίδρυση και τη λειτουργία της Β.Ε.ΠΕ..

3. Μετά την έκδοση της εγκριτικής απόφασης της παρ. 1 του άρθρου αυτού και μέχρι την έκδοση της διαπιστωτικής απόφασης του άρθρου 9 παρ. 1 αναστέλλεται η έκδοση οικοδομικών αδειών και οικοδομικών εργασιών μέσα στα όρια της Β.Ε.ΠΕ., πλην εκείνων που αφορούν την κατασκευή των έργων υποδομής που προβλέπονται στην ως άνω εγκριτική απόφαση.

4. Η διαπιστωτική πράξη του άρθρου 9 παρ. 3 εκδίδεται το αργότερο μέσα σε τέσσερα (4) χρόνια από τη δημοσίευση της απόφασης της παρ. 1 του παρόντος άρθρου. Η πολεοδομική μελέτη κατατίθεται προς έγκριση μέσα σε ένα (1) έτος από τη δημοσίευση της απόφασης αυτής και η σύσταση του φορέα Β.Ε.ΠΕ. ολοκληρώνεται μέσα σε έξι (6) μήνες από τη δημοσίευση της ίδιας ως άνω απόφασης. Παράταση αυτών των προθεσμιών μπορεί να δοθεί με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων μόνο για σοβαρούς λόγους, για χρονικό διάστημα που δεν ξεπερνά συνολικά τα δύο (2) χρόνια, τους έξι (6) μήνες και τους τρεις (3) μήνες αντίστοιχα και ύστερα από γνωμοδότηση της επιτροπής του άρθρου 17 παρ. 2 του παρόντος νόμου. Με την παρέλευση απράκτων των ως άνω προθεσμιών ανακαλείται αυτοδικαίως και χωρίς άλλη διατύπωση η απόφαση έγκρισης της Β.Ε.ΠΕ.. Η αυτοδίκαιη ανάκληση διαπιστώνεται με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων. Με όμοια απόφαση ο φορέας Β.Ε.ΠΕ. κηρύσσεται έκπτωτος και έχει υποχρέωση να επιστρέψει τις επιχορηγήσεις που τυχόν έχει λάβει με βάση τις διατάξεις περί είσπραξης δημοσίων εσόδων (Κ.Ε.Δ.Ε.). Η έκταση της Β.Ε.ΠΕ. μπορεί με όμοια απόφαση είτε να αποχαρακτηρίζεται και να προβλέπονται οι αναγκαίες επεμβάσεις για την αποκατάσταση του περιβάλλοντος είτε να ανατίθεται σε άλλο φορέα Β.Ε.ΠΕ., ο οποίος υπεισέρχεται ως καθολικός διάδοχος στα δικαιώματα και τις υποχρεώσεις του φορέα Β.Ε.ΠΕ. που έχει εκπέσει. Εφόσον η έκταση Β.Ε.Π.Ε. αποχαρακτηρίζεται, η τυχόν εισφερθείσα ή απαλλοτριωθείσα έκταση επιστρέφεται στους ιδιοκτήτες της.

'Αρθρο 6

Περιορισμοί και όροι του καθορισμού Β.Ε.ΠΕ.

1. Ο καθορισμός Β.Ε.ΠΕ. σε χώρο που βρίσκεται εκτός εγκεκριμένου χωροταξικού, ρυθμιστικού, πολεοδομικού ή άλλου σχεδίου χρήσης γης και περιλαμβάνει δασικές εκτάσεις επιτρέπεται μόνον αν συντρέχουν σημαντικές ανάγκες της εθνικής οικονομίας ή άλλοι λόγοι δημόσιου συμφέροντος και υπό τον όρο ότι η χρήση της δασικής έκτασης αποτελεί το μόνο πρόσφορο μέσο για την ικανοποίηση τέτοιας ανάγκης. Στην περίπτωση αυτήν η απόφαση της παρ. 1 του άρθρου 5 του παρόντος νόμου συνυπογράφεται και από τον Υπουργό Γεωργίας. Οι διατάξεις της παρούσας παραγράφου δεν έχουν εφαρμογή σε δάση και δασικές εκτάσεις που καταστράφηκαν ή καταστρέφονται από πυρκαϊά.

2. Η εγκριτική απόφαση του άρθρου 5 παρ. 1 αποτελεί και προέγκριση χωροθέτησης κατά τις διατάξεις του ν. 1650/1986 και της κοινής υπουργικής απόφασης 69269/ 5387/25.10.1990 (ΦΕΚ 678 B'), τόσο για τις Β.Ε.ΠΕ. όσο και για την εγκατάσταση ή επέκταση σε αυτές βιομηχανικών, βιοτεχνικών και λοιπών επιτρεπόμενων μονάδων και υπηρεσιών.

3. Η μεταβολή της έκτασης και των ορίων των Β.Ε.ΠΕ. επιτρέπεται με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων, με τη διαδικασία της παρ. 1 του άρθρου 5, ύστερα από αιτιολογημένη αίτηση του φορέα Β.Ε.ΠΕ. ή του φορέα διαχείρισης της Β.Ε.ΠΕ..

4. Εφόσον κατά το στάδιο της οριοθέτησης Β.Ε.ΠΕ. διαπιστωθεί ότι γήπεδο περιλαμβάνεται στα όριά της κατά


 

  

Σελίδα 2195 

ποσοστό εβδομήντα πέντε τοις εκατό (75%) τουλάχιστον της συνολικής του έκτασης, τότε ολόκληρο το γήπεδο θεωρείται ότι εμπίπτει μέσα στα όρια της Β.Ε.ΠΕ..

5. Από τις διατάξεις του παρόντος νόμου δεν θίγονται οι διατάξεις του π.δ/τος 84/1984 (ΦΕΚ 33 Α') για τις Β.Ε.ΠΕ. που καθορίζονται στο νομό Αττικής.

ΚΕΦΑΛΑΙΟ Γ'

ΠΟΛΕΟΔΟΜΗΣΗ ΚΑΙ ΟΡΓΑΝΩΣΗ

ΤΩΝ Β.Ε.ΠΕ.

'Αρθρο 7

Πολεοδόμηση των Β.Ε.ΠΕ.

Εισφορές σε γη και χρήμα

1. Μετά την κατά το άρθρο 5 παρ. 1 έγκριση του καθορισμού τους, οι Β.Ε.ΠΕ. πολεοδομούνται. Προς τον σκοπό αυτόν καταρτίζεται από το φορέα Β.Ε.ΠΕ. πολεοδομική μελέτη με βάση οριζοντιογραφία και υψομετρικό τοπογραφικό και κτηματογραφικό διάγραμμα. Η πολεοδομική μελέτη πρέπει να περιλαμβάνει το πολεοδομικό - ρυμοτομικό σχέδιο, τον πολεοδομικό κανονισμό, έκθεση που να περιγράφει και να αιτιολογεί τις προτεινόμενες ρυθμίσεις, τους όρους δόμησης, τις χρήσεις γης και τους σχετικούς περιορισμούς ή απαγορεύσεις ή υποχρεώσεις και κάθε άλλη ρύθμιση που επιβάλλεται από πολεοδομικούς λόγους. Ο συντελεστής δόμησης που ορίζεται για τις Β.Ε.ΠΕ. δεν μπορεί να είναι μεγαλύτερος του 1,6. Στη μελέτη πολεοδόμησης πρέπει να προβλέπεται περιμετρική ζώνη πρασίνου που θα καλύπτει τουλάχιστον το πέντε τοις εκατό (5%) της συνολικής έκτασης της Β.Ε.ΠΕ.. Κατά τα λοιπά η σύνταξη της πολεοδομικής μελέτης γίνεται σύμφωνα με τις προδιαγραφές που προβλέπονται στην απόφαση των Υπουργών Βιομηχανίας, Ενέργειας και Τεχνολογίας και Περιβάλλοντος, Χωροταξίας και Δημόσιων 'Εργων 79397/6621/21.11.1990 (ΦΕΚ 674 Δ'), όπως αυτή εκάστοτε ισχύει.

2. Η πολεοδομική μελέτη εγκρίνεται με απόφαση του Γενικού Γραμματέα Περιφέρειας, ύστερα από γνώμη του Περιφερειακού Συμβουλίου Χωροταξίας, Οικισμού και Περιβάλλοντος.

3. Η εφαρμογή της πολεοδομικής μελέτης πραγματοποιείται με την κατάρτιση από το φορέα Β.Ε.ΠΕ. πράξης εφαρμογής που εγκρίνεται με απόφαση του Γενικού Γραμματέα Περιφέρειας.

4. Οι ιδιοκτήτες των ακινήτων (οικοπέδων, αγροτεμαχίων και λοιπών εκτάσεων) που βρίσκονται μέσα στα όρια της Β.Ε.ΠΕ. και εντάσσονται στο πολεοδομικό σχέδιο οφείλουν να συμμετάσχουν στις δαπάνες για τη δημιουργία των κοινόχρηστων χώρων και των έργων υποδομής με εισφορές σε γη και σε χρήμα.

5. Η εισφορά σε γη αποτελείται από ποσοστό επιφάνειας κάθε ιδιοκτησίας πριν από την πολεοδόμησή της, το οποίο ανέρχεται σε τριάντα τοις εκατό (30%) της αρχικής έκτασης της ιδιοκτησίας, ανεξάρτητα από το μέγεθός της. Σε περίπτωση εξ αδιαιρέτου συνιδιοκτησίας, τα ποσοστά εισφοράς σε γη εφαρμόζονται στο εμβαδόν που αντιστοιχεί στο ιδανικό μερίδιο κάθε συνιδιοκτήτη, όπως έχει διαμορφωθεί κατά την ημερομηνία έκδοσης της απόφασης έγκρισης της ίδρυσης Β.Ε.ΠΕ. και του φορέα της. Ως εμβαδόν ιδιοκτησίας για τον υπολογισμό της εισφοράς σε γη θεωρούνται τα εμβαδά που έχουν οι ιδιοκτησίες κατά την ημερομηνία έκδοσης της απόφασης έγκρισης της ίδρυσης Β.Ε.ΠΕ. και του φορέα της. Σε εισφορά σε γη υποχρεούνται και οι ιδιοκτησίες που ανήκουν στο Δημόσιο, τους Ο.Τ.Α. ή άλλα νομικά πρόσωπα του δημόσιου τομέα. Οι κοινόχρηστοι χώροι, που υφίστανται μέσα στα όρια της Β.Ε.ΠΕ. κατά την ημερομηνία έγκρισης της ίδρυσής της, συνυπολογίζονται για τον προσδιορισμό της εισφοράς σε γη των ιδιοκτητών, με εξαίρεση τους δρόμους του δημοτικού, κοινοτικού, επαρχιακού ή εθνικού οδικού δικτύου και τους χώρους που ανήκουν στο Δημόσιο ή τους Ο.Τ.Α.. Τα εδαφικά τμήματα που προέρχονται από εισφορά σε γη διατίθενται για τη δημιουργία κοινόχρηστων χώρων μέσα στη Β.Ε.ΠΕ., για τη δημιουργία της περιμετρικής ζώνης πρασίνου και για άλλους κοινωφελείς χώρους και εγκαταστάσεις μέσα στη Β.Ε.ΠΕ..

6. Η εισφορά σε χρήμα υπολογίζεται στο εμβαδόν της ιδιοκτησίας, όπως αυτή διαμορφώνεται με την πράξη εφαρμογής και ανέρχεται στο δέκα τοις εκατό (10%) της αξίας που έχει αυτή κατά το χρόνο της έγκρισης της πράξης εφαρμογής. Η εισφορά αυτή βεβαιώνεται από την υπηρεσία που ορίζεται σύμφωνα με το άρθρο 8 παρ. 4 περ. γ' του παρόντος στο αρμόδιο δημόσιο ταμείο μετά την έγκριση της πράξης εφαρμογής, εισπράττεται σε έξι (6) εξαμηνιαίες δόσεις και αποδίδεται στο φορέα Β.Ε.ΠΕ. για την υλοποίηση των κοινόχρηστων χώρων και των έργων υποδομής.

7. Σε περίπτωση αδυναμίας εισφοράς σε χρήμα, ο ιδιοκτήτης υποχρεούται σε αντίστοιχη εισφορά γης. Σε περίπτωση που τα οικόπεδα που προέρχονται από μετατροπή χρηματικής εισφοράς σε εισφορά σε γη πλεονάζουν, τότε ο φορέας Β.Ε.ΠΕ. μπορεί να χρησιμοποιεί τη γη αυτή για τις χρήσεις που επιτρέπονται στη Β.Ε.ΠΕ. ή να την εκποιεί ή να παραχωρεί τη χρήση της. Επίσης, σε περίπτωση που κατά την κρίση της υπηρεσίας που ορίζεται σύμφωνα με το άρθρο 8 παρ. 4 περ. γ' του παρόντος, η εισφορά σε γη πρέπει να ληφθεί από μη ρυμοτομούμενο τμήμα της ιδιοκτησίας, πλην όμως το τμήμα αυτό δεν είναι αξιοποιήσιμο πολεοδομικά ή δεν προβλέπεται από την πολεοδομική μελέτη ή η αφαίρεσή του είναι φανερά επιζήμια για την ιδιοκτησία, μπορεί να μετατρέπεται σε ισάξια εισφορά σε χρήμα που διατίθεται αποκλειστικά για τη δημιουργία κοινόχρηστων χώρων ή έργων υποδομής στη Β.Ε.ΠΕ..

8. Μόλις ο φορέας Β.Ε.ΠΕ. καταρτίσει την πολεοδομική μελέτη και την πράξη εφαρμογής, έχει υποχρέωση να τις δημοσιοποιήσει. Ενστάσεις κατά της υπό έγκριση πολεοδομικής μελέτης ή της πράξης εφαρμογής υποβάλλονται στο Γενικό Γραμματέα Περιφέρειας, ο οποίος αποφασίζει επ' αυτών πριν από την έγκριση. Η διαδικασία δημοσιοποίησης της πολεοδομικής μελέτης και της πράξης εφαρμογής, υποβολής και εκδίκασης των ενστάσεων, οι σχετικές προθεσμίες και κάθε άλλη αναγκαία λεπτομέρεια ρυθμίζονται με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων.

9. Μέχρι την εκδοση της κατά το άρθρο 9 παρ. 3 διαπιστωτικής απόφασης, οι εκτάσεις που προέρχονται από εισφορές σε γη, περιέρχονται προσωρινά στην αποκλειστική κατοχή του φορέα Β.Ε.ΠΕ., προκειμένου να δημιουργηθούν οι κοινόχρηστοι και κοινωφελείς χώροι, καθώς και κτίρια και πάσης φύσεως εγκαταστάσεις που κρίνονται αναγκαίες για τη λειτουργία της Β.Ε.ΠΕ..

10. Στην περίπτωση που ο φορέας Β.Ε.ΠΕ. αποκτήσει το σύνολο της έκτασης της Β.Ε.ΠΕ. με οποιονδηποτε τρόπο, η πολεοδόμηση γίνεται σύμφωνα με τις παρ. 1 και 2 του παρόντος άρθρου, αλλά δεν έχουν εφαρμογή οι διατάξεις των παρ. 3, 4, 5, 6, 7 και 9 αυτού του άρθρου. Ο φορέας Β.Ε.ΠΕ., ως μοναδικός ιδιοκτήτης, είναι υποχρεωμένος να διαθέσει την απαιτούμενη από την πολεοδομική μελέτη έκταση για τους δρόμους, το πράσινο και τους λοιπούς κοινόχρηστους και κοινόκτητους χώρους, η οποία σε καμία περίπτωση δεν μπορεί να είναι μικρότερη από το τριάντα τοις εκατό (30%) της συνολικής έκτασης της Β.Ε.ΠΕ..

'Αρθρο 8

Εκτέλεση έργων υποδομής και

συναφών οικοδομικών έργων

1. Οι μελέτες και τα σχέδια των έργων υποδομής και ανέγερσης των συναφών κτιριακών και γενικά οικοδομικών εγκαταστάσεων που καλύπτουν τις ανάγκες υποδομής στις Β.Ε.ΠΕ. συντάσσονται και εκτελούνται από το φορέα Β.Ε.ΠΕ.. Η οικοδομική άδεια γι' αυτά τα έργα χορηγείται μέσα σε εξήντα (60) ημέρες από την υποβολή από το φορέα Β.Ε.ΠΕ. στην αρμόδια υπηρεσία της μελέτης που προβλέπεται από τις κείμενες διατάξεις.


 

  

Σελίδα 2196 

2. Με αποφάσεις του Υπουργού Ανάπτυξης και των αρμόδιων υπουργών ορίζονται τα έργα εξωτερικής υποδομής που είναι απαραίτητα για την εξυπηρέτηση των Β.Ε.ΠΕ. και των εργαζομένων σε αυτά, καθώς και οι φορείς που έχουν υποχρέωση να τα εκτελέσουν. Ως έργα εξωτερικής υποδομής θεωρούνται ιδίως τα δίκτυα Δ.Ε.Η., Ο.Τ.Ε., οι οδοί προσπέλασης και οι κόμβοι σύνδεσης των παραπάνω χώρων με το εθνικό ή επαρχιακό δίκτυο. Οι αρμόδιοι για τα έργα αυτά φορείς, ανεξάρτητα από τα εκάστοτε προγράμματά τους, πρέπει να τα εκτελούν σε διάστημα κατ' ανώτατο όριο δύο (2) ετών από τη δημοσίευση της ως άνω απόφασης.

3. Μετά από υποβολή ειδικής τεχνικοοικονομικής μελέτης και μελέτης περιβαλλοντικών επιπτώσεων, οι οποίες εκπονούνται από το φορέα Β.Ε.ΠΕ., μπορεί με απόφαση του Υπουργού Ανάπτυξης να επιτρέπεται η εγκατάσταση από το φορέα Β.Ε.ΠΕ. ενεργειακής μονάδας, που να εξασφαλίζει συνολικά ή μερικά την ενεργειακή αυτονομία της Β.Ε.ΠΕ..

4. Με προεδρικό διάταγμα, που εκδίδεται ύστερα από πρόταση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων, κατά παρέκκλιση των κειμένων διατάξεων για την ανάθεση και εκπόνηση μελετών και για την εκτέλεση των δημόσιων έργων ρυθμίζονται τα εξής:

α. οι διαδικασίες ανάθεσης, εκπόνησης και παραλαβής των κάθε φύσης μελετών των Β.Ε.ΠΕ.,

β. οι διαδικασίες ανάθεσης και εκτέλεσης των έργων των Β.Ε.ΠΕ. από το φορέα Β.Ε.ΠΕ.,

γ. οι διαδικασίες έγκρισης, επίβλεψης και ελέγχου των μελετών και των έργων Β.Ε.ΠΕ. και η υπηρεσία της Περιφέρειας που είναι αρμόδια γι' αυτές,

δ. κάθε άλλη αναγκαία λεπτομέρεια.

'Αρθρο 9

'Εκδοση διαπιστωτικών αποφάσεων

1. Μετά την ολοκλήρωση των δικτύων ακαθάρτων και ομβρίων υδάτων της Β.Ε.ΠΕ. μπορεί να εκδίδεται, ύστερα από αυτοψία της αρμόδιας υπηρεσίας του Υπουργείου Ανάπτυξης, απόφαση του Υπουργού Ανάπτυξης, με την οποία διαπιστώνεται η έναρξη εκτέλεσης των έργων υποδομής της Β.Ε.ΠΕ.. Μετά την έκδοση αυτής της διαπιστωτικής απόφασης, αίρεται αυτοδίκαια η αναστολή έκδοσης οικοδομικών αδειών και επιτρέπεται η εγκατάσταση ή η μετεγκατάσταση βιομηχανικών, βιοτεχνικών και λοιπών επιχειρήσεων και δραστηριοτήτων των άρθρων 1 και 2 στη Β.Ε.ΠΕ., καθώς και η με οποιονδήποτε τρόπο διάθεση ή παραχώρηση έκτασης ή χώρων μέσα στη Β.Ε.ΠΕ..

2. Μετά την έκδοση της παραπάνω διαπιστωτικής πράξης είναι δυνατόν να χορηγούνται άδειες λειτουργίας στις εγκαθιστάμενες σύμφωνα με την προηγούμενη παράγραφο μονάδες, εφόσον διαπιστωθεί από την υπηρεσία που ορίζεται σύμφωνα με το άρθρο 8 παρ. 4 περ. γ' του παρόντος, ύστερα από σχετική αίτηση του φορέα Β.Ε.ΠΕ., ότι με τα έργα που έχουν εκτελεσθεί μέχρι την υποβολή της ως άνω αίτησης είναι δυνατή η έναρξη λειτουργίας της Β.Ε.ΠΕ.. Απαραίτητη προϋπόθεση για την εξέταση της παραπάνω αίτησης αποτελεί η προηγούμενη δημοσίευση του Κανονισμού Λειτουργίας της Β.Ε.ΠΕ..

3. Μετά την ολοκλήρωση των υπόλοιπων έργων υποδομής και ιδίως των δικτύων που προβλέπονται από την εγκριτική απόφαση για την ίδρυση της Β.Ε.ΠΕ. και σε κάθε περίπτωση μετά τη δημοσίευση του Κανονισμού Λειτουργίας της Β.Ε.ΠΕ. εκδίδεται απόφαση του Υπουργού Ανάπτυξης, μετά από αυτοψία και πιστοποίηση της αρμόδιας υπηρεσίας του Υπουργείου Ανάπτυξης στα εκτελούμενα έργα, με την οποία διαπιστώνεται η ολοκλήρωση των έργων υποδομής της Β.Ε.ΠΕ. και η δυνατότητα λειτουργίας της.

4. Στις προεγκατεστημένες στα όρια της Β.Ε.ΠΕ. και νόμιμα λειτουργούσες μονάδες ισχύει η αναστολή της έκδοσης οικοδομικών αδειών, αλλά κατά τα λοιπά οι μονάδες αυτές μπορούν να λειτουργούν καθόλη τη διάρκεια της κατασκευής της Β.Ε.ΠΕ. και να προβαίνουν σε εκσυγχρονισμό του μηχανολογικού τους εξοπλισμού, σύμφωνα με τις κείμενες διατάξεις.

'Αρθρο 10

Εγκατάσταση βιομηχανιών και λοιπών

επιχειρήσεων στις Β.Ε.ΠΕ.

1. Η εγκατάσταση ή μετεγκατάσταση επιχειρήσεων στις Β.Ε.ΠΕ. γίνεται είτε με τη μεταβίβαση από τον ιδιοκτήτη στον εγκαθιστάμενο της κυριότητας οικοπέδων και οικοδομημάτων που βρίσκονται στη Β.Ε.ΠΕ. είτε με τη σύσταση επ' αυτών άλλου εμπράγματου δικαιώματος είτε με την εκμίσθωση αυτών ή με άλλη ενοχική σχέση.

2. Η εγκατάσταση ή μετεγκατάσταση επιχειρήσεων στις Β.Ε.ΠΕ. γίνεται με τους όρους, οι οποίοι συμφωνούνται μεταξύ του φορέα Β.Ε.ΠΕ. και της εγκαθιστάμενης επιχείρησης, στα πλαίσια του Κανονισμού Λειτουργίας της Β.Ε.ΠΕ.. Σ' αυτή τη συμφωνία, οι εγκαθιστάμενες στην Β.Ε.ΠΕ. επιχειρήσεις θα πρέπει να δηλώνουν ρητά και ανεπιφύλακτα ότι αποδέχονται την εφαρμογή σε αυτούς των διατάξεων του παρόντος νόμου, του Κανονισμού Λειτουργίας Β.Ε.ΠΕ. και των κατ' εξουδιοδότηση του παρόντος νόμου εκδιδόμενων πράξεων.

3. Οι όροι και οι προϋποθέσεις για την εγκατάσταση των επιχειρήσεων σε Β.Ε.ΠΕ. μπορεί να διαφέρουν από περιοχή σε περιοχή, ανάλογα με το στάδιο οικονομικής ανάπτυξης κάθε διαμερίσματος της χώρας. Οι εγκαθιστάμενες επιχειρήσεις δεν επιτρέπεται να μεταβάλουν τον παραγωγικό τους σκοπό, εκτός αν η μεταβολή του σκοπού βρίσκεται στα πλαίσια του Κανονισμού Λειτουργίας.

4. Οι ενοχικές συμβάσεις παραχωρήσεως της χρήσεως ακινήτων στη Β.Ε.ΠΕ. καταρτίζονται επί ποινή ακυρότητος συμβολαιογραφικώς και δεν επιφέρουν τα αποτελέσματά τους πριν κατατεθούν στο φορέα Β.Ε.ΠΕ..

ΚΕΦΑΛΑΙΟ Δ'

ΔΙΟΙΚΗΣΗ ΚΑΙ ΔΙΑΧΕΙΡΙΣΗ ΤΩΝ Β.Ε.ΠΕ.

'Αρθρο 11

Φορέας διοίκησης και διαχείρισης Β.Ε.ΠΕ.

1. Η διοίκηση και διαχείριση της Β.Ε.ΠΕ. περιλαμβάνει κάθε πράξη που αποσκοπεί στην εκπλήρωση του σκοπού της, στην ανάπτυξή της και στην εύρυθμη λειτουργία της και ιδίως τη συντήρηση, λειτουργία και αξιοποίηση των κοινόχρηστων και κοινόκτητων χώρων και οικοδομημάτων, την ανάληψη πρωτοβουλιών για την παραπέρα βελτίωση και ανάπτυξη της υποδομής της Β.Ε.ΠΕ. και στην ανάπτυξη νέων υπηρεσιών και πρωτοβουλιών.

2. Η διοίκηση και διαχείριση της Β.Ε.ΠΕ ασκείται από το φορέα Β.Ε.ΠΕ. μέχρι την έκδοση της διαπιστωτικής απόφασης της παρ. 3 του άρθρου 9.

3. Με την έκδοση της διαπιστωτικής απόφασης της παρ. 3 του άρθρου 9, ο φορέας Β.Ε.ΠΕ. έχει την υποχρέωση να μεταβιβάσει τη διοίκηση και διαχείριση της Β.Ε.ΠΕ. σε τρίτο νομικό πρόσωπο (φορέα διαχείρισης Β.Ε.ΠΕ.), το οποίο θα έχει τη μορφή της ανώνυμης εταιρίας. Δικαίωμα συμμετοχής στο μετοχικό κεφάλαιο του φορέα διαχείρισης έχουν οι ιδιοκτήτες γης στη Β.Ε.ΠΕ., στους οποίους συμπεριλαμβάνεται και ο φορέας Β.Ε.ΠΕ., εφόσον είναι ιδιοκτήτης γης. Οι ιδιοκτήτες γης στη Β.Ε.ΠΕ. συμμετέχουν στο φορέα διαχείρισης Β.Ε.ΠΕ. κατά την αναλογία της έκτασης που διαθέτουν στη Β.Ε.ΠΕ. και μόνο για όσο διάστημα είναι ιδιοκτήτες αυτής. Ο φορέας διαχείρισης μπορεί να συσταθεί και από ένα μόνον ιδιοκτήτη, αν αυτός είναι ο μοναδικός ιδιοκτήτης γης στη Β.Ε.ΠΕ.. Οι ιδιοκτήτες γης στη Β.Ε.Π.Ε. που εκμισθώνουν εδαφική έκταση της Β.Ε.Π.Ε. ή οικοδόμημα για χρονικό διάστημα τουλάχιστον δεκαπέντε (15) ετών μπορούν να μεταβιβάζουν στο μισθωτή για όσο διάστημα διαρκεί η μίσθωση και το δικαίωμα συμμετοχής τους στο φορέα διαχείρισης Β.Ε.Π.Ε..

Στο καταστατικό της εταιρίας πρέπει να προβλέπεται ότι


 

  

Σελίδα 2197 

στο διοικητικό συμβούλιο του φορέα διαχείρισης Β.Ε.ΠΕ. μετέχουν και ανά ένας εκπρόσωπος του οικείου Ο.Τ.Α., της οικείας Νομαρχιακής Αυτοδιοίκησης και του οικείου βιομηχανικού ή βιοτεχνικού επιμελητηρίου, ο αριθμός όμως αυτών δεν πρέπει να ξεπερνά το ένα τρίτο (1/3) του προβλεπόμενου συνολικού αριθμού των μελών του διοικητικού συμβουλίου. Αν δεν υπάρχει κάποιος από τους παραπάνω φορείς ή αν οι φορείς δεν αποστέλουν τον εκπρόσωπό τους στο διοικητικό συμβούλιο μέσα σε δεκαπέντε (15) ημέρες από τη σχετική πρόσκληση, τότε το διοικητικό συμβούλιο συνεδριάζει έγκυρα και χωρίς τη συμμετοχή όλων ή ορισμένων από αυτούς τους εκπροσώπους.

4. Η σύσταση του φορέα διαχείρισης Β.Ε.ΠΕ. και η μεταβίβαση σε αυτόν της διοίκησης και διαχείρισης αυτής θα πρέπει να ολοκληρωθούν το αργότερο μέχρι την έκδοση της διαπιστωτικής απόφασης της παρ. 3 του άρθρου 9. Η μεταβίβαση γίνεται με σύμβαση, άνευ ανταλλάγματος, ανάμεσα στο φορέα Β.Ε.ΠΕ. και το φορέα διαχείρισης Β.Ε.ΠΕ., η οποία εγκρίνεται με την ως άνω διαπιστωτική απόφαση. Με τη σύμβαση ρυθμίζονται οι σχέσεις φορέα Β.Ε.ΠΕ. και φορέα διαχείρισης Β.Ε.ΠΕ., μεταβιβάζονται τυχόν δικαιώματα και υποχρεώσεις που εντάσσονται στα πλαίσια της διοίκησης και διαχείρισης της Β.Ε.ΠΕ. και ρυθμίζεται και κάθε άλλο συναφές θέμα.

5. Ο φορέας διαχείρισης Β.Ε.ΠΕ. έχει όλα τα προνόμια (φοροαπαλλαγές κ.λπ.) και όλα τα λοιπά δικαιώματα, καθώς και όλες τις υποχρεώσεις που παρέχονται με τον παρόντα νόμο στο φορέα Β.Ε.ΠΕ.. 'Οπου δε στον παρόντα νόμο αναφέρεται φορέας Β.Ε.ΠΕ., νοείται για τα θέματα που τον αφορούν (διοίκηση και διαχείριση) φορέας διαχείρισης Β.Ε.ΠΕ..

'Αρθρο 12

Κανονισμός Λειτουργίας Β.Ε.ΠΕ.

1. Η διοίκηση, η διαχείριση και η εν γένει λειτουργία της Β.Ε.ΠΕ. ρυθμίζεται από Κανονισμό Λειτουργίας που καταρτίζεται από το φορέα Β.Ε.ΠΕ. και υποβάλλεται στο Υπουργείο Ανάπτυξης μαζί με τη μελέτη πολεοδόμησης της παρ. 1 του άρθρου 7 του παρόντος. Ο κανονισμός λειτουργίας Β.Ε.ΠΕ. εγκρίνεται με απόφαση του Υπουργού Ανάπτυξης που δημοσιεύεται στην Εφημερίδα της Κυβερνήσεως. Με την ίδια διαδικασία τροποποιείται ο παραπάνω Κανονισμός με πρόταση του φορέα Β.Ε.ΠΕ. ή του φορέα διαχείρισης της Β.Ε.ΠΕ..

2. Με τον Κανονισμό Λειτουργίας Β.Ε.ΠΕ ρυθμίζονται τα εξής:

α. Οι όροι και οι προϋποθέσεις εγκατάστασης και λειτουργίας των επιχειρήσεων στην Β.Ε.ΠΕ..

β. Τα δικαιώματα και οι υποχρεώσεις των ιδιοκτητών των ακινήτων και οι περιορισμοί της ιδιοκτησίας τους, καθώς και των λοιπών εγκαθιστάμενων στη Β.Ε.ΠΕ. επιχειρήσεων που έλκουν δικαιώματα από τους ιδιοκτήτες.

γ. Τα δικαιώματα και τις υποχρεώσεις επί των κοινόκτητων και κοινόχρηστων ακινήτων, κτισμάτων, εγκαταστάσεων, χώρων, έργων και υπηρεσιών και οι περιορισμοί αυτών.

δ. Τα ζητήματα που αφορούν τη διοίκηση και διαχείριση της Β.Ε.ΠΕ. και ιδίως τα δικαιώματα και οι υποχρεώσεις του φορέα διαχείρισης Β.Ε.ΠΕ. και των εγκαθιστάμενων σε αυτήν επιχειρήσεων, η αμοιβή του φορέα διαχείρισης Β.Ε.ΠΕ. για τις παρεχόμενες από αυτόν υπηρεσίες, οι δαπάνες και ο τρόπος κατανομής τους στους ιδιοκτήτες και τους εγκαθιστάμενους, ο τρόπος και το είδος εκμετάλλευσης των κοινόκτητων χώρων, έργων και υπηρεσιών, οι υποχρεώσεις για τη συντήρηση και ανάπτυξη των έργων υποδομής της Β.Ε.ΠΕ., το ανώτατο επιτρεπόμενο ύψος αμοιβής για τις παρεχόμενες υπηρεσίες διαχείρισης από το φορέα Β.Ε.ΠΕ. και κάθε άλλη αναγκαία λεπτομέρεια.

ε. Η διαδικασία ελέγχου των επιχειρήσεων από το φορέα Β.Ε.ΠΕ. ή διαχείρισης Β.Ε.ΠΕ..

στ. Οι όροι και οι περιορισμοί που αποσκοπούν στην προστασία του περιβάλλοντος σύμφωνα με την εγκεκριμμένη ΜΠΕ.

ζ. Οι οικονομικοί πόροι της Β.Ε.ΠΕ., η διάρκεια της διαχειριστικής περιόδου και της πρώτης διαχειριστικής περιόδου και

η. Κάθε εν γένει λεπτομέρεια που έχει σχέση με τη διοίκηση, με τη διαχείριση και με την εν γένει λειτουργία των Β.Ε.ΠΕ..

'Αρθρο 13

Εποπτεία των Β.Ε.ΠΕ.

1. Η εποπτεία και η παρακολούθηση της διαχείρισης και λειτουργίας των Β.Ε.ΠΕ. και των φορέων Β.Ε.ΠΕ. και διαχείρισης Β.Ε.ΠΕ. ασκείται από το Υπουργείο Ανάπτυξης. Η εποπτεία αυτή ασκείται με περιοδικούς ελέγχους, με τους οποίους διαπιστώνεται αν τηρούνται από τις εγκατεστημένες επιχειρήσεις και τους φορείς Β.Ε.ΠΕ. και διαχείρισης Β.Ε.ΠΕ. οι διατάξεις του παρόντος νόμου, του Κανονισμού Λειτουργίας Β.Ε.ΠΕ., της εγκριτικής απόφασης Β.Ε.ΠΕ. και των περιβαλλοντικών όρων. Αν διαπιστώνονται παραβάσεις, επιβάλλεται πρόστιμο ή άλλη διοικητική κύρωση στο φορέα Β.Ε.ΠΕ. ή διαχείρισης Β.Ε.ΠΕ. και στις εγκατεστημένες στη Β.Ε.ΠΕ. επιχειρήσεις.

2. Με προεδρικό διάταγμα, που εκδίδεται ύστερα από πρόταση του Υπουργού Ανάπτυξης, καθορίζονται:

α. Ο τρόπος, η διαδικασία και τα όργανα ελέγχου των εγκατεστημένων στη Β.Ε.ΠΕ. επιχειρήσεων και του φορέα Β.Ε.ΠΕ. ή διαχείρισης Β.Ε.ΠΕ..

β. Οι παραβάσεις του φορέα Β.Ε.ΠΕ. ή διαχείρισης Β.Ε.ΠΕ. και των εγκατεστημένων στη Β.Ε.ΠΕ. επιχειρήσεων, που αναφέρονται σε παραβάσεις του παρόντος νόμου, του Κανονισμού Λειτουργίας της Β.Ε.ΠΕ., της εγκριτικής απόφασης της Β.Ε.ΠΕ. και των περιβαλλοντικών όρων.

γ. Τα χρηματικά πρόστιμα και οι λοιπές διοικητικές κυρώσεις που επιβάλλονται από τον Υπουργό Ανάπτυξης σε περίπτωση που διαπιστώνεται παράβαση. Το χρηματικό πρόστιμο για κάθε παράβαση δεν μπορεί να ξεπερνά τα πεντακόσια εκατομμύρια δραχμές (500.000.000). Το ανώτατο αυτό πρόστιμο μπορεί να αναπροσαρμόζεται με τροποποίηση του προεδρικού διατάγματος σε ποσοστό που δεν θα ξεπερνά ετησίως το δέκα τοις εκατό (10%) του υφιστάμενου ανώτατου ορίου.

3. Ο φορέας Β.Ε.ΠΕ. ή διαχείρισης Β.Ε.ΠΕ. είναι υποχρεωμένος να παρέχει στο Υπουργείο Ανάπτυξης κάθε πληροφορία και οποιοδήποτε στοιχείο θα του ζητηθεί για τη διευκόλυνση του παραπάνω ελέγχου. Σε περίπτωση παράβασης αυτής της υποχρέωσης επιβάλλονται τα πρόστιμα της προηγούμενης παραγράφου.

ΚΕΦΑΛΑΙΟ Ε'

ΑΠΑΛΛΟΤΡΙΩΣΕΙΣ ΚΑΙ ΦΟΡΟΑΠΑΛΛΑΓΕΣ

'Αρθρο 14

Απαλλοτριώσεις

Παραχώρηση χρήσης αιγιαλού και παραλίας

1. Για τον καθορισμό και την οργάνωση της Β.Ε.ΠΕ. επιτρέπεται η αναγκαστική απαλλοτρίωση, υπέρ του φορέα Β.Ε.ΠΕ. και με δαπάνες του, ακινήτων ή η σύσταση δουλείας ή άλλων εμπράγματων δικαιωμάτων επί ακινήτων, που περιλαμβάνονται στις Β.Ε.ΠΕ. και των τυχόν, εκτός από αυτές, αναγκαίων ακινήτων για την οργάνωση των Β.Ε.ΠΕ. και την εκτέλεση έργων υποδομής (οδοποιίας, ύδρευσης, αποχέτευσης, ηλεκτροδότησης, τηλεπικοινωνιών) και κάθε άλλου απαραίτητου έργου για την εγκατάσταση και τη λειτουργία των επιχειρήσεων.

2. Η αναγκαστική απαλλοτρίωση ακινήτων (αστικών και αγροτικών) ή η σύσταση εμπράγματων δικαιωμάτων επ' αυτών, πραγματοποιείται με κοινή απόφαση των Υπουργών Οικονομικών και Ανάπτυξης ύστερα από αιτιολογημένη αίτηση του ενδιαφερόμενου φορέα Β.Ε.ΠΕ.. Η ίδρυση Β.Ε.ΠΕ. θεωρείται πάντοτε ότι αφορά δημόσια ωφέλεια. Είναι επίσης δυνατή η κήρυξη επειγουσών απαλλοτριώσεων σύμφωνα με τις κείμενες διατάξεις.

3. Για τον προσδιορισμό της αποζημίωσης και την αναγνώριση δικαιούχων εφαρμόζεται η διαδικασία που προβλέπεται


 

  

Σελίδα 2198 

για τις αναγκαστικές απαλλοτριώσεις (ν. 797/1978).

4. Ο νομέας ή ο κάτοχος ακινήτων προς απαλλοτρίωση υποχρεούται να επιτρέπει την εκτέλεση των απαραίτητων προπαρασκευαστικών τεχνικών εργασιών (καταμετρήσεις για σύνταξη διαγραμμάτων) για τον προσδιορισμό της έκτασης που πρόκειται να απαλλοτριωθεί. Ο φορέας υπέρ του οποίου γίνεται η απαλλοτρίωση υποχρεούται να αποκαταστήσει τη ζημία από βλάβες ή φθορές που προέρχεται από την εκτέλεση των παραπάνω τεχνικών εργασιών.

5. Προκειμένου περί δημόσιων δασικών εκτάσεων εφαρμόζονται οι διατάξεις της παρ. 2 του άρθρου 56 του ν. 998/1979.

6. Για την πραγμάτωση των σκοπών της Β.Ε.ΠΕ. επιτρέπεται η παραχώρηση στο φορέα Β.Ε.ΠΕ. της χρήσης αιγιαλού και παραλίας και του δικαιώματος εκτέλεσης, χρήσης και εκμετάλλευσης λιμενικών έργων ή επέκτασης ήδη υφιστάμενων στην περιοχή λιμενικών εγκαταστάσεων. Η παραχώρηση γίνεται για χρονικό διάστημα μέχρι πενήντα (50) χρόνια με απόφαση των Υπουργών Ανάπτυξης, Οικονομικών και Εμπορικής Ναυτιλίας και με καταβολή ανταλλάγματος. Η απόφαση, στην οποία καθορίζονται και οι λοιποί όροι της παραχώρησης, εκδίδεται μετά από αίτηση του φορέα Β.Ε.ΠΕ. και σύμφωνη γνώμη του Γενικού Επιτελείου Ναυτικού. Στην εκτέλεση έργων στον αιγιαλό ή την παραλία έχουν εφαρμογή οι διατάξεις του άρθρου 12 του α.ν. 2344/ 1940.

7. Ο φορέας Β.Ε.ΠΕ., με εξαίρεση τις περιπτώσεις εθνικής ανάγκης, έχει το δικαίωμα της αποκλειστικής και με αντάλλαγμα χρήσης της ζώνης αιγιαλού - παραλίας για την κατασκευή λιμενικών έργων, που εκτελεί ύστερα από άδεια των αρμόδιων αρχών για λόγους ασφάλειας του κοινού. Στην περίπτωση που τα λιμενικά έργα εμπεριέχουν πρόσχωση θαλάσσιου χώρου, μετά την ολοκλήρωσή τους κινείται η διαδικασία επανακαθορισμού των οριογραμμών αιγιαλού-παραλίας και το γήπεδο που δημιουργείται καταγράφεται ως δημόσιο κτήμα. Το εν λόγω δημόσιο κτήμα, εφόσον ο φορέας Β.Ε.ΠΕ. το επιθυμεί, μπορεί να εκμισθώνεται απευθείας σε αυτόν. Το αντάλλαγμα χρήσης και το μίσθωμα καθορίζονται από την αρμόδια Κτηματική Υπηρεσία και ανταποκρίνονται στις τρέχουσες μισθωτικές αξίες της περιοχής.

8. Η κατά οποιονδήποτε τρόπο χρήση από τρίτους της παραχωρούμενης προς το φορέα Β.Ε.ΠΕ. έκτασης αιγιαλού, παραλίας και λιμενικών έργων απαγορεύεται, εφόσον η χρήση αυτή παρεμποδίζει την εκπλήρωση του σκοπού για τον οποίο έγινε η παραχώρηση ή προκαλεί ζημίες. Οι αρμόδιες δημόσιες υπηρεσίες είναι υποχρεωμένες να εκδίδουν τις αναγκαίες διοικητικές πράξεις και διαταγές, ώστε να παρέχεται στο φορέα Β.Ε.ΠΕ. αποτελεσματική προστασία.

9. Οι διατάξεις του π.δ/τος της 4/9 Μαρτίου 1932 (κ.ν. 5167/1931) δεν έχουν εφαρμογή στους λιμένες των Β.Ε.ΠΕ.. Η διάταξη αυτή αφορά και τις υφιστάμενες ΒΙ.ΠΕ. της Ε.Τ.Β.Α..

'Αρθρο 15

Ατέλειες και φορολογικές απαλλαγές

1. Με εξαίρεση το Φ.Π.Α., απαλλάσσεται από κάθε φόρο, τέλος, εισφορά, δικαίωμα ή άλλη επιβάρυνση υπέρ του Δημοσίου, Ν.Π.Δ.Δ., δήμων και κοινοτήτων και τρίτων, κάθε δικαιοπραξία του φορέα Β.Ε.ΠΕ., που αφορά την ίδρυση του φορέα ή τρίτου φορέα Β.Ε.ΠΕ., την κτήση από το φορέα αυτόν της κυριότητας των αναγκαίων για την ίδρυση της Β.Ε.ΠΕ. εδαφικών εκτάσεων και κτιρίων για την εγκατάσταση επιχειρήσεων και των άλλων συναφών εμπράγματων δικαιωμάτων, τη μεταβίβαση δικαιώματος κυριότητας προς τρίτους, τη σύσταση εμπράγματων δικαιωμάτων, την εκμίσθωση, την σύσταση ενοχικής σχέσης, καθώς και κάθε άλλη εμπράγματη ή ενοχική δικαιοπραξία που αφορά την έκταση, που προορίζεται για την ίδρυση και οργάνωση της Β.Ε.ΠΕ. και τα κτίρια που προορίζονται για την εγκατάσταση. Οι παραπάνω δικαιοπραξίες υποβάλλονται μόνο σε πάγιο τέλος χαρτοσήμου που καθορίζεται στις χίλιες (1.000) δραχμές. Τα δικαιώματα συμβολαιογράφου και του άμισθου ή έμμισθου υποθηκοφύλακα για τη μεταγραφή των παραπάνω δικαιοπραξιών δεν μπορούν να υπερβούν τις εξήντα χιλιάδες (60.000) δρχ. για το συμβολαιογράφο και τις είκοσι χιλιάδες (20.000) δρχ. για τον υποθηκοφύλακα. Τα ανωτέρω ποσά μπορούν να αναπροσαρμόζονται με κοινή απόφαση των Υπουργών Ανάπτυξης και Δικαιοσύνης.

2. Τέλη, εισφορές, δικαιώματα και λοιπές επιβαρύνσεις υπέρ του Δημοσίου και κάθε τρίτου που τυχόν προβλέπονται για τις συμβάσεις δανεισμού ή άλλες συμβάσεις χρηματοδότησης, που συνάπτονται από το φορέα Β.Ε.ΠΕ. ή από το φορέα διαχείρισης της Β.Ε.ΠΕ. ή από πρόσωπα που ασκούν επιχείρηση που έχει εγκατασταθεί στη Β.Ε.ΠΕ., καθώς και για τη σύσταση, εγγραφή ή εξάλειψη υποθήκης ή προσημείωσης υποθήκης ή σύμβαση ενεχύρου για την ασφάλεια των παραπάνω δανείων ή άλλων χρηματοδοτήσεων και των τόκων τους και εφόσον οι χρηματοδοτήσεις αυτές προορίζονται να εξυπηρετήσουν την επιχειρηματική αυτή δραστηριότητα, περιορίζονται στο ένα πέμπτο.

3. Επιχειρήσεις των άρθρων 1 και 2, εφόσον μεταφέρονται και εγκαθίστανται μέσα σε Β.Ε.ΠΕ., απαλλάσονται από την καταβολή φόρου εισοδήματος για το ποσό που εισπράχθηκε από την εκποίηση των ακινήτων και λοιπών εγκαταστάσεων που κατείχαν μέχρι τη μεταφορά, με τον όρο ότι το προϊόν της εκποίησης θα χρησιμοποιηθεί στο σύνολό του για την εγκατάστασή τους μέσα στις Β.Ε.ΠΕ., και ότι η επιχείρηση που έτυχε των απαλλαγών αυτών θα εξακολουθήσει να υπάρχει για μια πενταετία από την τελευταία εκποίηση. Η απαλλαγή αυτή αίρεται, αν η επιχείρηση που απηλλάγη έπαυσε τη δραστηριότητα που ασκούσε στη Β.Ε.ΠΕ. μέσα στην ως άνω πενταετία. Με απόφαση του Υπουργού Οικονομικών καθορίζεται η διαδικασία και οι λεπτομέρειες εφαρμογής της παρούσας παραγράφου.

4. Η συγχώνευση επιχείρησης με άλλη που βρίσκεται μέσα ή έξω από τη Β.Ε.ΠΕ. δεν αναιρεί τις απαλλαγές που έχει λάβει η συγχωνευθείσα, εφόσον συνεχίζεται η λειτουργία της μέσα στη Β.Ε.ΠΕ., ως τμήμα της νέας ή της συγχωνεύουσας επιχείρησης.

5. Οι διατάξεις των δύο προηγούμενων παραγράφων δεν εφαρμόζονται προκειμένου για επιχειρήσεις που μεταφέρονται από επαρχία και εγκαθίστανται μέσα σε Β.Ε.ΠΕ. των νομών Αττικής και Θεσσαλονίκης.

'Αρθρο 16

Ελεύθερες Ζώνες - Ελεύθερες Αποθήκες

1. Στις Β.Ε.ΠΕ. ή σε τμήματα αυτών μπορεί να συνιστώνται Ελεύθερες Ζώνες ή να αναγνωρίζονται Ελεύθερες Αποθήκες, η ίδρυση και λειτουργία των οποίων διέπεται από τις τελωνειακές διατάξεις.

2. Οι διατάξεις του π.δ/τος 133/1990 (ΦΕΚ 54 Α'), όπως αυτό κάθε φορά ισχύει, παραμένουν σε ισχύ και μετά την έναρξη ισχύος του παρόντος νόμου.

ΚΕΦΑΛΑΙΟ ΣΤ'

ΧΡΗΜΑΤΟΔΟΤΗΣΗ ΤΩΝ Β.Ε.ΠΕ.

'Αρθρο 17

Χρηματοδότηση των Β.Ε.ΠE.

1. Μετά την κατά το άρθρο 5 παρ. 1 έγκριση καθορισμού της Β.Ε.ΠΕ. και του φορέα αυτής, μπορούν οι προϋπολογιζόμενες από το φορέα Β.Ε.ΠΕ. δαπάνες για τον καθορισμό και οργάνωση των Β.Ε.ΠΕ, που αφορούν την τυχόν απόκτηση γης, την εκπόνηση μελετών, την κατασκευή έργων, τις δαπάνες οργάνωσης, την κατασκευή κτιρίων εξυπηρέτησης των Β.Ε.ΠΕ., τη διαμόρφωση του περιβάλλοντος χώρου και την κατασκευή έργων εξυπηρέτησης των Περιοχών, να επιχορηγούνται από το Υπουργείο Ανάπτυξης από πιστώσεις που προέρχονται είτε από το Πρόγραμμα Δημοσίων Επενδύσεων είτε από το Ευρωπαϊκό Ταμείο Περιφερειακής Ανάπτυξης (Ε.Τ.Π.Α.). Η συνολική επιχορήγηση καλύπτει ποσοστό μέχρι εξήντα τοις εκατό (60%) του ύψους του εγκεκριμένου επενδυτικού σχεδίου, η δε ίδια συμμετοχή δεν μπορεί να είναι κατώτερη του είκοσι πέντε τοις εκατό (25%) αυτού του σχεδίου. Περαιτέρω χρηματοδότηση από άλλες πηγές του


 

  

Σελίδα 2199 

δημόσιου ή ιδιωτικού τομέα δεν αποκλείεται.

2. Η επιχορήγηση εγκρίνεται με απόφαση του Υπουργού Ανάπτυξης, ύστερα από γνωμοδότηση εννεαμελούς (9μελούς) Επιτροπής Β.Ε.ΠΕ.. Κατ' εξαίρεση για Β.Ε.ΠΕ. που χρηματοδοτούνται από Περιφερειακά Επιχειρησιακά Προγράμματα (Π.Ε.Π.), η επιχορήγηση εγκρίνεται με απόφαση του Γενικού Γραμματέα της οικείας περιφέρειας, ύστερα από γνωμοδότηση εννεαμελούς περιφερειακής Επιτροπής Β.Ε.ΠΕ..

3. Με απόφαση του Υπουργού Ανάπτυξης καθορίζονται οι προϋποθέσεις και η διαδικασία της επιχορήγησης, η διαδικασία ελέγχου της πορείας εκτέλεσης των επιχορηγούμενων έργων, οι όροι και η διαδικασία εκταμίευσης της επιχορήγησης, καθώς και κάθε άλλη αναγκαία λεπτομέρεια που αφορά γενικά τη χρηματοδότηση των Β.Ε.ΠΕ..

4. Η σύνθεση, η συγκρότηση, οι αρμοδιότητες και οι όροι λειτουργίας της μεν Επιτροπής Β.Ε.ΠΕ. καθορίζονται με απόφαση του Υπουργού Ανάπτυξης, της δε αντίστοιχης περιφερειακής Επιτροπής Β.Ε.ΠΕ. με απόφαση του Γενικού Γραμματέα Περιφέρειας. Με κοινή απόφαση των Υπουργών Οικονομικών και Ανάπτυξης καθορίζεται η αμοιβή των μελών, των εισηγητών και των γραμματέων των ως άνω Επιτροπών Β.Ε.ΠΕ..

5. Πόρους των φορέων Β.Ε.ΠΕ. αποτελούν επίσης και οι εισφορές σε χρήμα των ιδιοκτητών των ακινήτων κατά την εφαρμογή του πολεοδομικού σχεδίου και των τυχόν εκτελέσεων του αστικού αναδασμού.

6. Η Ε.Τ.Β.Α. μπορεί στα πλαίσια των διατάξεων της κείμενης νομοθεσίας να εκδίδει ομολογιακά δάνεια για την αγορά οικοπέδων ή για τη χρηματοδότηση των έργων στις Β.Ε.ΠΕ..

'Αρθρο 18

Επιχειρησιακό Πρόγραμμα Βιομηχανίας

1. Σε εφαρμογή του Υποπρογράμματος 1 του Επιχειρησιακού Προγράμματος Βιομηχανίας, το οποίο έχει εγκριθεί από τα αρμόδια Κοινοτικά όργανα στα πλαίσια του Β' Κοινοτικού Πλαισίου Στήριξης μπορεί να χρηματοδοτούνται:

α. Φορείς Β.Ε.ΠΕ., με σκοπό την ίδρυση, την οργάνωση, τη διαχείριση, τη λειτουργία, την αναβάθμιση ή αναδιοργάνωση των Β.Ε.ΠΕ. και την αναπτυξη υπηρεσιών εξυπηρέτησης των δραστηριοτήτων αυτών, καθώς και την εκπόνηση επιχειρηματικών σχεδίων. Στα πλαίσια αυτά μπορεί να χρηματοδοτείται και η εξυγίανση, ο εκσυγχρονισμός και η βελτίωση των υφιστάμενων ΒΙ.ΠΕ., ΒΙ.ΠΑ. και ΒΙΟ.ΠΑ..

β. Φορείς Β.Ε.ΠΕ., με σκοπό τη μετεγκατάσταση σε κοινό χώρο βιομηχανικών και βιοτεχνικών ομοειδών επιχειρήσεων για τη δημιουργία μιας κλαδικής Β.Ε.ΠΕ..

γ. Φορείς με σκοπό την ίδρυση και ανάπτυξη βιομηχανικών υποδομών μικρής κλίμακας (ελεύθερες ζώνες εμπορίου - μεταποίησης, ίδρυση εμπορευματικών κέντρων και αποθηκών, ίδρυση εκθεσιακού και συνεδριακού κέντρου) ή την ίδρυση και λειτουργία ιδιωτικών δικτύων επικοινωνίας επιχειρήσεων.

δ. Φορείς ανάπτυξης και οργάνωσης "Θερμοκοιτίδων" επιχειρήσεων μέσα στις Β.Ε.ΠΕ..

2. Για την υλοποίηση των παραπάνω και γενικά του Υποπρογράμματος 1 του Επιχειρησιακού Προγράμματος Βιομηχανίας εφαρμόζονται οι διατάξεις του προηγούμενου άρθρου.

ΚΕΦΑΛΑΙΟ Ζ'

ΜΕΤΑΒΑΤΙΚΕΣ ΚΑΙ ΤΕΛΙΚΕΣ ΔΙΑΤΑΞΕΙΣ

'Αρθρο 19

Υφιστάμενες ΒΙ.ΠΕ., ΒΙ.ΠΑ. και ΒΙΟ.ΠΑ.

1. Οι Βιομηχανικές Περιοχές (ΒΙ.ΠΕ.) που κατά την έναρξη ισχύος του παρόντος νόμου έχουν ήδη οριοθετηθεί από την Ε.Τ.Β.Α. ή έχουν εγκριθεί από τις Επιτροπές Παρακολούθησης του Ε.Π.Β. και των αντίστοιχων Π.Ε.Π. με φορέα υλοποίησης την Ε.Τ.Β.Α., εξακολουθούν να διέπονται από τους ν. 4458/1965 και ν. 742/1977, όπως αυτοί ισχύουν, από τους κανονισμούς λειτουργίας τους και από τις λοιπές πράξεις κανονιστικού περιεχομένου που έχουν εκδοθεί κατ'εξουσιοδότηση αυτών. Η χρηματοδότηση των ΒΙ.ΠΕ. που υπάγονται στη κατηγορία αυτή γίνεται όπως έχει εγκριθεί ή προεγκριθεί από τις Επιτροπές Παρακολούθησης του Ε.Π.Β. ή των Περιφερειακών Επιχειρησιακών Προγραμμάτων (Π.Ε.Π.).

2. Εφόσον το ζητήσει η πλειοψηφία των ιδιοκτητών και χρηστών γης κατά την αναλογία της έκτασης που κατέχουν στις ΒΙ.ΠΕ. της προηγούμενης παραγράφου, είναι δυνατόν να εντάσσονται αυτές οι ΒΙ.ΠΕ., με απόφαση του Υπουργού Ανάπτυξης και ύστερα από γνώμη της Ε.Τ.Β.Α., στις διατάξεις αυτού του νόμου. Με την ίδια απόφαση είναι δυνατόν να εγκρίνεται η τροποποίηση του ισχύοντος Κανονισμού Λειτουργίας, έτσι ώστε να προσαρμόζεται το υφιστάμενο καθεστώς διοίκησης, διαχείρισης και λειτουργίας των ΒΙ.ΠΕ. στο καθεστώς του παρόντος νόμου.

3. Σε ΒΙ.ΠΑ. και ΒΙΟ.ΠΑ., στα οποία έχει αρχίσει η οριοθέτηση ή η πολεοδόμηση, συνεχίζεται με τις διαδικασίες που έχει αρχίσει, εγκρίνεται όμως από τα όργανα και με τις διαδικασίες του παρόντος νόμου. Κατά τα λοιπά υπάγονται στις διατάξεις του παρόντος νόμου.

4. Η χρηματοδότηση ΒΙ.ΠΑ. ή ΒΙΟ.ΠΑ. που έχει προεγκριθεί ή εγκριθεί από τις Επιτροπές Παρακολούθησης του Ε.Π.Β. ή των αντίστοιχων Περιφερειακών Επιχειρησιακών Προγραμμάτων (Π.Ε.Π.), γίνεται όπως έχει εγκριθεί ή προεγκριθεί από αυτές. Ο φορέας υλοποίησης στις περιπτώσεις αυτές πρέπει να πληροί τις προϋποθέσεις του φορέα ΒΕ.ΠΕ. του παρόντος νόμου και σε περίπτωση αλλαγής φορέα, ο νέος φορέας θα πρέπει να πληροί επίσης τις ίδιες προϋποθέσεις.

'Αρθρο 20

Επέκταση διατάξεων νομοθεσίας

για την παροχή κινήτρων -

Μεταβίβαση αρμοδιοτήτων

1. Οι διατάξεις της κείμενης νομοθεσίας για την παροχή κινήτρων που ισχύουν για τις ΒΙ.ΠΕ. της Ε.Τ.Β.Α. επεκτείνονται εφεξής και στις Β.Ε.ΠΕ. του παρόντος νόμου.

2. Με προεδρικό διάταγμα, που εκδίδεται ύστερα από πρόταση των Υπουργών Ανάπτυξης και Εσωτερικών, Δημόσιας Διοίκησης και Αποκέντρωσης και του κατά περίπτωση αρμόδιου υπουργού μπορεί να μεταβιβάζονται αρμοδιότητες που προβλέπονται από τον παρόντα νόμο σε όργανα της περιφερειακής διοίκησης και της νομαρχιακής αυτοδιοίκησης.

'Αρθρο 21

Ανακαίνιση βιομηχανικών κτιρίων

και εγκαταστάσεων

1. Μεμονωμένα κτίρια, συνολικής έκτασης άνω των 3.000 τετραγωνικών μέτρων για τα οποία έχει εκδοθεί άδεια οικοδομής για βιομηχανική ή βιοτεχνική χρήση και των οποίων έχει διακοπεί η λειτουργία για μια τουλάχιστον τριετία κατά την έναρξη ισχύος του παρόντος νόμου μπορούν να εντάσσονται στις διατάξεις των άρθρων 17 και 18 του παρόντος για την επιχορήγηση των δαπανών ανακαίνισής τους ή συμπλήρωσης των υποδομών τους, προκειμένου να ξαναχρησιμοποιηθούν για βιομηχανική ή βιοτεχνική χρήση που επιτρέπεται σε αυτήν την περιοχή.

2. Οι διατάξεις για την παροχή κινήτρων για τον εκσυγχρονισμό και την επέκταση των εγκατεστημένων στην ΒΙΟ.ΠΑ. Λαυρίου μονάδων εφαρμόζονται και στις εταιρίες ΕΛΛΗΝΙΚΗ ΒΙΟΜΗΧΑΝΙΑ ΟΠΛΩΝ Α.Ε. (Ε.Β.Ο. Α.Ε.), ΑΝΩΝΥΜΟΣ ΕΤΑΙΡΙΑ ΕΛΛΗΝΙΚΟΥ ΠΥΡΙΤΙΔΟΠΟΙΕΙΟΥ ΚΑΙ ΚΑΛΥΚΟΠΟΙΕΙΟΥ Α.Ε. (ΠΥΡΚΑΛ Α.Ε.), ΑΛΑΚΟ Α.Ε. και Αφοί ΛΑΜΠΡΟΥ Α.Ε., των οποίων οι μονάδες είναι εγκατεστημένες στις εκτάσεις που βρίσκονται στο Δήμο Λαυρεωτικής.

'Αρθρο 22

Κατάργηση διατάξεων

Με την επιφύλαξη της παρ. 1 του άρθρου 19, από την έναρξη ισχύος του παρόντος καταργούνται ο ν. 4458/1965


 

  

Σελίδα 2200 

(ΦΕΚ 33 A') και ο ν. 742/1977 (ΦΕΚ 319 A'), όπως αυτοί ισχύουν.

'Αρθρο 23

Η πρώτη περίοδος της παρ. 3 του άρθρου 144 του ν.δ/τος 210/1973 (ΦΕΚ 277 Α') αντικαθίσταται ως εξής:

"3. Κατ' εξαίρεση επιτρέπεται για λόγους δημοσίου συμφέροντος, ιδιαίτερα δε προκειμένου να επισπευσθεί η διενέργεια έρευνας και εκμετάλλευσης, η εκμίσθωση των δικαιωμάτων του Δημοσίου, που αναφέρονται στα άρθρα 143, 146 και 148 του παρόντος, με απευθείας σύμβαση σε οποιαδήποτε επιχείρηση παρέχει τα εχέγγυα για το σκοπό αυτόν. Ιδίως η απευθείας εκμίσθωση των ανωτέρω δικαιωμάτων επιτρέπεται προς την τελευταία μισθώτρια επιχείρηση, αφού ληφθούν υπόψη μεταξύ άλλων και οι επενδύσεις που πραγματοποιήθηκαν, η ορθολογική εκμετάλλευση, ο βαθμός επεξεργασίας του μεταλλεύματος, καθώς και το επιχειρησιακό σχέδιο δράσης και τα απομένοντα προς εκμετάλλευση αποθέματα."

'Αρθρο 24

1. Στην παρ. 1 του άρθρου 8 του ν. 2289/1995 (ΦΕΚ 27 Α') προστίθεται εδάφιο, που έχει ως εξής:

"Στην περίπτωση που ο ανάδοχος είναι Κοινοπραξία, ο υπολογισμός και η βεβαίωση του φόρου εισοδήματος διενεργείται ατομικά για κάθε κοινοπρακτούν μέλος, τηρουμένων των διατάξεων της παρ. 4 του παρόντος άρθρου. Η εφαρμογή της προηγούμενης περιόδου δεν θίγει την αλληλεγγύως και εις ολόκληρο ευθύνη των κοινοπρακτούντων μελών για τον οφειλόμενο από τα υπόλοιπα μέλη της Κοινοπραξίας φόρο εισοδήματος."

2. Η παρ. 3 του άρθρου 8 του ν. 2289/1995 τροποποιείται ως εξής:

"3. Ο ανάδοχος ή το κάθε μέλος αναδόχου - Κοινοπραξίας τηρεί ιδιαίτερα λογιστικά βιβλία και βάσει αυτών συντάσσει για κάθε ημερολογιακό έτος ισολογισμό και ξεχωριστό για κάθε περιοχή εκμετάλλευσης, λογαριασμό εσόδων και εξόδων. Οι λογαριασμοί αυτοί και ο ισολογισμός εμφανίζουν τα στοιχεία ενεργητικού και παθητικού που σχετίζονται ευθέως με τις συμβατικές εργασίες, καθώς και τα αποτελέσματα των εργασιών αυτών."

3. Η δεύτερη, τρίτη και τέταρτη περίοδος του πρώτου εδαφίου της παρ. 4 του άρθρου 8 του ν. 2289/1995 αντικαθίστανται ως εξής:

"Ο ενιαίος για όλη τη συμβατική περιοχή λογαριασμός συντάσσεται με την ενοποίηση των εγγραφόμενων εσόδων και εξόδων στους λογαριασμούς των επί μέρους περιοχών έρευνας ή εκμετάλλευσης. Ειδικά, προκειμένου περί αδειών που δίνονται με τον παρόντα νόμο, δαπάνες ερευνητικών εργασιών σε μια συμβατική περιοχή μπορούν να συμπεριληφθούν σε ποσοστό μέχρι πενήντα τοις εκατό (50%) στις δαπάνες άλλης συμβατικής περιοχής, όπου ο ανάδοχος ή μέλος αναδόχου - Κοινοπραξίας έχει άδεια εκμετάλλευσης και έχει αρχίσει να παράγει υδρογονάνθρακες. Τόσο οι δαπάνες ερευνητικών εργασιών όσο και οι σχετικές αποσβέσεις αυτής της κατηγορίας τηρούνται σε ξεχωριστούς, κατά μέλος, λογαριασμούς στα βιβλία του αναδόχου."

'Αρθρο 25

Στο εκάστοτε ισχύον Πρόγραμμα Ανάπτυξης, 'Ερευνας και Τεχνολογίας (Π.Α.Ε.Τ.) δικαιούται να συμμετέχει και κάθε φυσικό ή νομικό πρόσωπο του ιδιωτικού τομέα. Για τους όρους, τις προϋποθέσεις και τη διαδικασία χρηματοδότησης αυτών των προσώπων έχουν εφαρμογή οι διατάξεις του π.δ/τος 558/1985, όπως αυτό τροποποιήθηκε από το π.δ. 434/1988 (ΦΕΚ 198 Α') και όπως κάθε φορά ισχύει.

'Αρθρο 26

1. Η τελευταία περίοδος του εδαφίου (α) της παρ. 4 του άρθρου 7 του ν. 2244/1994 (ΦΕΚ 168 Α'), όπως αντικαταστάθηκε με την περ. β' της παρ. 2 του άρθρου 17 του ν. 2308/1995 (ΦΕΚ 114 Α'), αντικαθίσταται ως εξής:

"Στα διατάγματα αυτά είναι δυνατόν να ορίζεται ότι οι προϋποθέσεις συμμετοχής, τα όργανα και τα κριτήρια αξιολόγησης, καθώς και η διαδικασία και ο τρόπος εφαρμογής τους ρυθμίζονται είτε στην πρόσκληση για υποβολή προτάσεων είτε με απόφαση του Υπουργού Ανάπτυξης, που δημοσιεύεται στην Εφημερίδα της Κυβερνήσεως."

2. Στο άρθρο 7 του ν. 2244/1994 προστίθεται παράγραφος 7, η οποία έχει ως εξής:

"7. 'Οπου στις προηγούμενες παραγράφους του παρόντος άρθρου αναφέρονται προγράμματα του Υπουργείου Βιομηχανίας, Ενέργειας και Τεχνολογίας, νοούνται είτε προγράμματα τα οποία έχουν εκπονηθεί από το Υπουργείο Ανάπτυξης είτε προγράμματα ή τμήματά τους που έχουν εκπονηθεί από άλλα Υπουργεία, φορέας υλοποίησης όμως προβλέπεται να είναι είτε μόνο το Υπουργείο Ανάπτυξης είτε το Υπουργείο Ανάπτυξης σε συνεργασία με άλλο Υπουργείο."

'Αρθρο 27

1. Προσωπικές εγγυήσεις, που έχουν δοθεί υπέρ του Ελληνικού Δημοσίου από την έναρξη ισχύος του ν. 1386/1983 και εντεύθεν για την εξασφάλιση απαιτήσεων του Ελληνικού Δημοσίου από δασμούς και φόρους κατά εταιριών που είχαν υπαχθεί στον ως άνω νόμο και ενδεχόμενα και στους νόμους 1892/1990 και 2000/1991, θεωρούνται ότι ουδέποτε δόθηκαν και οι εγγυητές απαλλάσσονται από την υποχρέωση καταβολής των οφειλών που εγγυήθηκαν, εφόσον οι εγγυήσεις αυτές έχουν δοθεί προσωπικά από μέλη των διοικητικών συμβουλίων αυτών των εταιριών, τα οποία έχουν εκλεγεί ή διορισθεί σε αυτά τα διοικητικά συμβούλια με πρόταση τράπεζας του δημόσιου τομέα ή θυγατρικής της επιχείρησης και εφόσον η εν λόγω τράπεζα ή η θυγατρική της επιχείρηση είναι ο κύριος δανειοδότης της πρωτοφειλέτιδας εταιρίας. Ενδεχόμενη οικονομική επιβάρυνση από την εφαρμογή της παρούσας ρύθμισης βαρύνει την τράπεζα ή τη θυγατρική της επιχείρηση, που είναι ο κύριος δανειοδότης της πρωτοφειλέτιδας.

2. Επίσης προσωπικές εγγυήσεις, που έχουν δοθεί υπέρ του Ε.Ο.Μ.Μ.Ε.Χ. για τη χορήγηση από αυτόν βιοτεχνικών δανείων ή εγγυητικών επιστολών σε συνεταιρισμούς μικρομεσαίων επιχειρήσεων, θεωρούνται ότι ουδέποτε δόθηκαν και οι εγγυητές απαλλάσσονται από την υποχρέωση καταβολής των οφειλών που εγγυήθηκαν, εφόσον οι εγγυήσεις αυτές έχουν δοθεί από πρόσωπα που ήσαν μέλη των δανειοδοτηθέντων συνεταιρισμών την περίοδο χορήγησης των δανείων ή των εγγυητικών επιστολών. Ενδεχόμενη οικονομική επιβάρυνση από την εφαρμογή της παρούσας ρύθμισης βαρύνει το Δημόσιο.

'Αρθρο 28

1. Η παράγραφος 9 του άρθρου 4 του ν. 2508/1997 "Βιώσιμη οικιστική ανάπτυξη των πόλεων και οικισμών της χώρας και άλλες διατάξεις" (ΦΕΚ 124 Α') αντικαθίσταται ως εξής:

"9. Οι απαγορεύσεις που προβλέπονται στην προηγούμενη παράγραφο δεν ισχύουν στις περιοχές Γ.Π.Σ. εγκεκριμένων κατά τη δημοσίευση του παρόντος νόμου."

2. Οικοδομικές άδειες που εκδόθηκαν μετά τη δημοσίευση του ν. 2508/1997 χωρίς την εφαρμογή της διάταξης της παρ. 9, όπως ίσχυε πριν την αντικατάστασή της με την προηγούμενη παράγραφο 1, θεωρούνται ως νομίμως εκδοθείσες.

'Αρθρο 29

Περιοχές Ολοκληρωμένης Τουριστικής Ανάπτυξης (Π.Ο.Τ.Α.)

1. α. Ως Περιοχές Ολοκληρωμένης Τουριστικής Ανάπτυξης (Π.Ο.Τ.Α.) κατά την έννοια των άρθρων 2 παρ. 1 εδ. λ' και 9 παρ. 12 του ν. 1892/1990 (ΦΕΚ 101 Α'), όπως συμπληρώθηκαν αντίστοιχα με τις παρ. 2 εδ. ε' και 9 εδ. ιβ' του άρθρου 1 του


 

  

Σελίδα 2201 

ν. 2234/1994 (ΦΕΚ 142 Α') χαρακτηρίζονται δημόσιες ή ιδιωτικές εκτάσεις εκτός εγκεκριμένων σχεδίων πόλεων, εκτός ορίων οικισμών προϋφιστάμενων του 1923 και εκτός ορίων οικισμών κάτω των 2.000 κατοίκων, όπου δημιουργείται ένα σύνολο τουριστικών εγκαταστάσεων αποτελούμενο από ξενοδοχεία διαφόρων λειτουργικών μορφών, εγκαταστάσεις ειδικής τουριστικής υποδομής της παρ. 3 του άρθρου 2 του ν. 2160/1993 (ΦΕΚ 118 Α'), καθώς και συμπληρωματικές εγκαταστάσεις αναψυχής, άθλησης και γενικά υπηρεσιών διάθεσης του ελεύθερου χρόνου των τουριστών.

β. Κατ' εξαίρεση είναι δυνατή η δημιουργία Π.Ο.Τ.Α. και σε εκτάσεις ή τμήματα εκτάσεων, που βρίσκονται εντός ορίων του Γενικού Πολεοδομικού σχεδίου (Γ.Π.Σ.) ή του Σχεδίου Χωροταξικής και Οικιστικής Οργάνωσης Ανοικτής Πόλης (Σ.Χ.Ο.Ο.Α.Π.), αλλά μόνο σε περιοχές, που καθορίζονται από τα παραπάνω σχέδια ως περιοχές τουρισμού - αναψυχής, σύμφωνα με το άρθρο 8 του από 23.2.1987 προεδρικού διατάγματος και εφόσον τηρείται η διαδικασία των παραγράφων 3, 4 και 6 του παρόντος άρθρου.

2. Στις Π.Ο.Τ.Α. επιτρέπεται να περιλαμβάνονται όλες οι χρήσεις του άρθρου 8 του από 23.2.1987 προεδρικού διατάγματος (ΦΕΚ 166 Δ'), όπως συμπληρώθηκε από την παρ. 18α του άρθρου 6 του ν. 2160/1993, πλην καζίνο.

3. Ο χαρακτηρισμός και η οριοθέτηση των Π.Ο.Τ.Α. γίνεται μετά από αίτηση φυσικών ή νομικών προσώπων του ιδιωτικού και δημόσιου τομέα με κοινή απόφαση των Υπουργών Εθνικής Οικονομίας, Ανάπτυξης και Περιβάλλοντος, Χωροταξίας και Δημόσιων 'Εργων και ύστερα από γνώμη του οικείου νομαρχιακού συμβουλίου, σε εφαρμογή εγκεκριμένου χωροταξικού σχεδίου, εθνικού ή περιφερειακού επιπέδου, ή τομεακής αναπτυξιακής - χωροταξικής μελέτης και εναρμονίζεται με τις χρήσεις και λειτουργίες της ευρύτερης περιοχής και τους γενικότερους αναπτυξιακούς στόχους. Η παραπάνω γνώμη του νομαρχιακού συμβουλίου παρέχεται το αργότερο εντός τριάντα (30) ημερών από τη λήψη του σχετικού φακέλου. Παρερχομένης απράκτου της προθεσμίας αυτής, η ως άνω κοινή υπουργική απόφαση εκδίδεται χωρίς τη γνώμη του νομαρχιακού συμβουλίου. Εάν δεν υφίσταται εγκεκριμένο χωροταξικό σχέδιο ή τομεακή αναπτυξιακή χωροταξική μελέτη πριν το χαρακτηρισμό και την οριοθέτηση με την παραπάνω κοινή υπουργική απόφαση μιας περιοχής ως Π.Ο.Τ.Α., απαιτείται η σύνταξη και έγκριση γενικών κατευθύνσεων τουριστικής πολιτικής για τη δημιουργία Π.Ο.Τ.Α., σε εθνικό ή περιφερειακό επίπεδο. Οι κατευθύνσεις αυτές συντάσσονται από τον Ε.Ο.Τ. και εγκρίνονται με απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων.

4. Με την παραπάνω κοινή απόφαση χαρακτηρισμού και οριοθέτησης Π.Ο.Τ.Α. καθορίζονται και εγκρίνονται τα εξής:

α. Οι επιτρεπόμενες χρήσεις γης στα πλαίσια εφαρμογής της διάταξης της παρ. 2 του παρόντος άρθρου, καθώς και οι τυχόν πρόσθετοι περιορισμοί που αποσκοπούν στον έλεγχο της έντασης κάθε χρήσης.

β. Οι ειδικότεροι όροι και τα μέτρα προστασίας του περιβάλλοντος από την ίδρυση και λειτουργία της Π.Ο.Τ.Α..

γ. Η Γενική Διάταξη των προβλεπόμενων εγκαταστάσεων και η μέγιστη ανά χρήση εκμετάλλευση και τα διαγράμματα των δικτύων υποδομής, εκτός εάν πρόκειται να ακολουθηθεί η διαδικασία της παρ. 6 του παρόντος.

δ. Ο φορέας ίδρυσης και εκμετάλλευσης της Π.Ο.Τ.Α..

Η μεταβολή της έκτασης των ορίων της Π.Ο.Τ.Α. επιτρέπεται μόνον εφόσον τηρηθούν αναλόγως οι διαδικασίες, που προβλέπονται από τις διατάξεις του παρόντος νόμου για την ίδρυσή της.

Με κοινή απόφαση των Υπουργών Ανάπτυξης και Περιβάλλοντος, Χωροταξίας και Δημόσιων 'Εργων, που δημοσιεύεται στην Εφημερίδα της Κυβερνήσεως, καθορίζονται τα απαιτούμενα δικαιολογητικά, καθώς και κάθε άλλη αναγκαία λεπτομέρεια για την εφαρμογή της παραγράφου αυτής.

5. α. Εάν η έκταση της Π.Ο.Τ.Α. δεν πολεοδομείται, επιτρέπεται η σύσταση οριζόντιων ιδιοκτησιών επί των τυχόν εγκρινόμενων μη αμιγώς τουριστικών εγκαταστάσεων, όλες δε οι επιτρεπόμενες να εγκατασταθούν σε αυτή χρήσεις υπόκεινται στους όρους και περιορισμούς της εκτός σχεδίου δόμησης τουριστικών εγκαταστάσεων του από 20.1.1988 προεδρικού διατάγματος (ΦΕΚ 61 Δ'). Για τον υπολογισμό της μέγιστης εκμετάλλευσης και των λοιπών όρων και περιορισμών δόμησης, οι εκτάσεις της Π.Ο.Τ.Α. νοούνται ως ενιαίο σύνολο.

β. Εάν η έκταση της Π.Ο.Τ.Α. πρόκειται να πολεοδομηθεί, ισχύουν οι όροι και οι περιορισμοί δόμησης της παρ. 6 του παρόντος άρθρου.

γ. Σε περίπτωση που η Π.Ο.Τ.Α περιλαμβάνει εκτάσεις ή τμήματα εκτάσεων που υπάγονται σε ειδικό νομικό καθεστώς (π.χ. δασικές εκτάσεις, αρχαιολογικούς χώρους κ.λπ.) εφαρμόζονται επ' αυτών οι οικείες διατάξεις.

6. Στις περιπτώσεις των παρ. 1β και 5β αυτού του άρθρου, για τη δημιουργία της Π.Ο.Τ.Α., απαιτείται προηγούμενη έγκριση μελέτης πολεοδόμησης και καθορισμός των όρων και περιορισμών δόμησης κατά παρέκκλιση της παρ. 5α αυτού του άρθρου, που πραγματοποιείται με προεδρικό διάταγμα, ύστερα από πρόταση του Υπουργού Περιβάλλοντος, Χωροταξίας και Δημόσιων 'Εργων. Η μελέτη συντάσσεται από το φορέα ίδρυσης και εκμετάλλευσης της Π.Ο.Τ.Α., σύμφωνα με τα οριζόμενα στην οικεία απόφαση χαρακτηρισμού και οριοθέτησής της, και πρέπει να περιλαμβάνει:

α. Τις χρήσεις γης και τις τυχόν πρόσθετες απαγορεύσεις ή υποχρεώσεις.

β. Τα διαγράμματα των δικτύων υποδομής.

γ. Τους προβλεπόμενους κοινόχρηστους ή κοινωφελείς χώρους, που καταλαμβάνουν το 50% τουλάχιστον της συνολικής προς πολεοδόμηση έκτασης, καθώς και τους οικοδομήσιμους χώρους.

δ. Τους γενικούς και ειδικούς όρους και περιορισμούς δόμησης, οι οποίοι μπορεί να ορίζονται ανά οικοδομικό τετράγωνο ή και ανά τμήμα του οικοδομικού τετραγώνου, εφόσον αυτό επιβάλλεται από τη διαμόρφωση του εδάφους ή τις ανάγκες προστασίας του φυσικού ή πολιτιστικού περιβάλλοντος ή άλλες ειδικές πολεοδομικές ανάγκες. Ο επιτρεπόμενος συντελεστής δόμησης δεν μπορεί να υπερβαίνει σε καμία περίπτωση το 0,2 του συνόλου της έκτασης της Π.Ο.Τ.Α..

Η μελέτη πολεοδόμησης συνοδεύεται από πολεοδομικό σχέδιο, συντασσόμενο σε οριζοντιογραφικό και υψομετρικό τοπογραφικό διάγραμμα και έχει τις συνέπειες έγκρισης σχεδίου πόλεως κατά τις διατάξεις του ν.δ/τος της 17.7.1923. Οι κοινόχρηστοι χώροι της έκτασης περιέρχονται κατά κυριότητα στον οικείο ή τους οικείους Ο.Τ.Α., ενώ η φροντίδα της συντήρησής τους ανήκει στους ιδιοκτήτες των ακινήτων της Π.Ο.Τ.Α..

7. Οι τυχόν εγκρινόμενες κατά τις διαδικασίες των προηγούμενων παραγράφων μη αμιγώς τουριστικές εγκαταστάσεις των Π.Ο.Τ.Α. δεν επιτρέπεται να υπερβαίνουν το 20% της συνολικής κατά περίπτωση νόμιμης εκμετάλλευσης.

8. Οι διατάξεις των άρθρων 3 παρ. 1, 8 παρ. 1 και 2 και 14 του παρόντος νόμου εφαρμόζονται αναλόγως και στις Π.Ο.Τ.Α.. Αντί του αναφερόμενου, στην παρ.2 του άρθρου 14 του παρόντος νόμου, άρθρου 56 παρ.2 του ν.998/1979 στις Π.Ο.Τ.Α., εφαρμόζεται το άρθρο 51 του ίδιου νόμου.

9. Η εποπτεία των φορέων ίδρυσης και εκμετάλλευσης των Π.Ο.Τ.Α. ασκείται από τον Υπουργό Ανάπτυξης.

10. Η παρ. 6 του άρθρου 3 του π.δ/τος 456/1995 (ΦΕΚ 269 Α') καταργείται.

'Αρθρο 30

Το εδάφιο στ' της παραγράφου 1 του άρθρου 20 του ν. 2127/1993 (ΦΕΚ 48 Α'), όπως αντικαταστάθηκε από το άρθρο 36 του ν. 2523/1997 (ΦΕΚ 179 Α'), αντικαθίσταται ως εξής:

"στ. Πετρέλαιο εσωτερικής καύσης (DIESEL) θέρμανσης ΕΧ 27.10.00.69 77.000 δρχ. το χιλιόλιτρο.

Για την περίοδο από 1ης Νοεμβρίου μέχρι και 10 Απριλίου κάθε έτους ο φόρος του πετρελαίου θέρμανσης ορίζεται σε


 

  

Σελίδα 2202 

42.000 δρχ. το χιλιόλιτρο.

Στην περίπτωση που οι ανωτέρω ημερομηνίες συμπίπτουν με μη εργάσιμες ημέρες, ως ημερομηνία λαμβάνεται η προηγούμενη εργάσιμη για την έναρξη και η επόμενη εργάσιμη για τη λήξη.

Ειδικά για τη χρονική περίοδο από 31.10.1997 μέχρι και 28.2.1998 ο ανωτέρω φόρος ορίζεται σε 28.000 δρχ. το χιλιόλιτρο.

Η ισχύς του παρόντος άρθρου αρχίζει από 31.10.1997."

'Αρθρο 31

'Εναρξη ισχύος

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επί μέρους διατάξεις του.

ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, ας τοποθετηθεί η κυρία Υπουργός σ' αυτό που λέω.

ΠΡΟΕΔΡΟΣ (Απόστολος Κακλαμάνης):Παρακαλώ, δεν δικαιούται ούτε η κυρία Υπουργός ούτε εσείς επί της ουσίας να συζητήσετε σ' αυτό το στάδιο.

ΝΙΚΟΛΑΟΣ ΣΗΦΟΥΝΑΚΗΣ: Δεν είναι σωστό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Κυρίες και κύριοι συνάδελφοι, εισερχόμαστε στη συζήτηση επί της αρχής των άρθρων και του συνόλου του σχεδίου νόμου του Υπουργείου Εθνικής Οικονομίας: "Ρυθμίσεις για την Τράπεζα της Ελλάδος."

Κύριοι συνάδελφοι, θα ήθελα να υπενθυμίσω στο Σώμα ότι κατά την προηγηθείσα συνεδρίαση είχα ζητήσει την έγκρισή του, ώστε ο κ. Τζωάννος, ο εισηγητής της Πλειοψηφίας και ο κ. Ιντζές, ο ειδικός αγορητής του Δημοκρατικού Κοινωνικού Κινήματος να μιλήσουν στη σημερινή συνεδρίαση, διότι για λόγους που μου είχαν εκθέσει, επρόκειτο να αναχωρήσουν και οι δύο εκτός Αθηνών την ίδια μέρα, ο κ. Τζωάννος για την Αγγλία και ο κ. Ιντζές για τη Θεσσαλονίκη.

Παρακαλώ λοιπόν να τους δοθεί ο λόγος και εν συνεχεία θα ακολουθήσουν οι τοποθετήσεις των εισηγητών και όποιων άλλων συναδέλφων θέλουν να μιλήσουν επί των άρθρων.

Κύριοι συνάδελφοι, ήθελα επίσης να παρακαλέσω, για λόγους δικαιοσύνης, οι εισηγητές του ΠΑ.ΣΟ.Κ., του Κομμουνιστικού Κόμματος και του Συνασπισμού, οι οποίοι μίλησαν στην προηγούμενη συνεδρίαση, καθώς και ο εισηγητής και οι δύο συνάδελφοι που θα μιλήσουν σήμερα επί των άρθρων, να έχουν περισσότερο χρόνο, ώστε να μπορέσουν να αναπτύξουν πιο άνετα τις απόψεις τους.

Αν υπάρχει κάποιο άρθρο εξ αυτών που νομίζετε ότι πρέπει να συζητηθεί χωριστά...

ΑΝΑΣΤΑΣΙΟΣ ΙΝΤΖΕΣ: Σε μια ενότητα θα τα συζητήσουμε, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): 'Εχω την εντύπωση ότι όλα τα άρθρα είναι μια ενότητα. Θα το δούμε όμως αυτό, όταν θα μπούμε στα άρθρα.

Πλην των συναδέλφων, δεν είναι να μιλήσουν άλλοι επί της αρχής. Παρακαλώ να δοθεί η δυνατότητα στους συναδέλφους που προανέφερα, του Κομμουνιστικου Κόμματος Ελλάδος, του ΠΑ.ΣΟ.Κ. και του Συνασπισμού, να δευτερολογήσουν επί της αρχής και αφού ψηφίσουμε την αρχή του νομοσχεδίου, να μπούμε στην ενότητα των άρθρων.

AΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Κανταρτζή.

AΧΙΛΛΕΥΣ ΚΑΝΤΑΡΤΖΗΣ: Δεν μπορεί να γίνουν στο παρόν στάδιο οι δευτερολογίες, δεδομένου ότι δεν έχουν ολοκληρωθεί οι τοποθετήσεις των εισηγητών των Κομμάτων, αλλά ούτε ο κύριος Υπουργός έχει τοποθετηθεί. Εάν δεν ολοκληρωθεί ο κύκλος των εισηγητών, η ομιλία του κυρίου Υπουργού και όσων συναδέλφων είναι γραμμένοι να τοποθετηθούν επί της αρχής, δεν μπορεί να προηγηθούν δευτερολογίες

ΠΡΟΕΔΡΟΣ (Απόστολος Κακλαμάνης): Κύριε Κανταρτζή, για άλλη μια φορά θα διαπιστώσω ότι με τίποτα δεν είναι τελικώς ευχαριστημένο το κόμμα σας. Λυπάμαι πάρα πολύ. 'Ο,τι και να κάνει κανείς, εκείνο μεν που θα σας δώσει θεωρείτε ότι το κατακτήσατε και πρέπει να είναι ακόμη και χρεωμένος.

Εσείς θέλετε να δευτερολογήσετε; Υπάρχει Βουλευτής από το κόμμα σας που να θέλει να δευτερολογήσει;

AΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, θα εξαρτηθεί...

ΠΡΟΕΔΡΟΣ (Απόστολος Κακλαμάνης): Σας ερωτώ και αν θέλετε να μου απαντήσετε.

AΧΙΛΛΕΥΣ ΚΑΝΤΑΡΤΖΗΣ: Θα σας απαντήσω αμέσως.

ΠΡΟΕΔΡΟΣ (Απόστολος Κακλαμάνης): Από εκεί και πέρα, δεν είναι κανείς υποχρεωμένος να μιλήσει.

AΧΙΛΛΕΥΣ ΚΑΝΤΑΡΤΖΗΣ: Το αν θα δευτερολογήσουμε ή όχι, θα εξαρτηθεί από το τι θα ειπωθεί στη συζήτηση επί της αρχής.

ΠΡΟΕΔΡΟΣ (Απόστολος Κακλαμάνης): Καλώς, λοιπόν. Αν θέλετε μη δευτερολογήσετε.

AΧΙΛΛΕΥΣ ΚΑΝΤΑΡΤΖΗΣ: Θα ασκήσω το δικαίωμά μου, αφού προηγουμένως ακούσω τους εισηγητές των κομμάτων και τον κύριο Υπουργό.

ΠΡΟΕΔΡΟΣ (Απόστολος Κακλαμάνης): Ναι, αλλά το αν θα τους ακούσετε, δεν εξαρτάται από εσάς, αλλά από εκείνους. Καταλάβατε;

AΧΙΛΛΕΥΣ ΚΑΝΤΑΡΤΖΗΣ: Δεν θα μιλήσουν επί της αρχής;

ΠΡΟΕΔΡΟΣ (Απόστολος Κακλαμάνης): Δεν το ξέρετε ούτε εσείς, ούτε εγώ. Κατά συνέπεια κακώς πήρατε το λόγο. Εάν θέλουν να δευτερολογήσουν θα το κάνουν. Αν δεν θέλουν δεν θα το κάνουν. Εσάς εκείνο που σας αφορά είναι να δευτερολογήσετε.

AΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, δεν έχουν πρωτολογήσει. Αν παραιτούνται του δικαιώματος αυτού...

ΠΡΟΕΔΡΟΣ (Απόστολος Κακλαμάνης): Κύριε Κανταρτζή, καθήστε αν θέλετε για να ακούσετε, γιατί κάποτε σ'αυτήν την Αίθουσα πρέπει να συνεννοηθούμε.

Εγώ αυτό που είπα είναι ότι θα έχετε το δικαίωμα να δευτερολογήσετε επί της αρχής και όταν θα μπούμε στα άρθρα Θα έχετε το δικαίωμα να μιλήσετε περισσότερο χρόνο, για να μπορέσετε πιο άνετα να εκθέσετε τις απόψεις σας. Εσείς προφανώς, θεωρώντας ότι κάτι ίσως υποκρύπτεται σ'αυτό που λέγω, σηκώνεστε να διατυπώσετε διαφωνία. Εάν θα μιλήσει ο Υπουργός και οι άλλοι που έχουν εκ του Κανονισμού το δικαίωμα να το κάνουν, είναι ζήτημα δικό τους. Αν εσείς δεν θέλετε να δευτερολογήσετε, μη δευτερολογήσετε. Προς τι ο λόγος λοιπόν; Δεν το καταλαβαίνω.

AΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε συγγνώμη, μας καλέσατε να δευτερολογήσουμε...

ΠΡΟΕΔΡΟΣ (Απόστολος Κακλαμάνης): 'Οχι, είπα στον κ.Τζωάννο και είπα ότι θα δευτερολογήσετε και εσείς και ότι θα έχετε και περισσότερο χρόνο στα άρθρα. Προς Θεού!

Είπα, θα μιλήσει ο κ. Τζωάννος, ο κ. Ιντζές, θα δευτερολογήσετε εσείς και εν συνεχεία, όταν θα μπούμε στα άρθρα θα έχετε περισσότερο χρόνο. Αντί λοιπόν, να μου πείτε "πολύ ωραία, κύριε Πρόεδρε", αν θέλατε να μιλήσετε, σηκωθήκατε να διατυπώσετε αντίρρηση. 

ΑΧΙΛΛΕΥΣ ΚΑΝΤΑΡΤΖΗΣ: Αν δεν έγινε σωστή συνεννόηση γιατί κάνουμε αυτήν τη συζήτηση;

ΠΡΟΕΔΡΟΣ (Απόστολος Κακλαμάνης): Αρκετά επιτέλους! Αντίρρηση για την αντίρρηση.

Ορίστε, κύριε Τζωάννο, έχετε το λόγο.

ΙΩΑΝΝΗΣ ΤΖΩΑΝΝΟΣ: Κατ' αρχήν, κυρίες και κύριοι συνάδελφοι, θα ήθελα να ευχαριστήσω τον κύριο Πρόεδρο, για την κατανόηση που επέδειξε την προηγούμενη εβδομάδα, όπου για προσωπικούς λόγους έπρεπε να λείψω σε ώρες που δεν ήταν προγραμματισμένες, για να συζητήσουμε αυτό το νομοσχέδιο.


 

  

Σελίδα 2203 

Η Νέα Δημοκρατία είναι σαφώς υπέρ της πραγματικής ανεξαρτησίας της κεντρικής τράπεζας της χώρας, της Τράπεζας Ελλάδος, που αυτή απορρέει και από τις υποχρεώσεις μας έναντι της Ευρωπαϊκής 'Ενωσης, από τη Συνθήκη του 1992 για το Μάαστριχτ. Αλλά και να μην υπήρχε η Συνθήκη πάλι θα έπρεπε να είχαμε ανεξάρτητη κεντρική τράπεζα για να περιοριστούν οι αυθαιρεσίες της πολιτικής ηγεσίας στην άσκηση οικονομικής πολιτικής, που για βραχυχρόνιους στόχους οδηγούν συχνά τη χώρα μακριά από τη πορεία σύγκλησης προς τις οικονομίες της Ενωμένης Ευρώπης.

'Αλλωστε η κυβέρνηση της Νέας Δημοκρατίας, όπως όλοι θυμόμαστε, είχε κάνει τα πρώτα ουσιαστικά βήματα για την πλήρη ανεξαρτητοποίηση της Τράπεζας Ελλάδος την περίοδο 1992-1993, όταν με δική της πρωτοβουλία απαγορεύθηκε η χρηματοδότηση των ελλειμμάτων του δημόσιου τομέα.

Οι κυβερνήσεις του ΠΑ.ΣΟ.Κ., ενώ είχαν βρει έτοιμο το έδαφος για να προχωρήσουν στην πλήρη ανεξαρτητοποίηση, έκαναν πίσω και χάσαμε τρία χρόνια. Αν είχαν γίνει οι σημερινές ρυθμίσεις, όσο και να είναι ατελείς όπως θα δούμε σε λίγο, θα είχαμε εγκαίρως μια ανεξάρτητη κεντρική τράπεζα τον περασμένο Σεπτέμβριο και θα είχαμε αποφύγει και τις οδυνηρές εμπειρίες, τις οποίες ζήσαμε και ζούμε ακόμα, από την κρίση. Δυστυχώς οι πρακτικές της Κυβέρνησης που οδήγησαν σε υπερβολική μείωση των επιτοκίων τον περασμένο Σεπτέμβριο, για λόγους σκοπιμοτήτων που έχουν σχέση με τα δημόσια οικονομικά, κάτω από τα επίπεδα ασφαλείας και παρά τις προειδοποιήσεις της Τράπεζας Ελλάδος -τα δημοσιεύματα υπάρχουν από τότε και ποτέ δεν διαψεύσθηκαν- εάν δεν είχαν ακολουθηθεί, θα είχε βρεθεί η χώρα σε καλύτερη θέση, τα κύματα αυτών που αποκαλούμε κερδοσκόπων θα εύρισκαν το λιμενοβραχίονα σε καλύτερη κατάσταση και δεν θα υπήρχε αυτή η αγωνία για το τι πρόκειται να γίνει.

Βεβαίως, η ουσία της οικονομικής πολιτικής δεν είναι μόνο στο νομισματικό σκέλος και αυτό ακριβώς διαπιστώνουν οι αγορές και τελικά και ο ελληνικός λαός και με την κατάθεση του προϋπολογισμού, διότι η Κυβέρνηση δεν έχει αντιμετωπίσει τα ουσιαστικά διαρθρωτικά προβλήματα της ελληνικής οικονομίας, καθότι αυτό είναι πολιτικά επώδυνο για την ίδια, διότι αυτό άπτεται ενεργειών που θα θίξουν, όπως όλοι γνωρίζουμε, την κομματική της νομενκλατούρα. Αλλά δυστυχώς, αυτές οι παραλείψεις οδηγούν τη χώρα μακριά από τη σύγκλιση προς την ευρωπαϊκή οικονομία.

Θα θυμίσω στο Σώμα, τουλάχιστον σ' αυτούς που ήταν παρόντες στη συζήτηση στη Διαρκή Επιτροπή, ότι και ο κύριος Διοικητής της Τράπεζας της Ελλάδος είχε τονίσει ότι δεν είναι ικανή συνθήκη, για την αποτελεσματικότερη άσκηση πολιτικής, η θέσπιση της ανεξαρτησίας και η ορθή, αν θέλετε, νομισματική πολιτική. Απαιτείται η εφαρμογή σωστού μίγματος οικονομικής και νομισματικής πολιτικής. Αυτό όμως, το μίγμα απουσιάζει από την πολιτική της Κυβέρνησης γιατί δεν τολμά να ακουμπήσει αυτά που πονούν. Το νοικοκύρεμα των δημοσίων οικονομικών που θα θίξει, όπως είπα, την κομματική νομενκλατούρα.

Ούτε βέβαια οι αποκρατικοποιήσεις προωθούνται, οι οποίες τουλάχιστον θα έστελναν μηνύματα στις αγορές που θα βοηθούσαν την ελληνική οικονομία, θα δημιουργούσαν θετικότερες προσδοκίες και θα μείωναν και την πίεση πάνω στη δραχμή. Πρόσφατο παράδειγμα η Τράπεζα Κρήτης, όπου πάλι είχαμε μια αναβολή της αποκρατικοποίησης. Εδώ μπορούμε να πούμε το γνωστό λαικό ρητό: "Οποιος δεν θέλει να ζυμώσει, χίλιες μέρες κοσκινίζει." Κι έτσι ο ελληνικός λαός οδηγείται στο περιθώριο του ευρωπαικού γίγνεσθαι από τα τραγικά σφάλματα της Κυβέρνησης.

Θέλω να επισημάνω ότι δεν θα πρέπει η Κυβέρνηση στο μέλλον να χρησιμοποιεί την ανεξαρτησία της Κεντρικής Τράπεζας, ως άλλοθι για τα δικά της λάθη στην οικονομική πολιτική. Το πιο εύκολο πράγμα είναι να μιμηθείτε όσα έκανε, κύριε Υπουργέ της Εθνικής Οικονομίας, ο συναδελφός σας της ομοσπονδιακής κυβέρνησης της Γερμανίας, να φορτώνει το πρόβλημα στον κ. Τιτ. Μάγερ και όχι στα δικά του λάθη. 'Η στην προσπάθεια να καλύψει κάποια ελλείμματα με την ανατίμηση του γερμανικού χρυσού.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ.)

Τώρα στο σχέδιο νόμου. Βασικά μπορούμε να πούμε ότι έχουμε δύο ενότητες και το επισημαίνω αυτό, διότι και στην κατ'άρθρο συζήτηση νομίζω ότι θα είναι χρήσιμο να μιλήσουμε σε δύο ενότητες.

Το πρώτο σκέλος είναι τα καθήκοντα και οι στόχοι της κεντρικής τράπεζας. Το δεύτερο σκέλος νομίζω ότι είναι η στελέχωση, ο τρόπος λειτουργίας. Βεβαίως και στη μία περίπτωση και στην άλλη μπαίνει και μία τρίτη διάσταση που είναι η διαφάνεια και το δημοκρατικό έλλειμμα, όπως το είπαμε και στη συζήτηση στη Διαρκή Επιτροπή.

Πράγματι το πρώτο και το δεύτερο άρθρο πρέπει να είναι συμβατά με τα όσα προβλέπει η Συνθήκη του 1992 -στις 7 Φεβρουαρίου του 1992- και θα πρέπει οπωσδήποτε η Τράπεζα της Ελλάδος να επιδιώκει την διασφάλιση της σταθερότητας του γενικού επιπέδου των τιμών.

Εδώ, όμως, υπάρχει και ένα πρόβλημα που το ξανασυζητήσαμε στη Διαρκή Επιτροπή. Προστίθεται ότι με την επιφύλαξη του πρωταρχικού σκοπού η τράπεζα στηρίζει τη γενική οικονομική πολιτική της Κυβέρνησης. Εάν δούμε το αντίστοιχο άρθρο στη Συνθήκη, θα δούμε ότι εδώ το άρθρο μιλά πλέον για το Ευρωπαϊκό Σύστημα Κεντρικών Τραπεζών, στο οποίο θα προσχωρήσει από την αρχή της τρίτης φάσεως η Τράπεζα της Ελλάδος πριν η Ελλάδα ενταχθεί στην Ο.Ν.Ε., η οποία θα πρέπει να υποστηρίζει τις οικονομικές πολιτικές της κοινότητας που θα αποφασίζονται συνολικά και με απλή πλειοψηφία από το Συμβούλιο Υπουργών.

Αναφέρομαι στο άρθρο 103, παράγραφος 2 της Συνθήκης του Μάαστριχτ το Φεβρουάριο του 1992. Υπάρχει ένα πρόβλημα συμβατότητας. Τα ερωτήματα που τίθενται είναι πρώτον, η οικονομική πολιτική της Ελλάδος στο ενδιάμεσο στάδιο θα είναι συμβατή με τη συλλογική πολιτική σε επίπεδο Κοινότητας και τι θα συμβεί εάν υπάρξουν διαταράξεις εσωγενείς ή εξωγενείς και υποχρεωθεί η Ελλάδα να αποκλίνει; Τι θα ακολουθήσει η κεντρική τράπεζα;

Και δεύτερον, οι αποφάσεις που θα ληφθούν σε συλλογικό επίπεδο, σε επίπεδο κοινότητος, κατά πλειοψηφία, θα είναι σύμφωνες με τις περιφερειακές ή εθνικές προτιμήσεις της Ελλάδος;

Είχαμε ζητήσει μία διευκρίνηση και περιμένω από τον κύριο Υπουργό με τη δέσμευση στην οποία είχε προβεί κατά τη διάρκεια της συζήτησης στη Διαρκή Επιτροπή ότι θα αποσαφηνίσει αυτό το θέμα.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Επαναλαμβάνετε, κύριε συνάδελφε, ποιο θέμα;

ΙΩΑΝΝΗΣ ΤΖΩΑΝΝΟΣ: Θα χάσω χρόνο τώρα. 

ΠΡΟΕΔΡΕΥΩΝ (Λουκάς Αποστολίδης): Θα σας δώσω ένα λεπτό παραπάνω.

ΙΩΑΝΝΗΣ ΤΖΩΑΝΝΟΣ: Το θέμα της συμβατότητας, της συνδιασφάλισης της σταθερότητας του γενικού επιπέδου τιμών και της στήριξης της γενικής οικονομικής πολιτικής της Κυβέρνησης, η οποία, όμως, οικονομική πολιτική της Κυβέρνησης μπορεί να μην είναι συμβατή και να δημιουργηθούν συνθήκες με την οικονομική πολιτική σε κοινοτικό επίπεδο, δεδομένου ότι το ευρωπαϊκό σύστημα κεντρικών τραπεζών θα είναι υποχρεωμένο να στηρίζει την κοινοτική πολιτική και δεδομένου μάλιστα ότι η Τράπεζα της Ελλάδος θα είναι μέλος του συστήματος πλέον των κεντρικών τραπεζών.

Είχατε μάλιστα πει, υπάρχει και στα Πρακτικά, ότι θα διευκρινίσετε αυτό το θέμα και νομίζω ότι ο εκπρόσωπος της Πλειοψηφίας είχε θέσει αυτό το θέμα της οικονομικής πολιτικής της Κυβέρνησης και της πολιτικής της Τράπεζας της Ελλάδος σε σχέση με τη σταθερότητα των τιμών. Μπορεί να υπάρξουν περιπτώσεις που να μην είναι αυτά τα δύο πράγματα συμβατά. Εγώ προσθέτω και ένα άλλο πρόβλημα συμβατότητας που έχει σχέση με τη λήψη αποφάσεων σε επίπεδο Ενωμένης Ευρώπης. 

Υπάρχει και ένα άλλο θέμα που έχει σχέση με την οικονομική


 

  

Σελίδα 2204 

πολιτική. Η Τράπεζα της Ελλάδος θα ασκεί τη νομισματική πολιτική. Από την άλλη πλευρά ένας μηχανισμός άσκησης νομισματικής πολιτικής, όπως όλοι γνωρίζουμε, είναι οι πράξεις ανοικτής αγοράς.

Φτιάξατε το καλοκαίρι μια δημόσια εταιρεία κινητών αξιών, η οποία μεταξύ άλλων έχει και το δικαίωμα να προβαίνει και σε αγοραπωλησίες τίτλων του δημοσίου. Δηλαδή πράξεων στη δευτερογενή αγορά, που είναι αγορά ανοικτή. Το μέγεθος αυτής της εταιρείας μπορεί να προκαλέσει στρεβλώσεις σε αυτούς τους μηχανισμούς και να αποτελέσει αντίβαρο στις πρωτοβουλίες της Τράπεζας της Ελλάδος. Αυτό δεν μπορούμε να το αποκλείσουμε.

Συνεπώς χρειάζονται εδώ κάποιες διευκρινίσεις και περιμένω τις παρατηρήσεις σας.

Υπάρχει τώρα και το δεύτερο θέμα που έχει σχέση με τη στελέχωση. Εμείς μιλάμε για πραγματική ανεξαρτησία της Τράπεζας της Ελλάδος. Και αυτό έχει σχέση και με το πώς θα επιλεγεί η νέα ηγεσία, κατά τρόπο διαφανή, αξιοκρατικό, με συνέναιση, αλλά και πώς θα στελεχώνονται γενικά οι υπηρεσίες. Διότι για να μπορέσει να ασκήσει η Τράπεζα της Ελλάδος αποτελεσματικά τις αρμοδιότητές της και να είναι επιτυχής, στην επιδίωξη του στόχου της διατήρησης σταθερότητας των τιμών, πρέπει οι θεσμικές ρυθμίσεις, για τη στελέχωση των υπηρεσιών, να είναι πειστικές, όχι μόνο να είναι σωστές, αλλά και να πείθουν ότι είναι σωστές, όπως λέμε για τη γυναίκα του Καίσαρα.

Γι'αυτό έχουμε θέσει ένα θέμα διαδικασίας διορισμού της νέας ηγεσίας κάνοντας και στη Διαρκή Επιτροπή μια εξαίρεση για το Διοικητή της Τράπεζας της Ελλάδος. Είπαμε, όμως, επίσης ότι χρειάζεται σταδιακή ανανέωση του Συμβουλίου Νομισματικής Επιτροπής. 'Εχετε κάνει μία ρύθμιση, αλλά θέλουμε μια πιο γενναία ρύθμιση.

Επίσης θα πρέπει να τονίσω κάτι το οποίο όλες οι πλευρές έθιξαν στη Διαρκή Επιτροπή. Και αυτό είναι το θέμα του ρόλου της Βουλής στην επιλογή προσώπων για τη στελέχωση, αλλά και σε επόμενο στάδιο στην ενημέρωση του Κοινοβουλίου και στην έκφραση γνώμης για τα πεπραγμένα της Τράπεζας της Ελλάδος. 'Αλλο ανεξαρτησία και άλλο ανεξέλεγκτες καταστάσεις. 'Αλλο κράτος εν κράτει. 

Επειδή πολλά ελέχθησαν στη Διαρκή Επιτροπή ότι δήθεν θα υποβαθμίσουμε το ρόλο της Τράπεζας της Ελλάδος και θα προσβάλουμε πρόσωπα και πράγματα, θα σας υπενθυμίσω τι λέγει η Συνθήκη του Μάαστριχτ.

Εμείς, απλώς ζητάμε αντίστοιχες υποχρεώσεις σε εθνικό επίπεδο. Τι λέγει η Συνθήκη; Αν πάρουμε το άρθρο 11, παράγραφος 2, του πρωτοκόλλου για το Ευρωπαϊκό Σύστημα Κεντρικών Τραπεζών και το άρθρο 109Α' της Συνθήκης, υπάρχει εκεί ρητή αναφορά στο Ευρωπαϊκό Κοινοβούλιο. Υπαρχει αναφορά και στο συμβουλευτικό ρόλο του Ευρωπαϊκού Κοινοβουλίου για τα πρόσωπα που θα επιλεγούν, αλλά επίσης εισάγονται τα πεπραγμένα της Ευρωπαϊκής Κεντρικής Τράπεζας και του συστήματος προς συζήτηση στο Ευρωπαϊκό Κοινοβούλιο, το οποίο έχει δικαίωμα να εκφράσει άποψη. Εμείς αυτό ζητήσαμε. Δεν ζητήσαμε υποβάθμιση του ρόλου της Τράπεζας της Ελλάδος. Αντιθέτως, μ' αυτό το διαφανή τρόπο, ενισχύουμε την αξιοπιστία και την ανεξαρτησία της. Διότι, εάν με στεγανά δημιουργούμε αρρωστημένες καταστάσεις, οι οποίες θα δώσουν λανθασμένες εντυπώσεις στο ευρύ κοινό, η αξιοπιστία αυτή καθ' αυτή πλήττεται. Εμείς θέλουμε να αναβαθμίσουμε την αξιοπιστία και συγχρόνως να μη δημιουργηθεί δημοκρατικό έλειμμα. Γι' αυτό, περιμένω πάλι, βάσει των υποσχέσεων που μας δώσατε, κύριε Υπουργέ, στη Διαρκή Επιτροπή, να διευκρινίσετε τις σχέσεις που θα έχει η Τράπεζα της Ελλάδος με το Εθνικό Κοινοβούλιο απολογιστικά, αλλά σε πρώτη φάση στην επιλογή προσώπων.

Ούτως ή άλλως, υπάρχει ένα γενικότερο πρόβλημα στις προσλήψεις στελεχών. Δεν μιλάμε για το κατώτερο προσωπικό, το οποίο θα καλύπτεται απο το γνωστό νόμο περί διορισμών στο δημόσιο, αλλά οι προσλήψεις στελεχών, οι προαγωγές και οι τοποθετήσεις σε θέσεις ευθύνης, θα πρέπει να γίνονται με τέτοιο τρόπο, ώστε να μη διατηρηθεί το status quo, διότι διαφορετικά θα δημιουργηθουν εκφυλιστικές καταστάσεις, κάτι το οποίο δε νομίζω ότι θα συνάδει με το κύρος της Τράπεζας της Ελλάδος. Αλλιώς, ανανεώνονται, αν θέλετε, οι ίδιες δομές, τα ίδια συμφέροντα και να το πούμε και με το όνομά τους, οι ίδιες κομματικές νομενκλατούρες. 

Επαναλαμβάνω λοιπόν ότι η Νεα Δημοκρατία είναι "κάθετα αντίθετη" με εκείνες τις ρυθμίσεις, που δίνουν εν λευκώ εξουσιοδότηση στην Τραπεζα της Ελλάδος, να διαλέγει το προσωπικό της και επίσης τις ρυθμίσεις που έχετε προτείνει για την επιλογή των υποδιοικητών και των μελών του Συμβουλίου Νομισματικής Πολιτικής.

Η θέση μας είναι ότι θα πρέπει, όσον αφορά το Συμβούλιο Νομισματικής Πολιτικής και τα ανώτερα στελέχη, να υπάρξει πολιτική συναίνεση και μηχανισμός μέσω της Βουλής με προσωπικότητες, οι οποίες θα βοηθήσουν στο έργο της επιλογής αυτών των στελεχών. Και όσον αφορά τα υπόλοιπα επιστημονικά και διοικητικά στελέχη, να εφαρμοσθεί το σύστημα που ήδη η Κτηματική Τράπεζα εφαρμόζει με ειδικό σύμβουλο. Η Κτηματική Τράπεζα της οποίας ο ρόλος είναι μεν σημαντικός, αλλά δεν είναι κεντρική τράπεζα, έχει την ευαισθησία να προχωρήσει σε ειδικό σύμβουλο επιλογής προσωπικού, ώστε να μη δημιουργούνται κλειστές καταστάσεις. 'Ομως, για την Τράπεζα της Ελλάδος, δεν προχωρείτε σε παρόμοια ενέργεια. Και αυτό δημιουργεί τη βάσιμη εντύπωση ότι θέλετε να διατηρήσετε τα κομματικά συμπλέγματα στο σύστημα λήψης αποφάσεων μέσα στην Κεντρική Τράπεζα. Τέτοιες όμως καταστάσεις αναπόφευκτα μειώνουν την ανεξαρτησία της και γι' αυτό είμαστε εντελώς αντίθετοι.

Τονίζω λοιπόν, κυρίες και κύριοι συνάδελφοι, και πάλι ότι η Νέα Δημοκρατία είναι υπέρ της πραγματικής ανεξαρτησίας της Τράπεζας της Ελλάδος για τους λόγους που ανέφερα. Είμαστε όμως εντελώς αντίθετοι με τις μεθοδεύσεις που ακολουθούνται για την επιλογή των υποδιοικητών και των υπολοίπων μελών του Συμβουλίου Νομισματικής Πολιτικής και για τη μελλοντική στελέχωση της Τράπεζας της Ελλάδος ...

ΧΡΗΣΤΟΣ ΡΟΚΟΦΥΛΛΟΣ: 'Αριστοι όλοι.

ΙΩΑΝΝΗΣ ΤΖΩΑΝΝΟΣ: Αυτό ενισχύει αυτό που είπα. 'Αμα λέτε "άριστοι όλοι" τούτο σημαίνει αμέσως-αμέσως κομματική προέλευση. Εμείς προσπαθούμε να απεξαρτήσουμε την Τράπεζα της Ελλάδος από τους πολιτικούς και κομματικούς εναγκαλισμούς.

Με αυτήν την τοποθέτηση, κυρίες και κύριοι συνάδελφοι, περιμένω τις διευκρινίσεις του εκπροσώπου της Κυβέρνησης.

(Χειροκροτήματα από την πτέρυγα της Νέας Δημοκρατίας)

ΣΤΡΑΤΗΣ ΚΟΡΑΚΑΣ: Κύριε Τζωάννο, επιτρέπετε μία ερώτηση;

ΙΩΑΝΝΗΣ ΤΖΩΑΝΝΟΣ: Τώρα τελείωσα.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, με το σχέδιο νόμου που αναφέρεται στις ρυθμίσεις του ρόλου της Τράπεζας της Ελλάδος, αλλοιώνεται τελείως ο σκοπός και ο ρόλος που προορίζετο να παίξει και έπαιξε από της ίδρυσής της η Τράπεζα της Ελλάδος μέχρι σήμερα.

Η Τράπεζα της Ελλάδος ιδρύθηκε το 1927 για να απαλλαγεί η ελληνική κυβέρνηση από τα πλοκάμια της κεφαλαιοκρατίας, των τότε δηλαδή εμπορικών τραπεζών και ιδιαίτερα της Εθνικής Τράπεζας. Είναι γνωστό στην πολιτική ιστορία της Ελλάδος ότι οι κυβερνήσεις της προ του 1927 ήταν δέσμιες του εκάστοτε διοικητή της Εθνικής Τράπεζας. Γι' αυτό και ο Ελευθέριος Βενιζέλος, ο μέγας μεταρρυθμιστής, ίδρυσε την Τράπεζα της Ελλάδος, αφαίρεσε το εκδοτικό προνόμιο που κάθε φορά χορηγούσε η Κυβέρνηση σε μία εμπορική τράπεζα -πρώτα στην Ιονική Τράπεζα και μετέπειτα στην Εθνική-και έτσι η ελληνική κυβέρνηση, το κράτος το ελληνικό, αποδεσμεύτηκε από τα δεσμά που μέχρι τότε είχαν χαλκεύσει το ιδιωτικό κεφάλαιο και οι τράπεζες γενικώς στην ελληνική πολιτεία. Αυτή είναι η ιστορία με δύο λόγια της ίδρυσης της κρατικής μας τράπεζας, της Κεντρικής Τράπεζας της Ελλάδος.

Βεβαίως, είχε ένα διφυή χαρακτήρα. Αφ' ενός ήταν ανώνυμη εταιρεία, δηλαδή ένα πρόσωπο ιδιωτικού δικαίου και αφ' ετέρου


 

  

Σελίδα 2205 

ασκούσε και πολιτική εξουσία, ήταν δηλαδή και Νομικό Πρόσωπο Δημοσίου Δικαίου. Στους ελεγκτικούς της ρόλους και στη χάραξη της νομισματικής πολιτικής, ενεργούσε ως δημοσία αρχή, ως Νομικό Πρόσωπο Δημοσίου Δικαίου. Εξέδιδε δηλαδή εντολές, αποφάσεις που είχαν υποχρεωτικό χαρακτήρα και συνεπώς υπέκειντο και στον έλεγχο του Συμβουλίου της Επικρατείας.

Με τη σημερινή ρύθμιση η Τράπεζα της Ελλάδας εξακολουθεί να είναι μία ανώνυμη εταιρεία, ταυτόχρονα όμως καθίσταται ένα υπερκυβερνητικό όργανο, εκτός ελέγχου δηλαδή πολιτειακών οργάνων της πατρίδας μας, της Βουλής δηλαδή και της Κυβέρνησης.

Βεβαίως, όλοι γνωρίζουμε ότι αυτή η ρύθμιση αποβλέπει στην εναρμόνιση της ελληνικής νομοθεσίας με εκείνα που ισχύουν στην Ευρωπαϊκή 'Ενωση και ιδιαίτερα με τον τρόπο που θα λειτουργήσει στα πλαίσια του ευρωπαϊκού συστήματος κεντρικών τραπεζών και μετά που θα συσταθεί η Ευρωπαϊκή Κεντρική Τράπεζα. Παρά ταύτα, εμείς οι 'Ελληνες που είμαστε πάντοτε υπερβολικοί, υπερακοντίζουμε και τις ρυθμίσεις που υπαγορεύει τόσο η Ευρωπαϊκή 'Ενωση όσο και το σχέδιο με το οποίο θα συσταθεί η Ευρωπαϊκή Κεντρική Τράπεζα.

Η Διεύθυνση Επιστημονικών Μελετών της Βουλής το αναφέρει συγκεκριμένα. Και το τονίζω αυτό για να δείξω το δημοκρατικό έλλειμμα, δηλαδή την τελείως ανεξαρτητοποίηση της Τράπεζας της Ελλάδας και από τη Βουλή και από την Κυβέρνηση. Επομένως, όπως τα περιέγραψα, η Τράπεζα της Ελλάδος θα καταστεί υποκατάστημα της Ευρωπαϊκής Κεντρικής Τράπεζας. Επειδή όμως, και η Ευρωπαϊκή Κεντρική Τράπεζα είναι ένα όργανο ελεγχόμενο από το τραπεζιτικό και χρηματιστηριακό κεφάλαιο, έμμεσα και εμείς, η ελληνική πολιτεία, δια της Τραπέζης της Ελλάδος λειτουργούντος ως υποκαταστήματος μετά τη θέση σε ισχύ του EURO θα υπόκειται στις ρυθμίσεις του ευρωπαϊκού κατ' αρχήν κεφαλαίου.

Λέει, λοιπόν, η έκθεση της Διεύθυνσης Επιστημονικών Μελετών: "Η ύπαρξη του άρθρου 107 της Συνθήκης των Ευρωπαϊκών Κοινοτήτων επηρεάζει και τις σχέσεις της Τράπεζας της Ελλάδος με τη Βουλή και την Κυβέρνηση (το άρθρο 109 της Συνθήκης Ευρωπαϊκών Κοινοτήτων και ιδίως το άρθρο 109, το οποίο επιφυλάσσει στο Συμβούλιο την εξωτερική νομισματική πολιτική). Δηλαδή ακόμη και η Ευρωπαϊκή 'Ενωση, μέρος της άσκησης της νομισματικής πολιτικής, δηλαδή τον καθορισμό της σχέσης του EURO προς τα εκτός Ευρωπαϊκής 'Ενωσης νομίσματα, την επιφυλάσσει στον εαυτό της. Δεν την εκχωρεί στην Ευρωπαϊκή Κεντρική Τράπεζα ανεπιφύλακτα.

Ε, αυτό εμείς το υπερακοντίζουμε. Και δεν αφήνουμε ούτε ελάχιστο περιθώριο για την άσκηση νομισματικής πολιτικής από την υπεύθυνη Κυβέρνηση. Επομένως είναι εκτός παντός ελέγχου.

Υπάρχουν και κακά προηγούμενα. Τα αναφέρει η έκθεση. Η Κεντρική Τράπεζα της Γαλλίας είχε καταστεί τόσο ανεξάρτητη, με τέτοιες ρυθμίσεις, ώστε όταν ο παντοδύναμος -παντοδύναμος από το Σύνταγμα- Πρόεδρος της Γαλλικής Δημοκρατίας θέλησε να υποδείξει μια πολιτική για μείωση της ανεργίας και επομένως ζήτησε μείωση των επιτοκίων, αρνήθηκε. Και για να αλλάξει το Συμβούλιο Νομισματικής Πολιτικής ή κάποιο παρεμφερές όργανο που ασχολείται με τον ίδιο τρόπο και αντικείμενο, όπως σήμερα θεσμοθετούμε στην Ελλάδα, αναγκάστηκε να τροποποιήσει το νόμο που αφορούσε την τράπεζα της Γαλλίας και να αντικαταστήσει ορισμένα μέλη, για να μπορέσει να υποδείξει να ασκηθεί μια άλλη πολιτική.

Αυτά, κύριοι συνάδελφοι, είναι τραγελαφικά. Και είναι και αποικιοκρατικά, όσον αφορά την Ελλάδα, που εκχωρεί κυριαρχικά δικαιώματα της πατρίδας μας για την άσκηση οικονομικής πολιτικής, με τις επί μέρους αποχρώσεις νομισματικής, πιστωτικής, συναλλαγματικής πολιτικής εκτός παντός ελέγχου.

Υπάρχει, δηλαδή, ένα μεγάλο έλλειμμα δημοκρατικού ελέγχου. Και τις χαραμάδες που αφήνουν οι ρυθμίσεις της Ευρωπαϊκής 'Ενωσης, εμείς τις βουλώνουμε με βαμβάκι. Γινόμαστε δηλαδή βασιλικότεροι του βασιλέως, ενώ δεν θα έπρεπε σαν μικρή χώρα που είμαστε, ακόμη και αν θέλαμε ανεπιφύλακτα την Ευρωπαϊκή 'Ενωση με Μάαστριχτ και με 'Αμστερνταμ.

Εμείς ως ΔΗ.Κ.ΚΙ., είμαστε αντίθετοι και στο 'Αμστερνταμ και στο Μάαστριχτ. Γιατί οι στόχοι, που τίθενται, είναι στόχοι μόνο μακροοικονομικοί και εκτός από εκείνους τους μακροοικονομικούς στόχους που αφορούν το λαό. Δηλαδή δεν θέτει στόχους ανεργίας. Θέτει στόχους πληθωρισμού, στόχους δημοσίου χρέους, στόχους δημοσίου ελλείμματος, δηλαδή μεγέθη που αφορούν κατ'αρχήν το κεφάλαιο, αλλά δεν θέτει στόχους ανεργίας. Δηλαδή: "Θα αρχίσει να ισχύει το EURO, αν έχουμε ανεργία 2%." Δεν το θέτει αυτό, γιατί είναι αδύνατον να επιτευχθεί. Απεναντίας, για να επιτευχθούν οι στόχοι του Μάαστριχτ και τώρα του 'Αμστερνταμ, τότε πρέπει το ποσοστό της ανεργίας να φθάσει 20%.

Πολλοί συνάδελφοι, εδώ μέσα στη Βουλή, αναφέρθηκαν σε κάποια παραδείγματα. Η Πορτογαλία, που ήταν η τελευταία χώρα μεταξύ των δεκαπέντε, τώρα μας έχει περάσει και εμείς μείναμε πίσω. 'Ομως, κύριοι συνάδελφοι, η μεν Πορτογαλία έχει ανεργία γύρω στο 20%, η δε Ισπανία γύρω στο 18%. Ναι, με μια τέτοια ανεργία, μπορεί πράγματι να επιτευχθεί η μείωση του ελλείμματος και η μείωση του πληθωρισμού και του δημοσίου χρέους.

Εάν δεν έχεις να καταναλώσεις, φυσικά θα πέσει ο πληθωρισμός. Μένουν τα προϊόντα εκτός συναλλαγής, δεν υπάρχει ζήτηση. Και ο κ. Παπαντωνίου μπορεί να το κάνει αμέσως αυτό. Εάν μειώσει στο ήμισυ τους μισθούς των εργαζομένων, θα δείτε ότι σε έξι μήνες ο πληθωρισμός θα είναι αρνητικός.

Αυτός είναι ο σκοπός και η φιλοδοξία της Ευρωπαϊκής 'Ενωσης;

Κύριοι συνάδελφοι, δεν θα αναφερθώ στα άρθρα, θα μιλήσω όταν θα έρθει η ώρα. Τώρα θέλω να τονίσω ότι και ο τρόπος διορισμού των οργάνων της Τράπεζας της Ελλάδας είναι απαράδεκτος και η Βουλή δεν έχει κανένα λόγο να το δεχθεί, τουλάχιστον στα πλαίσια που επιτρέπει η Ευρωπαϊκή 'Ενωση.

Κύριοι της Κυβέρνησης, δεχθείτε τη διοίκηση της Τράπεζας της Ελλάδος και τα μέλη του Συμβουλίου της Νομισματικής Επιτροπής να διορίζονται μετά από γνώμη -καλό θα ήταν να ήταν μετά από σύμφωνο γνώμη- της αρμόδιας κοινοβουλευτικής επιτροπής, για να έχει και το δικαίωμα ανάκλησης. Εκεί η ανεξάρτητη αρχή δεν θα είναι κράτος εν κράτη, όπως είπε ο προλαλήσας συνάδελφος.

Τι κάνουμε; Στην ουσία αναιρούμε το κοινοβουλευτικό πολίτευμα. Δημιουργούμε μια ανεξάρτητη αρχή υπεράνω ελέγχου και του Υπουργού, η Βουλή ελέγχει τους Υπουργούς...

ΣΤΡΑΤΗΣ ΚΟΡΑΚΑΣ: Γινόμαστε κομπάρσοι και καμαρώνουμε.

ΑΝΑΣΤΑΣΙΟΣ ΙΝΤΖΕΣ: Ναι. Η Βουλή ελέγχει τους Υπουργούς και ο Υπουργός δεν μπορεί να ελέγξει την ανεξάρτητη Τράπεζα της Ελλάδος. Ευλόγως μπορεί να πει "κύριοι συνάδελφοι, εγώ δεν μπορώ να την ελέγξω". Τι γίνεται; Πού πάμε; Καταλύεται η λαϊκή κυριαρχία. Μέσα σε διεθνείς και ευρύτερες συσσωματώσεις, όπως μια τέτοια συσσωμάτωση είναι και η Ευρωπαϊκή 'Ενωση, πρέπει πάντοτε τα εθνικά κράτη, έως ότου καταλήξουν στον απόλυτο στόχο κάποιας ομοσπονδίας, να υπάρχει η επιφύλαξη της λαϊκής κυριαρχίας, άρα του ελέγχου. Υπάρχουν παραδείγματα, όπως της Μεγάλης Βρετανίας, που είναι μια μεγάλη χώρα, παγκόσμια αυτοκρατορία άλλοτε. Να αναφέρω παραδείγματα και από μικρές χώρες, όπως της Δανίας.

Εμείς είμαστε μια χώρα μικρή, που για πολλούς λόγους υποκύπτουμε ευκολότερα σε ελέγχους και καταπιέσεις. Ενώ έπρεπε να είμαστε οι σημαιοφόροι της διατήρησης ή να παραχωρούμε με το σταγονόμετρο δικαιώματα λαϊκής κυριαρχίας, σπεύδουμε και τα δίνουμε όλα χωρίς συζήτηση και χωρίς ανταλλάγματα. Δεν παίρνουμε παραδείγματα μικρών χωρών και μεγάλων χωρών. Η Μεγάλη Βρετανία και αν δεν παραιτηθεί, μπορεί να διαφυλάξει τα συμφέροντά της, όπως και η Γερμανία και η Γαλλία, γιατί αυτές οι χώρες χαράσσουν και τον τρόπο


 

  

Σελίδα 2206 

λειτουργίας, αλλά και το μέλλον της Ευρωπαϊκής 'Ενωσης, εκ των πραγμάτων. Εμείς μόνο με νομικές κατοχυρώσεις μπορούμε να διασφαλίζουμε τα δικά μας συμφέροντα και τέτοιες προσπάθειες δεν γίνονται.

Με αυτές τις σκέψεις, εμείς καταψηφίζουμε ως απαράδεκτο ακόμη και μέσα στα πλαίσια της Ευρωπαϊκής 'Ενωσης, αυτόν τον τρόπο ρύθμισης της λειτουργίας της Τράπεζας της Ελλάδος.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, η συντριπτική πλειοψηφία του ελληνικού λαού δια των κομμάτων του, που εψήφισαν τόσο στις προηγούμενες εκλογές όσο και στις παλαιότερες, έχει αποδεχτεί τον ευρωπαϊκό προσανατολισμό της πατρίδας μας. 'Αλλωστε, η λογική των πραγμάτων λέει ότι η πορεία προς την Ευρώπη αποτελεί για τη χώρα μας πορεία μονοδρόμου.

Βεβαίως και οι πιο παραδοσιακοί ευρωπαϊστές αξιώνουμε από την Κυβέρνηση, την κάθε ελληνική κυβέρνηση να μετέχει δυναμικά στα όργανα της Ευρωπαϊκής 'Ενωσης. Αλλά και με τους καλύτερους χειρισμούς να επιτυγχάνει το καλύτερο δυνατό αποτέλεσμα για το συμφέρον της χώρας μας. Αυτό, το θεωρούμε αυτονόητο και ως εκ περισσού το αναφέρουμε.

Μπορούμε λοιπόν μέσα στα όργανα της Ευρωπαϊκής 'Ενωσης να προβάλουμε τις θέσεις μας και να προσπαθούμε με όλα τα μέσα να πείσουμε τους εταίρους μας για την ορθότητα των δικών μας απόψεων. Αλλά όταν τα όργανα της 'Ενωσης πάρουν την όποια απόφαση, με καλοπιστία να αποδεικνύουμε ότι μετέχουμε στο ευρωπαϊκό γίγνεσθαι. Η παλιά ελληνική άποψη περί κουτόφραγκων είναι πια χωρίς αντίκρισμα και αποτελεί για όλους μας πλέον μια άποψη που πρέπει να την ξεχάσουμε, αν θέλουμε να είμαστε ρεαλιστές. Δικαίωμά μας είναι όπως το αποφάσισαν κάποιοι εταίροι μας να μετάσχουμε ή όχι στο ευρωνόμισμα, το EURO. Αν όμως αποφασίσαμε να μετάσχουμε θα πρέπει να ακολουθήσουμε όλες εκείνες τις αναγκαίες διαδικασίες που αποτελούν προϋπόθεση για τη συμμετοχή μας στο EURO. Εδώ είναι χαρακτηριστική η αδυναμία να έχεις και το σκύλο χορτάτο και τη πίτα ολόκληρη. 'Ολοι γνωρίζουμε ότι η Τράπεζα της Ελλάδος ήταν πάντοτε όργανο πολιτικής στα χέρια της εκάστοτε κυβερνήσεως για την άσκηση της νομισματοπιστωτικής πολιτικής. 

Παρ' ό,τι εγώ προσωπικά θα παραδεχθώ ότι σε πολλές περιπτώσεις βρεθηκαν διοικητές της Τράπεζας της Ελλάδος που σήκωσαν και το ανάστημά τους και αγνόησαν και τις κυβερνητικές εντολές, αλλά εν πάση περιπτώσει είναι γεγονός αναμφισβήτητο ότι η Τράπεζα της Ελλάδος ήταν όργανο στα χέρια της κάθε κυβερνήσεως.

Με το συζητούμενο νομοσχέδιο η Τράπεζα της Ελλάδος παύει να είναι όργανο της κάθε κυβερνήσεως και ανεξαρτητοποιείται.

Αν όσα προείπαμε για την επιθυμία της χώρας να ενταχθεί στην οικονομική και νομισματική ένωση ισχύουν, τότε σαφώς το νομοσχέδιο βρίσκεται προς τη σωστή κατεύθυνση. Το έχω πει και άλλη φορά απ' αυτό το Βήμα ότι λειτουργώ σύμφωνα με τη συνείδησή μου και ό,τι θεωρώ σωστό δεν με ενδιαφέρει από ποια κατεύθυνση έρχεται. Και αφού είναι σωστό τοποθετούμαι προς τη σωστή κατεύθυνση του νομοσχεδίου.

Είναι λοιπόν υποχρέωση της χώρας μας να κάνει την αναγκαία προσαρμογή, τη χρήσιμη λέω εγώ εναρμόνιση με τη Συνθηκη της Ευρωπαϊκής 'Ενωσης.

Επειδή θεωρώ και το έχω επισημάνει πολλές φορές απ' αυτό το Βήμα, ότι κάθε καθυστέρηση της προσαρμογής της χώρας μας προς τα ευρωπαϊκά δεδομένα είναι επιζημία, μπορώ να εγκαλέσω τη Κυβέρνηση για καθυστέρηση επί του θέματος αυτού. 'Οφειλε η Κυβέρνηση να ενισχύσει τις προϋποθέσεις εκείνες οι οποίες δημιουργήθηκαν την περίοδο 1992-1993 για την ανεξαρτητοποίηση της Τραπέζης Ελλάδος. Και ιδιαίτερα μετά το 1993 που είχατε και ευχέρεια και νομική κάλυψη από την Ευρωπαϊκή 'Ενωση.

Βεβαίως γεννάται ένα θέμα λαϊκής κυριαρχίας, κύριοι συνάδελφοι, και αυτο είναι θέμα δικό μας, αφού η Τράπεζα της Ελλάδος ως κεντρική τράπεζα θα υπακούει στους κανόνες του ευρωπαϊκού συστήματος κεντρικών τραπεζών και όχι στη κυβέρνηση της χώρας που εκλέγεται από τον ελληνικό λαό.

ΣΤΡΑΤΗΣ ΚΟΡΑΚΑΣ: ...

ΗΛΙΑΣ ΒΕΖΔΡΕΒΑΝΗΣ: Τι λέτε, κύριε Κόρακα, δεν σας ακούω.

ΣΤΡΑΤΗΣ ΚΟΡΑΚΑΣ: Το οποίο πασχίζει για τα συμφέροντα της Ελλάδας.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κόρακα. Μη διακόπτετε συνεχώς.

ΗΛΙΑΣ ΒΕΖΔΡΕΒΑΝΗΣ: Σας το έχω πει κατ' επανάληψη από αυτό το Βήμα και θα σας το πω για μια ακόμη φορά. Διαφωνώ κάθετα με τις απόψεις σας. Δεν μπορούμε να συναντηθούμε πουθενά μαζί σας, με μία διαφορά. Τιμώ ότι έχετε μία σταθερότητα στη λανθασμένη σας θέση.

ΠΡΟΕΔΡΕΥΩΝ (Λουκάς Αποστολίδης): Δεν υπάρχουν γέφυρες, δυστυχώς, κύριε συνάδελφε, γι' αυτό μην τον ενοχλείτε!

ΣΤΡΑΤΗΣ ΚΟΡΑΚΑΣ: Μου κάνει εντύπωση η τοποθέτηση του συναδέλφου.

ΠΡΟΕΔΡΕΥΩΝ (Λουκάς Αποστολίδης): Ναι, αλλά μην τον ενοχλείτε διαρκώς. Σας είπε ο κ. Βεζδρεβάνης ορισμένα πράγματα σαφέστατα.

ΗΛΙΑΣ ΒΕΖΔΡΕΒΑΝΗΣ: Εδώ είναι ο ρόλος μας ως εκπροσώπων του ελληνικού λαού. Σύμφωνα με το νομοσχέδιο, τη διοίκηση και τα όργανα της Τράπεζας Ελλάδας τα διορίζει η ελληνική κυβέρνηση. Η ελληνική κυβέρνηση στηρίζεται στη Βουλή και Βουλή είμαστε εμείς. Αυτό, λοιπόν, το έλλειμμα που δημιουργείται εν προκειμένω είναι θέμα δικό μας.

Γι' αυτό είπα ότι υπάρχει ένα πρόβλημα λαϊκής κυριαρχίας. Εμείς, κύριοι συνάδελφοι του Κ.Κ.Ε., δεν κρύψαμε από τη θέση αυτήν την αλήθεια και τη λέμε.

ΣΤΡΑΤΗΣ ΚΟΡΑΚΑΣ: "Ανήκουμε στη Δύση"!

ΗΛΙΑΣ ΒΕΖΔΡΕΒΑΝΗΣ: Ανήκουμε και είμεθα υπερήφανοι, διότι εμείς οδηγήσαμε τη χώρα στη Δύση. Αν την είχαμε οδηγήσει στην Ανατολή, θα είμασται και εμείς σήμερα λαθρομετανάστες όπως οι Αλβανοί, οι Βούλγαροι και οι λοιποί πρώην Σοβιετικοί.

ΣΤΡΑΤΗΣ ΚΟΡΑΚΑΣ: Νόμιζα ότι ανήκετε στην Ελλάδα.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, γιατί επιμένετε; 

ΗΛΙΑΣ ΒΕΖΔΡΕΒΑΝΗΣ: Ο κ. Κόρακας θέλει να κάνει διάλογο μαζί μου.

ΣΤΡΑΤΗΣ ΚΟΡΑΚΑΣ: Νόμιζα ότι ανήκε στην Ελλάδα.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, παρακαλώ να σεβαστείτε τους ομιλητές.

ΣΤΡΑΤΗΣ ΚΟΡΑΚΑΣ: Κύριε Πρόεδρε, που είναι το πρόβλημα;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ. Εάν όλοι οι συνάδελφοι έκαναν αυτό που κάνετε εσείς, δεν θα ήταν εικόνα αυτή για κοινοβούλιο, κύριε συνάδελφε. ΣΤΡΑΤΗΣ ΚΟΡΑΚΑΣ: Δεν ενοχλείται ο συνάδελφος.

ΠΡΟΕΔΡΕΥΩΝ (Λουκάς Αποστολίδης): Δεν ενοχλείται ο συνάδελφος, ενοχλείται το Προεδρείο. Δεν είσαστε εσείς εισαγγελέας για οτιδήποτε λέγεται εδώ.

ΗΛΙΑΣ ΒΕΖΔΡΕΒΑΝΗΣ: Εγώ δεν ενοχλούμαι από τον κ. Κόρακα. Σας το βεβαιώνω, κύριε Πρόεδρε.

ΣΤΡΑΤΗΣ ΚΟΡΑΚΑΣ: Ζωντανό Σώμα είμαστε. Τι είμαστε; Νεκροταφείο;

ΗΛΙΑΣ ΒΕΖΔΡΕΒΑΝΗΣ: Ας ξεπεράσουμε, κύριοι συνάδελφοι, όλοι, τις κομματικές σκοπιμότητες και τα στενά κομματικά συμφέροντα, τουλάχιστον στην προκειμένη περίπτωση και ας καθορίσουμε στις διατάξεις του νομοσχεδίου τέτοιον τρόπο εκλογής -αυτό το ζητώ από εσάς, κύριε Υπουργέ- ώστε τα όργανα της Τράπεζας της Ελλάδας να είναι τέτοιας επιλογής, ώστε να είναι οπλισμένα με εθνικές αντιστάσεις.

Εάν τα όργανα είναι ευρύτερης αποδοχής και είναι οπλισμένα με ισχυρές εθνικές αντιστάσεις, τότε πραγματικά θα μπορούν να υπηρετήσουν το εθνικό συμφέρον καλύτερα. 'Ετσι εμείς αντιλαμβανόμαστε το θέμα, κύριε Υπουργέ, και


 

  

Σελίδα 2207 

ζητάμε από εσάς να μας αντιληφθείτε και να συναποφασίσουμε εν προκειμένω. Δείξτε και εσείς την καλή σας διάθεση, όπως τη δείχνουμε εμείς, διότι όπως εμείς παραδεχόμεθα ότι το νομοσχέδιό σας βρίσκεται στη σωστή κατεύθυνση και το ψηφίζουμε, έτσι σας ζητούμε να ακούσετε και εσείς τη σωστή μας άποψη ότι τα όργανα της Τράπεζας της Ελλάδας θα πρέπει να διορίζονται με κάποια ευρύτερη αποδοχή.

'Οταν λέω ευρύτερη αποδοχή, κύριε Υπουργέ, εννοώ να μη φτάνει η κυβερνητική πλειοψηφία για το διορισμό των οργάνων αυτής της τράπεζας ειδικά. Εάν, κύριε Υπουργέ, θελήσετε να οπλίσετε με ισχυρές εθνικές αντιστάσεις τα όργανα της κεντρικής τράπεζας που δημιουργείτε, με το οποίο εμείς συμφωνούμε, τότε πράγματι θα έχετε επιτελέσει το καθήκον σας.

Εγώ, υποβάλλοντας αυτό το αίτημα, δεν θα εξαρτίσω την ψήφο μου από το αν θα το κάνετε ή όχι, γιατί θεωρώ ότι το νομοσχέδιο είναι προς τη σωστή κατεύθυνση και το ψηφίζω, αλλά θα μένει το παράπονο ότι δεν μας ακολουθήσατε σε σωστές απόψεις, που πιστεύω ότι είναι της αποδοχής και πολλών άλλων συναδέλφων μέσα στην Αίθουσα αυτή. Ευχαριστώ.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Λουκάς Αποστολίδης): Η συνάδελφος, κ. Ντόρα Μπακογιάννη ζητάει άδεια για ολιγοήμερη απουσία στο εξωτερικό. Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε τη ζητηθείσα άδεια.

Ο Υπουργός Εθνικής Οικονομίας και Οικονομικών έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Ευχαριστώ, κύριε Πρόεδρε.

Κυρίες και κύριοι συνάδελφοι, θα είμαι συνοπτικός σήμερα, διότι έχω την αίσθηση ότι όλες οι πτέρυγες της Βουλής, εκτός ίσως από το ΔΗ.Κ.ΚΙ. και το Κ.Κ.Ε., αλλά οι μεγάλες πτέρυγες, συμφωνούν επί της αρχής του νομοσχεδίου. Φοβάμαι ότι αν επεκταθώ στις αρχές, θα επαναλάβω όσα είπαν οι εισηγητές και ορισμένοι από τους ομιλητές.

Η προτεινόμενη μεταρρύθμιση από την Κυβέρνηση σε ό,τι αφορά τη λειτουργία της Τραπέζης της Ελλάδος αποτελεί αναμφίβολα μία σημαντική θεσμική μεταρρύθμιση, διότι συγκροτείται μία αυτόνομη διοικητική αρχή. Υπάρχει, βεβαίως, το πρότυπο παρομοίων αρχών και σε άλλους κλάδους του δημόσιου τομέα, αλλά αυτή η συγκεκριμένη μεταρρύθμιση εγγράφεται στην πορεία της ευρωπαϊκής ενοποίησης.

Με την ψήφιση του παρόντος νομοσχεδίου εκπληρώνεται, αγαπητοί συνάδελφοι, μία βασική προϋπόθεση για να ενταχθεί η Ελλάδα στο οικονομικό και νομισματικό σύστημα της Ευρώπης, στην οικονομική και νομισματική ένωση, ειδικότερα την 1.1.2002 που είναι η δική μας στόχευση. 'Αρα, το παρόν νομοσχέδιο, που ουσιαστικά είναι ένα καταστατικό της νέας, ανεξάρτητης αρχής που είναι η Τράπεζα της Ελλάδος, είναι μία εκπλήρωση τυπική της Συνθήκης του Μάαστριχτ, μία εκπλήρωση τυπική ως προϋπόθεση ένταξης μέσα στη νομισματική ένωση της Ευρώπης.

Πέρα, όμως, από το τυπικό σκέλος, υπάρχει και μία ουσιαστική πτυχή αυτής της μεταρρυθμίσεως που θέλω να επισημάνω. Η Τράπεζα της Ελλάδος ασκεί τη νομισματική πολιτική και έχει σημασία να υπάρχει αξιοπιστία στην άσκηση της πολιτικής αυτής. Αυτή η αξιοπιστία περικλείεται στην ανεξαρτησία αυτού του οργάνου από την κυβέρνηση. Η νομισματική πολιτική, ο έλεγχος της προσφοράς του χρήματος, η πολιτική επιτοκίων είναι καλό να βρίσκεται μακριά από πολιτικές επιρροές. Διότι οι κυβερνήσεις πάντοτε έχουν την τάση να προσδιορίζουν ακόμη και την πολιτική επιτοκίων σύμφωνα με τους οικονομικούς και πολιτικούς κύκλους. Είναι σωστό να υπάρχει ένα αξιόπιστο όργανο, που είναι η Τράπεζα της Ελλάδος, μακριά από την πολιτική αυτή επιρροή, το οποίο να καθορίζει αυτήν την πολιτική επιτοκίων.

Βεβαίως θέλω να σημειώσω εδώ ότι de facto αυτή η ανεξαρτησία ισχύει ήδη στη χώρα μας, διότι η Τράπεζα της Ελλάδος έχει ένα ιστορικό παρελθόν. Είχε πολύ καλές διοικήσεις, αδιάβλητες διοικήσεις, όπως ο Βαρβαρέσας, όπως ο Ζολώτας, που κατοχύρωναν αυτήν την ανεξαρτησία. Ούτε ζητούσαν ούτε δέχονταν εισηγήσεις ή παραινέσεις από την κυβέρνηση. Και αυτό είναι σωστό, αγαπητοί συνάδελφοι, διότι εάν η Τράπεζα της Ελλάδος έχει αποκτήσει το κύρος που σήμερα διαθέτει, είναι ακριβώς γιατί είχε την τύχη να έχει αυτούς τους διοικητές, οι οποίοι κράτησαν την ανεξαρτησία και οι οποίοι κατοχύρωσαν το ρόλο αυτόν, τον αυτόνομο, της Τραπέζης της Ελλάδος στην άσκηση της νομισματικής μας πολιτικής.

Θέλω να σημειώσω σε ό,τι αφορά τη σημερινή Κυβέρνηση -και δεν εξαιρώ και προηγουμένους Υπουργούς, οι οποίοι είναι εδώ παρόντες- ότι οι περισσότεροι από εμάς όταν άσκησαν οικονομική πολιτική ως κυβέρνηση της χώρας, σεβάστηκαν σε μεγάλο βαθμό αυτήν την de facto ανεξαρτησία.

Κατά συνέπεια, δεν πρέπει να υπάρχει διάχυτη εντύπωση στο Κοινοβούλιο, στην Αίθουσα αυτή, ότι με το παρόν νομοσχέδιο θα γίνει μία επανάσταση στον τρόπο ασκήσεως της νομισματικής πολιτικής. Αυτό που κάνουμε επικυρώνει τυπικά αυτό που ουσιαστικά ήδη υπάρχει. Και αυτό είναι ένα σημαντικό θεσμικό πλεονέκτημα, το οποίο έχουμε ως πολιτικό σύστημα, ότι de facto είχαμε κατοχυρώσει αυτήν την ανεξαρτησία. 

'Ενα πρόσθετο σημείο το οποίο θέλω να σημειώσω, αφορά το άρθρο 1 και τη συμβατότητα των στόχων που επιδιώκει η Τράπεζα της Ελλάδος. Είπε ο εισηγητής της Μειοψηφίας, ο κ. Τζωάννος, ότι ενδέχεται να υπάρχουν αντιφάσεις μεταξύ του πρωταρχικού της στόχου, που είναι η σταθερότητα των τιμών και της γενικής οικονομικής πολιτικής της Κυβέρνησης.

Πιστεύω, κύριε Τζωάννο, ότι θα ήταν πολύ ανόητη μία κυβέρνηση που δεν θα θεωρούσε εξίσου πρωταρχικό στόχο με την Τράπεζα της Ελλάδος τη διατήρηση της σταθερότητας των τιμών. Παρήλθαν πλέον αυτές οι εποχές. Πιστεύω ότι έχουμε μπει σε μία νέα εποχή που όλες οι κυβερνήσεις πιστεύουν εξίσου με τις κεντρικές τράπεζες, στην ανάγκη μίας σώφρονος πολιτικής, η οποία να εξασφαλίζει χαμηλό πληθωρισμό.

Και εκτιμώ ότι στην πράξη τέτοιου είδους αντίφαση ουδέποτε πρόκειται να προκύψει και δεν πρέπει να προκύπτει. Εξάλλου, η διατύπωση του άρθρου 1 είναι μια ακριβής επαναδιατύπωση των αντιστοίχων άρθρων της Ευρωπαϊκής Συνθήκης του Μάαστριχτ, και επίσης, ακριβής επαναδιατύπωση των αντιστοίχων νομοθετημάτων που κατοχυρώνουν την ανεξαρτησία των κεντρικών τραπεζών στις άλλες χώρες-μέλη της Ευρωπαϊκής Ενώσεως.

Το τελικό εισαγωγικό σχόλιο που θέλω να κάνω, πριν επεξηγήσω τα άρθρα τα οποία έχω επαναδιατυπώσει, αφορά το χρονικό ορίζοντα της μεταρρύθμισης. Είναι πολύ σύντομος, πολύ βραχύς αυτός ο χρονικός ορίζοντας, διότι την 1/1/2002 ανταλλάσσουμε τις δραχμές με τα EURO, άρα παύει να υπάρχει μια εθνική νομισματική πολιτική. Αυτό πρέπει να το καταστήσω απόλυτα σαφές, είναι φανερό σε όλους μας. 'Οταν υπάρξει το EURO και δεν υπάρχει ούτε η στερλίνα ούτε η δραχμή ούτε η λιρέτα, αυτό σημαίνει ότι τα επιτόκια θα ορίζονται από την Ευρωπαϊκή Κεντρική Τράπεζα για ένα νόμισμα, και θα υπάρχει ένα επιτόκιο σε όλη την επικράτεια της Ευρωπαϊκής 'Ενωσης. Και θα υπάρχει βεβαίως και μια αδιαίρετη συναλλαγματική πολιτική που θα είναι η σχέση του EURO με τα άλλα μεγάλα νομίσματα της παγκόσμιας οικονομίας, το δολάριο και το γιεν.

Κατά συνέπεια, η συμμετοχή της Ελληνικής Κεντρικής Τράπεζας στην άσκηση της ευρωπαϊκής νομισματικής πολιτικής θα είναι συνάρτηση του μεγέθους της ελληνικής οικονομίας, το οποίο δεν είναι πολύ μεγάλο, θα είναι μικρή η συμμετοχή της εκ των πραγμάτων, και θα συναρτάται περισσότερο με το κύρος των διοικήσεων, παρά με το ειδικό βάρος της χώρας μας. 

'Αρα, η χρονική διάρκεια αλλά και η πραγματική εμβέλεια του παρόντος νομοσχεδίου, είναι κάπως μικρότερη απ'αυτή που υπαινίχθηκαν ορισμένοι από τους ομιλητές. 


 

  

Σελίδα 2208 

'Ερχομαι τώρα στις επαναδιατυπώσεις των άρθρων, τις οποίες έχω καταθέσει και θα ήθελα να επιστήσω την προσοχή σας σε τέσσερις επαναδιατυπώσεις που πιστεύω ότι έχουν τη μεγαλύτερη πολιτική σημασία.

Υπάρχουν ορισμένες επαναδιατυπώσεις που έχουν καθαρά τεχνικό χαρακτήρα -και δεν νομίζω ότι αξίζει να εξηγήσω εδώ, είναι πολύ απλές σαν νοήματα- που αφορούν τα άρθρα 4, 6, και 13. 

Το άρθρο 4 του παρόντος νομοσχεδίου, όπως επαναδιατυπώνεται στις παραγράφους 1 και 2, καθιερώνει τη σχέση Τραπέζης Ελλάδος με τη Βουλή των Ελλήνων. Πιστεύω ότι αυτή είναι μια σωστή σχέση με τον τρόπο με τον οποίο διαγράφεται εδώ. Υπάρχουν δύο υποχρεωτικές εκθέσεις της Τραπέζης Ελλάδος για τη νομισματική πολιτική, μια ετήσια έκθεση και μια εξαμηνιαία έκθεση. Και βεβαίως υπάρχει υποχρέωση του διοικητού να προσέρχεται στη Βουλή των Ελλήνων, στην αρμόδια επιτροπή, και να δίνει εξηγήσεις σε θέματα αρμοδιότητός του.

Πιστεύω ότι εκεί πρέπει να σταθούμε γιατί η παραπέρα εμπλοκή της Τραπέζης Ελλάδος με την πολιτική διαδικασία, δεν νομίζω ότι θα ενισχύσει την ανεξαρτησία της, ούτε το κύρος της, που είναι ο βαθύτερος στόχος του παρόντος νομοσχεδίου. Και αυτές οι ρυθμίσεις είναι πανομοιότυπες, όπως είπα, και σε αντίστοιχα νομοθετήματα σε άλλες χώρες-μέλη της Ευρωπαϊκής Ενώσεως.

Τώρα, σε ό,τι αφορά τα μέλη του Συμβουλίου Νομισματικής Πολιτικής. Δέχθηκα πρόταση της Αντιπολιτεύσεως, να είναι ταυτόχρονα και μέλη του Γενικού Συμβουλίου της Τράπεζας, έτσι ώστε να μετέχουν και στη διοίκηση της Τράπεζας. 'Ηταν μια σωστή άποψη, την έκανα δεκτή. Είναι η αναδιατύπωση υπ'αριθμ. 4 στο άρθρο 6 παράγραφος 7, την οποία έχω παρουσιάσει στο μικρό κείμενο που έχετε στα χέρια σας.

'Ερχομαι τώρα, στο θέμα των προσλήψεων. 'Εκανα δεκτή και πάλι πρόταση της Διαρκούς Επιτροπής, και της Αντιπολιτεύσεως και της Συμπολιτεύσεως, σε ό,τι αφορά την υπαγωγή του προσωπικού της Τραπέζης Ελλάδος στις διατάξεις του ν.2190, όπως σήμερα ισχύει. Εξαίρεση έχει μόνο το ειδικό επιστημονικό προσωπικό. Αλλά θα έλεγα ότι εδώ, κύριε Τζωάννο, νομίζω ότι κάπως ξέφυγε το πράγμα από οποιαδήποτε λογική. Μιλάμε για πρόσωπα που έχουν διδακτορικά, έχουν πτυχία μάστερ. Δεν νομίζω ότι οποιαδήποτε κυβέρνηση μπορεί να ασκήσει κομματική πολιτική σε ό,τι αφορά την πρόσληψη από την Τράπεζα της Ελλάδος τέτοιων εξειδικευμένων στελεχών. Αλίμονο! Ούτε σεις ούτε εμείς ούτε κανείς άλλος δεν έχει διανοηθεί μια τέτοια διαδικασία. Οι κομματικές πιέσεις ασκούνται σε διοικητικό προσωπικό και βοηθητικό προσωπικό και αυτό πάει να ελέγξει ο ν.2190. Πιστεύουμε ότι η διοίκηση της Τραπέζης Ελλάδος, με τη δύναμη που διαθέτει, το κύρος, την ανεξαρτησία, μπορεί να κάνει αξιοκρατικές επιλογές σε ό,τι αφορά το εξειδικευμένο ειδικό επιστημονικό προσωπικό. Μην τραβάμε τα πράγματα στα άκρα. Και παρατηρώ ότι χρησιμοποιήσατε και μια παλαιά διάλεκτο της δεκαετίας του '80, με όλες αυτές τις κάθετες διαφοποιήσεις. Τις συγκράτησα όλες, αλλά νομίζω ότι κάπως υπερβάλλετε.

Τέλος, σε ό,τι αφορά την πρώτη σύνθεση του Συμβουλίου Νομισματικής Πολιτικής. Η λύση που επέλεξα και πήρα την ιδέα από τον κ. Μάνο με μία επιστολή που μου έστειλε πριν από δύο εβδομάδες, είναι η εξής: Διοικητής και ένας Υποδιοικητής έξι χρόνια. Δεύτερος Υποδιοικητής πέντε χρόνια και τα υπόλοιπα τρία μέλη από τέσσερα, τρία και δύο χρόνια. Πιστεύω ότι αυτή είναι μια σημαντική θεσμική καινοτομία η οποία διασφαλίζει σταδιακή ανανέωση του συμβουλίου, αλλά έχει μία διαφορά από την αρχική σας πρόταση, κύριοι συνάδελφοι της Νέας Δημοκρατίας.

Πιστεύω ότι η διοίκηση πρέπει να έχει μία ενότητα στην χρονική της διάρκεια. Γι'αυτό εκτιμώ ότι πρέπει ο Διοικητής και ένας εκ των Υποδιοικητών να έχουν την ίδια διάρκεια και ο άλλος να απέχει μόνο ένα χρόνο, διότι η διοίκηση πρέπει να λειτουργήσει σαν συνεκτική ομάδα. Πιστεύω ότι αυτό έχει την αυτονόητη σημασία του.

Δεύτερον, αν δεχόμουν την ακραία λύση της ετήσιας διαφοράς των χρόνων θητείας ενός εκάστου των μελών του Συμβουλίου Νομισματικής Πολιτικής, θα καταλήγαμε στο να διορίζαμε το τελευταίο μέλος για ένα χρόνο, πράγμα που θα ήταν κάπως άκομψο για το πρόσωπο εκείνο, το περιβεβλημένο με το αναγκαίο κύρος, που θα εδέχετο να διορισθεί για ένα χρόνο.'Ενας χρόνος είναι τίποτε, σε ό,τι αφορά την άσκηση της νομισματικής πολιτικής. Με το που θα έμπαινε στην Τράπεζα, θα έφευγε να φύγει από την Τράπεζα. Νομίζω ότι αυτό δεν θα ήταν ιδιαίτερα κομψό.'Αρα, η λύση που προτείνω, είναι μια σωστή λύση και είναι στο πνεύμα των δικών σας προτάσεων, τις οποίες αποδέχομαι. Εκτιμώ ότι θα συμβάλει στη σωστή λειτουργία του Συμβουλίου Νομισματικής Πολιτικής.

Κύριοι συνάδελφοι, δεν έχω την πρόθεση να μιλήσω περισσότερο. Εκτιμώ ότι αυτό το νομοσχέδιο πρέπει να περάσει με τη σύμφωνη γνώμη όλων μας, και κατ'αρχήν και στα περισσότερα τουλάχιστον άρθρα, διότι οι προτάσεις τις οποίες έχω παρουσιάσει, πιστεύω ότι αντανακλούν και συνθέτουν τις απόψεις όλων των πτερύγων της Βουλής στην πολύ εποικοδομητική συζήτηση που είχαμε στη Διαρκή Επιτροπή.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ιωάννης Ζιάγκας ζητά ολιγοήμερη άδεια απουσίας στο εξωτερικό. Εγκρίνει το Σώμα;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς, η Βουλή ενέκρινε τη ζητηθείσα άδεια.

Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, πριν από τέσσερα χρόνια, όταν αναλάμβανε η Κυβέρνηση του ΠΑ.ΣΟ.Κ. με Αναπληρωτή τότε Υπουργό τον κ. Παπαντωνίου, κατά τη διαδικασία της παράδοσης του Υπουργείου από τον κ. Μάνο, ένα από τα πράγματα που παραδόθηκαν στη νέα Κυβέρνηση ήταν και ένα έτοιμο κατά 99% νομοσχέδιο για την ανεξαρτησία της Τράπεζας της Ελλάδος. Η ανεξαρτησία της Τράπεζας της Ελλάδος με παράλληλη ενίσχυση του δημοκρατικού ελέγχου, θα έπρεπε να έχει θεσμοθετηθεί προ πολλού.

Από εκείνη την περίοδο, είχαμε δυο μεγάλες νομισματικές κρίσεις που κατά τη γνώμη μας, θα είχαν αποφευχθεί εάν η τότε κυβέρνηση έσπευδε με τις τροποποιήσεις που εκείνη θα έκανε να θεσμοθετήσει από τότε την ανεξαρτησία της Τράπεζας της Ελλάδος. Μπορούμε να το καταλάβουμε αυτό, αν δούμε πως προέκυψαν αυτές οι δύο νομισματικές κρίσεις. Η πρώτη νομισματική κρίση προέκυψε διότι η Κυβέρνηση σε αντιδιαστολή με την Τράπεζα Ελλάδος, το 1993 και στις αρχές του 1994, προχώρησε σε μια υπερβολική χρηματοδότηση των δημοσιονομικών ελλειμμάτων και σε αναχρηματοδότηση του χρέους με νομισματικά μέσα. Δηλαδή προχώρησε σε μία παράκαμψη της πολιτικής που είχαμε θεσμοθετήσει, της απαγόρευσης της νομισματικής χρηματοδότησης των ελλειμμάτων του Δημοσίου.

Πώς έγινε αυτή η παράκαμψη;'Εγινε μέσω των μεγάλων κρατικών εμπορικών τραπεζών, οι οποίες δανειζόντουσαν με χρήματα που τους έδινε η Τράπεζα της Ελλάδος σε σχετικά χαμηλά επιτόκια. Με αυτά τα χρήματα, αγόραζαν τίτλους του δημοσίου. 

Επήλθε μια υπερβολική άνθιση της ρευστότητας -έπεσαν τα επιτόκια βεβαίως στις αρχές του 1994- αλλά η ρευστότητα αυτή ήταν το όχημα μέσω του οποίου υλοποιήθηκε η πρώτη μεγάλη νομισματική κρίση. Δηλαδή, μια κρίση εμπιστοσύνης έγινε νομισματική κρίση, κρίση δραχμής, κρίση επιτοκίων, με πολύ μεγάλο κόστος για το υπόλοιπο του 1994.

Αντίστοιχη πολιτική, δυστυχώς, ακολούθησε η Κυβέρνηση και τον τελευταίο χρόνο. Προσπάθησε να αντιστρέψει την πολιτική που είχε η Τράπεζα της Ελλάδας, η οποία προσπαθώντας να συγκρατήσει τη σκληρή δραχμή διατηρούσε τα επιτόκια στη διατραπεζική στα επίπεδα του 11% και 11,5% καθ'όλη τη διάρκεια μετά το φετινό Απρίλιο. Προσπάθησε με την πολιτική επιτοκίων των ομολόγων να πείσει τις κρατικές


 

  

Σελίδα 2209 

τράπεζες και όλους τους ξένους επενδυτές να κρατούν ομόλογα με χαμηλότερη απόδοση από αυτή που υπήρχε στη διατραπεζική αγορά.

Αυτό οδήγησε σε μια υπερβολική επέκταση της ρευστότητας. Ενώ οι νομισματικοί στόχοι της Τράπεζας της Ελλάδας για την προσφορά χρήματος είχαν τεθεί στο 6% με 9%, είχαμε αυξήσεις γύρω στο 14% τους τελευταίους μήνες. Διότι, είναι προφανές, κυρίες και κύριοι συνάδελφοι, ότι η νομισματική κρίση των τελευταίων εβδομάδων είναι άμεσο αποτέλεσμα των ατυχών χειρισμών των υπευθύνων του Υπουργείου Οικονομικών -και βεβαίως ο κύριος υπεύθυνος είναι ο κύριος Υπουργός- που έκαναν τους τελευταίους μήνες μια απεγνωσμένη προσπάθεια να μειώσουν με τεχνητούς τρόπους τα επιτόκια των κρατικών τίτλων σε επίπεδα χαμηλότερα από τα επιτόκια της αγοράς με διοικητικά μέσα, παρακάμπτοντας οποιεσδήποτε διαδικασίες αγοράς, όπως ο προσδιορισμός επιτοκίων μέσω δημοπρασιών. Και τώρα αυτό έγινε με μόνο στόχο να επέλθει γρήγορα αποκλιμάκωση του κόστους εξυπηρέτησης του δημοσίου χρέους, αγνοώντας το κύριο στοιχείο της πολιτικής, που ήταν η πολιτική της σκληρής δραχμής. Αυτή η πολιτική είναι που επέτρεψε στη διεθνή χρηματιστηριακή κρίση να μετατραπεί στην Ελλάδα σε νομισματική κρίση και στην άνοδο των επιτοκίων, που είδαμε τις τελευταίες εβδομάδες, μέσα από έναν σοβαρό κλονισμό της εμπιστοσύνης των επενδυτών, Ελλήνων και ξένων.

Σήμερα ουδείς ξέρει πόσο γρήγορα θα αποκλιμακωθούν τα επιτόκια και ουδείς ξέρει σε ποιο επίπεδο θα ισορροπήσουν πλέον. Ακόμα και έμπειροι παρατηρητές και άνθρωποι που μετέχουν στις χρηματαγορές δεν μπορούν να κάνουν μια εκτίμηση για το πού θα πάνε τα επιτόκια. Το μόνο που είναι βέβαιο, είναι ότι εφεξής τα επιτόκια θα είναι υψηλότερα και πλέον ευμετάβλητα, κάτι που έχει δυσμενέστατες συνέπειες σε όσες οικογένειες για παράδειγμα πίστεψαν τον κ. Παπαντωνίου πριν από μερικούς μήνες και πήραν στεγαστικά δάνεια ή καταναλωτικά δάνεια ή για όσους επαγγελματίες και επιχειρήσεις έχουν ανάγκη κεφαλαίων κινήσεως. Ιδιαίτερα αναφέρομαι, βεβαίως, στις μικρομεσαίες επιχειρήσεις, που δεν έχουν τη δυνατότητα μεγάλου δανεισμού από το εξωτερικό, αλλά δανείζονται από το εγχώριο τραπεζικό σύστημα. Και βέβαια, η κρίση αυτή της εμπιστοσύνης θα έχει δυσμενέστατες συνέπειες για τις δαπάνες του προϋπολογισμού για τόκους, κάτι που στον προϋπολογισμό που έχει καταθέσει η Κυβέρνηση, δεν το έχει καν υπολογίσει.

Αυτό είναι ένα από τα μεγάλα αποτελέσματα της δειλίας της Κυβέρνησης να προχωρήσει σε μια διαρθρωτική αλλαγή που δεν είχε και πολιτικό κόστος στο κάτω-κάτω. Διότι, το να θεσμοθετήσει την ανεξαρτησία της Τράπεζας της Ελλάδας έγκαιρα, δεν θα ήταν κάτι στο οποίο θα υπήρχαν αντιδράσεις. Απόδειξη, ότι και σήμερα, με εξαίρεση δύο από τα μικρότερα κόμματα της Αντιπολίτευσης, δεν αντιδρά κανείς στη θεσμοθέτηση αυτής της ανεξαρτησίας. 

Γιατί, κύριε Υπουργέ -είναι κρίσιμο το ερώτημα- αφήσατε να περάσει τόσος χρόνος, υποστήκαμε δύο νομισματικές κρίσεις και δεν είχατε προχωρήσει νωρίτερα; Διότι η ατολμία αυτή που επέδειξε η Κυβέρνηση στο θέμα της θεσμοθέτησης της ανεξαρτησίας της Τράπεζας της Ελλάδας, δεν είναι η μόνη. Η αναποτελεσματικότητα της Κυβέρνησης αποδεικνύεται σε μια σειρά από άλλα μέτωπα στην οικονομία.

Για παράδειγμα, η Κυβέρνηση έχει συσσωρεύσει μία σειρά από αποτυχίες που οφείλονται ακριβώς στην αναποφασιστικότητα, την αναποτελεσματικότητα, στο γεγονός ότι δεσμεύεται από κομματικές εξαρτήσεις και στο γεγονός ότι έχει υιοθετήσει ένα καινούριο είδος λαϊκισμού, να μιλάμε δηλαδή σκληρά, αλλά να μην κάνουμε τίποτα.

Ποιες είναι αυτές οι αποτυχίες; 'Εχει αποτύχει η Κυβέρνηση -και το παραδέχθηκε επισήμως πέρυσι- στον κεντρικό εθνικό στόχο, που ήταν η έγκαιρη εξασφάλιση της συμμετοχής της χώρας μας στην πρώτη ταχύτητα της Οικονομικής και Νομισματικής 'Ενωσης.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Επερώτηση κάνετε; 

ΓΕΩΡΓΙΟΣ ΑΛΟΓΟΣΚΟΥΦΗΣ: Σχετίζεται πάρα πολύ με το θέμα αυτό, κύριε Υπουργέ.

Για τα επόμενα τρία τουλάχιστον χρόνια η Ελλάδα θα παραμείνει παρατηρητής των ευρωπαϊκών οικονομικών εξελίξεων. Στο υπό διαμόρφωση συμβούλιο συντονισμού για το EURO, το οποίο αυτήν τη στιγμή είναι άτυπο, αλλά συζητείται η διαμόρφωσή του, η Ελλάδα στην καλύτερη περίπτωση θα είναι παρατηρητής. Με την επικύρωση του αποκλεισμού μας από την πρώτη ομάδα των χωρών που θα προχωρήσουν στην Οικονομική και Νομισματική 'Ενωση, κύριε Υπουργέ, να είστε βέβαιος ότι οι κερδοσκοπικές πιέσεις θα είναι εντονότερες και τα επιτόκια θα είναι και υψηλότερα και πιο ευμετάβλητα. Είναι μία μορφή κόστους που θα πληρώσουμε για το γεγονός αυτής της καθυστέρησης. Και είναι και σχεδόν βέβαιο ότι μετά την απομόνωσή μας από τις υπόλοιπες χώρες που θα συγκροτήσουν το EURO, όταν θα κάνουμε την αίτηση για να ενταχθούμε και εμείς στο ενιαίο νόμισμα το 2001 ή το 2002 -ο Υπουργός σήμερα μίλησε για το 2002- οι υπόλοιποι εταίροι θα συνδέσουν την αίτησή μας και με τα υπόλοιπα θέματα που μας απασχολούν. Γιατί η διαπραγμάτευση στην Ευρωπαϊκή 'Ενωση δεν είναι διαπραγμάτευση κατά ομάδες θεμάτων. Είναι βέβαιο ότι στο ευρωπαϊκό συμβούλιο θα συνδεθεί η αίτησή μας και η τυχόν ευνοϊκή αντιμετώπισή μας, -γιατί και τότε με την πολιτική της Κυβέρνησης δεν είναι καθόλου βέβαιο ότι θα έχουμε πετύχει τα κριτήρια- και με άλλα θέματα, όπως, για παράδειγμα, οι ελληνοτουρκικές διαφορές. Είναι πολλαπλά επικίνδυνη, εγκληματική, θα έλεγα, η καθυστέρηση που επέδειξε η Κυβέρνηση στο μεγάλο αυτό θέμα.

Και δεν θέλω να μπω στα υπόλοιπα θέματα της οικονομικής πολιτικής, στο θέμα της αποτυχίας αντιμετώπισης της ανεργίας, στο θέμα της πλασματικής μόνο μείωσης των ελλειμμάτων, όπως αποδεικνύει ο προϋπολογισμός που μόλις έχει κατατεθεί. Γιατί είναι γεγονός ότι ένας από τους κύριους λόγους για την αποτυχία της οικονομικής πολιτικής και για το κόστος που πληρώνει σήμερα ο ελληνικός λαός και με υψηλά επιτόκια και με υψηλούς φόρους, είναι η ατολμία και η αναποτελεσματικότητα της Κυβέρνησης.

'Ερχομαι τώρα στις λεπτομέρειες του νομοσχεδίου. Η Νέα Δημοκρατία ήδη από το 1993 είχε έτοιμο νομοσχέδιο για τη θεσμοθέτηση της ανεξαρτησίας της Τ.Ε. Επομένως, επί της αρχής δεν μπορούμε, παρά να είμαστε υπέρ της καθιέρωσης της ανεξαρτησίας. Αυτό δεν σημαίνει, όμως, ότι δεν έχουμε και επιφυλάξεις για το παρόν νομοσχέδιο. Γιατί θεωρούμε ότι το παρόν νομοσχέδιο σε μερικό βαθμό εξασφαλίζει την ανεξαρτησία και δεν εξασφαλίζει επαρκώς το δημοκρατικό έλεγχο.

Η αίσθηση που παίρνουμε, παρ'όλα όσα είπε ο κύριος Υπουργός, είναι ότι επιδιώκεται απλώς η παγίωση της παρούσας διοίκησης για περίπου έξι ακόμα χρόνια χωρίς ουσιαστικό έλεγχο από το Κοινοβούλιο. Και αυτό είναι κάτι που μας βρίσκει αντίθετους. Θεωρούμε, δηλαδή, απαράδεκτο σε περίπτωση -και με δηλώσεις του κυρίου Υπουργού αυτό έχει διευκρινιστεί- που επαναδιοριστεί η παρούσα διοίκηση να μη συνυπολογιστούν στους χρόνους θητείας οι ήδη διανυθείσες θητείες του διοικητή και των υποδιοικητών. Και είπαμε για το διοικητή κατ'οικονομία να κάνουμε μία παραχώρηση, γιατί πραγματικά ο διοικητής είναι το κεντρικό πρόσωπο σε μία ανεξάρτητη Τράπεζα της Ελλάδος. Αλλά θεωρούμε απαράδεκτο υποδιοικητές, οι οποίοι έχουν επιλεγεί με κριτήρια διαφορετικά από τα κριτήρια που χρειάζονται για μία ανεξάρτητη κεντρική τράπεζα να παγιώνονται με τη θεσμοθέτηση της ανεξαρτησίας στη θέση αυτή για πέντε και έξι ακόμα χρόνια. Νομίζουμε ότι η στελέχωση θα πρέπει να γίνει για όλες τις θέσεις και για τις θέσεις των υποδιοικητών με διαδικασίες πιο ανοικτές και δεν θα πρέπει να περιοριστούμε για τους υποδιοικητές στους ήδη υπηρετούντες. Στην περίπτωση που η Κυβέρνηση επιμείνει -και δεν έχω κανένα προσωπικό λόγο να το λέω αυτό, δεν έχει σχέση με τα πρόσωπα, έχει σχέση με τις διαδικασίες και τους θεσμούς- να επαναδιορίσει τους υποδιοικητές, θα πρέπει να συνυπολογίσει τις θητείες του. Και αυτό είναι ένα σημείο στο οποίο


 

  

Σελίδα 2210 

επιμένουμε. Το καταθέτουμε σήμερα στη Βουλή και είναι κάτι που θα μας δεσμεύει σαν μελλοντική Κυβέρνηση. Σε περίπτωση, δηλαδή, που επιμείνει η Κυβέρνηση να μη συνυπολογίσει τις διανυθείσες θητείες των υποδιοικητών, εμείς δεσμευόμαστε ότι κάτι θα αλλάξουμε εκεί.

Κατά τα άλλα ο κύριος Υπουργός πράγματι έκανε τροποποιήσεις με τις οποίες συμφωνούμε, είναι προς τη σωστή κατεύθυνση και νομίζουμε ότι θα είναι ένα σημαντικό βήμα αυτό το νομοσχέδιο για την καθιέρωση της ανεξαρτησίας και για την εμπέδωση μιας σταθερής αντιπληθωριστικής πολιτικής στη χώρα μας. Η στελέχωση όμως με τα πρόσωπα έχει σημασία, όπως έχει σημασία πολύ μεγάλη και το γεγονός των διαδοχικών ληγουσών θητειών. Θεωρούμε ότι η πρόταση που κάνετε είναι προς τη σωστή κατεύθυνση αλλά μπορεί λίγο να βελτιωθεί. 

Η πρόταση που κάνω είναι η εξής: Για το διοικητή πραγματικά δεχόμαστε ότι ένας χρόνος θητεία είναι πάρα πολύ μικρός για οποιοδήποτε μέλος του συμβουλίου. Είναι, λοιπόν, κρίσιμο να εξασφαλίσουμε ότι κάθε χρόνο θα λήγει η θητεία ενός μέλους του Συμβουλίου Νομισματικής Πολιτικής είτε διοικητού είτε υποδιοικητού είτε άλλου μέλους.

Μια σκέψη είναι σε κάποιο από τα μέλη να δώσουμε πρώτη θητεία επταετή, παρ' ότι το σύνολο των θητειών είναι εξαετές. Και βέβαια το λογικό είναι να είναι ο διοικητής ή ίσως κάποιο μέλος το οποίο θα διοριστεί για μονοετή θητεία. Παράλληλα με την πράξη διορισμού του για μια θητεία να δοθεί μιας μορφής εγγύηση ότι θα επαναδιοριστεί αμέσως σε ένα χρόνο. Διότι μπορεί να προβλέπουμε ραγδαίες πολιτικές εξελίξεις, μπορεί να βλέπουμε ότι η οικονομία πράγματι δεν πηγαίνει καθόλου καλύτερα και πάει μάλλον προς το χειρότερο, αλλά το λογικό και το δημοκρατικά σωστό είναι η Κυβέρνηση να προσπαθήσει να εξαντλήσει τη θητεία της. Μπορεί κάποιο από τα μέλη, λοιπόν, να πάρει θητεία ενός έτους και να υπάρξει μια ρητή δέσμευση και από την Κυβέρνηση -αλλά είμαστε διατεθειμένοι και εμείς σαν Aντιπολίτευση να δώσουμε μια ρητή δέσμευση στο μέλος που θα πάρει μονοετή θητεία- ότι η θητεία του αυτή θα ανανεωθεί.

'Ετσι θα μπορούμε να έχουμε πραγματικά το σωστό που είναι έξι χρόνια για ένα μέλος, πέντε χρόνια για ένα άλλο, τέσσερα, τρία, δυο και ένα και εφεξής η ανανέωση να είναι σταδιακή. Διότι η σταδιακή ανανέωση είναι και κάτι που εξασφαλίζει το δημοκρατικό έλεγχο. Επειδή δεν υπάρχει στη Βουλή δημοκρατικός έλεγχος έντονος -και στο νομοσχέδιο δεν υπάρχει- εμείς θα θέλαμε πολύ εντονότερο δημοκρατικό έλεγχο και στον ορισμό των μελών της διοίκησης,όπου θα θέλαμε αυξημένες πλειοψηφίες και το είπαμε και στην επιτροπή, πλειοψηφίες των 3/5 αλλά θα θέλαμε και εντονότερο έλεγχο της διοίκησης όσον αφορά τα καθήκοντά της. Δηλαδή σε περίπτωση που αποκλίνει από τους στόχους θα πρέπει να μπορεί να ζητεί το Κοινοβούλιο, να λογοδοτεί η διοίκηση για την απόκλιση από τους στόχους. 'Οχι να επηρεάσουμε τη διοίκηση προς την κατεύθυνση της πιο πληθωριστικής νομισματικής πολιτικής αλλά να μπορέσουμε να την ελέγξουμε γιατί δεν πέτυχε τον χαμηλό πληθωρισμό. Αυτό δεν υπάρχει στο νομοσχέδιο.

Κύριε Υπουργέ, θα θέλαμε να ξαναδείτε το θέμα της σταδιακής ανανέωσης ώστε να υπάρξει για ένα τουλάχιστον μέλος θητεία ενός έτους με ρητή διαβεβαίωση ανανέωσης και σε κάθε περίπτωση δεσμευόμαστε από τώρα ότι ως μελλοντική κυβέρνηση θα επανεξετάσουμε τις θητείες των υποδιοικητών αν διοριστούν σήμερα για πλήρεις εξαετείς νέες θητείες.

Κατά τα άλλα επί της αρχής ψηφίζουμε το νομοσχέδιο.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Λουκάς Αποστολίδης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Kύριε Πρόεδρε, δεν ζήτησα το λόγο, θα ήθελα να μιλήσω μετά.

ΠΡΟΕΔΡΕΥΩΝ (Λουκάς Αποστολίδης): Εντάξει, κύριε Κόρακα.

Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κυρίες και κύριοι συνάδελφοι, δεν θα ήθελα να χαλάσω το κλίμα συναίνεσης που βλέπω να υπάρχει μεταξύ ΠΑΣΟΚ και Νέας Δημοκρατίας και αυτήν την επικάλυψη που απ' ότι βλέπω επεκτείνεται σε πάρα πολλά θέματα -κατανοώ και καταναγκασμούς και δεσμεύσεις που υπάρχουν- θα ήθελα όμως να διατυπώσω μερικές παρατηρήσεις και σκέψεις, θα έλεγα περισσότερο για λόγους ιστορίας, διότι πιστεύω ότι αυτή η αλλαγή, που γίνεται, έχει ένα βάθος, έχει μια ποιοτική σημασία.

Ο Υπουργός Εθνικής Οικονομίας στην Επιτροπή της Βουλής έκανε μία εύστοχη παρατήρηση -δεν πρόσεξα αν την έκανε και εδώ- ότι πρόκειται για μία μεταβίβαση μέρους της λαϊκής κυριαρχίας σε ένα θεσμό ο οποίος θα λειτουργεί με μία ανεξαρτησία, όπως λέγεται εδώ, κατ' έναν ανεξέλεγκτο τρόπο, θα πρόσθετα εγώ.

Θέλω, επίσης, από την αρχή να διευκρινίσω ότι αν συζητούσαμε εδώ την ανεξαρτησία της Τράπεζας Ελλάδος από κυβερνητικές παρεμβάσεις, ο Συνασπισμός θα ψήφιζε το νομοσχέδιο και τούτο γιατί θα παρέμενε η δυνατότητα στο Εθνικό Κοινοβούλιο, σε τελευταία ανάλυση, να αλλάξει όποτε ήθελε ακόμα και το νόμο, ο οποίος διέπει τη λειτουργία της Τράπεζας της Ελλάδος.

Εκείνο, όμως, το οποίο, για μας τουλάχιστον έχει μία ιδιαίτερη σημασία είναι ότι ψηφίζοντας το συγκεκριμένο νομοσχέδιο, ψηφίζουμε ταυτόχρονα τη μετατροπή της Κεντρικής Τράπεζας της Ελλάδας σε παράρτημα της Κεντρικής Ευρωπαϊκής Τράπεζας, η οποία έχει θεμοσθετηθεί με έναν τρόπο ο οποίος είναι ευάλωτος. Δημιουργεί έντονες ανησυχίες και σε μας και πιστεύουμε και σε άλλες δυνάμεις στην Ευρώπη και επομένως η κριτική την οποία θα ασκήσω έχει να κάνει με όλο αυτό το οικοδόμημα στην προοπτική του.

Θα ήθελα να επιστήσω την προσοχή σας ότι τα τελευταία χρόνια, τόσο διεθνώς όσο και στη χώρα μας, ζούμε μία ιδιότυπη αυτοαναίρεση και περιορισμό της δημοκρατίας. Η διαδικασία αυτή συνετελείται όχι τόσο με την τυπική περιστολή των ατομικών δικαιωμάτων και ελευθεριών όσο με τον ουσιαστικό περιορισμό των δυνατοτήτων άσκησης των δικαιωμάτων αυτών. Αυτός δε ο περιορισμός επέρχεται ως αναπόφευκτο αποτέλεσμα του περιορισμού των "δημόσιων χώρων", με την πολιτική έννοια του όρου, δηλαδή με τον περιορισμό των υποθέσεων που αποτελούν περιοχή δημόσιας ευθύνης ή πολιτικής ρύθμισης. Αυτοί οι αντίστοιχοι χώροι εκχωρούνται ως αρμοδιότητα, στις δυναμεις της αγοράς και τους μηχανισμούς τους.

Η διαδικασία αυτή αποτελεί γνώρισμα του νεοφιλελεύθερου οικονομικού μοντέλου, αλλά απ' ότι παρατηρούμε, υιοθετείται και από πολλά μη συντηρητικά κόμματα. Είναι φανερό πως εδώ δεν αναφερόμαστε στην αναγκαία αξιοποίηση των αγορών και των μηνυμάτων που εκπέμπουν για το σχεδιασμό της πολιτικής, αλλά στην ανακήρυξη των ίδιων των αγορών σε πολιτικά υποκείμενα, υποκατάστατα της πολιτικής και των δημοκρατικών θεσμών της κοινωνίας. Σ' αυτήν την κατεύθυνση βλέπουμε να κινείται και το παρόν νομοσχέδιο.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Μέχρι σήμερα η Τράπεζα της Ελλάδας ήταν υπεύθυνη για την άσκηση της νομισματικής πολιτικής και όχι για τη χάραξή της. Με το παρόν νομοσχέδιο έχουμε ακριβώς αυτήν την ποιοτική αλλαγή. Η Κεντρική Τράπεζα γίνεται υπεύθυνη και για τη χάραξη της πολιτικής. Συνεπώς αλλάζει ο χαρακτήρας της, παύει να είναι ένας οικονομικός θεσμός και μετατρέπεται σε πολιτικό θεσμό, με την έννοια ότι ασκεί πολιτική εξουσία. Πρόκειται βέβαια για μία πολιτική εξουσία, η οποία επηρεάζει το σύνολο της οικονομίας με τους μηχανισμούς που διαθέτει. Ακριβώς γι' αυτό έχει μεγάλη σημασία το πως ελέγχεται αυτή η αυτοτελής εξουσία, σε ποιον λογοδοτεί.

Ασφαλώς υπαρχουν διεθνώς παραδείγματα ανεξαρτησίας τραπεζών. Θα συμφωνήσω εδώ με τον κύριο Υπουργό ότι και η δική μας Κεντρική Τράπεζα έχει κατακτήσει υψηλούς βαθμούς λειτουργικής ανεξαρτησίας εκτός από ορισμένες περιόδους αρνητικής εμπειρίας. 

'Οταν όμως λέμε με αυτήν την έννοια ότι μία κεντρική


 

  

Σελίδα 2211 

τράπεζα, να φέρω το παράδειγμα της γερμανικής BUNDESBANK, είναι ανεξάρτητη, αυτό δεν σημαίνει πως είναι και ανεξέλεγκτη. Η ανεξαρτησία έχει όρια και αυτό φάνηκε σε ένα χαρακτηριστικό παράδειγμα, που σχολιάστηκε τότε, όπου ενώ η κεντρική τράπεζα της Γερμανίας διαφωνούσε με την εξίσωση των νομισμάτων, όταν έγινε η ενοποίηση των δύο Γερμανιών, τελικά έγινε αποδεκτή η εξίσωση των νομισμάτων, δηλαδή του μάρκου με το νόμισμα της Ανατολικής Γερμανίας, διότι αυτό επέβαλε η θέληση της κυβέρνησης, η οποία με τον τρόπο αυτό ερμήνευε το γενικότερο εθνικό συμφέρον.

Πρόκειται συνεπώς για μία ανεξαρτησία που δεν αναιρεί τον πολιτικό έλεγχο. Με τις συζητούμενες τώρα ρυθμίσεις, όπως είπα και στην αρχή, έχουμε μία πορεία μέσα από την οποία αναγορεύεται η κεντρική ευρωπαϊκή τράπεζα τελικά σε ένα θεσμό ανεξάρτητο. Μέχρι σήμερα δεν προβλέπεται ουσιαστικός πολιτικός έλεγχος ή εποπτεία, ούτε από το Ευρωκοινοβούλιο ούτε από τα εθνικά κοινοβούλια.

Θέλουμε να πιστεύουμε ότι στην πορεία και σε ευρωπαϊκό επίπεδο θα υπάρξουν ρυθμίσεις, οι οποίες σε τελευταία ανάλυση θα διευκολύνουν και μία αντίστοιχη λειτουργία του εθνικού μας Κοινοβουλίου. Σημειώνω πάντως, επειδή άκουσα και διάφορα, ότι επειδή είμαστε στην Ευρώπη, άρα όλα αυτά πρέπει να τα θεωρούμε δεδομένα, ότι είναι η πρώτη φορά στην οικονομική και πολιτική ιστορία της ανθρωπότητας που έχουμε ένα θεσμό με τεράστια εξουσία εκτός δημοκρατικού πολιτικού ελέγχου.

Εμείς λοιπόν λέμε ναι στην ιδέα της λειτουργικής ανεξαρτησίας της κεντρικής τράπεζας, αλλά με σαφείς θεσμοθετημένες και διακριτές διαδικασίες πολιτικής εποπτείας και ελέγχου και μιλώντας για το ευρωπαϊκό επίπεδο, με παράλληλους αναπτυξιακούς μηχανισμούς, που να αντιρροπούν τη δύναμή της.

Εφόσον αυτή η πολιτική εποπτεία και εφόσον αυτοί οι παράλληλοι αναπτυξιακοί θεσμοί, οι αντίρροποι θεσμοί, δεν υπάρχουν στο ευρωπαϊκό οικοδόμημα, εμείς θεωρούμε ότι αυτό δημιουργεί μία διαρθρωτική, μία δομική ασυμμετρία, η οποία θα έχει σοβαρότατες συνέπειες στο μέλλον.

Βεβαίως η Κυβέρνηση υποστηρίζει ότι θεσμοθετείται ένας έλεγχος της Βουλής πάνω στην κεντρική τράπεζα. Πρόκειται για τυπική διαδικασία, χρήσιμη αλλά τυπική. Σας επισημαίνω ότι αυτό το οποίο αναφέρει το σχετικό άρθρο, το οποίο μας διάβασε ο κύριος Υπουργός, ως δυνατότητα υπάρχει και σήμερα. Δηλαδή και σήμερα η Βουλή μπορεί να καλέσει το διοικητή της Τράπεζας της Ελλάδος σε μία ακρόαση, σε μία ενημέρωση.

Από την άποψη αυτή, δεν υπάρχει ο εξαγγελλόμενος δημοκρατικός πολιτικός έλεγχος. Βεβαίως, αναγνωρίζω ότι αυτό το θέμα δεν είναι θέμα μόνο του νομοσχεδίου, είναι και θέμα της λειτουργίας της Βουλής. Γι'αυτό, αν η Βουλή είχε έναν αναβαθμισμένο ρόλο και οι Βουλευτές μία αναβαθμισμένη λειτουργία, οπωσδήποτε έστω αυτό το παράθυρο θα μπορούσε να συντελέσει στο να μετριασθούν προβλήματα, τα οποία μπορεί να προκύψουν στο μέλλον.

Γι'αυτό θεωρούμε ότι οι Κοινοβουλευτικές Ομάδες του ΠΑ.ΣΟ.Κ. και της Νέας Δημοκρατίας, που δηλώνουν ότι θα ψηφίσουν το νομοσχέδιο, αναλαμβάνουν μία πολιτική και ηθική δέσμευση να αναλάβουν την πρωτοβουλία τροποποίησης του Κανονισμού της Βουλής, ώστε να μπορέσει έστω αυτή η δυνατότητα να ασκηθεί.

Θα ήθελα να κάνω μία δεύτερη επισήμανση σε ένα θέμα, το οποίο επίσης θεωρείται ως θέσφατο. Πρωταρχικός στόχος της Κεντρικής Τράπεζας της Ελλάδας, καθώς και της Κεντρικής Ευρωπαϊκής Τράπεζας ορίζεται η σταθερότητα των τιμών. Αν ο στόχος της σταθερότητας των τιμών έρχεται σε αντίθεση για οποιονδήποτε λόγο με το στόχο της απασχόλησης ή με άλλες γενικότερες ανάγκες ισορροπίας της οικονομίας, υπερτερεί πάντα ο στόχος της σταθερότητας των τιμών.

Θέλω να σημειώσω, επειδή είναι επίκαιρο, ότι στην Ιαπωνία έχουν σταθερότητα των τιμών, σχεδόν μηδενικό πληθωρισμό. Αυτό συμβαίνει και σε πολλές άλλες χώρες και παρατηρούμε, ειδικά αυτές τις μέρες, αυτή η περιβόητη σταθερότητα των τιμών να μην εμποδίζει στο να ξεσπούν τεράστιας έκτασης κρίσεις με οικονομικές και κοινωνικές παρενέργειες.

Βεβαίως μέχρι σήμερα περάσαμε μία περίοδο που υπήρχε ένας δογματισμός και εμφανιζόταν αυτό το θέμα με τη δύναμη ενός αλάθητου.

Εμείς θεωρούμε ότι με τη θεσμοθέτηση αυτή υιοθετείται μία πάρα πολύ περιοριστική, συντηρητική αντίληψη για την έννοια της σταθερότητας και τους όρους επίτευξής της. Μία σταθερότητα, δηλαδή, που εξαντλείται μόνο στο θέμα των τιμών, ενώ ως έννοια, και ως περιεχόμενο, και ως απαίτηση, για να είναι αξιόπιστη η οικονομία μιας χώρας έχει πολύ ευρύτερο περιεχόμενο, καθώς συνδέεται με την όλη αναπτυξιακή διαδικασία, ακόμα δε και με την κοινωνική συνοχή.

Εμείς θεωρούμε ότι με τη δημιουργία της ανεξάρτητης ευρωπαϊκής τράπεζας και με την ψήφιση του συμφώνου σταθερότητας δημιουργείται ένα θεσμικό πλαίσιο στην Ευρώπη, μέσα στο οποίο θα πρέπει να κινηθεί και η ελληνική οικονομία, το οποίο έχει τη μορφή μιας "δικτατορίας", θα έλεγα, των νομισματικών κριτηρίων και των νομισματικών αρχών. Μέσα σε αυτό το πλαίσιο που συγκροτούν οι δύο αυτοί θεσμοί, η ελληνική οικονομία θα έχει να αντιμετωπίσει τεράστια προβλήματα καθ' όσον όλες οι πιέσεις της ανταγωνιστικότητας και κάθε κόστος όποιας κρίσης ή διαταραχής, θα έχουν ως μόνη διέξοδό τους την μείωση των μισθών και την αύξηση της ανεργίας. Ο ελληνικός λαός ακριβώς πρέπει να έχει επίγνωση ότι στο μέλλον σε μία σειρά αιτήματά του θα βρίσκει απέναντί του όχι απλά την κυβέρνηση που ψήφισε, αλλά θα βρίσκει απέναντί του μία κυβέρνηση, η οποία θα του λέει "ναι, αλλά δεν μπορώ να κάνω τίποτα, διότι η τράπεζα είναι ανεξάρτητη και το σύμφωνο σταθερότητας μας εμποδίζει να πάρουμε τα όποια κοινωνικά μέτρα".

Πιστεύουμε ότι αυτό δημιουργεί επιπρόσθετα προβλήματα δημοκρατίας, και επιπρόσθετα προβλήματα λειτουργίας της κοινωνίας. Αναγνωρίζω ότι αυτήν την ώρα δεν είναι ώριμο ενδεχομένως να συνειδητοποιηθούν. Τα καταθέτουμε όμως και όσο γίνεται πιο έγκαιρα να θεσπισθούν αντίρροποι μηχανισμοί, αντίρροπες δυνάμεις, οι οποίες να εξασφαλίζουν την ανάπτυξη της οικονομίας και τη συνοχή της κοινωνίας.

Με αυτήν την έννοια εμείς καταψηφίζουμε το νομοσχέδιο αυτό, ακριβώς με τις προεκτάσεις και τις διαστάσεις που έχει.

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε το λόγο για κάτι διαδικαστικό.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, θα ήθελα να ζητήσω συγγνώμη και από εσάς και από το Σώμα, διότι θα αναγκασθώ να φύγω για μία ώρα μόνο, να παρακολουθήσω την ομιλία του κυρίου Πρωθυπουργού και θα επιστρέψω.

Ο κ. Μπαλτάς είναι εδώ, θα ακούσει τις απόψεις, θα μου τις μεταφέρει και θα απαντήσω μόλις επιστρέψω.

ΠΡΟΕΔΡΕΥΩΝ (Νικόλαος Κατσαρός): Ωραία, κύριε Υπουργέ. Ενιαία άλλωστε είναι η Kυβέρνηση. Εκτός αυτού, αφού παρίσταται ο Υφυπουργός, δεν υπάρχει πρόβλημα.

ΝΙΚΟΛΑΟΣ ΓΚΕΛΕΣΤΑΘΗΣ: Είναι σωστή η δήλωση αυτή του κυρίου Υπουργού, διότι είναι σεβασμός προς το Σώμα, σε αντίθεση με άλλους Υπουργούς που περιφρονούν το Σώμα συστηματικά.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, κύριοι Βουλευτές, είναι γεγονός ότι το συζητούμενο νομοσχέδιο είναι ένα από τα σοβαρότερα νομοσχέδια που έχει συζητήσει το τελευταίο διάστημα αυτή η Βουλή ή που, εν πάση περιπτώσει, λέμε ότι συζητάμε, διότι από ό,τι καταλαβαίνετε οι αποφάσεις είναι ειλημμένες και είναι ειλημμένες αλλού. Και είναι σημαντικό,


 

  

Σελίδα 2212 

γιατί αφορά την Κεντρική Τράπεζα της Ελλάδος, την τράπεζα που χαράσσει τη νομισματική και πιστωτική πολιτική της χώρας μας, αυτό το εξαιρετικά σημαντικό εργαλείο στα χέρια της Κυβέρνησης για την εφαρμογή της οικονομικής της πολιτικής.

Είναι γεγονός, για να το πω από την αρχή, ότι με το συζητούμενο νομοσχέδιο εναποτίθεται αυτή η χάραξη της νομισματικής και πιστωτικής πολιτικής της χώρας μας στο μεγάλο κεφάλαιο, στο ευρωπαϊκό κατά κύριο λόγο, αλλά και γενικότερα το πολυεθνικό χρηματιστηριακό και τραπεζικό κεφάλαιο.

Γίνεται επίσης φανερό ότι τα συμφέροντα αυτού του κεφαλαίου θα υπηρετεί κατά κύριο λόγο το περιβόητο Ευρωπαϊκό Σύστημα Κεντρικών Τραπεζών.

Εάν προηγούμενα, κύριε Πρόεδρε -δεν ήσασταν στην Αίθουσα- αντέδρασα ακούγοντας συναδέλφους της Νέας Δημοκρατίας, είναι γιατί έβλεπα να πανηγυρίζουν, γιατί εναποθέτουμε στα χέρια αυτών των μεγαλοκαρχαριών ουσιαστικά το οικονομικό μέλλον της χώρας μας, τη νομισματική και πιστωτική πολιτική μας.

Και όταν υπενθύμισα τα περίφημα: "ανήκουμε στη Δύση", συνάδελφος που ήταν στο Βήμα είπε: "βεβαίως και είμαστε περήφανοι γι' αυτό".

Δεν ξέρω τότε πώς πάνε και λένε στον ελληνικό λαό ότι πασχίζουν για ελληνικά συμφέροντα κλπ. Εκτός και αν θέλετε να συμφωνήσουμε ή αν θέλετε να μας κάνετε να πιστέψουμε ότι τα συμφέροντα του ελληνικού λαού ταυτίζονται με τα συμφέροντα του μεγάλου ευρωπαϊκού κεφαλαίου.

Αυτό είναι μια άλλη υπόθεση, να κάτσουμε να το συζητήσουμε. Αλλά δεν δεχόμαστε, εμείς τουλάχιστον από ευαισθησία δημοκρατική -πάρτε το όπως θέλετε- πανηγυρισμούς, όταν ψηφίζεται κάτι, όπως το συζητούμενο νομοσχέδιο.

Θα μπορούσατε να πείτε "τι να κάνουμε, αυτές είναι οι διεθνείς δεσμεύσεις που έχουμε αναλάβει και είμαστε υποχρεωμένοι να το κάνουμε αυτό", όπως λέει συχνά-πυκνά η Κυβέρνηση: "είναι αντίθετο αυτό που ψηφίζουμε με τα συμφέροντα της χώρας μας, αλλά εμείς, πάνω από αυτά τα συμφέροντα, βάζουμε τις διεθνείς μας δεσμεύσεις". Αυτά πρέπει να τα λέμε, για να γινόμαστε καθαροί σ' αυτήν την Αίθουσα.

Είναι γεγονός ότι η Ευρωπαϊκή Κεντρική Τράπεζα, αυτό το ανώτατο όργανο του Ευρωπαϊκού Συστήματος Κεντρικών Τραπεζών, δεν θα υπάγεται επιπλέον σε κανένα όργανο ουσιαστικά της Ευρωπαϊκής 'Ενωσης. Οι διοικητές των Κεντρικών Τραπεζών και η εκτελεστική επιτροπή αυτής της Ευρωπαϊκής Κεντρικής Τράπεζας θα είναι ουσιαστικά ανεξέλεγκτοι από κάθε εκλεγμένο όργανο των λαών της Ευρωπαϊκής 'Ενωσης, όπως είναι τα Εθνικά Κοινοβούλια ή ακόμα και το Ευρωκοινοβούλιο. Κανένας έλεγχος.

Ακούμε μάλιστα ορισμένους να αναστενάζουν με ανακούφιση και να λένε "επιτέλους θα απαλλάξουμε την Κεντρική Τράπεζα από την επιρροή της πολιτικής".

Θα αναφερθώ και παρακάτω, αλλά αυτά είναι κατά τη γνώμη μου, κύριοι συνάδελφοι, πράγματα απαράδεκτα.

Πιο συγκεκριμένα, με το νομοσχέδιο ρυθμίζονται τρία βασικά ζητήματα.

Πρώτον, καταργείται η Τράπεζα της Ελλάδας ως εθνικό όργανο άσκησης νομισματικής και πιστωτικής πολιτικής και μετατρέπεται ουσιαστικά σε μία υπηρεσία του Ευρωπαϊκού Συστήματος Κεντρικών Τραπεζών. Αυτό μεταξύ άλλων θα έχει ως συνέπεια, οι οικονομίες του ελληνικού λαού, οι αποταμιεύσεις του, η συσσώρευση των οικονομιών αυτών να τίθενται υπό την διαχείριση των ιθυνόντων της Ευρωπαϊκής Τράπεζας και αυτήν τη διαχείριση να την κάνουν αυτοί οι ιθύνοντες κατά πώς συμφέρει στο μεγάλο κεφάλαιο και όχι φυσικά κατά πώς συμφέρει στους λαούς και στις χώρες των λαών.

Το πού θα κατευθυνθούν οι εθνικοί πόροι θα το καθορίζουν, όχι η ελληνική κυβέρνηση, που, εν πάση περιπτώσει, εκλέγεται, με όποιο εκλογικό σύστημα και αν είναι αυτό και κατά κάποιον τρόπο ελέγχεται από τον ελληνικό λαό και από τους εκπροσώπους του ελληνικού λαού, αλλά το διευθυντήριο της Ευρωπαϊκής 'Ενωσης και ειδικότερα η ΕυρωπαϊκήΚεντρική Τράπεζα, που δεν πρόκειται ποτέ, όπως καταλαβαίνουμε όλοι, να λογοδοτήσει στον ελληνικό λαό ή έστω σε κάποιον από τους λαούς της Ευρωπαϊκής 'Ενωσης.

Είναι οι ανεξέλεγκτοι, οι οποίοι θα καθορίζουν, κατά τη δική τους κρίση, τα πάντα.

'Ηθελα να ρωτήσω το εξής: Είναι δυνατόν -όποιοι και αν είναι αυτοί, κύριε Τζωάννο, οι μεγαλύτερες διάνοιες όλων των αιώνων να είναι- να τους εναποθέτουμε τέτοιας σημασίας ζητήματα και να πανηγυρίζουμε μάλιστα; Να κάνουμε κριτική στην Κυβέρνηση, γιατί δεν προχώρησε πιο γρήγορα;

Εμείς πιστεύουμε -θα το πω και στο τέλος- ότι τούτο το έγκλημα δεν πρέπει να πραγματοποιηθεί, πρέπει να το αποσύρουμε. Πρέπει να σταματήσουμε, μέχρι εδώ. Κάπου πρέπει να συγκρατηθούμε επιτέλους, ακριβώς γιατί ο ελληνικός λαός δεν μας εξέλεξε, κύριοι Βουλευτές, για να παραδίνουμε εξουσίες και αρμοδιότητες που μας εμπιστεύθηκε σε άλλους, σε τρίτους -χωρίς να τους ελέγχουμε καν, χωρίς να τους κατευθύνουμε- ή, εν πάση περιπτώσει, σε ξένους. Δεν ξέρω, εάν εσείς πήγατε και ζητήσατε την ψήφο του ελληνικού λαού με τη δέσμευση: "ψηφίστε με, στείλτε με στη Βουλή κι εγώ θα τακτοποιήσω τα πράγματα, θα τα παραδώσω όλα στους ξένους", τότε με γεια σας με χαρά σας, αλλά δεν θυμάμαι κανέναν από σας να έχει κάνει τέτοια ομιλία προεκλογική και να έχει αναλάβει τέτοια δέσμευση.

Είναι γεγονός ότι αργά ή γρήγορα θα κληθείτε να λογοδοτήσετε μπροστά στον ελληνικό λαό. Γι' αυτό να είστε βέβαιοι. 'Οσο και αν καθυστερήσει, θα γίνει κι αυτό μια μέρα.

Βεβαίως επαναλαμβάνω ότι δεν έχετε εξουσιοδοτηθεί για να παίρνετε τέτοιες αποφάσεις και με την ευκαιρία αυτή, επειδή έγινε και η Διάσκεψη κορυφής του 'Αμστερνταμ και κατέληξαν στη συμφωνία του 'Αμστερνταμ, επαναφέρουμε -και θα το επαναφέρουμε καθημερινά- το ζήτημα του δημοψηφίσματος για το Μάαστριχτ συνολικά και για το 'Αμστερνταμ. Για να αποφασίσει επιτέλους και ο ελληνικός λαός εάν δέχεται τη διάλυση της χώρας και την παράδοσή της στους ξένους ή τη μετατροπή της έστω σε μια νομαρχία μιας καινούριας κρατικής οντότητας.

Είναι γεγονός ότι με το νομοσχέδιο αυτό η ελληνική κυβέρνηση, που επαναλαμβάνουμε, όπως και να 'ναι λογοδοτεί στον ελληνικό λαό, χάνει κάθε δικαίωμα χάραξης και εφαρμογής της νομισματικής και πιστωτικής πολιτικής. Σε τελευταία ανάλυση η αρμοδιότητα για την οικονομική και κοινωνική ανάπτυξη της χώρας μας περνάει σε μη αιρετά όργανα. Εδώ, σαφέστατα πρόκειται για κατάφωρο περιορισμό της λαϊκής κυριαρχίας, για πράξεις κατάφωρα αντιδημοκρατικές και αντιλαϊκές.

Φυσικά θα μου πείτε -και αναφέρθηκε και από τους προλαλήσαντες- ότι κατατίθεται έκθεση στη Βουλή κλπ. Κακά τα ψέματα, αυτά είναι προφάσεις εν αμαρτίαις, είναι σκόνη στα μάτια των λαών. Και λοιπόν; Και επειδή θα κατατεθεί τέτοια έκθεση; Μπορεί η Βουλή να τη συζητήσει ή, αν θα τη συζητήσει, μπορεί να την απορρίψει; Μπορεί να πάρει αποφάσεις; Μπορεί να διατάξει η Βουλή -αυτό το ανώτατο όργανο που εκπροσωπεί τον ελληνικό λαό- και να πει, όχι κύριοι πρέπει να αλλάξετε ρότα, πρέπει να αλλάξετε πορεία; Δεν μπορεί.

Στο άρθρο 3 -ακούστε, κύριοι Βουλευτές- λέει καθαρά: "Κατά την άσκηση των αρμοδιοτήτων τους, η Τράπεζα της Ελλάδος και τα μέλη των οργάνων της δεν ζητούν, ούτε δέχονται οδηγίες από την κυβέρνηση ή οργανισμούς. Η κυβέρνηση και οι λοιποί φορείς πολιτικής εξουσίας δεν επιδιώκουν να επηρεάζουν τα όργανα της τράπεζας κατά την εκτέλεση των καθηκόντων τους". Μπορούμε να χειροκροτήσουμε νομίζω και να ζητοκραυγάσουμε όλοι για άλλη μια φορά υπέρ της λαϊκής κυριαρχίας, της εθνικής κυριαρχίας και για όλα αυτά, με βάση τα οποία πήραμε την ψήφο του ελληνικού λαού.

'Ηθελα εδώ να τονίσω αυτό που έχει ειπωθεί προηγούμενα, ότι απαλλάσσουμε την Τράπεζα της Ελλάδος από την επιρροή της πολιτικής. Αυτό είναι ένα μεγάλο λάθος.

Είναι, κατά τη γνώμη μας, βολή και μάλιστα χοντρή βολή,


 

  

Σελίδα 2213 

ενάντια στον ίδιο τον κοινοβουλευτισμό. Δηλαδή τι είναι η πολιτική; Βεβαίως υπάρχουν και οι αμαρτίες της. Αλλά έτσι πού οδηγούμαστε; Απαλλάσσουμε την Τράπεζα της Ελλάδος από την επιρροή της πολιτικής, για να τη βάλουμε κάτω από ποια επιρροή; 

'Αρα, λοιπόν, εκ του πονηρού κι εδώ πέρα ενεργούμε. Διότι ξέρετε πολύ καλά ότι εσείς διορίζοντας και το διοικητή και τους υποδιοικητές και με προεδρικό διάταγμα και τους άλλους τρεις, κανονίζετε αυτοί να είναι διαλεγμένοι έτσι, ώστε να εξυπηρετούν τα συμφέροντα των μεγάλων αφεντάδων με κομψό φυσικά τρόπο. Βεβαίως με κομψό τρόπο. Δεν θα διαλέξετε τους χοντροκομμένους.

'Ετσι νομίζουμε ότι θα πρέπει να πάψουν ορισμένοι να επιχαίρουν γι' αυτήν την υπόθεση.

'Ενα τρίτο ζήτημα, που θα ήθελα να θέσω, είναι αυτή η ιστορία με το απόρρητο που διατηρείτε. Μιλάμε για το απόρρητο το τραπεζικό και το απόρρητο το εμπορικό. Κατά τη γνώμη μας έτσι διατηρείται το καθεστώς της σήψης, της διαφθοράς, της παρακμής, της αρπαχτής και της ληστείας του ιδρώτα του ελληνικού λαού.

Γιατί, κύριοι Βουλευτές, θα πρέπει να υπάρχει το απόρρητο το τραπεζικό, το εμπορικό και το επιχειρηματικό απόρρητο; Το έχουμε ξανασυζητήσει παλιότερα σ' αυτήν τη Βουλή. Αλλά γιατί; Είναι γεγονός ότι αυτό το καθεστώς του απορρήτου κατοχυρώνει τις μίζες στις αναθέσεις οποιουδήποτε έργου, προμήθειες εφοδίων του δημοσίου, κατοχυρώνει τη λεηλασία του ιδρώτα των εργαζομένων στον ιδιωτικό τομέα με τους εικονικούς ισολογισμούς και άλλα τερτίπια των κυρίων κυρίων καπιταλιστών, όπως πολύ εύστοχα και πάντα σύγχρονα τονίζει ο Λένιν. Στο όνομα αυτής της αγίας ιδιωτικής πρωτοβουλίας θυσιάζονται τα πάντα.

Να γιατί επιμένετε στη διατήρηση του τραπεζικού και επιχειρηματικού απορρήτου. Και είναι επίσης γεγονός ότι εκτιμάται πως το 20% του ΑΕΠ πάει σε μίζες, είτε στον ιδιωτικό τομέα είτε στο δημόσιο τομέα. Είναι επίσης γεγονός ότι ακόμα και οι διευθυντές μεγάλων ιδιωτικών επιχειρήσεων, για να επιλέξουν για τις ίδιες τις επιχειρήσεις που διευθύνουν, προμήθειες εφοδίων από την α' ή β' πηγή, εισπράττουν και αυτοί μίζες. Και βεβαίως δεν είναι δυνατόν να τις αποκαλύψει κανείς, διότι υπάρχει το απόρρητο.

'Αρα λοιπόν θα θέλατε να είσθε, τουλάχιστον έστω και σ' αυτό το ζήτημα συνεπείς με αυτά τα περί συγχρονισμού, που μας λέτε, θα έπρεπε να καταργήσετε αυτό το απόρρητο και όχι να έρχεσθε εδώ και να το κατοχυρώνετε ακόμα περισσότερο.

Είναι γεγονός λοιπόν με όλα τα παραπάνω ότι αυτός ο εκσυγχρονισμός σας είναι σύνθημα απατηλό, ψεύτικο και αποβλέπει αποκλειστικά και μόνο να αφαιρέσει τα κεκτημένα της εργατικής τάξης της χώρας μας.

Κύριε Πρόεδρε, εμείς επιμένουμε αυτό το νομοσχέδιο να αποσυρθεί. 

Επειδή άκουσα μερικούς συναδέλφους, κυρίως από το Συνασπισμό, αλλά και από το ΔΗΚΚΙ, να κάνουν προτάσεις, όπως "να ορίζει η Βουλή, να αποφασίζει η Βουλή για το ποιοι θα είναι στη διοίκηση της Τράπεζας της Ελλάδας", δεν θέλω να πω ότι δεν είναι τίποτα. Αλλά όμως δεν αλλάζει την ουσία και αν ακόμα αυτό γίνει. Το κύριο εδώ είναι ότι αυτοί οι κύριοι, είτε τους ορίζετε είτε όχι, από τη στιγμή που κατοχυρώνετε την πλήρη ανεξαρτησία τους, το ανεξέλεγκτό τους, την ασυδοσία τους ουσιαστικά, καταλήγουμε στο ίδιο πράγμα.

Και φυσικά -να το πούμε και αυτό- το να αποφάσιζαν αυτοί οι έξι που θα είναι το Συμβούλιο Νομισματικής Πολιτικής ή το Γενικό Συμβούλιο της Τράπεζας της Ελλάδας, κάτι θα έλεγε. Εδώ όμως αντίθετα θα είναι και αυτοί όργανα του Ευρωπαϊκού Συστήματος Κεντρικών Τραπεζών, της Ευρωπαϊκής Κεντρικής Τράπεζας. Δεν θα κάνουν αυτό που θέλουν, αλλά αυτό που θα τους διατάζουν.

Να γιατί επιμένουμε, κύριοι Βουλευτές, και ζητούμε και τη δική σας υποστήριξη, να μην ψηφίσουμε αυτό το νομοσχέδιο. Να αποσυρθεί. Και να δούμε πώς θα κατοχυρώσουμε τη λαϊκή κυριαρχία, την εθνική κυριαρχία στη χώρα μας και πώς θα κατοχυρώσουμε να πηγαίνουν οι πόροι του δημοσίου, του ελληνικού λαού, για το συμφέρον της χώρας μας και του λαού μας και κανενός άλλου.

Δεν είναι αλήθεια ότι το ΚΚΕ θέλει την απομόνωση. Αντίθετα μ' αυτήν τη πολιτική που ακολουθείτε, ουσιαστικά απομονώνετε και τη χώρα μας και το λαό μας από αποφάσεις που καθορίζουν το ίδιο το μέλλον του, την ίδια την ύπαρξή του. Και εμείς ακριβώς αυτήν την απομόνωση την παλεύουμε και τον αγώνα ενάντια σ' αυτήν την απομόνωση τον βάζουμε πάνω από οποιονδήποτε άλλον αγώνα. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, σπάσατε ένα ρεκόρ απόψε. Τελειώσατε γρηγορότερα από το χρόνο που είχατε!!

Κύριοι συνάδελφοι, θα παρακαλέσω πάρα πολύ το Σώμα να δεχθεί να μιλήσει για πέντε λεπτά ο κ. Πεπονής, ο οποίος δεν πρόλαβε να εγγραφεί εμπροθέσμως.

Υπάρχει καμιά αντίρρηση; 

ΟΛΟΙ ΟΙ ΒΟΥΛΕΥΤΕΣ: 'Οχι. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Πεπονή, έχετε το λόγο.

ΑΝΑΣΤΑΣΙΟΣ ΠΕΠΟΝΗΣ: Ευχαριστώ, κύριε Προέδρε, και εσάς προσωπικά και τους συναδέλφους για την ευγενική αποδοχή της πρότασής σας.

Μπορώ να είμαι σύντομος άνετα. Αυτήν την ευχέρεια συντομίας την οφείλω στην πληρότητα της εισήγησης του συναδέλφου του ΠΑΣΟΚ, του κ. Γιώργου Ανωμερίτη, χωρίς βεβαίως να παραγνωρίζω τη σοβαρότητα και των άλλων παρεμβάσεων οι οποίες προηγήθηκαν. Ο κ. Ανωμερίτης ανέδειξε με ενάργεια και τις οικονομικές και τις πολιτικές πτυχές του συζητούμενου νομοσχεδίου. Και ανέδειξε και τις συνέπειες. Βοήθησε επίσης να θυμηθούμε επισημάνσεις οι οποίες έγιναν από την πτέρυγα του ΠΑΣΟΚ, όταν ψηφίζαμε βεβαίως την ιδρυτική συνθήκη της Ευρωπαϊκής 'Ενωσης, αλλά δεν παραμερίζαμε, ούτε παραγνωρίζαμε, αρνητικές συνέπειες τις οποίες θα έχει εις ό,τι αφορά την πολιτική ζωή της Ευρώπης και των λαών των χωρών-μελών της Ευρωπαϊκής 'Ενωσης.

Μ' αυτό το νομοσχέδιο είμαστε αναγκασμένοι να εκχωρήσουμε σημαντικές εξουσίες, που ανήκουν στην πολιτική, στους διοικητές των κεντρικών τραπεζών του ευρωπαϊκού συστήματος και ειδικότερα στο διοικητή της Τράπεζας της Ελλάδος. Είμαστε υποχρεωμένοι να δεχθούμε αυτά τα οποία περιλαμβάνει το νομοσχέδιο, αλλά έχουμε και υποχρέωση έναντι του λαού να τοποθετούμε το θέμα στις αληθινές του διαστάσεις, διότι η μείωση των δυνατοτήτων και των ευθυνών της πολιτικής δεν γίνεται σε βάρος των πολιτικών, αλλά γίνεται σε βάρος του λαού και των λαών των άλλων χωρών-μελών της Ευρωπαϊκής 'Ενωσης.

Εγκαθιστούμε ένα ανέλεγκτο κέντρο εξουσίας και πρέπει να το γνωρίζουμε.

Ενώ, λοιπόν κατανοώ τη δεσμευτικότητα την οποία εκφράζει το συζητούμενο νομοσχέδιο, δύσκολα κατανοώ την υπέρβαση από ορισμένες διατάξεις των υποχρεώσεων για τις οποίες πράγματι είμαστε δεσμευμένοι. Και θα γίνω πολύ συγκεκριμένος.

Δεν αντιλαμβάνομαι την αυστηρότητα και προπαντός τη γενικότητα της διατύπωσης του άρθρου 3. 'Εχω την εντύπωση ότι για να ανταποκρίνεται αυτή η διάταξη στις δεσμεύσεις του αντίστοιχου όρου 103 της ιδρυτικής συνθήκης της Ευρωπαϊκής 'Ενωσης θα μπορούμε να έχει ως εξής: "Κατά την άσκηση των αρμοδιοτήτων και την εκτέλεση των καθηκόντων και υποχρεώσεων που τους ανατίθενται από την ιδρυτική συνθήκη της Ευρωπαϊκής 'Ενωσης και το καταστατικό του ευρωπαϊκού συστήματος κεντρικών τραπεζών, η Τράπεζα της Ελλάδος και τα μέλη των οργάνων της δεν ζητούν ούτε δέχονται οδηγίες...". Διότι περί αυτού πρόκειται.

Δεν έχει κανένα λόγο το Ελληνικό Κοινοβούλιο να ψηφίσει μία διάταξη, η οποία γενικά και αόριστα παρέχει αυτήν την ασυδοσία στην Τράπεζα της Ελλάδος. Η υποχρέωσή μας είναι να μην επεμβαίνουμε -δυστυχώς, αλλά είναι να μην επεμβαίνουμε- σε αρμοδιότητες και σε εκτέλεση καθηκόντων που


 

  

Σελίδα 2214 

συνδέονται με τις αρμοδιότητες της Τράπεζας της Ελλάδος ως συμμετέχουσας στο ευρωπαϊκό σύστημα κεντρικών τραπεζών.

Επίσης, μου είναι αδύνατο να αντιληφθώ γιατί πρέπει να υποβαθμισθεί το κύρος της εκάστοτε κυβέρνησης, της νομιμοποιημένης εκάστοτε από τον ελληνικό λαό κυβέρνησης, και να ζητεί τη γνώμη του διοικητή της Τραπέζης της Ελλάδος για το ποιους θα υποδείξει ως μέλη του Συμβουλίου Νομισματικής Πολιτικής. Είναι απαράδεκτο. Διότι εδώ δεν πρόκειται για εκπροσώπους της Τράπεζας της Ελλάδος σε ένα άλλο όργανο, όπου θα ήταν απολύτως λογικό η Τράπεζα της Ελλάδος να έχει γνώμη. Δεν είναι περιπτώσεις όπως εκείνες, όπου ένα μέλος του δικαστηρίου καλείται να ασκήσει άλλα καθήκοντα και ζητείται η συναίνεση ή η γνώμη και υπόδειξη των αρμοδίων δικαστικών αρχών ή σε άλλες περιπτώσεις των αρμοδίων πανεπιστημιακών αρχών. Εδώ πρόκειται για εκπροσώπους του κράτους, του δημοκρατικού κράτους, σε ένα όργανο της Τράπεζας της Ελλάδος. 'Εχω την εντύπωση ότι αυτή η διάταξη πρέπει να διαγραφεί. Ο κύριος διοικητής της Τράπεζας της Ελλάδος, οιοσδήποτε εκάστοτε είναι, οφείλει να σεβασθεί την κρίση της κυβερνήσεως, η οποία υπόκειται σε ένα και μόνο έλεγχο, στον έλεγχο του Κοινοβουλίου και διά μέσου του Κοινοβουλίου στον έλεγχο του ελληνικού λαού.

Κύριε Πρόεδρε, σεβόμενος την ευγενική σας παραχώρηση καθώς και τη συναίνεση των συναδέλφων, δεν θα συνεχίσω. Περιορίζομαι σ' αυτές τις επισημάνσεις και κατά τα λοιπά αναφέρομαι και πάλι στην εισήγηση του κ. Ανωμερίτη.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος να πρωτολογήσει. Ζήτησε το λόγο ο κ. Τσοβόλας.

Ορίστε, κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παίρνω το λόγο γιατί θεωρώ ότι αυτό το νομοσχέδιο είναι πάρα πολύ σημαντικό γιατί με αυτό το νομοσχέδιο εκχωρούνται ουσιαστικά δικαιώματα άσκησης οικονομικής πολιτικής, αλλά και ειδικότερα νομισματικής και συναλλαγματικής πολιτικής σε όργανα που δεν υπόκεινται σε δημοκρατικό έλεγχο και μετά την ΟΝΕ σε όργανα εκτός Ελλάδος, στην Κεντρική Ευρωπαϊκή Τράπεζα.

Από αυτό το νομοσχέδιο αποκαλύπτεται πλήρως ότι η Ενωμένη Ευρώπη μετά τη Συμφωνία του Μάαστριχτ και του 'Αμστερνταμ λειτουργεί με τη λογική των μεγάλων τραπεζιτών, αδιαφορώντας για τις συνέπειες που έχει αυτή η λογική και αυτή η πολιτική στους λαούς της Ευρώπης και στις χώρες της Ευρώπης σαν την Ελλάδα.

Αποκαλύπτεται τελικά ότι η Ενωμένη Ευρώπη, όχι όπως θα έπρεπε να λειτουργεί ως η Ευρώπη των λαών, των πολιτών, που θα έπρεπε να ενδιαφέρεται για την πραγματική σύγκλιση των πραγματικών επιπέδων ανάπτυξης και ευημερίας των λαών, λειτουργεί απλά και μόνο για να πολλαπλασιάζονται τα κέρδη του τραπεζικού και του χρηματιστηριακού κεφαλαίου. 'Ετσι μετασχηματίζεται η Ελλάδα και η κάθε μικρή χώρα στην Ευρώπη, σε μια απομακρυσμένη νομαρχία των Βρυξελλών αλλά και σε ένα λογιστή μέσα στα πλαίσια του ευρωπαϊκού τραπεζικού συστήματος.

Αυτό αποτελεί μία εξέλιξη δραματική για τους λαούς, αλλά και για τις περισσότερες χώρες της Ευρώπης. Και είμαστε υποχρεωμένοι να το επισημάνουμε και να αρνηθούμε αυτήν τη λογική με δεδομένη τη θέση ότι το ΔΗ.Κ.ΚΙ. έχει ευρωπαϊκό προσανατολισμό, αλλά είναι αντίθετο προς αυτήν τη λογική και αυτές τις πολιτικές οι οποίες υλοποιούνται μέσα από την Ευρώπη, την οποία μετατρέπουν σε ένα μηχανισμό πλουτισμού άδικα κάποιων σε βάρος των πολιτών, σε βάρος της πλειοψηφίας του ευρωπαϊκού πληθυσμού.

Ειδικότερα για την Τράπεζα της Ελλάδος, που συζητάμε με αυτό το νομοσχέδιο, πραγματικά τα διαλαμβανόμενα στο άρθρο 1 είναι αποκαλυπτικά, γιατί εκεί αναφέρεται ο σκοπός, μετά την ψήφιση του νομοσχεδίου, της λειτουργίας της Τράπεζας της Ελλάδος που θα είναι η σταθεροποίηση των τιμών γενικώς, δηλαδή οι αριθμοί, χωρίς να ενδιαφέρει την Τράπεζα της Ελλάδος -που θα λειτουργεί πέρα από την Κυβέρνηση, πέρα από τη Βουλή, έξω από ουσιαστικό έλεγχο από τη Βουλή- η ανάπτυξη, χωρίς να την ενδιαφέρουν οι άνθρωποι, οι οποίοι αντιμετωπίζουν τεράστια προβλήματα μέσα από την αυξανόμενη ανεργία, μέσα από τους παρατεταμένους περιορισμούς των εισοδηματικών πολιτικών, αλλά και μέσα από την πολιτική των υψηλών επιτοκίων.

Στο άρθρο 2 επίσης εξειδικεύονται οι νέες αρμοδιότητες της Τράπεζας της Ελλάδος. Και είναι τραγικό πράγματι το ότι έχει σαν πρώτη αρμοδιότητά της η Τράπεζα της Ελλάδος αποκλειστικά, από εδώ και πέρα, έξω από οποιοδήποτε κυβερνητικό ή δημοκρατικό έλεγχο στη Βουλή, να καθορίζει τη νομισματική πολιτική. Και μην πει κάποιος ότι στο ίδιο άρθρο, στο άρθρο 2, πέρα από την υποχρέωση της Τράπεζας της Ελλάδος να υποβάλει στην αρμόδια κοινοβουλευτική επιτροπή έκθεση, προβλέπεται πουθενά δικαίωμα της κοινοβουλευτικής επιτροπής να ελέγξει την Τράπεζα της Ελλάδος και για τη νομισματική και για τη συναλλαγματική πολιτική που ακολούθησε την προηγούμενη χρονιά, αλλά και την επόμενη χρονιά. Υποβάλλει τυπικά και μόνο, για τα προσχήματα, αυτές τις εκθέσεις οι οποίες θα είναι εκθέσεις ιδεών, χωρίς καμία δυνατότητα, επαναλαμβάνω, ελέγχου από την αρμόδια κοινοβουλευτική επιτροπή ή από τη Βουλή.

Επίσης, η Τράπεζα της Ελλάδος που θα είναι το παράρτημα της Ευρωπαϊκής Κεντρικής Τράπεζας, αλλά και του ευρωπαϊκού τραπεζικού συστήματος, είναι αυτή η οποία θα καθορίζει όλες τις κινήσεις στα νομικά πρόσωπα και στους οργανισμούς που ασκούν χρηματιστηριακές εργασίες, χρηματιστήριο κλπ. 

Αυτό, τι σημαίνει; Σημαίνει ότι η Τράπεζα της Ελλάδος, η οποία θα λειτουργεί όπως προβλέπει το νομοσχέδιο με βάση τις κατευθύνσεις της Κεντρικής Τράπεζας της Ευρώπης και όχι με τις κατευθύνσεις και τις ανάγκες της ελληνικής οικονομίας και κοινωνίας, θα μπορεί σε περιόδους συναλλαγματικών κρίσεων να προσδιορίζει επιτόκια και τον τρόπο αντιμετώπισης των κρίσεων. 'Αρα, με χρήματα του κρατικού προϋπολογισμού, σε τελική ανάλυση του 'Ελληνα πολίτη, θα μπορεί να ανεβάζει όσο θέλει τα επιτόκια για να αντιμετωπίζει τέτοιες κρίσεις και άρα να αυξάνεται, χωρίς να συμμετέχει η εκλεγμένη από το λαό κυβέρνηση, η δαπάνη της εξυπηρέτησης του δημόσιου χρέους. Συνεπώς θα αυξάνεται με αποφάσεις που θα παίρνει η ανεξέλεγκτη Τράπεζα της Ελλάδος η μαύρη τρύπα και θα καλείται μετά ο απλός πολίτης, τα λαϊκά στρώματα, να καλύπτουν με νέες φορολογίες, με νέες παρατάσεις της περιοριστικής εισοδηματικής πολιτικής, με νέους περιορισμούς του κράτους πρόνοιας, αυτά τα ανοίγματα της μαύρης τρύπας.

Κατά συνέπεια αυτό το νομοσχέδιο είναι κατά την άποψή μας τραγικό για την ελληνική οικονομία και για τον ελληνικό λαό.

Είναι απλά μία ρύθμιση η οποία εντάσσεται σε μία τελείως διαφορετική λογική και της Κυβέρνησης, αλλά και των εξωθεσμικών και των εξωελληνικών οργάνων, που θα έχει αρνητικές συνέπειες και για την ελληνική οικονομία και για τον ελληνικό λαό, πέρα από το ότι έχει πρόβλημα συνταγματικό. Υπάρχουν τεράστια προβλήματα δημοκρατίας, δημοκρατικού ελέγχου δημοκρατικού ελλείμματος.

Καταψηφίζουμε λοιπόν, κύριε Πρόεδρε, το νομοσχέδιο αυτό. Και καλούμε την Κυβέρνηση να συναισθανθεί τις μεγάλες ευθύνες που έχει για τις εξελίξεις από εδώ και πέρα, αν επιμείνει στην ψήφιση αυτού του νομοσχεδίου.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Βουλευτής Αθηνών κ. Παναγιώτης Καμμένος ζητεί ολιγοήμερη άδεια απουσίας στο εξωτερικό. Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Εισερχόμαστε στο στάδιο των δευτερολογιών.

Επειδή απόψε πρέπει να τελειώσουμε και τη συζήτηση επί των άρθρων...

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Ελπίζω ότι δεν θέλετε να δευτερολογήσετε. Δύο λόγια! Να τα πείτε, κύριε Κόρακα.


 

  

Σελίδα 2215 

ΣΤΡΑΤΗΣ ΚΟΡΑΚΑΣ: Μου διέφυγε και θα ήθελα να παρακαλέσω ...

ΠΡΟΕΔΡΕΥΩΝ (Νικόλαος Κατσαρός): Με συγχωρείτε, κύριε Κόρακα...

ΣΤΡΑΤΗΣ ΚΟΡΑΚΑΣ: Δεν θα δευτερολογήσω, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δέχεσθε -όσοι θέλουν να μιλήσουν- να περιορίσουμε το χρόνο των δευτερολογιών και για τους εισηγητές στα πέντε λεπτά; Είμεθα σύμφωνοι, κύριοι συνάδελφοι.

ΑΧΙΛΛΕΥΣ ΚΑΝΤΑΡΤΖΗΣ: Να αφεθεί ελεύθερος ο χρόνος, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Θα υπάρξει μία ανοχή.

ΣΤΡΑΤΗΣ ΚΟΡΑΚΑΣ: Κύριε Πρόεδρε, αν μου επιτρέψετε δύο λεπτά -άλλωστε είναι ένα θέμα για το οποίο...

ΠΡΟΕΔΡΕΥΩΝ (Νικόλαος Κατσαρός): Θα σας δώσω δύο λεπτά με την ελπίδα ότι θα είσθε συνεπής.

ΣΤΡΑΤΗΣ ΚΟΡΑΚΑΣ: Δεν θα υπερβώ τα δύο λεπτά, κύριε Πρόεδρε.

Είναι ένα θέμα με το οποίο έχετε ασχοληθεί και εσείς, κύριε Πρόεδρε.'Εχουμε καταθέσει τροπολογία. Μου διέφυγε να το αναφέρω κατά την πρωτολογία μου. 

Είναι μία τροπολογία που αναφέρεται στο γνωστό θέμα της ληστείας ουσιαστικά των πολιτών μέσω των δανεισμών, που αναγκάζονται να κάνουν από τις τράπεζες. Είναι η γνωστή ιστορία των ανατοκισμών των τόκων κάθε μήνα -πολλές τράπεζες τον κάνουν και κάθε δέκα πέντε ημέρες...

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, συγγνώμη. Θα σας παρακαλέσω πάρα πολύ, θα αναφερθείτε στο θέμα αυτό όταν μπούμε στη συζήτηση των άρθρων. Η τροπολογία αναφέρεται...

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέλω απλώς να θέσω το θέμα -μέσα στο χρόνο που μου δώσατε, έχω ένα λεπτό ακόμη- και να πω ότι εμείς προτείνουμε αυτήν την τροπολογία που έχει τα εξής πέντε σημεία στα οποία θα αναφερθώ πολύ σύντομα.

ΠΡΟΕΔΡΕΥΩΝ (Νικόλαος Κατσαρός): Ακούστε με σας παρακαλώ, κύριε Κόρακα. Παρά την ευαισθησία την προσωπική που έχω για το θέμα αυτό δεν μπορώ να σας επιτρέψω να αναφερθείτε...

ΣΤΡΑΤΗΣ ΚΟΡΑΚΑΣ: Μισό λεπτό, κύριε Πρόεδρε. Εάν αναφερόμουν κατά την πρωτολογία μου θα με σταματούσατε; Γιατί, κύριε Πρόεδρε, θεωρώ ότι όπως είναι τα άρθρα έτσι είναι και οι εμπρόθεσμες τροπολογίες.

ΠΡΟΕΔΡΕΥΩΝ (Νικόλαος Κατσαρός): Θα σας παρακαλέσω, στη συζήτηση των άρθρων.

Ο κ. Ανωμερίτης έχει το λόγο, για να δευτερολογήσει.

ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, στην αρχή της σημερινής συνεδρίασης συμφωνήσαμε και με τον Πρόεδρο της Βουλής κ. Κακλαμάνη, να έχουμε μία μεγαλύτερη άνεση ακριβώς στις δευτερολογίες. Γιατί όταν θα συζητήσουμε επί των άρθρων -όλα μαζί, γιατί έτσι θα γίνει- δεν έχουμε να πούμε και τίποτε σπουδαίο.

ΠΡΟΕΔΡΕΥΩΝ (Νικόλαος Κατσαρός): Εν πάση περιπτώσει, θα υπάρξει ανοχή από πλευράς Προεδρείου, πέραν των πέντε λεπτών.

Ορίστε, έχετε το λόγο για να τοποθετηθείτε.

ΓΕΩΡΓΙΟΣ ΑΝΩΜΕΡΙΤΗΣ: Μετά την κύρια τοποθέτησή μου την περασμένη Πέμπτη, θα είχα να κάνω μόνο κάποιες επισημάνσεις, μια και βρισκόμαστε ακόμα στη συζήτηση επί της αρχής, σε κάποια γενικά θέματα τα οποία ήδη έχουν σχολιασθεί από τις διάφορες πλευρές σε αυτήν την Αίθουσα,.

Το κεντρικό ζήτημα στο σχέδιο νόμου που συζητούμε αποτελεί ένα από τα σημαντικότερα νομοθετήματα, έστω και αν το συζητήσαμε σε δύο συνεδριάσεις, με ελάχιστους συναδέλφους μέσα στην Αίθουσα. Είναι θέμα το οποίο έχει προκαλέσει σε όλες τις Ευρωπαϊκές χώρες, τα κράτη-μέλη της Ευρωπαϊκής 'Ενωσης, τεράστιες συζητήσεις. Η καρδιά αυτού του νομοσχεδίου έχει δύο σκέλη, τα οποία μπορούμε να αναπτύξουμε: Από τη μια μεριά είναι η ανεξαρτησία από την Κυβέρνηση και από την άλλη μεριά είναι ο δημοκρατικός έλεγχος από το Κοινοβούλιο.

Στην Ευρώπη αναπτύχθηκαν δύο τάσεις. Η μία είναι αυτή που έχει εκφραστεί κυρίως στη Γερμανία, μέσα από τη θεοποίηση της BUNDESBANK και τις λογικές, όπως λέει και η σχετική έκθεση της Επιστημονικής Επιτροπής της Βουλής, σχετικά με απόφαση του Ομοσπονδιακού Συνταγματικού Δικαστηρίου της Γερμανίας, η οποία όμως είναι τελείως αντίστροφη από την εικόνα που κανείς αποκομίζει όταν δει τι έγινε στη Γαλλία ή τι έγινε στην Ισπανία. 

Η μία τάση, που εκφράζεται σχεδόν μόνο η Γερμανία, θέλει πλήρη ανεξαρτησία, ούτε καν έλεγχο ακόμα και από τη δημοκρατική αρχή που λέγεται κοινοβούλιο. Από την άλλη πλευρά οι θέσεις σε άλλες χώρες -και αυτή πιστεύω ότι πρέπει να είναι η θέση η δική μας- είναι το πρότυπο της ανεξάρτητης αρχής.

Στην ουσία μιλάμε για μία ανεξάρτητη αρχή που λειτουργεί, ανεξάρτητα από την Κυβέρνηση, από την εκτελεστική εξουσία, αλλά δεν μπορεί να είναι ανεξάρτητη από την ανώτατη αρχή, που είναι η λαϊκή κυριαρχία και την οποία εκφράζει το κοινοβούλιο. 

Φυσικά δεν είναι τα θέματα όπως ακούστηκαν. Δεν είναι θέματα αφορισμών ούτε όμως και θέματα θεοποίησης αυτών των συστημάτων.

'Οταν ψηφίζαμε τη Συνθήκη του Μάαστριχτ, ο ίδιος ο Ανδρέας Παπανδρέου είχε πει τότε ότι η Συνθήκη του Μάαστριχτ μάλλον έχει γραφεί διά χειρός τραπεζιτών.

Εάν είναι έτσι, τότε πρέπει να είμαστε δύο φορές πιό επιφυλακτικοί στα όσα σήμερα καλούμαστε να ψηφίσουμε, γιατί αφορούν τράπεζες.

Η σχέση όμως Βουλής και Τράπεζας της Ελλάδος, στα πλαίσια της Ευρωπαϊκής 'Ενωσης, έχει ξεκαθαριστεί, ιδιαίτερα από το άρθρο 109β της Συνθήκης. Και πρέπει να το πούμε εδώ γιατί δεν είναι ανεξέλεγκτα από όλα τα όργανα της Ε.Ε. Ακόμα και η Ευρωπαϊκή Κεντρική Τράπεζα υπόκειται σε πολλές διαδικασίες. Και υπόκειται σε διαδικασίες σε σχέση με το συμβούλιο, σε σχέση με την επιτροπή και το Ευρωπαϊκό Κοινοβούλιο.

Εάν διαβάσει κανείς το άρθρο 109β θα διαπιστώσει ότι ο πρόεδρος του συμβουλίου και ένα μέλος της επιτροπής μπορούν να συμμετέχουν χωρίς δικαίωμα ψήφου στις συνεδριάσεις του διοικητικού συμβουλίου της Ευρωπαϊκής Κεντρικής Τράπεζας ή ότι ο πρόεδρος της Ευρωπαϊκής Κεντρικής Τράπεζας (ΕΚΤ) καλείται να συμμετέχει στις συνεδριάσεις του συμβουλίου, ή όπως γράφεται στην παράγραφο 3, η ετήσια έκθεση υποβάλλεται στο Ευρωπαϊκό Κοινοβούλιο και γίνεται συζήτηση κλπ.

Δεν είναι, λοιπόν, η ΕΚΤ ένα ανεξέλεγκτο όργανο. Και πιστεύω ότι αυτή η τάση που υπάρχει και στα ευρωπαϊκά όργανα πρέπει να κυριαρχήσει και στα εθνικά όργανα. Κυριαρχεί, αλλά θα τη θέλαμε ακόμα πιο ευρεία, ακόμα πιο ισχυρή. Κάποτε πρέπει να καταλάβουμε ότι μέσα σε αυτήν την παγκόσμια καινούρια τάξη θα πρέπει η οικονομική δύναμη να υπακούει στην πολιτική δύναμη και ότι κάθε τι διαφορετικό οδηγεί στον αυταρχισμό και στο χάος.

Θα πρέπει, λοιπόν, να δούμε με ποιον τρόπο σήμερα ή και στην πορεία θα ενισχύσουμε τον έλεγχο του Κοινοβουλίου, πάνω στην καινούρια μορφή της Κεντρικής Τράπεζας.

Θα κάνω δύο μόνο σχόλια και θα κλείσω.

Το θέμα της αυτονομίας ή της ετερονομίας της Κεντρικής Τράπεζας είναι σε σχέση με τη βασική θέση που είναι η αξία του χρήματος, γιατί αυτή η σταθερότητα του αποτελεί όλη η ιστορία του καινούργιου συστήματος. Φυσικά η αξία του χρήματος έχει σχέση με τα δημοσιονομικά, άρα έχει σχέση με την αναδιανομή του πλούτου, είναι λοιπόν ένα μεγάλο θέμα.

Αλλά ας μην ξεχνάμε όμως τι καθεστώς υπήρχε στην Ελλάδα. Μέχρι το 1983 ο εκάστοτε Υπουργός Συντονισμού ήταν και Πρόεδρος της Νομισματικής Επιτροπής. Ρύθμιζε μάλιστα ακόμα και τα δάνεια των φίλων του μέσα από αυτό το όργανο.


 

  

Σελίδα 2216 

Σήμερα ερχόμαστε με ένα άλλο όργανο, γιατί εάν το πολιτικό θέμα είναι το ένα σοβαρό θέμα του νομοσχεδίου που συζητάμε, το δεύτερο θέμα είναι ότι δημιουργούμε ένα καινούριο όργανο, το Συμβούλιο Νομισματικής Πολιτικής. Και σε αυτό θα πρέπει να δούμε και τα θέματα της λειτουργίας του και τα θέματα της σύνθεσής του.

Σίγουρα μιλάμε για άσκηση νομισματικής πολιτικής και όχι οικονομικής πολιτικής, γιατί ακούστηκαν και ορισμένες φωνές που είναι μάλλον ακραίες. Την οικονομική πολιτική, την οικονομική στρατηγική τη χαράζει η Κυβέρνηση. Το νομισματικό εργαλείο, ούτως ή άλλως το έχει εκχωρήσει η Κυβέρνηση μέσω της ΕΚΤ λόγω της Συνθήκης εν όψει και του Ευρώ. Το ίδιο συμβαίνει και σε άλλες χώρες. Μας μένει μόνο το φορολογικό εργαλείο και καλά θα κάνουμε κάποτε να το ασκήσουμε καλύτερα από όσο το ασκούμε.

Επομένως, εάν σταθούμε στο κυρίαρχο θέμα του δημοκρατικού ελέγχου, νομίζω ότι σε όλα τα υπόλοιπα μπορούμε να βρούμε τρόπους συνεννόησης. Γι'αυτό είπα στην αρχή ότι επί των άρθρων είναι μικρή η κουβέντα που έχουμε να κάνουμε.

Κύριε Υπουργέ, νομίζω ότι το επόμενο βήμα για την Τράπεζα της Ελλάδας, που πρέπει να γίνει μέσα στα επόμενα δυο χρόνια, είναι η απομετοχοποίησή της και η έξοδός τς από το Χ.Α.Α.. Είναι ένα θέμα το οποίο έχει ανοίξει ήδη στην Ευρώπη. Δεν είναι δυνατόν από τη μία μεριά να θέλουμε Κεντρική Tράπεζα και από την άλλη, ενώ δεν κάνει εμπορικές εργασίες, να είναι ανώνυμη εταιρεία, να συμμετέχει στο Χ.Α.Α. και να μοιράζει κέρδη. Δεν γίνονται και τα δύο μαζί. Είναι ένα θέμα ανοικτό που πρέπει να το δούμε σε επόμενο σχέδιο νόμου και μάλιστα αρκετά γρήγορα.

Με τις προσθήκες του Υπουργού έγιναν δεκτές αρκετές από τις θέσεις που αναπτύξαμε στη Διαρκή Επιτροπή. Πάντως, το θέμα της σταθερότητας έχει άμεση σχέση με ένα καινούριο περιβάλλον, με το νέο νόμισμα, το Ευρώ και δεν μπορούμε να συζητάμε για σταθερότητα της αξίας του χρήματος, χωρίς να υπάρχουν καινούριοι κανόνες.

Αυτά σε μία χώρα, που όπως είπε προηγουμένως ο κ. Κόρακας, ακόμα ασχολούμαστε με τα πανωτόκια. Είναι ένα θέμα που πρέπει πράγματι να το λύσουμε διοικητικά. Δεν είναι θέμα των δικαστηρίων.'Οταν κάποτε κάποιοι από μας προσπαθούσαν να το λύσουν, κάποιοι άλλοι που σήμερα στηρίζουν αυτά τα οποία έλεγε η πραγματικότητα και η λογική, μας έστελναν στα δικαστήρια. Ευχαριστώ.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Τζωάννο, έχετε το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, αντιλαμβάνομαι βέβαια το κώλυμα του Υπουργού, αλλά λυπάμαι που λείπει. Θέλω να πω ότι δεν έδωσε πειστικές απαντήσεις σε τρία βασικά θέματα.

Ξεκινάω από το δημοκρατικό έλλειμμα και το ρόλο της Βουλής. Η πρόταση που κάναμε ήταν σαφέστατη. Γιατί να μην εφαρμόσουμε και εδώ όσα ισχύουν στο Ευρωπαϊκό Κοινοβούλιο; Γιατί εδώ να έχουμε περιορισμό των αρμοδιοτήτων της Βουλής, που δεν τον έχει το Ευρωπαϊκό Κοινοβούλιο;

Χαίρομαι που και ο Εισηγητής της πλειοψηφίας συντάσσεται με αυτήν τη θέση. Θέλω να πιστεύω ότι όταν θα έρθει η ώρα της ψηφοφορίας του συγκεκριμένου άρθρου, αυτή η τοποθέτηση θα μεταφραστεί και σε αντίστοιχη ψήφο.

Το δεύτερο στοιχείο αφορά τη σχέση οικονομικής και νομισματικής πολιτικής. Νομίζω ότι έγινε κάποια σύγχυση από τον κύριο Υπουργό. Αυτό που τόνισα, ήταν ότι από την αρχή της τρίτης φάσης της Νομισματικής 'Ενωσης, η Τράπεζα της Ελλάδας θα είναι μέλος του Ευρωπαϊκού Συστήματος Κεντρικών Τραπεζών. Είναι ανεξάρτητο το αν η Ελλάδα θα έχει ήδη αρχίσει να εφαρμόζει την ΟΝΕ. Δεν θα είναι η Ελλάδα μέλος της ΟΝΕ για τους γνωστούς μακροοικονομικούς λόγους. Το ερώτημα που τίθεται είναι το εξής: Το ευρωπαϊκό σύστημα θα είναι υποχρεωμένο να εξυπηρετήσει την ευρωπαϊκή οικονομική πολιτική. Στο μεταβατικό στάδιο δεν εξυπακούεται ότι αυτομάτως η εθνική οικονομική πολιτική θα είναι ακριβώς η ίδια ή θα είναι συμβατή με αυτό που θα αποφασίζει η πλειοψηφία του Συμβουλίου Υπουργών. Αυτή λοιπόν η πιθανότητα, έστω και αν υποθέσουμε ότι αρχικά είναι χαμηλή, μπορεί να γίνει υψηλή, ανάλογα με την οικονομική συγκυρία. Δεν μπορεί να δεσμεύει την Τράπεζα της Ελλάδας, διότι τότε θα έχουμε συγκρουόμενους στόχους. Αυτό ζήτησα από τον κύριο Υπουργό να ξεκαθαρίσει και δεν το ξακαθάρισε.'Εχει σχέση όχι με την ανεξαρτησία της Τράπεζας της Ελλάδος ή την εκχώρηση εξουσιών σε ευρωπαϊκό επίπεδο, αλλά έχει σχέση με τη λειτουργικότητα της δράσης και των υποχρεώσεων που καλείται να ασκήσει, δηλαδή αν η νομισματική πολιτική θα είναι συμβατή με τη γενικότερη οικονομική πολιτική της Ευρωπαϊκής 'Ενωσης ή της Ελληνικής Κυβέρνησης.

'Εχουμε την εμπειρία ότι πιέστηκε η Τράπεζα της Ελλάδος τον περασμένο Σεπτέμβριο, αλλά και σε προηγούμενες εποχές, να ασκήσει νομισματική πολιτική που δεν ήταν συμβατή με τη στήριξη της δραχμής ή με τους στόχους του πληθωρισμού.

Υπάρχει και η τρίτη διάσταση, ο τρόπος του διορισμού της ηγεσίας. Δεν θα επανέλθω και εγώ, γιατί ήταν σαφέστατες οι τοποθετήσεις μας, όσον αφορά την ουσία του προβλήματος, δηλαδή το θέμα της στελέχωσης από επιστήμονες της Τράπεζας της Ελλάδος. Δεν αρκεί να λέει ο κύριος Υπουργός ότι "ξέρετε, είναι κάτοχοι διδακτορικών και μάστερς και δεν πρόκειται να επηρεαστούν από κομματικές σκοπιμότητες". 'Ολοι ζούμε στην Ελλάδα και ξέρουμε πάρα πολύ καλά τι γίνεται. Με μάστερς και με ντοκτορά γίνονται κομματικές τοποθετήσεις. Η εμπειρία στην Τράπεζα της Ελλάδος δείχνει αυτό το πράγμα. Υπάρχουν απ'ό,τι πληροφορούμαι πενήντα προσφυγές, δίκες στελεχών, τα οποία θεωρούν ότι αδικήθηκαν για διάφορους κομματικούς σκοπούς.

Συνεπώς δεν αρκούν οι διαβεβαιώσεις. Εμείς προτείναμε διαδικασίες διαφανείς, όπου και το Κοινοβούλιο θα έχει λόγο, αλλά και η έξωθεν καλή μαρτυρία θα υπάρχει, ώστε να εμπεδωθεί η αξιοκρατία και να μην εκφυλιστούν οι διορισμοί στο μέλλον. 'Αλλωστε αυτό το ξέρουμε και από τα πανεπιστήμια. Στο εξωτερικό, αλλά ακόμη και εδώ όταν γίνονται εκλογές καθηγητικού προσωπικού χρησιμοποιούνται και συνάδελφοι από άλλα πανεπιστήμια, για να υπάρχει και η έξωθεν καλή μαρτυρία. Γιατί αυτό το αποφεύγετε σε ένα τόσο σοβαρό θέμα όπως είναι η ανεξαρτοποίηση της Τράπεζας της Ελλάδος; Γι'αυτό επιμένουμε σ'αυτά τα θέματα.

Τέλος, πρόσεξα με ενδιαφέρον ότι ο κύριος Υπουργός αντιλήφθηκε το χιούμορ που έκανα χρησιμοποιώντας τον όρο "κάθετη αντίθεση". Μου κάνει εντύπωση πως ενοχλήθηκε το νέο ΠΑ.ΣΟ.Κ. για τη φρασεολογία του παλαιού ΠΑ.ΣΟ.Κ. Αυτό ας το σημειώσουν οι συνάδελφοι του ΠΑ.ΣΟ.Κ.

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε και κύριοι συνάδελφοι, θα ήθελα κατ'αρχήν να ξεκινήσω τη δευτερολογία μου με την αναφορά στα διαδικαστικά θέματα.

Θα υπενθυμίσω μόνο προς το Σώμα ότι για τη συζήτηση του νομοσχεδίου είχε αποφασισθεί να διατεθούν δύο συνεδριάσεις. Στην ουσία όμως διατέθηκε μια συνεδρίαση, αφού η συζήτηση ξεκίνησε την προηγούμενη Πέμπτη και διήρκεσε μόλις μια ώρα. Το αναφέρω αυτό, όχι για κανέναν άλλο λόγο, γιατί σώνει και καλά πρέπει να εξαντλήσουμε το διήμερο, αλλά για να κάνω την επισήμανση ότι δεν μπορούμε ένα τόσο σημαντικό νομοσχέδιο να το συζητούμε μέσα σε ασφυκτικά χρονικά περιθώρια. Θα πρέπει να εξασφαλιστεί και η άνεση στη συζήτηση και η δυνατότητα να ακουστούν όλες οι απόψεις. Συνεπώς δεν μπορεί να γίνει δεκτή η σκέψη η οποία ακούστηκε, να συζητηθούν και τα δεκατρία άρθρα του νομοσχεδίου σε μια ενότητα, τη στιγμή που θα χρειάζονταν δύο, για να μην πω τρεις ενότητες. 'Ερχομαι τώρα στην ουσία του θέματος.

Μίλησε ο κύριος Υπουργός για θεσμική μεταρρύθμιση. Το πιο ακριβές όμως θα ήταν, αν έλεγε ότι με το νομοσχέδιο, το οποίο συζητάει σήμερα η Βουλή, παραδίνεται ένα κυριαρχικό δικαίωμα της χώρας μας στην Ευρωπαϊκή 'Ενωση, στα κέντρα


 

  

Σελίδα 2217 

της Ευρωπαϊκής 'Ενωσης, στα κέντρα των μονοπωλίων και των πολυεθνικών. Το δικαίωμα αυτό είναι το δικαίωμα στη χάραξη της νομισμαστικής, πιστωτικής και συναλλαγματικής πολιτικής. Δεν μιλάμε για όποιο-όποιο κυριαρχικό δικαίωμα. Μιλάμε για ένα από τα βασικά όπλα, τα βασικά εργαλεία, αν θέλουμε να μιλάμε για τη χάραξη μιας εθνικής οικονομικής πολιτικής, μιας ανεξάρτητης οικονομικής πολιτικής.

Στην πραγματικότητα δεν πρόκειται για ανεξαρτοποίηση της Τράπεζας της Ελλάδας -δεν θα πάψουμε αυτό να το υπογραμμίζουμε- αλλά για τη μετατροπή της σε παράρτημα της Ευρωπαϊκής Κεντρικής Τράπεζας, σε όργανο της Ευρωπαϊκής 'Ενωσης.

Γιατί ο όρος ανεξαρτησία είναι κυριολεκτικά ψευδεπίγραφος. Αυτή η αλλαγή, όσον αφορά το νομικό καθεστώς της Τράπεζας της Ελλαδας, είναι επιλογή της Κυβέρνησης, είναι συνέχεια της πιστής εφαρμογής της Συνθήκης Μάαστριχτ. Το πόσο ολέθριες συνέπειες θα έχει για τη χώρα μας αποδεικνύεται από το γεγονός ότι στην ουσία παραδίνουμε στα χέρια της Ευρωπαϊκής Κεντρικής Τράπεζας τις οικονομίες, τις αποταμιεύσεις του ελληνικού λαού, να τις διαχειριστεί, να τις επενδύσει, να τις κατευθύνει όπου αυτή θέλει, όπου δηλαδή υπαγορεύουν τα συμφέροντα των μονοπωλίων και των πολυεθνικών. 

Δεν μας ξενίζει το γεγονός ότι στην ψήφιση αυτού του νομοσχεδίου η Κυβέρνηση είχε την ουσιαστική συγκατάθεση και ανοχή εκείνων των δυνάμεων που στήριξαν τις γενικότερες επιλογές του Μάαστριχτ.

Από τους Βουλευτές και του κυβερνητικού κόμματος και του κόμματος της Αξιωματικής Αντιπολίτευσης, ακόμη και της πτέρυγας του Συνασπισμού, γίνεται συζήτηση από τη μια μεριά για την ανάγκη να υπάρχει ανεξαρτησία και από την άλλη για την ανάγκη να καθιερωθεί ένας δημοκρατικός έλεγχος.

Ας είμαστε ειλικρινείς, κύριοι συναδελφοι. Τα δύο αυτά πράγματα είναι ασυμβίβαστα. 'Η η Τράπεζα της Ελλάδας θα υπόκειται στον έλεγχο του δημοκρατικού λαού μέσω των δημοκρατικών του οργάνων ή δεν θα υπόκειται. Από τη στιγμή που θεσπίζεται η ανεξαρτησία της Τράπεζας της Ελλάδας απέναντι στα διάφορα πολιτειακά όργανα, είναι όχι απλώς μάταια αλλά παραπλανητική η όποια συζήτηση γίνεται για το δήθεν δημοκρατικό έλεγχο που θα μπορεί ν'ασκήσει η Βουλή. Στην καλύτερη όλων των περιπτώσεων, το μόνο δικαίωμα που θα έχει, θα είναι αυτό να ακούει όχι όμως και να επιβάλει τη θέλησή του ο ελληνικός λαός.

Θα τελειώσω με ένα σχόλιο, όσον αφορά την πρόσφατη νομισματική κρίση η οποία συνεχίζεται, μια και ειπώθηκαν αρκετά πράγματα και από τους προλαλήσαντες συναδέλφους.

'Εγινε συζήτηση για τα αίτια, για τις ευθύνες. 'Ενα μόνο δεν ειπώθηκε: Η ταμπακιέρα, ποιος ευθύνεται για την κατάσταση αυτή. Τα αίτια είναι συγκεκριμένα. Το πρώτο ζήτημα, η τεράστια συγκέντρωση πλούτου στα χέρια λίγων κερδοσκόπων, που έχουν τη δυνατότητα αξιοποιώντας τον πλούτο τους αυτό να κερδοσκοπούν και να λεηλατούν τις οικονομίες των αδύνατων χωρών. Και το δεύτερο πράγμα, τις ιστορικές ευθύνες όλων εκείνων των δυνάμεων που στήριξαν και ψήφισαν την απελευθέρωση στην κίνηση των κεφαλαίων, που έδωσε τη δυνατότητα στους κερδοσκόπους αυτούς να λεηλατούν σε βάρος του εθνικού μας πλούτου, σε βάρος του εθνικού πλούτου των αδύνατων χωρών.

Και τελειώνοντας, κύριοι συνάδελφοι, θα ήθελα να αναφερθώ μόνο για ένα λεπτό στην τροπολογία που έχουμε καταθέσει, με την οποία ζητάμε να καταργηθεί η δυνατότητα των τραπεζών για ανατοκισμό των τόκων, που έχει οδηγήσει σε πραγματική λεηλασία τα θύματα του τραπεζικού συστήματος, όσους αναγκάστηκαν να καταφύγουν στο δανεισμό αλλά για τον άλφα ή βήτα λόγο δεν στάθηκε δυνατόν να εκπληρώσουν τις υποχρεώσεις τους.

Είναι ώρα ευθύνης για τον καθένα, να την αναλάβει μέσα σ'αυτήν την Αίθουσα. Εμείς επιμένουμε στη συζήτηση και ψήφιση της τροπολογίας μας. Γιατί πιστεύουμε ότι πρέπει να δοθεί ένα τέλος στο απαράδεκτο αυτό καθεστώς, που έχει δημιουργήσει τόσα και τόσα οικονομικά και κοινωνικά προβλήματα στη χώρα μας.

Για μία ακόμη φορά θα ήθελα να επαναλάβω τις ιστορικές ευθύνες που αναλαμβάνουν εκείνες οι δυνάμεις, εκείνοι που θα ψηφίσουν αυτό το νομοσχέδιο, με το οποίο εκχωρείται ένα από τα πιο βασικά κυριαρχικά δικαιώματα της χώρας μας, το δικαίωμα στη χάραξη της οικονομικής πολιτικής, αφοπλίζοντας το λαό μας, παραδίνοντάς τον έρμαιο στις προθέσεις του πολυεθνικού κεφαλαίου.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, στην πρωτολογία μου είχα πει ότι καταψηφίζουμε το νομοσχέδιο επί της αρχής.

'Ομως εκείνη τη στιγμή ο κύριος Υπουργός μοίρασε τις τροπολογίες του. Επιφυλαχτήκαμε να διαβάσουμε τις τροπολογίες και αν αυτές τροποποιούν το νομοσχέδιο προς τις κατευθύνσεις που προτείναμε, να υπάρξει διαφοροποίηση στη στάση μας. Κάτι τέτοιο δεν θα γίνει, γιατί διαβάζοντας τις τροποποιήσεις είδαμε ότι αυτό που εμείς ζητούσαμε, δεν λαμβάνεται υπόψη. Εμείς ζητούσαμε το δημοκρατικό έλεγχο της Τράπεζας. Ως εκ τούτου καταψηφίζουμε το νομοσχέδιο.

Για μας η δυνατότητα χάραξης της νομισματικής πολιτικής πρέπει να ανήκει στους εκπροσώπους του ελληνικού λαού. Η νομισματική πολιτική πρέπει να ασκείται από την ίδια αρχή που χαράσσει τη δημοσιονομική και τη συναλλαγματική πολιτική. Είναι δυνατόν η Ευρωπαϊκή Τράπεζα και οι Κεντρικές Τράπεζες με όπλο τη νομισματική πολιτική, που τους εκχωρείται απο το συγκεκριμένο νομοσχέδιο, να υλοποιούν και περιοριστικές πολιτικές, χωρίς να ευαισθητοποιούνται για κοινωνικές ανάγκες που πιθανόν να υπάρχουν ή να δημιουργηθούν. Η μόνη υποχρέωση που θα έχουν, ουσιαστικά θα είναι η ενημέρωση.

Από πλευράς του συναδέλφου του ΚΚΕ τέθηκε το θέμα, πώς είναι δυνατόν να λέμε ναι στην ανεξαρτησία της Τραπέζης της Ελλάδος. Αυτό δεν σημαίνει ότι όταν εμείς λέμε ναι στην ανεξαρτησία, λέμε ναι στην ανεξέλεγκτη δραστηριότητα της Τράπεζας της Ελλάδος ή ότι λέμε ναι στην ανεξέλεγκτη δραστηριότητα της Ευρωπαϊκής Κεντρικής Τράπεζας, κάτι που προβλέπεται από το συγκεκριμένο νομοσχέδιο. Επαναλαμβάνουμε ότι θέτουμε σαν απαραίτητη προϋπόθεση το δημοκρατικό έλεγχο. Αυτός με το συγκεκριμένο νομοσχέδιο, δεν διασφαλίζεται.

ΠΡΟΕΔΡΕΥΩΝ (Νικόλαος Κατσαρός): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Απεδείχθη από όλους τους ομιλητές ότι με το παρόν σχέδιο νόμου γίνεται μεταβίβαση κυριαρχικών δικαιωμάτων της πατρίδας μας προς ξένα κέντρα. Αυτό είναι πλέον φανερό.

Στη δευτερολογία μου θα ήθελα να επισημάνω ορισμένες αντιφάσεις ή κάποια υποκρυπτόμενα στις γραμμές του νομοσχεδίου. Το άρθρο 1 παράγραφος 1, λέει ότι πρωταρχικός σκοπός της Τραπέζης της Ελλαδος είναι η διασφάλιση της σταθερότητας των τιμών. Παρακάτω λέει ότι παρά ταύτα στηρίζει τη γενική οικονομική πολιτική.

Ποιοι είναι οι μηχανισμοί διατήρησης της σταθερότητας των τιμών; Απο το νομοσχέδιο προκύπτει ότι κύριος μηχανισμός είναι η νομισματική πολιτική. Για την επίτευξη του σκοπού αυτού δίδει το σχέδιο νόμου ορισμένες αρμοδιότητες και η πρώτη είναι αυτή της χάραξης και της άσκησης της νομισματικής πολιτικής, στην οποία συμπεριλαμβάνεται και η πιστωτική.

Μόνον αυτοί οι δύο παράγοντες διαμορφώνουν το ύψος των τιμών; Δεύτερον -αν και απαντά η δεύτερη παράγραφος του άρθρου 1- αν υπάρξει σύγκρουση μεταξύ της επιδίωξης διατήρησης σταθερών των τιμών και των επιδιώξεων της οικονομικής πολιτικής της Κυβέρνησης που θέλει λόγου χάρη με εφαρμογή της Κεϋνσιανής θεωρίας, να κάνει οικονομική ανάπτυξη, χωρίς να ισοσκελίζει κάθε χρόνο τον προϋπολογισμό, αλλά κάθε τρία π.χ. χρόνια, οπότε θα κάνει δημόσιες επενδύσεις με δανεισμό εσωτερικό ή εξωτερικό, τότε τι θα γίνει η νομισματική πολιτική που θα χαράξει η Τράπεζα της Ελλαδος; Δεν θα επηρεασθούν οι τιμές; Λέω μια κλασική


 

  

Σελίδα 2218 

περίπτωση.

'Αρα θα υπάρχει συνεχής σύγκρουση της υπεύθυνης κυβέρνησης που νομιμοποιείται δημοκρατικά, αφού εκλέγεται από το λαό, και μιας αρχής κάποιων τεχνοκρατών άψογων ηθικά, για να διασφαλίζουν τη σταθερότητα των τιμών. Συμπέρασμα, η όλη οικονομική πολιτική θα ασκείται από μία ανεξέλεγκτη αρχή. 'Ετσι αποκλείεται κάθε ελέγχου η Τράπεζα Ελλάδας από την Κυβέρνηση και τη Βουλή. Αυτό αποτελεί απάντηση και στον κ. Ανωμερίτη. Διότι η διαμόρφωση των τιμών δεν εξαρτάται μόνο από τη νομισματική πολιτική, αλλά και από πολλούς άλλους παράγοντες. Είναι ένας παράγοντας η νομισματική πολιτική αλλά δεν είναι ο μοναδικός. Συνεπώς έχουμε συνεχή σύγκρουση. 'Η να το πω διαφορετικά, χαράσσει μία εισοδηματική πολιτική η Κυβέρνηση και δίδει αυξήσεις πάνω από τον πληθωρισμό. Δεν θα επηρεασθούν οι τιμές, κύριοι συνάδελφοι, κύριε Πρόεδρε; Πώς, λοιπόν, θα συνυπάρξουν αρμονικά και θα αποφευχθούν συγκρούσεις μεταξύ μιας αρχής με δοτή εξουσία -αφού η Βουλή τις αναθέτει τις εξουσίες- από μία άλλη αρχή; Τη Βουλή, που είναι πρωτογενής πηγή εξουσίας, αφού έχει άμεση δημοκρατική νομιμοποίηση και εκλέγεται με καθολική ψηφοφορία.

Δεύτερον, κύριε Πρόεδρε, όσον αφορά την παράγραφο 2 του άρθρου 1, που είναι όλη η βασική αντίληψη του νομοσχεδίου. Εάν υπάρξει σύγκρουση μεταξύ της πολιτικής της Κυβέρνησής μας, της χώρας μας, με εκείνη της ευρωπαϊκής, η Τράπεζα της Ελλάδος ως θεματοφύλακας της Ευρωπαϊκής Κεντρικής Τράπεζας, ήδη αφ' ής τεθεί σε εφαρμογή η ΟΝΕ, δηλαδή κυκλοφορήσει το EURO, τότε θα παλεύει υπέρ της Ευρωπαϊκής Κεντρικής Τράπεζας. Και ερωτώ, πού οδηγούμαστε, κύριε Πρόεδρε;

Τρίτον, κύριε Πρόεδρε -και τελειώνω- γι'αυτές τις δυνατότητες τις ισχνές, που παρέχονται από τη Συνθήκη του Μάαστριχτ, αλλά και του 'Αμστερνταμ, σε σχέση με το δημοκρατικό έλεγχο της Ευρωπαϊκής Κεντρικής Τράπεζας, όταν θα δημιουργηθεί, αλλά και του ευρωπαϊκού συστήματος κεντρικών τραπεζών που υπόκειται σε κάποιον ελάχιστο έστω έλεγχο από το Ευρωπαϊκό Κοινοβούλιο, εμείς και από αυτήν την ελάχιστη δυνατότητα που έχουμε, παραιτούμεθα.

Γι' αυτούς όλους τους καθοριστικότατους λόγους, τους σημαντικότατους, της παραχώρησης λαϊκής κυριαρχίας σε ξένα κέντρα αποφάσεων, καταψηφίζουμε το νομοσχέδιο.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος συνάδελφος να μιλήσει.

Κύριε Υπουργέ, θέλετε το λόγο;

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Οχι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εθνικής Οικονομίας: "Ρυθμίσεις για την Τράπεζα της Ελλάδος".

Ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ : Δεκτό, δεκτό.

ΑΝΑΣΤΑΣΙΟΣ ΙΝΤΖΕΣ: Κατά πλειοψηφία.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο: "Ρυθμίσεις για την Τράπεζα της Ελλάδος" έγινε δεκτό επί της αρχής κατά πλειοψηφία.

Κύριοι συνάδελφοι, εισερχόμαστε στη συζήτηση των άρθρων.

Θα σας παρακαλέσω πολύ να δεχθείτε να τα συζητήσουμε σε μία ενότητα, με κάποια ανοχή στους εισηγητές. Μάλλον, μπορούμε να το καθορίσουμε από τώρα, να έχουν όχι πέντε λεπτά αλλά δέκα λεπτά οι εισηγητές.

Κύριε Κανταρτζή, έχετε το λόγο επί του διαδικαστικού θέματος.

ΑΧΙΛΛΕΥΣ ΚΑΝΤΑΡΤΖΗΣ: Επί του διαδικαστικού θέματος, κύριε Πρόεδρε.

Δεν συμφωνούμε να συζητηθούν όλα τα άρθρα σε μία ενότητα. 'Εχουν διαφορετικό περιεχόμενο. Θα μπορούσαμε να τα ξεχωρίσουμε σε τρεις ενότητες. Μία ενότητα τα δύο πρώτα άρθρα, άλλη ενότητα τα άρθρα 3 και 4 και τα υπόλοιπα άρθρα όλα μαζί, που έχουν μία συνέχεια. Εν πάση περιπτώσει, τουλάχιστον τις δύο ενότητες τις θεωρούμε απαραίτητες να υπάρχουν, από το άρθρο 1 μέχρι το άρθρο 4 και η δεύτερη ενότητα από το άρθρο 5 μέχρι τέλους. Θεωρούμε ότι υπάρχουν θέματα που δεν μπορούν να τσουβαλιαστούν, δεν μπορούν να συζητηθούν μέσα στα ασφυκτικά αυτά περιθώρια.

ΠΡΟΕΔΡΕΥΩΝ (Νικόλαος Κατσαρός): Επειδή η Βουλή αποφασίζει, σας παρακαλώ πολύ, κύριοι συνάδελφοι, τι θέλετε να κάνουμε;

ΠΟΛΛΟΙ ΒΟΥΛΕΥΤΕΣ: Μια ενότητα, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Η Κυβέρνηση τι γνώμη έχει;

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Συμφωνώ με τη Βουλή.

ΠΡΟΕΔΡΕΥΩΝ (Νικόλαος Κατσαρός): Κύριε Κανταρτζή, δυστυχώς είστε ο μόνος. Αποφασίζουμε σε μία ενότητα να συζητηθούν τα άρθρα, με δέκα λεπτά στους εισηγητές και εν ανάγκη με κάποια ανοχή.

Στην ενότητα των άρθρων είναι και οι τροπολογίες του κυρίου Υπουργού, οι οποίες κατατέθηκαν μέχρι την περασμένη Πέμπτη.

Ο κ. Ανωμερίτης έχει το λόγο.

ΓΕΩΡΓΙΟΣ ΑΝΩΜΕΡΙΤΗΣ: Συμπεριλαμβάνουμε και αυτές. Δεν είναι τροπολογίες, είναι διορθώσεις. Τις λαμβάνουμε υπόψη.

Στο άρθρο 1 παράγραφος 2, εκεί που λέει: " Από της υιοθετήσεως του ενιαίου ευρωπαϊκού νομίσματος (EURO) ως του εθνικού νομίσματος της χώρας, η Τράπεζα της Ελλάδος, ως αναπόσπαστο μέρος", είναι καλύτερα να πούμε "μέλος του Ευρωπαϊκού Συστήματος". Το "μέρος" είναι πιο νομική έννοια, αλλά είναι μέλος. Και παρακάτω το αναφέρετε ως μέλος, γι'αυτό το λέω.

Στο άρθρο 2 στο β), εκεί που λέει "Ασκεί την πολιτική της συναλλαγματικής ισοτιμίας της δραχμής έναντι των άλλων νομισμάτων", τραπεζικά δεν είναι σωστή έκφραση. Δείτε το καθαρά νομοτεχνικά.

Επίσης στο άρθρο 2 στο γ) λέμε: Κατέχει και διαχειρίζεται τα επίσημα συναλλαγματικά διαθέσιμα της χώρας". Δεν υπάρχουν ανεπίσημα συναλλαγματικά διαθέσιμα. Το έχει κάνει σχόλιο και η 'Ενωση Ελληνικών Τραπεζών στο κείμενό της. Επομένως η λέξη "επίσημα" περιττεύει.

'Οσον αφορά το άρθρο 3, συμφωνώ με τον κ. Πεπονή, θέλει μία αναδιατύπωση όσο γίνεται πιο απλή. Δεν χρειάζονται όλα αυτά που γράφονται. Νομίζω ότι θα μπορούσαμε να πούμε ότι: "Κατά την άσκηση των αρμοδιοτήτων τους, η Τράπεζα της Ελλάδος απολάβει πλήρους ανεξαρτησίας έναντι της κυβέρνησης". Και μία φράση ακόμη. Δεν νομίζω ότι χρειάζονται όλα αυτά τα οποία ίσως αργότερα δημιουργήσουν άλλου είδους ερμηνείες.

'Αρθρο 4. Ναι μεν οι διορθώσεις του Υπουργού είναι σαφείς, αλλά και στη διόρθωση του Υπουργού στο άρθρο 4 παράγραφος 1, το μόνο που βλέπω ότι είναι διαφορετικό είναι η συμπλήρωση που λέει στο μέσον της παραγράφου "κατά τη διάρκεια του έτους η Τράπεζα υποβάλλει συμπληρωματική έκθεση για τις νομισματικές εξελίξεις και τη νομισματική πολιτική". Γιατί και πώς; Μήπως πρέπει κάποιος να της το ζητάει; Μήπως πρέπει να λέμε αν το ζητήσει η κυβέρνηση, αν το ζητήσει η Βουλή; Κάποιος πρέπει να το ζητάει.

ΑΛΕΞΑΝΔΡΟΣ ΜΠΑΛΤΑΣ ( Υφυπουργός Εθνικής Οικονομίας): Αυτόματα.

ΓΕΩΡΓΙΟΣ ΑΝΩΜΕΡΙΤΗΣ: Αυτόματα από μόνη της;

Εδώ στο άρθρο 4 παράγραφος 1 θέλω να πω και εγώ -επειδή τέθηκε και σήμερα κατά τη συζήτηση του Προϋπολογισμού στη Διαρκή Επιτροπή Οικονομικών Υποθέσεων- ότι ίσως έστω και ερμηνευτικά θα πρέπει -και με τη διατύπωση που έχει γίνει- αυτό να το δούμε στον Κανονισμό της Βουλής, όχι εδώ, ότι ο διοικητής της Τράπεζας της Ελλάδος -και είναι μία πρόταση που ακούστηκε και σήμερα το πρωί, αν δεν κάνω λάθος, και από τον κ. Βουλγαράκη και είναι σωστή- αφού του δίνουμε τέτοιες αρμοδιότητες, θα πρέπει να έρχεται στη


 

  

Σελίδα 2219 

Διαρκή Επιτροπή Οικονομικών Υποθέσεων της Βουλής και μάλιστα περισσότερες φορές, αλλά και ιδιαίτερα πριν τον Προϋπολογισμό. Δεν μπορεί να συζητάμε για τον Προϋπολογισμό και θα έχουμε μία ανεξάρτητη διοικητική αρχή που κανονίζει τα νομισματικά πιστωτικά και να μην έχουμε μία γνώμη πάνω στα όσα εμπεριέχει ο Προϋπολογισμός. Εδώ το λέω ερμηνευτικά. Εν πάση περιπτώσει, με την τροποποίηση που έκανε ο Υπουργός στην παρ.2 λύνεται το θεμα και από τις δύο πλευρές. Δηλαδή, ο Διοικητής της Τράπεζας της Ελλάδος καλούμενος, εμφανίζεται ενώπιον αρμόδιας επιτροπής της Βουλής. 'Αρα μπορεί να είναι η Επιτροπή Θεσμών και Διαφάνειας, μπορεί να είναι η Διαρκή Επιτροπή Οικονομικών Υποθέσεων. Αυτά τα λέω για να καταγραφούν και από την πλευρά της Κυβέρνησης και από εμάς ως ερμηνείες, για να ξέρουμε αύριο ποιος καλεί, τι καλεί και γιατί καλεί. 'Οπως επίσης μπήκε και το αντίστροφο ότι για τον ίδιο λόγο ο διοικητής μπορεί να ζητεί από τον Πρόεδρο της Βουλής να κληθεί, για να εμφανιστεί ενώπιον της Επιτροπής.

Στο άρθρο 5 έχουν γίνει δεκτά όσα έχουμε συζητήσει.

Στο άρθρο 6 παρ.2 -και την είχα κάνει και εγώ στην Επιτροπή αυτήν την παρατήρηση- λέει "το Συμβούλιο Νομισματικής Επιτροπής αποτελείται από τον διοικητή της Τράπεζας Ελλάδος, τους δύο Υποδιοικητές και άλλα τρία μέλη που διορίζονται με προεδρικό διάταγμα εκδιδόμενο μετά πρόταση του Υπουργικού Συμβουλίου, ύστερα από γνώμη του διοικητή". Αυτό το "ύστερα από γνώμη του διοικητή" πάει πολύ παραπέρα από εκεί που πρέπει. Θα μπορούσε να είναι ύστερα από πρόταση ή με πρόταση, μπορεί να το δει κανείς αλλά ύστερα από σύμφωνη γνώμη του διοικητή τον οποίο διοικητή τον διορίζει η Κυβέρνηση, έχει σύμφωνη γνώμη για τα άλλα μέλη...

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Λέει "ύστερα από γνώμη" και δεν λέει "ύστερα από σύμφωνη γνώμη".

ΓΕΩΡΓΙΟΣ ΑΝΩΜΕΡΙΤΗΣ: Ναι έχετε δίκαιο, λέει "ύστερα από γνώμη" και δεν λέει "ύστερα από σύμφωνη γνώμη".

Μια τελευταία παρατήρηση από τη δική μου πλευρά. Οι άλλες έχουν συζητηθεί και έχουν γίνει δεκτές στη Διαρκή Επιτροπή απο ότι βλέπω. Πρόκειται για το άρθρο 6 παρ. 2 που λέει "τα μέλη του Συμβουλίου Νομισματικής Επιτροπής οφείλουν και μετά την παύση των καθηκόντων τους να μην αποκαλύπτουν πληροφορίες των οποίων έλαβαν γνώση κατά την άσκηση των καθηκόντων τους και οι οποίες καλύπτονται από το επαγγελματικό απόρρητο". Είχα προτείνει στη Διαρκή Επιτροπή και το επαναφέρω ότι θα έπρεπε εδώ να γίνει μία προσθήκη που να λέει "και δεν μπορούν να συμμετέχουν μετά την αποχώρησή τους σε άλλες θέσεις Διοικητών Τραπέζης". Δηλαδή, αυτήν τη στιγμή ξέρετε πολύ καλά ότι αυτό τινάζεται στον αέρα επειδή δύο παραδείγματος χάριν παλιοί υποδιοικητές της Τράπεζας της Ελλάδος είναι διοικητές Τραπεζών. Δηλαδή, όχι να κάθονται μία εξαετία και μία δεύτερη εξαετία και μετά θα πηγαίνουν πρόεδροι ή διεύθυνοντες σύμβουλοι ή διοικητές σε μία ιδιωτική τράπεζα. Τότε τι πάει να πει αυτό που λέμε να μην αποκαλύπτουν πληροφορίες αφού εκ του νόμου θα πρέπει να αξιοποιούν τις πληροφορίες που έχουν σε ένα άλλο ίδρυμα;

Αυτό σαν μία προσθήκη μπορείτε να το δείτε γιατί ήδη συζητιέται στην αγορά. Φεύγει ένα υποδιοικητής ή διοικητής από την Τράπεζα Ελλάδας και πάει διοικητής σε μία άλλη Τράπεζα. Τι θα του λέμε; Τι έκανες τις απόρρητες πληροφορίες που μάθαινες; 

'Οσον αφορά το περίφημο άρθρο 13 με βρίσκει σύμφωνο εφόσον ερμηνευτικά όπως είπε και ο Υπουργός δεχθούμε ότι θα αφορά μόνο ανώτατα στελέχη με ειδικές σπουδές και για ειδικές θέσεις. Και φυσικά όλες οι άλλες προσλήψεις θα γίνονται στα πλαίσια του ν. 2190. Ευχαριστώ.

ΠΡΟΕΔΡΕΥΩΝ (Νικόλαος Κατσαρός). Ο κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε επί του άρθρου 1 θα επαναλάβω ότι είπα πριν από λίγα λεπτά ότι μπορεί τούτο να βρεθεί σε αντίφαση με την παράγραφο 3 του άρθρου 2 όπου η Τράπεζα της Ελλάδος μετέχει στο ευρωπαϊκό σύστημα κεντρικών τραπεζών από της ιδρύσεώς του. Και αν διαβάσουμε το άρθρο 105 της Συνθήκης της Ευρωπαϊκής 'Ενωσης της 7ης Φεβρουαρίου του 1992, αυτό το ευρωπαϊκό σύστημα είναι υποχρεωμένο να υποστηρίζει τις γενικές οικονομικές πολιτικές της Κοινότητας. Και δεν έπεται ότι η οικονομική πολιτική της Κυβέρνησης θα είναι -λαμβάνονται υπόψη και οι πρόσφατες εξελίξεις της οικονομίας στο μεταβατικό στάδιο μέχρι την ένταξη στην ΟΝΕ- συμβατή με αυτές τις γενικές πολιτικές οι οποίες εν πάση περιπτώσει θα αποφασίζονται από το Συμβούλιο Υπουργών κατά πλειοψηφία.

Οι γενικές πολιτικές για να σας δώσω ένα παράδειγμα μπορεί να είναι για την ανεργία, μπορεί να είναι για την ανάπτυξη και να μην συμβαδίζουν όλα τα εθνικά με τα κοινοτικά.

Συνεπώς, εδώ θα πρέπει να δοθούν κάποιες διευκρινίσεις που δεν έχουν δοθεί μέχρι στιγμής. 

'Ερχομαι στο άρθρο 3 για την ανεξαρτησία. Αυτό συζητήθηκε και με το άρθρο 4. Πρώτα από όλα διατηρείται το σκέλος των εμπορικών δραστηριοτήτων της Τράπεζας της Ελλάδος που είναι ένα θέμα το οποίο το είδαμε και στη Διαρκή Επιτροπή και η πρόθεση της Κυβέρνησης ήταν να διατηρήσει το sta tus quo . Το ερώτημα είναι -και πρέπει να διευκρινισθεί- αν στις αρμοδιότητες περιλαμβάνονται και εμπορικές πράξεις, αρμοδιότητες που έχουν σχέση με τη δραστηριότητα την εμπορική, ως τράπεζας, της Τραπέζης της Ελλάδος.

Η εμπορική δραστηριότητα δεν μπορεί να μην υπόκειται σε έλεγχο από αρμόδιους οργανισμούς. Είχαμε θέσει και το θέμα της Επιτροπής Κεφαλαιαγοράς, του ρόλου της Επιτροπής Κεφαλαιαγοράς, σε σχέση με ορισμένες δραστηριότητες της Τράπεζας της Ελλάδος που δεν είναι καθαρά δραστηριότητες νομισματικής πολιτικής ή εποπτείας του τραπεζικού συστήματος.

'Οσον αφορά τώρα το άρθρο 4, τη σχέση με τη Βουλή, θα επαναλάβω ότι εδώ υπάρχει έλλειμμα. Το να ενημερώνεται η Βουλή, δεν αρκεί. Στο Ευρωπαϊκό Κοινοβούλιο υπάρχει πρόβλεψη ότι ενημερώνονται οι αρμόδιες επιτροπές. 'Αρα, το θέμα του Κανονισμού της Βουλής δεν μπορεί να είναι πρόβλημα. Ανάλογα με το θέμα μπορεί να ενημερώνονται οι αρμόδιες επιτροπές της Βουλής και η Βουλή, όπως και στο Ευρωπαϊκό Κοινοβούλιο, στο άρθρο 109 β' της Συνθήκης της Ευρωπαϊκής 'Ενωσης, να μπορεί να έχει μία γενικευμένη συζήτηση και να εκφέρει άποψη, θετική ή αρνητική, για την ασκούμενη πολιτική. 'Ετσι μειώνεται ο κίνδυνος από πλήρη απομόνωση της Τράπεζας της Ελλάδος και ενισχύεται, αν θέλετε, ο έλεγχος της Βουλής. 'Οχι ο έλεγχος που θα μειώσει το βαθμό ανεξαρτησίας για την άσκηση νομισματικής πολιτικής, αλλά ο έλεγχος για τις αποκλίσεις που τυχόν θα δημιουργηθούν στην άσκηση νομισματικής πολιτικής από τους στόχους που πρέπει να ακολουθεί η Τράπεζα της Ελλάδας, που είναι σαφέστατοι όσον αφορά τη σταθερότητα του γενικού επιπέδου τιμών.

Ξέχασα να πω κάτι άλλο σε σχέση με το άρθρο 1, το έχουμε πει και στη Διαρκή Επιτροπή. Θα περιμέναμε σαφέστερη διευκρίνιση, έστω ως δήλωση, για το τι εννοούμε "με σταθερότητα τιμών". Ο κύριος διοικητής της Τράπεζας Ελλάδος είχε πει στη Διαρκή Επιτροπή ότι το 0%-2% θεωρείται σταθερότητα τιμών. Νομίζω ότι ως ερμηνευτική δήλωση, που θα περιληφθεί στα Πρακτικά της Βουλής, θα ήταν πολύ χρήσιμη ως, αν θέλετε, οδηγός του τι αναμένεται να πράξει η Τράπεζα της Ελλάδος.

Για τα όργανα της Τράπεζας της Ελλάδος και το Συμβούλιο Νομισματικής Πολιτικής και ο κ. Αλογοσκούφης και εγώ διευκρινίσαμε το τι περιμένουμε ως Νέα Δημοκρατία, ώστε να υπάρχει και concensus και έλεγχος της Βουλής, όσον αφορά τα πρόσωπα και ανανέωση και επιμένουμε στο ότι πρέπει να γίνουν αυτές οι ρυθμίσεις.

'Οσον αφορά το άρθρο 12, στην παράγραφο 16, υπάρχει κάτι αντιδεοντολογικό. Καταργούνται οι εκκρεμείς δίκες. Νομίζουμε ότι αυτό είναι απαράδεκτο, αποτελεί παρέμβαση στο θεσμό της δικαιοσύνης και για λόγους αρχής θα έπρεπε


 

  

Σελίδα 2220 

αυτή η παράγραφος να αποσυρθεί.

'Οσον αφορά το άρθρο 13, θα επαναλάβω ότι πρώτον, οι διορισμοί, η στελέχωση από επιστήμονες, θα πρέπει να έχουν την έξωθεν καλή μαρτυρία, ώστε να μην υπάρξει συνεχής ανανέωση με πρόσωπα που θα έχουν βεβαρυμένο κομματικό παρελθόν και κομματική συμπεριφορά οποιασδήποτε κομματικής παράταξης. Θα έχουμε την έξωθεν καλή μαρτυρία για επιστήμονες κύρους και δεν είναι σαφές ότι αυτό καλύπτει μόνο το ανώτατο ειδικευμένο προσωπικό.

Η δήλωση που είχε γίνει από τον Υπουργό, σε σχέση με το ν.2190, ήταν για εξαίρεση του βοηθητικού προσωπικού από αυτήν τη διάταξη και την υπαγωγή στο ν.2190. Για το υπόλοιπο προσωπικό η εντύπωση που έχει μείνει είναι ότι όλοι θα διορίζονται αποκλειστικά από την Τράπεζα της Ελλάδας. Αλλά, ακόμα και αν περιορισθεί στα ανώτατα στελέχη θα έπρεπε να υπάρχει η έξωθεν καλή μαρτυρία από κάποιο Σώμα. 'Αλλωστε, ανέφερα το παράδειγμα της Κτηματικής Τράπεζας που προσέλαβε ειδικούς συμβούλους. Θα μπορούσε να υπάρχει πρόβλεψη ότι η Βουλή, στην αρμόδια επιτροπή, ορίζει ομάδα εμπειρογνωμόνων που θα παίξουν καθοριστικό ρόλο στη στελέχωση, ώστε να υπάρχει και η έξωθεν καλή μαρτυρία.

Αυτά ήθελα να πω επί του παρόντος, κύριε Πρόεδρε, αλλά περιμένουμε τον κύριο Υπουργό, για να ακούσουμε αν έχει να κάνει κάποιες διορθώσεις.

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριοι συνάδελφοι, θα ξεκινήσουμε με το άρθρο 1 και ιδιαίτερα με την αναφορά ότι δήθεν η Τράπεζα της Ελλάδος θα στηρίζει τη γενική οικονομική πολιτική της Κυβέρνησης.

Πραγματικά γεννιέται ένα ερώτημα, με ποιον τρόπο θα στηρίζει αυτήν την οικονομική πολιτική, όταν -όπως προκύπτει και από την παράγραφο 2 του ιδίου άρθρου, αλλά και από το άρθρο 2, παράγραφος 3- δεν θα εφαρμόζει τις αποφάσεις της Κυβέρνησης, δεν θα εφαρμόζει τις αποφάσεις των εκπροσώπων του λαού μας, αλλά θα εφαρμόζει τις αποφάσεις της Ευρωπαϊκής Κεντρικής Τράπεζας. Ουσιαστικά πρόκειται για έναν πραγματικά ψευδεπίγραφο τίτλο, όταν αναφέρεται ότι η Τράπεζα της Ελλάδος θα στηρίζει την οικονομική πολιτική της Κυβέρνησης.

Επιπλέον, θα ήθελα να αναφερθώ στην αναφορά, που γίνεται για το γενικότερο σκοπό της Τράπεζας της Ελλάδος, που είναι η διασφάλιση. 'Ετσι αναφέρει το άρθρο 1 παράγραφος 1, "η διασφάλιση της σταθερότητας του γενικού επιπέδου των τιμών", που είναι ταυτόσημη με το σκοπό, ο οποίος αναφέρεται στη Συνθήκη του Μάαστριχτ για την Ευρωπαϊκή Κεντρική Τράπεζα.

Βέβαια, δεν μας διαφεύγει το γεγονός ότι πίσω από την επιφάνεια αυτή υπάρχει άλλο πράγμα. Εκείνο το άλλο που υπάρχει και υποκρύπτεται, είναι η δυνατότητα της Ευρωπαϊκής Κεντρικής Τράπεζας να ασκεί τη νομισματική, πιστωτική και συναλλαγματική πολιτική και να υπαγορεύει τις αποφάσεις της στην Τράπεζα της Ελλάδος. Στην ουσία, να διαχειρίζεται τις αποταμιεύσεις του ελληνικού λαού, να διαχειρίζεται τις αποταμιεύσεις, σύμφωνα ακριβώς με το τι συμφέρει τα μονοπώλια, τις πολυεθνικές και όχι βέβαια με το τί συμφέρει τη χώρα μας και το λαό μας. 

'Ετσι λοιπόν, είναι ψευδεπίγραφος και ο τίτλος του άρθρου 3 για τη δήθεν ανεξαρτησία της Τράπεζας της Ελλάδος. Εκείνο που ουσιαστικά καταργείται, είναι η δυνατότητα των εκπροσώπων του λαού μας, μέσα από τα πολιτειακά του όργανα, να επιβάλει τη θέληση και τις αποφάσεις στη χάραξη της νομισματικής, πιστωτικής και συναλλαγματικής πολιτικής.

Ταυτόχρονα, έχουμε τη μετατροπή της Τράπεζας της Ελλάδας, αυτού του βασικού μοχλού για την άσκηση μιας εθνικής οικονομικής πολιτικής, σύμφωνα με τα συμφέροντα της χώρας μας, σε παράρτημα και υποκατάστημα της Ευρωπαϊκής Κεντρικής Τράπεζας.

Ιδιαίτερη σημασία έχει το άρθρο 4. Και έχει σημασία, μιας και έγινε πολύς λόγος τόσο στην Επιτροπή, όσο και σε τούτη την Αίθουσα, για τον δήθεν δημοκρατικό έλεγχο. Να μην κρυβόμαστε, δημοκρατικός έλεγχος χωρίς τη δυνατότητα να επιβάλεις τις αποφάσεις, να χαράζεις πολιτική, είναι ανύπαρκτος. Τι σόϊ έλεγχος είναι αυτός, όταν δεν θα έχεις τη δυνατότητα να υπαγορεύσεις και να αποφασίσεις τι πρόκειται να γίνει στο μέλλον;

Για να είμαστε ακριβείς, αυτό το οποίο προβλέπεται στο άρθρο 4, είναι το δικαίωμα μόνο ακρόασης, το δικαίωμα ενημέρωσης της Βουλής για την πολιτική και για διάφορα άλλα θέματα. Βεβαίως, δεν πρόκειται να απεμπολήσουμε αυτό το δικαίωμα, αλλά να βαφτίζουμε αυτήν τη διαδικασία, δημοκρατικό έλεγχο, είναι και παραπλανητικό και ψευδεπίγραφο.

Ερχόμαστε τώρα στο άρθρο 5, που αναφέρεται στα όργανα της Τράπεζας της Ελλάδος. Από το όλο πλέγμα των διατάξεων του νόμου, αλλά και από τις διατάξεις του άρθρου αυτού, εκείνο που είναι φανερό, είναι ότι τα όργανα της Τράπεζας της Ελλάδας θα λογοδοτούν στην Ευρωπαϊκή Κεντρική Τράπεζα και όχι στο λαό μας, μέσω των εκπροσώπων του.

Το άρθρο 6 αφορά το Noμισματικό Συμβούλιο και τις αρμοδιότητές του. Η αρμοδιότητα ότι δήθεν θα αποφασίζει για τη χάραξη της νομισματικής και της συναλλαγματικής πολιτικής δεν έχει καμία σχέση με τη πραγματικότητα. Είναι εντελώς κενή περιεχομένου, αφού εκείνος που την αποφασίζει και τη χαράσσει είναι η Ευρωπαϊκή Κεντρική Τράπεζα και ο διοικητής της Τράπεζας της Ελλάδας ουσιαστικά θα είναι υπάλληλος, με την έννοια των εντολών που εκτελεί, της Ευρωπαϊκής Κεντρικής Τράπεζας.

Με την παρ. 3 του ιδίου άρθρου περιορίζονται οι δυνατότητες της Κυβέρνησης στο να ασκήσει έστω και κάποιον έλεγχο μέσα από την αλλαγή των προσώπων, αφού προβλέπονται περιοριστικοί λόγοι με τους οποίους δύνανται να παυθούν τα μέλη του Γενικού Συμβουλίου, αλλά και τα μέλη του Νομισματικού Συμβουλίου. Αυτοί οι λόγοι ανάγονται σε ανικανότητα άσκησης των καθηκόντων ή σε πειθαρχικά παραπτώματα και όχι βέβαια σε λόγους που έχουν σχέση με την πολιτική, η οποία ασκείται.

Στο άρθρο 7 τα χρησιμοποιούμενα μέσα στην άσκηση της νομισματικής πολιτικής έχουν σαν σκοπό την εξυπηρέτηση των στόχων που αναφέρονται στο καταστατικό της Ευρωπαϊκής Κεντρικής Τράπεζας, δηλαδή, στους σκοπούς της. Για το σκοπό της οικονομικής ανάπτυξης της χώρας μας στα πλαίσια ενός εθνικού σχεδιασμού, ούτε λόγος μπορεί να γίνει με το πλέγμα όλων αυτών των διατάξεων. Οποιεσδήποτε εργασίες είναι επιτρεπτές στην Τράπεζα της Ελλάδος, στο βαθμό που δεν έρχονται σε αντίθεση με τους στόχους και τις επιλογές της Ευρωπαϊκής Κεντρικής Τράπεζας.

'Ερχομαι τώρα στις διατάξεις του άρθρου 9 για την άρση του απορρήτου απέναντι στην Τράπεζα της Ελλάδας. 

Εδώ πραγματικά γεννιώνται ένα σωρό ερωτήματα, τα οποία αναδείχθηκαν και από τη τοποθέτηση του Κοινοβουλευτικού μας Εκπροσώπου. 

Αίρεται το τραπεζικό απόρρητο και αίρεται το απόρρητο όλων των λογαριασμών απέναντι στην Τράπεζα της Ελλάδος -στη πραγματικότητα απέναντι στα όργανα της Ευρωπαϊκής 'Ενωσης- κρατιώνται όμως επτασφράγιστα μυστικά απέναντι στην Εθνική μας Αντιπροσωπεία, απέναντι στους εκπροσώπους του λαού μας. 

Βεβαίως, το κόμμα μας έχει αναφερθεί κατ' επανάληψη στο θέμα αυτό. 'Εχει αναφερθεί κατ' επανάληψη στην ανάγκη να καταργηθεί κάθε τέτοιο απόρρητο, ώστε να μπορεί η Εθνική μας Αντιπροσωπεία, να μπορούν οι εκπρόσωποι του λαού να κάνουν ένα πραγματικό και ουσιαστικό έλεγχο.

Θα ήθελα να αναφερθώ στις διατάξεις του άρθρου 12, που αναφέρονται στη τροποποίηση και κατάργηση διατάξεων, οι οποίες ήδη ισχύουν. 

Εκείνο που είναι φανερό είναι ότι υπάρχει μια γενική εξουσιοδοτική διάταξη, με την οποία κάθε διάταξη που έρχεται σε αντίθεση με το Καταστατικό του Ευρωπαϊκού Συστήματος Κεντρικών Τραπεζών καταργείται αυτόματα. Ουσιαστικά κάθε διάταξη νόμου καταργείται ερήμην της Εθνικής μας Αντιπροσωπείας.


 

  

Σελίδα 2221 

Ακόμα ένα από τα κυριαρχικά δικαιώματα της Βουλής απεμπολείται στα πλαίσια της Συνθήκης του Μάαστριχτ, στα πλαίσια της πολιτικής της Ευρωπαϊκής 'Ενωσης.

Θα κλείσω με το άρθρο 13 που αφορά την αρμοδιότητα για τη στελέχωση των υπηρεσιών σε όλες τις βαθμίδες.

Ο κύριος Υπουργός βέβαια κατέθεσε την τροποποίηση με την οποία όλο το προσωπικό υπάγεται στις διατάξεις του ν. 2190 πλην του ειδικού επιστημονικού προσωπικού.

Εδώ γεννιέται ένα ερώτημα: Ποιος χαρακτηρίζει το ειδικό επιστημονικό προσωπικό; Θα δούμε για μια ακόμα φορά να επαναλαμβάνεται η γνωστή ιστορία. Δηλαδή, οι κάτοχοι τίτλου πανεπιστημιακής εκπαίδευσης να βαφτίζονται σε "ειδικό επιστημονικό προσωπικό" και ουσιαστικά να εξαιρούνται και από αυτές ακόμα τις διατάξεις του ν. 2190.

Ουσιαστικά, πρόκειται για ένα "παράθυρο", το οποίο θα αξιοποιηθεί για κάθε είδους ρουσφετολογικές προσλήψεις και παρεμβάσεις, όχι βέβαια αξιοκρατικές, αλλά πάντα στην κατεύθυνση της τακτοποίησης των ημετέρων.

Το Κομμουνιστικό Κόμμα Ελλάδος καταψηφίζει όλα αυτά τα άρθρα του νομοσχεδίου.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, θα σταθώ σε ορισμένα άρθρα στα οποία έχω να κάνω ορισμένες σχετικές παρατηρήσεις. 

Το άρθρο 2 αναφέρεται στις αρμοδιότητες. Η άσκηση της νομισματικής και πιστωτικής πολιτικής σημαίνει ουσιαστικά άσκηση και της οικονομικής πολιτικής, αν συνδυαστεί το άρθρο 2 με το άρθρο 3 που αναφέρεται στην ανεξαρτησία της τράπεζας.

Η παράγραφος 4 αναφέρεται στη συμμετοχή σε διεθνείς νομισματικούς και οικονομικούς οργανισμούς. Οπωσδήποτε είναι κάτι που χρειάζεται προσοχή, γιατί η συμμετοχή αυτή, θα πρέπει να λαμβάνει υπόψη και τις γενικότερες κατευθύνσεις της κυβερνητικής πολιτικής.

Το άρθρο 3 που αναφέρεται στην ανεξαρτησία, όπως διατυπώθηκε και από άλλους ομιλητές, είναι αόριστο, με τον τρόπο που αναφέρεται. Το θέμα δεν είναι η ανεξαρτησία της Τράπεζας της Ελλάδος, όσο η ανεξαρτησία απέναντι στην Ευρωπαϊκή 'Ενωση. Εκεί διατυπώθηκε από πολλούς ο μεγάλος φόβος.

Στο άρθρο 4 που αφορά τις σχέσεις με τη Βουλή και την Κυβέρνηση, έγινε μια τροποποίηση από τον κύριο Υπουργό και προσθήκη της φράσης "κατά τη διάρκεια του έτους η Τράπεζα υποβάλλει συμπληρωματική έκθεση για τις νομισματικές εξελίξεις και τη νομισματική πολιτική".

Εμείς λέμε ότι πρέπει να αναφερθεί ρητά η ανά εξάμηνο υποβολή στη Βουλή έκθεσης για τη νομισματική πολιτική και να γίνεται συζήτηση επ'αυτής της έκθεσης, ανεξάρτητα αν με την παράγραφο 2, δίνεται η δυνατότητα στο διοικητή της Τράπεζας της Ελλάδος, όταν καλείται ή όταν θέλει αυτός να παρουσιαστεί στη Βουλή για να ενημερώσει την αρμόδια Επιτροπή.

'Ερχομαι στο άρθρο 5, που αφορά τα όργανα της Τράπεζας της Ελλάδος. Εμείς, όπως είπα και στην πρωτολογία μου προτείνουμε στην παράγραφο 2 να προστεθεί το εξής: "Μέλη του γενικού συμβουλίου είναι τα μέλη του Συμβουλίου Νομισματικής Πολιτικής και σ'αυτά να συμμετέχει ένας εκπρόσωπος των εργαζομένων στην Τράπεζα Ελλάδος, εκλεγμένος και ανακλητός από το σύνολο των εργαζομένων σ'αυτή, με καθολική ψηφοφορία, μερίμνη του Συλλόγου Υπαλλήλων της Τράπεζας της Ελλάδας."

'Οσον αφορά την επιλογή και το διορισμό του διοικητή και των δύο υποδιοικητών, είχα πει και στην πρωτολογία μου αυτή να περνάει μέσα από τη Βουλή, μετά από εξέταση υποψηφίων που θα ανταποκρίνονται σε μια δημόσια πρόσκληση. Θα προτείνονται βέβαια από την Κυβέρνηση, αλλά θα έχουν συγκεκριμένα προσόντα και προδιαγραφές, οι οποίες θα καθορίζονται στη συγκεκριμένη πρόσκληση.

Προβλήματα επίσης, δημιουργούνται και με το διαφορετικό τρόπο διορισμού των μελών του Συμβουλίου Νομισματικής Πολιτικής. Οι εμπειρογνώμονες κατά το νομοσχέδιο, διορίζονται από την Κυβέρνηση με πρόταση του διοικητή. Ενώ ο διοικητής επιλέγεται από την Κυβέρνηση, δίνει συνέντευξη στην αρμόδια επιτροπή της Βουλής και εγκρίνεται απ'αυτή, οι δύο υποδιοικητές διορίζονται από την Κυβέρνηση. 

Εμείς προτείνουμε, όπως σας είπα και πριν, ο διορισμός να γίνεται μετά από προκήρυξη των συγκεκριμένων θέσεων.

Επίσης, η Βουλή, να μπορεί να παύσει τον διοικητή και τους υποδιοικητές, αν καταστούν ανίκανοι κατά την εκτέλεση των καθηκόντων τους ή για σπουδαίο λόγο, που να θεμελιώνεται βέβαια, λόγο που να μην είναι συμβατός με την άσκηση των καθηκόντων τους.

'Ερχομαι στο άρθρο 6 που αφορά το Συμβούλιο Νομισματικής Πολιτικής. Στην παράγραφο 2, νομίζω ότι πρέπει ν'αναγραφεί για το διορισμό και την παύση των άλλων μελών, αυτό που σας είπα προηγουμένως για τους διοικητές και τους υποδιοικητές.

Επίσης, προτείνουμε αναστολή της άσκησης των καθηκόντων των καθηγητών πανεπιστημίου, όσο διαρκεί η θητεία τους στο συμβούλιο νομισματικής πολιτικής. Είναι λάθος να υπάρχει ταυτόχρονη άσκηση πανεπιστημιακών καθηκόντων με τη λειτουργία τους στο Συμβούλιο Νομισματικής Πολιτικής. 

Ερχομαι στο άρθρο 8, που αφορά την εποπτεία. Προτείνουμε στην παράγραφο 1 να προστεθεί εδάφιο που να λέει: "Εταιρίες διαχείρισης μέσων πληρωμής ανεξάρτητα αν είναι θυγατρικές ή όχι πιστωτικών ιδρυμάτων". Επίσης να προστεθεί στο τέλος μία παράγραφος που να αναφέρει: "Θα διενεργείται υποχρεωτικά κάθε χρόνο έλεγχος όλων των τραπεζών που λειτουργούν στην Ελλάδα από την Τράπεζα Ελλάδος και θα δημοσιεύεται στις εφημερίδες, παράλληλα με το πιστοποιητικό των ορκωτών λογιστών και πιστοποιητικό ελέγχου της Τράπεζας της Ελλάδος", ώστε να μην έχουμε περιπτώσεις σαν και αυτές που είχαμε, τις περιπτώσεις Κοσκωτά και άλλες. 

Και έρχομαι στο άρθρο 13. Πιστεύουμε ότι η ρύθμιση της εξαίρεσης από το ν. 2190 του ειδικού επιστημονικού προσωπικού, δεν σημαίνει ότι η Κυβέρνηση θα βαπτίσει ειδικούς επιστήμονες, ανθρώπους οι οποίοι δεν θα έχουν τα απαραίτητα προσόντα.

ΠΡΟΕΔΡΕΥΩΝ (Νικόλαος Κατσαρός): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, ήδη στη δευτερολογία μου αναφέρθηκα λεπτομερώς στα άρθρα 1, 2 και 3 και απέδειξα και την αντιφατικότητα που έχουν μεταξύ τους και την υποτέλεια, που νομοθετούν, της χώρας μας εν σχέσει με την Ευρωπαϊκή Κεντρική Τράπεζα.

Ως προς το άρθρο 4 προτείνω να προστεθούν στο εδάφιο 2 της παραγράφου 1 τα εξής: "Κατά τη διάρκεια του έτους η τράπεζα υποβάλλει συμπληρωματική έκθεση για την εξέλιξη της νομισματικής πολιτικής ανά εξάμηνο". Αλλιώς το αφήνουμε στον πατριωτισμό της Τράπεζας της Ελλάδος να υποβάλει εκθέσεις. 'Οταν υπάρχει συγκεκριμένος χρόνος, σημαίνει ότι η Βουλή και η Κυβέρνηση θα έχει σε τακτά χρονικά διαστήματα εξαμηνιαίως μια εικόνα της ελληνικής οικονομίας, τουλάχιστον όσον αφορά την νομισματική και την πιστωτική πολιτική.

Στην παράγραφο 2 του άρθρου 4, θα ήθελα, κύριε Πρόεδρε, να απαλειφθεί το εδάφιο 2 με το οποίο δίνεται η δυνατότητα στο διοικητή της Τράπεζας της Ελλάδος, να ζητεί ακρόαση από τη Βουλή. Γιατί το λέω αυτό; Διότι έμμεσα γίνεται παραβίαση του Συντάγματός μας. Στη Βουλή μπορούν να εμφανίζονται οι Υπουργοί εκ του Συντάγματος και του Κανονισμού. 'Οσοι δε άλλοι δεν έχουν την υπουργική ιδιότητα ή την ιδιότητα του Βουλευτού, μόνο με πρόσκληση της Βουλής μπορούν να εμφανίζονται. Διότι καθ' όμοιον τρόπο θα μπορούμε να ζητάνε και άλλα κρατικά όργανα να εμφανίζονται στη Βουλή με πρωτοβουλία τους. Και θα έβαζα το ρητορικό ερώτημα: Στο διοικητή της Τράπεζας της Ελλάδος δίνουμε τέτοια δυνατότητα. Με ποιο επιχείρημα θα αντικρούσουμε την επιθυμία, παραδείγματος χάρη, του Αρχηγού του Γενικού Επιτελείου Στρατού, που είναι ένας μεγάλος καθοριστικός τομέας, κρίσιμος τομέας για την ύπαρξη του έθνους, να έχει το δικαίωμα να εμφανίζεται ενώπιον της Βουλής στην αρμόδια


 

  

Σελίδα 2222 

Διαρκή Επιτροπή και να την ενημερώνει; Ζητώ να απαλειφθεί αυτό το εδάφιο της παραγράφου 2 του άρθρου 4, γιατί έτσι διολισθαίνουμε άθελά μας ή ασυναίσθητα σε αλλοίωση του πολιτεύματος.

Στο άρθρο 6, παράγραφος 7 και εγώ προτείνω, κύριε Πρόεδρε, στο Γενικό Συμβούλιο της Τράπεζας να μετέχει και εκπρόσωπος των εργαζομένων. Είναι πράγματι άνθρωποι που γνωρίζουν τα της Τράπεζας, αλλά ταυτόχρονα είναι και αυτοί που μπορούν να εκφράσουν έγκυρη γνώμη, ως εκ την έσω γνωριζόντων τα της Τραπέζης.

'Αλλωστε περνάμε μια εποχή που είναι αποδεκτό από όλες τις παρατάξεις, τις φιλελεύθερες, τις σοσιαλιστικές, κομμουνιστικές. Αναφέρομαι στις φιλελεύθερες προφανώς, που και αυτοί ήδη δέχονται την παρουσία σε κεντρικά όργανα λήψης αποφάσεων την παρουσία των εργαζομένων. Είτε συντασσόμενοι στην άποψη της διαχείρισης είτε της συνδιαχείρησης, οι εργαζόμενοι πρέπει να είναι παρόντες στα διάφορα όργανα των οργανισμών (επιχειρήσεων, αυτοτελών δημοσίων υπηρεσιών-όπως Ν.Π.Δ.Δ., ΟΤΑ κλπ.-)

Κύριε Πρόεδρε, μια γενική παρατήρηση που θέλω να κάνω, αφορά στο διορισμό των μελών της διοίκησης, δηλαδή, διοικητή και υποδιοικητών, ως και των μελών του Συμβουλίου Νομισματικής Πολιτικής. Προτείνω να απαλειφθεί τελείως η φράση "μετά η γνώμη της διοίκησης της Τράπεζας", γιατί υπάρχει και μια αντίφαση. Ο διοικητής και ο υποδιοικητής διορίζεται από το διοικητή. Αφού όμως δεν θα υπάρχει διοικητής; Προφανώς θα είναι ο παραιτούμενος ή αυτός του οποίου η θητεία λήγει. Απλώς, να προτείνει η Κυβέρνηση και να εγκρίνει η αρμόδια επιτροπή της Βουλής. Αλλά επειδή υπάρχει αυτή η θεσμοθέτηση της ανεξαρτησίας της Τράπεζας, αυτή η γνώμη της Βουλής να λαμβάνεται με αυξημένη πλειοψηφία για να μην εκφράζει μόνο, πλειοψηφία κυβερνητική.

'Ετσι θα γίνει προσπάθεια επίτευξης ευρυτέρας συναίνεσης από εκείνη της κυβερνητικής πλειοψηφίας και τότε διασφαλίζεται και το κύρος του διοικητού της Τράπεζας, αλλά και η ανεξαρτησία της.

Κύριε Πρόεδρε, υπάρχει ένα ρήγμα σε μια προσπάθεια που γίνεται από τη νομοθεσία μας, από τον ν. 2190, που είναι πράγματι επαναστατικός αν εφαρμοστεί αμερολήπτως για τον τρόπο πρόσληψης υπαλλήλων. Είχα πει και στη Διαρκή Επιτροπή ότι εφόσον, δεχόμεθα το σύστημα του ν. 2190 για τη στελέχωση των δημοσίων υπηρεσιών, του Υπουργείου Οικονομικών, του Υπουργείου Συντονισμού -αναφέρομαι σε επιτελικά Υπουργεία- και για το επιστημονικό προσωπικό, γιατί να εξαιρείται η Τράπεζα της Ελλάδος, όπως εξαιρέσαμε -κακώς, κάκιστα εγώ τότε το επεσήμανα- και τη στελέχωση του Χρηματιστηρίου Αξιών Αθηνών. Δηλαδή, το Χρηματιστήριο -θα πάω εκεί για να κάνω μετά αναγωγή στην Τράπεζα της Ελλάδος- θέλει μεγαλύτερη προσοχή ως προς τη στελέχωσή του από τις δημόσιες υπηρεσίες; Το Υπουργείο Εθνικής Οικονομίας, αλλά και το Υπουργείο Οικονομικών που είναι επιτελικά Υπουργεία της χώρας μας, είναι υποδεέστερα, έχουν υποδεέστερη ανάγκη στελέχωσης από επιστημονικό προσωπικό, εξειδικευμένο, από ό,τι έχει το Χρηματιστήριο Αθηνών ή η Τράπεζα της Ελλάδος; Γιατί αυτή η εξαίρεση;

Αυτή η εξαίρεση, κύριε Πρόεδρε, είναι εκ του πονηρού και ζητώ από όλους τους συναδέλφους ανεξαρτήτως κόμματος -προφανώς απευθύνομαι στους κυβερνητικούς Βουλευτές να μη συναινέσουν σ'αυτήν την εξαίρεση. Διότι γίνεται ένα ρήγμα και αυτό το ρήγμα σιγά-σιγά θα επεκταθεί και ο ν.2190 θα καταστεί γράμμα κενό. Και έτσι εκφυλίζονται θεσμοί υψηλής σύλληψης για να καταπολεμηθεί το ρουσφέτι. Προχωρούμε με έμμεσο τρόπο τέτοιους θεσμούς να τους εξευτελίσουμε.

Στο άρθρο 13 αναφέρθηκα. Συμφωνώ με την τροποποίηση του άρθρου 13 παρ. 2, με αυτήν την σταδιακή ανανέωση και του Συμβουλίου της Νομισματικής Επιτροπής και των Διοικητών όπως γίνεται, διότι πράγματι εάν προκύψει ένα συμβούλιο ή και κάποιος διοικητής με κάποια μονομέρεια διορισθείς από κάποια κυβέρνηση, θα υπάρχει και ανανέωση σε διάφορες θητείες κυβερνήσεων άλλων κομμάτων άλλων πλειοψηφιών που θα διασφαλίζει την αντικειμενικότητα αυτού του οργάνου, διότι δεν διασφαλίζεται, κύριε Πρόεδρε, με τον τρόπο που προτείνεται από το νομοσχέδιο και θα κληθούμε σε λίγο να ψηφίσουμε.

'Ομως, κύριε Πρόεδρε, νομίζω και τελειώνω με αυτό ότι ομιλώ σε ώτα μή ακουόντων. Προφανώς όχι από κακή θέληση του παρισταμένου κυρίου Υφυπουργού, πλην όμως γνωρίζω ότι οι Υφυπουργοί δεν μπορούν να δεχθούν τροπολογίες, με τις οποίες μπορεί και να συμφωνούν, επειδή λείπει ο αμόρδιος Υπουργός. Ο κύριος Υπουργός είπε ότι θα λείψει για μία ώρα. Λείπει όμως πάνω από μία και μισή ώρα. Για όλους αυτούς τους λόγους καταψηφίζουμε όλα τα άρθρα.

ΠΡΟΕΔΡΕΥΩΝ (Νικόλαος Κατσαρός): Είναι σαφές το συμπέρασμα.

Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, δύο σύντομες παρατηρήσεις που αφορούν δύο συγκεκριμένα άρθρα. Το ένα είναι γενικότερης σημασίας.Το άλλο έχει μικρότερη, αλλά δείχνει μία συγκεκριμένη νοοτροπία. 

Σε ό,τι αφορά το άρθρο 3. Πρώτα-πρώτα να υπενθυμίσω ότι σκοπός του νομοσχεδίου, όταν το δει κανείς, είναι να δημιουργηθεί ένα είδος ανεξάρτητης διοικητικής αρχής. Η Τράπεζα δηλαδή, να μην υπόκειται σε ιεραρχικό έλεγχο ή σε διοικητική εποπτεία. Επομένως σκοπός του σχεδίου νόμου είναι η δημιουργία μίας ανεξάρτητης διοικητικής αρχής, σύμφωνα άλλωστε και με τις επιταγές του Κοινοτικού Δικαίου.

'Οπως είναι διατυπωμένο, κύριε Υπουργέ, το άρθρο είναι εντελώς άκομψο και φοβάμαι ότι πολύ περισσότερα ερμηνευτικά προβλήματα θα δημιουργήσει, από όσα θα λύσει.

Λέτε στο άρθρο 3: "Κατά την άσκηση των αρμοδιοτήτων τους, η Τράπεζα της Ελλάδος και τα μέλη των οργάνων της δεν ζητούν ούτε δέχονται οδηγίες από την κυβέρνηση ή οργανισμούς. Η κυβέρνηση και οι λοιποί φορείς πολιτικής εξουσίας δεν επιδιώκουν να επηρεάζουν τα όργανα της τράπεζας κατά την τέλεση των καθηκόντων τους".

Προφανώς ο συντάκτης του σχεδίου νόμου δεν θα είχε δει τη διατύπωση που ακολουθείται σε όλες τις ανεξάρτητες διοικητικές αρχές μέχρι σήμερα, η οποία είναι και απλούστερη και δεν δημιουργεί και κανένα απολύτως ζήτημα, γιατί λύνει το θέμα αυτό κατά τρόπο ενιαίο. Και όταν σας είπα προηγουμένως ότι θα δημιουργηθούν περισσότερα ζητήματα είναι ότι, επειδή είναι διαφορετική η διατύπωση για την Τράπεζα από άλλες ανεξάρτητες διοικητικές αρχές θα φαντάζεται κανένας ότι άλλο σκοπό είχε ο νομοθέτης .

Εγώ φοβάμαι πολύ ότι αυτός που συνέταξε το σχέδιο αυτό, δεν ήξερε τι έχει γραφεί σε άλλες περιπτώσεις. Το απλούστερο που μπορούσατε να κάνετε στη περίπτωση αυτή ηταν το εξής: Και σας δίνω τη διατύπωση που ίσως να σας διευκολύνει. Και θα παρακαλούσα να τη δεχθείτε αφού είναι απλούστατη. 'Οτι "Η Τράπεζα της Ελλάδος κατά την άσκηση των αρμοδιοτήτων της αποτελεί ανεξάρτητη διοικητική αρχή, της οποίας τα μέλη απολάβουν προσωπικής και λειτουργικής ανεξαρτησίας και δεν υπόκεινται σε ιεραχρικό έλεγχο ή διοικητική εποπτεία". Είναι απλό, γιατί αυτό λέτε σε τελική ανάλυση. Δεν λέτε και τίποτε άλλο. 'Οταν λέτε εδώ ότι στην περίπτωση αυτή η Τράπεζα της Ελλάδος και τα μέλη των οργάνων της δεν ζητούν ούτε δέχονται οδηγίες κλπ., αυτό εννοείτε. Ούτε υπάρχει δηλαδή από τη μια πλευρά αίτηση προς παροχή οδηγιών, ούτε το κράτος, το δημόσιο μπορεί να δώσει ως εποπτεύουσα αρχή, μέσω του αρμόδιου Υπουργείου, οδηγίες.

Επαναλαμβάνω, λοιπόν, ότι και αν δεν θέλετε να πείτε τη λέξη "ανεξάρτητη διοικητική αρχή", χρησιμοποιήσετε την ορολογία που έχει χρησιμοποιηθεί για τις ανεξάρτητες διοικητικές αρχές, ότι δηλαδή η Τράπεζα, κατά την άσκηση των αρμοδιοτήτων της δεν υπόκειται σε διοικητικό έλεγχο, ή διοικητική εποπτεία και επομένως στη περίπτωση αυτή λειτουργεί ως ανεξάρτητη διοικητική αρχή υποκείμενη βεβαίως στον κονοβουλευτικό έλεγχο, στον οποίο υπόκεινται όλες οι ανεξάρτητες διοικητικές αρχές.

Μια δεύτερη παρατήρηση, η οποία δείχνει νοοτροπία -το λέγω αυτό το πράγμα γιατί δεν είναι η μόνη περίπτωση την


 

  

Σελίδα 2223 

οποία έχουμε- έχει σχέσει με το άρθρου 12, παράγραφος 18. Λέτε εκεί ότι επειδή καταργείται το άρθρο 23 του ν.2303/95, καταργούνται και οι εκκρεμείς δίκες. Δεν είναι η πρώτη φορά που σε νομοσχέδια της κυβέρνησης του ΠΑ.ΣΟ.Κ. και παλαιότερα, αλλά και τώρα, θεωρείται, κύριοι της Κυβέρνησης, ότι επειδή καταργείται μία διάταξη, δίκες που έχουν αρχίσει, καταργούνται.

'Ισως δεν έχουν αντιληφθεί η Κυβέρνηση και οι συντάκτες του σχεδίου νόμου ότι όταν αρχίσει μια δίκη και ασκήσει κάποιος το δικαίωμά του, σύμφωνα με το άρθρο 20 παρ.1, ασκεί συνταγματικώς κατοχυρωμένο δικαίωμα. Και οποιαδήποτε παρέμβαση του νομοθέτη στην περίπτωση αυτή συνιστά, κατ' αρχήν, παράβαση η οποία συνεπάγεται παραβίαση της αρχής του άρθρου 26, δηλαδή, της διάκρισης των εξουσιών. Η νομολογία του Αρείου Πάγου και του Συμβουλίου της Επικρατείας στο σημείο αυτό είναι παγία. Μια τέτοια ρύθμιση αποτελεί αντισυνταγματική διάταξη. Και τονίζω ότι εν πάση περιπτώσει τα δικαστήρια τα οποία θα έχουν να κρίνουν τη συγκεκριμένη περίπτωση δεν πρόκειται να καταργήσουν τη δίκη.

Θέλετε να εμπεριέχεται στο σχέδιο νόμου, το οποίο έχετε μπροστά σας, μια αντισυνταγματική διάταξη; Είναι δικό σας ζήτημα να την έχετε. Αλλά, πάντως, σας διαβεβαιώ -και μπορείτε να ρωτήσετε τη νομική υπηρεσία της τράπεζας- ότι η διάταξη αυτή δεν πρόκειται να εφαρμοστεί από το αρμόδιο δικαστήριο. Γιατί θέλετε να την κρατήσετε, λοιπόν, αφού δεν πρόκειται να έχει κανένα αποτέλεσμα; Αυτές είναι οι δύο παρατηρήσεις τις οποίες θα ήθελα να κάνω. Ελπίζω για τη δεύτερη να αντιλαμβάνεσθε το πράγμα και να την απαλείψετε, αλλά θα επιμείνω και στην πρώτη να αλλάξετε τη διατύπωση. Κάντε την νομοθετικά αρτιότερη, ίσως θα λύσει πολύ περισσότερα προβλήματα απ'όσα δημιουργούνται με τη διατύπωση που ακολουθείτε αυτήν τη στιγμή. Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος και ο κύριος Υπουργός έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

Κύριοι συνάδελφοι, ο κύριος Υπουργός απουσιάζει, εξήγησε στη Βουλή τους λόγους που τον ανάγκασαν να μη βρίσκεται στην Αίθουσα και τον αναπληρώ βεβαίως όχι στο βαθμό που θα ήθελα και εγώ, ώστε να πάρω ευθύνες πέρα από εκείνες που μπορώ αυτήν τη στιγμή από μόνους μου να αναλάβω.

Δεν θα επιμείνω στις γενικές παρατηρήσεις, γιατί εκεί μου είναι εύκολο άλλωστε να απαντήσω. Θέλω να δω στις συγκεκριμένες παρατηρήσεις σας αν μπορεί να γίνει τίποτε από εμένα μέχρι που να έρθει ο Υπουργός.

Στο άρθρο 3 στο οποίο επέμενε και ο κ. Παυλόπουλος και ο κ. Τζωάννος, κύριε Παυλόπουλε, απ' ό,τι με πληροφορούν και οι υπηρεσίες, το άρθρο αυτό είναι ακριβώς διατύπωση η οποία έχει μεταφραστεί, έχει επεξεργαστεί και αυτή έχει βρεθεί. Οι υπηρεσίες -θέλω να είμαι ειλικρινής μαζί σας- φοβούνται ότι δεν είναι αυτό που λέτε εσείς, δεν είναι δηλαδή, η ανεξάρτητη αρχή η οποία να υπόκειται σε διοικητικό έλεγχο. Ενδεχόμενα να χρειαστεί διοικητικός έλεγχος, αλλά είναι η αρχή η οποία δεν επηρεάζεται -πρέπει να περάσει η έννοια αυτή- από κάποια κρατική, κυβερνητική παρέμβαση ή άλλης μορφής. Και επειδή μου λένε ότι αυτό το έχουν ψάξει, το έχουν μεταφράσει -εγώ δεν είμαι και συνταγματολόγος και ίσως τα ελληνικά μου να μην είναι τόσο καλά σαν τα δικά σας- αποδίδεται σωστά στα ελληνικά ως κείμενο απ'ό,τι το έχουν εξετάσει, αυτό που πρεσβεύουν αποδίδεται εν πάση περιπτώσει μ' αυτό το κείμενο και το Ευρωπαϊκό Νομισματικό Ινστιτούτο έχει επίσης υποδείξει ότι αυτό είναι το σωστό.

Στη δεύτερη παρατήρησή σας, εδώ με βρίσκετε σε μια πολύ δύσκολη στιγμή, γιατί βλέπω ότι ο Υπουργός έχει σημειώσει, έχω την εντύπωση με πρόθεση να το διαγράψει, δεν θέλω να πάρω την ευθύνη αυτήν τη στιγμή, δεν το ξέρω, αλλά μου λένε και οι υπηρεσίες ότι η παρατήρησή σας είναι σωστή. 'Ομως δεν έχω το δικαίωμα, επιτρέψτε μου πρώτα να συνεννοηθώ με τον Υπουργό. Αν το έχει πει, ο κ. Αλογοσκούφης το ξέρει, επομένως αυτό θα διαγραφεί. 'Αρα αυτό νομίζω τακτοποιείται, άρα η παρατήρησή σας έγινε αποδεκτή ...

ΔΗΜΗΤΡΙΟΣ ΣΙΟΥΦΑΣ: Μου επιτρέπετε μια διακοπή;

ΠΡΟΕΔΡΕΥΩΝ (Νικόλαος Κατσαρός): Εφόσον το επιτρέπει ο κύριος Υπουργός, ναι.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαρίστως.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Με την παρέμβαση του κ. Παυλόπουλου και με το δισταγμό του κυρίου Υπουργού σε ό,τι αφορά το ότι πράγματι ενδεχομένως να υπάρχει θέμα, εάν η Κυβέρνηση το αποδέχεται, μπορούμε να συμφωνήσουμε μια και δεν είναι ο Υπουργός εδώ, όταν θα ψηφιστεί στο σύνολο το νομοσχέδιο, η Βουλή να αποδεχθεί την ενδεχόμενη τροποποίηση την οποία θα κάνει ως συζητηθέν θέμα. Διέξοδο προσπαθώ να δώσω.

ΠΡΟΕΔΡΕΥΩΝ (Νικόλαος Κατσαρός): Εφόσον δεν θα υπάρχει πρόβλημα διαφοροποίησης, αλλά και οι δύο διατυπώσεις σημειώνουν το αυτό βεβαίως, δεν θα υπάρχει και πρόβλημα ουσιαστικής τροποποίησης.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Μιλάει κύριε Πρόεδρε, ο κ. Σιούφας και οι συνάδελφοι για το άρθρο 12 παρ.16 που πρόκειται να διαγραφεί.

Συμφωνώ, κύριε Σιούφα, με την πρότασή σας, νομίζω ότι θα διαγραφεί, αλλά κρατώ και εγώ αυτήν τη μικρή επιφύλαξη εκ του γεγονότος ότι δεν πήρα πριν φύγει ο Υπουργός, την ευθύνη. Ο Υπουργός θα έρθει, ελπίζω απόψε να τελειώσει αυτό.

Τώρα στα άλλα, απ'ό,τι με πληροφόρησε ο Υπουργός φεύγοντας, ό,τι άλλες παρεμβάσεις μπορούσε να κάνει, τις έκανε. Δεν δέχεται άλλες διορθώσεις ή τροπολογίες, σημειώνοντας τις γενικές παρατηρήσεις και αυτήν του κ. Ανωμερίτη, για να δούμε τι θα γίνει με τη μετοχοποίηση, την Α.Ε.

Είναι θέμα που δεν μπορεί να λυθεί απόψε, όπως αντιλαμβάνεσθε, όπως και τα άλλα τα γενικά που σας είπα. Απλά το κλείνουμε αυτό, γιατί πολύς λόγος έγινε περί απορρήτου των τραπεζών κλπ. Μη φθάνουμε και σε ακρότητες. Το απόρρητο αίρεται ανά πάσα στιγμή που ο εισαγγελέας θα το ζητήσει. 

ΣΤΡΑΤΗΣ ΚΟΡΑΚΑΣ: 'Αμα το ζητήσει ο εισαγγελέας σωθήκαμε!

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν κρύβουμε τίποτε εδώ, αλλά οι Tράπεζες έτσι λειτουργούν. Τι να κάνουμε; Κανένα απόρρητο δεν υπάρχει για εγκληματίες. Οι ξένες τράπεζες έτσι λειτουργούν. Οι ελληνικές θα έχουν ...

ΣΤΡΑΤΗΣ ΚΟΡΑΚΑΣ: 'Εχω την εντύπωση ότι κάποτε διαβάσατε και εσείς Λένιν. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ πάρα πολύ κύριε Πρόεδρε, εγώ αυτά είχα να πω.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, θέλετε το λόγο;

ΣΤΡΑΤΗΣ ΚΟΡΑΚΑΣ: 'Ο,τι είχα να πω το είπα.

ΠΡΟΕΔΡΕΥΩΝ (Νικόλαος Κατσαρός): Εσείς τα λέτε και χωρίς να πάρετε το λόγο!

Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Θα ήθελα να επανέλθω στην παράγραφο 2 του άρθρου 13, η οποία έχει αναδιατυπωθεί ως εξής: "Κατά την πρώτη σύνθεση του Συμβουλίου Νομισματικής Πολιτικής η θητεία του διοικητή και ενός υποδιοικητή ορίζεται εξαετής και των λοιπών μελών ορίζεται κατ'εξαίρεση βραχύτερη των έξι ετών. Συγκεκριμένα η θητεία του έτερου υποδιοικητή ορίζεται πενταετής, ενός μέλους τετραετής και δύο άλλων μελών τριετής και διετής αντίστοιχα."

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Σύμφωνα με την πρόταση που κάναμε και στη συζήτηση επί της αρχής, προτείνουμε την εξής τροποποίηση στην παράγραφο 2 του άρθρου 13: "Κατά την πρώτη σύνθεση του


 

  

Σελίδα 2224 

Συμβουλίου Νομισματικής Πολιτικής η θητεία του διοικητή ορίζεται εξαετής." Διαγράφεται η φράση "και ενός υποδιοικητή". "Και των λοιπών μελών ορίζεται κατ'εξαίρεση βραχύτερη των έξι ετών. Η θητεία ενός μέλους ορίζεται πενταετής, ενός τετραετής και δύο άλλων μελών τριετής και διετής αντίστοιχα."

Και θέλουμε την εξής συμπλήρωση, για να είμαστε συνεπείς με αυτά που λέγαμε και στη συζήτηση επί της αρχής και γιατί θεωρούμε ότι είναι πολύ σημαντικό το θέμα: "Σε περίπτωση ορισμού ήδη υπηρετούντων υποδιοικητών η ήδη διανυθείσα θητεία τους θα συνυπολογιστεί προκειμένου να συμπληρωθεί η εξαετής θητεία."

ΠΡΟΕΔΡΕΥΩΝ (Παναγιώτης Σγουρίδης): Επιθυμεί κανένας εκ των κυρίων Κοινοβουλευτικών Εκπροσώπων το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, θα ήθελα να πω κάτι.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θα σας δώσω το λόγο. Τον δικαιούσθε άλλωστε. Ούτως ή άλλως τελειώσαμε τη συζήτηση επί της ενότητας των άρθρων.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών ): Απλώς, θέλω να προσθέσω μια περαιτέρω μικρή τροποποίηση, σε ανταπόκριση σχετικού αιτήματος της Αντιπολιτεύσεως και άλλων μελών της Διαρκούς Επιτροπής.

Στο άρθρο 12 παράγραφος 16 απαλείφονται οι λέξεις "Η κατάργηση καταλαμβάνει και τις εκκρεμείς δίκες." Αυτή η φράση διαγράφεται. Παραμένει η παράγραφος 16 σε ό,τι αφορά την πρώτη φράση. Παραμένει, δηλαδή, η φράση: "Το άρθρο 23 του ν. 2303/95 ΦΕΚ... κλπ. καταργείται". Φεύγει η δεύτερη φράση που αφορά την κατάργηση εκκρεμών δικών.

ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς εκ των κυρίων συναδέλφων που θέλει να πάρει το λόγο επί της ενότητας των άρθρων 1 έως και 13; Κανείς.

Κηρύσσεται περαιωμένη η συζήτηση επί της ενότητας των άρθρων 1 έως και 13.

Εισερχόμαστε στην ψήφιση των άρθρων κεχωρισμένως.

Ερωτάται το Σώμα: Γίνεται δεκτό το άρθρο 1;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 3;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 5;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 8;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 9, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 10;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 11, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 12, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΓΕΩΡΓΙΟΣ ΑΛΟΓΟΣΚΟΥΦΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 13 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Πριν περάσουμε στο ακροτελεύτιο άρθρο, το άρθρο 14, υπάρχει μία τροπολογία από το Κομμουνιστικό Κόμμα Ελλάδας, την οποία υπογράφουν ο κ. Κόρακας και ο κ. Κανταρτζής.

Εισερχόμαστε, λοιπόν, στη συζήτηση της τροπολογίας με γενικό αριθμό 1163 και ειδικό 43.

Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, ήδη έκανα μία πολύ σύντομη αναφορά προηγούμενα.

Η τροπολογία μας αυτή, αναφέρεται σε ένα ιδιαίτερα σημαντικό ζήτημα, το οποίο μένει πάντα επίκαιρο και για το οποίο γίνεται πολύς λόγος τώρα τελευταία και είναι απόλυτα δικαιολογημένο. Πρόκειται για το ζήτημα του ανατοκισμού των τόκων.

Θα έχετε υπόψη σας ότι με την τακτική που ακολουθείτε τώρα, φθάνουμε σε τραγελαφικές καταστάσεις. Πρέπει να σας πω ότι μέχρι το '80 αυτός ο ανατοκισμός γινόταν με πάρα πολλή φειδώ και σε πάρα πολύ εξαιρετικές περιπτώσεις. 

Το '80 με τη σχετική διάταξη που ψηφίστηκε στο ν. 1083/80, εάν θυμάμαι καλά, τότε επί Νέας Δημοκρατίας η Νομισματική Επιτροπή έχει τη δυνατότητα ανατοκισμού για όλες τις περιπτώσεις. 

Πράγματι, με την απόφαση 289, που δημοσιεύθηκε στην Εφημερίδα της Κυβερνήσεως στις 27.11.80, η Νομισματική Επιτροπή καθόρισε ότι οι τράπεζες και οι λοιποί πιστωτικοί οργανισμοί μπορούν να εκτοκίζουν τους οφειλόμενους σε αυτές τόκους από την πρώτη μέρα καθυστέρησης, άνευ


 

  

Σελίδα 2225 

οιουδήποτε χρονικού ή άλλου περιορισμού.

Στα 17 χρόνια που ακολούθησαν οι τράπεζες κάνοντας χρήση των παραπάνω προνομιακών διατάξεων, ανατοκίζουν τους τόκους, όπως είπαμε.

Πρόσφατα, ασχολήθηκα με μία περίπτωση την οποία θέλω να αναφέρω, κύριε Πρόεδρε. 

Κάποιος εργαζόμενος για παράδειγμα στο δημόσιο, μισθοσυντήρητος, πήρε για πρώτη κατοικία ένα δάνειο, το '87-'88, λιγότερο από επτά εκατομμύρια (7.000.000) δραχμές. Βρέθηκε σε δύσκολη οικονομική θέση και για δύο χρόνια δεν μπόρεσε να πληρώσει. Σε 15 χρόνια θα έπρεπε να πληρώσει δεκαεννέα εκατομμύρια (19.000.000) δραχμές. Πλήρωσε σε οκτώ χρόνια συνολικά, με τη δυσκολία που είχε στα δύο χρόνια, δεκαεξίμισι εκατομμύρια (16.500.000) δραχμές. Η τράπεζα του ζητάει σαράντα ή πενήντα εκατομμύρια (40.000.0000 ή 50.000.000) δραχμές ακόμα, εκτός από τα δεκαεξίμισι εκατομμύρια (16.500.000) δραχμές. Και να σημειώσετε, ότι το 2004 ή 2005 η τράπεζα περίμενε να πάρει συνολικά δεκαεννέα εκατομμύρια (19.000.000) δραχμές. Πήρε το 1997, δηλαδή επτά χρόνια πριν, δεκαεξίμισι εκατομμύρια (16.500.000) δραχμές και ζητάει άλλα πενήντα εκατομμύρια (50.000.000) δραχμές.

Να, σε τι τραγέλαφους μπορούμε να φθάσουμε. Αυτό το πράγμα είναι απαράδεκτο, δεν μπορεί να συνεχισθεί έτσι. Δηλαδή, αν τα λογαριάσετε, υπάρχουν περιπτώσεις που κάποιοι μπορεί να πληρώσουν μέχρι σαράντα φορές το χρέος τους. Αυτό δηλαδή, που αναγκάσθηκε να κάνει ο εργαζόμενος στο δημόσιο που σας είπα.

Φυσικά, αυτό είναι αντισυνταγματικό, είναι παράνομο κλπ., ωστόσο όμως αυτό γίνεται. Γι' αυτό, κύριε Υπουργέ, προτείνουμε την εξής τροπολογία:

Πρώτον, η διάταξη της παραγράφου 6, του άρθρου 8, του ν. 1083/1980 καταργείται.

Δεύτερον, οι αποφάσεις της Νομισματικής Επιτροπής που έχουν εκδοθεί κατ' εξουσιοδότηση της παραπάνω καταργούμενης διάταξης, καταργούνται επίσης. 

Τρίτον, υποθέσεις εκκρεμείς σε οποιοδήποτε στάδιο της διαδικασίας, κρίνονται σύμφωνα με τις προηγούμενες δύο παραγράφους.

Τέταρτον, τυχόν κατασχέσεις που έχουν επιβληθεί με βάση καταργούμενες στις δύο πρώτες παραγράφους διατάξεις, εφόσον δεν έχει ολοκληρωθεί ο πλειστηριασμός, ανατρέπονται.

Αυτά νομίζουμε ότι πρέπει να υιοθετηθούν, για να μπορέσουμε επιτέλους να απαλλάξουμε αυτόν τον κόσμο από αυτόν το βραχνά. 

Θα έχετε και εσείς σίγουρα πολλά τέτοια παραδείγματα. Και ο Αντιπρόεδρος της Βουλής ο κ. Κατσαρός μας απηύθυνε ένα σημείωμα με τέτοιες τραγελαφικές καταστάσεις. Νομίζω ότι πρέπει να δώσουμε ένα τέλος και γι' αυτό παρακαλούμε, κύριε Πρόεδρε, να γίνει δεκτή η τροπολογία μας. Για το δημόσιο, αυτό καθ' εαυτό, δεν έχει δαπάνη. Είναι κάτι που απλώς θα τερματίσει μια κατάσταση, που από κάθε άποψη είναι απαράδεκτη. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κόρακα.

Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Αναφέρθηκα στη δευτερολογία μου επί της αρχής του νομοσχεδίου και στην τροπολογία, την οποία συζητάμε σήμερα, την οποία έχουμε καταθέσει, που είναι βέβαια και εμπρόθεσμη.

Είναι γνωστό το πρόβλημα που έχει παρουσιασθεί και έχει πάρει εκρηκτικές διαστάσεις στη χώρα μας, το οποίο εμφανίστηκε μετά το 1980, αφού μέχρι τότε, με βάση τις διατάξεις του Αστικού Κώδικα που ίσχυαν, υπήρχαν αυστηρές προϋποθέσεις ως προς τη δυνατότητα επιβολής τόκων πάνω στους τόκους.

'Ερχεται ο ν. 1083/80, ο οποίος δίνει τη δυνατότητα αυτή και από τότε πλέον αρχίζει να δημιουργείται αυτός ο βραχνάς, ο οποίος έχει οδηγήσει στη χρεοκοπία πολλές οικογένειες και ιδιαίτερα έχει πλήξει τους μικρούς και μεσαίους επιχειρηματίες και άλλους, οι οποίοι βρέθηκαν στην ανάγκη να καταφύγουν στον τραπεζικό δανεισμό. Δεν θα αναφέρω παραδείγματα. Είναι γνωστά σε όλους μας.

Το πρόβλημα είναι πολιτικό. Με νόμο έχει δημιουργηθεί αυτό το πρόβλημα, το οποίο επαναλαμβάνω έχει πάρει εκρηκτικές διαστάσεις στη χώρα μας, δημιουργώντας ένα τεράστιο κοινωνικό και οικονομικό πρόβλημα και με πολιτική απόφαση θα πρέπει να δοθεί λύση. Γι' αυτό το λόγο, πιστεύω ότι θα πρέπει να γίνει δεκτή η τροπολογία, την οποία έχουμε καταθέσει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, η τροπολογία θίγει ένα θέμα, το οποίο μας έχει απασχολήσει και στην Αίθουσα του Κοινοβουλίου κατ' επανάληψη και είναι γεγονός ότι απασχολεί ευρύτερα τους πολίτες.

Εμείς σαν ΠΑΣΟΚ υποστηρίζουμε ότι το πρόβλημα είναι υπαρκτό και μάλιστα, σε ορισμένες περιπτώσεις παίρνει διαστάσεις πέραν κάθε λογικής. Γι' αυτό υποστηρίζουμε την ανάγκη να τροποποιηθεί ασφαλώς ο ν.1083, που απετέλεσε και τη βάση για να εκδοθεί η απόφαση της Νομισματικής Επιτροπής.

Μάλιστα, κύριε Υπουργέ, εμείς επιμένουμε να το κάνει αυτό η Κυβέρνηση το ταχύτερο δυνατόν. Βέβαια, δεν συμφωνούμε με την άποψη ότι αυτό το τόσο σοβαρό θέμα που έχει πάρει διαστάσεις προς τους πολίτες από τη μία πλευρά και προς το πιστωτικό σύστημα από την άλλη πλευρά, μπορεί να συζητηθεί και να ψηφισθεί στα πλαίσια μίας τροπολογίας, με αυτήν τη διαδικασία που εισάγεται σήμερα.

Θέλουμε όμως, η Κυβέρνηση, το ταχύτερο δυνατό, να φέρει ένα σχετικό νομοθέτημα και θα ακούσουμε με ενδιαφέρον την τοποθέτηση του Υπουργού επί του θέματος αυτού. Αυτή είναι η άποψη της Πλειοψηφίας και εκφράζει το σύνολο των Βουλευτών του ΠΑΣΟΚ, κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Θα δώσω το λόγο στον κ. Ιντζέ, στον κ. Αποστόλου, στον κ. Αλογοσκούφη, στον κ. Ανωμερίτη και μετά θα μιλήσει ο κύριος Υπουργός.

Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Στα φοιτητικά μας χρόνια μαθαίναμε στο Αστικό Δίκαιο ότι ο ανατοκισμός απαγορεύεται, εκτός αν άλλως ο νόμος ορίζει. Υπάρχει νόμος που άλλως ορίζει και υπάρχει το πρόβλημα. Το πρόβλημα είναι εκρηκτικό.

Εγώ διαισθάνομαι ότι και η Κυβέρνηση έχει πρόθεση να κάνει κάποια ρύθμιση. Δεν επιμένω να γίνει τώρα. Μακάρι να γινότανε αλλά δεν μπορεί. Πιστεύω ότι θα γίνει και εγώ κάνω έκκληση να γίνει το γρηγορότερο γιατί υπάρχουν κοινωνικά δράματα. 'Εχουν "πέσει στα νύχια" των τοκογλύφων, των τραπεζών δηλαδή, άνθρωποι μικρομεσαίοι, γεωργοί με δέκα στρέμματα κλήρο, στα σύνορα και κινδυνεύουν και αυτά τα δέκα στρέμματα που έχουν, να τα πάρει η Αγροτική Τράπεζα.

Είναι πράγματι ένα μεγάλο πρόβλημα και θα χαρώ πάρα πολύ εάν ο κύριος Υπουργός κάνει μία δήλωση ότι πρόκειται να ρυθμίσει το θέμα αυτό. 'Ομως, όχι από εδώ και πέρα, αλλά αναδρομικά, για να υπάρχει κάποια ανακούφιση. Γιατί αλλιώς τα θύματα θα παραμείνουν θύματα, παρά τη ρύθμιση. Να υπάρχει μία ρύθμιση που να αφορά το μέλλον.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Ιντζέ.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: 'Οντως κύριε Πρόεδρε, είναι πάρα πολύ σοβαρό το θέμα και αφορά τη ραχοκοκκαλιά της εθνικής μας οικονομίας, τους μικρομεσαίους περισσότερο από όλους.

Ισχυρίζονται οι τράπεζες ότι το ίδιο συμβαίνει και με τις καταθέσεις. Η διαφορά είναι πάρα πολύ μεγάλη, κύριε Υπουργέ και το γνωρίζετε, δεδομένου ότι οι καταθέσεις έχουν εξάμηνο ανατοκισμό, ενώ στις χορηγήσεις είναι τρίμηνος ο ανατοκισμός. Πέραν αυτού γνωρίζουμε ποιά είναι η διαφορά μεταξύ καταθέσεων και χορηγήσεων. Μιλάμε για διαφορά που ξεπερνά τις δέκα μονάδες. Αν αναλογιστούμε την επιβάρυνση που υπάρχει στους πιστωτές σε σχέση με το κέρδος, ας το πούμε,


 

  

Σελίδα 2226 

των καταθετών, η διαφορά είναι τεράστια. Πάντως είναι ένα θέμα το οποίο απασχολεί έντονα την ελληνική κοινωνία. 'Εχει δημιουργήσει πάρα πολλά σοβαρά προβλήματα. 'Εχουμε οδηγηθεί μέχρι και σε αυτοκτονίες, κύριε Υπουργέ και το γνωρίζετε. Επιτέλους η Κυβέρνηση θα πρέπει να αναλάβει μία νομοθετική πρωτοβουλία.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, θα ήθελα να θυμίσω ότι το θέμα αυτό είναι πράγματι οξύ. Η Νέα Δημοκρατία και με ερώτηση του Αντιπροέδρου της Βουλής, του κ. Κατσαρού, αλλά και με σχετική επερώτηση προ μερικών εβδομάδων, ανακίνησε αυτό το θέμα και την ανάγκη να ρυθμιστεί νομοθετικά. 

Είμαι βέβαιος, ότι ο Υπουργός αιφνιδιάζεται και δεν μπορεί να είναι σε θέση να φέρει μια ρύθμιση η οποία να αντιμετωπίσει το πρόβλημα σφαιρικά. Διότι το πρόβλημα πραγματικά είναι σύνθετο. Το πρόβλημα έχει κοινωνικές διαστάσεις, έχει όμως και διαστάσεις που άπτονται της ευστάθειας του ίδιου του πιστωτικού συστήματος.

Και μεις συνηγορούμε. Είμαστε ήδη σε διαδικασία επεξεργασίας μιας πρότασης νόμου. Αλλά η Κυβέρνηση νομίζω ότι πρέπει να μας προλάβει -και το ευχόμαστε να μας προλάβει- και να φέρει εδώ μια ρύθμιση ισορροπημένη που να αντιμετωπίζει αυτό το πρόβλημα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Αλογοσκούφη.

Ο κ. Ανωμερίτης έχει το λόγο.

ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε νομίζω ότι ο κ. Σφυρίου κάλυψε πραγματικά όλους τους Βουλευτές της Πλειοψηφίας με την τοποθέτηση που έκανε. Παίρνω το λόγο για να πω κι εγώ, ότι πραγματικά όταν ένα θέμα από μία διοικητική απόφαση ή από έναν νόμο, δημιουργεί τεράστια κοινωνικά προβλήματα, αλλά και οικονομικά προβλήματα -δηλαδή, δυσχεραίνει την οικονομική λειτουργία, τη λειτουργία της αγοράς- τότε πρέπει να το δούμε εμείς διοικητικά, νομοθετικά και να μην το αφήσουμε στα χέρια της δικαιοσύνης, η οποία είναι γνωστό ότι με πολλές αποφάσεις εφετείων άλλοτε πήρε τη μια πλευρά και άλλοτε την άλλη πλευρά.

'Οπως είπαν και όλοι οι συνάδελφοι, το θέμα δεν είναι απλό. Δημιουργήθηκε το 1980 με τις γνωστές νομοθετικές ρυθμίσεις και τις αποφάσεις της Νομισματικής Επιτροπής και είχε μακρά πορεία. Εγώ προσωπικά την έχω ζήσει και αρνητικά ως Διοικητής Τράπεζας αυτήν την πορεία. Αλλά θέλω να σας πω ότι δεν είναι ένα εύκολο θέμα. Είναι ένα θέμα το οποίο οφείλει το Υπουργείο Εθνικής Οικονομίας να το δει και από την πλευρά του κοινωνικού προβλήματος, που έχει δημιουργηθεί, αλλά και από την πλευρά του πιστωτικού συστήματος. Γιατί μία τυχόν εύκολη ή πιο πρόχειρη λύση μπορεί να δημιουργήσει πολύ περισσότερα προβλήματα στη λειτουργία της οικονομίας από ό,τι έχει σήμερα.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Από ό,τι φαίνεται, κύριε Υπουργέ, ομόφωνα το Σώμα σας κάνει έκκληση να προχωρήσετε σε νομοθετική ρύθμιση. 

Ορίστε, κύριε Υπουργέ, έχετε το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, αγαπητοί συνάδελφοι ξεκινάω από τα πολύ σωστά λόγια που είπε ο κ. Ανωμερίτης, ότι χρειάζεται μία ισορροπημένη αντιμετώπιση του θέματος που να λαμβάνει υπόψη και τα σοβαρότατα κοινωνικά προβλήματα, που είχε προκαλέσει η παρούσα κατάσταση, αλλά και τις ανάγκες του πιστωτικού συστήματος. Είναι προφανές, ότι σήμερα δεν μπορούμε να νομοθετήσουμε και για τυπικούς λόγους, γιατί δεν δεχόμαστε τροπολογίες στο παρόν νομοσχέδιο που ουσιαστικά επέχει θέση καταστατικού της νέας ανεξάρτητης Τραπέζης της Ελλάδος, αλλά και για ουσιαστικούς λόγους, διότι το θέμα το μελετάει η Κυβέρνηση σε συνάρτηση και με τις διαδικασίες του Αρείου Πάγου.

Αλλά πράγματι υπόσχομαι, ότι θα το μελετήσουμε και θα συζητήσουμε μαζί μία ισορροπημένη λύση που να εξασφαλίζει τα συμφέροντα και της κοινωνίας και της οικονομίας. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο για να δευτερολογήσει.

ΣΤΡΑΤΗΣ ΚΟΡΑΚΑΣ: Θέλω να σημειώσω ότι η τοποθέτηση της Κυβέρνησης είναι μάλλον τοποθέτηση υπεκφυγής διότι δεν δεσμεύθηκε ο κύριος Υπουργός ούτε χρονικά ούτε συγκεκριμένα. Και αυτό το "ισορροπημένη" με προβληματίζει πάρα πολύ. Αυτήν τη στιγμή υπάρχει μια υπεραισχροκέρδεια από την πλευρά του τραπεζικού συστήματος γι'αυτά τα ζητήματα. Γι'αυτό δεν μπορούμε να μιλάμε για ισορροπημένη αντιμετώπιση. Αυτό που χρειάζεται είναι να καταργηθούν εκείνες οι διατάξεις που επιτρέπουν τη συνέχιση αυτού του αίσχους.

Δεύτερον, δεν αιφνιδιάσαμε κανέναν. Αυτήν την τροπολογία την καταθέσαμε πριν από αρκετούς μήνες. Για αυτό το νομοσχέδιο την καταθέσαμε πριν από ένα μήνα. Η Κυβέρνηση είχε τη δυνατότητα να το μελετήσει.

Θέλω τώρα να θέσω ένα θέμα σοβαρό. Δεν είναι δυνατόν το Γενικό Λογιστήριο του Κράτους όταν κατατίθενται εμπρόθεσμα τροπολογίες Βουλευτών επί ενα μήνα να μη μας στέλνει την έκθεση. Κατά συνέπεια, θα πρέπει η Κυβέρνηση να δώσει τις απαιτούμενες οδηγίες γιατί το Γενικό Λογιστήριο του Κράτους υπάγεται στο Υπουργείο Οικονομικών του οποίου προϊσταται ο παριστάμενος Υπουργός.

Εμείς κάνουμε αυτήν την πρόταση και θα δεχόμασταν απόψε να γίνουν προτάσεις βελτίωσης. Πρέπει αυτό το θέμα να λυθεί. Εγώ ανέφερα μόνο ένα παράδειγμα για πρώτη κατοικία, για εργαζόμενους κλπ. 'Ομως, υπάρχει και η μικρομεσαία επιχείρηση και η οικονομική ζωή της χώρας μας που υποφέρει από αυτόν το βραχνά. Πάμε τώρα για προϋπολογισμό και για καινούρια βάρη και έχουμε επιπλέον και το τραπεζικό σύστημα να αποτελειώνει τον κόσμο.

Γι'αυτό ας αφήσουμε τα "ισορροπημένα" και τα "μη ισορροπημένα" και ας μας πει ο κύριος Υπουργός ότι σε κάποιο νομοσχέδιο που θα έρθει σύντομα, με τη συναίνεση του Σώματος όπως λέμε, θα φέρει μία τέτοια τροπολογία για να την ψηφίσουμε.

ΠΡΟΕΔΡΕΥΩΝ (Παναγιώτης Σγουρίδης): Εισερχόμεθα στην ψήφιση του ακροτελευτίου άρθρου 14.

Ερωτάται το Σώμα: Γίνεται δεκτό το ακροτελεύτιο άρθρο 14;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο 14 έγινε δεκτό κατά πλειοψηφία.

Συνεπώς, το νομοσχέδιο του Υπουργείου Εθνικής Οικονομίας "Ρυθμίσεις για την Τράπεζα της Ελλάδος" έγινε δεκτό επί της αρχής και επί των άρθρων κατά πλειοψηφία και η ψήφισή του στο σύνολο αναβάλλεται για άλλη συνεδρίαση.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν θα μπει σε ψηφοφορία η τροπολογία;

ΠΡΟΕΔΡΕΥΩΝ (Παναγιώτης Σγουρίδης): Σαφώς δεν μπορεί να μπει σε ψηφοφορία διότι πρώτον έχει οικονομικό αντικείμενο και δεν υπάρχει η έκθεση του Γενικού Λογιστηρίου του Κράτους. 

Δεύτερον, δεν την κάνει δεκτή η Κυβέρνηση και τρίτον, το νομοσχέδιο έχει μία συγκεκριμένη δομή ως καταστατικό της Τραπέζης της Ελλάδος. Γι'αυτό το λόγο δεν μπορεί να υπάρχουν τροπολογίες.

ΣΤΡΑΤΗΣ ΚΟΡΑΚΑΣ: Το νομοσχέδιο δεν έχει τη δομή που είπε ο κύριος Υπουργός. Δεν είναι το καταστατικό της Κεντρικής Τράπεζας. Η Κεντρική Τράπεζα έχει δικό της καταστατικό.

ΠΡΟΕΔΡΕΥΩΝ (Παναγιώτης Σγουρίδης): Τροποποιεί το καταστατικό και επέχει τη θέση καταστατικού.

ΣΤΡΑΤΗΣ ΚΟΡΑΚΑΣ: Σε πάρα πολλές τέτοιες περιπτώσεις ακόμη και σε νομοσχέδια που έχουν πολύ πιο συγκεκριμένο χαρακτήρα και είναι με τη μορφή των κωδίκων έχουν έρθει και έχουν ψηφισθεί τροπολογίες. Αυτό έγινε και στον "ΚΑΠΟΔΙΣΤΡΙΑ". Λέω, λοιπόν, ότι οι εμπρόθεσμες τροπολογίες


 

  

Σελίδα 2227 

ανεξάρτητα από το εάν τις δέχεται η Κυβέρνηση, τίθενται σε ψηφοφορία. Δεν έχει οικονομικό κόστος.

ΠΡΟΕΔΡΕΥΩΝ (Παναγιώτης Σγουρίδης): Διαβάστε το άρθρο 75 του Συντάγματος.

ΣΤΡΑΤΗΣ ΚΟΡΑΚΑΣ: Δεν έχει οικονομικό κόστος.

ΠΡΟΕΔΡΕΥΩΝ (Παναγιώτης Σγουρίδης): Φυσικά και έχει οικονομικό κόστος.

Κύριοι συνάδελφοι, έχουν διανεμηθεί τα Πρακτικά της Παρασκευής 7 Νοεμβρίου 1997 και ερωτάται το Σώμα αν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της 7ης Νοεμβρίου 1997 επικυρώθηκαν.

Κύριοι συνάδελφοι, δέχεσθε στο σημείο αυτό τα λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 23.05' λύεται η συνεδρίαση για αύριο Τετάρτη 26 Νοεμβρίου 1997 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο συζήτηση επικαίρων ερωτήσεων β) νομοθετική εργασία, μόνη συζήτηση επί της αρχής, των άρθρων και του συνόλου του σχεδίου νόμου "Ελληνικό Ανοιχτό Πανεπιστήμιο", σύμφωνα με την ημερήσια διάταξη.


Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ


 

  

Σελίδα 2228 σε PDF   
