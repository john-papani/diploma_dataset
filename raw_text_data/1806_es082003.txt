
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΙΘ΄
Τετάρτη 20 Αυγούστου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν Βουλευτές του Ιαπωνικού Κοινοβουλίου, σελ.
Β. ΝΟΜΟΘΕΤΙΚΗ ΕΡΓΑΣΙΑ
Συζήτηση επί των άρθρων του σχεδίου νόμου του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις», σελ.
ΟΜΙΛΗΤΕΣ
Επί του σχεδίου νόμου του Υπουργείου Δημόσιας Τάξης:
ΙΩΑΝΝΙΔΗΣ Φ., σελ.
ΚΑΛΟΓΙΑΝΝΗΣ ΣΤ., σελ.
ΚΑΡΑΤΖΑΦΕΡΗΣ Γ., σελ.
ΚΑΤΣΑΝΕΒΑΣ Θ., σελ.
ΚΟΥΒΕΛΗΣ Φ., σελ.
ΜΑΝΤΟΥΒΑΛΟΣ Π., σελ.
ΜΠΕΖΑΣ Α., σελ.
ΝΕΡΑΝΤΖΗΣ Α., σελ.
ΠΑΠΑΘΕΜΕΛΗΣ Σ., σελ.
ΣΠΥΡΙΟΥΝΗΣ Κ., σελ.
ΣΤΟΛΙΔΗΣ Σ., σελ.
ΤΣΙΟΓΚΑΣ Δ., σελ.
ΤΣΕΡΤΙΚΙΔΗΣ Π., σελ.
ΦΛΩΡΙΔΗΣ Γ., σελ.
ΦΛΩΡΙΝΗΣ Α., σελ.
ΦΟΥΝΤΟΥΚΙΔΟΥ Π., σελ.

ΠΡΑΚΤΙΚΑ ΒΟΥΛΗΣ
Ι? ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΙΘ΄
Τετάρτη 20 Αυγούστους 2003


Αθήνα, σήμερα στις 20 Αυγούστου 2003, ημέρα Τετάρτη και ώρα 10.55? συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις».
Είναι συνολικώς τέσσερα άρθρα προς συζήτηση και υπάρχουν επίσης τέσσερις τροπολογίες του κυρίου Υπουργού και άλλων Υπουργών και τρεις εμπρόθεσμες τροπολογίες Βουλευτών, που θα συζητηθούν.
Από τα τέσσερα αυτά άρθρα μήπως πρέπει να ξεχωρίσουμε κάποιο; Μήπως κάποιο θέλει χωριστή συζήτηση ή έχει ιδιαίτερο ενδιαφέρον;
ΦΩΤΗΣ ΚΟΥΒΕΛΗΣ: Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, είναι κρίσιμο το πρώτο άρθρο. Βεβαίως, ο κύριος Υπουργός, δεσμεύθηκε χθες να φέρει μια τροποποίηση, αλλά δεν έχω την τροποποίηση στα χέρια μου για να μπορώ να σας πω αν χρειάζεται αυτονομημένη συζήτηση του πρώτου άρθρου.
ΠΡΟΕΔΡΟΣ (Απόστολος Κακλαμάνης): Ας το συζητήσουμε τώρα αυτό το άρθρο και μετά τα άλλα τρία.
Κύριε Υπουργέ, πριν μπούμε στη συζήτηση του άρθρου πείτε τι αλλαγές θα κάνετε.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, όπως είχαμε πει και στην επιτροπή, αλλά και χθες?
ΠΡΟΕΔΡΟΣ (Απόστολος Κακλαμάνης): Μήπως έχετε ετοιμάσει κάποιο κείμενο; 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Βεβαίως, ναι.
ΠΡΟΕΔΡΟΣ (Απόστολος Κακλαμάνης): Αυτό θα έπρεπε να διανεμηθεί για να το έχουν υπόψη τους οι συνάδελφοι. 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Θα το δώσουμε αμέσως.
ΠΡΟΕΔΡΟΣ (Απόστολος Κακλαμάνης): Δώστε το παρακαλώ στους εισηγητές και στον κ. Κουβέλη και τον κ. Ιωαννίδη από το ΠΑΣΟΚ και ένα αντίγραφο σ? εμένα παρακαλώ.
Ορίστε, κύριε Υπουργέ, έχετε το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, με τις τροποποιήσεις που θα προτείνουμε τώρα νομίζω ότι απαντούμε με έναν πολύ συγκεκριμένο τρόπο στα ζητήματα που τέθηκαν στη συζήτηση στην επιτροπή, αλλά και στο Τμήμα και οι τροποποιήσεις αυτές ή οι αναδιατυπώσεις έχουν ως εξής:
Η παράγραφος 1 του άρθρου 1 του σχεδίου νόμου αντικαθίσταται ως εξής:
«1. Στο τέλος της παραγράφου 1 του άρθρου 1 του ν. 2622/1998 (ΦΕΚ 138 Α΄), όπως αυτή αντικαταστάθηκε με την παράγραφο 1 του άρθρου 78 του ν. 2910/2001 (ΦΕΚ 91 Α΄), προστίθενται εδάφια ως εξής:
«Επίσης δύναται να διατίθενται για εκτέλεση υπηρεσίας φρούρησης και μεταγωγής κρατουμένων και φρούρησης αστυνομικών Υπηρεσιών και κρατητηρίων αυτών. Κατά την άσκηση των προαναφερομένων αρμοδιοτήτων έχουν τις ίδιες εξουσίες, καθήκοντα και υποχρεώσεις με το αστυνομικό προσωπικό, πλην αυτών που αναφέρονται στην άσκηση των προανακριτικών καθηκόντων».
Η ίδια διατύπωση θα γίνει και για τους ειδικούς φρουρούς που είναι στην παράγραφο 2 του άρθρου 2.
Η παράγραφος 2 του άρθρου 2 του σχεδίου νόμου αντικαθίσταται ως εξής: 
«2. Το τελευταίο εδάφιο της παράγραφος 4 του άρθρου 9 του ν. 2734/1999, όπως η παράγραφος αυτή τροποποιήθηκε με την παράγραφο 1 του άρθρου 3 του ν. 2838/2000 (ΦΕΚ 179 Α?), αντικαθίσταται με εδάφια ως εξής:
«Ακόμη δύναται να διατίθενται για εκτέλεση υπηρεσίας φρούρησης και μεταγωγής κρατουμένων και φρούρησης αστυνομικών Υπηρεσιών και κρατητηρίων αυτών. Κατά την άσκηση των προαναφερομένων αρμοδιοτήτων έχουν τις ίδιες εξουσίες, καθήκοντα και υποχρεώσεις με το αστυνομικό προσωπικό, πλην αυτών που αναφέρονται στην άσκηση των προανακριτικών καθηκόντων».
Αυτή είναι μια πολύ συγκεκριμένη περιγραφή αρμοδιοτήτων που επιπλέον ανατίθενται στους συνοριακούς φύλακες και στους ειδικούς φρουρούς, έτσι ώστε να φύγουμε τελείως από την εξουσιοδότηση με προεδρικό διάταγμα. Αυτή η εξουσιοδότηση παύει να υπάρχει. Είμαστε αυστηρά περιοριστικοί στις νέες αρμοδιότητες. Νομίζω ότι αυτές οι αρμοδιότητες ανταποκρίνονται πλήρως στις δυνατότητες που έχουν. 
ΠΡΟΕΔΡΟΣ (Απόστολος Κακλαμάνης): Κατανοητό είναι αυτό, κύριε Υπουργέ. Συνεχίστε και στα υπόλοιπα άρθρα. Βλέπω ότι υπάρχει μια αντικατάσταση και στην παράγραφο 3 του άρθρου 1.
ΦΟΙΒΟΣ ΙΩΑΝΝΙΔΗΣ: Κύριε Υπουργέ?
ΠΡΟΕΔΡΟΣ (Απόστολος Κακλαμάνης): Παρακαλώ μη διακόπτετε. Μετά θα πάρετε το λόγο.
Πείτε μας, λοιπόν, κύριε Υπουργέ, την αντικατάσταση στην παράγραφο 3 του άρθρου 1. 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Η παράγραφος 3 του άρθρου 1 του σχεδίου νόμου αντικαθίσταται ως εξής:
«3. Το πρώτο εδάφιο της παραγράφου 1 του άρθρου 3 του ως άνω νόμου αντικαθίσταται με εδάφια ως εξής:
«1. Για την εκπλήρωση της κατά το άρθρο 1 αποστολής των ως άνω υπηρεσιών προσλαμβάνονται ως συνοριακοί φύλακες με σύστημα αντικειμενικών κριτηρίων (μόρια) Έλληνες πολίτες (άνδρες και γυναίκες) που δεν έχουν υπερβεί το εικοστό όγδοο έτος της ηλικίας τους.» -Αυτή είναι η προσαρμογή που γίνεται με βάση τη συζήτηση.- «Οι άνδρες υποψήφιοι πρέπει να έχουν εκπληρώσει τις στρατιωτικές τους υποχρεώσεις. Τα απαιτούμενα σωματικά προσόντα των υποψηφίων και οι προκαταρκτικές εξετάσεις (υγειονομικές-αθλητικές-ψυχοτεχνικές) που υποβάλλονται είναι τα προβλεπόμενα από τις ισχύουσες κάθε φορά διατάξεις για τους ιδιώτες υποψηφίους για τη Σχολή Αστυφυλάκων».
Η προσθήκη που γίνεται τώρα και παρακαλώ να την προσέξουμε είναι η εξής:
«Τα υποψήφια για πρόσληψη τέκνα του προσωπικού της Ελληνικής Αστυνομίας που δολοφονείται ή τραυματίζεται θανάσιμα κατά την εκτέλεση του καθήκοντος και εξαιτίας αυτού, λαμβάνουν δέκα (10) μονάδες επιπλέον των καθοριζομένων από το προεδρικό διάταγμα της προηγούμενης παραγράφου».
ΠΡΟΕΔΡΟΣ (Απόστολος Κακλαμάνης): Πόσο είναι το σύνολο των μονάδων;
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Οι μονάδες προκύπτουν από διάφορα κριτήρια, κύριε Πρόεδρε, που είναι ο βαθμός του απολυτηρίου και άλλα.
ΠΡΟΕΔΡΟΣ (Απόστολος Κακλαμάνης): Δηλαδή, πόσες είναι; Εκατό ας πούμε; 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Αυτό που προκύπτει από αυτές τις δέκα (10) μονάδες ?για να το πω ευθέως- είναι ότι τα τέκνα των προσώπων αυτών προσλαμβάνονται.
ΠΡΟΕΔΡΟΣ (Απόστολος Κακλαμάνης): Καλώς.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, στο τέλος της τελευταίας αντικατάστασης που διάβασε ο κύριος Υπουργός λέει της «επόμενης» παραγράφου, όχι της «προηγούμενης».
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Ναι, «της επομένης παραγράφου».
ΠΡΟΕΔΡΟΣ (Απόστολος Κακλαμάνης): Μάλιστα.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Να αναγνώσουμε όλες τις τροποποιήσεις, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Ναι, μια και αρχίσαμε.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Στον πρώτο στίχο του εδαφίου β΄ της παράγραφος 8 του άρθρου 4 του ν. 2622/1998, όπως αυτή τροποποιήθηκε με την παράγραφο 3 του άρθρου 78 του ν. 2910/2001 και αντικαθίσταται με τις διατάξεις της παραγράφου 5 του άρθρου 1 του σχεδίου νόμου, οι λέξεις «έστω και με πρωτόδικη» αντικαθίστανται με τις λέξεις «με τελεσίδικη». 
Η τελευταία αναδιατύπωση είναι στην παράγραφο 3 του άρθρου 2 του σχεδίου νόμου που αφορά την αντίστοιχη προσαρμογή για τους ειδικούς φρουρούς.
Η παράγραφος 3 του άρθρου 2 του σχεδίου νόμου αντικαθίσταται ως εξής:
«3. Το πρώτο και δεύτερο εδάφιο της παραγράφου 5 του άρθρου 9 του ν. 2734/1999, όπως η παράγραφος αυτή συμπληρώθηκε με την παράγραφο 2 του άρθρου 3 του ν. 2838/2000, αντικαθίστανται με εδάφια ως εξής:
«5. Για την κάλυψη των ανωτέρω θέσεων προσλαμβάνονται με σύστημα αντικειμενικών κριτηρίων (μόρια) Έλληνες πολίτες (άνδρες και γυναίκες), απόφοιτοι λυκείου ή άλλης ισότιμης σχολής του εσωτερικού ή εξωτερικού, που δεν έχουν υπερβεί το εικοστό όγδοο έτος της ηλικίας τους. Οι άνδρες υποψήφιοι πρέπει να έχουν εκπληρώσει τις στρατιωτικές τους υποχρεώσεις. Τα απαιτούμενα σωματικά προσόντα των υποψηφίων και οι προκαταρκτικές εξετάσεις (υγειονομικές-αθλητικές-ψυχοτεχνικές) που υποβάλλονται, είναι τα προβλεπόμενα από τις ισχύουσες κάθε φορά διατάξεις για τους ιδιώτες υποψηφίους για τη Σχολή Αστυφυλάκων. Για τον υπολογισμό της ηλικίας των υποψηφίων ως ημερομηνία γέννησης θεωρείται η 31η Δεκεμβρίου του έτους γέννησης. Τα υποψήφια για πρόσληψη τέκνα του προσωπικού της Ελληνικής Αστυνομίας που δολοφονείται ή τραυματίζεται θανάσιμα κατά την εκτέλεση του καθήκοντος και εξαιτίας αυτού, λαμβάνουν δέκα (10) μονάδες επιπλέον των καθοριζομένων από το προεδρικό διάταγμα της επόμενης παραγράφου.
ΠΡΟΕΔΡΟΣ (Απόστολος Κακλαμάνης): Επαναλαμβάνεται, δηλαδή, και ως προς το έτος ηλικίας και ως προς τα πρόσθετα μόρια των παιδιών των θυμάτων του προσωπικού της Ελληνικής Αστυνομίας.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Ακριβώς.
ΠΡΟΕΔΡΟΣ (Απόστολος Κακλαμάνης): Να διανεμηθεί, λοιπόν, το κείμενο για να το έχουν όλοι οι συνάδελφοι.
(Στο σημείο αυτό κατατίθενται από τον Υπουργό Δημοσίας Τάξης κ. Γεώργιο Φλωρίδη οι προαναφερθείσες τροποποιήσεις-βελτιώσεις, οι οποίες έχουν ως εξής:
«ΔΗΛΩΣΗ ΥΠΟΥΡΓΟΥ ΔΗΜΟΣΙΑΣ ΤΑΞΗΣ
Στο σχέδιο νόμου «Ρύθμιση θεμάτων συνοριακών φυλάκων και ειδικών φρουρών και άλλες διατάξεις».
Ύστερα από τη διατύπωση των απόψεων ? προτάσεων των κ.κ. συναδέλφων, κατά τη συζήτηση του σχεδίου νόμου τόσο στη Διαρκή Κοινοβουλευτική Επιτροπή, όσο και στο Τμήμα επιφέρουμε τις ακόλουθες τροποποιήσεις ? βελτιώσεις:
1. Η παράγραφος 1 του άρθρου 1 του σχεδίου νόμου αντικαθίσταται ως εξής:
«1. Στο τέλος της παραγράφου 1 του άρθρου 1 του ν. 2622/1998 (ΦΕΚ 138 Α΄), όπως αυτή αντικαταστάθηκε με την παράγραφο 1 του άρθρου 78 του ν. 2910/2001 (ΦΕΚ 91 Α΄), προστίθενται εδάφια ως εξής:
«Επίσης δύναται να διατίθενται για εκτέλεση υπηρεσίας φρούρησης και μεταγωγής κρατουμένων και φρούρησης αστυνομικών Υπηρεσιών και κρατητηρίων αυτών. Κατά την άσκηση των προαναφερομένων αρμοδιοτήτων έχουν τις ίδιες εξουσίες, καθήκοντα και υποχρεώσεις με το αστυνομικό προσωπικό, πλην αυτών που αναφέρονται στην άσκηση των προανακριτικών καθηκόντων».
2. Η παράγραφος 3 του άρθρου 1 του σχεδίου νόμου αντικαθίσταται ως εξής:
«3. Το πρώτο εδάφιο της παραγράφου 1 του άρθρου 3 του ως άνω νόμου αντικαθίσταται με εδάφια ως εξής:
«1. Για την εκπλήρωση της κατά το άρθρο 1 αποστολής των ως άνω υπηρεσιών προσλαμβάνονται ως συνοριακοί φύλακες με σύστημα αντικειμενικών κριτηρίων (μόρια) Έλληνες πολίτες (άνδρες και γυναίκες) που δεν έχουν υπερβεί το εικοστό όγδοο έτος της ηλικίας τους. Οι άνδρες υποψήφιοι πρέπει να έχουν εκπληρώσει τις στρατιωτικές τους υποχρεώσεις. Τα απαιτούμενα σωματικά προσόντα των υποψηφίων και οι προκαταρκτικές εξετάσεις (υγειονομικές-αθλητικές-ψυχοτεχνικές) που υποβάλλονται είναι τα προβλεπόμενα από τις ισχύουσες κάθε φορά διατάξεις για τους ιδιώτες υποψηφίους για τη Σχολή Αστυφυλάκων. Τα υποψήφια για πρόσληψη τέκνα του προσωπικού της Ελληνικής Αστυνομίας που δολοφονείται ή τραυματίζεται θανάσιμα κατά την εκτέλεση του καθήκοντος και εξαιτίας αυτού, λαμβάνουν δέκα (10) μονάδες επιπλέον των καθοριζομένων από το προεδρικό διάταγμα της προηγούμενης παραγράφου».
3. Στον πρώτο στίχο του εδαφίου β΄ της παράγραφος 8 του άρθρου 4 του ν. 2622/1998, όπως αυτή τροποποιήθηκε με την παράγραφο 3 του άρθρου 78 του ν. 2910/2001 και αντικαθίσταται με τις διατάξεις της παραγράφου 5 του άρθρου 1 του σχεδίου νόμου, οι λέξεις «έστω και με πρωτόδικη» αντικαθίστανται με τις λέξεις «με τελεσίδικη». 
4. Η παρ. 2 του άρθρου 2 του σχεδίου νόμου αντικαθίσταται ως εξής:
«2. Το τελευταίο εδάφιο της παρ. 4 του άρθρου 9 του ν. 2734/1999, όπως η παράγραφος αυτή τροποποιήθηκε με την παρ. 1 του άρθρου 3 του ν. 2838/2000 (ΦΕΚ 179 Α΄), αντικαθίσταται με εδάφια ως εξής:
«Ακόμη δύναται να διατίθενται γα εκτέλεση υπηρεσίας φρούρησης και μεταγωγής κρατουμένων και φρούρησης αστυνομικών Υπηρεσιών και κρατητηρίων αυτών. Κατά την άσκηση των προαναφερομένων αρμοδιοτήτων έχουν τις ίδιες εξουσίες, καθήκοντα και υποχρεώσεις με το αστυνομικό προσωπικό, πλην αυτών που αναφέρονται στην άσκηση των προανακριτικών καθηκόντων».
5. Η παρ. 3 του άρθρου 2 του σχεδίου νόμου αντικαθίσταται ως εξής:
«3. Το πρώτο και δεύτερο εδάφιο της παραγράφου 5 του άρθρου 9 του ν. 2734/1999, όπως η παράγραφος αυτή συμπληρώθηκε με την παράγραφο 2 του άρθρου 3 του ν. 2838/2000, αντικαθίστανται με εδάφια ως εξής:
«5. Για την κάλυψη των ανωτέρω θέσεων προσλαμβάνονται με σύστημα αντικειμενικών κριτηρίων (μόρια) Έλληνες πολίτες (άνδρες και γυναίκες), απόφοιτοι λυκείου ή άλλης ισότιμης σχολής του εσωτερικού ή εξωτερικού, που δεν έχουν υπερβεί το εικοστό όγδοο έτος της ηλικίας τους. Οι άνδρες υποψήφιοι πρέπει να έχουν εκπληρώσει τις στρατιωτικές τους υποχρεώσεις. Τα απαιτούμενα σωματικά προσόντα των υποψηφίων και οι προκαταρκτικές εξετάσεις (υγειονομικές-αθλητικές-ψυχοτεχνικές) που υποβάλλονται, είναι τα προβλεπόμενα από τις ισχύουσες κάθε φορά διατάξεις για τους ιδιώτες υποψηφίους για τη Σχολή Αστυφυλάκων. Για τον υπολογισμό της ηλικίας των υποψηφίων ως ημερομηνία γέννησης θεωρείται η 31η Δεκεμβρίου του έτους γέννησης. Τα υποψήφια για πρόσληψη τέκνα του προσωπικού της Ελληνικής Αστυνομίας που δολοφονείται ή τραυματίζεται θανάσιμα κατά την εκτέλεση του καθήκοντος και εξαιτίας αυτού, λαμβάνουν δέκα (10) μονάδες επιπλέον των καθοριζομένων από την υπουργική απόφαση της επομένης παραγράφου».»)
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ μια διευκρίνιση.
ΠΡΟΕΔΡΟΣ (Απόστολος Κακλαμάνης): Ορίστε, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Προφανώς διαγράφεται το εδάφιο 2?
ΠΡΟΕΔΡΟΣ (Απόστολος Κακλαμάνης): Αντικαθίσταται. 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Είναι πλήρης αντικατάσταση.
ΠΡΟΕΔΡΟΣ (Απόστολος Κακλαμάνης): Αντικαθίσταται. ?ρα, φεύγει το «περί προεδρικού διατάγματος».
Ορίστε, κύριε Στολίδη. Έχετε το λόγο.
ΣΩΤΗΡΗΣ ΣΤΟΛΙΔΗΣ: Δεν έχω να προσθέσω πολλά, κύριε Πρόεδρε μετά την τοποθέτηση του κυρίου Υπουργού. Ουσιαστικά στη χθεσινή συζήτηση επί της αρχής σε αυτά τα δύο σημεία είχαν επικεντρωθεί όλοι οι συνάδελφοι.
Νομίζω ότι όπως δεσμεύθηκε ο Υπουργός, ικανοποιεί τις προτάσεις των συναδέλφων και της Αξιωματικής Αντιπολίτευσης, αλλά και των άλλων κομμάτων.
Κύριε Πρόεδρε, θα συζητήσουμε και για τα άλλα άρθρα;
ΠΡΟΕΔΡΟΣ (Απόστολος Κακλαμάνης): Θα συζητήσουμε το άρθρο 1 και θα κάνουμε τα άλλα μία ενότητα.
ΣΩΤΗΡΗΣ ΣΤΟΛΙΔΗΣ: Δεν έχω να προσθέσω τίποτα άλλο στο άρθρο 1. Ουσιαστικά, το άρθρο 1 είναι αυτό στο οποίο τοποθετήθηκε ο κύριος Υπουργός.
ΠΡΟΕΔΡΟΣ (Απόστολος Κακλαμάνης): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Κύριε Πρόεδρε, στην εισηγητική έκθεση αυτού του νομοσχεδίου και μετά από τη συζήτηση που κάναμε χθες, αλλά και ιδιαίτερα από την αγωνία που έχουν οι υπηρετούντες αστυνομικοί συνοριακοί φύλακες και ειδικοί φρουροί, υπάρχει μία παράγραφος που λέει το εξής: « Στην Ελληνική Αστυνομία το αστυνομικό προσωπικό, οι συνοριακοί φύλακες και οι ειδικοί φρουροί, λειτουργώντας παράλληλα ως αλληλοσυμπληρώμενοι, αλλά αυτοτελείς θεσμοί?». 
Στόχος μας είναι ?τουλάχιστον στη δική μας πλευρά, γι? αυτό και το προσπαθήσαμε χθες ξεκάθαρα- να πιέσουμε ή να δώσουμε τις δικές μας θέσεις στον κύριο Υπουργό, για να ξεκαθαρίσουμε τα πράγματα, ώστε αυτοί οι θεσμοί να λειτουργούν ξεκάθαρα και να μη μας πιάνει έξω ούτε ο αστυνομικός ούτε ο ειδικός φρουρός ούτε ο συνοριοφύλακας και να μας λένε «γιατί δεν είπατε αυτό ή κάνετε πολιτική και δεν έχετε ξεκάθαρες θέσεις».
Γι? αυτό, πρώτα απ? όλα μας ικανοποιεί το γεγονός ότι έρχονται κάποιες τροποποιήσεις ως προς το «τελεσίδικη» και ως προς την ηλικία. Όσον αφορά το διαχωρισμό του τι θα κάνει ο καθένας, κύριε Υπουργέ, είπαμε χθες ότι αστυνομικοί με τρία χρόνια περίπου φοίτησης έχουν αστυνομικά καθήκοντα και γνώση, αλλά και εκπαίδευση αστυνομική, οι συνοριοφύλακες προσλαμβάνονται με μόρια ?όχι δηλαδή εξετάσεις εισαγωγικές με τις πανελλήνιες- οι ειδικοί φρουροί με μόρια και τρίμηνη ή δίμηνη ή τετράμηνη εκπαίδευση. 
Επομένως, υπάρχει ενδεχομένως αδυναμία ?η απόλυτη αδυναμία πολλές φορές- να εκπληρώσουν αστυνομικά καθήκοντα. Μόνοι σας το είπατε! Δεν είναι δυνατόν τους μορφωμένους αστυνομικούς, έτσι όπως τους θέλουμε, με αντικειμενικό σύστημα εισαγωγής ?δηλαδή πανελλήνιες εξετάσεις- να τους ξεκουράσουμε ή να τους βγάλουμε από το καθαρά αστυνομικό τους έργο και να δώσουμε τη φύλαξη των κτηρίων στους ειδικούς φρουρούς και στους συνοριοφύλακες, τη φύλαξη των συνόρων μας. 
Βέβαια, είπαμε χθες και συζητήσαμε ότι πράγματι είναι τμήματα διώξεως της λαθρομετανάστευσης, αλλά έρχονται εδώ στην Ομόνοια και κάνουν ελέγχους ?το ξανατονίζω- επικαλύπτοντας τους συναδέλφους τους αστυνομικούς. Ξέρω πολύ καλά τι κάνουν στην Ομόνοια και στο Σύνταγμα. Βάζουν απ? έξω τα χέρια τους πολλοί, συζητάνε και κάνουν ?σας λέω ξανά- παρατύπως αστυνομικό έργο, διενεργούν προανακριτικές πράξεις, για τις οποίες δεν έχουν δικαίωμα.
Ερχόμαστε σήμερα, λοιπόν, να το ξεκαθαρίσουμε αυτό. Ξεκαθαρίζει; Ίσα-ίσα, σ? αυτό που λέγαμε για τον αστυνομικό ότι θα του βγάλουμε ενδεχομένως κάποια καθήκοντα, όπως το να μη χρειάζεται να φυλάει κάποιο κτήριο, να μη μεταφέρει έναν κρατούμενο ?που επιτρέπεται να το κάνει και θα το κάνει- για να τον ξεκουράσουμε και να τον βάλουμε στα καθαρά αστυνομικά του καθήκοντα, για τα οποία έχει εκπαιδευτεί, εγώ βλέπω ότι οι ειδικοί φρουροί και οι συνοριοφύλακες ?δεν ξέρω τι θα γίνει από εδώ και πέρα, αλλά με τους προηγούμενους δεν ξέρω τι θα κάνετε- επικαλύπτουν τους αστυνομικούς. Τους εξομοιώνετε απολύτως με τους αστυνομικούς και προσθέτετε πλέον και τις άλλες ιδιότητες.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Αν προσέξετε τη διατύπωση?
ΠΡΟΕΔΡΟΣ (Απόστολος Κακλαμάνης): Σας παρακαλώ, ας συνεχίσει ο κύριος συνάδελφος. 
ΠΕΤΡΟΣ ΜΑΝΤΟΥΒΑΛΟΣ: Κοιτάω, λοιπόν, τη διατύπωση ?γιατί εδώ πρέπει να το προσέξουμε- και βλέπω ότι από τη μία μεριά λέμε το ένα είναι αδιάβλητο σύστημα και εξαιρετική αστυνομική εκπαίδευση που θέλουμε να βελτιούται, από την άλλη μεριά έχουμε μόρια, τρίμηνη εκπαίδευση και τους κάνουμε πλέον αστυνομικούς. Γίνεται; Εγώ λέω ότι δεν γίνεται, γιατί είναι δύσκολο να γίνει ή δεν συμβαδίζει με αυτό που είπατε. Εδώ θέλω ξεκάθαρα λόγια. Να κάνουμε πολιτική, αλλά σ? ένα επίπεδο που παίρνει πολιτική. Όταν λέμε μία κουβέντα, πρέπει να τηρείται και να είναι απόλυτη. Εδώ δεν τηρείται.
Επίσης, αναφέρεται ότι διατίθεται για την εκτέλεση υπηρεσίας φρούρησης, μεταγωγής κρατουμένων, φρούρησης αστυνομικών υπηρεσιών και κρατητηρίων ?άριστα, γιατί πλέον ξεκαθαρίζουμε τα καθήκοντά τους- αλλά κατά την άσκηση των προαναφερομένων αρμοδιοτήτων, έχουν τις ίδιες εξουσίες, έχουν καθήκοντα και υποχρεώσεις ίδιες με το αστυνομικό προσωπικό, πλην αυτών που αναφέρονται στην άσκηση των προανακριτικών καθηκόντων.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, στο ένα λεπτό που μου απομένει, λέω λοιπόν ?και κλείνω μ? αυτό- ότι κατ? αρχήν συμφωνούμε απολύτως με το θέμα της προσλήψεως ?γιατί πρόσληψη ουσιαστικά θα είναι μ? αυτή την πριμοδότηση των δέκα μορίων- των τέκνων των αστυνομικών που σκοτώνονται ή τραυματίζονται θανάσιμα στην εκτέλεση του καθήκοντός τους. Το θέλαμε και εμείς και το είχαμε ζητήσει. 
Επίσης, συμφωνούμε απολύτως με την αλλαγή της πρωτόδικης σε τελεσίδικη, αλλά εδώ νομίζω ότι με το πρόβλημα που θα προκύψει, πέραν του ότι θα ταυτιστούν οι έννοιες, θα έχουμε μεγαλύτερη σύγκρουση, την οποία θέλουμε να αποφύγουμε. Είναι υπαρκτή η σύγκρουση -μην το παραβλέπετε- γιατί έχουν σοβαρά εσωτερικά προβλήματα.
Έχουν προβλήματα, κύριε Υπουργέ -και δεν θα σας κουράσω- με τις οργανικές τους θέσεις. Aν στην Κοζάνη, στην αστυνομική διεύθυνση, είναι τετρακόσιοι αστυνομικοί και τριακόσιοι ειδικοί φρουροί και συνοριοφύλακες, πως μια αστυνομικός θα μπορέσει να ξεκαθαρίσει αν μετατίθεται; Στην Αθήνα δεν είναι σοβαρό το πρόβλημα.
Εγώ είμαι Βουλευτής Πειραιά, αλλά όλη η επαρχία, κύριε Πρόεδρε, έχει πρόβλημα. Ο οικογενειακός, ο κοινωνικός προγραμματισμός των ανθρώπων αυτών, οι μεταθέσεις των αστυνομικών αυτών που υπηρετούν τόσα χρόνια, τι θα γίνουν; Να μη δυσαρεστηθούν οι ειδικοί και οι συνοριακοί φρουροί, αλλά να ξέρουμε ότι είπαμε «Έλα εδώ κύριε, σε πήραμε με μόρια, χωρίς εξετάσεις και χωρίς εκπαίδευση για συγκεκριμένο στόχο». Ο άλλος που θέλει να κανονίσει πότε θα μετατεθεί, ένας νέος αστυνομικός, πως θα μετατεθεί; 
ΠΡΟΕΔΡΟΣ (Απόστολος Κακλαμάνης): Επαναλαμβάνετε τις ίδιες παρατηρήσεις. 
ΠΕΤΡΟΣ ΜΑΝΤΟΥΒΑΛΟΣ: Αν δεν τις έλεγα και χθες, κύριε Πρόεδρε, δεν θα είχαμε αυτήν την τροποποίηση. Καλύτερα να τις επαναλαμβάνω και να τις κάνω σαφείς, παρά να τις αφήνω αόριστες. 
ΠΡΟΕΔΡΟΣ (Απόστολος Κακλαμάνης): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Με την κατάθεση του συγκεκριμένου νομοσχεδίου, αλλά και με τα άλλα μέτρα που παίρνει, η Κυβέρνηση επιχειρεί -κυρίως με τα μέτρα που παίρνει- να εμπεδώσει ένα κλίμα αστυνομοκρατίας σε όλη την επικράτεια. Αυτό είναι πλέον φανερό, ακόμη και σε όλους τους πολίτες. Εκεί στοχεύουν και αποσκοπούν όλες οι αποφάσεις και τα μέτρα για τον εκσυγχρονισμό των Σωμάτων Ασφαλείας. 
( Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ ) 
Η στόχευση αυτή δεν οφείλεται μόνο, τόσο στο ότι κάποιοι στην Κυβέρνηση έχουν λαθεμένη και αντιεπιστημονική άποψη πως τα προβλήματα αντιμετωπίζονται μόνο με τη διεύρυνση των αστυνομικών μέτρων ή των μέτρων αστυνομικού χαρακτήρα, όσο στη θέληση των κυβερνώντων να δημιουργήσουν μια νέα «Αστυνομία», ικανή και πανέτοιμη να εξουδετερώνει όχι μόνο εγκληματίες, αλλά κυρίως το μαζικό κίνημα. Φυσικά αυτή η επιχείρηση της αστυνομοκρατίας από την πλευρά της Κυβέρνησης δεν δημιουργεί αντιδράσεις μόνο μέσα στο λαό, αλλά και μέσα στην ίδια την Αστυνομία και τους ίδιους τους αστυνομικούς. 
Θέλω να τονίσω για άλλη μια φορά πως εμείς δεν έχουμε απολύτως τίποτε και κανένα πρόβλημα με τους εργαζόμενους στην Αστυνομία ή με τους συνοριοφύλακες. Θέλουμε να τονίσουμε ότι στην εργασία τους εκτελούν εντολές από ανώτερους και φυσικά οι εντολές αυτές είναι από την πολιτική ηγεσία του Υπουργείου Δημόσιας Τάξης.
Φυσικά μπαίνοντας στα άρθρα, θέλω να τονίσουμε και να επαναλάβουμε σχετικά με αυτό που έγινε αρκετή κουβέντα χθες, την παράγραφο 1 του άρθρου 1, ότι με προεδρικό διάταγμα που εκδίδεται με πρόταση του Υπουργού Δημόσιας Τάξης μπορεί κατά τροποποίηση των ισχυουσών διατάξεων να καθορίζονται τα καθήκοντα των συνοριακών φυλάκων, καθώς και οι συναφείς με αυτά αρμοδιότητες και υποχρεώσεις. 
Εδώ χθες έγινε συζήτηση ακόμη και για την αντισυνταγματικότητα. Είναι αντισυνταγματικό. Εμείς θεωρούμε ότι είναι ένα τεράστιο πολιτικό ζήτημα αυτή η παράγραφος. Βεβαίως πρέπει να τονίσουμε ότι στο άρθρο 1, παρακάτω δε, μονιμοποιείται συνοριακός φύλακας, ο οποίος δεν έχει αξιολογηθεί έστω και από τις εκθέσεις ικανότητας με το γενικό χαρακτηρισμό τουλάχιστον «καλώς». Η διαδικασία αυτή γίνεται μέσα σε ένα συγκεκριμένο καθεστώς, σε ένα συγκεκριμένο μηχανισμό και διαμορφώνονται κριτήρια επιλογής για το ποιοι θα γίνουν μόνιμοι και ποιοι θα απορριφθούν με τους κανόνες, που μπορεί να διαμορφώσει και ένας διοικητής, ο οποίος βεβαίως μπορεί και να αυθαιρετεί και κάποιον να τον απορρίψει και να τον διώξει από το Σώμα. Μπορεί δηλαδή να μείνουν και κάποιοι απ? έξω. 
Παρακάτω, στη δεύτερη σελίδα λέει ότι προσλαμβάνονται ως συνοριακοί φύλακες με σύστημα αντικειμενικών κριτηρίων (μόρια), Έλληνες πολίτες, άνδρες και γυναίκες κ.λπ. Εμείς διαφωνούμε μ? αυτό ?και το τονίσαμε χθες- γιατί θεωρούμε ότι πρέπει να είναι ενιαίος ο τρόπος πρόσληψης μέσα από τις πανελλαδικές εξετάσεις, αυτό δηλαδή που επιθυμεί και το συνδικάτο των αστυνομικών, δηλαδή οι ίδιοι οι αστυνομικοί. 
Γιατί; Μας λέτε ότι υπάρχουν τα κριτήρια του νόμου Πεπονή. Μα, ο νόμος Πεπονή έχει γίνει λάστιχο. Έχουμε κάνει επανειλημμένες συζητήσεις και σε άλλες επιτροπές για το νόμο Πεπονή, για το αν εξετάζονται, πώς εξετάζονται οι φάκελοι κλπ. 
Λέει παρακάτω: «Οι συνοριακοί φύλακες απολύονται από την υπηρεσία τους στις εξής περιπτώσεις». Μια από τις περιπτώσεις, η ε΄, λέει: «Αν εκδηλώσουν έλλειψη πίστης στο δημοκρατικό πολίτευμα της χώρας». Ποιος θα κρίνει ότι έχουν έλλειψη πίστης στο δημοκρατικό πολίτευμα της χώρας; Ο διοικητής και θα μπορεί να τους απολύσει; Δηλαδή, αν κάποιος έχει έναν προβληματισμό, έχει κάποιες σκέψεις τις οποίες τις εκφράζει για γεγονότα που δεν πρέπει να γίνονται, παραδείγματος χάρη ότι δεν πρέπει να χτυπιούνται οι διαδηλώσεις, οι κινητοποιήσεις, θα πρέπει να διωχθεί από το Σώμα; 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Τσιόγκα.
ΔΗΜΗΤΡΙΟΣ ΤΣΙΟΓΚΑΣ: Μίλησα για το άρθρο 1. Θα πάμε μετά στο άρθρο 2;
ΠΡΟΕΔΡΕΥΩΝ (Κωνσταντίνος Γείτονας): Μόνο το άρθρο 1 συζητούμε. 
ΔΗΜΗΤΡΙΟΣ ΤΣΙΟΓΚΑΣ: Εντάξει, θα συζητήσουμε ξεχωριστά τα άλλα άρθρα. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, θεωρώ θετικό το γεγονός ότι, ο κύριος Υπουργός, εγκατέλειψε την εξουσιοδότηση της ρύθμισης των αρμοδιοτήτων με προεδρικό διάταγμα. Είναι μια θετική ενέργεια εκ μέρους του κυρίου Υπουργού.
Και πάλι όμως, κύριε Υπουργέ, με την τροποποίηση που φέρατε σήμερα στη Βουλή, ουσιαστικά μετακινείτε τους συνοριακούς φύλακες και τους ειδικούς φρουρούς από τα αρχικά καθήκοντά τους που θέλησε ο νομοθέτης, που θέλησε η Βουλή των Ελλήνων με άλλα λόγια, όταν νομοθετούσε για τη δημιουργία αυτών των δύο Σωμάτων, των συνοριακών φυλάκων και των ειδικών φρουρών. 
Αλλά παρακολουθώντας την τροποποίηση που φέρνετε και ανεξάρτητα από την αντίρρησή μου από θέση αρχής ότι εδώ τους δίνετε και άλλες αρμοδιότητες, πέραν εκείνων που αρχικά είχαν προβλεφθεί από το νόμο, έχω να κάνω τις εξής παρατηρήσεις και παρακαλώ πάρα πολύ να έχω την προσοχή σας. 
Τους διαθέτετε για εκτέλεση υπηρεσίας φρούρησης, αλλά και μεταγωγής κρατουμένων. Είστε βέβαιος ότι η μεταγωγή κρατουμένων ανήκει στην αρμοδιότητα και στο αντικείμενο του συνοριακού φύλακα ή του ειδικού φρουρού, όταν η μεταγωγή του κρατουμένου συνδέεται, κύριε Πρόεδρε, με μια σειρά από αρμοδιότητες για τις οποίες δεν έχει εξουσιοδότηση από το νόμο και το Σύνταγμα, αυτό το ειδικό Σώμα των συνοριοφυλάκων ; 
Για παράδειγμα, κύριε Υπουργέ ?και δεχθείτε ότι καλοπίστως σας ομιλώ- ο μεταγόμενος κρατούμενος υπόκειται και σε σωματική έρευνα ή μπορεί να υπόκειται και σε σωματική έρευνα για την ασφάλεια της μεταγωγής. Έχει την κατά νόμο αρμοδιότητα ο συνοριακός φύλακας ή ο ειδικός φρουρός να διενεργήσει τη σωματική έρευνα; Προφανώς όχι. 
Και επισημαίνω αυτό το συγκεκριμένο ζήτημα για να σας ζητήσω τουλάχιστον να αποσύρετε αυτή τη ρύθμιση, σε ό,τι αφορά την αρμοδιότητα που θέλετε να δώσετε για τη μεταγωγή κρατουμένων στους συνοριακούς φύλακες και στους ειδικούς φρουρούς. 
Η επισήμανση δεν είναι τυχαία. Γίνεται ακριβώς για να αναδειχθεί το μείζον ζήτημα, κύριε Πρόεδρε, ότι έχουμε μια διολίσθηση αυτού του Σώματος προς αρμοδιότητες οι οποίες δεν του αντιστοιχούν και δεν του ανήκουν, τουλάχιστον με τον αρχικό νόμο, όταν αποφασίζαμε εδώ στη Βουλή, όταν αποφάσιζε ο κοινός νομοθέτης για την ίδρυση αυτού του Σώματος.
Ένα δεύτερο συναφές ζήτημα, κύριε Υπουργέ ?και εδώ πράγματι θέλω την προσοχή σας- είναι το εξής. Αυτή η διάθεση των συνοριακών φυλάκων ή και των ειδικών φρουρών θα γίνεται «ad hoc» κάθε φορά ή θα γίνεται με μια γενική ρύθμιση και από ποιόν; Θα εκδίδεται διαταγή του Αρχηγού, θα εκδίδεται υπουργική απόφαση ή θα αποφασίζεται από τις κατά τόπους ηγεσίες των αστυνομικών τμημάτων ή διευθύνσεων;
Νομίζω ότι εδώ οφείλετε να είσθε πάρα πολύ συγκεκριμένος και ακριβής, διότι διαφορετικά ανά πάσα στιγμή και ώρα θα είναι δυνατόν να αποφασίζεται η μετακίνηση του συνοριακού φύλακα ή του ειδικού φρουρού προκειμένου να επιτελέσει καθήκοντα σαν και αυτά που μνημονεύει η συγκεκριμένη τροποποίηση που φέρατε, κύριε Υπουργέ. 
Είμαι αντίθετος με τη ρύθμιση και είμαι αντίθετος ακριβώς για το λόγο που σας είπα προηγουμένως, ότι δηλαδή έχουμε μεταβολή του χαρακτήρα και της αρμοδιότητας του συνοριακού φύλακα και του ειδικού φρουρού, αφού του δίδετε αρμοδιότητες και καθήκοντα τα οποία αναφέρονται αποκλειστικά στο έργο του αστυνομικού υπαλλήλου άνδρα και γυναίκας.
Σε ό,τι αφορά τη διαδικασία των μορίων, θα επαναλάβω τα όσα είπα χθες, κύριε Πρόεδρε. Διότι, ναι μεν επιλέξαμε ως Βουλή τη διαδικασία των μορίων όταν υπήρχε επιτακτική ανάγκη τότε να αντιμετωπιστεί το θέμα της φύλαξης των συνόρων, σήμερα όμως με τη διαδρομή του χρόνου που έχει συντελεστεί δεν συντρέχει κανένας λόγος να εμμείνουμε στη διαδικασία των μορίων για την πρόσληψη των συνοριακών φυλάκων. Βεβαίως αν επιμένει, ο κύριος Υπουργός, σε αυτή τη ρύθμιση, εγώ όχι μόνο δεν έχω αντίρρηση, αλλά συμφωνώ με την επιδότηση μορίων που γίνεται για τα τέκνα του προσωπικού της Ελληνικής Αστυνομίας που δολοφονήθηκαν ή τραυματίστηκαν θανάσιμα. 
Όπως επίσης θεωρώ ότι είναι ορθή η ρύθμιση που γίνεται κατά την τροποποίηση που φέρνει, ο κύριος Υπουργός, να αποβάλεται ο συνοριακός φύλακας από το Σώμα, όταν έχει καταδικασθεί με τελεσίδικη απόφαση.
Βεβαίως, κύριε Υπουργέ, θα ήθελα να σας παρακαλέσω να δείτε περισσότερο διεξοδικά τα αδικήματα για τα οποία αν και εφόσον καταδικαστεί κάποιος αποβάλλεται από το Σώμα. Βλέπω για παράδειγμα ότι δεν έχετε μέσα την μαστροπεία, την εκμετάλλευση γυναικών. Σας το λέω, γιατί γνωρίζετε ότι υπάρχουν ?ελάχιστα βέβαια- περιστατικά και αντιλαμβάνεστε ότι είναι ένα θέμα που πρέπει να τύχει της προσοχής σας. 
Θα σας πρότεινα επομένως στην παράγραφο 5 του άρθρου 1 και στην περίπτωση β΄ να προσθέσετε και αυτά τα αδικήματα τα οποία αναφέρονται στα ήθη. Διότι πρέπει να προστατεύσουμε το Σώμα από ενδεχόμενες παρεκτροπές και από συμμετοχή σε πράξεις σαν και αυτές που λίγο πριν ανέφερα. Είμαι δε στην διάθεσή σας αν το κρίνετε αναγκαίο να συμβάλω στη συγκεκριμένη παράθεση σκέψεων για ορισμένα αδικήματα που πρέπει να περιληφθούν στην περίπτωση β΄ της παραγράφου 5 του άρθρου 1. 
Σας ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, θέλετε να απαντήσετε τώρα ή να ακούσετε και τους συναδέλφους που είναι εγγεγραμμένοι να ομιλήσουν; 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): θα μιλήσω μετά, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Υπουργέ, είναι προφανές ότι πολλές φορές η Κυβέρνηση, η Βουλή προχωρεί σε ρυθμίσεις που τις επιβάλλει μια πραγματικότητα που διαμορφώνεται και την οποία πρέπει να καλύψουμε. Και τότε δίνουμε τις κατ? οικονομία λεγόμενες λύσεις. Θα ήθελα όμως γενικώς να πω ότι θα έπρεπε να είμαστε πολύ πιο προσεκτικοί όταν οι κατ? οικονομία λύσεις άπτονται συνταγματικών διατάξεων.
Το λέω αυτό διότι παρ? όλο που στην αιτιολογική έκθεση γίνεται αναφορά, παρ? όλο που είναι γνωστή η απόφαση του Συμβουλίου της Επικρατείας, ληφθείσα όμως κατά πλειοψηφία, υπάρχει και η γνώμη της μειοψηφίας ως προς τον χαρακτήρα και την κάλυψη με το άρθρο 103 του Συντάγματος πέραν των πολιτικών υπαλλήλων και των υπαλλήλων του Υπουργείου Δημόσιας Τάξης και εννοώ τους αστυνομικούς.
Και επειδή η νομολογία αλλάζει και οι αποφάσεις της ολομέλειας άλλοτε λένε άλφα, άλλοτε λένε βήτα, ίσως θα πρέπει να προσέξουμε λίγο και τη διατύπωση. Εγώ θα προτιμούσα στις συγκεκριμένες αναφορές αντί του όρου «μονιμοποίηση» ?αυτό θέλουμε, σ? αυτό συμφωνεί όλη η Βουλή, είναι σωστή ως ρύθμιση- να χρησιμοποιήσουμε τη λέξη «παραμονή». Δηλαδή εκεί που λέει «η αίτηση για μονιμοποίηση» να λέει «η αίτηση για παραμονή». Και παρακάτω «?που εκδίδεται η απόφαση παραμονής» και όχι μονιμοποίησης. Γιατί το λέω αυτό; Φοβούμαι μήπως μεταβαλλομένης της απόψεως της ολομέλειας του Συμβουλίου της Επικρατείας υπάρξει στο μέλλον κάποιο θέμα. Ενώ με τον τρόπο αυτόν νομίζω ότι δεν θα υπάρχει το ίδιο μεγάλο ή το ίδιο ποσοστό κινδύνου.
Χαίρομαι ειλικρινά για την τροποποίηση που κάνατε γιατί δείχνει και ότι λαμβάνετε υπόψη σας τη Βουλή και τις σκέψεις που διατυπώνονται εδώ, αλλά και γιατί κατά τη γνώμη μου κατά βάση είναι σωστή. Με ποια έννοια; Εξαιρείτε σαφώς την άσκηση προανακριτικών κα ανακριτικών καθηκόντων. Αυτός ο τομέας της αστυνομικής αρμοδιότητας είναι ο πιο ευαίσθητος. Και ξέρουμε όλοι ότι εκεί ακριβώς είναι τα προβλήματα.
Πρόσφατα έτυχε να διαβάζω, παρ? όλο που δεν δικηγορώ πια, μια δικογραφία για να δώσω μια νομική συμβουλή και είδα την εξής καταπληκτική κατάθεση αστυνομικού.
ΠΡΟΕΔΡΕΥΩΝ (Κωνσταντίνος Γείτονας): Πέραν του ασυμβιβάστου είστε και «μεγάλος» για να δικηγορήσετε...
ΦΟΙΒΟΣ ΙΩΑΝΝΙΔΗΣ: Έλεγε: «Επιβεβαιώνω την κατάθεση του συναδέλφου μου τάδε της τάδε ημερομηνίας και προσθέτω τα ακόλουθα». Αυτό είναι εκπληκτικό. Είστε καλός νομικός και το αντιλαμβάνεστε. Καλώς λοιπόν εξαιρούνται από την άσκηση προανακριτικών καθηκόντων. 
Υπάρχει όμως ένα θέμα, το οποίο επεσήμανε και ο συνάδελφος, ο κ. Κουβέλης. Η μεταγωγή των κρατουμένων είναι μια πολύ ευαίσθητη αποστολή. Για τους κρατούμενους η μεταγωγή είναι πάντοτε επώδυνη ιστορία. Και είναι πολύ ευαίσθητα τα σημεία, στα οποία πρέπει ένας πολύ ενήμερος και εκπαιδευμένος αστυνομικός να δίνει λύσεις, σημεία και προβλήματα που ανακύπτουν κατά τη μεταγωγή των κρατουμένων, η οποία είναι και καθημερινή υπόθεση ανά την Ελλάδα.
Θα προτιμούσα να αφαιρεθεί αυτό από τις αρμοδιότητες των συνοριακών φρουρών. Να μείνει η φρούρηση αστυνομικών υπηρεσιών και κρατητηρίων. Η μεταγωγή όμως θέλει πολλή προσοχή και γι? αυτό θα προτιμούσα να απαλειφθούν αυτές οι δύο λέξεις, δηλαδή η μεταγωγή κρατουμένων.
Νομίζω ότι και ο χρόνος έχει παρέλθει?
ΠΡΟΕΔΡΕΥΩΝ (Κωνσταντίνος Γείτονας): Όχι το νομίζετε? έχει σίγουρα παρέλθει.
ΦΟΙΒΟΣ ΙΩΑΝΝΙΔΗΣ: ?και εν πάση περιπτώσει μία θετική κατά βάση ρύθμιση νομίζω ότι μπορούμε να την ψηφίσουμε ?εγώ τουλάχιστον θα την ψηφίσω- ελπίζοντας όμως ότι μπορεί να γίνουν και οι τροποποιήσεις που έχω εισηγηθεί.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Καλώς. 
Ο κ. Καλογιάννης έχει το λόγο.
ΣΤΑΥΡΟΣ ΚΑΛΟΓΙΑΝΝΗΣ: Ευχαριστώ, κύριε Πρόεδρε.
Συζητάμε σήμερα τα άρθρα του νομοσχεδίου, το οποίο έρχεται να λύσει ένα σοβαρό εργασιακό θέμα των συνοριακών φυλάκων και των ειδικών φρουρών. Αναφέρομαι βεβαίως στη μονιμοποίηση και των δύο. Όσοι προερχόμαστε από ακριτικούς νομούς και γνωρίζουμε και αναγνωρίζουμε το έργο που έχουν επιτελέσει οι συνοριοφύλακες. 
Ο Νομός Ιωαννίνων, κύριε Πρόεδρε, έχει σύνορα με την Αλβανία μήκους δεκάδων χιλιομέτρων, τα οποία είναι πάρα πολύ δύσκολο να φυλαχθούν ουσιαστικά. Η λαθρομετανάστευση και το λαθρεμπόριο βρίσκονται στην ημερήσια διάταξη. Και βεβαίως τόσο οι συνοριοφύλακες όσο και οι αστυνομικοί θέλουν και υποστήριξη στο έργο τους. Αναφέρομαι σε τεχνική υποστήριξη, σε εξοπλισμό και σε ηλεκτρονικά μέσα, τα οποία θα ελέγχουν και θα παρακολουθούν τα σύνορα σε καθημερινή βάση.
Ασφαλώς συμφωνώ και εγώ, όπως και το κόμμα μου και ψηφίζω επί της αρχής το νομοσχέδιο που αφορά στη μονιμοποίηση των συνοριακών φυλάκων και ειδικών φρουρών.
Όμως, επί των άρθρων υπάρχουν ουσιαστικές επιφυλάξεις τις οποίες θέλω να καταθέσω. 
Κατ? αρχήν στο άρθρο 1 το οποίο συζητάμε, στην παράγραφο 1, μέχρι χθες το κείμενο το οποίο μας είχε μοιραστεί προέβλεπε ότι με προεδρικά διατάγματα, κατόπιν εισήγησης του Υπουργού καθορίζονται τα καθήκοντα των συνοριακών φυλάκων και ειδικών φρουρών. Σήμερα τελευταία στιγμή έρχεστε και παίρνετε πίσω το χθεσινό κείμενο, αλλάζετε ουσιαστικά όλο το κείμενο του σχεδίου νόμου. Αυτό, αν μη τι άλλο, δείχνει την προχειρότητα με την οποία έρχονται τα νομοσχέδια του Υπουργείου, κύριε Πρόεδρε, στη Βουλή προς συζήτηση. Επίσης δικαιώνει τις τεκμηριωμένες ενστάσεις ?
ΠΡΟΕΔΡΕΥΩΝ (Κωνσταντίνος Γείτονας): Παρ? όλο που δεν θέλω να κάνω σχόλια από το προεδρείο, με αναγκάζεται να πω, πως αν ήταν έτσι, τότε η Βουλή δεν θα είχε κανένα λόγο. Στη Βουλή κύριε συνάδελφε διαμορφώνονται τα νομοσχέδια. 
ΣΤΑΥΡΟΣ ΚΑΛΟΓΙΑΝΝΗΣ: Επιτρέψτε μου, κύριε Πρόεδρε, να σας πω ότι εκτιμώ με τη μικρή μου πείρα στη Βουλή ότι δεν είναι δυνατόν να μοιράζονται κείμενα σχεδίου νόμου κυριολεκτικά μετά την είσοδό μας στο Κοινοβούλιο, χωρίς να έχει προηγηθεί κανένας διάλογος με τους ενδιαφερόμενους συνοριοφύλακες, ειδικούς φρουρούς και εμείς να ψηφίζουμε. 
Στα θέματα των αρμοδιοτήτων των τριών Σωμάτων ήθελα να ρωτήσω, τον κύριο Υπουργό, το κείμενο το οποίο κατέθεσε σήμερα το έχει συζητήσει αρμοδίως; Και αν ναι, ποιες είναι οι απόψεις και των αστυνομικών και των ειδικών φρουρών και των συνοριοφυλάκων; 
Τέλος, πάντα στο άρθρο 1 παράγραφος 3, αν και τα ίδια ακριβώς ισχύουν και για τους ειδικούς φρουρούς που αναφέρονται στο άρθρο 2, ορίζει το συγκεκριμένο άρθρο ότι προσλαμβάνονται με το σύστημα των μορίων. Μάλιστα με μία κατ? αρχήν θετική τροπολογία, αν δεν κάνω λάθος εμπρόθεσμη, των συναρμόδιων Υπουργών, κριτήριο για την πρόσληψη είναι και η εντοπιότητα. 
Εάν, όμως, κύριε Πρόεδρε, θέλουμε να μιλάμε για αξιοκρατία και για ποιότητα, θα πρέπει όλοι να συμφωνήσουμε ότι η είσοδος στο Σώμα των συνοριακών φυλάκων και των ειδικών φρουρών, θα πρέπει να γίνεται κατόπιν πανελληνίων εξετάσεων. Είναι πιστεύω το μόνο σύστημα ?και σε αυτό συμφωνούμε όλοι-, το οποίο διασφαλίζει αδιάβλητο τρόπο επιλογής για τα στελέχη των ευαίσθητων κλάδων των συνοριοφυλάκων και των ειδικών φρουρών. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Μπέζας έχει το λόγο.
ΑΝΤΩΝΙΟΣ ΜΠΕΖΑΣ: Κύριε Πρόεδρε, θέλω από την αρχή να ξεκαθαρίσω κάτι. Ο Υπουργός κ. Φλωρίδης μιλώντας χθες επί της αρχής του νομοσχεδίου και συγκεκριμένα αναφερόμενος στην πρότασή μας για τη συνταγματικότητα της παραγράφου 1 του άρθρου 1 και της παραγράφου 2 του άρθρου 2 -βέβαια διατύπωσε αλλαγές σήμερα σε σχέση με αυτές τις παραγράφους- είπε ότι η πρότασή μας αυτή αποδεικνύει ότι η πολιτική μας επιλογή είναι να μη μονιμοποιηθούν αυτοί οι άνθρωποι.
Θα πω, λοιπόν, απαντώντας από την αρχή, στον κύριο Υπουργό, ότι η Νέα Δημοκρατία όχι μόνο είναι το κόμμα που στήριξε από την αρχή το θεσμό της συνοριακής φύλαξης και το θεσμό των ειδικών φρουρών, η Νέα Δημοκρατία όχι μόνο είναι το κόμμα το οποίο υπερψήφισε τους δύο θεμελιώδεις νόμους για τη συνοριακή φύλαξη και τους ειδικούς φρουρούς, αλλά η Νέα Δημοκρατία είναι εκείνο το κόμμα που χρόνια τώρα, χρησιμοποιώντας όλα τα μέσα του κοινοβουλευτικού ελέγχου που είχε στη διάθεσή της, ερωτήσεις, επερωτήσεις, επίκαιρες ερωτήσεις, αλλά και με δημόσιες παρεμβάσεις προσπαθεί να σας ωθήσει να δώσετε λύσεις σε αυτό το σημαντικό εργασιακό πρόβλημα, το οποίο αντιμετώπιζαν εφτά χιλιάδες περίπου άνθρωποι, οι οποίοι προσελήφθησαν κάποια στιγμή, κάτω από έκτακτες θα λέγαμε συνθήκες. 
Η Νέα Δημοκρατία είναι εκείνο το κόμμα που χρόνια τώρα προσπαθεί να δώσει τέρμα στην πρακτική της ομηρίας και της πολιτικής εκμετάλλευσης την οποία εφαρμόζετε. Γι? αυτό, λοιπόν, θα σας πω, κύριε Υπουργέ, δεν έχετε το δικαίωμα σε αυτήν την Αίθουσα ?μας κατηγορείτε εμάς για λαϊκισμό, αλλά βλέπω ότι και εσείς υποπίπτετε πολλές φορές σε τέτοιου είδους παραπτώματα- να παρουσιάζεστε βασιλικότερος της Νέας Δημοκρατίας, βασιλικότερος του βασιλέως.
Και θέλω, με αφορμή τη σημερινή συζήτηση να πω και κάτι άλλο: Η Νέα Δημοκρατία στήριξε το θεσμό της συνοριακής φύλαξης όχι μόνο γιατί πίστευε τότε, ότι έπρεπε να αντιμετωπισθεί το πιεστικό πρόβλημα της παράνομης εισόδου μεταναστών που κατά χιλιάδες έμπαιναν τότε στη χώρα μας, αλλά κυρίως στήριξε αυτό το θεσμό, γιατί η Νέα Δημοκρατία είναι ένα κόμμα που έχει μία περιφερειακή αντίληψη για την ανάπτυξη της χώρας.
Στήριξε αυτό το θεσμό γιατί πίστευε και πιστεύει ότι οι άνθρωποι αυτοί βοηθούν στο να κρατηθούν ζωντανά τα χωριά μας στη μεθόριο, τα χωριά μας που αποτελούν τα πραγματικά φυλάκια του ελληνισμού. 
Θέλω στο σημείο αυτό να εκφράσω δημόσια από αυτό το Βήμα την ευχαριστία μου στους συνοριακούς φύλακες της Θεσπρωτίας που αγωνίζονται, που επιτελούν στη συντριπτική τους πλειοψηφία επάξια τα καθήκοντά τους. Θέλω να τους ευχαριστήσω, γιατί οι ακρίτες της Μουργκάνας, των Φιλιατών και της Σαγιάδας, τους βρίσκουν συμπαραστάτες στην προσπάθειά τους να επιβιώσουν σε αυτό το δύσκολο τόπο. Είμαι σίγουρος ότι και μετά τη μονιμοποίησή τους, οι άνθρωποι αυτοί θα συνεχίσουν να ασκούν με τον ίδιο απαράμιλλο τρόπο, τον ίδιο ζήλο και την ίδια αυταπάρνηση τα καθήκοντά τους.
Και έρχομαι τώρα στην ουσία του ζητήματος. Παρά την πολύχρονη καθυστέρηση, το νομοθετικό κείμενο που φέρατε προς ψήφιση, είναι ένα νομοθετικό κείμενο που δεν αντιμετωπίζει την ουσία και τον πυρήνα του προβλήματος. Είναι ένα νομοθετικό κείμενο που δείχνει προχειρότητα. Και δείχνει προχειρότητα, γιατί, πρώτον, κάτω από τη δική μας δικαιολογημένη αντίδραση προχωρήσατε σε αλλαγές. Βέβαια η πεμπτουσία της δημοκρατίας και του κοινοβουλευτικού διαλόγου είναι οι αλλαγές, αλλά όχι αλλαγές μείζονος σημασίας, ώστε το κείμενο που συζητάμε σήμερα να είναι εντελώς διαφορετικό από αυτό που συζητήσαμε χθες.
Δεύτερον και κυριότερο, παρά τις αλλαγές που επιφέρατε με τις διατυπώσεις που παρουσίασε, ο κύριος Υπουργός, το βασικό πρόβλημα δεν λύνεται και δεν αντιμετωπίζεται η σύγκρουση που έχει δημιουργηθεί μεταξύ των συνοριοφυλάκων, των ειδικών φρουρών και των αστυνομικών. 
Εσείς είστε υπεύθυνοι, κύριε Υπουργέ, για το γεγονός ότι υπάρχει αυτή η διαμάχη. Εσείς είστε αποκλειστικά υπεύθυνοι για το γεγονός ότι αυτοί οι άνθρωποι, που παρ? ότι έπρεπε να συνεργάζονται για την επίτευξη του κοινού καθήκοντος, βρίσκοντας χθες και σήμερα σε διαφορετικές θέσεις στα θεωρεία της Βουλής. Πήρατε ένα ισοπεδωτήρα και ισοπεδώνετε τα πάντα στο όνομα της πολιτικής εκμετάλλευσης, ενόψει της επικείμενης εκλογικής αναμέτρησης, γιατί έχετε δυστυχώς βάλει τη χώρα εδώ και καιρό σε μια παρατεταμένη προεκλογική περίοδο.
Οι ειδικοί φρουροί και οι συνοριοφύλακες αποτελούν ένα εξειδικευμένο προσωπικό και θα έπρεπε να οριοθετούνται σαφώς οι εξειδικευμένες αυτές αρμοδιότητές τους. Από τη στιγμή που είναι ενταγμένοι σε μια ενιαία διοικητική δομή, αναφέρονται στις Αστυνομικές Διευθύνσεις και από τη στιγμή που ακόμη και με τη διατύπωση που υποβάλλατε, δεν οριοθετούνται σαφώς, αλλά εμπλέκονται οι αρμοδιότητές τους, είναι φυσικό να δημιουργούνται υπόνοιες στο Αστυνομικό Σώμα ότι πρόκειται να γίνει κάτι διαφορετικό και είναι φυσιολογικό να συνεχίζεται αυτή η σύγκρουση.
Επίσης, είναι σημαντική οπισθοδρόμηση, το γεγονός ότι αφήνετε στην άκρη το αντικειμενικό, το αδιάβλητο, το διαφανές και αξιοκρατικό σύστημα των πανελληνίων εξετάσεων και προχωράτε στη μοριοδότηση. Και το κάνετε αυτό, όχι γιατί η μοριοδότηση είναι ένα αντικειμενικό σύστημα αλλά γιατί θέλετε να προσλάβετε όσους θέλετε, όποτε θέλετε και με τις συντομότερες διαδικασίες.
Ολοκληρώνοντας, λοιπόν, θα σας πω ότι παρ? ότι κατηγορήσατε εμάς για αντιφάσεις, αυτό το νομοθετικό κείμενο είναι από μόνο του μια αντίφαση και θα δημιουργήσει περισσότερα προβλήματα από αυτά που θέλετε να λύσετε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αθηναίος Φλωρίνης εκ Χαλκιδικής έχει το λόγο.
Υπάρχουν συνοριακοί φρουροί και στις περιοχές του νομού σας και στις συνώνυμες με το ονοματεπώνυμό σας.
ΑΘΗΝΑΙΟΣ ΦΛΩΡΙΝΗΣ: Παρ? όλο που δεν είναι παραμεθόριος νομός, έχει όμως συνοριοφύλακες. Ειδικούς φρουρούς δεν έχουμε ακόμη.
Κυρίες και κύριοι συνάδελφοι, χθες ο κύριος Υπουργός, κατηγόρησε τη Νέα Δημοκρατία ότι τονίζει επανειλημμένα το πρόβλημα της εγκληματικότητας που υπάρχει. Μάλιστα μας επέριψε και ευθύνες γι? αυτή μας την επισήμανση.
Κύριε Υπουργέ, παρακολούθησα σήμερα το πρωί μια εκπομπή σ? ένα τηλεοπτικό σταθμό, στην οποία συμμετείχαν δημοσιογράφοι και εκπρόσωπος της Αστυνομίας. Κοινή διαπίστωση όλων ήταν ότι όχι μόνο υπάρχει αύξηση της εγκληματικότητας αλλά υπάρχει και έξαρση.
Πού το απέδιδαν; Σε αυτό ακριβώς, κύριε Υφυπουργέ ?γιατί ο κύριος Υπουργός δεν ήταν παρών- που σας είπα χθες: στην έλλειψη προσωπικού και μέσων. Έλεγαν συγκεκριμένα ότι ενώ είχαν ογδόντα περιπολικά στην Αθήνα, σήμερα έχουν μονάχα τριάντα. Εάν έρθετε στη Χαλκιδική, θα δείτε πόσα μέσα έχουμε και πόσο κόσμο έχουμε. 
Κύριε Υπουργέ, εάν τις μέρες που παραθερίζατε στη Χαλκιδική είχαμε την ευκαιρία χεράκι-χεράκι να πάμε να σας κάνω μια ξενάγηση, θα βλέπατε πόσοι μετανάστες και πόσοι λαθρομετανάστες υπάρχουν. Θα βλέπατε «το δεύτερο πόδι», το οποίο φρουρείται και αστυνομεύεται μόνο από ένα βαθμοφόρο και ένα αστυφύλακα. Θα βλέπατε πόσοι υπάρχουν στα κρατητήρια τόσο του Αστυνομικού Τμήματος των Νέων Μουδανιών όσο και κυρίως της Κασσάνδρας.
Επομένως, δεν πρέπει να μας κατηγορείτε. Μάλιστα, σας αναφέρω και το περιστατικό του συναδέλφου, του κ. Καλαφάτη, ο οποίος παρασύρθηκε όταν σας άκουσε να λέτε ότι μπορείτε να κοιμάστε με ανοικτά παράθυρα και το ίδιο βράδυ βρήκε τους κλέφτες μέσα στο σπίτι του! Είναι και αυτό μια απόδειξη. Ήταν η διαπίστωση του κυρίου Υπουργού, ο οποίος φαίνεται ότι από έλλειψη εμπειρίας είπε αυτά τα πράγματα.
ΠΡΟΕΔΡΕΥΩΝ (Κωνσταντίνος Γείτονας): Ελάτε, κύριε συνάδελφε, στο άρθρο τώρα. Αρκετά
ΑΘΗΝΑΙΟΣ ΦΛΩΡΙΝΗΣ: Για το νομοσχέδιο τώρα, δηλώνουμε ξεκάθαρα ότι λέμε ναι στη νομιμοποίηση. Εμείς τιμάμε το έργο που επετέλεσαν οι συνοριοφύλακες και το επετέλεσαν πάρα πολύ καλά. Ήταν μία αδικία. Δεν πρέπει να τους κρατάμε σε ομηρία. Καμία κυβέρνηση, κανένας Υπουργός δεν έχει αυτό το δικαίωμα. Καλά κάνετε και φέρνετε αυτό το νομοσχέδιο.
Όμως, τόσο τα ιδρυτικά νομοσχέδια όσο και το υπό προς ψήφιση νομοσχέδιο χαρακτηρίζονται από προχειρότητα. Θα εμμείνουμε, κύριε Υπουργέ, στο ενιαίο Σώμα της Αστυνομίας. Είναι μία προσωπική μας αντίληψη αυτή. Είναι μία εμπειρία από το παρελθόν. Το είπα και εχθές, δεν ήσασταν εδώ. Και η Αεροπορία υπέφερε και ο Στρατός Ξηράς. Δημιουργούμε πληγές. Δημιουργήσαμε τριβές μεταξύ των καθαυτών αστυνομικών, των συνοριοφυλάκων και των ειδικών φρουρών. Δεν αντέχει η Ελλάδα σε τέτοια πειράματα. Αυτό θα πρέπει όλοι να το καταλάβουμε. Ένας είναι ο Στρατός Ξηράς. Έχει και διαβιβάσεις, έχει και τεθωρακισμένα κ.λπ. Θα μπορούσε λοιπόν και η Αστυνομία μας να είναι μία ενιαία Αστυνομία με παρακλάδια.
Θετική είναι η τροποποίηση που φέρατε όσον αφορά την εξάλειψη αυτού του αντισυνταγματικού, όπως το χαρακτήρισαν πολλοί, που έδινε υπερεξουσίες στον Υπουργό να τροποποιεί ισχύουσες διατάξεις. Πολύ θετική είναι και φαίνεται ότι ακούσατε τις φωνές όλων των πτερύγων της Βουλής. Εδώ θα σας πω όμως μονάχα ότι η μεταγωγή κρατουμένων, επειδή στη Χαλκιδική έχουμε πολλές τέτοιες περιπτώσεις, είναι ένα πολύ λεπτό αντικείμενο, χρειάζεται εξειδίκευση, χρειάζεται ειδική εκπαίδευση, όπως επίσης και στα προανακριτικά καθήκοντα. Και εδώ χρειάζεται μία εξειδίκευση.
Θα πάω στην παράγραφο 3 του άρθρου 1, στα κριτήρια. Κύριε Υπουργέ, στα κριτήρια, ενώ στους ειδικούς φρουρούς λέτε ότι θα πρέπει να είναι απόφοιτοι λυκείου, στους συνοριοφύλακες δεν λέτε τέτοιο πράγμα. Γιατί; Αρκεί να είναι άνδρες και γυναίκες. Γιατί; Δεν πρέπει να ξέρουν γράμματα αυτοί; Προανακριτικά καθήκοντα τους βάλατε. Χωρίς απολυτήριο λυκείου; Δηλαδή πάει το απολυτήριο λυκείου; Να βάλουμε τσοπάνηδες!
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Όχι, δεν θα έχουν προανακριτικά καθήκοντα.
ΑΘΗΝΑΙΟΣ ΦΛΩΡΙΝΗΣ: Να προχωρήσω λίγο ?
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε
ΑΘΗΝΑΙΟΣ ΦΛΩΡΙΝΗΣ: Θα ολοκληρώσω, κύριε Πρόεδρε. Ε, δεν χάθηκε και ο κόσμος, δύο άνθρωποι είμαστε ακόμα.
ΠΡΟΕΔΡΕΥΩΝ (Κωνσταντίνος Γείτονας): Αφού ομιλούσατε δύο λεπτά για «παράθυρα» της τηλεόρασης, τι να κάνω εγώ;
ΑΘΗΝΑΙΟΣ ΦΛΩΡΙΝΗΣ: Έλλειψη ?λέει- δημοκρατικού πολιτεύματος. Ε, όχι να μιλάμε τώρα για έλλειψη δημοκρατικού πολιτεύματος και να αφήνουμε τον καθένα, επειδή έστω ένα παιδί είπε μία κουβέντα, τον τυλίγουμε σε ένα φύλλο χαρτιού και του λέμε: «Εσύ είσαι φασίστας» ή οτιδήποτε άλλο. 
Στο μισθολόγιο?
ΠΡΟΕΔΡΕΥΩΝ (Κωνσταντίνος Γείτονας): Εντάξει, κύριε Φλωρίνη, τελειώσατε.
ΑΘΗΝΑΙΟΣ ΦΛΩΡΙΝΗΣ: Κύριε Πρόεδρε, σας παρακαλώ πάρα πολύ.
ΠΡΟΕΔΡΕΥΩΝ (Κωνσταντίνος Γείτονας): Μη με παρακαλείτε. Υπερέβητε κατά πολύ τον χρόνο. 
ΑΘΗΝΑΙΟΣ ΦΛΩΡΙΝΗΣ: Εδώ άλλους τους αφήνετε δέκα λεπτά. Επειδή ξεπεράσαμε ένα λεπτό τώρα; 
ΠΡΟΕΔΡΕΥΩΝ (Κωνσταντίνος Γείτονας): Και το Προεδρείο έχει όρια στους χειρισμούς του. Παρακαλώ, ηρεμήστε και καθίστε.
ΑΘΗΝΑΙΟΣ ΦΛΩΡΙΝΗΣ: Μερικούς συναδέλφους τους αφήνετε και δέκα λεπτά. Εμείς περνάμε το χρόνο για ένα λεπτό και μας κάνετε παρατηρήσεις;
ΠΡΟΕΔΡΕΥΩΝ (Κωνσταντίνος Γείτονας): Ηρεμήστε, παρακαλώ, και καθίστε στη θέση σας.
ΑΘΗΝΑΙΟΣ ΦΛΩΡΙΝΗΣ: Έτσι μπράβο, σας ευχαριστώ πάρα πολύ για την κατανόηση!
ΠΡΟΕΔΡΕΥΩΝ (Κωνσταντίνος Γείτονας): Παρακαλώ. Πεντέμισι λεπτά ομιλείτε, ενώ δικαιούστε τέσσερα.
ΑΘΗΝΑΙΟΣ ΦΛΩΡΙΝΗΣ: Παρακολουθήστε άλλους πόσο αφήνετε!
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Παπαθεμελής.
ΣΤΥΛΙΑΝΟΣ ? ΑΓΓΕΛΟΣ ΠΑΠΑΘΕΜΕΛΗΣ: Εγώ πάντως, κύριε Πρόεδρε, είμαι με τους τσοπάνηδες! Είχα υποστηρίξει εξ? αρχής ότι οι καταλληλότεροι και αρμοδιότεροι από πάσης απόψεως να φυλάξουν τα σύνορα είναι οι «τσοπαναραίοι». Δυστυχώς δεν με άκουσαν. Αυτό είναι μια άλλη ιστορία.
Ολόκληρη η Βουλή έχει συμφωνήσει στο βασικό θέμα, τη μονιμοποίηση των παιδιών αυτών.
Επομένως παρέλκει οποιαδήποτε συζήτηση γι? αυτό. Εγώ θα επαναλάβω την έκκληση την οποία υπέβαλα και χθες προς την Κυβέρνηση. Να επανεξετάσει την πορεία αυτών των θεσμών και να επαναφέρει εν τω συνόλω του το αστυνομικό Σώμα στη φυσική αφετηρία, δηλαδή στις πανελλήνιες εξετάσεις. Ούτως ή άλλως για να ελέγξετε τις ειδικές ικανότητες αυτών των παιδιών τους υποβάλλετε σε ψυχοτεχνικές και υγειονομικές εξετάσεις. Αυτές πέραν της νοητικής ικανότητας η οποία αποδεικνύεται στο γραπτό των πανελληνίων εξετάσεων είναι απαραίτητες. Εδώ θα ήθελα να μνημονεύσω τους Ικάρους που κρίνονται στις πανελλήνιες εξετάσεις. Εκεί είναι κορυφαίοι και στη συνέχεια εξετάζονται σε ψυχοτεχνικά θέματα και σε αθλήματα. Εφόσον επιβεβαιώνουν την ικανότητά τους και σε αυτά αποδεικνύονται κατάλληλοι για να οδηγήσουν ένα αεροπλάνο. Επομένως δεν υφίσταται θέμα αποτελεσματικότητας του θεσμού. Κάνω λοιπόν την έκκληση προς την Κυβέρνηση και προς τα κόμματα της Αντιπολιτεύσεως να δεσμευθούν στην επάνοδο στο φυσικό θεσμό των πανελληνίων εξετάσεων ως μοναδικού τρόπου εισαγωγής στην Ελληνική Αστυνομία.
ΠΡΟΕΔΡΕΥΩΝ (Κωνσταντίνος Γείτονας): Η κ. Φουντουκίδου έχει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, χαίρομαι που αντιληφθήκατε ότι η ρύθμισή σας οδηγούσε σε επικίνδυνα μονοπάτια και την ανακαλέσατε. Ήταν επικίνδυνο να αφήσετε τέτοιες αρμοδιότητες ενδεχομένως σε αυθαίρετα χέρια, διότι αυτά δεν λείπουν κάποιες φορές από το πολιτικό σκηνικό. 
Ωστόσο η προχειρότητα με την οποία προέβητε στην επόμενη ρύθμιση με εκπλήσσει. «Εν μία νυκτί» βρήκατε ρόλους και θέσεις. Νομίζετε ότι έτσι λύνετε το πρόβλημα; Μια κατ? εξοχήν μάχιμη υπηρεσία πηγαίνει σε θέσεις που μόνο μάχιμες δεν μπορούν να χαρακτηρισθούν. Με ποια εκπαίδευση θα αναλάβουν αυτά τα νέα καθήκοντα; Δεν υπάρχει σχετική πρόβλεψη. Είναι δε περισσότεροι από τα αστυνομικά τμήματα τα οποία μπορεί να υπάρχουν σε κάποιο μέρος και τους ορίζετε να τα φυλάνε. Περισσεύουν. Μην ξεχνάτε ότι το κριτήριο πρόσληψής τους ήταν η εντοπιότητα. Θα τους μεταθέσετε; 
Η Νέα Δημοκρατία ήταν υπέρ της σύστασης του θεσμού των συνοριακών φυλάκων από το 1993. Δηλαδή, από τότε που άρχισε να προκύπτει το πρόβλημα. Θα το είχαμε προλάβει αν μας είχατε ακούσει από τότε. Έστω και αργά συστήσατε τον θεσμό. Εμείς όχι μόνο υποστηρίξαμε τη μονιμοποίησή τους αλλά και υπερθεματίσαμε. Έχουμε όμως διαμαρτυρηθεί πολλές φορές γιατί τους κρατούσατε σε ομηρία και γιατί δεν βλέπατε τον υποβόσκοντα ανταγωνισμό που υπήρχε με το αστυνομικό Σώμα. Ακούγαμε τα παράπονα όσον αφορά τον οπλισμό, τα αυτοκίνητα που τους διέθεταν και τη μεταχείριση που είχαν. Αυτά τα διατυπώσαμε πολλές φορές. Τους αφήσατε αστήρικτους και τους απασχολήσατε σε θέσεις και σε εργασίες που δεν θα έπρεπε να αναλάβουν.
Το λέω αυτό έχοντας συναίσθηση του τι σημαίνει η έλλειψη νομιμοποίησης, του συνοριοφύλακα ο οποίος σταματούσε τον ανύποπτο πολίτη στο δρόμο για να του κάνει έλεγχο, ο οποίος ?το ξέρετε καλά- ήταν παράνομος. Αυτό γινόταν με την ανοχή σας. Τους αφήνατε εκτεθειμένους σε ρόλους αστυνομικού.
Οι πολίτες μπορεί να μην έκαναν ενστάσεις, προσφυγές, να μη διαμαρτυρήθηκαν, αλλά ωστόσο υπέστησαν μία αντιδημοκρατική διαδικασία από την δημοκρατικά εκλεγμένη Κυβέρνηση. 
Εγώ δεν θα διαφωνήσω με τον κ. Παπαθεμελή ότι οι τσοπαναραίοι είναι κατάλληλοι να φυλούν τα σύνορα. Μόνο που, κύριε Παπαθεμελή τόσα χρόνια φροντίσατε να μην έχουμε ούτε τσοπαναραίους! Δυστυχώς δεν έχουμε! Και αφού δεν έχουμε, θα πρέπει βέβαια κάποιοι να τα φυλούν. Ευτυχώς είναι οι ακρίτες της περιφέρειας, που και αυτοί με πολύ κόπο και πολλή αγωνία προσπαθούν να μείνουν στον τόπο τους. Αυτό θέλουν και αυτό ζητούν.
Ο εξοπλισμός των συνοριοφυλάκων δεν ήταν ο κατάλληλος, κύριε Υπουργέ. Σας το είπα και προηγουμένως. Θα έλεγα ότι θα έπρεπε τις υπηρεσίες αυτές να τις έχετε ενισχύσει ακόμα και με ελικόπτερα.
Όταν ενημερώθηκα στο νομό μου, ξέρετε τι είπα; Αν ήξεραν οι Αλβανοί τις τεράστιες ελλείψεις που έχετε σε εξοπλισμό, σίγουρα δεν θα υπολόγιζαν ούτε τα συνθήματα που τους κάνατε να σταματήσουν για έλεγχο. Αυτή ήταν η πραγματικότητα, η γύμνια. Παρ? όλα αυτά τα παιδιά τι έκαναν; Έφεραν αποτέλεσμα. Και έρχονται και ζητούν το δίκαιό τους με όπλο την αποτελεσματικότητά τους. Απέδωσε το Σώμα. Σε τι ρόλους θα τους αξιοποιήσετε; Πάντα με πολλή περίσκεψη και φυσικά σύμφωνα με την εκπαίδευση, σύμφωνα με το πνεύμα που τους δώσατε όταν τους προσλάβατε, για την εργασία με την οποία θα απασχοληθούν, την οποία αγαπούν και είναι αυτή που θέλουν. Οι πρόχειρες νομοθετήσεις, όπως αυτές που φέρατε σήμερα, μας βρίσκουν αντίθετους. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, πριν πάρετε το λόγο θέλω να διευκρινισθούν κάποια θέματα.
Στην παράγραφο 3 του άρθρου 2 ρυθμίζετε και τον τρόπο υπολογισμού της ηλικίας των υποψηφίων και λέτε ότι θεωρείτε «ως ημερομηνία γέννησης την 31η Δεκεμβρίου...» Στην παράγραφο του άρθρου που συζητάμε δεν αναφέρεται τέτοια ρύθμιση. Υπάρχει ήδη στις ισχύουσες διατάξεις ή είναι παράλειψη; Γι? αυτό αναφέρομαι.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Είναι παράλειψη.
ΠΡΟΕΔΡΕΥΩΝ (Κωνσταντίνος Γείτονας): Επίσης, στο σχετικό εδάφιο, στην προσθήκη που κάνατε αναφέρεστε στα τέκνα του προσωπικού της Ελληνικής Αστυνομίας. Πιστεύω ότι περιλαμβάνει όλες τις κατηγορίες προσωπικού. Παρακαλώ να το διευκρινίσετε.
Ορίστε, κύριε Υπουργέ, έχετε το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, νομίζω ότι η συζήτηση σήμερα είναι απαλλαγμένη από τις όποιες αμφιβολίες υπήρχαν σχετικά με τις προθέσεις της Κυβέρνησης, δεδομένου ότι έγιναν οι προσαρμογές οι οποίες προέκυψαν από μία, θα έλεγα, ιδιαίτερα παραγωγική συζήτηση και στην επιτροπή αλλά και στο Τμήμα. Με βάση και τις σημερινές παρατηρήσεις οφείλω να δώσω μερικά στοιχεία στο Τμήμα, προκειμένου να διευκολύνω να αντιληφθούμε καλύτερα ποια είναι η πραγματική κατάσταση και πώς επιχειρούμε να την ρυθμίσουμε.
Έγινε μία συζήτηση για το κατά πόσον οι ρυθμίσεις οι οποίες γίνονται με τις αναδιατυπώσεις σε σχέση με την εξομοίωση των συνοριακών φυλάκων και των ειδικών φρουρών κατά την ενάσκηση των καθηκόντων τους με τους αστυφύλακες έχουν κάποια προβλήματα. Θέλω να πω ευθέως, αγαπητοί συνάδελφοι ότι αυτές γίνονται για την ταυτότητα του νομικού λόγου και για την εναρμόνιση των διατάξεων που ήδη ισχύουν. Απλώς θέλω να θέσω υπόψη σας ότι με το ν.2838/2000 που ρυθμίστηκαν ζητήματα ειδικών φρουρών η υπάρχουσα διάταξη, όχι αυτή που εισάγουμε εμείς σήμερα, προβλέπει ότι κατά την άσκηση των ανατιθεμένων σε αυτούς καθηκόντων έχουν τις ίδιες εξουσίες, καθήκοντα και υποχρεώσεις με το αστυνομικό προσωπικό πλην αυτών των προανακριτικών. ?ρα λοιπόν αυτή η διάταξη υπάρχει. Απλώς εναρμονίζουμε τα ισχύοντα όσον αφορά τους ειδικούς φρουρούς και τους συνοριακούς φύλακες και νομίζω ότι αυτό είναι νομικά ορθό.
Υπάρχει το ζήτημα της αποσαφήνισης των αρμοδιοτήτων και μία ιδιαίτερη επισήμανση σε σχέση με τη μεταγωγή κρατουμένων.
Κυρίες και κύριοι συνάδελφοι, πρέπει να πω ότι οι αποφοιτήσαντες από τις σχολές της Αστυνομίας μετά την εισαγωγή του θεσμού των πανελληνίων εξετάσεων ανέρχονται σήμερα περίπου στο 20% του Σώματος. Δηλαδή, ο αριθμός των αποφοίτων που υπηρετούν στο Σώμα είναι περίπου 20%. Αυτοί δηλαδή που μπήκαν με πανελλαδικές από το 1995.
Προανακριτικά καθήκοντα στο Σώμα έχουν οι βαθμοφόροι οι οποίοι έχουν εξέλθει των παραγωγικών σχολών της Αστυνομίας και όσοι εκ των αστυφυλάκων εξήλθαν των αστυνομικών σχολών μετά την εισαγωγή του θεσμού των πανελληνίων εξετάσεων. Οι λοιποί αστυφύλακες δεν έχουν προανακριτικά καθήκοντα. Όμως, οι λοιποί αστυφύλακες που δεν έχουν προανακριτικά καθήκοντα, μπορούν να διενεργούν μεταγωγές και, βέβαια, η έρευνα κατά τη μεταγωγή δεν είναι ανακριτική πράξη. Είναι συνήθης αστυνομική διαδικασία, η οποία δεν υπάγεται στο προανακριτικό πεδίο και επομένως δικαιολογημένα την ασκούν. 
Κατά τον ίδιο λόγο, λοιπόν, τώρα οι συνοριακοί φύλακες και οι ειδικοί φρουροί κατά την άσκηση των ειδικών καθηκόντων που έχουν ?και όχι γενικώς- αυτών δηλαδή που περιγράφουν οι πολύ συγκεκριμένες διατάξεις έχουν ακριβώς τις ίδιες αρμοδιότητες, για να μην οδηγηθούμε σε παράλογα φαινόμενα. 
Για να σας το πω πιο απλά: Εδώ στην Αττική αυτή τη στιγμή υπάρχουν τμήματα που έχουν άτομα που υπηρετούν στα Τμήματα Δίωξης Λαθρομετανάστευσης και τους λοιπούς αστυνομικούς. Τους αναθέτουμε τα καθήκοντα να φυλάσσουν τα αστυνομικά τμήματα. Γιατί σήμερα έχουμε το εξής παράδοξο: Ενώ ο απόφοιτος της σχολής αστυφύλακας είναι σκοπός στο τμήμα του ?και δεν νομίζω ότι αρμόζει τόσο πολύ σε αυτόν να είναι σκοπός, γιατί δεν εκπαιδεύτηκε να είναι σκοπός- δεν είναι σκοπός -διότι δεν δικαιούται να τοποθετηθεί σκοπός- ο μετέχων στο Τμήμα Δίωξης Λαθρομετανάστευσης είτε ως χωροφύλακας είτε ως ειδικός φρουρός, αυτός δεν μπορεί να είναι. Αν δεν επεκτείνουμε, την ώρα που του αναθέτουμε αυτό το καθήκον, τη δυνατότητα να ενεργεί όπως και ο άλλος, φανταστείτε ένα σκοπό που, όταν κάποιος επιχειρεί να μπει στο τμήμα, δεν μπορεί να τον ελέγξει. Δηλαδή θα βάλουμε τον ειδικό φρουρό σκοπό στο τμήμα ?διότι λέμε ότι είναι σωστό να είναι σκοπός στο τμήμα, αφού φυλάει άλλους τόπους- αλλά αυτός, αφού δεν έχει τις αρμοδιότητες του άλλου αστυφύλακα, δεν μπορεί να ελέγξει αυτόν που μπαίνει μέσα. Αντιλαμβάνεστε ότι δεν είναι ορθό. 
Κατά συνέπεια, με αυτήν την επισήμανση νομίζω ότι μπορούμε να δεχθούμε, πρώτον, ότι η διάταξη αυτή, η οποία εναρμονίζει με το ισχύον νομικό καθεστώς του ν. 2838 την επέκταση των αρμοδιοτήτων σε ό,τι εκτελούν και την εξομοίωσή τους με τους λοιπούς αστυφύλακες, είναι σωστή. Διότι αλλιώς θα είχαμε κωμικοτραγικά φαινόμενα. 
Θέλω, επίσης, να επισημάνω το εξής: Έγινε πάρα πολύ συζήτηση για το ότι οι ειδικοί φρουροί ή οι συνοριακοί φύλακες που έχουν προσληφθεί με το προσόν της εντοπιότητας έχουν ?ενδεχομένως- δυσχεράνει τις μεταθέσεις αστυνομικών οι οποίοι κάποια στιγμή θα ήθελαν να πάνε στην πατρίδα τους. Θέλω, όμως, να υπενθυμίσω, κύριοι συνάδελφοι, ότι οι θέσεις αυτού του ειδικού προσωπικού της Αστυνομίας σε καμία περίπτωση δεν συνδυάζονται με τον οργανισμό της Αστυνομίας. Οι οργανικές θέσεις της Αστυνομίας παρέμειναν ως είχαν ή τροποποιήθηκαν στη συνέχεια και αυτοί δεν κατέλαβαν και ούτε μπορούν να καταλάβουν οργανικές θέσεις των υπηρετούντων αστυνομικών. 
Κατά συνέπεια, ακόμη και να μην υπήρχαν τα Σώματα αυτά, οι συγκεκριμένες οργανικές θέσεις θα καταλαμβάνονταν με τον τρόπο που καταλαμβάνονται και σήμερα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θέλω μόνο δύο λεπτά για να τελειώσω. 
ΠΡΟΕΔΡΕΥΩΝ (Κωνσταντίνος Γείτονας): Θα ολοκληρώσετε στη δευτερολογία σας, κύριε Υπουργέ. 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Επειδή τελειώνω τώρα με το άρθρο αυτό, ?
ΠΡΟΕΔΡΕΥΩΝ (Κωνσταντίνος Γείτονας): Αν είναι μόνο για μισό λεπτό και για να αποφύγουμε τη δευτερολογία, καλώς. 
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Στην παρατήρηση ότι αργήσαμε να το φέρουμε θέλω να πω το εξής:
Αγαπητοί συνάδελφοι, η πενταετία των προσληφθέντων για πρώτη φορά ολοκληρώνεται τον ερχόμενο Μάρτιο. Κατά συνέπεια, νομίζω ότι πολύ έγκαιρα φέραμε το νομοσχέδιο, για να ρυθμίσουμε και αυτούς που για πρώτη φορά είχαν προσληφθεί. 
Δέχομαι την παρατήρηση του κ. Κουβέλη. Και εγώ θα κάνω τώρα μια διατύπωση σχετικά με την προσθήκη για τα αδικήματα που ανέφερε. Όμως, θα τον παρακαλούσα με τις νομικές του γνώσεις, αν δεν τον καλύπτει, να μας βοηθήσει, προκειμένου να διευρυνθεί το πεδίο των κωλυμάτων. 
Η διατύπωσή μου είναι ως εξής: Στο εδάφιο β΄ της παραγράφου 8 του άρθρου 4 του ν. 2622/1998, όπως αυτή τροποποιήθηκε, μετά τη λέξη «δωροδοκία» που περιλαμβάνεται στο σχέδιο νόμου προστίθεται η φράση: «εγκλήματα κατά της γενετήσιας ελευθερίας και οικονομικής εκμετάλλευσης της γενετήσιας ζωής». Νομίζω ότι είναι το δέκατο ένατο Κεφάλαιο του Ποινικού Κώδικα και με αυτό κλείνει.
ΑΝΑΣΤΑΣΙΟΣ ΝΕΡΑΝΤΖΗΣ: Είναι κατηγορίες αδικημάτων. 
ΦΩΤΗΣ ΚΟΥΒΕΛΗΣ: Είναι ορθή η διατύπωση. 
ΠΡΟΕΔΡΕΥΩΝ (Κωνσταντίνος Γείτονας): Επομένως ισχύει ως τροποποίηση αυτό που διαβάσατε, κύριε Υπουργέ. Να το καταθέσετε και για τα Πρακτικά.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Ναι, κύριε Πρόεδρε, το καταθέτω για τα Πρακτικά.
(Στο σημείο αυτό ο Υπουργός Δημόσιας Τάξης κ. Γεώργιος Φλωρίδης καταθέτει για τα Πρακτικά το προαναφερθέν έγγραφο, το οποίο έχει ως εξής:
«ΔΗΛΩΣΗ ΥΠΟΥΡΓΟΥ ΔΗΜΟΣΙΑΣ ΤΑΞΗΣ
Στο σχέδιο νόμου «Ρύθμιση θεμάτων συνοριακών φυλάκων και ειδικών φρουρών και άλλες διατάξεις»
Στο εδάφιο β΄ της παραγράφου 8 του άρθρου 4 του ν. 2622/1998, όπως αυτή τροποποιήθηκε, με την παρ. 3 του άρθρου 78 του ν. 2910/2001 και αντικαθίσταται με τις διατάξεις της παρ. 5 του άρθρου 1 του σχεδίου νόμου μετά τη λέξη «δωροδοκία» προστίθενται οι λέξεις: «έγκλημα κατά της γενετήσιας ελευθερίας και οικονομικής εκμετάλλευσης της γενετήσιας ζωής». 
«ΔΗΛΩΣΗ ΥΠΟΥΡΓΟΥ ΔΗΜΟΣΙΑΣ ΤΑΞΗΣ
Στο σχέδιο νόμου «Ρύθμιση θεμάτων συνοριακών φυλάκων και ειδικών φρουρών και άλλες διατάξεις»
Για νομοτεχνικούς λόγους, στις παραγράφους 3, 4, 7 και 8 του άρθρου 1 του σχεδίου νόμου οι λέξεις: «του ως άνω νόμου» αντικαθίστανται με τις λέξεις «του ν. 2622/1998».»)
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Με αυτές, λοιπόν, τις σκέψεις νομίζω ότι μπορώ να κλείσω την πρώτη μου ομιλία. Θεωρώ ότι οι διευκρινίσεις οι οποίες δόθηκαν μπορούν να μας οδηγήσουν σε μία ομόφωνη ψήφιση του άρθρου 1, που είναι και το κρίσιμο, εφόσον δεχόμαστε το βασικό πυρήνα και διορθώθηκαν οι όποιες ατέλειες ενδεχομένως υπήρχαν.
Γιατί, αγαπητοί συνάδελφοι, θα ήταν ιδιαίτερα αλαζόνας αν κάποιος εισηγητής ενός νομοσχεδίου ισχυριζόταν ότι το νομοσχέδιο, το οποίο εισήγαγε στη Βουλή και το οποίο υπερασπίζεται, είναι απολύτως τέλειο. Δεν νομίζω ότι αυτός ο χαρακτηρισμός μπορεί να μας αποδοθεί. Αλλιώς η Βουλή θα έπρεπε να έχει έναν απολύτως διακοσμητικό ρόλο. Ήταν ορθή η παρατήρηση του κ. Γείτονα και εμείς δεν διανοηθήκαμε ποτέ να πούμε ότι ό,τι φέρνουμε στη Βουλή είναι το τέλειο και δεν επιδέχεται καμιάς βελτίωσης ή τροποποίησης. Η συζήτηση ήταν χρήσιμη και νομίζω ότι μας έδωσε μέχρι αυτή τη στιγμή ένα νομοθέτημα, το οποίο ανταποκρίνεται σε αυτό που θέλουμε να κάνουμε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Νεράντζης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα μπορούσα να έχω το λόγο κι εγώ;
ΠΡΟΕΔΡΕΥΩΝ (Κωνσταντίνος Γείτονας): Θα δώσω το λόγο πρώτα στον κ. Νεράντζη, που είναι Κοινοβουλευτικός Εκπρόσωπος της Νέας Δημοκρατίας, θα τελειώσουμε τις πρωτολογίες και μετά θα σας δώσω το λόγο για «προτασσόμενη» δευτερολογία.
Ορίστε, κύριε Νεράντζη.
ΑΝΑΣΤΑΣΙΟΣ ΝΕΡΑΝΤΖΗΣ: Δύο σύντομες παρατηρήσεις θέλω να κάνω, κύριε Πρόεδρε. 
Η μία αφορά την εγκληματικότητα, η οποία ξανάρθε στο προσκήνιο της σημερινής συζητήσεως. Ο κύριος Υπουργός χθες, κατά τη διάρκεια της φόρας και της φοράς του, χρησιμοποίησε κατά τη γνώμη μου δύο, άστοχα και αστόχαστα, επιχειρήματα. Πρώτα απέδωσε στη Νέα Δημοκρατία μομφή, διότι δήθεν, από τη μία επαινεί την Αστυνομία και από την άλλη διατυπώνει μομφή για την εγκληματικότητα που ανεβαίνει. Περαιτέρω μίλησε και για μια ανακοίνωση ενός ευρωπαϊκού οργανισμού για την εγκληματικότητα στη χώρα μας.
Η Νέα Δημοκρατία έχει εκφράσει επανειλημμένως, σε όλο το ύψος και το πλάτος της ιεραρχίας της, την εκτίμησή της σε αυτούς που εργάζονται για την εμπέδωση της έννομης τάξης, για τα αστυνομικά όργανα. Όταν όμως μιλάμε για έξαρση της εγκληματικότητας, αυτό δεν έχει αιχμή κατά των αστυνομικών, έχει αιχμή κατά της Κυβερνήσεως, της πολιτικής ηγεσίας του Υπουργείου, η οποία δεν εξασφαλίζει το θεσμικό εκείνο πλαίσιο και την υλικοτεχνική υποδομή, εντός των οποίων θα μπορούν οι αστυνομικοί να κινηθούν πιο άνετα και πιο αποτελεσματικά.
Το δεύτερο στοιχείο που χρησιμοποίησε, ο κύριος Υπουργός, είναι η ανακοίνωση του Ευρωπαϊκού Ινστιτούτου, όπως το είπε, σύμφωνα με την οποία είναι μακράν σε εγκληματικότητα η Ελλάδα από τον μέσο όρο της εγκληματικότητας των ευρωπαϊκών χωρών. Πρέπει να του υπενθυμίσω όμως ότι το αίσθημα της ασφάλειας είναι αυτοφυές. Προκειμένου να αισθανθεί ένας Έλληνας πολίτης ασφαλής, δεν συμβουλεύεται τι λέει το ευρωπαϊκό αυτό όργανο, δεν βλέπει εάν αυτό μας θεωρεί μακράν των άλλων χωρών. Εγώ λέω στον κύριο Υπουργό ότι κανείς δεν μπορεί να κοιμηθεί πια με ανοιχτό παράθυρο, κανείς δεν μπορεί να κοιμηθεί στο μπαλκόνι ή στην αυλή του, κανείς δεν μπορεί ανέτως, ακινδύνως και αφόβως να διασχίσει το βράδυ το Πεδίο του ?ρεως.
?ρα, ας μην κομπορρημονούμε για την ασφάλεια, ας μην ψέγουμε ανακοινώσεις της ιδίας της Αστυνομίας, η οποία ομιλεί περί αυξήσεως της εγκληματικότητας και ας βάλουμε όλοι σαν στόχο, με προεξάρχουσα την Κυβέρνηση ?όσο αυτή θα παραμείνει ακόμη εκεί- να εξασφαλίσουμε όλα εκείνα τα μέσα, ούτως ώστε τα διωκτικά όργανα να μπορούν απερίσπαστα να κάνουν τη δουλειά τους.
Πάω στο δεύτερο σημείο, για το άρθρο που συζητούμε. Την τελευταία στιγμή, έστω, διασώθηκε η συνταγματικότητα της διατάξεως. Ο κύριος Υπουργός απάλειψε το συγκεκριμένο σημείο, δίδοντας έτσι και μια απάντηση στην κυβερνητική Πλειοψηφία, η οποία μας κατηγόρησε, όταν μιλήσαμε για αντισυνταγματικότητα, ότι δήθεν εμείς κωλυσιεργούμε και δεν θέλουμε να μονιμοποιήσουμε τους ατυχείς αυτούς συνοριοφύλακες. Η απόσυρση ορθώς έγινε και αποτελεί την πλήρη δικαίωση των αιχμών της Νέας Δημοκρατίας, της ενστάσεως της Νέας Δημοκρατίας για την αντισυνταγματικότητα.
Ας δούμε τώρα όμως αν αυτή η νέα ρύθμιση που φέρνει ο Υπουργός είναι ουσιαστικά βάσιμη, χρηστική και άξια να υπηρετήσει το σκοπό για τον οποίο εισάγεται.
Ο κ. Κουβέλης, με τη γνωστή καλλιέπειά του, μίλησε για διολίσθηση. Εγώ θεωρώ επιεικέστατη την έκφραση. Εδώ πρόκειται για κατολίσθηση. Οι συνοριοφύλακες έχουν προσληφθεί για ορισμένο, συγκεκριμένο σκοπό, καθώς και οι ειδικοί φρουροί. Δεν έχουν καμία σχέση ούτε με τη φρούρηση ούτε με τη μεταγωγή.
Και μετά, πάλι σε προέκταση μιας σκέψης του κ. Κουβέλη, έχω να κάνω μια ακόμη παρατήρηση. Η φρούρηση και η μεταγωγή κρατουμένων είναι συνυφασμένη ?και αυτό ελέχθη- με την άσκηση συνταγματικώς κατοχυρωμένων δικαιωμάτων και συγκεκριμένα με εκείνα των ατομικών ελευθεριών. Δεν είναι λοιπόν δυνατόν, με μια απλή αναφορά στο νόμο, σε έναν κοινό νόμο, ότι κατά την άσκηση των προαναφερομένων αρμοδιοτήτων τα όργανα έχουν τις ίδιες εξουσίες, να «περιγράφεται» συνταγματική ρύθμιση.
Ο κύριος Υπουργός προηγουμένως μας είπε: «Μα, παρόμοια ρύθμιση ισχύει και σε προηγούμενο νόμο». Εκ του ότι υπήρξε μία αβλεψία εκεί, εκ του ότι το συνταγματικό αυτό θέμα δεν εξετάστηκε, δεν ψεύσθηκε κατά τη συζήτηση εκείνη, δεν σημαίνει ότι εμείς πρέπει να επαναλαμβάνουμε το ατόπημα.
Θεωρώ ότι και η μεταγωγή πρέπει να απαλειφθεί. Οι συνοριοφύλακες να ασκούν τα καθήκοντα για τα οποία ετάχθησαν, καθώς και οι ειδικοί φρουροί. Σε αυτήν την παρατήρηση εμείς εμμένουμε και κατά τα λοιπά αναφερόμαστε στα όσα προηγουμένως εθέσαμε, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Σπυριούνης έχει δύο λεπτά για προτασσόμενη δευτερολογία. 
ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ, κύριε Πρόεδρε, που μου δίνετε το λόγο. 
ΠΡΟΕΔΡΕΥΩΝ (Κωνσταντίνος Γείτονας): Τον δικαιούσθε από τον Κανονισμό. 
ΚΥΡΙΑΚΟΣ ΣΠΥΡΙΟΥΝΗΣ: Όπως δήλωσα χθες ψηφίζω επί της αρχής το νομοσχέδιο. Έτσι, δηλώνω και σήμερα ότι ψηφίζω και τα άρθρα του νομοσχεδίου με τις υπαινιχθείσες βελτιώσεις. 
Θέλω να κάνω ορισμένες παρατηρήσεις. Είναι σημαντικό για την αξιοπιστία του νομοθέτη -και μάλιστα σε ελάχιστο χρονικό διάστημα- να πληρούται το γράμμα και το πνεύμα του νομοθέτη στις νομοθετικές ρυθμίσεις που υιοθετούνται και ψηφίζονται από το Κοινοβούλιο. Αναφέρομαι στα καθήκοντα και των συνοριακών φυλάκων και των ειδικών φρουρών. 
Εγώ δεν μπορώ να αντιληφθώ ότι μπορεί να αλλάξει η αποστολή, οι αρμοδιότητες, ιδίως των συνοριοφυλάκων. Γιατί αν αλλάξει, κύριε Πρόεδρε, είναι σαν να καταδολιεύουμε τον ίδιον το νόμο που ψηφίσαμε, να εισάγουμε ένα δεύτερο σώμα αστυνομίας στην Ελληνική Αστυνομία και να καταδολιεύουμε έτσι και το σύστημα των εξετάσεων, της εκπαίδευσης, των προσλήψεων κ.λπ. Να τηρηθεί, λοιπόν, η ουσία της αποστολής του κάθε σώματος, όπως αυτό έχει προσδιοριστεί.
Το δεύτερο σημείο που θέλω να διευκρινίσω: Η εγκληματικότητα. Αναμφισβητήτως υπάρχει και θα υπάρχει πάντοτε στις σύγχρονες κοινωνίες. Όσο μεγαλώνουν τα μέσα, όσο περισσότερο ιλιγγιώδης γίνεται η καταναλωτική ζωή του ανθρώπου, όσο λείπει η διαπαιδαγώγηση στην έννοια «άνθρωπος», όσο δεν περνάει η ανθρώπινη και η δημοκρατική πλευρά, τόσο η εγκληματικότητα θα αυξάνει. Και όσο ο έλεγχος δεν είναι αποτελεσματικός, η εγκληματικότητα θα αυξάνει διπλά. 
Έχουν ληφθεί σοβαρά μέτρα. Δεν υπάρχει καμία αμφιβολία. Ένας καλοπροαίρετος πρέπει αυτό να το δεχθεί, ότι δηλαδή έχουν ληφθεί -ιδίως τον τελευταίο καιρό- πολύ σοβαρά μέτρα βελτίωσης και αντιμετώπισης της κατάστασης και το επίπεδο της Αστυνομίας, κύριε Πρόεδρε ?πρέπει να το πούμε- έχει βελτιωθεί σημαντικά και σε μέσα. 
Υπάρχουν ακόμα προβλήματα και πολλά. Δεν επιτρέπεται να έχει το πιστόλι ο αστυνομικός και να πληρώνει τις σφαίρες για να κάνει βολή. Είναι απαράδεκτα αυτά τα πράγματα. Δεν μπορεί να διυλίζουμε τον κώνωπα και να καταβροχθίζουμε την κάμηλο!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι στοιχειώδη αυτά. Είναι σημαντικά πράγματα, απλά, καθημερινά που πρέπει να λυθούν. Αυτά λύνονται σε ένα δευτερόλεπτο, κύριε Πρόεδρε. Είναι η αρχή του ηγέτη. Σε ένα δευτερόλεπτο τα απλά πράγματα πρέπει να λύνονται. 
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, ολοκληρώστε. 
ΚΥΡΙΑΚΟΣ ΣΠΥΡΙΟΥΝΗΣ: Το θέμα της εκπαίδευσης είναι σημαντικό. Παρά τα μέτρα υπάρχει εγκληματικότητα, σοβαρή εγκληματικότητα. Αν θέλετε να μην το πω έτσι, υπάρχει ένα πλήγμα στο αίσθημα της ασφάλειας των πολιτών. 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε συνάδελφε. 
ΚΥΡΙΑΚΟΣ ΣΠΥΡΙΟΥΝΗΣ: Τελειώνω, κύριε Πρόεδρε. 
Όταν ακούγεται το άλφα, το βήτα, το γάμα -έχει και μία υπερευαισθησία ο Έλληνας στην έννοια της ασφάλειας- κλονίζεται το περί τάξεως και γαλήνης αίσθημα του λαού και αυτό πολλαπλασιάζει την ευθύνη μας για την αρτιότητα της κοινωνίας. 
ΠΡΟΕΔΡΕΥΩΝ (Κωνσταντίνος Γείτονας): Σας ευχαριστώ, κύριε Σπυριούνη. 
ΚΥΡΙΑΚΟΣ ΣΠΥΡΙΟΥΝΗΣ: Και τελειώνω με το μισθό. Να βελτιωθεί το μισθολόγιο των Ενόπλων Δυνάμεων. 
Ευχαριστώ. 
ΠΡΟΕΔΡΕΥΩΝ (Κωνσταντίνος Γείτονας): Ποιοι εκ των εισηγητών θέλουν να δευτερολογήσουν; 
ΔΗΜΗΤΡΙΟΣ ΤΣΙΟΓΚΑΣ: Κύριε Πρόεδρε?
ΠΡΟΕΔΡΕΥΩΝ (Κωνσταντίνος Γείτονας): Μια στιγμή, κύριε συνάδελφε. 
Ο κ. Μαντούβαλος έχει το λόγο για δύο λεπτά. 
ΠΕΤΡΟΣ ΜΑΝΤΟΥΒΑΛΟΣ: Κύριε Πρόεδρε, εμείς εδώ κάναμε μία προσπάθεια να συζητήσουμε με προσοχή και μέσα στα πλαίσια της αντικειμενικότητας και του κοινοβουλευτικού διαλόγου το συγκεκριμένο νομοσχέδιο, αλλά και να έχουμε θέσεις ξεκάθαρες. Νομίζω ότι -με την πορεία που έχει η συζήτηση- όλος ο κόσμος που μας παρακολουθεί, εντός ή εκτός του Κοινοβουλίου, διαπίστωσε ότι δικαιωθήκαμε.
Έφερε σήμερα ο κύριος Υπουργός αυτήν τη δήλωση με την οποία κάνει αυτές τις τροποποιήσεις, οι οποίες για εμάς έχουν ατέλειες σοβαρότατες, όμως το θέμα της συνταγματικότητος πλέον προσχώρησε απόλυτα, μετά από σαφέστατη πίεση δική μας, στη δική μας πλευρά.
Θέλω να μου επιτρέψετε κωδικοποιημένα και πολύ γρήγορα να σας διαβάσω κάτι:
«Αποφράδα η σημερινή ημέρα για την Ελληνική Αστυνομία, την ελληνική κοινωνία και την αστυνομική οικογένεια! Τούτο φαίνεται ότι δεν βολεύει τη σημερινή Κυβέρνηση, η οποία εφεύρε μια νέα πατέντα, ώστε να νοθεύσει την ομοιογένεια της Ελληνικής Αστυνομίας.
Η Κυβέρνηση έχει έναν και μοναδικό σκοπό: να καταργήσει την Ελληνική Αστυνομία τη σημερινή και στη θέση της να δημιουργήσει μια παρααστυνομία, στα μέτρα και τις επιλογές της. Εφόσον επιχειρείται νόθευση της Ελληνικής Αστυνομίας και ισοπέδωση, υποβάθμιση του αστυνομικού προσωπικού, όπως επίσης η ακύρωση κάθε οικογενειακού προγραμματισμού του αστυνομικού, να επισημάνουμε ότι ο πόλεμος αστυνομικών και των δύο νεοσύστατων παρα-αστυνομιών, στρατονομιών, τώρα αρχίζει».
Προσέξτε! Αυτά είναι λόγια?
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Εσείς το υιοθετείτε αυτό; Έχει σημασία το αν το υιοθετείτε.
ΠΕΤΡΟΣ ΜΑΝΤΟΥΒΑΛΟΣ: Ένα δευτερόλεπτο. Ακούστε με, κύριε Υπουργέ. Δεν είναι για να μαλώσουμε. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, μη διακόπτετε παρακαλώ. Αφήστε τον εισηγητή να ολοκληρώσει.
ΠΕΤΡΟΣ ΜΑΝΤΟΥΒΑΛΟΣ: Και να με διακόψει δεν έχω πρόβλημα.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ! Έχει το Προεδρείο πρόβλημα. Δεν κάνετε εσείς ό,τι θέλετε.
ΠΕΤΡΟΣ ΜΑΝΤΟΥΒΑΛΟΣ: Εγώ κάνω ό,τι θέλω; Εγώ δεν έχω λόγο να κάνω ό,τι θέλω.
ΠΡΟΕΔΡΕΥΩΝ (Κωνσταντίνος Γείτονας): Δεν αναφέρομαι σ? εσάς, αναφέρομαι και στα υπουργικά έδρανα. Συνεχίστε λοιπόν! Δεν επιτρέπω τη διακοπή.
ΠΕΤΡΟΣ ΜΑΝΤΟΥΒΑΛΟΣ: Ναι, αλλά μου κάνατε χίλιες διακοπές μόνος σας.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, προχωρήστε!
ΠΕΤΡΟΣ ΜΑΝΤΟΥΒΑΛΟΣ: Εγώ δεν έχω πρόβλημα να με διακόψει ο κύριος Υπουργός για το θέμα αυτό?
ΠΡΟΕΔΡΕΥΩΝ (Κωνσταντίνος Γείτονας): Έχω εγώ πρόβλημα. Συνεχίστε λοιπόν και ολοκληρώστε.
ΠΕΤΡΟΣ ΜΑΝΤΟΥΒΑΛΟΣ: Ακούστε με λοιπόν με προσοχή. Αυτό είναι ένα κείμενο της Πανελλήνιας Ομοσπονδίας Αστυνομικών Υπαλλήλων. Είναι πάρα πολλοί αστυνομικοί εκεί, είναι γύρω στις σαράντα χιλιάδες.
Με ρωτά ο κύριος Υπουργός: «το υιοθετείτε ή δεν το υιοθετείτε;» Εγώ ξέρω ότι είναι κείμενο άξιων εκπροσώπων, δημοκρατικά εκλεγμένων, των αστυνομικών. Μας το έδωσαν στα χέρια μας. Πρέπει να ακουστεί και πρέπει να ακουστεί μέσα από το Κοινοβούλιο. Και κάτι ακόμη. Αντί να λέμε «σας καλύπτει ή δεν σας καλύπτει;» πρέπει να λέμε «σας προβληματίζει ή δεν σας προβληματίζει;»
Εγώ σας ρωτάω?
ΠΡΟΕΔΡΕΥΩΝ (Κωνσταντίνος Γείτονας): Καλώς.
ΠΕΤΡΟΣ ΜΑΝΤΟΥΒΑΛΟΣ: Όχι καλώς. Ένα δευτερόλεπτο, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Καλώς. Τελειώστε. Δεν έχετε άλλο χρόνο. 
ΠΕΤΡΟΣ ΜΑΝΤΟΥΒΑΛΟΣ: Ούτε ένα δευτερόλεπτο δεν θα κάνω, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Κλείστε λοιπόν.
ΠΕΤΡΟΣ ΜΑΝΤΟΥΒΑΛΟΣ: Θα κλείσω. Εγώ κωδικοποιημένα μιλάω, δεν μου αρέσουν οι μακρές συζητήσεις. Και ό,τι λέω τεκμηριώνεται. Αλλιώς να μου πείτε κύριε Μαντούβαλε, αυτό δεν έχει τεκμηριωθεί.
Αυτό το είχα πει από χθες. Αυτό το ζήτησα από χθες, όπως και την τροποποίηση τη ζήτησα και ήρθε από χθες. ?ρα νομίζω ότι δικαιωνόμαστε. Εσάς παρακαλώ, κύριε Υπουργέ, να προσέξετε και να προσέξετε πάρα πολύ.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας έχει το λόγο. Παρακαλώ να τηρήσετε το χρόνο σας, διότι έχουμε και την υπόλοιπη ενότητα.
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε.
Όσον αφορά το άρθρο 1, θα ήθελα να πω ότι δίνεται η δυνατότητα στο σημείο 1 να καθορίζονται και να διευρύνονται τα καθήκοντά τους όποτε θέλει και για όποιο σκοπό θέλει η Κυβέρνηση και σ? αυτό βεβαίως είμαστε αντίθετοι.
Στο σημείο 2: η κρίση του προσωπικού αυτού γίνεται με βάση ένα βαθιά αντιδημοκρατικό θεσμικό πλαίσιο, με δυνατότητες πλήρους αυθαιρεσίας και άκρατου υποκειμενισμού. Εδώ θέλουμε να τονίσουμε κάτι το οποίο είπαμε και χθες, ότι θα πρέπει εκπρόσωποι των αστυνομικών να συμμετέχουν σ? αυτές τις κρίσεις του προσωπικού, να εκπροσωπούνται δηλαδή με εκπρόσωπό τους στις κρίσεις του προσωπικού.
Όσον αφορά το σημείο 6 για το μηνιαίο βασικό μισθό και την εξευτελιστική ρύθμιση της αύξησης στο επόμενο κλιμάκιο με το συντελεστή 0,021 που είναι πιο κάτω από το αρχικό που ήταν 0,034: Εδώ το ζητούν και οι φορείς τους.
Τέλος, στο σημείο 9, όσον αφορά το ζήτημα με την ασφαλιστική και συνταξιοδοτική κάλυψη από το δημόσιο. Το απαιτούν και οι ίδιοι, ενώ σήμερα ισχύει διαφορετικά. Έχουν στο ΙΚΑ ιατροφαρμακευτική περίθαλψη. Να υπαχθούν δηλαδή και συνταξιοδοτικά στο δημόσιο. Είναι κάτι που το θέτουν κι οι φορείς τους. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Στολίδης έχει το λόγο για δύο λεπτά και στη συνέχεια ο κ. Φλωρίνης, ο οποίος έχει ζητήσει επίσης το λόγο. Δεν υπάρχει άλλος να ομιλήσει.
Ορίστε, κύριε Στολίδη, έχετε το λόγο.
ΣΩΤΗΡΗΣ ΣΤΟΛΙΔΗΣ: Κύριε Πρόεδρε, μετά την τοποθέτηση του εισηγητή της Νέας Δημοκρατίας στη δευτερολογία του, κατά την άποψή μου μπαίνει ένα πολύ σοβαρό θέμα. Εγώ είμαι εισηγητής της Πλειοψηφίας. Αυτό το κείμενο, όπως και τα άλλα κείμενα που έχει πάρει ο εισηγητής της Μειοψηφίας από την Ομοσπονδία των Αστυνομικών, δεν τα έχω πάρει, ούτε μου τα έχουν δώσει. 
Το ζητούμενο για μένα είναι τι κάνει η Νέα Δημοκρατία. Διαβάζει απλά το κείμενο ή θα πάρει θέση πάνω σ? αυτό το κείμενο; Υπάρχει ένα συνδικαλιστικό όργανο που αν ανατρέξουμε στο παρελθόν θα θυμηθούμε ότι τους έκλειναν φυλακή τότε στα χρόνια της Νέας Δημοκρατίας και τους κάλυπτε το ΠΑΣΟΚ σε ό,τι αφορά για να συνδικαλιστούν στην Αστυνομία, και δεν θα φθάσουμε στο σημείο να κηρύσσει πόλεμο αυτό το συνδικαλιστικό όργανο -χωρίς να παίρνει θέση μέσα στη Βουλή η Νέα Δημοκρατία και να του δίνει κάλυψη- στην ελληνική πολιτεία. 
Παρακαλώ λοιπόν ?και εδώ είναι το ζητούμενο για μένα- να πάρει θέση η Νέα Δημοκρατία πάνω στο κείμενο και όχι να το αναφέρει.
ΑΝΑΣΤΑΣΙΟΣ ΝΕΡΑΝΤΖΗΣ: Θα μας πείτε τι θα κάνουμε, κύριε συνάδελφε;
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Νεράντζη!
ΑΝΑΣΤΑΣΙΟΣ ΝΕΡΑΝΤΖΗΣ: Μα, τι είναι αυτά τώρα;
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ! Δεν σας αναγνωρίζω. Θα λογοκρίνετε το λόγο του συναδέλφου;
ΑΝΑΣΤΑΣΙΟΣ ΝΕΡΑΝΤΖΗΣ: Όχι, κύριε Πρόεδρε, ο συνάδελφος όμως μας ελέγχει και μας λογοκρίνει. 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, λέει την άποψή του και θα του απαντήσετε με τη σειρά σας.
ΠΕΤΡΟΣ ΜΑΝΤΟΥΒΑΛΟΣ: Και βέβαια θα του απαντήσω, θα τον αφήσουμε έτσι; 
ΠΡΟΕΔΡΕΥΩΝ (Κωνσταντίνος Γείτονας): Διακόπτοντάς τον, κύριε συνάδελφε;
ΠΕΤΡΟΣ ΜΑΝΤΟΥΒΑΛΟΣ: Όχι, κύριε Πρόεδρε, και συγγνώμη!
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ λοιπόν.
Συνεχίστε, κύριε συνάδελφε.
ΣΩΤΗΡΗΣ ΣΤΟΛΙΔΗΣ: Αυτήν τη στιγμή δεν έχω να προσθέσω τίποτα άλλο, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Φλωρίνης έχει ζητήσει να δευτερολογήσει.
Ορίστε, κύριε Φλωρίνη, έχετε το λόγο.
ΑΘΗΝΑΙΟΣ ΦΛΩΡΙΝΗΣ: Πρώτα απ? όλα, κύριε Πρόεδρε, θέλω να κάνω ξεκάθαρο το εξής: Διεκδικώ και θα υπερασπίζομαι το δικαίωμα της ίσης μεταχείρισης από το Προεδρείο με τους άλλους συναδέλφους μου. Σέβομαι τους παλαιότερους συναδέλφους, δείχνω κατανόηση όσον αφορά ορισμένα θέματα, αλλά δεν μπορώ να μη διεκδικώ και εγώ την ίδια μεταχείριση από το Προεδρείο και κυρίως από εσάς. Προηγουμένως δώσατε υπέρβαση χρόνου 100% και εγώ ήμουν στο λεπτό και μου λέγατε να σταματήσω και μου αφαιρέσατε το λόγο.
ΠΡΟΕΔΡΕΥΩΝ (Κωνσταντίνος Γείτονας): Είστε άδικος με το Προεδρείο. 
ΑΘΗΝΑΙΟΣ ΦΛΩΡΙΝΗΣ: Αυτό το δικαίωμα θα το υπερασπίζομαι, κύριε Πρόεδρε. Σας ευχαριστώ πάρα πολύ!
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ!
Επειδή και εγώ είμαι υποχρεωμένος όμως να υπερασπιστώ το ρόλο του Προεδρείου, έχω να πω τα εξής: Το Προεδρείο θέλει να διευκολύνει τη συζήτηση και αυτός είναι ο ρόλος του, γι? αυτό μας βάλατε εδώ. Αντικειμενικά, λοιπόν, εκπληρώνει την αποστολή του. Και όσον αφορά το συγκεκριμένο περιστατικό στο οποίο αναφέρεστε, σας πληροφορώ ότι ενώ δικαιούστε τέσσερα λεπτά μιλήσατε έξι λεπτά, ενώ κανένας από τους άλλους συναδέλφους δεν υπερέβη τα πέντε. 
ΑΘΗΝΑΙΟΣ ΦΛΩΡΙΝΗΣ: Μίλησα πέντε λεπτά και συνάδελφος που δικαιούνταν δύο λεπτά, μίλησε τέσσερα.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ!
Σας βάζω το χρόνο από την αρχή και συνεχίστε και μην τα βάζετε με το Προεδρείο ?είναι ο εύκολος στόχος- αλλά να τηρείτε τον Κανονισμό. 
ΑΘΗΝΑΙΟΣ ΦΛΩΡΙΝΗΣ: Θα επανέλθω στα κριτήρια. Επιμένω στις πανελλήνιες εξετάσεις. Επιμένω ότι πρέπει να διευκρινιστεί ότι και οι συνοριοφύλακες θα πρέπει να είναι απόφοιτοι λυκείου, όπως διευκρινίζεται και στους ειδικούς φρουρούς.
Στην παράγραφο 5ε΄ όσον αφορά την έλλειψη πίστης στο δημοκρατικό πολίτευμα, έχω να πω ότι είναι αυθαίρετο και δίνει το δικαίωμα στον οποιονδήποτε να κατηγορήσει το συνοριοφύλακα και να αποπεμφθεί από το Σώμα. Μου θυμίζει αυτό την έλλειψη πίστης στο πασοκικό κατεστημένο και στο πασοκικό «πολίτευμα» για το οποίο διώχθηκα και εγώ και όσοι συνάδελφοι δεν απέκτησαν πράσινη κάρτα. 
ΚΥΡΙΑΚΟΣ ΣΠΥΡΙΟΥΝΗΣ: Κύριε συνάδελφε, πρέπει να χαίρεστε γι? αυτήν την επισήμανση. 
ΑΘΗΝΑΙΟΣ ΦΛΩΡΙΝΗΣ: Εσείς ευνοηθήκατε, κύριοι συνάδελφοι, αλλά εμείς διωχθήκαμε. Ήμασταν άριστοι αξιωματικοί, πολλοί συνάδελφοι και διωχθήκαμε από το ΠΑΣΟΚ γιατί δεν είχαμε πράσινη κάρτα. Αυτό να γίνει αντιληπτό και μέσα στην Βουλή. Λοιπόν, όταν λέμε έλλειψη στο δημοκρατικό πολίτευμα, ο καθένας το ερμηνεύει όπως θέλει. Αυτή είναι η άποψή μας.
Τώρα στους συντελεστές της βαθμολογικής κλίμακας. Γιατί το κάνετε 0021, ήταν 029. 
Επίσης δημιουργήσατε τριβές με τις προχειρότητες των νομοσχεδίων που φέρνετε προς ψήφιση τόσο στα ιδρυτικά νομοσχέδια όσο και σ? αυτό. Αυτό δείχνει και η σημερινή ανακοίνωση τη ΠΟΑΣΥ. Εμείς να τονίσουμε ότι σεβόμαστε και τιμούμε το έργο και της Αστυνομίας και των συνοριοφυλάκων. Ναι, κύριε Υπουργέ, είμαστε και με τους «αστυφύλαξ» και με τους «συνοριοφύλαξ» διότι για την κατάσταση που δημιουργήθηκε, ευθύνεστε εσείς και η Κυβέρνησή σας. 
Κατά τα άλλα οι τροποποιήσεις που φέρνετε είναι ένα θετικό βήμα. Νομίζω ότι θα πρέπει να εξαλειφθεί και αυτό, η μεταφορά των κρατουμένων. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχει άλλος συνάδελφος για να δευτερολογήσει επί του άρθρου αυτού. Θα μιλήσει ο κύριος Υπουργός και θα προχωρήσουμε στην ψήφιση του άρθρου.
Ο κύριος Υπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, θα ήθελα να κάνω μια διευκρίνιση στον κ. Φλωρίνη και μια πολιτική δήλωση, γιατί εδώ κατά την άποψή μου έχει αναχθεί μείζον πολιτικό ζήτημα και θα εξηγήσω ποιο είναι αυτό.
Όσον αφορά τα προσόντα για τους συνοριακούς φύλακες, αυτά καθορίζονται από το π.δ. 311. Εκεί, λοιπόν, αναφέρεται ότι ένα από τα βασικά τους προσόντα πρέπει να είναι απόφοιτοι λυκείου γενικής κατεύθυνσης ή ενιαίου πολυκλαδικού λυκείου χωρίς ειδικότητα. ?ρα, λοιπόν, αυτό είναι ρυθμισμένο -δεν χρειάζεται να το επαναρρυθμίσουμε- και είναι σε ισχύ.
ΑΘΗΝΑΙΟΣ ΦΛΩΡΙΝΗΣ: Στους ειδικούς φρουρούς;
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Ισχύει έτσι κι αλλιώς. Υπάρχει διάταξη του ειδικού τους νόμου που λέει ?να σας το διαβάσω και αυτό- ότι κριτήρια πρόσληψης αποτελούν ο γενικός βαθμός απολυτηρίου λυκείου. ?ρα, λοιπόν, είναι και εκεί τακτοποιημένο.
Το μείζον πολιτικό θέμα κατ? εμένα, κύριε Πρόεδρε, που ετέθη αυτήν τη στιγμή με την ανάγνωση της ανακοίνωσης της ΠΟΑΣΥ από τον κ. Μαντούβαλο είναι το εξής: Η Βουλή συζητά και αποφαίνεται επί συγκεκριμένου σχεδίου νόμου. Δεν συζητά και αποφαίνεται επί δηλώσεων ή ανακοινώσεων συνδικαλιστικών οργανώσεων. Αλλιώς θα έπρεπε άλλοι να καθορίζουν τις τύχες αυτής της χώρας παρά το Σύνταγμα. Επειδή ανεγνώσθη μια ανακοίνωση που δεν την έχω στα χέρια μου, αλλά ήταν σαφής η διατύπωση στο συγκεκριμένο σημείο, θέλω να πω τα εξής:
Πρώτον, η ελληνική Κυβέρνηση δεν εκβιάζεται από κανέναν και δεν υπέκυψε ποτέ σε κανέναν εκβιασμό κανενός συνδικαλιστικού οργάνου. Δεύτερον, πολύ περισσότερο δεν θεωρώ ότι μπορεί να εκβιαστεί η Βουλή των Ελλήνων από την απειλή πολέμου!
ΚΥΡΙΑΚΟΣ ΣΠΥΡΙΟΥΝΗΣ: Έτσι είναι!
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κάλεσα τη Νέα Δημοκρατία να πάρει θέση επί της ανακοινώσεως που η ίδια έφερε στη Βουλή και η ίδια ανέγνωσε και την οποία ανακοίνωση αγνοεί η Κυβέρνηση. Είναι δικαίωμα της Νέας Δημοκρατίας να πάρει ή να μην πάρει θέση. 
Όμως η Κυβέρνηση παίρνει θέση αυτήν τη στιγμή και λέει ότι το κείμενο αυτό, όπως το ακούσαμε να έχει διαβαστεί, είναι απαράδεκτο!
ΚΥΡΙΑΚΟΣ ΣΠΥΡΙΟΥΝΗΣ: Είναι όντως απαράδεκτο!
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Είναι πρόκληση κατά του δημοκρατικού πολιτεύματος! Είναι πρόκληση κατά της Κυβέρνησης! Είναι πρόκληση κατά της Βουλής! Αυτή είναι η θέση της Κυβερνήσεως! 
Αγαπητοί συνάδελφοι, επί του κειμένου που εσείς φέρατε στη Βουλή και το αγνοούν όλες οι πτέρυγες της Βουλής, με το οποίο μια συνδικαλιστική οργάνωση κηρύσσει τον πόλεμο στο εσωτερικό της Ελληνικής Αστυνομίας, εφόσον το φέρατε και το αναγνώσατε, καλείστε να πάρετε θέση! Εμείς πήραμε θέση. Δεν είναι υποχρεωτικό να πάρετε θέση. Μπορείτε να πείτε ότι δεν παίρνετε θέση. Γι? αυτό δεν σας οδηγούμε υποχρεωτικά να το κάνετε αυτό. Αλλά πείτε επιτέλους την άποψή σας επί του κειμένου, το οποίο φέρατε και το οποίο αγνοεί και η Βουλή και η Κυβέρνηση.
ΦΟΙΒΟΣ ΙΩΑΝΝΙΔΗΣ: Είναι θρασύδειλοι αυτοί που το έγραψαν!
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε συνάδελφε!
Ο κ. Νεράντζης έχει το λόγο για να κλείσουμε.
ΑΝΑΣΤΑΣΙΟΣ ΝΕΡΑΝΤΖΗΣ: Ο πνιγμένος από τα μαλλιά πιάνεται!
ΦΟΙΒΟΣ ΙΩΑΝΝΙΔΗΣ: Αρκεί να έχει μαλλιά, κύριε συνάδελφε!
ΑΝΑΣΤΑΣΙΟΣ ΝΕΡΑΝΤΖΗΣ: Εσείς δεν δικαιούστε να ομιλείτε. ?λλους αφορά, εκτός εάν πλειοδοτείτε σε τρίχες!
(Γέλωτες στην Αίθουσα)
ΠΡΟΕΔΡΕΥΩΝ (Κωνσταντίνος Γείτονας): Κύριε Ιωαννίδη, παρακαλώ! Πρέπει να προχωρήσει και η συζήτηση του νομοσχεδίου.
ΑΝΑΣΤΑΣΙΟΣ ΝΕΡΑΝΤΖΗΣ: Όχι, ήταν καλόπιστη η παρατήρηση.
ΠΡΟΕΔΡΕΥΩΝ (Κωνσταντίνος Γείτονας): Ελάτε, κύριε Νεράντζη. Ολοκληρώστε παρακαλώ.
ΑΝΑΣΤΑΣΙΟΣ ΝΕΡΑΝΤΖΗΣ: Πρώτον, το σε ποιον διενεμήθη και πότε αυτή η ανακοίνωση, δεν είναι κάτι που αφορά εμάς. Δεύτερον, η επίκληση αυτής της ανακοινώσεως εγένετο εν είδει επιχειρήματος, για την αντιμαχία των κλάδων, εκ μέρους του συναδέλφου μας κ. Μαντούβαλου. 
Εμείς δεν είμαστε από αυτούς που τρέχουν πίσω από τους συνδικαλιστές! Εμείς δεν είμαστε πίσω απ? αυτούς που γδύνουν τους άλλους στην πλατεία Συντάγματος, τους «Κολλάδες» και τους υπολοίπους! Μη ζητάτε, λοιπόν, εμείς να σας πούμε τι κάνουν οι συνδικαλιστές! Αυτό είναι ένα επιχείρημα. Εμείς δεν έχουμε καμία δουλειά με τις ανακοινώσεις. Τις ανέφερε ο κ. Μαντούβαλος ακριβώς για να πει ότι ο πόλεμος, ο οποίος δημιουργείται από τις ατυχείς ρυθμίσεις σας, ήδη έχει αρχίσει να μαίνεται. 
Κύριε Υπουργέ, ζητάτε από εμάς να τοποθετηθούμε επί της ανακοινώσεως. Είναι πρωτοφανές να ζητάτε από ένα κόμμα ?την Αξιωματική Αντιπολίτευση- να τοποθετηθεί επί μίας ανακοινώσεως συνδικαλιστικού οργάνου! Τα συνδικαλιστικά όργανα κατά τη δική μας αντίληψη λειτουργούν χάριν των δικών τους επαγγελματικών συμφερόντων. Εμείς έχουμε τις δικές μας απόψεις. Τις εκθέσαμε εδώ. Με όσες απόψεις συμφωνούν οι συνδικαλιστές, πάει καλά. Με όσες διαφωνούν, είναι δικαίωμά τους!
Εκείνο, λοιπόν, που έχουμε να σας πούμε είναι το εξής: Ούτε το ύφος μας, ούτε το ήθος μας συνάδει με τέτοιες διατυπώσεις και με τέτοια διαβήματα. Αλλά παρακαλώ να ελέγξετε ποια είναι εκείνα τα στοιχεία, τα οποία προκάλεσαν τις υπερβολές, γιατί ο πόλεμος, που από την αρχή έγινε, δεν κηρύχθηκε τώρα.
Ο πόλεμος και η αντιμαχία δημιουργήθηκε από τις ατυχείς σας ρυθμίσεις, αυτές που συνιστούν τρισυπόστατο μέσα στον ενιαίο κορμό της Αστυνομίας. Το περισσόν, κύριε Υπουργέ, του πονηρού εστί. Μην αναζητάτε από τη Νέα Δημοκρατία να σας πει τώρα αν συντάσσεται ή όχι με την ανακοίνωση. Ουαί και αλίμονο! Ούτε έχει ουρά συνδικαλιστική η Νέα Δημοκρατία, ούτε τίποτα. Ξέρετε ποιοι υπήρξαν οι ουρές και ποιοι πατρονάριζαν επί σειρά ετών -και μέχρι τώρα ακόμα- το συνδικαλιστικό κίνημα.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Κωνσταντίνος Γείτονας): Δεν δικαιούσθε το λόγο. Στην επόμενη ενότητα μπορείτε να εγγραφείτε. Πώς να το κάνουμε; Έτσι είναι ο Κανονισμός.
Κηρύσσεται περαιωμένη η συζήτηση επί του άρθρου 1.
Ερωτάται το Τμήμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Εισερχόμαστε στη συζήτηση των άρθρων 2 και 3 του νομοσχεδίου, τα οποία θα συζητηθούν ως μία ενότητα.
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Το άρθρο 2, κύριε Πρόεδρε, ουσιαστικά είναι ίδιο με το άρθρο 1.
ΠΡΟΕΔΡΕΥΩΝ (Κωνσταντίνος Γείτονας): Δεν έχει σημασία. Θα συζητήσουμε τα άρθρα 2 και 3 ως μία ενότητα και μετά το τέταρτο που είναι το ακροτελεύτιο.
Το λόγο έχει ο κ. Στολίδης.
ΣΩΤΗΡΗΣ ΣΤΟΛΙΔΗΣ: Κύριε Πρόεδρε, θα ήθελα να προσθέσω κάτι σε σχέση με την τοποθέτηση του Κοινοβουλευτικού Εκπροσώπου της Νέας Δημοκρατίας. Επειδή έχω την ευαισθησία, γιατί ακόμα είμαι ενεργός συνδικαλιστής και ως Βουλευτής του ΠΑΣΟΚ στο χώρο μου και στον κλάδο μου, θα ήθελα να πω ότι αυτό το κόμμα έχει δώσει πολλά στο να οργανωθεί το συνδικαλιστικό κίνημα στην Αστυνομία, όταν στα χρόνια της Νέας Δημοκρατίας τους απέλυαν τους συνδικαλιστές και τους έκλειναν φυλακή.
Γνωρίζουμε γι? αυτό το συνδικαλιστικό όργανο και ποιος έχει την πλειοψηφία, κύριε Νεράντζη, και από πού καθοδηγείται. Ακόμα και από το πού μοίρασαν την ανακοίνωση και σε ποιους εκπροσώπους εδώ μέσα την έχουν δώσει ?γιατί σίγουρα λειτουργείτε ως εκπρόσωποι αυτής της ομοσπονδίας, όπως και χθες- είναι ξεκάθαρο ότι όχι μόνο δεν παίρνετε θέση, αλλά δίνετε και πολιτική κάλυψη σ? αυτές τις κινητοποιήσεις που κάνει το συνδικαλιστικό όργανο. 
( Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
Γνωρίζουμε, κύριε Νεράντζη ?και γνωριζόμαστε καλά σ? αυτήν τη χώρα- ποιος είναι επικεφαλής της ομοσπονδίας. Ήταν παρ? ολίγον υποψήφιος Βουλευτής σας και θα το δούμε στην πορεία πάλι αν θα είναι στη Δράμα. Είναι εδώ και μας παρακολουθεί από τα θεωρεία.
ΚΩΝΣΤΑΝΤΙΝΟΣ ΚΙΛΤΙΔΗΣ: Δηλαδή η ΑΔΕΔΥ κάνει ό,τι λέτε εσείς;
ΣΩΤΗΡΗΣ ΣΤΟΛΙΔΗΣ: Η ΑΔΕΔΥ δεν κήρυξε ποτέ τον πόλεμο ούτε η ΓΣΕΕ στην ελληνική πολιτεία, ούτε κρατούσαν όπλα. Αυτό για πρώτη φορά μ? αυτό το κείμενο διαβάζεται σ? αυτήν την Αίθουσα. Δεν μιλάμε για ένα συνδικαλιστικό κίνημα, των οικοδόμων ή των οποιωνδήποτε που παλεύει στα πεζοδρόμια, αλλά για ένα συνδικαλιστικό κίνημα στην Ελληνική Αστυνομία που κηρύσσει τον πόλεμο στην ελληνική πολιτεία και δεν παίρνετε θέση. 
ΠΕΤΡΟΣ ΜΑΝΤΟΥΒΑΛΟΣ: Εσείς τους κατεβάσατε στα πεζοδρόμια.
ΣΩΤΗΡΗΣ ΣΤΟΛΙΔΗΣ: Εσείς δεν σέβεστε το Σύνταγμα. Φαίνεστε αν σέβεστε και το πολίτευμά μας εδώ μέσα με τη θέση που δεν πήρατε.
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ, μην τον διακόπτετε το συνάδελφο.
ΣΩΤΗΡΗΣ ΣΤΟΛΙΔΗΣ: Δεν μιλάμε εδώ μέσα για ένα συνδικαλιστικό κίνημα που παλεύει για το μεροκάματό του και παίρνει εκατόν πενήντα χιλιάδες.
ΚΩΝΣΤΑΝΤΙΝΟΣ ΚΙΛΤΙΔΗΣ: Εσείς τους κατεβάσατε στο δρόμο.
ΠΕΤΡΟΣ ΜΑΝΤΟΥΒΑΛΟΣ: Θα βρούμε και τον μπελά μας τώρα!
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ, κύριοι συνάδελφοι. Γιατί διακόπτετε; Ακούστε τον, όπως σας άκουσε και εκείνος.
ΚΩΝΣΤΑΝΤΙΝΟΣ ΚΙΛΤΙΔΗΣ: Να μιλάει με ευπρέπεια και αξιοπρέπεια.
ΠΡΟΕΔΡΕΥΩΝ (Κωνσταντίνος Βρεττός): Με ευπρέπεια μιλάει. Αν μιλούσε απρεπώς, θα τον διέκοπτε το Προεδρείο. Με πολιτικά επιχειρήματα μιλάει, όπως και εσείς.
ΣΩΤΗΡΗΣ ΣΤΟΛΙΔΗΣ: Κύριε Πρόεδρε, με τις διατάξεις του άρθρου 2, ουσιαστικά ρυθμίζονται όλα τα θέματα που αφορούν τους συνοριακούς φρουρούς. Όλες οι διατάξεις του άρθρου 1 ουσιαστικά περιλαμβάνονται στο άρθρο 2 και αφορούν στους συνοριακούς φρουρούς. 
Δεν έχω τίποτα άλλο να προσθέσω. Είναι αυτονόητο ότι διατηρούνται σε ισχύ οι γενικές διατάξεις του άρθρου 6 του ν. 2622/1998, κατά τις οποίες για τα θέματα των συνοριακών φυλάκων που δεν ρυθμίζονται με τις διατάξεις του νόμου αυτού, εφαρμόζονται ανάλογα οι αντίστοιχες διατάξεις που αφορούν τους αστυφύλακες. Εξακολουθούν, επίσης, να ισχύουν οι αντίστοιχες διατάξεις του άρθρου 9, παράγραφος 10 του ν. 2734/1999 για τη ρύθμιση των σχετικών θεμάτων των ειδικών φρουρών.
Στο άρθρο 3 ορίζεται ότι οι υφιστάμενες κατά τη δημοσίευση του παρόντος νόμου οργανικές θέσεις επί θητεία θέσεων συνοριακών φυλάκων και ειδικών φρουρών μετατρέπονται σε θέσεις υπαλλήλων των εν λόγω κατηγοριών που καλύπτονται από μόνιμο και επί θητεία προσωπικό και παρέχεται εξουσιοδότηση για την αύξηση των θέσεων του προσωπικού αυτού με προεδρικό διάταγμα που εκδίδεται με πρόταση των Υπουργών Οικονομίας και Οικονομικών και Δημόσιας Τάξης.
Περαιτέρω προβλέπεται ότι η εφαρμογή των ρυθμίσεων του παρόντος νόμου που αφορούν τη μισθολογική εξέλιξη και ασφαλιστική κάλυψη του εν λόγω προσωπικού καταλαμβάνει και τους ήδη υπηρετούντες στην Ελληνική Αστυνομία συνοριακούς φύλακες και ειδικούς φρουρούς.
Τέλος, με το άρθρο 4 καθορίζεται η έναρξη του ισχύοντος νόμου.
Σας ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Δεν νομίζω ότι χρειάζεται να αναλώσουμε ιδιαίτερο χρόνο σε αυτά τα δύο άρθρα. Ήδη με την τροπολογία που έφερε ο κύριος Υπουργός και την κάλυψη της ενστάσεως που είχαμε κι εμείς για την αντισυνταγματικότητα, νομίζω ότι καλύπτεται το θέμα. 
Συνεχίζω όμως να είμαι αντίθετος ως εισηγητής της Νέας Δημοκρατίας με αυτήν την εμπλοκή σε ρόλους και σε λεπτομέρειες ως προς τις δραστηριότητες των συνοριοφυλάκων, των ειδικών φρουρών και των αστυνομικών. Δηλαδή για να το πω πιο απλά, πλέον ακόμα και διαπίστωση παραβάσεων θα μπορούν να κάνουν οι συνοριοφύλακες και οι ειδικοί φρουροί. Αυτά ως προς τα καθήκοντά τους, σε αντίθεση με τους απόλυτα συγκεκριμένους λόγους, για τους οποίους προσελήφθησαν και έπρεπε να υπηρετούν. 
Θέλω να τονίσω επίσης, γιατί καμιά φορά και οι συζητήσεις έχουν εκτροπές ως προς την πορεία και νομίζω ότι είναι εκτροπή ο τρόπος, με τον οποίο ο αξιότιμος συνάδελφος, εισηγητής της Πλειοψηφίας, τοποθετήθηκε, όταν πρέπει να περάσει έτσι απαρατήρητο ένα θέμα, που απασχολεί χιλιάδες εργαζόμενους, χωρίς εδώ να το συζητήσουμε, χωρίς να το σχολιάσουμε, χωρίς να το αναλύσουμε και χωρίς, σε τελευταία ανάλυση, να μας προβληματίσει. Είναι δεδομένο και φαίνεται από το 1990, που ξεκίνησε αυτή η δραστηριότητα, που για άλλους στόχους και για άλλους σκοπούς είχαν προσληφθεί και οι ειδικοί φρουροί και οι συνοριοφύλακες, χωρίς να υπάρξει πρόβλεψη.
Γι? αυτό μιλήσαμε, κύριε Υπουργέ, για καθυστέρηση. Η καθυστέρηση δεν είναι ότι ήρθε το νομοσχέδιο στα πέντε χρόνια. Η καθυστέρηση είναι για να γίνει αντιληπτό ότι αφήσατε αυτό το νομοσχέδιο να γίνει έστω και την τελευταία στιγμή, όμως ο ενδιάμεσος χρόνος που πέρασε δημιούργησε αυτά τα προβλήματα που είναι εμφανή. Μπορεί να παραγνωρίσει κανείς ότι υπάρχουν προβλήματα; Αφήστε τις ανακοινώσεις. Δεν το έχετε διαπιστώσει εσείς; 
Και αν δεν το έχετε διαπιστώσει εσείς, οι σύμβουλοί σας δεν σας έχουν πει ότι πράγματι στο χώρο της Αστυνομίας, που τον υπηρετείτε τώρα από αυτήν τη θέση, υπήρχε σοβαρή αναταραχή; Αυτήν τη στιγμή που συζητάμε βλέπετε να υπάρχει ησυχία; Βλέπετε να γαληνεύει το πεδίο με αυτό το νομοσχέδιο ή να δημιουργεί προβλήματα; Εγώ πιστεύω ότι δημιουργεί προβλήματα. 
Και δεν δημιουργεί μόνο το νομοσχέδιο προβλήματα, έτσι όπως έρχεται, αλλά είδατε ότι μέσα από την πορεία μας, μέσα από τον κοινοβουλευτικό διάλογο, όπως τοποθετήθηκε η Νέα Δημοκρατία, οδηγούμεθα σε σύνθεση. Δεν θέλουμε να δημιουργήσουμε ούτε προβλήματα ούτε ακρότητες. 
Όμως, κύριε Υπουργέ, δημιουργείται σοβαρότατο πρόβλημα, όταν ο κόσμος πρέπει να γνωρίζει, και το γνωρίζει, από ανακοίνωση του Αρχηγείου της Ελληνικής Αστυνομίας για το πρώτο εξάμηνο, ότι αυτά τα θέματα απασχολούν. Γι? αυτό τοποθετούμεθα. 
Όταν ακούει ο κόσμος ότι στην Ελλάδα γίνεται μία δολοφονία κάθε τέσσερις μέρες, όταν γίνεται ένας βιασμός κάθε εβδομήντα δύο ώρες, όταν γίνονται εκατόν τριάντα έξι διαρρήξεις κάθε μέρα, όταν έχουμε έξι θύματα ληστείας ημερησίως, όταν κάθε δύο μέρες έχουμε μία ληστεία σε τράπεζα -και αυτό το λέει, όπως σας είπα και χθες, το Αρχηγείο της Ελληνικής Αστυνομίας στον απολογισμό του πρώτου εξαμήνου- αυτό δεν είναι λογικό να απασχολεί; Αυτά λύνονται με το νομοσχέδιο; Και βέβαια δεν λύνονται και βλέπω ότι όχι μόνο ηρεμία δεν έχουμε στο χώρο της Αστυνομίας, που τη χρειαζόμαστε, για να μην υπάρχουν αυτά στα οποία αναφέρθηκα προηγουμένως, αλλά δημιουργούνται επιπρόσθετα προβλήματα. 
Σας παρακαλώ πολύ να προσέξετε την ποιότητα των ανθρώπων, τους οποίους βάζετε να διοικήσουν τέτοιες μονάδες. Σας ανέφερα συγκεκριμένα χθες ανώτατο αξιωματικό, τον οποίο έχετε και να τον καμαρώνετε και να τον έχετε σε ανώτατη θέση, ο οποίος, όταν γινόταν το Συμβούλιο της Ευρωπαϊκής Ένωσης εδώ, διαβίβαζε από τον ασύρματο στους επί τέσσερις ημέρες ξενυχτισμένους αξιωματικούς «γουρούνια και γαϊδούρια». Αυτούς τους κυρίους να τους χαίρεσθε, αφού υπηρετούν την Ελληνική Αστυνομία.
Ξαναρωτώ: λύνει το πρόβλημα αυτό το νομοσχέδιο; Λύνει την ηρεμία των συναδέλφων, του αστυνομικού που μας παρακολουθεί, του συνοριοφύλακα και του ειδικού φρουρού; Νομίζω ότι τα μπλέκει και μάλιστα σε σημείο ακραίο. Εμείς είμαστε υποχρεωμένοι να σας τα επισημάνουμε καλοβαλμένα, έντονα εκεί που χρειάζεται και τεκμηριωμένα σε κάθε περίπτωση. Από εκεί και πέρα όλοι κρινόμαστε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε.
Θα αναφερθώ στο άρθρο 2. Είναι γνωστό ότι παλιότερα υπήρχε η Αστυνομία Πόλεων και η Χωροφυλακή. Είναι γνωστό επίσης ότι έγιναν τεράστιες προσπάθειες για την ενοποίηση. Tώρα όμως στην παράγραφο 2 του άρθρου 2, οι ειδικοί φρουροί αποτελούν ιδιαίτερη κατηγορία προσωπικού της Ελληνικής Αστυνομίας. Δεν μπορούμε να συμφωνήσουμε, γιατί η ενοποίηση έγινε με προσπάθειες χρόνων και τώρα φτιάχνετε ένα άλλο Σώμα. 
Φυσικά και με την παράγραφο 2 που λέει ότι με προεδρικό διάταγμα που εκδίδει ο Υπουργός Δημόσιας Τάξης μπορεί κατά την τροποποίηση των ισχυουσών διατάξεων να καθορίζονται τα καθήκοντα των ειδικών φρουρών, δεν μπορούμε να συμφωνήσουμε, γιατί τονίσαμε από την αρχή ότι δεν πρέπει να διευρυνθούν τα καθήκοντα, οι αρμοδιότητες των συνοριακών φρουρών.
Στην παράγραφο 5, η κάλυψη των ανωτέρω θέσεων γίνεται με μόρια και φυσικά με το γνωστό νόμο Πεπονή. Υποστηρίζουμε ?και το επαναλαμβάνουμε, γιατί αναφέρεται στο άρθρο 2- ότι πρέπει να είναι ένας ο τρόπος επιλογής, μέσα από τις πανελλαδικές εξετάσεις.
Έρχομαι στο άρθρο 3 για τις τελικές διατάξεις. Ο αριθμός των θέσεων αυτών μπορεί να αυξάνεται με προεδρικό διάταγμα που εκδίδεται με πρόταση των Υπουργών Οικονομίας και Οικονομικών και Δημόσιας Τάξης. Δηλαδή σήμερα είναι εφτά χιλιάδες, του χρόνου μπορεί να είναι δεκαεφτά χιλιάδες. Δεν συμφωνούμε λοιπόν ούτε με την αύξηση του αριθμού των συνοριοφυλάκων και των ειδικών φρουρών. 
Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ», με θέμα: «Η Ελλάδα των Βαλκανικών Πολέμων 1912-1913», τέσσερις Βουλευτές του Ιαπωνικού Κοινοβουλίου με τέσσερις συμβούλους τους, συνοδευόμενοι από τρεις συμβούλους της Ιαπωνικής Πρεσβείας της Αθήνας.
Η Βουλή καλωσορίζει τους συναδέλφους και όσους τους συνοδεύουν.
(Χειροκροτήματα από όλες τις πτέρυγες της Βουλής)
Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, θα είμαι σύντομος, διότι τα όσα παρατήρησα στο άρθρο 1 ισχύουν και μάλιστα κατά μείζονα λόγο για το άρθρο 2, αναφορικά με τις αρμοδιότητες των ειδικών φρουρών. Και αν μεν θα μπορούσε να υπάρχει κάποια ανοχή για τους συνοριοφύλακες, νομίζω ότι δεν μπορεί να υπάρχει ανοχή για τους ειδικούς φύλακες, οι οποίοι παίρνουν αρμοδιότητες και καθήκοντα, τα οποία, επαναλαμβάνω, ανήκουν αποκλειστικά στους Έλληνες και στις Ελληνίδες αστυνομικούς, τους υπαλλήλους της ΕΛ.ΑΣ.
Κύριε Υπουργέ, θα επαναφέρω το θέμα της μεταγωγής, όχι μόνο γιατί συνδέεται με ζητήματα τα οποία αφορούν στα ανθρώπινα δικαιώματα, αλλά γιατί μέρος της μεταγωγής είναι δυνατό να έχει σχέση με προανακριτικές πράξεις. Απευθύνομαι στη νομική σας κατάρτιση για να σας παρακαλέσω να συμφωνήσετε ότι η σωματική έρευνα, η οποία μπορεί να διενεργείται σε ένα μεταγόμενο είναι προανακριτική πράξη, κύριε Πρόεδρε, και δεν έχει αρμοδιότητα ο ειδικός φρουρός, όπως δεν έχει και ο συνοριακός φύλακας αρμοδιότητα από το Σύνταγμα να διενεργεί τη συγκεκριμένη προανακριτική πράξη, η οποία, επαναλαμβάνω, ότι είναι η σωματική έρευνα. 
Και επιλέγω μόνο ένα μέγεθος από όλα εκείνα τα οποία αναφέρονται στην υπόθεση, στο ζήτημα της μεταγωγής, για να καταδείξω ότι αυτό -εγώ θα επαναλάβω την έκφραση που τη βρήκε απλώς καλλιεπή ο κ. Νεράντζης- αποτελεί διολίσθηση αρμοδιοτήτων και καθηκόντων, από εκείνα τα οποία είχαμε αποφασίσει, όταν ως Βουλή νομοθετούσαμε τη δυνατότητα ίδρυσης, την ίδρυση ακριβέστερα και του Σώματος των συνοριακών φυλάκων, αλλά και των ειδικών φρουρών.
Εν πάση περιπτώσει, κύριε Πρόεδρε, υπάρχει ένα ζήτημα. Αν η Ελληνική Αστυνομία έχει ανάγκη από άνδρες και γυναίκες, προκειμένου το φορτίο να μοιραστεί σε περισσότερους, γιατί υπάρχει πάρα πολύ μεγάλο φορτίο, ας προβεί στην αναγκαία αναρύθμιση το Υπουργείο Δημόσιας Τάξης, η Κυβέρνηση.
Δεν είναι δυνατόν στο όνομα της αποφόρτισης των εργαζομένων στα Σώματα Ασφαλείας να δίνουμε αρμοδιότητες οι οποίες δεν εξασφαλίζουν τη συνταγματική ανοχή, είτε στους συνοριακούς φύλακες είτε στους ειδικούς φρουρούς.
Με την ευκαιρία όμως που συζητάμε αυτό το ζήτημα, κύριε Πρόεδρε, να συμφωνήσουμε ότι οι Έλληνες αστυνομικοί εργάζονται κάτω από εξαιρετικά αντίξοες συνθήκες. Είναι ένα εξαιρετικά δύσκολο όσο και ευαίσθητο έργο με αποδοχές μη ανταποκρινόμενες στις προσφερόμενες υπηρεσίες, με κινδύνους ζωής, με συνθήκες που συνιστούν βαρεία κατάσταση στην άσκηση του επαγγέλματός τους. Και όλα αυτά πρέπει να τα δει η Κυβέρνηση και όφειλε να τα έχει δει εδώ και πολύ καιρό.
Αλλά αν θέλουμε, κύριε Υπουργέ, να επιφυλάξουμε, όπως έχουμε υποχρέωση στους Έλληνες και Ελληνίδες αστυνομικούς να ασχολούνται αποκλειστικά με το αντικείμενό τους, έχει έλθει ο καιρός, έχουν ωριμάσει τα πράγματα να τους αφαιρέσουμε μια σειρά από καθήκοντα που είναι ξένα και άσχετα προς το κυρίως αντικείμενο του Έλληνα και της Ελληνίδας αστυνομικού. 
Γνωρίζω ότι δεν είναι της αποκλειστικής αρμοδιότητας του κυρίου Υπουργού, αλλά ήλθε η ώρα νομίζω, κύριε Υπουργέ, και σεις ως Κυβέρνηση και εμείς ως νομοθετικό Σώμα να συμφωνήσουμε ότι πρέπει επιτέλους να ιδρυθεί η Δικαστική Αστυνομία, προκειμένου ο Έλληνας αστυνομικός να μπορεί να ασχολείται με το κυρίως αντικείμενό του.
Όταν δίνουμε στον Έλληνα και στην Ελληνίδα αστυνομικό καθήκοντα και αρμοδιότητες που αναφέρονται στη γραφειοκρατία, είναι προφανές ότι δεν μπορεί να κάνει τη δουλειά του, που αντιστοιχεί στο καθήκον του, όπως αυτός το θέλει, όπως η πολιτεία επιτάσσει, όπως οι ενεργοί πολίτες διεκδικούν.
Εγώ, κύριε Πρόεδρε, θα καταψηφίσω, για όσους λόγους ανέφερα και στο άρθρο αυτό αλλά και στο προηγούμενο, την παρούσα διάταξη του άρθρου 2. 
ΠΡΟΕΔΡΕΥΩΝ (Κωνσταντίνος Βρεττός): Ο κ. Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, θεωρώ πολύ σημαντικό αυτό το κείμενο της ΠΟΑΣΥ. Θέλω να δηλώσω εξαρχής ότι θεωρώ τον εαυτό μου έναν από τους καλύτερους συμπαραστάτες της Αστυνομίας και των ανδρών και των γυναικών αυτής. Είμαι πολύ καλός φίλος τους και ξέρουν πολύ καλά τα παιδιά αυτά ότι οσάκις βρίσκεται κάποιος αστυφύλακας κάτω από το κυνήγι του εισαγγελέα και χρειάζεται εγγύηση, έρχονται στο γραφείο και τους δίνω τα λεφτά της εγγυήσεως. Τους αγαπώ. Αυτό όμως δεν σημαίνει ότι αυτό το κείμενο θα το αφήσω ασχολίαστο. 
Είναι απαράδεκτοι και αυτοί που το έγραψαν και αυτοί που το έφεραν στην Αίθουσα. Δεν μπορεί να υιοθετήσουμε πολιτική, κύριε Πρόεδρε, ότι εκβιάζεται η ελληνική πολιτεία. 
Ξέρετε ότι είμαι εχθρός της Κυβερνήσεως και αντιπολιτεύομαι την Κυβέρνηση σε όλα τα σημεία. Αλλά όμως είναι Κυβέρνηση της Ελλάδας. Καλώς ή κακώς είναι Κυβέρνηση. Δεν μπορεί η ελληνική πολιτεία να εκβιάζεται από ένστολους. Πρέπει να ξεκαθαρίσουμε, κύριε Πρόεδρε, για να καταλάβουν καλά εντός και εκτός της Αιθούσης ότι κατά το Συμβούλιο της Επικρατείας της χώρας, είναι στρατιωτικό τμήμα. Δεν είναι πολιτικοί υπάλληλοι, για να έχουν, αν θέλετε, το δικαίωμα να εκβιάζουν όπως πράττουν στην ΑΔΕΔΥ ή και στη ΓΣΕΕ των οποίων αμφισβητώ αυτό το δικαίωμα του εκβιασμού. Είναι στρατιωτικό τμήμα της Αστυνομίας και έτσι πρέπει να συμπεριφέρεται. 
Είναι απαράδεκτο να εκβιάζεται η ελληνική πολιτεία και σ? αυτό θα με βρουν αντίθετο. Δεν μπορεί να υιοθετούμε αυτά τα πράγματα, ούτε να τα αφήνουμε να έλθουν όπως κάποιοι τα αφήνουν. Είμαστε όλοι υποχρεωμένοι, υπερασπιζόμενοι τη δημοκρατία, να πάρουμε θέση σ? αυτούς τους εκβιασμούς. Δεν μπορούμε να τα αφήσουμε έτσι. Αυτές οι πονηριές ότι δεν παίρνουμε θέση, νομίζω ότι δεν τιμούν το ρόλο του Βουλευτή και ιδιαιτέρως των μεγάλων οργανωμένων κομμάτων. Δεν μπορεί να τα αφήσουμε. Θα τα βρούμε μπροστά μας αυτά τα πράγματα. Όπως πριν μερικά χρόνια όταν υιοθετείτο ο συνδικαλισμός είχα κρατήσει πλείστες όσες επιφυλάξεις γι? αυτό το οποίο συμβαίνει σήμερα. Και ο συμπαθέστατος κ. Κυριαζίδης, με τον οποίο έχω δώσει σκληρούς αγώνες, έχει αντιληφθεί διαφορετικά μερικά πράγματα. Δεν είναι ο Αρχηγός της Αστυνομίας, ο πρόεδρος των συνδικαλιστών. Λειτουργούν όμως μ? αυτόν τον τρόπο και αυτό σημαίνει διάλυση της Αστυνομίας.
Έχουμε μια Κυβέρνηση, η οποία δεν φροντίζει επιτέλους για την καλή αστυνόμευση της χώρας, έχουμε όμως και μια νοοτροπία η οποία ναρκοθετεί ακόμη περισσότερο το κύρος της Αστυνομίας. 
Και έρχομαι επί των άρθρων, κύριε Υπουργέ. Έχετε λύση από πού θα αντλήσετε, πού θα βρείτε συνοριακούς φύλακες και ειδικούς φρουρούς. Από τους επιλαχόντες των ΑΕΙ ή των ΤΕΙ. Από αυτούς που είναι επιλαχόντες, όσοι θέλουν κάνουν μια δήλωση και αν είναι περισσότεροι κάνετε μια κλήρωση και τελείωσε το θέμα, κύριε Υπουργέ. 
Έχετε τους επιλαχόντες των ανωτάτων σχολών. Μεθαύριο θα βγουν τα αποτελέσματα. Οι επιλαχόντες έχουν δικαίωμα σε δυο μήνες να κάνουν δήλωση. Αν είναι περισσότεροι, κάνετε δημόσια κλήρωση και τελειώνει η υπόθεση και είναι και καθαρή και είναι και διαφανής. 

Επιτέλους, επί του άλλου θέματος, μην ολισθαίνετε ολίσθημα μέγα κύριε Υπουργέ. Ενιαίο το σώμα όπως σας είπα στο Στρατό Ξηράς. Υπάρχουν οι Διαβιβάσεις, υπάρχει το Πυροβολικό, υπάρχουν τα Τεθωρακισμένα, υπάρχει το Πεζικό. Κάντε το ίδιο στην Αστυνομία, αλλά ενιαία Αστυνομία. Ξεκινάνε, λέει, πόλεμο. Τι σημαίνει αυτό; Ποιος θα πληρώσει αυτόν τον πόλεμο; Θα τον πληρώσει ο απλός πολίτης που πληρώνει τους μισθούς και τους μεν και τους δε. 
Ας προστατεύσουμε τη δημοκρατία όσο είναι καιρός. Πολύ φοβούμαι ότι σήμερα ανοίγουμε μια μεγάλη πληγή στον τόπο που θα κουραστούμε όλοι μας να την επουλώσουμε. Γι? αυτό θα έλεγα να γρηγορείτε, κύριε Υπουργέ. 
ΠΡΟΕΔΡΕΥΩΝ (Κωνσταντίνος Βρεττός): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, λίγα πράγματα για τον συνδικαλισμό. Όπως τον καταντήσαμε, τον εισάγαμε μέσα στους κομματικούς αγώνες, στο συνδικαλισμό, τι περιμένετε; Και στην Αστυνομία όπως μπήκε, παρουσιάζει αυτά τα φαινόμενα. 
Πρέπει να ξεκαθαρίσουμε ?και συμφωνώ απόλυτα με όσα ελέχθησαν από τον κ. Καρατζαφέρη- ότι λόγω αποστολής ούτως ή άλλως, ανεξάρτητα αν υπάρχει τύπος ή όχι, η Αστυνομία αποτελεί ένοπλο στρατιωτικό τμήμα. Και να αφήσουμε τις αντιλήψεις, τις εκφυλισμένης δημοκρατίας που έγινε αιτία πολλαπλών κακών σ? αυτήν την έρημη πατρίδα. 
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κυρία ΑΝΝΑ ΜΠΕΝΑΚΗ-ΨΑΡΟΥΔΑ ) 
Ο συνδικαλισμός στην Αστυνομία εισήχθη με αυστηρά κριτήρια, δεν εισήχθη για εκφυλισμένες ανατροπές της ιεραρχίας. Εισήχθη για να ακούγεται και η φωνή, με σεμνότητα, των ανθρώπων που καθημερινά παλεύουν και να φθάνει στα απώτατα όργανα της πολιτείας, ώστε να διαμορφώνει ανάλογο προβληματισμό και να εξάγεται η δημοκρατική σύνθεση. Και δεν εισήχθη για τον κλονισμό της οφειλομένης πειθαρχίας. Γιατί αν από τα ένοπλα τμήματα, από τα στρατιωτικά τμήματα αφαιρέσετε την έννοια της πειθαρχίας?
ΚΩΝΣΤΑΝΤΙΝΟΣ ΚΙΛΤΙΔΗΣ: Τότε νομοθετήσατε διαφορετικά, στρατηγέ. 
ΚΥΡΙΑΚΟΣ ΣΠΥΡΙΟΥΝΗΣ: Όχι βέβαια. Πάρτε τα Πρακτικά της ομιλίας μου. 
Αν λοιπόν αφαιρέσουμε τον παράγοντα πειθαρχία απ? αυτά τα τμήματα, αντλούμαι σε πίθο Δαναΐδων για την αποστολή τους η αναιρούμε εκείνο που θέλουμε να προφυλάξουμε. 
Επομένως ο συνδικαλισμός έχει το μέτρο που καθόρισε ο νομοθέτης μέσα και στο πνεύμα που πηγάζει από την αποστολή του ένοπλου τμήματος. 
Δεύτερο σημείο. Σαν εισαγωγή σε ένα πολύ ιερό θέμα θα συμφωνήσω που το φέρατε εδώ. Μαζί σας όμως, κύριοι συνάδελφοι της Νέας Δημοκρατίας, δεν συμφωνώ που δεν παίρνετε θέση. Και φοβάμαι ότι εισάγουμε και εδώ στον ιερό χώρο των Ενόπλων Δυνάμεων της ΕΛ.ΑΣ., τον συνδικαλισμό, στο πλαίσιο της κομματικής αντιπαράθεσης. Είναι έγκλημα. Ας αφήσουμε τις Ένοπλες Δυνάμεις και τα σώματα ασφαλείας. Ας αφήσουμε κάτι, κύριε Υπουργέ, όλοι μας. Και εμείς, πρώτοι είμαστε εκείνοι που απλώσαμε τις άδικες χήρες, πρώτοι που νοθεύσαμε το συνδικαλισμό. Και επιτρέψαμε τη νοθεία του. 
Είναι καιρός τα πράγματα να τα συμμαζέψουμε, να τα νοικοκυρέψουμε και να πούμε, κύριοι αστυνομικοί, δείτε το πνεύμα και το γράμμα του νόμου και του Συντάγματος, οφείλετε μέτρο στην άσκηση του συνδικαλιστικού σας δικαιώματος, που είναι το μέτρο της οφειλομένης πειθαρχίας.
Η συναίνεση, κύριοι συνάδελφοι, είναι βασικό στοιχείο. Και, κύριε Υπουργέ, προωθήστε, αν θέλετε, ακόμα περισσότερο την έννοια της συναίνεσης γιατί είναι ειδικός και ιερός ο χώρος. Όπου μπορούμε δηλαδή εδώ να συμφωνήσουμε σήμερα, επιβάλλεται να συμφωνήσουμε για έναν πρόσθετο λόγο: γιατί αφορά ένα ένοπλο τμήμα. Δώστε ακόμα γραφή περισσότερη, εντονότερη σφραγίδα στην έννοια «ελάτε, κύριοι συνάδελφοι, όχι να αλλοιώσουμε το περιεχόμενο του νομοσχεδίου και τη σκοπιμότητά του, αλλά να βελτιώσουμε τις διατάξεις σε μία συνθετική προσπάθεια για το καλό της Αστυνομίας».
Είπα και χθες για το ενιαίο της Αστυνομίας. Κύριε Υπουργέ. Να το δείτε με το χρόνο. Δεν προφθάσατε ακόμα να προσγειωθείτε στο ανώμαλο αεροδρόμιο της Ελληνικής Αστυνομίας. Το λέω αυτό λόγω πολλαπλών αποστολών και δυσκολιών στην αποστολή τους. Θέτω όμως και εγώ τον προβληματισμό. Ας δούμε το ενιαίο της Αστυνομίας για να αντιληφθούνε οι πάντες και οι κύριοι συνδικαλιστές που έρχονται με απαράδεκτες αξιώσεις ότι ευεργετεί το ενιαίο από την εμπειρία μου στις Ένοπλες Δυνάμεις μία κεφαλή, ένα καπέλο. Ευεργετεί το ενιαίο την απόδοση της Αστυνομίας.
Όπως ελέχθη υπάρχουν οι Διαβιβάσεις, υπάρχουν Τεθωρακισμένα, υπάρχει το Πυροβολικό. Ο τεθωρακισμένος δεν μπορεί να είναι πυροβολητής. Ο διαβιβαστής δεν μπορεί να είναι του Πεζικού και πάει λέγοντας. Με εξειδικευμένες τις ειδικότητες επιτελείται ο εσωτερικός καταμερισμός και πολλαπλασιάζεται η απόδοση υπό την αυτή κεφαλή. Και ενισχύεται το ενιαίο πνεύμα και η ενιαία αντίληψη δράσεως.
Κύριε Υπουργέ, ο ν. 2190 έλυσε πλείστα όσα προβλήματα. Κύριοι συνάδελφοι της Νέας Δημοκρατίας, αντιταχθήκατε τότε στον 2190 ασμένως και εντατικώς. Χαίρομαι που σήμερα τον στηρίζετε και εύχομαι αύριο, αν θα γίνετε κυβέρνηση, να είστε μαχητές, αποδεδειγμένοι στην πράξη, της αξίας της αξιοκρατίας επιτέλους.
Κύριε Υπουργέ, ερεθίζεται ο 2190. Βάλτε τον και θα δείτε ότι θα έχετε το προνόμιο με τον 2190 να εμπλουτίζετε αυτά τα σώματα και με μικρές ηλικίες. Και είναι σημαντικές για την αποστολή τους οι μικρές ηλικίες. Δεν ξέρω πώς μπορείτε να συνδυασθεί με την ανάγκη αυτά τα σώματα να εμπλουτίζονται από ειδικά εκπαιδευμένα άτομα, όπως είναι τα σώματα των Ενόπλων Δυνάμεων, των ειδικών αποστολών -πεζοναύτες, καταδρομείς, αλεξιπτωτιστές, κλπ- που είναι μάχιμα τμήματα υψηλής αξιοπιστίας και ικανότητας.
Στο άρθρο 3. Η προθεσμία ενός μηνός που βάζετε -είμαι σίγουρος ότι το περιμένουν- δεν νομίζω να χρειάζεται παράταση. Δείτε το μήπως είναι υπό χρονική πίεση οι δηλώσεις και δεν αφήνετε έστω σε έναν. Μήπως θα μπορούσατε να βάλετε εντός προθεσμίας δύο-τριών μηνών να παρέχεται η πλήρης άνεση;
Και να πω και κάτι τελευταίο και να κλείσω με αυτό: 
Κύριοι συνάδελφοι, θα μου επιτρέψετε να πω κάτι από την προσωπική μου ιστορία. Δύο φορές δήλωσα παραίτηση για να φύγω από τις Ένοπλες Δυνάμεις και δύο φορές μου το αρνήθηκαν το δικαίωμα. Μία φορά το 1972 και μία φορά το 1978 την ημέρα που τελείωνα την Ανωτάτη Σχολή Πολέμου. Δεν θα πω για ποιους λόγους.
Στη δημοκρατία η ελευθέρα ανάπτυξη της προσωπικότητας αποτελεί ουσιώδη παράγοντα δημοκρατικής βάσεως, άρθρωσης και δομής της δημοκρατίας. Αναφέρεται με διαύγεια χαρακτηριστική στο άρθρο 5 του Συντάγματός μας. Είναι αντίθετο στην ελεύθερη ανάπτυξη της προσωπικότητας αν βάζουμε κωλύματα στην άσκηση της ελευθερίας επιλογής να παραμείνω ή όχι στις Ένοπλες Δυνάμεις ή στα Σώματα Ασφαλείας.
Αφήστε το ελεύθερο, κύριε Υπουργέ, ακόμα και για τη δαπάνη που προκαλεί η εκπαίδευση ενός τριμήνου. Όποιος δηλώνει ότι θέλει να φύγει από τα Σώματα Ασφαλείας, να μπορεί να το κάνει χωρίς να τίθεται ο χρονικός παράγοντας. Μη βάζετε τον όρο να έχει εκπληρώσει τρία χρόνια θητείας κλπ. Δεν σου αρέσει, κύριε, σήκω και φύγε και την άλλη μέρα θα περιμένουν δέκα για να πάρουν τη θέση σου.
Επομένως σας το θέτω ως πρόταση, γιατί νομίζω ότι δεν αναφέρεται στο άρθρο. Απόλυτη ελευθερία. Όποιος θέλει μένει, όποιος θέλει φεύγει και όποιος υποβάλλει παραίτηση, αυτή γίνεται απολύτως αποδεκτή.
Κυρία Πρόεδρε ?εσείς είστε και συνταγματολόγος- είναι απαράδεκτο στις Ένοπλες Δυνάμεις να θέλει ο αξιωματικός να φύγει και να τον κρατούμε με το ζόρι. Οι συνέπειες της διά της βίας παραμονής είναι πολλαπλές από την οικονομία μέχρι το φρόνημα.
Ψηφίζω τα άρθρα του νομοσχεδίου και επιμένω στις προτάσεις που έκανα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κύριος Υπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Ευχαριστώ, κυρία Πρόεδρε.
Το σύντομο της συζητήσεως επί των άρθρων της δευτέρας ενότητας νομίζω πως καταδεικνύει το γεγονός ότι ήδη έχουμε διαμορφώσει με τέτοιον τρόπο τις διατάξεις, ώστε να έχουμε επί της ουσίας περίπου ομοφωνία.
Έγιναν κάποιες παρατηρήσεις, οι οποίες μπορεί να χρήζουν κάποιου σχολιασμού, τον οποίο δεν θα αποφύγω. Σημειώνω δε το γεγονός ότι η Νέα Δημοκρατία κατάλαβε το ολίσθημα στο οποίο υπέπεσε, καθιστώντας αντικείμενο της συζητήσεως της Βουλής μια απαράδεκτη και αντιδημοκρατική ανακοίνωση, η οποία δεν εκφράζει, κατά την προσωπική μου άποψη και πιστεύω την άποψη όλων μας, το Σώμα των Ελλήνων Αστυνομικών. Αυτή η απαράδεκτη και αντιδημοκρατική ανακοίνωση δεν εκφράζει σε καμία περίπτωση τη συντριπτική πλειοψηφία. Υποθέτω ότι εκφράζει μόνο τους συντάκτες της και ας παραμείνουμε εκεί. Δεν είναι δυνατόν την ώρα που η Βουλή μόλις έχει ολοκληρώσει την ψήφιση κατά την προβλεπόμενη από το Σύνταγμα και τον Κανονισμό διαδικασία ενός άρθρου, την ίδια στιγμή να έχουμε μια ανακοίνωση ένστολων και ενόπλων, οι οποίοι καλούν σε πόλεμο εντός του Σώματος της Ελληνικής Αστυνομίας κατά της Ελληνικής Βουλής. Αυτά είναι πρωτοφανή πράγματα!
Ο κ. Κουβέλης δυστυχώς λόγω των πολλαπλών καθηκόντων που έχει, δεν ήταν στην Αίθουσα όταν απαντούσα επί των αιτιάσεών του στην προηγούμενη διαδικασία όσον αφορά το θέμα της μεταγωγής. Εξήγησα, λοιπόν, ποιοι έχουν προανακριτικά καθήκοντα στην Ελληνική Αστυνομία. Αυτά τα έχουν οι βαθμοφόροι των παραγωγικών σχολών και οι εξελθόντες από τη Σχολή Αστυφυλάκων μετά το θεσμό των πανελλήνιων εξετάσεων. Δεν τα έχουν οι υπόλοιποι αστυφύλακες. Παρ? όλα αυτά, και οι υπόλοιποι αστυφύλακες κάνουν μεταγωγές.
Έχω, όμως, την εντύπωση ότι μπορεί να υπάρχει μια παρεξήγηση μεταξύ του όρου «προσαγωγή» και του όρου «μεταγωγή». Η μεταγωγή δεν συνεπάγεται κανέναν έλεγχο. Είναι μια μεταβίβαση, μια μετακίνηση, μια συνοδεία απλή ενός ήδη κρατουμένου, εναντίον του οποίου έχει απαγγελθεί κατηγορία και ο οποίος οδηγείται είτε προσωρινώς στο κρατητήριο είτε στις φυλακές. Η προσαγωγή είναι εκείνη η οποία εμπεριέχει τον έλεγχο, αφού προηγουμένως πραγματοποιηθεί η έρευνα, η οποία δε είναι προανακριτική πράξη ή ανακριτική αλλά είναι αστυνομική υποχρέωση, δηλαδή είναι συνήθης διαδικασία. Επομένως δεν νομίζω ότι εδώ μπορεί να υπάρξει κάποια εμπλοκή. 
Στις άλλες παρατηρήσεις οι οποίες έγιναν περί της ανάγκης να απαλλαγεί η Ελληνική Αστυνομία από καθήκοντα τα οποία ίσως δεν θα έπρεπε να έχει, μας βρίσκετε απολύτως σύμφωνους. Θέλω, όμως, να πω ότι ήδη η Κυβέρνηση έχει λάβει μέτρα επ? αυτού και θα αναφέρω δύο ρυθμίσεις οι οποίες έχουν γίνει. Η Αστυνομία απηλλάγη της εξωτερικής φύλαξης των φυλακών με τη συγκρότηση του ειδικού σώματος των φυλάκων. Επίσης, όπως γνωρίζετε, είναι σε εξέλιξη η υλοποίηση του θεσμού της Δημοτικής Αστυνομίας με τις προσλήψεις που θα γίνουν από τους δήμους, η οποία θα έχει κατά το Σύνταγμα και κατά το Δημοτικό και Κοινοτικό Κώδικα πλείστες όσες αρμοδιότητες, οι οποίες θα αφαιρεθούν κυρίως από τα Τμήματα Τάξης, τα οποία ασχολούνται με αντικείμενα που ίσως δεν είναι καθαρά αστυνομικού χαρακτήρα.
Βεβαίως και με βρίσκει σύμφωνο η άποψή σας ότι θα πρέπει να σκεφτούμε πολύ σοβαρά το θεσμό της Δικαστικής Αστυνομίας, διότι και εκεί υπάρχει μια πληθώρα πράξεων, οι οποίες διενεργούνται από αστυνομικά όργανα, τα οποία προϋποθέτουν χιλιάδες εργατώρες απασχόλησης σε αντικείμενα τα οποία δεν είναι αμιγώς αστυνομικά. Όμως αυτά είναι θέματα τα οποία μπορούμε να συζητήσουμε.
Όλα τα άλλα, κύρια Πρόεδρε, έχουν ειπωθεί κατά τη συζήτηση αυτής της ενότητας και νομίζω ότι βρίσκονται σε ένα πνεύμα σύγκλισης των απόψεων. Θεωρώ ότι αυτή η ενότητα των άρθρων μπορεί να ψηφιστεί, ει δυνατόν, και ομόφωνα.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Κουβέλης.
ΦΩΤΗΣ ΚΟΥΒΕΛΗΣ: Κυρία Πρόεδρε, δεν θα έπαιρνα το λόγο, εάν ο φίλτατος κύριος Υπουργός δεν άνοιγε ένα θεωρητικό θέμα. 
Είναι προφανές, κύριε Υπουργέ, ότι είναι διακριτή η έννοια της προσαγωγής από εκείνη της μεταγωγής. Λυπάμαι που όταν δίνατε απάντηση στα όσα είχα παρατηρήσει στο άρθρο 1 δεν ήμουν στην Αίθουσα, διότι πράγματι τα καθήκοντα του Κοινοβουλευτικού Εκπροσώπου με καλούν και σε άλλες υποχρεώσεις. 
Θα ήθελα όμως να σας πω να μην ανοίγετε ένα θέμα για το οποίο έχει χυθεί πολύ μελάνι, δηλαδή εάν η έρευνα κατά την προσαγωγή είναι ή δεν είναι ανακριτική πράξη. Μάλιστα, έχετε επιλέξει -όχι μόνο εσείς, και άλλοι- την ορολογία, κυρία Πρόεδρε, και απευθύνομαι σε εσάς ως έγκριτο ποινικολόγο, «αστυνομική πράξη». Αστυνομική πράξη, λέει, είναι η έρευνα κατά την προσαγωγή. Τι θα πει «αστυνομική πράξη»; Η έννοια «αστυνομική πράξη» είναι άγνωστη στο δίκαιό μας. Είναι ένα κατασκεύασμα και ένα εφεύρημα προκειμένου να καλυφθεί η έρευνα η οποία διενεργείται στο συλλαμβανόμενο από τον αστυνομικό που δεν έχει ανακριτικές αρμοδιότητες. 
Αλλά θα σας έλεγα να μην ανοίγετε αυτό το θέμα, γιατί είναι εξαιρετικά σημαντικό και υπάρχουν όχι πολλές αλλά πάρα πολλές αντίθετες απόψεις προς όλες εκείνες που λίγο πριν διατυπώσατε επικαλούμενος την έννοια της «αστυνομικής πράξης» για να καλύψετε ?επαναλαμβάνω- μία κατά τη γνώμη μου κατ? εξοχήν ανακριτική πράξη, η οποία είναι η έρευνα, είτε γίνεται κατά το στάδιο της συλλήψεως είτε κατά το στάδιο της προσαγωγής είτε και κατά το στάδιο της μεταγωγής.
Εγώ απευθύνομαι στους πλέον εμπείρους περί τα αστυνομικά και τα δικαστηριακά και επικαλούμαι την εμπειρία τους για να σας πω, κύριε Υπουργέ, ότι ο μεταγόμενος υποβάλλεται σε έρευνα, διότι πρέπει να εξασφαλιστούν ασφαλείς συνθήκες μεταγωγής. Εγώ δεν υποστηρίζω ότι είναι κακό. Αντιθέτως, θα έλεγα ότι είναι χρήσιμο και ωφέλιμο, αλλά υπό την προϋπόθεση ότι όλα αυτά θα γίνονται κατά τους συντεταγμένους κανόνες και όπως το Σύνταγμα θέλει.
Επίσης, δεν θα έπαιρνα το λόγο, εάν δεν ανοίγατε ένα θέμα -ομολογουμένως δειλά και προσεκτικά το ανοίξατε- για τη Δημοτική Αστυνομία. Ποιος σας είπε, κύριε Υπουργέ, ότι η Δημοτική Αστυνομία μπορεί να αναλάβει αρμοδιότητες από εκείνες που σήμερα έχουν οι Έλληνες και οι Ελληνίδες αστυνομικοί; Και επειδή παρακολουθώ τη φιλολογία γύρω από αυτό το ζήτημα, υπάρχουν δήμαρχοι επί παραδείγματι, κυρία Πρόεδρε, οι οποίοι θέλουν τη Δημοτική Αστυνομία να είναι σαν την Ελληνική Αστυνομία, ενώ η Δημοτική Αστυνομία καλείται να επιτελέσει συγκεκριμένο καθήκον: φύλαξη δημοτικών καταστημάτων, χώρων και προφανώς να μην μπορεί να κάνει σύλληψη, να μην μπορεί να κάνει προανακριτική πράξη, να μην μπορεί να κάνει έρευνα.
Το λέω αυτό, κύριε Υπουργέ, διότι πρέπει να φυλαχθείτε από μία παρότρυνση η οποία υφίσταται αυτήν τη στιγμή από πάρα πολλούς. Προκειμένου, λέει, η Ελληνική Αστυνομία να εξασφαλίσει μία αποφόρτιση αρμοδιοτήτων και καθηκόντων, να τα δώσουμε στη Δημοτική Αστυνομία ή να τα δώσουμε, όπως τα δώσατε -απαραδέκτως κατά την άποψή μου- και στην ιδιωτική αστυνομία. 
Φτάσαμε στο σημείο, κυρία Πρόεδρε, και ολοκληρώνω μέσα στο χρόνο μου, να έχουμε ιδιωτικές αστυνομίες, οι περίφημοι «σεκιουριτάδες» κατά το νεολογισμό, οι οποίοι να διενεργούν πράξεις που ανάγονται αποκλειστικά στις αρμοδιότητες και τα καθήκοντα των Ελλήνων αστυνομικών. Σας θυμίζω τι θόρυβος ξέσπασε εδώ μέσα για την έρευνα την οποία διενεργούσαν και διενεργούν ακόμα δυστυχώς υπάλληλοι ανωνύμων εταιρειών που παρέχουν υπηρεσίες ασφάλειας στους ταξιδιώτες των αεροδρομίων ή και των λιμανιών.
Φυλαχθείτε, λοιπόν, και δεχθείτε ότι η έννομη τάξη και η ασφάλεια των πολιτών είναι έννοιες που συμβαδίζουν αποκλειστικά και μόνο με το σεβασμό των ανθρωπίνων δικαιωμάτων αλλά και των επιταγών του Συντάγματος.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Κατσανέβας για προτασσόμενη δευτερολογία.
ΘΕΟΔΩΡΟΣ ΚΑΤΣΑΝΕΒΑΣ: Κύριοι συνάδελφοι, κύριοι Υπουργοί, δεν υπάρχει αμφιβολία ότι χρειαζόμαστε συνοριακούς φύλακες. Διατηρώ όμως κάποιες επιφυλάξεις αν ο θεσμός, όπως εφαρμόζεται αποσπασματικά, θα οδηγήσει στο επιθυμητό αποτέλεσμα.
Το 2015 το ένα τρίτο του πληθυσμού της χώρας μας θα είναι αλλογενείς μετανάστες. Έχουμε το υψηλότερο ποσοστό αλλογενών στην Ευρώπη με εξαίρεση το λιλιπούτειο Λουξεμβούργο. Αν συνεχιστεί αυτή η κατάσταση σε πενήντα χρόνια θα έχει ανατραπεί εντελώς η εθνολογική βάση της χώρας. Αυτά τα λέει κάποιος που δεν διακρίνεται ούτε για τις ρατσιστικές του αντιλήψεις ούτε από ξενοφοβίες. Απλά πρέπει να είμαστε νουνεχείς για να οικοδομήσουμε ένα σωστό μέλλον.
Εκείνο για το οποίο εγκαλείται η Κυβέρνηση είναι ότι δεν έχει μία σωστή μεταναστευτική πολιτική. Το οικογενειακό επίδομα για το τρίτο παιδί είναι το χαμηλότερο στον κόσμο. Αυτό δείχνει έλλειψη πολιτικής ενίσχυσης του ελληνογενούς πληθυσμού. Τα νοσοκομεία μας είναι ελεύθερα για όλους. Αυτό σημαίνει ότι αποτελούν πόλο έλξης των πάντων, ώστε αυτοί να εισρέουν στη χώρα μας.
Τα σύνορα της Ελλάδας αποτελούν ευρωπαϊκά σύνορα. Στην πρόσφατη Σύνοδο της Ευρωπαϊκής ?Ενωσης στη Θεσσαλονίκη φαίνεται ότι δεν ελήφθησαν αποτελεσματικά μέτρα ιδιαίτερα όσον αφορά το θέμα της χρηματοδότησης πρόσληψης συνοριακών φυλάκων αλλά και της εφαρμογής των συμφωνιών για την επαναπροώθηση των λαθρομεταναστών. 
Πρέπει να σας αναφέρω μία προσωπική μου εμπειρία που είχαν όταν πήγα στον Έβρο την άνοιξη. Εκεί δεν υπάρχει καμία απολύτως φύλαξη. Ο οποιοσδήποτε μπορεί να περάσει ανενόχλητος από τα διάτρητα σύνορά μας. Γιατί δεν υπάρχει η παρουσία του Στρατού στα σύνορα με την παλιά κλασική έννοια της φύλαξης; Δεν μπορεί ο Στρατός να αναλάβει αυτόν το ρόλο; Υπάρχουν δε εύλογες υπόνοιες ότι οι υπάρχοντες σήμερα συνοριακοί φύλακες λειτουργούν στα πλαίσια του γνωστού καθεστώτος της Δημόσιας Διοίκησης ως επιλήσμονες δημόσιοι λειτουργοί, οι οποίοι ενισχύουν αντί να αποτρέπουν τη λαθρομετανάστευση. Γι? αυτό και έχω επιφυλάξεις. Διότι πιστεύω ότι το νομοσχέδιο δεν εντάσσεται σε ένα γενικότερο σχέδιο για τη στήριξη της εθνολογικής βάσης της χώρας, σχέδιο που συνεπάγεται ενίσχυση του επιδόματος για το τρίτο παιδί, ποσόστωση εθνολογική στην εισροή μεταναστών κλπ. Βεβαίως πρέπει να προβλέπονται και κυρώσεις και συνέπειες για τους επιλήσμονες φύλακες των συνόρων και επαναπροώθηση των λαθρομεταναστών στα πλαίσια των συμφωνιών που υπάρχουν γι? αυτόν το σκοπό.
Θα προσπαθήσετε, κύριε Υπουργέ, να εφαρμόσετε τις συμφωνίες επαναπροώθησης των μεταναστών; Ακόμη και αν δεχθούμε ότι οι συνοριοφύλακες δεν θα μεταστούν στην κατάσταση τους επιλήσμονος δημόσιου λειτουργού, τι θα κάνουν όταν θα μπαίνουν από διάφορες τρύπες των συνόρων οι λαθρομετανάστες; Θα τους εγκαταστήσουν σε διάφορα γκέτο, ώστε στη συνέχεια να βρουν τρόπο να προωθηθούν στο εσωτερικό της χώρας; Έχετε φροντίσει να πάρετε τα συμφωνηθέντα και αναγκαία ποσά από την Ευρωπαϊκή Ένωση για την προστασία των ελληνικών συνόρων; Θα κοιτάξετε να ενεργοποιήσετε τον Ελληνικό Στρατό ?που δεν νομίζω να έχει αντίρρηση- για τη φύλαξη των συνόρων; Και αυτό διότι όσους συνοριοφύλακες και αν προσλάβετε για να αντιμετωπίσετε και το πρόβλημα της ανεργίας και τις προεκλογικές ανάγκες ?τα καταλαβαίνουμε όλα αυτά- όσα λεφτά και αν ξοδέψετε, δεν θα λύσετε το πρόβλημα, εάν δεν βάλετε συγκεκριμένους κανόνες, εάν δεν αντιγράψετε και κάποια μοντέλα που έχουν εφαρμοστεί σωστά στις ΗΠΑ και άλλού, και αν δεν αξιοποιήσετε τις δυνατότητες του Ελληνικού Στρατού της Ελληνικής Αστυνομίας, των νόμων και των θεσμών, ώστε επιτέλους να προφυλαχτεί αυτή η χώρα από αυτό το κύμα λαθρομεταναστών που κινδυνεύει να μας μεταβάλει σε έναν τόπο που δεν θα είναι Ελλάδα στο κοντινό μέλλον.
(Στο σημείο αυτό την Προεδρική Έδρα καταλαμβάνει ο Β΄Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς συνάδελφος που να θέλει να δευτερολογήσει; 
ΚΥΡΙΑΚΟΣ ΣΠΥΡΙΟΥΝΗΣ: Εγώ κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σπυριούνη.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, ως νεαρός Βουλευτής εδώ είχα κραυγάσει ότι τα εθνικά προβλήματα της Ελλάδας είναι τόσο προς ανατολάς, τόσο προς βορά μέχρι την Αδριατική και πρόσθετα ότι υπάρχει και ένα αφανές πρόβλημα, το δημογραφικό. Είναι εντονότατο το πρόβλημα αυτό και το τοποθέτησε άριστα ο κ. Κατσανέβας. Κινδυνεύουμε δηλαδή να έχουμε Ελλάδα χωρίς Έλληνες από δύο λόγους, τη μετανάστευση και από την άλλη μεριά από την κακή τροπή του δημογραφικού προβλήματος. Οι δείκτες έχουν ανατραπεί εντελώς.
Η γυναίκα που κάνει τέσσερα παιδιά να θεωρείται δημόσιος υπάλληλος, θα πρέπει να πληρώνεται και να είναι σπίτι της. Αντί να βάζουμε από το παράθυρο τους αφισοκολλητές, όπως γινόταν παλαιότερα, χωρίς προσόντα και να έχουμε μία παραπαίουσα Δημόσια Διοίκηση, ας πάμε να βελτιώσουμε το δημογραφικό πρόβλημα. Είναι θυσία που δικαιολογείται από τα πράγματα, από την πατρίδα.
Όσον αφορά το συνταξιοδοτικό, όταν έχεις δύο παιδιά μόλις γεννήσεις το τρίτο ενεργοποιείς και τα δύο προηγούμενα. Πέφτει η οροφή του συνταξιοδοτικού κατά ένα χρόνο για τα δύο παιδιά, επομένως φεύγεις δύο χρόνια νωρίτερα, γιατί έχεις γεννήσει τρίτο παιδί και πριμοδοτείσαι ακόμα με δύο χρόνια για το πέρα από το τρίτο παιδί, συμπεριλαμβανόμενου και αυτού. Υπάρχουν μέτρα που μπορούν να βελτιώσουν το δημογραφικό πρόβλημα. Αλλά θέλει την πολιτεία ουχί εν υπνώσει. Αυτό τα λέει όλα.
Δεύτερον, προβληματίστηκα τότε που λέγαμε για τους συνοριακούς και τους ειδικούς φρουρούς, γιατί ο Στρατός φεύγει από εκεί. Και συμφώνησα να φύγει. Γιατί να φύγει; Το δημογραφικό πρόβλημα και οι πολλαπλές αμυντικές υποχρεώσεις έχουν ανατρέψει τη στοιχειώδη εικόνα δυνατοτήτων του Στρατού να καλύψει το χερσαίο χώρο (χίλια διακόσια χιλιόμετρα). Τόσα είναι τα σύνορά μας τα χερσαία. Αν προσθέσετε και το νησιωτικό σύμπλεγμα, αντιλαμβάνεσθε ότι είναι ανατριχιαστική η εικόνα. Δεν μπορούσε ο Στρατός.
Υπάρχει και ένας άλλος λόγος: Ο Στρατός πρέπει να έχει την ετοιμότητα της αμυντικής αποστολής. Και τα θέματα τα έχουν άλλες χώρες με στρατοχωροφύλακες. Και η Βουλγαρία το έχει και η Τουρκία κλπ. Νομίζω, λοιπόν, ότι αυτή η πριμοδότηση που γίνεται με την παραχώρηση αρμοδιοτήτων συνοριακών φυλάκων σε ένα ειδικό σώμα, πέραν του ότι ανταποκρίνεται στην πληθυσμιακή αδυναμία του Στρατού σε αυτήν την αποστολή, συμπεριλαμβάνει και το θέμα της εξειδίκευσης. Ο συνοριοφύλακας αποκτά ειδική ικανότητα αντιμετώπισης του προβλήματος. 
Κύριε Πρόεδρε, δήλωσα, παρά τις επιφυλάξεις μου σε ένα-δύο σημεία ότι ψηφίζω τα άρθρα.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Πράγματι έκλεισε το θέμα. Θέλω όμως να δώσω κάποιες πολύ γρήγορες απαντήσεις στα ερωτήματα του κ. Κατσανέβα, όσο τουλάχιστον δύναμαι. 
Θέλω να υπενθυμίσω ότι η πολιτική αυτής της Κυβέρνησης και του Πρωθυπουργού ήταν τα τελευταία χρόνια να καταστεί το θέμα της φύλαξης των εξωτερικών συνόρων της χώρας ζήτημα που αφορά την Ευρωπαϊκή Ένωση. Αυτό λοιπόν υιοθετήθηκε, είναι μόνιμο πλέον θέμα σε κάθε ευρωπαϊκή ατζέντα, με πολύ συγκεκριμένα αποτελέσματα.
Στη Σύνοδο της Θεσσαλονίκης ο Πρωθυπουργός κατάφερε, αφού υιοθετήθηκε αυτή η πολιτική ως πολιτική, να ξεκινήσει η χρηματοδότησή της. Έτσι, λοιπόν, υπάρχουν τα πρώτα 130 εκατομμύρια ευρώ, τα οποία θα χρηματοδοτήσουν την έναρξη της κοινής πολιτικής φύλαξης των εξωτερικών συνόρων της κοινότητας.
Είναι ευτύχημα ότι μετά την Ελλάδα την Προεδρία την έχει η Ιταλία, που έχει τα ίδια προβλήματα με μας και προωθεί και αυτή αυτό το ζήτημα συστηματικά. Γιατί μετά την Ιταλία αρχίζουν οι Προεδρίες των βορείων χωρών, που δεν έχουν αντίστοιχα προβλήματα με τις μεσογειακές χώρες.
Επομένως και καταστήσαμε αυτό το ζήτημα πρόβλημα της Κοινότητας, το οδηγήσαμε στο να γίνει πολιτική της Κοινότητας, να χρηματοδοτείται από την Κοινότητα και αυτήν τη στιγμή συζητούμε με την Ιταλική Προεδρία την οργάνωση μεικτών περιπολιών από δυνάμεις των ευρωπαϊκών χωρών στο χώρο της Μεσογείου, στα εκτεταμένα δηλαδή θαλάσσια σύνορα όλης της περιοχής από τη δυτική και την ανατολική Μεσόγειο. Στις περιπολίες αυτές, βέβαια, θα συμμετέχουν και χώρες του βορρά ?έχουν προσφερθεί γι? αυτό- έτσι ώστε να θωρακίσουμε με τον καλύτερο δυνατό τρόπο τα σύνορα όχι μόνο της Ελλάδας αλλά και της Ευρωπαϊκής Ένωσης.
Αυτά είχα να πω, κύριε Πρόεδρε, ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. 
Κηρύσσεται περαιωμένη η συζήτηση επί των άρθρων 2 και 3 και εισερχόμαστε στην ψήφισή τους κεχωρισμένως. 
Ερωτάται το Τμήμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΦΩΤΗΣ ΚΟΥΒΕΛΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 3, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΦΩΤΗΣ ΚΟΥΒΕΛΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό ως έχει, κατά πλειοψηφία.
Κύριοι συνάδελφοι, πριν εισέλθουμε στη συζήτηση του ακροτελευτίου άρθρου, πρέπει να συζητήσουμε το θέμα των τροπολογιών. 
Ορίστε, κύριε Κουβέλη.
ΦΩΤΗΣ ΚΟΥΒΕΛΗΣ: Κύριε Πρόεδρε, επειδή οι τροπολογίες και πολλές είναι και σημαντικά θέματα έχουν, θα παρακαλούσα πάρα πολύ η συζήτηση για τις τροπολογίες να γίνει στην αυριανή συνεδρίαση. Νομίζω ότι ο χρόνος δεν θα μας επαρκέσει σήμερα. Είναι ενδιαφέρουσες ?επαναλαμβάνω- οι τροπολογίες σε ό,τι αφορά το περιεχόμενό τους, χωρίς αυτό να σημαίνει και τη συμφωνία μου. Γι? αυτό νομίζω ότι θα πρέπει να συζητηθούν αύριο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ. Υπάρχει η πρόταση να μη συζητηθούν οι τροπολογίες στη σημερινή συνεδρίαση και να τις συζητήσουμε στην επόμενη.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, δεν έχει αντίρρηση η Κυβέρνηση σε αυτό. Συμφωνούμε να συζητηθούν αύριο.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριοι συνάδελφοι.
Έχουν διανεμηθεί τα Πρακτικά της Τετάρτης 30 Ιουλίου 2003 και παρακαλώ το Τμήμα για την επικύρωσή τους.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 30 Ιουλίου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 13.15΄, λύεται η συνεδρίαση για αύριο ημέρα Πέμπτη 21 Αυγούστου 2003 και ώρα 10.30΄, με αντικείμενο εργασιών του Τμήματος νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις», σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
Συνεδρίαση Θερ. Τμήματος 20-8-2003 σελ.3



