
ΣΥΝΕΔΡΙΑΣΗ ΡΛ΄
Τρίτη 17 Ιουνίου 2003
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Συζήτηση και λήψη απόφασης επί της προτάσεως του Προέδρου της Νέας Δημοκρατίας Κ. Καραμανλή και των Βουλευτών του Κόμματός του για σύσταση Εξεταστικής Επιτροπής «περί ευθύνης Υπουργών», σελ.
2. Αίτηση ονομαστικής ψηφοφορίας επί της προτάσεως της Νέας Δημοκρατίας για σύσταση Εξεταστικής Επιτροπής, σελ.
3. Ονομαστική ψηφοφορία επί της προτάσεως της Νέας Δημοκρατίας για σύσταση Εξεταστικής Επιτροπής, σελ.

Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
ΟΜΙΛΗΤΕΣ
Α. Επί της προτάσεως για σύσταση Εξεταστικής Επιτροπής:
ΑΚΡΙΒΑΚΗΣ Α., σελ.
ΑΡΣΕΝΗΣ Γ., σελ.
ΒΑΘΕΙΑΣ Ι., σελ.
ΓΙΑΝΝΟΠΟΥΛΟΣ Α., σελ.
ΓΚΟΥΣΚΟΣ Δ., σελ.
ΕΒΕΡΤ Μ., σελ.
ΖΩΗΣ Χ., σελ.
ΚΑΛΛΙΩΡΑΣ Η., σελ.
ΚΑΡΑΜΑΝΛΗΣ Κ., σελ.
ΚΑΡΑΤΖΑΦΕΡΗΣ Γ., σελ.
ΚΕΔΙΚΟΓΛΟΥ Β., σελ.
ΚΩΝΣΤΑΝΤΟΠΟΥΛΟΣ Ν., σελ.
ΚΩΣΤΟΠΟΥΛΟΣ Δ., σελ.
ΛΑΦΑΖΑΝΗΣ Π., σελ.
ΜΑΚΡΥΠΙΔΗΣ Α., σελ.
ΜΑΛΕΣΙΟΣ Ε., σελ.
ΜΗΤΣΟΤΑΚΗΣ Κ., σελ.
ΜΠΕΖΑΣ Α., σελ.
ΠΑΝΑΓΙΩΤΟΠΟΥΛΟΣ Γ., σελ.
ΠΑΠΑΓΕΩΡΓΙΟΥ Γ., σελ.
ΠΑΠΑΘΑΝΑΣΙΟΥ Ι., σελ.
ΠΑΠΑΘΕΜΕΛΗΣ Σ., σελ.
ΠΑΥΛΟΠΟΥΛΟΣ Π., σελ.
ΡΕΓΚΟΥΖΑΣ Α., σελ.
ΣΚΥΛΛΑΚΟΣ Α., σελ.
ΣΤΥΛΙΑΝΙΔΗΣ Ε., σελ.
ΤΣΙΠΛΑΚΗΣ Κ., σελ.
ΤΣΙΠΛΑΚΟΣ Α., σελ.
ΧΡΙΣΤΟΔΟΥΛΑΚΗΣ Ν., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΛ΄ 
Τρίτη 17 Ιουνίου 2003
Αθήνα, σήμερα στις 17 Ιουνίου 2003, ημέρα Τρίτη και ώρα 18.46΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Ιωάννη Βάθεια, Βουλευτή Φθώτιδος, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής ?ρτας κ. ΘΕΟΔΩΡΟΣ ΚΟΛΙΟΠΑΝΟΣ κατέθεσε αναφορά με την οποία ζητεί την προστασία του Αμβρακικού Κόλπου από την παράνομη αλιεία.
2) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία το Πανεργατικό Κέντρο Περιφερειών Εδέσσης ? Αλμωπίας ζητεί τη λήψη μέτρων για τη συνέχιση της λειτουργίας της βιομηχανίας ετοίμων ενδυμάτων που εδρεύει στην Έδεσσα.
3) Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία ο Δήμος Βιτσίου Καστοριάς υποβάλλει προτάσεις του για την προστασία του υγρότοπου της λίμνης Καστοριάς.
4) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Τοπική Ένωση Δήμων και Κοινοτήτων Δωδεκανήσου ζητεί να ανακληθεί η απόφαση που αυξάνει το ποσοστό εκχώρησης από τα έσοδα που προκύπτουν από τη χρήση αιγιαλών και παραλιών.
5) Ο Βουλευτής Κορινθίας κ. ΘΕΟΔΩΡΟΣ ΚΟΤΣΩΝΗΣ κατέθεσε αναφορά με την οποία το Τοπικό Δημοτικό Διαμέρισμα Αρχαίας Κορίνθου, ζητεί την τοποθέτηση προκατασκευασμένων αιθουσών στον προαύλιο χώρο του 6/θέσιου Δημοτικού του Σχολείου.
6) Ο Βουλευτής Ηρακλείου κ. ΕΜΜΑΝΟΥΗΛ ΣΚΟΥΛΑΚΗΣ κατέθεσε αναφορά με την οποία το Τμήμα Δυτικής Κρήτης του Τεχνικού Επιμελητηρίου Ελλάδας ζητεί να του δοθεί η μελέτη ανακατασκευής του εθνικού σταδίου Χανίων προκειμένου να υποβάλλει προτάσεις πριν την έγκρισή της.
7) Ο Βουλευτής Έβρου κ. ΙΩΑΝΝΗΣ ΝΙΚΟΛΑΪΔΗΣ κατέθεσε αναφορά με την οποία η Ένωση Συνεταιριστικών Τραπεζών διαμαρτύρεται για την επιχειρούμενη μεταβολή του ποσοστού της εισφοράς του Ν. 128/75 πάνω στα χορηγούμενα δάνεια προς τις ΜΜΕ και ζητεί να μη θιγεί το σημερινό επιτοκιακό καθεστώς.
8) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Πρόεδρος του Τοπικού Συμβουλίου του Δ.Δ. Αντικαλάμου Καλαμάτας διαμαρτύρεται για τη νέα χάραξη της εθνικής οδού Τσακώνας ? Καλαμάτας, όσον αφορά στο τμήμα που διασχίζει τον οικισμό Αντικαλάμου.
9) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμος Είρας Μεσσηνίας διαμαρτύρεται για τα κριτήρια πρόσληψης εποχιακού προσωπικού από το Ναό του Επικούρειου Απόλλωνα των Βασσών.
10) Ο Γ΄ Αντιπρόεδρος της Βουλής και Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Σύλλογος Κατοίκων «Φανερωμένης ? Δημιουργίας» του Οικισμού Νεοκτίστων Ασπροπύργου Αττικής διαμαρτύρεται για την αυθαίρετη εγκατάσταση Αθιγγάνων στον οικισμό τους.
11) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Δήμος Ελληνικού Αττικής ζητεί τη δημιουργία Μητροπολιτικού Πάρκου στο χώρο του πρώην Αεροδρομίου.
12) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία ο Σύνδεσμος Συνταξιούχων ΕΑΠΑΕ ζητεί την επίλυση αιτημάτων που αφορούν στις επικουρικές συντάξεις των μελών του.
13) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ κατέθεσαν αναφορά με την οποία η Ένωση Ποδοσφαιρικών Σωματείων Κυκλάδων ζητεί τη διόρθωση της διάταξης που αφορά στην υποχρεωτική παρουσία δικηγόρου σε υποθέσεις που αφορούν Ερασιτεχνικά Σωματεία και Ενώσεις.
14) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΑΝΑΓΙΩΤΗΣ ΛΑΦΑΖΑΝΗΣ κατέθεσαν αναφορά με την οποία ο Πολιτιστικός Σύλλογος Κοινότητας Κάτω Ζαχλωρούς «Η Ζαχλωρού» Καλαβρύτων ζητεί την αντιμετώπιση του προβλήματος που έχει ανακύψει στην περιοχή μετά την κατάργηση των δρομολογίων του οδοντωτού σιδηροδρόμου λόγω ανακαίνισής του.
15) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Σύλλογος Πολιτικών Συνταξιούχων Νομού Φθιώτιδας διαμαρτύρεται για την προώθηση νομοσχεδίου το οποίο προβλέπει την αποδέσμευση των συντάξεων του Δημοσίου από τους μισθούς των εν ενεργεία υπαλλήλων του Δημοσίου.
16) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Πανελλήνια Ένωση Αγωνιστών Εθνικής Αντίστασης ζητεί την ικανοποίηση συνταξιοδοτικών και άλλων αιτημάτων των μελών του.
17) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Ιστιαίας Εύβοιας διαμαρτύρεται για την εγκατάσταση κεραιών κινητής τηλεφωνίας στην πόλη της Ιστιαίας.
18) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Νομάρχης Εύβοιας διαμαρτύρεται για τον τρόπο δημοπράτησης του έργου της κατασκευής της οδού «Σχηματάρι ? Χαλκίδα» και ζητεί την επίλυση του προβλήματος του οδικού δικτύου της Εύβοιας με τη συμμετοχή της Νομαρχιακής και Τοπικής Αυτοδιοίκησης.
20) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Ιστιαίας Εύβοιας ζητεί τη λήψη μέτρων για την επαρκή αστυνόμευση του Δήμου.
21) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Μαρμαρίου Εύβοιας ζητεί τη χρηματοδότηση και υλοποίηση των έργων της αποχέτευσης και του βιολογικού καθαρισμού του Δήμου.
22) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Ένωση Συνεταιριστικών Τραπεζών Ελλάδος διαμαρτύρεται για την επιχειρούμενη μεταβολή του ποσοστού της εισφοράς Ν. 128/75 πάνω στα χορηγούμενα δάνεια προς τις ΜΜΕ και ζητεί να μη θιγεί το σημερινό επιτοκιακό καθεστώς.
23) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία Επιτροπή Πρωτοβουλίας Κατοίκων Εργατικών Κατοικιών Οικισμού «ΚΕΡΚΥΡΑ IV» Κουλίνα ζητεί την άμεση διακοπή των εργασιών αποκατάστασης στατικής και αντισεισμικής επάρκειας των κτιρίων στον οικισμό «ΚΕΡΚΥΡΑ IV».
24) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο κ. Σωτήριος Βαρσάκης, καθηγητής Φυσικής Αγωγής και Νομαρχιακός Υπεύθυνος Μαζικού και Αναπτυξιακού Αθλητισμού Κέρκυρας ζητεί την πληρωμή των αδιόριστων γυμναστών που εργάζονται ως προπονητές στα λαϊκά ? κοινωνικά προγράμματα «Μαζικού Αθλητισμού».
25) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας που αφορά στην έντονη διαμαρτυρία του Δημάρχου Παξών για τα νέα δρομολόγια του ΥΕΝ.
5106) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας που αφορά στα οικονομικά προβλήματα που αντιμετωπίζουν οι Δήμοι.
26) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία οι Φορείς του Φιλωτίου Νάξου ζητούν την ένταξη του μνημείου της ορεινής Νάξου, «Ο ΠΥΡΓΟΣ ΤΟΥ ΧΕΙΜΑΡΡΟΥ», στο Γ? ΚΠΣ της Περιφέρειας Νοτίου Αιγαίου, για την αποπεράτωση της αναστήλωσής του.
27) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία η Ένωση Συλλόγων Γονέων και Κηδεμόνων Δήμου Ναυπάκτου Αιτωλ/νίας ζητεί την επίλυση του κτιριακού προβλήματος των σχολείων του Δήμου Ναυπάκτου.
28) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία η Πανελλήνια Ομοσπονδία Συνταξιούχων ΤΕΒΕ ζητεί την έκτακτη οικονομική ενίσχυση συνταξιούχων του ΤΕΒΕ για το έτος 2003.
29) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία το Εργατοϋπαλληλικό Κέντρο Νομού Φωκίδας καταγγέλλει τις ιμπεριαλιστικές επεμβάσεις ανά τον κόσμο.
30) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία οι Βουλευτές της Μόνιμης Ειδικής Επιτροπής της Βουλής για τον Απόδημο Ελληνισμό ζητούν την οικονομική στήριξη των ελληνικών κοινοτήτων του Καναδά για την απόκτηση σχολικών και πολιτιστικών κτιρίων.
31) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία η Ένωση Αγροτικών Δασικών Συνεταιρισμών Κόνιτσας ? Ζαγορίου ? Μετσόβου ζητεί τη συμμετοχή των Συνεταιρισμών στο φορέα διαχείρισης του εθνικού πάρκου Βόρειας και Κεντρικής Πίνδου.
32) Ο Γ΄ Αντιπρόεδρος της Βουλής και Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Σύνδεσμος Συνταξιούχων ΕΑΠΑΕ ζητεί την επίλυση συνταξιοδοτικού προβλήματος των μελών του.
33) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Πανελλήνια Ομοσπονδία Συνταξιούχων ΤΕΒΕ καταγγέλλει τις Ιμπεριαλιστικές επεμβάσεις ανά τον κόσμο.
34) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία τα Σωματεία: Συνδικάτο Μετάλλου Πειραιά, Σωματείο Ηλεκτρολόγων Πλοίων, Πανελλήνια Ένωση Αμμοβολιστών ? Καθαριστών, Σωματείο Ναυπηγοξυλουργών και Ένωση Μετάλλου Σαλαμίνας καταγγέλλουν την Κυβέρνηση ότι ανατρέπει την όποια δραστηριότητα να δουλέψει η Ν/Ζώνη, γεγονός που αποδεικνύεται από τον τρόπο που ανατίθενται ακόμη και κρατικές παραγγελίες.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7463/17-3-03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. 963/7-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ΄ αριθμ. 7463/17.03.2003 ερώτηση του Βουλευτή κ. Παναγιώτη Αδρακτά, σας γνωρίζουμε τα εξής:
Ο συνολικός προϋπολογισμός του Ε.Π. «Πολιτισμός» ανέρχεται στα 604.900.000?, έχουν δε ενταχθεί έργά συνολικού προϋπολογισμού 386.301.785?, ποσό που αντιστοιχεί σε ποσοστό 63,86% του συνολικού προϋπολογισμού του προγράμματος. Το Ε.Π. «Πολιτισμός» έχει ήδη καλύψει την υποχρέωση του κανόνα ν+2, ενώ, σύμφωνα με τα στοιχεία του Υπουργείου Οικονομίας και Οικονομικών τον Ιανουάριο του 2003, συνάγεται ότι το Ε.Π. «Πολιτισμός» έχει πολύ ικανοποιητική πορεία σε σύγκριση με άλλα προγράμματα ως προς την απορρόφηση κοινοτικής συνδρομής, η οποία ανάγεται στο 22% της συνολικής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
2. Στην με αριθμό 6960/4-3-03 ερώτηση του Βουλευτή κ. Νικόλαου Κορτσάρη δόθηκε με το υπ? αριθμ. 15136Β έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 6960 που κατατέθηκε στις 4-3-03 από το Βουλευτή κ. Νικόλαο Kορτσάρη και μας διαβιβάστηκε με το α.π. 11969/18-3-03 έγγραφο του Υπουργείου Εσωτερικών, Δημόσιας Διοίκησης και Αποκέντρωσης, σας πληροφορούμε τα εξής:
Όπως βεβαίως γνωρίζετε, ήδη από το 1994, μετά την ισχύ του ν.2218/94, οι πολεοδομικές υπηρεσίες που είναι αρμόδιες για την τήρηση και εφαρμογή όλων των πολεοδομικών διατάξεων (μεταξύ των οποίων ο έλεγχος και η έκδοση των οικοδομικών αδειών, ο έλεγχος των οικοδομικών εργασιών καθώς και η χορήγηση των απαιτούμενων, για την ηλεκτροδότηση των κτισμάτων, παραστατικών) δεν ανήκουν πλέον οργανικά και διοικητικά στο ΥΠΕΧΩΔΕ αλλά υπάγονται στις ανεξάρτητες ως ΝΠΔΔ οικείες Αυτοδιοικήσεις Α και Β βαθμού.
Είναι συνεπώς προφανές ότι τα στοιχεία ενός εκάστου κτιρίου (ιδιωτικού ή δημοσίου) που βρίσκονται στα αρχεία των προαναφερθέντων πολεοδομικών υπηρεσιών θα πρέπει εκεί και να αναζητηθούν, δηλαδή από τις αρμόδιες κατά περίπτωση Αυτοδιοικήσεις Α και Β βαθμού.
Η Υπουργός
Β. ΠΑΠΑΝΔΡΕΟΥ»
3. Στην με αριθμό 6884/28-3-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 56486/2-4-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Απαντώντας στην ως άνω ερώτηση του Βουλευτή κ. Κων/νου Τσιπλάκη προς τον Υπουργό Εσωτερικών που διαβιβάστηκε στον Υπουργό Οικονομίας και Οικονομικών, λόγω αρμοδιότητος, σας πληροφορούμε τα εξής:
1) α) Σύμφωνα με τις διατάξεις των άρθρων 3 του ν. 1205/81 και 2 του ν. 293/76 σε συνδυασμό με αυτές του άρθρου 6 του ν. 1205/81 δικαίωμα σε χορηγία αποκτά ο τέως Πρόεδρος Κοινότητας ή Δήμαρχος εφόσον έχει συμπληρώσει οκταετή υπηρεσία Προέδρου Κοινότητας ή Δημάρχου ή επταετή υπηρεσία Προέδρου Κοινότητας ή Δημάρχου και τετραετή Κοινοτικού ή Δημοτικού Συμβούλου.
β) Σύμφωνα με τις διατάξεις του άρθρου 2 § 22 του ν. 3075/02, Δήμαρχοι και Πρόεδροι Κοινότητας με υπερτετραετή θητεία στις θέσεις αυτές μπορούν για τη θεμελίωση δικαιώματος χορηγίας από τις θέσεις αυτές, να προσμετρούν και χρόνο βουλευτείας εφόσον ο χρόνος αυτός δε χρησιμεύει για τη λήψη βουλευτικής σύνταξης.
γ) Το όριο ηλικίας συνταξιοδότησης των προαναφερομένων τέως Δημάρχων και Προέδρων Κοινοτήτων είναι το 55ο έτος, πλήν των εκλεγέντων από 1/10/90 και μετά ή θεμελιούντων δικαίωμα σε χορηγία από 1/1/98 και μετά που είναι το 60ο έτος και των εκλεγέντων από 1/1/93 και μετά που είναι το 65ο έτος.
2) Σύμφωνα με τις διατάξεις του άρθρου 9 του ν. 2703/99 αποκτούν δικαίωμα μηνιαίας χορηγίας από το Δημόσιο όσοι έχουν συμπληρώσει οκταετή θητεία σε θέση αιρετού Νομάρχη ή Προέδρου Νομαρχιακής Αυτοδιοίκησης.
Για την απόκτηση του ως άνω δικαιώματος συνυπολογίζεται και θητεία σε θέση αιρετού Δημάρχου ή Προέδρου Κοινότητας ή χρόνος βουλευτείας εφόσον δεν χρησίμευσαν για απόκτηση δικαιώματος χορηγίας ή σύνταξης από τις θέσεις αυτές.
Το όριο ηλικίας συνταξιοδότησής τους είναι το 60ο έτος.
3) Το ποσό της μηνιαίας χορηγίας των ανωτέρω τέως Δημάρχων ή Προέδρων Κοινότητας και αιρετών Νομαρχών ή Προέδρων Ν.Α. συνίσταται σε τόσα εικοστά πέμπτα των εξόδων παράστασης που λαμβάνουν κατά το χρόνο της απομάκρυνσής τους όσα τα έτη της υπηρεσίας τους.
Ο Υφυπουργός
Γ. ΦΛΩΡΙΔΗΣ»
4. Στην με αριθμό 6880/28-2-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 1874/8-4-03 έγγραφο από τον Υφυπουργό Οικονομίας η ακόλουθη απάντηση:
«Σχετικά με την ερώτηση με αρ. πρωτ. 6880/28-2-2003 του βουλευτή κ.Κωνσταντίνου Τσιπλάκη, σας γνωρίζουμε τα εξής:
- Ο Ε.Σ.Π.ΕΛ. (Εξειδικευμένος Σύμβουλος Δειγματοληπτικών Ελέγχων ποιότητας Έργων Υποδομής) έχει αναλάβει, από το 1997, ως ανεξάρτητος σύμβουλος, την υποχρέωση να εκτελεί επιθεωρήσεις ποιότητας στα συγχρηματοδοτούμενα με πόρους της Ευρωπαϊκής Ένωσης έργα.
Κατά τη διάρκεια της λειτουργίας του (από το 1997 μέχρι και σήμερα) ο Ε.Σ.Π.ΕΛ. έχει πραγματοποιήσει περίπου 3.348 επισκέψεις - επιθεωρήσεις σε έργα που χρηματοδοτήθηκαν από το Β΄ Κ.Π.Σ.
Σύμφωνα με την Κ.Υ.Α. υπ' αριθμ. Δ17α/10/16/ΦΝ38Ο/11.02.1998 που διέπει τον τρόπο λειτουργίας του, έχει προβεί σε τελική κατηγοριοποίηση περίπου 2.023 έργων. 
Από αυτά τα έργα, τα 30 κατηγοριοποιήθηκαν στην κατηγορία 2 (iii) σύμφωνα με την ανωτέρω Κ.Υ.Α .
Με απόφαση του Υπουργείου Οικονομίας και Οικονομικών οι Τεχνικές Αναφορές που αφορούν τα ανωτέρω έργα έχουν αποσταλεί στην Εισαγγελία Πρωτοδικών, για την ανεύρεση τυχόν Ποινικών Ευθυνών.
Επίσης, αυτά τα έργα εντάσσονται σε καθεστώς διαρκούς παρακολούθησης από το Σώμα Επιθεωρητών Δημοσίων Έργων, που ανήκει στο Υ.ΠΕ.ΧΩ.Δ.Ε.
Πρέπει να σημειωθεί ότι στις παραπάνω περιπτώσεις, έργων κατηγορίας 2 (iii), δεν ανήκουν τα έργα του Κηφισού. Όσες επισκέψεις - επιθεωρήσεις έχουν πραγματοποιηθεί μέχρι σήμερα στα έργα του Κηφισού έχουν οδηγήσει τις ελεγχείσες εργολαβίες σε κατάταξη σύμφωνα με την προαναφερθείσα Κ.Υ.Α. στην κατηγορία 2 (i).
Οι Υπηρεσίες του Υπουργείου είναι στη διάθεσή σας για οποιαδήποτε πρόσθετη ενημέρωση.
Ο Υφυπουργός
ΧΡΗΣΤΟΣ ΠΑΧΤΑΣ»
5. Στην με αριθμό 6429/20-2-03 ερώτηση του Βουλευτή κ. Αθανασίου Μπούρα δόθηκε με το υπ? αριθμ. 15962/15-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτηση, σας πληροφορούμε ότι ο σχεδιασμός του παραπάνω έργου εξετάζεται από την Περιφέρεια σε συνεργασία με την Ν.Α. Ανατ. Αττικής και τον Δήμο Αχαρνών.
Ο Υφυπουργός
Λ. ΠΑΠΑΔΗΜΑΣ»
6. Στην με αριθμό 9073/6-5-03 ερώτηση του Βουλευτή κ. Αναστασίου Νεράντζη δόθηκε με το υπ? αριθμ. 251/22-5-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 9073/6-5-2003 εγγράφου σας με το οποίο μας διαβιβάσατε ερώτηση του Βουλευτή κ. Α. Νεράντζη που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Η περιοχή αρμοδιότητας του «Ο.Λ.Π. Α.Ε.» που ανήκει στα διοικητικά όρια του Δήμου Περάματος, έχει παραχωρηθεί σύμφωνα με την από 13-02-2002 Σύμβαση Παραχώρησης στον εν λόγω Οργανισμό, ο οποίος είναι ως εκ τούτου ο φορέας διαχείρισης και εκμετάλλευσης του αναφερόμενου χώρου.
2. Ο «Ο.Λ.Π. Α.Ε.» κατασκευάζει έργα ύψους 0,6 εκατ. ευρώ στην περιοχή, για την εξυπηρέτηση της κίνησης Περάματος - Σαλαμίνας, με βάση τον επενδυτικό σχεδιασμό του.
3. Τέλος, μεταξύ του Δήμου Περάματος και του «Ο.Λ.Π. Α.Ε.» γίνονται συζητήσεις για την επίτευξη πλαισίου συμφωνίας μεταξύ των δύο φορέων.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
7. Στην με αριθμό 9072/6-5-03 ερώτηση του Βουλευτή κ. Κωνσταντίνου Κιλτίδη δόθηκε με το υπ? αριθμ. 1122/26-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληρoφoρήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων Βορείου Ελλάδας (ΥΑΣΒΕ) τα εξής:
Σύμφωνα με τα αναφερόμενα στην πορισματική έκθεση των οικονομικών επιθεωρητών που διενήργησαν τον διαχειριστικό έλεγχο στην ΥΑΣΒΕ, όλες οι μετακινήσεις εκτός έδρας των Διοικητικών Υπαλλήλων της εν λόγω Υπηρεσίας, πραγματοποιήθηκαν και νόμιμα καταβλήθηκαν οι αναλογούσες αποζημιώσεις. Οι μετακινήσεις αυτές έγιναν σύμφωνα με τις διυπουργικές αποφάσεις, τις ισχύουσες διατάξεις, αποφάσεις - εγκύκλιοι «περί Δαπανών μετακίνησης».
Επίσης έγινε έλεγχος πληρότητας και Νομιμότητας των δικαιολογητικών από την Υπηρεσία Δημοσιονομικού Ελέγχου (ΥΔΕ) καθώς και ο έλεγχος της Νομιμότητας των ανωτέρω πραγματοποιηθέντων πληρωμών από την Υπηρεσία Επιτρόπου Ελεγκτικού Συνεδρίου Ν. Θεσσαλονίκης με τη θεώρηση των εκδοθέντων ισόποσων χρηματικών ενταλμάτων (Τελικός Έλεγχος).
Το μη δικαιούμενο ποσό των 134.580 δρχ. που εισπράχθηκε, μετά τον επανέλεγχο των δικαιολογητικών περικόπηκε και επεστράφη στην Τράπεζα Ελλάδας χωρίς τελικά να υφίσταται ζημία σε βάρος του Δημοσίου όπως αναφέρεται και στην πορισματική έκθεση των Οικονομικών Επιθεωρητών.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
8. Στην με αριθμό 9045/6-5-03 ερώτηση των Βουλευτών κυρίων Νικολάου Γκατζή, Δημητρίου Τσιόγκα και Αντωνίου Σκυλλάκου δόθηκε με το υπ? αριθμ. 2020/27-5-03 έγγραφο από τον Υφυπουργό Πολιτισμού η ακόλουθη απάντηση:
«Σε απάντηση της από 6-5-03 ερώτησης των Βουλευτών Ν. Γκατζή, Τ. Tσιόγκα και Α. Σκυλλάκου, σας γνωρίζουμε ότι το αίτημα του Αθλητικού Κέντρου ΟΛΓΑ ΒΑΣΔΕΚΗ του Δήμου Νέας Ιωνίας Νομού Μαγνησίας, για καταβολή οικονομικής ενίσχυσης, θα εξετασθεί από την Υπηρεσία μας στα πλαίσια των οικονομικών δυνατοτήτων της.
Ο Υφυπουργός
ΓΙΩΡΓΟΣ ΛΙΑΝΗΣ»
9. Στην με αριθμό 9034/6-5-03 ερώτηση του Βουλευτή κ. Κυριάκου Σπυριούνη δόθηκε με το υπ? αριθμ. 30631 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης που κατέθεσε στη Βουλή ο βουλευτής κ. Κ. Σπυριούνης σχετικά με τις ξένες επενδύσεις στην Ελλάδα, σας πληροφορούμε ότι:
1. Σύμφωνα με την Παγκόσμια Έκθεση Επενδύσεων οι εισροές Ξένων ?μεσων Επενδύσεων στην Ελλάδα κατά τα έτη 1999, 2000 και 2001 αυξήθηκε από 570 εκατομ. δολλάρια σε 1 και 1,5 δις αντίστοιχα, ενώ στην Ευρωπαϊκή Ένωση και στο Διεθνές επίπεδο μειώθηκαν κατά 60% και 50%.
Η εκτίμησή μας, όσον αφορά τη χώρα μας, είναι ότι τα επόμενα χρόνια οι εισροές Ξένων ?μεσων Επενδύσεων θα αυξηθούν, τόσο γιατί θα συνεχιστεί ο υψηλός ρυθμός ανάπτυξης, όσο και γιατί λαμβάνονται και υλοποιούνται μεθοδικά πρωτοβουλίες και δράσεις όπως:
- Δημιουργία μηχανισμού απεμπλοκής.
- Απλοποίηση διαδικασιών.
- Καταγραφή επενδυτικής φυσιογνωμίας των περιφερειών.
- Διαχείριση πληροφοριών μέσω internet.
- Δημιουργία φορολογικού οδηγού επενδυτών κλπ.
2. Το φορολογικό σύστημα των νομικών προσώπων του άρθρου 101 του ν. 2238/1994 (ΑΕ, ΕΠΕ, αλλοδαπές επιχειρήσεις) είναι απλό και καθόλου γραφειοκρατικό και δεν αποτελεί τροχοπέδη στην πραγματοποίηση επενδύσεων, δεδομένου ότι φορολογούνται μόνο με συντελεστή 35% για τα συνολικά κέρδη με εξάντληση της φορολογικής υποχρέωσης και του νομικού προσώπου και των μετόχων, εταίρων κλπ.
Οι μέτοχοι, εταίροι κλπ ανεξάρτητα εάν είναι νομικά ή φυσικά πρόσωπα, αλλοδαπά ή ημεδαπά, για τα κέρδη που αποκτούν (μερίσματα, αμοιβές μελών Δ.Σ. κλπ) δεν έχουν πλέον καμία άλλη φορολογική υποχρέωση.
Ο Υπουργός
Ν. ΧΡΙΣΤΟΔΟΥΛΑΚΗΣ»
10. Στην με αριθμό 9023/5-5-03 ερώτηση των Βουλευτών κυρίων Δημητρίου Τσιόγκα, Νικολάου Γκατζή και Αντωνίου Σκυλλάκου δόθηκε με το υπ? αριθμ. 1118/26-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κυρίους Βουλευτές σύμφωνα με τα στοιχεία της ΕΥΔΕ/ΠΑΘΕ τα εξής:
1. Στα πλαίσια της εργολαβίας «Κατασκευή του αυτοκινητόδρομου με τα συνοδά του έργα στο τμήμα Ραψάνη-Πλαταμώνας και του Κόμβου Πλαταμώνα (από χ.θ.393+000 έως χ.θ.403+300», κατασκευάζεται ο αυτοκινητόδρομος, το παράπλευρο και εγκάρσιο οδικό δίκτυο καθώς και τα απαιτούμενα έργα για την αποχέτευση ομβρίων-αποστράγγιση του οδικού έργου και την ευρύτερη απορροή, σύμφωνα με τις υπάρχουσες εγκεκριμένες μελέτες. Τα έργα αποχέτευσης ομβρίων-αποστράγγισης (γέφυρες, οχετοί, τάφροι, στραγγιστήρια κλπ.), εξασφαλίζουν την εγκάρσια ανεμπόδιστη διέλευση των διασταυρούμενων με το οδικό έργο ρεμάτων, με την κατασκευή των απαιτούμενων τεχνικών και τη συλλογή και διοχέτευση των υδάτων σε φυσικούς αποδέκτες (υφιστάμενα ρέματα). Όσον αφορά τα προβλήματα απορροής που παρατηρούνται στην περιοχή Τεχνικού Τ4 και σε άλλες θέσεις, σε παρακείμενες ιδιοκτησίες, αυτά οφείλονται, όπως και παλαιότερα είχε επισημανθεί στο Δήμο Κάτω Ολύμπου, στο γεγονός ότι οι κατάντη αποδέκτες ομβρίων έχουν κατά το μεγαλύτερο μέρος του κλείσει από έλλειψη συντήρησης ή καταπάτηση, η δε αποκατάστασή τους είναι αρμοδιότητα άλλων φορέων, οι οποίοι έχουν ήδη ενημερωθεί από την ανωτέρω Υπηρεσία.
2. Για την αντιμετώπιση των επιμέρους προβλημάτων στην αποχέτευση ομβρίων στην περιοχή της Κάτω Αιγάνης, που παρατηρήθηκαν στα τελευταία έντονα καιρικά φαινόμενα, ήδη έχει εκπονηθεί, εγκριθεί σχετική συμπληρωματική μελέτη και ήδη εφαρμόζεται.
3. Σύμφωνα με την υπάρχουσα εγκεκριμένη μελέτη Βελτίωσης της Εθνικής Οδού Νο 1 και μετατροπής της σε αυτοκινητόδρομο, στο τμήμα «Βόρεια Έξοδος Τεμπών-Πλαταμώνας», προβλέπεται η σύνδεση των περιοχών με τον αυτοκινητόδρομο, να γίνεται μέσω των ανισόπεδων κόμβων Ραψάνης και Πλαταμώνα και του δικτύου των παράπλευρων οδών, η δε αποκατάσταση της οδικής επικοινωνίας των εκατέρωθεν του αυτοκινητοδρόμου περιοχών γίνεται με αν ισόπεδες διαβάσεις. Μέχρι να κατασκευασθούν οι ανισόπεδοι κόμβοι Ραψάνης και Πλαταμώνα, οπότε θα εξασφαλισθεί πλήρως η σύνδεση των περιοχών με τον αυτοκινητόδρομο, η σύνδεσή τους γίνεται μέσω των υφιστάμενων ισόπεδων κόμβων Πυργετού (που βρίσκεται εκτός των ορίων της εγκατεστημένης εργολαβίας) και Πλαταμώνα.
4. Σχετικά με τη σύνδεση της Αιγάνης με τον αυτοκινητόδρομο και την κατάντη περιοχή, σας πληροφορούμε ότι:
α) Για την οδική σύνδεση της Αιγάνης με τα παράλια Μεσαγγάλων προβλέπεται η κατασκευή Τεχνικού Κάτω Διάβασης και για την ασφαλή μετακίνηση των πεζών στα εκατέρωθεν του αυτοκινητόδρομου τμήματα του οικισμού της Αιγάνης προβλέπεται η κατασκευή τεχνικού υπόγειας διάβασης πεζών
β) Για τη σύνδεση της Αιγάνης (και των περιοχών Μεσαγγάλων κ.α) με τον αυτοκινητόδρομο μέσω του αριστερού παράπλευρου και για τις κινήσεις από Θεσσαλονίκη και προς Λάρισα έχει ήδη εκπονηθεί και εγκριθεί σχετική μελέτη, η οποία θα υλοποιηθεί στα πλαίσια της εργολαβίας, προκειμένου να εξασφαλισθεί στην παρούσα φάση η κυκλοφορία στην περιοχή αυτή μέχρι την κατασκευή των κόμβων Ραψάνης και Πλαταμώνα
γ) Ειδικά για τη σύνδεση του δεξιού παράπλευρου με τον αυτοκινητόδρομο στην περιοχή της Αιγάνης στην κατεύθυνση από Λάρισα προς Κατερίνη, από σχετική διερεύνηση που έγινε, προέκυψε, ότι αυτή απαιτεί πρόσθετες απαλλοτριώσεις, οι οποίες δεν είναι δυνατό να συντελεστούν στα χρονικά όρια της υφιστάμενης εργολαβίας.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
11. Στην με αριθμό 8998/2-5-03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 1838/27-5-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Λ. Παπανικολάου, για τα θέματα της αρμοδιότητάς μας, σας πληροφορούμε τα εξής:
Το ελαιόλαδο υπάγεται στην Κοινή Οργάνωση Αγοράς (Καν. (ΕΟΚ) 136/66 του Συμβουλίου) και τα διάφορα μέτρα για τη στήριξή του αποφασίζονται από τα όργανα της Κοινότητας (Συμβούλια Υπουργών, Διαχειριστικές Επιτροπές, κ.λπ.).
Το Διεθνές Συμβούλιο Ελαιολάδου εφαρμόζει ήδη προγράμματα προώθησης της κατανάλωσης του ελαιολάδου, διοργανώνοντας δράσεις και εκδηλώσεις σε διάφορες χώρες (εκτός Ευρωπαϊκής Ένωσης), με ιδιαίτερη έμφαση στις διαιτητικές αξίες και τις θετικές επιδράσεις του λαδιού στην υγεία του ανθρώπου. Κατόπιν ενεργειών του Υπουργείου Γεωργίας προς το Διεθνές Συμβούλιο Ελαιολάδου, η χώρα μας συμμετέχει στο πρόγραμμα προώθησης ελαιολάδου στη μεγάλη αγορά της ?πω Ανατολής ισότιμα με την Ισπανία και την Ιταλία. Ήδη συμμετείχαμε στην Ταϊλάνδη (Μπανκόγκ) στην Κίνα (Σαγκάη) και στην Ταϊβάν (Ταϊπέι) το Φεβρουάριο του 2001 και στο Τορόντο του Καναδά τον Σεπτέμβριο του 2001. Πραγματοποιήθηκε εκδήλωση στην Καλαμάτα το Νοέμβριο του 2001, σχετική με τη μεσογειακή διατροφή και το ελαιόλαδο, στην οποία συμμετείχαν επαγγελματίες των μέσων ενημέρωσης σε θέματα διατροφής από διάφορες χώρες (Ην. Πολιτείες, Αυστραλία, Ιαπωνία, Καναδά, Ταϊλάνδη, Ταϊβάν, Κίνα και Βραζιλία). Τέλος στο Τορόντο του Καναδά τον Φεβρουάριο του 2002 πραγματοποιήθηκε εκδήλωση προβολής του ελληνικού ελαιολάδου και της ελληνικής κουζίνας.
Η Ευρωπαϊκή Επιτροπή έχει αναθέσει σε εταιρείες με διεθνείς διαγωνισμούς την προώθηση της κατανάλωσης του ελαιολάδου εντός της Ευρωπαϊκής Ένωσης. Για τη χώρα μας το σχετικό πρόγραμμα ξεκίνησε τον Απρίλιο του 2000, βρίσκεται σε εξέλιξη και λήγει το 2003.
Οι παραπάνω εκδηλώσεις προώθησης δεν γίνονται για ελαιόλαδο συγκεκριμένων περιοχών (π.χ. Κρητικό ή Μεσσηνιακό) αλλά αφορούν γενικά το έξτρα παρθένο ελαιόλαδο ή είναι αφιερωμένες στην κουζίνα και το ελαιόλαδο των ελαιοπαραγωγών χωρών (π.χ. στο Ελληνικό ελαιόλαδο, Ιταλικό ελαιόλαδο).
Η Δ/νση Γεωργικών Εφαρμογών έχει προκηρύξει το Μέτρο 4.3 (Προώθηση εξαγωγών και συλλογικοί φορείς) του Γ΄ ΚΠΣ και έχει ήδη ξεκινήσει η υποβολή φακέλων από τους ενδιαφερόμενους φορείς.
Στα πλαίσια του συγκεκριμένου Μέτρου θα υπάρξει η δυνατότητα προβολής και προώθησης του ελληνικού ελαιολάδου στην Ευρωπαϊκή αγορά, μέσω ολοκληρωμένων επιχειρησιακών προγραμμάτων, με συμμετοχή της Ε.Ε.
Επιπλέον στα πλαίσια των Καν. (ΕΚ) 2879/00 και 94/02 της Ε.Ε., για ενέργειες ενημέρωσης και προώθησης αγροτικών προϊόντων σε τρίτες χώρες και στην εσωτερική αγορά αντίστοιχα, είναι δυνατή η προβολή του ελληνικού ελαιολάδου σε χώρες εντός και εκτός Ευρωπαϊκής Ένωσης, με προγράμματα που συγχρηματοδοτούνται από την Ε.Ε.
Εκτιμούμε ότι μέσω των παραπάνω προγραμμάτων θα υπάρξει μια ολοκληρωμένη και αποτελεσματικότερη διείσδυση του προϊόντος σε αγορές στόχους της Ευρώπης, της Αμερικής, της Ασίας και της Αυστραλίας.
Ο Υφυπουργός
Ε. ΑΡΓΥΡΗΣ»
12. Στην με αριθμό 8997/2-5-03 ερώτηση του Βουλευτή κ. Νικολάου Κορτσάρη δόθηκε με το υπ? αριθμ. 1837/27-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας, στην παραπάνω ερώτηση που κατέθεσε ο Βουλευτής κ. Ν. Kορτσάρης, σας πληροφορούμε τα εξής:
Το Υπ. Γεωργίας στα πλαίσια του έργου «Επείγοντα Έργα Αντιμετώπισης Εκτάκτων Αναγκών» του Προγράμματος Δημοσίων Επενδύσεων (Π.Δ.Ε.), διαθέτει, κατ? έτος, πίστωση στις Νομαρχιακές Αυτοδιοικήσεις της χώρας για αποκατάσταση φθορών σε λειτουργούντα συλλογικά εγγειοβελτιωτικά έργα.
Τα υποβληθέντα στην αρμόδια Υπηρεσία του Υπ. Γεωργίας (Γεν. Δ/νση Εγγ/κών Έργων και Γ.Δ.) αιτήματα, αξιολογήθηκαν μαζί με άλλα ανάλογα αιτήματα απ? όλη τη χώρα, στα πλαίσια των οικονομικών δυνατοτήτων του προαναφερομένου Προγράμματος για το έτος 2003.
Για το έτος 2003, διετέθησαν, με την 11297/16.5.03 απόφαση του Υπ. Γεωργίας, στη Ν.Α. Φλώρινας για την αποκατάσταση των φθορών που προκλήθηκαν στα αρδευτικά δίκτυα των ΤΟΕΒ του Νομού 65.000 ευρώ.
Ο Υπουργός
Γ. ΔΡΥΣ»
13. Στην με αριθμό 8996/2-5-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 1836/27-5-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής Κ. Ι. Τζαμτζής, σας πληροφορούμε τα εξής:
Από 01-01-2003 έως 30-04-2003 έχουν εισαχθεί από την Τουρκία 283 τόνοι πατάτας.
Σε όλα τα εισαγόμενα αγροτικά προϊόντα από Τρίτες χώρες προς την Ε.Ε.. κατά το στάδιο της εισαγωγής πραγματοποιούνται έλεγχοι όπως προβλέπουν οι Κοινοτικοί Κανονισμοί οι οποίοι εξασφαλίζουν τις εμπορικές προδιαγραφές ποιότητας αλλά και την αναγραφή της προέλευσης του εισαγόμενου προϊόντος.
Επιπροσθέτως σας γνωρίζουμε ότι το Υπουργείο Γεωργίας σε εφαρμογή των Κανονισμών 2200/1996 και 1148/2001 προωθεί αυτό το διάστημα την υποχρεωτική τυποποίηση των νωπών οπωροκηπευτικών και στην εγχώρια αγορά.
Η εφαρμογή της υποχρεωτικής τυποποίησης, εξασφαλίζει στην αγορά σύστημα αναγνωρισιμότητας για κάθε προϊόν (υποχρεωτική αναγραφή της χώρας προέλευσης ποιότητας, κατηγορίας, εμπορικό σήμα κ.τ.λ.). Αυτό θα έχει σαν αποτέλεσμα τη σαφή διάκριση των ποιοτικών κατηγοριών προς όφελος τόσο του παραγωγού όσο και του καταναλωτή, εξασφαλίζοντας τις προϋποθέσεις για την ανταγωνιστικότερη ανάπτυξη της αγοράς των εγχώριων, ποιοτικώς αναβαθμισμένων, νωπών οπωροκηπευτικών.
Σε περίπτωση που δεν τηρούνται οι όροι των εν λόγω Κοινοτικών Κανονισμών, επιβάλλονται οι νόμιμες κυρώσεις.
Ο Υφυπουργός
Ε. ΑΡΓΥΡΗΣ»
14. Στην με αριθμό 8994/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 1835/23-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Τζαμτζής, για τα θέματα της αρμοδιότητάς μας, σας πληροφορούμε τα εξής:
Στα πλαίσια του Μέτρου 2.1 του Ε.Π.Α.Α-Α.Υ 2000-2006, το Υπουργείο Γεωργίας χρηματοδοτεί επενδύσεις στον τομέα των Οπωροκηπευτικών (στον οποίο συμπεριλαμβάνεται και η μεταποίηση και τυποποίηση ροδάκινων).
Οι φορείς για να τύχουν της χρηματοδότησης, πρέπει να υποβάλλουν φάκελο- μελέτη τεχνικοοικονομικής σκοπιμότητας, ο οποίος εξετάζεται σύμφωνα με τις διαδικασίες που προβλέπονται στη 450/2001 ΚΥΑ.
Βάσει των κατευθυντήριων γραμμών της Ε.Ε. επιτρέπεται η ενίσχυση αγροτοβιομηχανικών μονάδων σε ποσοστό 50%. Στα νησιά του Αιγαίου η ενίσχυση ανέρχεται στο 65%.
Όσον αφορά το θέμα της πρόληψης των ζημιών από τους παγετούς, ο ΕΛΓΑ έχει αναθέσει στο Πανεπιστήμιο Αθηνών την εκπόνηση μελέτης σχετικά με τις συνθήκες δημιουργίας και εξέλιξης των παγετών στην περιοχή των νομών Ημαθίας -Πέλλας. Με βάση τα πορίσματα της μελέτης αυτής, ο ΕΛΓΑ θα προχωρήσει άμεσα στο σχεδιασμό και στην ανάπτυξη ενός εκτεταμένου προγράμματος λήψης μέτρων για την προστασία των καλλιεργειών από τον παγετό, που θα συνδέεται τόσο με την επιχορήγηση του συστήματος αντιπαγετικής προστασίας, όσο και με την έγκαιρη πρόγνωση του παγετού στο πλαίσιο των γεωργικών προειδοποιήσεων.
Παράλληλα ο ΕΛΓΑ σε συνεργασία με το ΕΘΙΑΓΕ (Ινστιτούτο Φυλλοβόλων Δένδρων Νάουσας), έχει ολοκληρώσει ερευνητική εργασία, σχετική με τη χρησιμοποίηση χημικών σκευασμάτων για την προστασία των καλλιεργειών από τον παγετό, με όχι όμως τόσο θετικά αποτελέσματα.
Ο Υπουργός
Γ. ΔΡΥΣ»
15. Στην με αριθμό 8989/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 1834/23-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Τζαμτζής, για τα θέματα της αρμοδιότητάς μας, σας πληροφορούμε τα εξής:
Οι δικαιούχοι απόκτησης Αγροτικών Μηχ/των Πολλαπλής Χρήσης (ΑΜΠΧ) καθορίζονται από την κανονιστική απόφαση 112740/8.2.88 του Υπ. Γεωργίας.
Οι δικαιούχοι αγρότες, σύμφωνα με την ανωτέρω απόφαση, μπορούν να αποκτήσουν νέα άδεια Α.Μ.Π.Χ. μόνο σε περίπτωση μεταβίβασης.
Για τα υπόλοιπα θέματα αρμόδιο να απαντήσει είναι το συνερωτώμενο Υπουργείο Οικονομίας και Οικονομικών.
Ο Υπουργός
Γ. ΔΡΥΣ»
16. Στην με αριθμό 8383/9-4-03 ερώτηση του Βουλευτή κ. Ιωάννη Κεφαλογιάννη δόθηκε με το υπ? αριθμ. 485/23-5-03 έγγραφο από τον Υφυπουργό Οικονομίας η ακόλουθη απάντηση:
«Σε συνέχεια της με αρ. πρωτ. 1042/30-4-03 απάντησης του ΥΠΕΧΩΔΕ, στην ερώτησης του θέματος και όσον αφορά το έργο της αποχέτευσης και βιολογικού Ρεθύμνου σας πληροφορούμε τα εξής:
Με την αριθ.πρωτ. 178722/ΕΥΔ&ΠΤΣ 609/21-6-2002 εγκύκλιο του Υπ.Οικ.Ο. για την υποβολή και επιλογή έργων περιβάλλοντος τοπικής σημασίας για συγχρηματοδότηση από το Ταμείο Συνοχής (2ος Κύκλος), καθορίστηκαν επακριβώς η επιλεξιμότητα, τα κριτήρια και οι σχετικές προϋποθέσεις που έπρεπε να πληρούν τα αιτήματα συγχρηματοδότησης που υποβάλλονται κατ' αρχήν στις αρμόδιες Ειδικές Υπηρεσίες Διαχείρισης των Περιφερειακών Επιχειρησιακών Προγραμμάτων, προκειμένου να καλυφθούν οι υποχρεώσεις της Χώρας μας που απορρέουν από τις κοινοτικές οδηγίες σε έργα υψηλής προτεραιότητας.
Στα πλαίσια της παραπάνω εγκυκλίου, υποβλήθηκε από την ΔΕΥΑ Ρεθύμνου στην αρμόδια Ειδική Υπηρεσία Διαχείρισης του ΕΠ Κρήτης, το αίτημα συγχρηματοδότησης για το έργο «Ολοκλήρωση έργων αποχέτευσης, αναβάθμιση και επέκταση βιολογικού καθαρισμού πόλης Ρεθύμνου», το οποίο μετά την κατ? αρχήν αξιολόγηση από την Ειδική Υπηρεσία Διαχείρισης του ΕΠ Κρήτης, διαβιβάστηκε στο Υπ.Οικ.Ο.
Το αίτημα συγχρηματοδότησης εξετάσθηκε από την Ειδική Γνωμοδοτική Επιτροπή στην οποία συμμετέχουν τα Υπουργεία Οικονομίας και Οικονομικών, ΠΕΧΩΔΕ και ΕΣΔΔΑ, η οποία ομόφωνα γνωμοδότησε αρνητικά γιατί δεν πληροί το κριτήριο της σκοπιμότητας καθόσον σύμφωνα με τους περιβαλλοντικούς όρους της ΕΕΛ, οι οποίοι ανανεώθηκαν στις 19-2-2002, προβλέπεται εξυπηρετούμενος πληθυσμός 60.000 ισοδυνάμων κατοίκων για το έτος 2008 και 90.000 κατοίκων για το έτος 2028, ενώ η προτεινόμενη επέκταση του Βιολογικού Καθαρισμού αφορά ισοδύναμο πληθυσμό 90.000 κατοίκων που είναι ο προβλεπόμενος για το έτος 2028. Επίσης σύμφωνα με την αίτηση συνδρομής το υφιστάμενο ποσοστό κάλυψης είναι 30% με χωριστικό και 70% με παντoρροικό δίκτυο.
Ο Υφυπουργός
ΧΡΗΣΤΟΣ ΠΑΧΤΑΣ»
17. Στην με αριθμό 8982/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ΄ αριθμ. 1832/23-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Τζαμτζής, σας πληροφορούμε τα εξής:
Για τις ζημιές, αρμοδιότητος ΠΣΕΑ, που προκλήθηκαν το έτος 2000, έχει καταβληθεί στους δικαιούχους αγρότες του Νομού Πέλλας, το σύνολο των οικονομικών ενισχύσεων, ύψους 1.905.670 ?.
Συγκεκριμένα:
Για ζημιές σε γεωργοκτηνοτροφικές εκμεταλλεύσεις, κατά το χρονικό διάστημα από Ιανουάριο έως και Απρίλιο 2000, έχουν καταβληβεί 748.279 ?.
Για ζημιές στην παραγωγή από εχθρούς και ασθένειες έχουν καταβληθεί 862.080 ?.
. Για ζημιές στην παραγωγή από δυσμενείς καιρικές συνθήκες κατά το πρώτο εξάμηνο του 2000, έχουν καταβληθεί 295.311?.
Για ζημιές στη γεωργική παραγωγή κατά το έτος 2001, έχουν ήδη καταβληθεί οικονομικές ενισχύσεις ύψους 632.976 ?. Μόλις η Δ/νση Αγροτικής Ανάπτυξης Έδεσσας ολοκληρώσει τις καταστάσεις πληρωμής των δικαιούχων, θα καταβληθούν οι υπόλοιπες οικονομικές ενισχύσεις στους ζημιωθέντες αγρότες του Νομού.
Για τις μη καλυπτόμενες από τον ΕΛΓΑ ζημιές από τις αντίξοες καιρικές συνθήκες της περιόδου Νοεμβρίου 2001 - Ιανουαρίου 2002, η καταβολή των οικονομικών ενισχύσεων θα ολοκληρωθεί εντός του Μαΐου 2003.
Για τις μη καλυπτόμενες από τον ΕΛΓΑ ζημιές της ιδίας περιόδου που δεν είχαν γίνει αντιληπτές εγκαίρως και έχουν υποβληθεί συμπληρωματικές δηλώσεις, οι οικονομικές ενισχύσεις θα καταβληθούν στους παραγωγούς μέχρι τέλος Ιουνίου 2003.
Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον Οργανισμό οι ζημιές που προξενούνται από τον παγετό σε όλα τα βλαστικά στάδια όλων των δενδρωδών καλλιεργειών.
Για τις ζημιές που προκλήθηκαν από τους παγετούς του Απριλίου 2003, έχει ήδη αρχίσει η διενέργεια των εξατομικευμένων εκτιμήσεων από κλιμάκιο 85 γεωπόνων-εκτιμητών.
Οι εκτιμήσεις διενεργούνται από έμπειρους γεωπόνους-εκτιμητές του ΕΛΓΑ κατά αγροτεμάχιο και ποικιλία, σύμφωνα με τους κανόνες της Γεωπονικής Επιστήμης και τον Κανονισμό Ασφάλισης της Φυτικής Παραγωγής.
Στους εκτιμητές του ΕΛΓΑ δίδονται σαφείς οδηγίες, ώστε τα πορίσματα που διατυπώνουν να εκφράζουν, με την όσο το δυνατόν μεγαλύτερη ακρίβεια, την απώλεια του εισοδήματος των παραγωγών.
Για τις ζημιές αυτές, θα χορηγηθούν, άμεσα, από την ΑΤΕ προκαταβολές αποζημιώσεων. Οι οριστικές αποζημιώσεις προβλέπεται να καταβληθούν από τον ΕΛΓΑ, από τον lούνιο έως τον Νοέμβριο 2003, ανάλογα με την καλλιέργεια.
Η καλλιέργεια σπαραγγιού παρακολουθείται από τον ΕΛΓΑ και εάν μετά τη λήξη της συγκομιδής παρατηρηθεί σημαντική μείωση του εισοδήματος των παραγωγών θα καλυφθεί από τον ΕΛΓΑ.
Η συνεργασία με παραγωγούς και φορείς που τους εκπροσωπούν είναι πάντα επιθυμητή από τον ΕΛΓΑ, όμως η διενέργεια εξατομικευμένων εκτιμήσεων από Επιτροπές δεν είναι εφικτή. Στις περιπτώσεις εκτεταμένων ζημιών που διενεργούνται συνολικές εκτιμήσεις, συμμετέχουν Επιτροπές.
Η χρησιμοποίηση της υποδομής των αγροτοσυνεταιριστικών φορέων για την διεκπεραίωση των εργασιών, εκτιμήσεων και πληρωμών των αποζημιώσεων έχει γίνει στο παρελθόν και θα ξαναγίνει αν χρειαστεί.
Σύμφωνα με το άρθρο 9 του Κανονισμού Ασφάλισης της Φυτικής Παραγωγής του ΕΛΓΑ για ζημιές από παγετό στα φυλλοβόλα δένδρα καταβάλλεται αποζημίωση ίση προς ποσοστό 88% του πάνω του 30% συνολικού ποσοστού ζημιάς.
Σύμφωνα με το ισχύον κοινοτικό καθεστώς το Επιχειρησιακό Ταμείο είναι τραπεζικός λογαριασμός που δημιουργείται προκειμένου να χρηματοδοτήσει τις δράσεις ενός Επιχειρησιακού Προγράμματος μιας Ο.Π. Στο Επιχειρησιακό Ταμείο συνεισφέρουν κατά 50% οι παραγωγοί-μέλη της Ο.Π. και το υπόλοιπο 50% προέρχεται από κοινοτική χρηματοδότηση.
Η εισφορά των μελών είναι υποχρεωτική και θα πρέπει ο συγκεκριμένος λογαριασμός να πιστώνεται μέχρι το τέλος του έτους στο οποίο αναφέρονται οι δαπάνες του Επιχειρησιακού Προγράμματος και είναι απαραίτητη προϋπόθεση προκειμένου οι Ο.Π. να λάβουν τη κοινοτική χρηματοδότηση.
Στην αναθεώρηση των Κανονισμών που αφορούν τις Ο.Π. για την οποία οι διαπραγματεύσεις βρίσκονται σε εξέλιξη, δίνεται η δυνατότητα στις Ο.Π. να πιστώνουν τα Επιχειρησιακά Ταμεία στο ποσό που αφορά τις εισφορές των μελών τους καταβάλλοντας το αντίστοιχο χρηματικό ποσό από ίδια κεφάλαια.
Ο Υπουργός
Γ. ΔΡΥΣ»
18. Στην με αριθμό 8980/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ΄ αριθμ. 1831/23-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Τζαμτζής, σας πληροφορούμε τα εξής:
Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον οργανισμό οι ζημιές που προξενούνται από τον παγετό σε όλα τα βλαστικά στάδια όλων των δενδρωδών καλλιεργειών.
Για τις ζημιές που προκλήθηκαν από τους παγετούς του Απριλίου 2003, έχει ήδη αρχίσει η διενέργεια των εξατομικευμένων εκτιμήσεων από κλιμάκιο 85 γεωπόνων-εκτιμητών.
Για τις ζημιές αυτές, θα χορηγηθούν, άμεσα, από την ΑΤΕ προκαταβολές αποζημιώσεων. οι τελικές αποζημιώσεις προβλέπεται να καταβληθούν από τον ΕΛΓΑ, από τον Ιούνιο έως τον Νοέμβριο 2003, ανάλογα με το είδος της καλλιέργειας.
Ο Υπουργός
Γ. ΔΡΥΣ»
19 Στην με αριθμό 8924/22-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 49541/26-5-03 έγγραφο από τον Υπουργό Υγείας και Πρόνοιας η ακόλουθη απάντηση:
«Απαντώντας στην με αριθμ. 8924/22.4.03 ερώτηση που κατατέθηκε στη Βουλή από το Βουλευτή κ. Κ. Τσιπλάκη, σχετικά με την αξιοποίηση του παλαιού Νοσοκομείου Σερρών, και σε συνέχεια του με Γ.Π. 41399/16.5.03 εγγράφου μας, σας επισυνάπτουμε το με Α.Π. 2703/20.5.03 έγγραφο του Α΄ ΠΕΣΥΠ Κεντρικής Μακεδονίας, αναφορικό με το εν λόγω θέμα.
Ο Υφυπουργός
Ε. ΝΑΣΙΩΚΑΣ»
20. Στην με αριθμό 8853/13-4-03 ερώτηση του Βουλευτή κ. Βασιλείου Μιχαλολιάκου δόθηκε με το υπ΄ αριθμ. 250/22-5-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση της αριθ. πρωτ. 8853/13-04-2003 ερώτησης του Βουλευτή κ. Β. Μιχαλολιάκου που κατατέθηκε στη Βουλή των Ελλήνων και η οποία περιήλθε στο Υπουργείο μας με τα ανωτέρω σχετικά, σας γνωρίζουμε ότι κατά τον τριετή προγραμματισμό προσλήψεων προσωπικού (2002-2004), ο Οίκος Ναύτου υπέβαλε, μεταξύ άλλων, αίτημα για την πρόσληψη πενήντα εννέα (59) συνολικά ιατρών, διαφόρων ειδικοτήτων για την κεντρική του Υπηρεσία και τα επαρχιακά παραρτήματά του, περιλαμβανομένων δέκα (10) ιατρών για την εκτέλεση αποκλειστικά ελεγκτικού έργου καθώς και την πλήρωση τριών (3) θέσεων του Κλάδου ΔΕ νοσηλευτικής, για την κεντρική του Υπηρεσία. Με σχετική εισήγηση του Υπουργού Εμπορικής Ναυτιλίας, το ως άνω αίτημα έχει υποβληθεί στα Υπουργεία ΕΣ.Δ.Δ.Α. και Οικονομίας και Οικονομικών, για έγκρισή του από την αρμόδια τριμελή εξ Υπουργών Επιτροπή. Μέχρι σήμερα έχει εγκριθεί η πρόσληψη δυο (2) ιατρών στο παράρτημα Οίκου Ναύτου Χίου (ΠΟΝ/ΧΙΟΥ), ενός ειδικότητας Γεν. Ιατρικής - Παθολογίας και ενός ειδικότητας Καρδιολογίας και αναμένεται η σταδιακή έγκριση και των υπολοίπων.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
21. Στην με αριθμό 8756/17-4-03 ερώτηση του Βουλευτή κ. Ηλία Φωτιάδη δόθηκε με το υπ΄ αριθμ. Β 1087/26-5-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσε στη Βουλή των Ελλήνων ο βουλευτής κ. Φωτιάδης και όσον αφορά τη ρύθμιση των χρεών των αγροτών του Ν. Ημαθίας προς την ΑΤΕ, σας γνωρίζουμε τα ακόλουθα:
Σε περιπτώσεις εκτάκτων καιρικών φαινομένων, εξ αιτίας των οποίων ζημιώνονται τόσο γεωργοκτηνοτρόφοι πελάτες της ΑΤΕ, όσο και επιχειρήσεις μεταξύ των οποίων και Συνεταιριστικές που δραστηριοποιούνται στον πρωτογενή τομέα, προβλέπονται πιστωτικές διευκολύνσεις (μετατόπιση λήξης δανείων χωρίς επιβάρυνση με τόκους ποινής, επαναχορηγήσεις δανείων και ρυθμίσεις οφειλών, όπου κριθούν απαραίτητες) στα πλαίσια της 1620189 Πράξης του Διοικητή της Τράπεζας Ελλάδος, αλλά και του νέου προϊόντος της ΑΤΕ (Ενιαίο Μακροπρόθεσμο Ανοικτό Δάνειο Αγροτών). Οι γενικές προϋποθέσεις και οι όροι της ευνοϊκής αντιμετώπισης των προαναφερθεισών περιπτώσεων, καθορίζονται από τις ισχύουσες Οδηγίες της Αγροτικής Τράπεζας και είναι ενιαίοι, χωρίς να διαφοροποιούνται κατά περιοχές, γεωγραφικό διαμέρισμα ή παραγωγική δραστηριότητα. Στο πλαίσιο αυτό, οι ενδιαφερόμενοι πληγέντες πελάτες της ΑΤΕ θα πρέπει να απευθύνονται στο τραπεζικό κατάστημα της περιοχής τους, για περισσότερες πληροφορίες και υποβολή αιτήσεων μετά των απαραίτητων δικαιολογητικών.
Ο Υπουργός
Ν. ΧΡΙΣΤΟΔΟΥΛΑΚΗΣ»
22. Στην με αριθμό 8470/10-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 1842/23-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης, σας πληροφορούμε τα εξής:
Σύμφωνα με την υπ' αρ. 2749/θ/27.11.02 Απόφαση του Υπ. Γεωργίας, με την οποία καθορίζονται οι όροι, οι προϋποθέσεις, οι λεπτομέρειες, τα δικαιολογητικά και ο τρόπος πληρωμής οικονομικών ενισχύσεων υπέρ των παραγωγών της χώρας που ζημιώθηκαν από τις δυσμενείς καιρικές συνθήκες της περιόδου Νοεμβρίου 2001-Ιανουαρίου 2002, οι ενισχύσεις υπόκεινται σε κράτηση 3,6% (χαρτόσημο και ΟΓΑ).
Οι οικονομικές ενισχύσεις που προβλέπονται από την ανωτέρω απόφαση, διακρίνονται σε δύο κατηγορίες. Η πρώτη αφορά ανασύσταση φυτικού κεφαλαίου, αντικατάσταση ζωικού κεφαλαίου και αποκατάσταση ζημιών παγίου κεφαλαίου και η δεύτερη ενισχύσεις για απώλεια εισοδήματος λόγω ανασύστασης φυτικού κεφαλαίου, για απώλεια παραγωγής και για καταστροφή αποθηκευμένων προϊόντων και ζωοτροφών. Οι ενισχύσεις της πρώτης κατηγορίας θεωρούνται επιλέξιμες για συγχρηματοδότηση από εθνικούς και κοινοτικούς πόρους, ενώ εκείνες της δεύτερης κατηγορίας μπορούν να χρηματοδοτηθούν μόνο από εθνικούς πόρους.
Μέρων των επιλέξιμων ενισχύσεων έχει ενταχθεί στο Μέτρο 6.5 του Ε.Π. «Αγροτική Ανάπτυξη-Ανασυγκρότηση της Υπαίθρου 2000-2006» (ΕΠΑΑ-ΑΥ).
Με την έγκριση της τροποποίησης του μέτρου 6.5 του ΕΠΑΑ-ΑΥ θα επιστραφεί η κράτηση 3,6% στους δικαιούχους που έχουν λάβει ενισχύσεις για ανασύσταση φυτικού κεφαλαίου, αντικατάσταση ζωικού κεφαλαίου και αποκατάσταση ζημιών παγίου κεφαλαίου (επιλέξιμες δαπάνες).
Ο Υπουργός
Γ. ΔΡΥΣ»
23. Στην με αριθμό 8300/7-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 1071/21-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8300/07.04.2003 Ερώτηση του Βουλευτή κ. Κωνσταντίνου Τσιπλάκη, σας γνωρίζουμε ότι τα ποσά που διετέθησαν από το Υπουργείο Πολιτισμού κατά την τριετία 2001 - 2003 σε Νομαρχιακές Αυτοδιοικήσεις είναι τα εξής:
(να φωτογραφηθεί ο πίνακας)
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
24. Στην με αριθμό 8817/19-4-03 ερώτηση του Βουλευτή κ. Γεωργίου Κωνσταντόπουλου δόθηκε με το υπ? αριθμ. Β-3442/26-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της Ερώτησης με αριθμό 8817/19-4-03, που κατέθεσε στη Βουλή ο Βουλευτής κ. Γιώργος Kωνσταντόπουλος, σύμφωνα και με το έγγραφο αριθμ. 138763/19-2-03 του Οργανισμού Σιδηροδρόμων Ελλάδος (Ο.Σ.Ε.), σας πληροφορούμε τα παρακάτω:
Οι βροχοπτώσεις των προηγούμενων μηνών με το υπερβολικό ύψος τους και την εξαιρετική τους ένταση (φαινόμενο 50ετίας κατά τις ανακοινώσεις της E.M.Υ.) που οδήγησαν στην κήρυξη του Νομού Πιερίας σε κατάσταση έκτακτης ανάγκης, προκάλεσαν ζημιές σε πολλά τεχνικά έργα της περιοχής.
Σε ό,τι αφορά τις εργασίες κατασκευής του Cut & Cover στην περιοχή του Πλαταμώνα (και όχι στην σήραγγα του Πλαταμώνα που έχει ήδη ολοκληρωθεί), σε ένα τμήμα περιορισμένης έκτασης, εξελίχθηκε φαινόμενο κατολίσθησης, συμπαρασύροντας και τα προσωρινά μέτρα αντιστήριξης που αποτελούνταν από συστοιχία φρεατοπασσάλων.
Η κατοικία που αναφέρεται στην ερώτηση του κ. Βουλευτή έχει απαλλοτριωθεί από το 1995, είναι παράνομη και αυθαίρετη, και μόνο για κοινωνικούς λόγους δεν έγινε η κατεδάφισή της. Σε ότι αφορά την αποκατάσταση της βλάβης, αυτή έχει ήδη αντιμετωπιστεί με την κατασκευή νέων φρεατοπασσάλων στο ίδιο σημείο, έτσι ώστε να καταστεί δυνατή η συνέχιση των εργασιών της κατασκευής του Cut & Cover, το δε κόστος αυτής, το οποίο ανέρχεται στα 7.000 ?, καλύπτεται από το ασφαλιστήριο συμβόλαιο του έργου.
Το συγκεκριμένο έργο, παρ' όλο που εξελίσσεται σε κατοικημένη περιοχή με μεγάλη τουριστική ανάπτυξη και με δυσχερείς συνθήκες κατά την κατασκευή (υψηλός υδροφόρος ορίζοντας, γεωλογικά φαινόμενα κ.λ.π.), έχει προκαλέσει τις λιγότερες δυνατές οχλήσεις στο περιβάλλον και στον οικισμό. Πρόκειται για το έργο που μπορεί να χαρακτηρισθεί υποδειγματικό τόσο σε ό,τι αφορά τη σύνταξη των μελετών του, όσο και σε ό,τι αφορά την ποιότητα της κατασκευής του.
Το συγκεκριμένο λοιπόν γεγονός, σε καμία περίπτωση δεν αποτελεί «ένδειξη» και πολύ λιγότερο «απόδειξη» κακής εκτέλεσης ή κακοδιαχείρισης του έργου.
Αξίζει να σημειωθεί ότι διενεργούνται καθημερινοί ποιοτικοί και ποσοτικοί έλεγχοι στο έργο από το επιτόπιο κλιμάκιο της επίβλεψης. Επίσης ποιοτικοί έλεγχοι στα έργα της ΕΡΓΟΣΕ διενεργούνται τόσο από την Υπηρεσία Ποιότητας Έργων της ΕΡΓΟΣΕ, όσο και από τον ανεξάρτητο Ειδικό Σύμβουλο Ποιότητας Έργων του ΥΠΟΙΟ των οποίων τα αποτελέσματα είναι θετικά.
Ο Υπουργός
ΧΡΙΣΤΟΣ ΒΕΡΕΛΗΣ»
25. Στην με αριθμό 9082/6-5-03 ερώτηση του Βουλευτή κ. Γεωργίου Τσούρνου δόθηκε με το υπ? αριθμ. 22224/23-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω Ερώτησης, σας πληροφορούμε ότι ο Δήμος Κρανιδίου έχει χρηματοδοτηθεί από την Περιφέρεια Πελοποννήσου με το ποσό των 58.700,00? για την αποκατάσταση των ζημιών που προκλήθηκαν από τα έντονα καιρικά φαινόμενα. Επίσης, η Νομαρχιακή Αυτοδιοίκηση Αργολίδας έχει χρηματοδοτηθεί με το ποσό των 1.200.000,00? από το Υπουργείο Οικονομίας και Οικονομικών και την Περιφέρεια Πελοποννήσου για την αποκατάσταση ζημιών στο επαρχιακό δίκτυο και για εργασίες καθαρισμού κοίτης ποταμών και χειμάρρων του νομού Αργολίδας.
Τέλος, το ΥΠΕΣΣΔΑ θα εξετάσει τη χρηματοδότηση του Δήμου Κρανιδίου σε επόμενη οικονομική ενίσχυση και μέσα στα πλαίσια των οικονομικών του δυνατοτήτων.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
26. Στην με αριθμό 9085/6-5-2003 ερώτηση του Βουλευτή κ. Ανέστη Λιάσκου δόθηκε με το υπ? αριθμ. Φ10035/11342/464/26-5-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην παραπάνω σχετική ερώτησή σας που κατατέθηκε στη Βουλή από το βουλευτή, κ. Αν. Λιάσκο, σχετικά με θέματα που αφορούν τον ΟΑΕΕ- ΤΕΒΕ, σας γνωρίζουμε, τα εξής:
Με σκοπό τη βελτίωση των διατάξεων του άρθρου 9 του ν. 3050/02, προκειμένου να λειτουργήσουν περισσότερο αντικειμενικά για όλους τους μικροεπαγγελματίες, θεσπίστηκαν οι διατάξεις της παρ. 7 του άρθρου 18 του ν. 3144/03 «Κοινωνικός διάλογος για την προώθηση της απασχόλησης και την κοινωνική προστασία και άλλες διατάξεις» που πρόσφατα ψηφίστηκε από τη Βουλή (ΦΕΚ 111/Α/8.5.03),οι οποίες αντικατέστησαν τις διατάξεις των παραγράφων 1,2 και 3 του άρθρου 9 του ν. 3050/2002 από την ημερομηνία ισχύος τoυ.
Ειδικότερα:
Αυτοαπασχολούμενοι (επαγγελματίες, βιοτέχνες και έμποροι), που ασκούν τη δραστηριότητά τους σε περιοχές με πληθυσμό κάτω των 2000 κατοίκων, από 1/1/2003 υπάγονται στην υποχρεωτική ασφάλιση του Ο.Α.Ε.Ε., εφόσον ο μέσος όρος των εισοδημάτων των τριών τελευταίων ετών από επαγγελματική, βιοτεχνική ή εμπορική δραστηριότητα, υπερβαίνει το 500πλάσιο του ημερομισθίου ανειδίκευτου εργάτη, που ισχύει κάθε φορά. Σε αντίθετη περίπτωση υπάγονται στην ασφάλιση του ΟΓΑ.
Όσοι δε από τους ανωτέρω αυτοαπασχολούμενους ασκούν παράλληλα και αγροτική δραστηριότητα υπάγονται στην υποχρεωτική ασφάλιση του ΟΑΕΕ- ΤΕΒΕ, εφόσον το 50% και πλέον του μέσου όρου των εισοδημάτων τους των τριών τελευταίων ετών και από τις δύο δραστηριότητες (αγρότη και αυτοαπασχολούμενου) προέρχεται από επαγγελματική, βιοτεχνική ή εμπορική δραστηριότητα και υπερβαίνει το 500πλάσιο του εκάστοτε ημερομισθίου ανειδίκευτου εργάτη. Σε αντίθετη περίπτωση υπάγονται στην ασφάλιση του ΟΓΑ.
Επίσης με τις διατάξεις της παρ. στ του άρθ 18 του ν. 3144/03 δίνεται η δυνατότητα να συνεχίσουν την ασφάλιση τους στον ΟΓΑ, επαγγελματίες, βιοτέχνες και έμποροι των ως άνω περιοχών, εφόσον έχουν ηλικία άνω των 60 ετών, υποβάλλοντας σχετική αίτηση, καθώς και να ασφαλίζονται στον ΟΓΑ επαγγελματίες και έμποροι, που δεν έχουν καμία αγροτική δραστηριότητα (εφόσον δεν ξεπερνούν το ανωτέρω εισοδηματικό κριτήριο)
Με τη νέα αυτή διάταξη επιτυγχάνεται ο διαχωρισμός του πράγματι ή κυρίως ασκουμένου επαγγέλματος του αγρότη ή του επαγγελματία ή του εμπόρου σε πόλεις, χωριά ή οικισμούς κάτω των 2000 κατοίκων και η ασφάλισή του στο φορέα που ασφαλίζει την κατηγορία ή το ασκούμενο επάγγελμα. Για το διαχωρισμό αυτό τίθεται εισοδηματικό κριτήριο που αποδεικνύεται από τη φορολογική δήλωση του αγρότη και επαγγελματία ή εμπόρου.
2. Σχετικά με την ασφάλιση στον ΟΑΕΕ των επαγγελματοβιοτεχνών που ασκούν δραστηριότητα στους νομούς Αττικής, Βοιωτίας, Ευβοίας, Κορινθίας, Αχαΐας και Θεσσαλονίκης σας γνωρίζουμε τα εξής:
Επαγγελματίες, βιοτέχνες και έμποροι που ασκούν επαγγελματική, βιοτεχνική ή εμπορική δραστηριότητα σε πόλεις, χωρία ή οικισμούς άνω των 1000 κατοίκων στους ανωτέρω έξι νομούς, σύμφωνα με την απογραφή του 2001, εξακολουθούν να υπάγονται στην υποχρεωτική ασφάλιση του ΟΑΕΕ, ενώ επαγγελματίες, βιοτέχνες και έμποροι, που ασκούν δραστηριότητα σε περιοχές κάτω των 1000 κατοίκων στους παραπάνω νομούς, υπάγονται από 1.1.2003 στην υποχρεωτική ασφάλιση του ΟΑΕΕ, εφόσον πληρούν το ανωτέρω εισοδηματικό κριτήριο που θέτουν οι διατάξεις του νέου νόμου 3144/2003.
Τέλος σας πληροφορούμε ότι η εξέταση της υπαγωγής στην ασφάλιση του ΟΑΕΕ- ΤΕΒΕ κρίνεται κατά την έναρξη του επαγγέλματος, με βάση την τελευταία απογραφή του πληθυσμού πριν από την έναρξη αυτή και δεν επηρεάζεται απόμεταγενέστερες αυξομειώσεις του πληθυσμού της κάθε περιοχής.
Επομένως, όσοι υπήχθηκαν στην ασφάλιση του Οργανισμού αυτού σε χρόνο που η περιοχή άσκησης της επαγγελματικής τους δραστηριότητας υπήγετο στην υποχρεωτική ασφάλιση του ΟΑΕΕ- ΤΕΒΕ, εξακολουθούν να ασφαλίζονται υποχρεωτικά στον Οργανισμό, χωρίς να επανεξετάζεται η ασφαλιστική τους περίπτωση έστω και αν σήμερα η ανωτέρω περιοχή έχει πληθυσμό κάτω των 1000 κατοίκων.
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
27. Στην με αριθμό 9095/6-5-2003 ερώτηση των Βουλευτών κυρίων Δημητρίου Σιούφα και Προκόπη Παυλόπουλου δόθηκε με το υπ? αριθμ.Β-3428/23-5-2003. έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. 9095/6-5-03 που κατέθεσαν στη Βουλή οι Βουλευτές κ.κ. .Δήμητρη Σιούφας και Προκόπης Παυλόπουλος, σχετικά με τα τιμολόγια διακίνησης εφημερίδων και περιοδικών, στα πλαίσια των αρμοδιοτήτων του Υπ. Μεταφορών, σύμφωνα και με το με αριθμ. 151/3132 έγγραφο του ΕΛΤΑ, σας πληροφορούμε ότι:
Σύμφωνα με τις διατάξεις της παραγράφου 4 του άρθρου 68 του Νόμου 2065/1992, όπως τροποποιήθηκε μεταγενέστερα με διατάξεις των Νόμων 2328/1995 και 2469/1997, τα Ειδικά Τιμολόγια που καταβάλλουν οι εκδότες για τη διακίνηση στο Εσωτερικό της χώρας εφημερίδων και περιοδικών που εκδίδονται στην Ελλάδα, τουλάχιστον μία φορά τον μήνα και μία φορά το τρίμηνο, αντίστοιχα καθορίζονται με Κοινή Απόφαση των Υπουργών Οικονομίας και Οικονομικών και Τύπου και Μ.Μ.Ε.
Συγκεκριμένα για το Α΄ εξάμηνο έτους 2003, εκδόθηκε η 31421Ε/11-2-2003 Κ.Υ.Α. (ΦΕΚ 142/Β/11.2.2003) με την οποία καθορίσθηκαν τα παραπάνω τιμολόγια και τα οποία ισχύουν από 12-03-2003.
Ο Υφυπουργός
ΕΜΜΑΝΟΥΗΛ ΣΤΡΑΤΑΚΗΣ»
28. Στην με αριθμό 9108/6-5-2003 ερώτηση του Βουλευτή κ. Θεοφάνη Δημοσχάκη δόθηκε με το υπ? αριθμ. 1127/26-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Δημοσίων Έργων (Δ.Δ.Ε) της Περιφέρειας Ανατολικής Μακεδονίας και Θράκης τα εξής:
1. Με απόφαση της Περιφέρειας Ανατολικής Μακεδονίας & Θράκης εντάχθηκε στο Ε.Π. Ανατολικής Μακεδονίας και Θράκης το έργο «Βελτίωση Ε.Ο. Νο 53 Τμήμα Αλεξανδρούπολη-Αισύμη» (ΣΑΕΠ 031/3).
2. Στις 19.2.2003 δημοπρατήθηκε η κατασκευή δύο γεφυρών με τις προσβάσεις τους στο ανωτέρω Ε.Ο δίκτυο, για τις οποίες δεν απαιτούνται απαλλοτριώσεις.
3. Στις 17.3.2003 ξεκίνησε η διαδικασία για την κήρυξη απαλλοτρίωσης, των προσβάσεων δύο επιπλέον γεφυρών, στο ανωτέρω Ε.Ο. δίκτυο.
4. Στις 27.1.2003 στάλθηκε προς το ΤΕΕ, Εφημερίδες κλπ. η πρόσκληση εκδήλωσης ενδιαφέροντος για την ολοκλήρωση της μελέτης μιας γέφυρας στο ανωτέρω Ε.Ο δίκτυο.
Τέλος σας πληροφορούμε ότι έχει ήδη κατασκευασθεί παλαιότερα μία γέφυρα με τις προσβάσεις της στο ανωτέρω Ε.Ο. δίκτυο.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
29. Στην με αριθμό 9115/7-5-03 ερώτηση των Βουλευτών κυρίων Κυριάκου Σπυριούνη και Λεωνίδα Τζανή δόθηκε με το υπ? αριθμ. 22226/23-5-03 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης και στα πλαίσια των αρμοδιοτήτων μας, σας πληροφορούμε ότι στο Ειδικό Πρόγραμμα Τοπικής Αυτοδιοίκηση για τον Δήμο Σηπιάδος έχουν ενταχθεί έργα συνολικού προϋπολογισμού ? 991.947.
Ο Δήμος Σηπιάδος, προκειμένου να καλύψει τη δαπάνη για την αποκατάσταση του δρόμου προς τη Μονή Αγ. Σπυρίδωνα, έχει τη δυνατότητα να υποβάλει σχετικό αίτημα στην Περιφέρεια Θεσσαλίας για τροποποίηση του προγράμματός του στο ύψος των εγκεκριμένων πιστώσεων.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
30. Στην με αριθμό 9121/7-5-03 ερώτηση του Βουλευτή κ. Λεωνίδα Λυμπερακίδη δόθηκε με το υπ? αριθμ. Γ.Π. 44466/26-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμ. 9121/7-5-2003 ερώτηση που κατατέθηκε στη Βουλή από το Βουλευτή κ. Λ. Λυμπερακίδη σχετικά με την αναπροσαρμογή του τιμολογίου των ιατρικών πράξεων για τους ασφαλισμένους του Δημοσίου, σας πληροφορούμε ότι το θέμα της κοστολόγησης και ανακοστολόγησης των ιατρικών πράξεων εξετάζεται από το Κεντρικό Συμβούλιο Υγείας (ΚΕΣΥ) και αναμένουμε σχετική γνωμοδότηση, προκειμένου να προχωρήσουμε στην έκδοση σχετικού Προεδρικού Διατάγματος.
Ο Υφυπουργός
ΕΚΤ. ΝΑΣΙΩΚΑΣ»
31. Στην με αριθμό 9143/7.5.03 ερώτηση του Βουλευτή κ. Θεοφάνη Δημοσχάκη δόθηκε με το υπ? αριθμ. 2/26323/0026/21.5.03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στην Αναφορά με αριθμό 4235/17-5-03 και στην ερώτηση με αριθμό 9143/7-5-03, που κατέθεσε στη Βουλή ο Βουλευτής Νομού Έβρου κ. Θεοφάνης Δημοσχάκης, αναφορικά με την εκταμίευση του ποσού των 450.652,76 ? για την ταχεία αποπεράτωση των έργων «Ενίσχυση στατικής επάρκειας 2ου- Γυμνασίoυ Ορεστιάδας» και «Συμπληρωματικές εργασίες για την ολοκλήρωση του 20ου Γυμνασίου Oρεστιάδας και για θέματα που άπτονται των αρμοδιοτήτων της Υπηρεσίας μας, σας γνωρίζουμε τα ακόλουθα:
Από στοιχεία που μας γνώρισε, η Υπηρεσία Δημοσιονομικού Ελέγχου στο Νομό Έβρου, προκύπτει ότι τα εν λόγω έργα δεν έχουν ενταχθεί στο Τεχνικό Πρόγραμμα της Νομαρχιακής Αυτοδιοίκησης Έβρου, ώστε να υπάρχει δυνατότητα παροχής πληροφοριών για την πορεία των διαθεσίμων για το σκοπό αυτό πιστώσεων.
Κατόπιν των ανωτέρω, αρμόδιοι να απαντήσουν για τη χρηματοδότηση του κόστους των υπολοίπων εργασιών που απαιτούνται για την ολοκλήρωση των δύο (2) έργων, είναι ο Υπουργός Εθνικής Παιδείας και Θρησκευμάτων, στην εποπτεία του οποίου υπάγεται ο Ο.Σ.Κ. ΑΕ., σύμφωνα με τις διατάξεις της παρ. 2 του άρθρου 1 του ΑΝ. 627/68 (ΦΕΚ 2661Α168) και του άρθρου 33 του Π.Δ 41/98 (ΦΕΚ 291/Α198) και ο Υπουργός Εσωτερικών, Δημόσιας Διοίκησης & Αποκέντρωσης, οποίος είναι αρμόδιος για την κατανομή του ποσού της ΣΑΤΑ κάθε νομού στους στ 'βαθμού, σύμφωνα με το περιεχόμενο της αριθμ. 4501/ΔΕ-410/24-1-03 εγκυκλίου της Διεύθυνσης Δημοσίων Επενδύσεων του Υπουργείου μας.
Ο Υφυπουργός
Γ. ΦΛΩΡΙΔΗΣ»
32. Στην με αριθμό 9144/7.5.03 ερώτηση της Βουλευτού κ. Πόπης Φουντουκίδου δόθηκε με το υπ? αριθμ. Β-3431/23.5.03 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 9144 Ι 07-05-03 που κατέθεσε στη Βουλή η Βουλευτής κ. Π. Φουντουκίδου, σας πληροφορούμε τα παρακάτω: 
1. Σύμφωνα με την παραγράφο 3 του άρθρου 86 του ν. 2696/99 (Α΄ 57 ) που κύρωσε τον Κώδικα Οδικής Κυκλοφορίας «Εάν για οδικό όχημα ή ρυμουλκούμενο που κυκλοφορεί στη χώρα, δημιουργούνται αμφιβολίες για την ασφαλή και κανονική, γενικά στις οδούς κυκλοφορία του, οι αστυνομικές αρχές, ως και οι υπό των αρμοδίων υπουργών ή νομαρχών εξουσιοδοτημένες υπηρεσίες μπορούν να διατάσσουν τον έκτακτο τεχνικό έλεγχο αυτού.» Με την Φ19/98407 3346/93 εγκύκλιο του Υφυπουργού Μεταφορών και Επικοινωνιών έχουν εξουσιοδοτηθεί και οι τελωνιακές αρχές εισόδου της χώρας να διατάσσουν τον παραπάνω έκτακτο τεχνικό έλεγχο όταν κρίνουν σκόπιμο. 
Στο Πλαίσιο ανάγκης για συστηματικότερο έλεγχο των εισερχομένων στη χώρα αυτοκινήτων αλλά και της ιδιαιτερότητας των Ελληνικών συνόρων έχει ήδη κατασκευαστεί και τεθεί σε λειτουργία δημόσιο ΚΤΕΟ στην περιοχή της Κακαβιάς. Επίσης προωθούνται, σε πρώτη φάση, οι διαδικασίες για την κατασκευή δημοσίου ΚΤΕΟ στην Κρυσταλλοπηγή και στον Προμαχώνα.
Το θέμα των παρανόμως κυκλοφορούντων φορτηγών, αλλοδαπών και ελληνικών, και διενέργειας με αυτά εμπορευματικών μεταφορών κατά παράβαση των ισχυουσών διατάξεων αντιμετωπίζεται με τους ελέγχους που διενεργούνται σε όλη τη χώρα από το ΣΔΟΕ, Λιμενικές, Τελωνειακές, Αστυνομικές Αρχές, καθώς και τα Μικτά Κλιμάκια Ελέγχου, των Νομαρχιακών Αυτοδιοικήσεων της χώρας, όργανα που διαπιστώνουν παραβάσεις και επιβάλλουν ποινές σύμφωνα με τα προβλεπόμενα στις διατάξεις των ν. 2800/2000 και 2801/2000 και τις κατ' εξουσιοδότησή τους κανονιστικές αποφάσεις Γ5/52182/3729/12-9-2000 και Γ5/29480/2304/10-4-2001.
Οι ανωτέρω κανονιστικές αποφάσεις προβλέπουν τη διαδικασία επιβολής και είσπραξης προστίμων κατά τη διαπίστωση παραβάσεων, ειδικά για τα ΦΔΧ και πέραν των ήδη προβλεπομένων στον ΚΟΚ Ειδικά για τα αλλοδαπά αυτοκίνητα, σύμφωνα με τις διατάξεις των παραπάνω κ.υ.α προβλέπεται ότι αν η διαδικασία πληρωμής του προστίμου δεν ολοκληρωθεί την ίδια μέρα, τότε η Διεύθυνση Μεταφορών και Επικοινωνιών της Νομαρχιακής Αυτοδιοίκησης στέλνει με ΦΑΞ αντίγραφο της καταλογιστικής πράξης επιβολής του προστίμου σε όλα τα Τελωνεία και Λιμενικές Αρχές εισόδου εξόδου της χώρας, ώστε να μην επιτραπεί η έξοδος του αυτοκινήτου από τη χώρα. Η έξοδος του αυτοκινήτου επιτρέπεται αφού προσκομιστεί το αποδεικτικό καταβολής του προστίμου και παραληφθούν οι πινακίδες από την υπηρεσία στην οποία κρατούνται 
2. Σύμφωνα με την παρ. 5 του άρθρου 5 του ν. 2801/2000 επιτρέπεται η έλξη ρυμουλκούμενων ή ημιρυμουλκουμένων οδικών οχημάτων από λιμάνια, σιδηροδρομικούς σταθμούς και τα σύνορα της χώρας προς το εσωτερικό της και αντίστροφα από ημεδαπά ρυμουλκά εφόσον πληρούνται οι προϋποθέσεις που καθορίζει το άρθρο αυτό. Η παρ.2 του άρθρου 37 του ν.2800/2000 προβλέπει την επιβολή ποινών όταν η έλξη αυτή γίνεται χωρίς τις νόμιμες προϋποθέσεις.
Ειδικά το θέμα της παράνομης μεταφοράς αλλοδαπών που δεν έχουν δικαίωμα εισόδου στο ελληνικό έδαφος. αντιμετωπίζεται στο άρθρο 55 του ν. 2910/2001 (ΦΕΚ 9 Α /2-5-2001) «Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση και άλλες διατάξεις», το οποίο αντικατέστησε την παρ. 1 του άρθρου 33 του ν. 1975/1991. Σύμφωνα με το άρθρο αυτό. «Πλοίαρχοι ή κυβερνήτες πλοίου πλωτού μέσω ή αεροπλάνου και οδηγοί κάθε είδους μεταφορικού μέσου που μεταφέρουν από το εξωτερικό στην Ελλάδα αλλοδαπούς, που δεν έχουν δικαίωμα εισόδου στο ελληνικό έδαφος, ή στους οποίους έχει απαγορευτεί η είσοδος για οποιαδήποτε αιτία. καθώς και αυτοί που τους προωθούν στο εσωτερικό της χώρας, ή διευκολύνουν τη μεταφορά ή προώθησή τους, ή εξασφαλίζουν σε αυτούς κατάλυμα για απόκρυψη τιμωρούνται με φυλάκιση τουλάχιστον ενός έτους και χρηματική ποινή ενός εκατομμυρίου έως πέντε εκατομμυρίων δραχμών για κάθε μεταφερόμενο αλλοδαπό μεταφορικά μέσα που χρησιμοποιήθηκαν για τη μεταφορά προσώπων κατάσχονται και δημεύονται με απόφαση του δικαστηρίου. εκτός αν ο ιδιοκτήτης αποδείξει ότι δεν γνώριζε το σκοπό για τον οποίο χρησιμοποιήθηκαν αυτά».
3. Για το θέμα του εκσυγχρονισμού του νομικού πλαισίου λειτουργίας των μεταφορικών επιχειρήσεων οδικών εμπορευματικών μεταφορών στην Ελλάδα, έχει συγκροτηθεί ειδική επιτροπή από υπαλλήλους των υπουργείων Μεταφορών και Επικοινωνιών, Οικονομίας και Οικονομικών, Ανάπτυξης και Εργασίας και Κοινωνικών Ασφαλίσεων, έργο της οποίας είναι μεταξύ άλλων η μελέτη της δυνατότητας παροχής κινήτρων στους μεταφορείς για τον εκσυγχρονισμό του κλάδου.
4. Τέλος, διαβιβάζουμε την εν λόγω Ερώτηση στα Υπουργεία Περιβάλλοντος Χωροταξίας και Δημοσίων Έργων, Εσωτερικών Δημόσιας Διοίκησης και Αποκέντρωσης, Ανάπτυξης και Εμπορικής Ναυτιλίας προκειμένου να απαντήσουν στα πλαίσια των αρμοδιοτήτων τους.
Ο Υφυπουργός
Ε. ΣΤΡΑΤΑΚΗΣ»
33. Στην με αριθμό 9148/7.5.03 ερώτηση του βουλευτή κ. Σπήλιου Σπηλιωτόπουλου δόθηκε με το υπ? αριθμ. 1861/23.5.03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Σπήλιου Σπηλιωτόπουλου σας πληροφορούμε τα εξής:
Στα πλαίσια του Β' Κ.Π.Σ. (περιόδου 1994 - 1999) εφαρμόζεται κάθε χρόνο πρόγραμμα με σκοπό τη βελτίωση της τεχνικής υποδομής στους Βοσκότοπους ορεινών και μειονεκτικών περιοχών, δια το σκοπό αυτό είχε χορηγηθεί στην ίδια περίοδο (1994 - 1999) στην Περιφέρεια Δυτικής Ελλάδος (Νομούς Αχαΐας, Ηλείας και Αιτωλ/νίας) το συνολικό ποσό των 1,6 δις. δρχ. (545 - 380 και 680 εκατ. αντίστοιχα).
Με την εφαρμογή του Γ' Κ.Π.Σ. (περιόδου 2000 - 2006) το ανωτέρω πρόγραμμα εντάχθηκε στα Π.Ε.Π. (αντί σε κεντρικό επίπεδο που ήταν πρώτα) και την ευθύνη για τη χρηματοδότηση και γενικά για την υλοποίηση του προγράμματος έχει πλέον η κάθε Περιφέρεια.
Ο Υφυπουργός
Φ. ΧΑΤΖΗΜΙΧΑΛΗΣ»
34. Στην με αριθμό 9150/7.5.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 30965/Β1052/26.5.03 έγγραφο από τον Υπουργό Οικονομίας και Οικονομικών η ακόλουθη απάντηση: 
«Απαντώντας στην παραπάνω ερώτηση ο Βουλευτής κ. Σπήλιος Σπηλιωτόπουλος με την διαμόρφωση επιτοκίων καταθέσεων και επιτοκίων δανεισμού, σας γνωρίζουμε ότι τα τραπεζικά επιτόκια καταθέσεων και χορηγήσεων σε όλες τις Χώρες της ζώνης του Ευρώ- στην οποία συμμετέχει και η Ελλάδα από το 2001- εξαρτώνται από τα επίσημα επιτόκια της Ευρωπαϊκής Κεντρικής Τράπεζας (ΕΚΤ), διαμορφώνονται ελεύθερα, χωρίς η Πολιτεία να επιβάλει, οιασδήποτε μορφής διοικητικούς περιορισμούς.
Για περισσότερες πληροφορίες, σας διαβιβάζουμε το από 16 Μαίου 2003 έγγραφο της Τράπεζας της Ελλάδος το περιεχόμενο του οποίου απαντά στα ερωτήματα.
Ο Υπουργός
Ν. ΧΡΙΣΤΟΔΟΥΛΑΚΗΣ»
35. Στην με αριθμό 9153/7.5.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 254/22.5.03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 9153/7-5-2003 εγγράφου σας, με το οποίο μας διαβιβάστηκε ερώτηση του Βουλευτή κ. Σπ. Σπηλιωτόπουλoυ που κατατέθηκε στη Βουλή των Ελλήνων και όσον αφορά στο αναφερόμενο σε αυτήν θέμα, σας γνωρίζουμε ότι έχουν πραγματοποιηθεί συναντήσεις μεταξύ εκπροσώπων της Διοίκησης του Σωματείου Αξιωματικών Πορθμείων γραμμής Ρίου - Αντιρίου και Υπηρεσιακών παραγόντων του ΥΕΝ. Πρόθεση του Υπουργείου μας είναι η ικανοποίηση του αιτήματος που αφορά στους όρους και στις προϋποθέσεις συνταξιοδότησης ναυτικών που υπηρετούν ως Πλοίαρχοι ή Προϊστάμενοι / Μηχανοστασίου σε πλοία πορθμεία, με την προώθηση σχετικής διάταξης νόμου. 
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
36. Στην με αριθμό 9154/7.5.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 22223/23.5.03 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης του Βουλευτή κ. Σπ. Σπηλιωτόπουλου, σας γνωρίζουμε ότι το ΥΠ.ΕΣ.Δ.Δ.Α. προκειμένου να συμβάλλει στην αντιμετώπιση των ζημιών που προκλήθηκαν από τις θεομηνίες χρηματοδότησε τη Ν.Α. Αχαίας με το ποσό των 147.000 ?, καθώς και τους ΟΤΑ Νομού Αχαΐας με το ποσό των 983.000 ?.
Επιπλέον, εγκρίθηκε από το Υπουργείο Οικονομίας και Οικονομικών η χρηματοδότηση της Ν.Α. Αχαΐας με το ποσό των 7.200.000 ? για την κατασκευή αντιπλημμυρικών έργων και την αποκατάσταση λοιπών ζημιών που προκλήθηκαν από τις θεομηνίες στο επαρχιακό οδικό δίκτυο.
Ο Υφυπουργός
Λ. ΠΑΠΑΔΗΜΑΣ»
37. Στην με αριθμό 9160/7.5.03 ερώτηση του Βουλευτή κ. Νικολόαυ Νικολακόπουλου δόθηκε με το υπ? αριθμ. Α.Π.Φ.:1410/Α.Σ.625 έγγραφο από τον Υφυπουργό Εξωτερικών η ακόλουθη απάντηση:
«Σας διαβιβάζουμε, συνημμένα, απάντηση στην υπ' αριθ. 9160/7 -5-2003 ερώτηση του Βουλευτή κ. N. I. Νικολόπουλου, σχετικά με τους Οικονομικούς και Εμπορικούς Ακολούθους.
Ο Υφυπουργός
ΑΝΔΡΕΑΣ ΛΟΒΕΡΔΟΣ»)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ 
Συζήτηση και λήψη απόφασης, σύμφωνα με τις διατάξεις του άρθρου 144 του Κανονισμού της Βουλής, επί της προτάσεως του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή και των Βουλευτών του Κόμματός του, για σύσταση Εξεταστικής Επιτροπής, με αντικείμενο τη διερεύνηση των όσων εκτίθενται στην ανωτέρω πρότασή τους προς τον Πρόεδρο της Βουλής και με την οποία αναφέρονται στην από 29 Μαΐου 2003 δικογραφία, που διαβιβάσθηκε στη Βουλή από την Εισαγγελέα Πρωτοδικών Αθηνών κ. Έλλη Τουμπάνου και περιλαμβάνει το υλικό το οποίο συγκεντρώθηκε από την ιδία, κατά τη διάρκεια προκαταρκτικής εξέτασης που διενήργησε, κατ? εφαρμογήν των διατάξεων του άρθρου 86 του Συντάγματος και του ν. 3126/2003 «περί ευθύνης Υπουργών».
Έχω την τιμή να θέσω υπ? όψιν του Σώματος την ομόφωνη απόφαση της Διάσκεψης των Προέδρων για την οργάνωση της συζήτησης σύμφωνα με τη διαδικασία που ακολουθήσαμε σε ανάλογες συζητήσεις στο παρελθόν. Κατ? εφαρμογήν της διάταξης της παραγράφου 5 του άρθρου 65 του Κανονισμού θα υπάρξει κατάλογος κατά προτεραιότητα ομιλητών που θα οριστούν από τα κόμματα ως εξής: τρεις Βουλευτές από το Πανελλήνιο Σοσιαλιστικό Κίνημα, τρεις Βουλευτές από το κόμμα της Νέας Δημοκρατίας και ανά ένας συνάδελφος από τα άλλα δύο κόμματα, εκτός από τους Προέδρους των Κοινοβουλευτικών Ομάδων και τους αναπληρωτές τους. Μετά από αυτούς, όποιος άλλος συνάδελφος θέλει να μιλήσει, θα εγγραφεί με το ηλεκτρονικό σύστημα μέχρι το τέλος της ομιλίας του δευτέρου ομιλητή.
Οι τέσσερις πρώτοι ομιλητές, ένας από κάθε κόμμα, προτείνω να μιλήσουν μέχρι δεκαπέντε λεπτά και οι λοιποί τέσσερις, δύο από το ΠΑ.ΣΟ.Κ. και δύο από τη Νέα Δημοκρατία, μέχρι δέκα λεπτά. Σύμφωνα με τον Κανονισμό, οι συνάδελφοι οι οποίοι θα εγγραφούν στον κατάλογο με το ηλεκτρονικό σύστημα, θα μιλήσουν από πέντε λεπτά. Οι ομιλητές θα λάβουν το λόγο εναλλάξ και δεν θα υπάρξουν δευτερολογίες. Οι αναπληρωτές των Προέδρων των Κοινοβουλευτικών Ομάδων θα μιλήσουν μέχρι δεκαπέντε λεπτά, όπως προβλέπει ο Κανονισμός. Εάν προηγηθεί, όμως, η ομιλία του Προέδρου της Κοινοβουλευτικής Ομάδας, ο αναπληρωτής του θα μετάσχει στη συζήτηση σύμφωνα με τους ορισμούς του άρθρου 167, παράγραφος 2 του Κανονισμού.
Οι Υπουργοί μπορούν να μετάσχουν στη συζήτηση κατά τις διατάξεις του άρθρου 97 παράγραφοι 1 έως 3 του Κανονισμού της Βουλής.
Εφόσον η Βουλή αποδεχθεί την πρόταση αυτή, σας ενημερώνω ότι από τα κόμματα θα μιλήσουν: από το ΠΑΣΟΚ οι κύριοι Γκούσκος, Παπαγεωργίου και Βαθειάς, από τη Νέα Δημοκρατία οι κύριοι Κωστόπουλος, Μπέζας και Παπαθανασίου, από το Κομμουνιστικό Κόμμα Ελλάδας ο κ. Σκυλλάκος και από το Συνασπισμό των Κινημάτων και της Οικολογίας ο κ. Λαφαζάνης. 
Σας προτείνω τέλος να ολοκληρώσουμε τη συζήτηση στις δώδεκα η ώρα και να γίνει η ψηφοφορία για την αποδοχή ή όχι της πρότασης. Θα ήθελα επίσης να θέσω υπόψη σας τα εξής:
Σύμφωνα με τον Κανονισμό της Βουλής στην περίπτωση επερωτήσεως, αν αναφέρεται στην περίοδο που μέλος του Κοινοβουλίου υπήρξε Υπουργός, μπορεί να πάρει το λόγο στο τέλος της συζητήσεως ο πρώην Υπουργός τον οποίο αφορά η συζήτηση. Η περίπτωση αυτή δεν προβλέπεται στον Κανονισμό της Βουλής. Επίσης το έγγραφο της εισαγγελέως αναφέρει ότι, σας διαβιβάζουμε αντίγραφο των καταθέσεων που αναφέρονται στον πρώην Υφυπουργό Δημόσιας Τάξης Ευάγγελο Μαλέσιο, αντίγραφο της κατάθεσης κλπ. και των εγγράφων που κατατέθηκαν καθώς και αντίγραφο του ενημερωτικού σημειώματος και των εγγράφων που μας απέστειλε ο πρώην Υφυπουργός κατά το άρθρο 86 κλπ. του Συντάγματος. Με βάση αυτό το έγγραφο προχωρούμε. Νομίζω ότι θα συμφωνήσετε μαζί μου διότι ουσιαστικά η αφετηρία αυτής της συζητήσεως είναι αυτό το έγγραφο που αναφέρεται στο συνάδελφο κ. Μαλέσιο. 
Προτείνω, λοιπόν, μετά τους τέσσερις πρώτους ομιλητές να δώσουμε για δέκα λεπτά το λόγο στον κ. Μαλέσιο και να ακολουθήσει κανονικά η συζήτηση. 
Κυρίες και κύριοι συνάδελφοι, συμφωνείτε επί του συνόλου της προτάσεως που σας έκανα; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς προχωρούμε στη συζήτηση.
Επειδή υπάρχει κάποιο πρόβλημα στο ηλεκτρονικό σύστημα, παρακαλείστε όσοι θέλετε να μιλήσετε να ενημερώσετε το Προεδρείο.
Το λόγο έχει ο κ. Κωστόπουλος εκ μέρους της Νέας Δημοκρατίας.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κυρίες και κύριοι συνάδελφοι, είναι κοινή πεποίθηση της πλειοψηφίας του ελληνικού λαού ότι το χρηματιστήριο αποτελεί την πηγή άντλησης υγιών κεφαλαίων για επενδύσεις που τόσο πολύ έχει ανάγκη αυτός ο τόπος για να πετύχουμε ανάπτυξη. Είναι επίσης κοινή πεποίθηση του ελληνικού λαού ότι στο χρηματιστήριο διεπράχθη ένα εθνικό έγκλημα, διότι έγινε η μεγαλύτερη ανακατανομή πλούτου στη σύγχρονη Ελλάδα και υποθηκεύτηκε το μέλλον του. 
Έχουμε ανάγκη από ένα σύγχρονο χρηματιστήριο, θεσμοθετημένο και αξιόπιστο που να εμπνέει την εμπιστοσύνη των επιχειρήσεων και των επενδυτών. Δυστυχώς το χρηματιστήριό μας σήμερα έχει απολέσει την αξιοπιστία του και οι επενδυτές την εμπιστοσύνη τους σ? αυτό, αφού όπως είναι γνωστό τα τελευταία τέσσερα χρόνια υπαιτιότητι της Κυβέρνησης και των στελεχών της έγιναν πάρα πολλές αξιόποινες πράξεις, που έθιξαν και ελάβωσαν το χρηματιστήριο. Τους λόγους θα τους αναφέρω παρακάτω.
Αποτέλεσμα αυτού ήταν ότι απωλέσθησαν πάνω από 30 δισεκατομμύρια δραχμές που έφυγαν από τις τσέπες των πολλών εις όφελος μερικών ημετέρων της Κυβέρνησης. Ο γενικός δείκτης στις 30 Μαΐου 2003 έχει χάσει το 70% από αυτό που είχε την παραμονή των εκλογών του 2000. Η Κυβέρνηση ισχυρίζεται ότι αυτή είναι η πορεία όλων των χρηματιστηρίων του κόσμου. Τέτοια πτώση μόνο στην Ελλάδα υπήρξε. Αλλού η πτώση ήταν της τάξης του 20% έως 30%. Πολλές μετοχές στις 30 Μαΐου 2003, σαράντα οκτώ για την ακρίβεια, έχουν χάσει το 90% ως το 98,5% της αξίας τους. Καταθέτω εδώ τον πινακα των τιμών τους από τις 7 Απριλίου 2000.
(Στο σημείο αυτό ο Βουλευτής κ. Δημήτριος Ν. Κωστόπουλος καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επιπλέον εκατόν τριάντα δύο μετοχές που διαπραγματεύτηκαν στο χρηματιστήριο έχουν τεθεί ουσιαστικά στο περιθώριο. Γενικά το χρηματιστήριο παρουσιάζει μια καχεξία και όλοι πιστεύουν ότι αύριο το πρωί κάτι καλύτερο θα γίνει κυρίως με ξένα κεφάλαια ή με παρεμβάσεις τραπεζών, ταμείων και γενικά κρατικών οργανισμών, διότι οι επενδυτές απέχουν.
Εμείς ζητάμε τη σύσταση Εξεταστικής Επιτροπής διότι πιστεύουμε, ότι πρόκειται για εθνική υπόθεση αφού οι παρατυπίες, οι παραλείψεις, οι παρεμβάσεις και οι αξιόποινες πράξεις που διεπράχθησαν κυρίως στη διετία 1999-2000 οδήγησαν στο χρηματιστήριο στο σημερινό κατάντημα. Πιστεύω ότι είναι υποχρέωσή μας για τη σωστή λειτουργία της δημοκρατίας μας, για την τιμή των πολιτικών, για την απονομή της δικαιοσύνης, για το μέλλον του χρηματιστηρίου και κατ? επέκταση για το μέλλον του τόπου μας να συστήσουμε την Εξεταστική Επιτροπή.
Επί τροχάδην θα διεξέλθω το τι συνέβη από το καλοκαίρι του 1999. Η Κυβέρνηση εκείνο το καλοκαίρι υπερθέρμανε το χρηματιστήριο είτε με δηλώσεις του Πρωθυπουργού είτε των Υπουργών, είτε των διοικητών των οργανισμών είτε και με «παπαγαλάκια» στα Μέσα Μαζικής Ενημέρωσης. Αυτό γιατί εσκόπευε να πάει σε εκλογές. Την 1η Σεπτεμβρίου ο κ. Σημίτης μας είπε ότι το χρηματιστήριο καλά κρατεί, ότι αντιπροσωπεύει την ελληνική οικονομία και όλοι κερδίζουν στο Χρηματιστήριο. Ξέχασε, όμως, να μας πει ότι παρέσυρε τον ελληνικό λαό σε καταστροφή. 
Λίγες ώρες αργότερα ο κ. Παπαντωνίου είπε ότι το χρηματιστήριο θα πάει πολύ πιο ψηλά από 6.345 μονάδες. Τότε ο κύριος διοικητής της Τράπεζας της Ελλάδος έφερε καινούργια διάταξη με την οποία επέτρεψε στους ΄Ελληνες να δανείζονται στο τριπλάσιο απ? όσο εδανείζοντο μέχρι εκείνη την ημέρα για να μπορούν να αγοράζουν μετοχές. Πριν αλέκτωρ φωνήσαι τρις, μετά από λίγες μέρες μετά το σεισμό και πιθανόν μετά την απόφαση να μην γίνουν εκλογές ο Διοικητής της Τράπεζας της Ελλάδας είπε ότι υπάρχουν μετοχές «φούσκες» και «κουφάρια». Πού ήταν τόσους μήνες ο κύριος Διοικητής και γιατί λίγες ημέρες πριν τριπλασίασε το δικαίωμα δανεισμού; Φυσικό ήταν από την επομένη των δηλώσεων του κυρίου διοικητού να αρχίσει η κάμψη του χρηματιστηρίου. Και στη συνέχεια ο κ. Παπαντωνίου είπε ότι από δω και πέρα στο χρηματιστήριο για ένα διάστημα θα υπάρξει μια φάση ανάπαυλας και ότι θα παραμείνει σ? αυτά τα επίπεδα για κάποιο χρονικό διάστημα. ΄Ομως, η Κυβέρνηση δεν ξέχασε να εκμεταλλευτεί το χρηματιστήριο όταν έφθασαν οι εκλογές. Εκμεταλλεύτηκε προεκλογικά το χρηματιστήριο ο κ. Σημίτης, δια προσωπικών του δηλώσεων, λέγοντας ότι οι μετοχές είναι χαμηλά. Και ήταν τόσο χαμηλά οι μετοχές ώστε εφτά συνεδριάσεις μετά τις εκλογές έχασαν 20%.
Ακολούθησε ο κ. Παπαντωνίου ο οποίος είπε, ότι οι διακυμάνσεις θα τελειώσουν το βράδυ της 9ης Απριλίου όταν το ΠΑΣΟΚ θα έχει κερδίσει τις εκλογές. ?Ισως όμως να μην είχαν αποτέλεσμα οι δηλώσεις του κυρίου Πρωθυπουργού και του κ. Παπαντωνίου αν δεν έβαζαν τα όργανα της να ανεβάσουν κατά 9 εκατοστιαίες μονάδες το Χρηματιστήριο. Η ΔΕΚΑ εδώ από την 1.1.2000 μέχρι την έναρξη της προεκλογικής περιόδου δεν είχε αγοράσει καμιά μετοχή αγόρασε μετοχές αξίας 270 δισεκατομμυρίων δρχ. που τα περισσότερα απ? αυτά δεν τα είχε κατά το διάστημα της προεκλογικής περιόδου. ΄Η αγόραζε μετοχές και τις πούλαγε στο δημόσιο μετρητοίς ή εδανείζετο για να κάνει αυτές τις αγορές. Και πότε αγόραζε; Το τελευταίο ημίωρο. Και σε τι τιμές; Στη μεγαλύτερη αξία και μάλιστα έδινε προσφορές πολύ μεγαλύτερες από τις τιμές αγοράς. Αγόραζε σε υψηλότατες τιμές για να διαμορφώσει το δείκτη ψηλά.
Και πώς; Αγοράζοντας μετοχές τεσσάρων επιχειρήσεων, Εθνική, ΟΤΕ, ΕΛΤΕ και Εμπορική, οι οποίες προσδιόριζαν κατά 36% το δείκτη του Χρηματιστηρίου. Δεν ήταν όμως μόνον η ΔΕΚΑ που αγόραζε. Αγόραζε η Εθνική Τράπεζα, 38 δισεκατομμύρια. Αγόραζαν τα ασφαλιστικά ταμεία κατόπιν εντολής της Κυβέρνησης. Και αυτά σταμάτησαν να αγοράζουν. Πότε; Όταν βγήκε ο Κώστας Καραμανλής και είπε «στοπ, θα καταστρέψετε τα ταμεία». Αγόραζε ακόμα και το ίδιο το χρηματιστήριο, 4,1 δισεκατομμύρια, το ΤΠΔΑ 9,5 δισεκατομμύρια και ο όμιλος της ΑΤΕ περίπου 52 δισεκατομμύρια και πλέον.
Και θα ενθυμείσθε ότι τότε ήρθε για τα αδικήματα αυτά πρόταση του εισαγγελέα στη Βουλή. Εμείς κάναμε πρόταση για Εξεταστική Επιτροπή στη Βουλή, την οποία δυστυχώς κύριοι συνάδελφοι, απορρίψατε. Και πιστεύω ότι το στίγμα αυτό θα σας ακολουθεί και ελπίζω να το ξεπλύνετε σήμερα με τη σημερινή σας απόφαση.
Εκτός όμως από αυτά τα αδικήματα, που διέπραξε η Βουλή κατά κόρον και μάλιστα κατά την προεκλογική περίοδο, πιστεύω ότι εξακολουθούν να διαπράττονται και σήμερα ακόμα στο χρηματιστήριο, γιατί δεν είναι σωστά θεσμοθετημένα αφ΄ενός και αφ?ετέρου γιατί γίνονται πολλές παράνομες και αξιόποινες πράξεις. Και αναφέρω, πρώτα ως προς τον τρόπο εισαγωγής των μετοχών στο χρηματιστήριο. Κυρίες και κύριοι συνάδελφοι, ξέρετε ότι δεν υπάρχει όργανο να ελέγξει αν τα στοιχεία τα οικονομικά που δίνουν οι επιχειρήσεις για να μπουν στο χρηματιστήριο είναι πλασματικά ή πραγματικά; Επαφίεται η πολιτεία που; Στον ανάδοχο και στον επιχειρηματία. Σε δύο φορείς που εκ του αποτελέσματος τουλάχιστον ?για να μην είμαι κακόπιστος- αποδεικνύεται ότι έχουν κοινό συμφέρον. Δεν παρουσίασαν σχεδόν ποτέ και σε καμία επιχείρηση τα πραγματικά τους οικονομικά στοιχεία στο ενημερωτικό δελτίου που συντάσσουν. Αυτό είχε ως αποτέλεσμα να παραπλανώνται οι επενδυτές, να αγοράζουν μετοχές, να τσεπώνονται τα χρήματα, είτε από εισαγωγές των επιχειρήσεων στο ΧΑ, είτε από αυξήσεις μετοχικών κεφαλαίων και έτσι να επέλθει το αποτέλεσμα που ξέρουμε. Εδώ υπάρχει ευθύνη απόλυτη και άμεση της Κυβέρνησης, η οποία παρά την επιμονή μας ότι πρέπει να υπάρξει όργανο για τον ουσιαστικό έλεγχο, κώφευε πάντοτε. Και δεν κώφευε στο παρελθόν όταν το χρηματιστήριο ήταν δημόσιο, αλλά κώφευσε και τώρα που το χρηματιστήριο παρά τη δική μας αντίρρηση έγινε ιδιωτικό. Σκεφθείτε αν έγιναν τόσα παρατράγουδα στο παρελθόν που το Χρηματιστήριο ήταν κρατικό τι θα γίνει σήμερα που δεν θα υπάρχει έλεγχος και το Χρηματιστήριο είναι ιδιωτικό. Δεν ψηφίστηκε η Εκτελεστική Επιτροπή που εισηγηθήκαμε, η οποία δεν είναι δική μας εφεύρεση, αλλά ισχύει στα πιο σύγχρονα χρηματιστήρια της Ευρώπης, Αγγλίας, Γαλλίας, Ισπανίας και η οποία θα παρακολουθούσε τις επιχειρήσεις από την ώρα που μπαίνουν στο Χρηματιστήριο μέχρι την ώρα που επενδύουν τα τελευταία αντληθέντα χρήματα. 
Θα σας πω ορισμένα, σχετικά με τα παραπάνω αφού πρώτα περάσω στο δεύτερο κομμάτι, της ευθύνης της Κυβέρνησης όσον αφορά τη μη ύπαρξη ελέγχου και εποπτείας του αν επενδύθηκαν ή όχι τα χρήματα που αντλήθηκαν από το Χρηματιστήριο. Φωνάζουν οι Έλληνες πού πήγαν τα λεφτά τους. Και ξέρετε ποια είναι η απάντηση από τον Πρόεδρο της Επιτροπής Κεφαλαιαγοράς; Ότι κατά 96% επενδύθηκαν. Και ξέρετε ο κ. Θωμαδάκης πού μας είπε ότι στήριξε αυτό το επιχείρημά του; Στις δηλώσεις των επιχειρήσεων. Αντιλαμβάνεσθε ότι αυτά δεν είναι σοβαρά, ότι δεν υπάρχει μέχρι σήμερα όργανο να ελέγξει αν επενδύθηκαν τα χρήματα που αντλήθηκαν από το χρηματιστήριο, είτε από τις πρωτοείσακτες επιχειρήσεις είτε από τις αυξήσεις μετοχικών κεφαλαίων. Όπως και δεν υπάρχει όργανο για να μας πει τι ακριβώς αγοράζουν. Διότι υπάρχει μεν το ενημερωτικό δελτίο, όμως κανένας δεν ελέγχει αν τηρείται το ενημερωτικό δελτίο, αν τα χρήματα πάνε για το σκοπό που λένε, αν πράγματι τα τιμολόγια είναι σωστά, αν πράγματι έγιναν ουσιαστικές επενδύσεις, αν πράγματι οι αποτιμήσεις που αγοράζονται διάφορες επιχειρήσεις κυρίως του βασικού μετόχου ή φίλων ή συγγενών ή τα οικόπεδά τους είναι πραγματικές. Το μόνο όργανο που υπάρχει είναι η δήλωση της επιχείρησης ?αυτό αν θεωρηθεί όργανο- και οι ορκωτοί ελεγκτές. 
Έχω εμπιστοσύνη στους ορκωτούς λογιστές. Η ιστορία, όμως, απέδειξε ότι οι περισσότεροι εξ? αυτών ?και το γνωρίζετε- εκτός από ελέγχους των επιχειρήσεων κάνουν και το σύμβουλο των επιχειρήσεων, γιατί η τιμή του ελεγκτή είναι μικρή, ενώ του συμβούλου μεγαλύτερη. 
Όμως, έχω να κάνω μία παρατήρηση. Ακόμα κι αυτές οι εκθέσεις βρίσκονται στην Επιτροπή Κεφαλαιαγοράς και ούτε μία από αυτές δεν πέρασε από το Διοικητικό Συμβούλιο της Επιτροπής Κεφαλαιαγοράς για να δει αν πράγματι αξιοποιήθηκαν σωστά οι επενδύσεις ή όχι. Και διερωτώμεθα όλοι πού πήγαν τα λεφτά του κοσμάκη. Διερωτώμεθα όλοι εάν έγιναν επενδύσεις. Για ποιες επενδύσεις μιλάμε; Πού είναι η αύξηση της απασχόλησης από επενδύσεις; Μόνο τη διετία 1999-2000 απορροφήθηκαν μέσω χρηματιστηρίου περίπου 7 τρισεκατομμύρια δραχμές. Πού είναι αυτές οι επενδύσεις στην Ελλάδα; Τι έγιναν τα χρήματα έφυγαν στο εξωτερικό; Ή αγοράστηκαν μετοχές άλλων εταιρειών; Ή έγιναν γιοτ και βίλες; Πού βρίσκονται αυτά τα χρήματα; 
Η ευθύνη της Κυβέρνησης και των οργάνων της είναι παρά πολύ μεγάλη. Στο σημείο αυτό, πρέπει να θυμίσω ότι ο Πρόεδρος της Επιτροπής Κεφαλαιαγοράς είναι πρόεδρος ενός νομικού προσώπου δημοσίου δικαίου το οποίο διορίζεται από τον Υπουργό Οικονομίας -ο ίδιος και η συντριπτική πλειοψηφία το συμβούλιό του- και επομένως ελέγχεται και εκτελεί τις εντολές του Υπουργού. Και αυτή είναι η μεγάλη ευθύνη της Κυβέρνησης, όπως και για πολλά άλλα θέματα τα οποία θα σας πω ευθύς αμέσως. 
Η μεγάλη ευθύνη της Κυβέρνησης, των οργάνων της και των Υπουργών της, είναι και η εξής: Η εσωτερική πληροφόρηση, κυρίες και κύριοι συνάδελφοι. Έτσι, λοιπόν, πέρα από τους επιχειρηματίες ?για τους οποίους είπαμε πόσα πήραν και γιατί τα πήραν- υπήρξαν και ιδιώτες που γνώριζαν στο Χρηματιστήριο τα τεκταινόμενα και είχαν εσωτερική πληροφόρηση. Έτσι υπήρξαν οι καινούργιοι δισεκατομμυριούχοι στην Ελλάδα. 
Θα αναφέρω χαρακτηριστικά τα εξής. Πρώτον ?και μην σας κακοφανεί, κυρίες και κύριοι συνάδελφοι, δεδομένοι ότι δεν είστε όλοι στο «παιχνίδι»- υπήρξαν Υπουργοί που θησαύρισαν και αυτοί και το περιβάλλον τους. Υπήρξαν διοικητές οργανισμών που θησαύρισαν και αυτοί και το περιβάλλον τους. Υπήρξαν, κυρίως σε κρατικές επιχειρήσεις, «πυραμίδες» οι οποίες μαζί με τις off-shore εταιρείες (ιδιοκτησίας ποίων;) έπαιρναν τις μετοχές από 1.000 δραχμές και τις έφταναν στις 120.000 δραχμών. Ξέρετε τι σημαίνει «γενικές αποθήκες»; Ξέρετε τι παραγωγή είχαν; 
Παλαιότερα, είχαν κάποιο σκοπό, έκαναν κάποιο έργο. Ήταν αποθηκευτικοί χώροι.
ΝΙΚΟΛΑΟΣ ΦΑΡΜΑΚΗΣ: Να μας πείτε ονόματα, κύριε συνάδελφε! 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ακούστε με, κύριοι συνάδελφοι! Ακούστε με και αν έχετε αντίλογο, ευχαρίστως να σας ακούσω. 
Αργότερα, ήταν απλώς κάποιες εγκαταλελειμμένες αποθήκες στις οποίες κυκλοφορούσαν αρουραίοι. Έκαναν πράγματι αυτήν την επιχείρηση «πυραμίδα» για να «οικονομήσουν» οι «ημέτεροι» και πίσω από αυτό υπήρχαν off-shore εταιρείες. Δεν έχετε την περιέργεια, κύριοι συνάδελφοι, να μάθετε ποιων ιδιοκτησία είναι οι off-shore εταιρείες; 
ΝΙΚΟΛΑΟΣ ΦΑΡΜΑΚΗΣ: Να μας πείτε, κύριε συνάδελφε!
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριοι συνάδελφοι, υπήρξε διοικητής τράπεζας, ο οποίος είχε σύμβουλό του διευθύνοντα σύμβουλο χρηματιστηριακής εταιρείας. Και όχι μόνο αυτό. Κατά την περίοδο εκείνη ο κύριος αυτός συνέστησε ΕΛΔΕ που μετέτρεψε σε ΕΠΕΥ και η οποία εταιρεία αγοράστηκε κατά 40% από την Αγροτική Ασφαλιστική, με μετοχικό κεφάλαιο 65 εκατομμύρια, έναντι 500 εκατομμυρίων δρχ.. Τι πούλαγε, κύριοι συνάδελφοι αέρα; Δεν υπάρχει συναλλαγή εδώ; 
Αυτό, όμως, δεν ισχύει μόνο για τις εταιρείες που σας είπα. Ισχύουν για πολύ περισσότερες εταιρείες. Έτσι, δημιουργήθηκαν οι «πυραμίδες» και έτσι απορροφήθηκαν τα χρήματα. Οι μετοχές των 1.000 δραχμών έγιναν αξίας 120.000 δρχ. όπως προείπα. Παρασυρόταν ο κόσμος, παίρναν τα λεφτά του κοσμάκη και αποχώρησαν. 
Αυτήν την κρίσιμη περίοδο δεν θα πρέπει, λοιπόν, να είστε αρνητικοί στο θέμα της σύστασης της Επιτροπής. Έχετε ηθικό χρέος, κύριοι! Έχετε εθνικό χρέος! Να μην ακούσετε ούτε τον Πρωθυπουργό σας. Είμαστε εδώ σήμερα περισσότερο από δική του πρωτοβουλία, δεδομένου ότι όταν βγήκαν τα δημοσιεύματα εις βάρος των Υπουργών του, ζήτησε από τον Υπουργό Δικαιοσύνης άμεση και σε βάθος έρευνα. Αλλά η έρευνα του, κυρίες και κύριοι συνάδελφοι, σταματάει όταν πιθανώς κάποιες υποθέσεις καταλήγουν στο αρχείο. Όταν προχωράνε και έρχονται στη Βουλή, τότε με την πλειοψηφία του σταματάει την έρευνα. 
Ένα έχω να σας πω, γιατί δυστυχώς ο χρόνος μου τελείωσε. Η κάθαρση των εγκλημάτων γίνεται μόνο με την τιμωρία. Εάν δεν δώσετε την ευκαιρία να συσταθεί Εξεταστική Επιτροπή και να υπάρξει πλήρης και σε βάθος έλεγχος των εγκλημάτων που διεπράχθησαν, είναι μαθηματικώς βέβαιο ότι αυτό θα το πράξει αύριο η Κυβέρνηση της Νέας Δημοκρατίας. 
Σας ευχαριστώ πολύ. 
(Χειροκροτήματα από την Πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Διονύσιος Γκούσκος. 
ΔΙΟΝΥΣΙΟΣ ΓΚΟΥΣΚΟΣ: Κυρίες και κύριοι συνάδελφοι, αν η Κυβέρνηση φοβόταν και είχε κάτι να κρύψει, θα έκανε ακριβώς αυτό που συνέστησε ο συνάδελφός μας της Νέας Δημοκρατίας, θα προχωρούσε στην αποδοχή όχι εξεταστικής επιτροπής αλλά προανακριτικής και με την πλειοψηφία της θα έκλεινε το θέμα, για να μην μπορεί αύριο η Νέα Δημοκρατία εάν τιμηθεί από τον ελληνικό λαό να το ξανανοίξει. Η πρόκληση λοιπόν είναι, αν γίνετε κυβέρνηση ανοίξτε το αλλά με δική σας ευθύνη. Και θα επιχειρήσω να αποδείξω ότι η πρότασή σας είναι απόλυτα παραπειστική, παραπλανητική και υποκριτική. 
Κύριοι συνάδελφοι, με ποια άνεση λέτε σε αυτήν την Αίθουσα ότι διαπράχθηκαν υπουργικά αδικήματα; Πού είναι η τοποθέτηση της Νέας Δημοκρατίας για τον Ευάγγελο Μαλέσιο; Χρησιμοποιείται ο Ευάγγελος Μαλέσιος ως όχημα για να έλθει εδώ η πρότασή σας για σύσταση Εξεταστικής Επιτροπής κι εδώ στην έδρα ο κύριος ομιλητής σας ξεχνά την ύπαρξή του και μας μιλά ξανά για την ΔΕΚΑ, για το χρηματιστήριο. Και φέρνετε από το φεγγίτη αυτό το οποίο απέρριψε η Βουλή πριν από ενάμισι χρόνο. 
Με ποια άνεση μιλά ο ομιλητής σας και λέει για εσωτερική πληροφόρηση δυνάμει της οποίας πλούτισαν κυβερνητικά πρόσωπα; Η αοριστία έναντι της οποίας κανείς δεν μπορεί να αμυνθεί, είναι φασισμός. Και δεν θέλω να το αποδώσω στον αξιότιμο συνάδελφο κ. Κωστόπουλο, αλλά δεν μπορεί κανείς να απευθύνει αυτές τις κατηγορίες γενικά και αόριστα, λάσπη προς όλες τις κατευθύνσεις, για να μην μπορεί κανείς να την σηκώσει και να αποδείξει το αντίθετο.
ΒΥΡΩΝ ΠΟΛΥΔΩΡΑΣ: Όχι αόριστα!
ΔΙΟΝΥΣΙΟΣ ΓΚΟΥΣΚΟΣ: Διότι έτσι όπως θέσατε ισοπεδωτικά ότι κυβερνητικά πρόσωπα είχαν εσωτερική πληροφόρηση, κανείς δεν μπορεί να αποδείξει το αντίθετο. Είναι μια λάσπη στα πλαίσια του δόγματος «πες, πες, στο τέλος κάτι θα μείνει». Αλλά εδώ, υπό το πρίσμα της Εξεταστικής Επιτροπής μην ξεγελιόμαστε -το γνωρίζετε πολύ καλά- μπαίνουμε στον προθάλαμο ποινικής διαδικασίας. Δεν έρχεστε ευθέως να ενεργοποιήσετε το άρθρο 86 διότι δεν έχετε τα στοιχεία. Δεν κατονομάζεται στην πρότασή σας κανείς και τίποτα, κανένα πρόσωπο, καμία πράξη. 
ΜΙΛΤΙΑΔΗΣ ΕΒΕΡΤ: Τις κατονόμασε ο εισαγγελέας.
ΠΡΟΕΔΡΟΣ (Απόστολος Κακλαμάνης): Παρακαλώ να μην γράφεται καμία διακοπή! 
ΔΙΟΝΥΣΙΟΣ ΓΚΟΥΣΚΟΣ: Κυρίες και κύριοι συνάδελφοι, παραπλανάται ο Έλληνας πολίτης, ο ελληνικός λαός, διότι από αυτό εδώ το Βήμα επανειλημμένα ακούστηκαν ιαχές και οιμωγές και αρές ότι όταν ο εισαγγελέας το ζητά, εσείς αρνείστε. Ουδέν ψευδέστερον! Ο εισαγγελέας δεν ζητά ούτε έχει το δικαίωμα να ζητήσει. Ο εισαγγελέας διαβιβάζει. Και πείτε την αλήθεια στον ελληνικό λαό, ότι κατόπιν επανειλημμένων μηνύσεων, απανωτών την περίοδο εκείνη την επίμαχη, επιβαρύνθηκε το κλίμα του χρηματιστηρίου, γιατί μην λησμονάτε ότι σταμάτησε η ΔΕΚΑ τη δραστηριότητά της όταν η πρώτη μήνυση του αξιότιμου πρώην Προέδρου της Νέας Δημοκρατίας του κ. Έβερτ κατατέθηκε στην Εισαγγελία Πρωτοδικών. Και ακολούθησαν και άλλες. Στα πλαίσια αυτά μπορούσε να συνεχισθεί στήριξη των δικών της μετοχών απο την πλευρά της «ΔΕΚΑ Α.Ε.»; 
Τι απάντησε ο εισαγγελέας, αφού προκαλείτε. Ο εισαγγελέας στα δύο μεγάλα θέματα που ανοίξατε, ΕΤΕ, ΕΜΠΟΡΙΚΗ, ΑΓΡΟΤΙΚΗ, σας απάντησε ότι αυτά που αναγράφονται στη μήνυση του κ. Έβερτ αποδείχτηκαν μη αληθή και αυτά που κατέθεσε στοιχεία και προφορικά ο συνάδελφος κ. Παπαθανασίου, δεν ανταποκρίνονται στην αλήθεια. Διαβάστε τη διάταξη του εισαγγελέα κ. Ασπρογέρακα, που είναι εμπειρότατος, που θέτει την υπόθεση στο αρχείο.
ΜΙΛΤΙΑΔΗΣ ΕΒΕΡΤ: ?
ΔΙΟΝΥΣΙΟΣ ΓΚΟΥΣΚΟΣ: Πείτε την αλήθεια στον ελληνικό λαό. Έχετε δύο σκέλη. Το ένα αφορά τις τρεις εταιρείες που προανέφερα, ΕΛΠΕ, ΕΘΝΙΚΗ, ΕΜΠΟΡΙΚΗ και ετέθη στο αρχείο με αιτιολογημένο σχολιασμό του εισαγγελέως που ερεύνησε, ότι αποδείχτηκαν τα στοιχεία που προσκόμισαν αναληθή. 
Και για τη ΔΕΚΑ σας απαντήσαμε. Αλλά αφού επανέρχεστε, θα απαντήσουμε πάλι. Η ΔΕΚΑ, λοιπόν στήριξε τις δικές της μετοχές. Αγόρασε επί σειρά μηνών -και όχι λίγες μέρες πριν και λίγες μέρες μετά, όπως παραπλανητικά θέτετε στις δημόσιες τοποθετήσεις σας- και ένα μήνα μετά τις εκλογές, δαπανώντας περί τα 250 δισεκατομμύρια. Αγόρασε και στήριξε δικές της μετοχές ΟΤΕ, ΕΘΝΙΚΗ, ΕΛΠΕ, και ΕΜΠΟΡΙΚΗ. Και ερωτώ: Αυτό δεν είναι σύμφυτο με το σκοπό ιδρύσεως της «ΔΕΚΑ Α.Ε.»; Ποιος μπορεί να κατηγορήσει μια εταιρεία επειδή το δικό της χαρτοφυλάκιο επεχείρησε να στηρίξει.
ΜΙΛΤΙΑΔΗΣ ΕΒΕΡΤ: ?
ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε.
ΔΙΟΝΥΣΙΟΣ ΓΚΟΥΣΚΟΣ: Δεν θα υπεραμυνθώ τι λέω εγώ, διότι είναι εδώ τα στοιχεία και μπορείτε να το διαπιστώσετε. Ο εισαγγελέας είπε, κύριε ΄Εβερτ, ότι εσείς δεν λέτε αλήθεια. ΄Εχω εδώ, όμως, τα στοιχεία και θα τα καταθέσω.
ΜΙΛΤΙΑΔΗΣ ΕΒΕΡΤ: ?.
ΔΙΟΝΥΣΙΟΣ ΓΚΟΥΣΚΟΣ: Επειδή προκαλούμαι από τον κ. ΄Εβερτ, θα καταθέσω το πόρισμα της Εισαγγελίας Πρωτοδικών, αφού διαβάσω την επίμαχη φράση.
ΜΙΛΤΙΑΔΗΣ ΕΒΕΡΤ: ?
ΠΡΟΕΔΡΟΣ (Απόστολος Κακλαμάνης): Παρακαλώ να μη διακόπτεται ο επί του Βήματος ομιλητής. ?Οποιος έχει αντίρρηση παίρνει το λόγο και λέει την άποψή του.
ΔΙΟΝΥΣΙΟΣ ΓΚΟΥΣΚΟΣ: «Συνεπώς αφού τα καταγγελλόμενα με τη μηνυτήρια αναφορά του Βουλευτή Μιλτιάδη ?Εβερτ και τα συνημμένα σ? αυτήν υπομνήματα καθώς και τα αναφερόμενα στην αρχή της παρούσης ερευνηθέντα και εκ δημοσιευμάτων προκύψαντα δεν περιέχουν στοιχεία ικανά να δικαιολογήσουν την άσκηση ποινικής δίωξης ούτε τέτοια στοιχεία προκύπτουν μετά το πέρας της προκαταρκτικής εξέτασης και την εκτίμηση του αποδεικτικού υλικού της, πρέπει η δικογραφία που σχηματίστηκε να τεθεί στο αρχείο σύμφωνα με τη διάταξη του άρθρου 43 του Κώδικα Ποινικής Δικονομίας».
Για τον κ. Παπαθανασίου ρητά λέει: «Δεν καταδείχθηκε κατά τη διάρκεια της προκαταρκτικής εξέτασης η βασιμότητα των καταγγελιών του Βουλευτή Ιωάννη Παπαθανασίου».
Καταθέτω το πόρισμα στα Πρακτικά.
(Στο σημείο αυτό, ο Βουλευτής κ. Διονύσιος Γκούσκος καταθέτει για τα Πρακτικά το προαναφερθέν πόρισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η ΔΕΚΑ, λοιπόν, δεν ξεπέρασε στις αγορές των μετοχών ποσοστό από 1% έως 4,5% των κυκλοφορησάντων εκείνη την περίοδο μετοχών των αντιστοίχων εταιρειών. Δεν επέδρασε παρά σ΄ ένα απειροελάχιστο αμελητέο ποσοστό στο γενικό δείκτη του χρηματιστηρίου. Τις δικές της μετοχές και το δικό της χρηματοφυλάκιο στήριξε, όπως θα έκανε κάθε καλός νοικοκύρης. Εσείς θέλατε να το αφήσει να καταρρεύσει. 
Είναι ανακριβές αυτό που είπε ο συνάδελφος κ. Κωστόπουλος ότι την ίδια περίοδο ασφαλιστικά ταμεία αγόραζαν αφειδώς 10 δισεκατομμύρια. Σε όλους εκείνους τους μήνες να δείτε τι στοιχεία δαπάνησαν τα ασφαλιστικά ταμεία, όταν ο ημερήσιος τζίρος ξεπερνούσε τα 80 και 100 δισεκατομμύρια. Ως εκ τούτου λοιπόν, πού είναι η ενορχηστρωμένη προσπάθεια κυβερνητικών παραγόντων για να στηρίξουν πλασματικά το δείκτη του χρηματιστηρίου; Για τις τράπεζες σας απάντησε ο εισαγγελέας, για τη ΔΕΚΑ σας απαντήσαμε στη Βουλή. Είναι απρεπές στο κάτω-κάτω, δείχνει έλλειψη σεβασμού προς το Σώμα, να επανέρχεστε με αυτόν τον τρόπο.
ΙΩΑΝΝΗΣ ΚΕΦΑΛΟΓΙΑΝΝΗΣ: ?
ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας παρακαλώ!
ΙΩΑΝΝΗΣ ΚΕΦΑΛΟΓΙΑΝΝΗΣ: ?
ΠΡΟΕΔΡΟΣ (Απόστολος Κακλαμάνης): Αν έχω δίκιο, πρέπει να αφήσετε τον αγορητή να μιλήσει όπως μίλησε και ο προηγούμενος και όπως πρέπει να μιλήσει και ο επόμενος.
ΔΙΟΝΥΣΙΟΣ ΓΚΟΥΣΚΟΣ: Παραπλανιέται ο ΄Ελληνας πολίτης διότι γίνεται ένας συνειρμός ο οποίος είναι παραπειστικός, καταλήγει σε ένα μεγάλο ψέμα. Αφού χάθηκαν τα χρήματα ενάμισι ίσως εκατομμυρίου Ελλήνων, κάποιος τα πήρε. «Ράβδος εν γωνία άρα βρέχει», τα πήρε η Κυβέρνηση! Είναι ντροπή, διότι αν δεν έχετε στοιχεία να πείτε με ποιο τρόπο μέσα από ποια εσωτερική πληροφόρηση ποια πρόσωπα, ποιες κρατικές εταιρείες, ποιες εταιρείες του δημοσίου κύκλου επωφελήθηκαν από αυτήν την κερδοσκοπία που υπήρξε, μην κάνετε το συνειρμό αυτό.
ΙΩΑΝΝΗΣ ΚΕΦΑΛΟΓΙΑΝΝΗΣ: ?
ΔΙΟΝΥΣΙΟΣ ΓΚΟΥΣΚΟΣ: Η έρευνα γίνεται από τη δικαιοσύνη. Διαβάστε λίγο -σας παρακαλώ πολύ- οι μη νομικοί εξ υμών ποιος είναι ο αρμόδιος για να ερευνήσει τις φούσκες που πράγματι υπήρξαν στο Χρηματιστήριο, εάν επενδύθηκαν ή όχι τα χρήματα τα οποία εισέρευσαν σε διάφορες εταιρείες απατηλές ?συμφωνώ μαζί σας- εταιρείες. 
Ποιος είναι αρμόδιος; Θεσμικά η Επιτροπή Κεφαλαιαγοράς της οποίας ο ρόλος και το έργο ενισχύθηκε με πρόσφατο νόμο που φέραμε εμείς. Έτσι εκπληρώθηκε η δέσμευση του Υπουργού Εθνικής Οικονομίας κατά τη συζήτηση?
ΝΙΚΟΛΑΟΣ ΦΑΡΜΑΚΗΣ:?
ΔΙΟΝΥΣΙΟΣ ΓΚΟΥΣΚΟΣ: Σας παρακαλώ κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): ΄Εχετε δίκιο, κύριε Γκούσκο. Εξέρχεται ο θυμώδης συνάδελφος. Επομένως συνεχίστε. 
ΝΙΚΟΛΑΟΣ ΦΑΡΜΑΚΗΣ:?
ΠΡΟΕΔΡΟΣ (Απόστολος Κακλαμάνης): Εγώ δεν τα άκουσα αυτά κύριε συνάδελφε, γιατί είμαι σε απόσταση άνω των δέκα μέτρων. Εν πάση περιπτώσει δική μου δουλειά είναι να ρίχνω τους τόνους από την Έδρα. Αν είναι να τους ανεβάζω, καλύτερα να ανεβάστε κάποιον άλλον σε αυτή τη θέση. 
Ορίστε, κύριε Γκούσκο συνεχίστε. 
ΔΙΟΝΥΣΙΟΣ ΓΚΟΥΣΚΟΣ: Κυρίες και κύριοι συνάδελφοι, αρμόδιος είναι ο εισαγγελέας. Και ο εισαγγελέας αυτή τη στιγμή ερευνά εκατοντάδες περιπτώσεις εταιρειών, οι οποίες είχαν επιλήψιμη πορεία στο χρηματιστήριο. Εάν από αυτές τις εταιρείες προκύψει ίχνος σχέσεις τους με κυβερνητικά πρόσωπα, είμαστε εδώ και κανείς να μη διεκδικεί εντιμότητα περισσότερη από κάθε άλλο συνάδελφό του εδώ μέσα! Να προσεγγίζετε τα θέματα αυτά με τη μετριοπάθεια και τη σεμνότητα που ταιριάζει σε όλους μας. 
΄Ερχεστε να ζητήσετε Εξεταστική Επιτροπή αυτή τη στιγμή, σε μια κατεξοχήν ύποπτη προεκλογική περίοδο, διότι σε λίγους μήνες έχουμε εκλογές. Έρχεστε τώρα που δείχνει να ανακάμπτει το χρηματιστήριο και να βρίσκεται με άνοδο της τάξεως 30% έως 35%. Το ερώτημα είναι: Αν ξεκινήσουμε από τώρα και μέχρι τις εκλογές να ερευνάμε το χρηματιστήριο και να μιλάμε με υπαινιγμούς, συνειρμούς και συκοφαντίες αναπόδεικτες, θα ωφεληθεί το χρηματιστήριο; Θα ωφεληθεί η ελληνική οικονομία; Αυτός είναι ο σκοπός της Νέας Δημοκρατίας; Δεν θέλω να το πιστέψω. Δηλαδή η παρεμπόδιση της ανάκαμψης του χρηματιστηρίου; 
Όταν υπάρχει κενό πολιτικού λόγου, είναι λάθος αυτό το κενό να υποκαθίσταται με μια δικογραφία. Διότι αυτό ακριβώς θέλετε. Να αντικαταστήσουμε το πολιτικό λόγο με μια δικογραφία. Εάν υπήρχαν τα στοιχεία, εδώ είμαστε. Όμως τώρα είστε δίχως στοιχεία. Διαβάστε την πρόταση για Εξεταστική Επιτροπή που έχετε υπογράψει. Δεν υπάρχει ούτε μια πράξη ούτε ένα στοιχείο ούτε ένα πρόσωπο που να κατανομάζεται.
Λέτε ότι δε σεβόμαστε τη δικαιοσύνη. Κυρίες και κύριοι συνάδελφοι, από αυτό το Βήμα είχαμε επικρίνει την τακτική κάποιων εισαγγελέων, οι οποίοι διάνθιζαν το διαβιβαστικό τους προς τη Βουλή περίπου με τα επιχειρήματα καταδικαστικής απόφασης είπαμε ότι αυτό είναι έξω από το ρόλο του εισαγγελέα, έξω από την ευθύνη του εισαγγελέα με το άρθρο 86 του Συντάγματος. 
Έρχεται, λοιπόν, τούτο το διαβιβαστικό της εισαγγελέως κ. Τουμπάνου και δικαιώνει πλήρως τις αυστηρές επικρίσεις που από αυτό το Βήμα κάναμε στο παρελθόν σε παρεμφερείς υποθέσεις. Κανένας υπαινιγμός. Διαβιβάζει όπως έχει το θεσμικό καθήκον. Όταν, λοιπόν, δικαιωνόμαστε από τη συμπεριφορά της εισαγγελέως Πρωτοδικών, θα περίμενα θάρρος. Να έλθετε και να πείτε: «Όχι μόνο δεν υβρίζετε τη δικαιοσύνη, αλλά καλώς πράξατε το καθήκον σας. Αυτό είναι το χρέος του εισαγγελέα όπως υλοποιείται σήμερα. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η έρευνα εξαντλείται στον εισαγγελέα κύριε συνάδελφε; 
ΔΙΟΝΥΣΙΟΣ ΓΚΟΥΣΚΟΣ: Κυρίες και κύριοι συνάδελφοι, η Βουλή επιλαμβάνεται όταν διαφαίνονται ευθύνες κυβερνητικών προσώπων. Όταν πρέπει στα πλαίσια του άρθρου 86 του Συντάγματος να επιληφθεί για να εξετάσει την πολιτική διάσταση ενός γενικότερου ζητήματος, δεν υποκαθιστά τη δικαιοσύνη, όταν ήδη διερευνά και δεν μπορεί να έλθει και να ψάξει ως εισαγγελέας Πλημμελειοδικών τι έγινε στην περίπτωση της μιας ή της άλλης εταιρείας. Είναι έξω από τις αρμοδιότητες της Βουλής. 
Να πούμε την αλήθεια: το χρηματιστήριο Αθηνών πέρασε και περνάει ακόμη τις παιδικές ασθένειες. Θα μου επιτρέψτε όμως να αναφέρω ένα ιστορικό προηγούμενο: το 1929 υπήρξε το μεγαλύτερο κραχ στην οικονομική ιστορία. Καταστράφηκαν εκατομμύρια οικογένειες, εκατομμύρια επιχειρήσεις, μάτωσε όλος ο δυτικός κόσμος. Δεν μπόρεσε ο Ελευθέριος Βενιζέλος να ολοκληρώσει την οικονομική του πολιτική. Κατηγορήθηκε από την Κυβέρνηση Χούβερ κανείς ως υπαίτιος του μεγάλου αυτού κραχ; Δεν υπήρχαν εκεί «φούσκες»; Όχι. Εκεί αναπτύχθηκε μια γενναία πολιτική, η πολιτική του Νιου Ντιλ. Διότι εκεί ήταν ο Φραγκλίνος Ρούσβελτ και μίλησε με πολιτική και όχι με υπαινιγμούς και με δικογραφίες, όπως οι ανάγκες της σημερινής δημαγωγίας επιβάλλουν.
Δύο λέξεις θα πω για το συνάδελφο κ. Μαλέσιο. Η Βουλή υποχρεούται να επιληφθεί όταν συντρέχουν δύο περιπτώσεις: η μία είναι να υπάρχει αρμοδιότητα του Υπουργού και η δεύτερη είναι να υπάρχει βλαπτική για το δημόσιο σύμβαση. Η μεν αρμοδιότητα, από τη μελέτη του φακέλου, δεν εγγίζει το συνάδελφο Ευάγγελο Μαλέσιο. Διότι ούτε στις επιτροπές, οι οποίες αξιολόγησαν και πρότειναν, όπως ανακριβώς λέγεται, συμμετέσχε ούτε βεβαίως στο ΚΥΣΕΑ, το οποίο τελικώς αποφάσισε. Συμμετέσχε σε διυπουργική συντονιστική επιτροπή, που είχε ρόλο μόνο συντονιστικό γενικά για τους Ολυμπιακούς Αγώνες. Και από τη μελέτη των εγγράφων, που θα σας καταθέσει ο συνάδελφος, θα δείτε ότι είναι απολύτως αμέτοχος και αναρμόδιος γι? αυτό. Αλλά και η ίδια η σύμβαση αυτή καθ? εαυτή είναι επωφελής για το δημόσιο. Και καλώς το ΚΥΣΕΑ επέλεξε τη ΣΑΙΚ-ΖΙΜΕΝΣ και όχι την άλλη κοινοπραξία, την TRT, διότι αυτή έδωσε τη χαμηλότερη προσφορά. Και αυτό έπρεπε να πράξει το ΚΥΣΕΑ, αυτό είναι το καθήκον του.
Εάν έχετε εσείς αντίθετα στοιχεία, τα οποία όμως δεν φαίνονται από την πρότασή σας, στην οποία ούτε αναφέρεται ότι η σύμβαση αυτή ήταν βλαπτική για το δημόσιο, πείτε το να το εξετάσουμε. Με αοριστίες και υπαινιγμούς δεν μπορεί να συσταθεί Εξεταστική Επιτροπή.
Κύριε Πρόεδρε, καταλήγω με τούτο: ο συνάδελφος κ. Μαλέσιος διέπραξε λάθος, όχι αδίκημα. Και του λάθους αυτού ανέλαβε με γενναιότητα την ευθύνη και ο ίδιος και ο Πρωθυπουργός. Έγινε τη στιγμή που έπρεπε αυτό το οποίο επέβαλλαν η πολιτική και η προσωπική ηθική των πολιτικών ανδρών. Εκεί κλείνει το θέμα, κατά τη δική μας άποψη.
Και όσον αφορά γενικότερα τη διαφθορά, για την οποία μιλάτε, θέλω να πω το εξής: η διαφθορά δεν αντιμετωπίζεται με φαντάσματα, με υπαινιγμούς και με συκοφαντίες. Αντιμετωπίζεται θεσμικά, αντιμετωπίζεται με τη συνένωση των προσπαθειών όλων μας, αντιμετωπίζεται αν εμείς οι πολιτικοί λέμε την αλήθεια και είμαστε ευθείς και ειλικρινείς. Διότι εμείς πρώτοι έχουμε χάσει την αξιοπιστία μας απέναντι στον Έλληνα πολίτη και εμείς πρώτοι πρέπει να δώσουμε το παράδειγμα. Όχι όμως με αυτά εδώ τα υποκριτικά, αλλά με την καθημερινή πράξη μας
Σας ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Αντώνης Σκυλλάκος.
ΑΝΤΩΝΗΣ ΣΚΥΛΛΑΚΟΣ: Το τι συνέβη με το χρηματιστήριο και τι συνέπειες για την ελληνική κοινωνία δεν είναι ένα απλό πρόβλημα για να το παραβλέψουμε. Ζημιώθηκαν περισσότερο ή λιγότερο εκατοντάδες χιλιάδες νοικοκυριά.
(Στο σημείο αυτό την Προεδρική Έδρα καταλαμβάνει ο Α? Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Εμείς βεβαίως δεν είχαμε ποτέ αυταπάτες για το ρόλο του χρηματιστηρίου. Τα κόμματα τα οποία κινούνται στη λογική της ελεύθερης αγοράς, είτε από παράδοση είτε θεοποιώντας στην πορεία τους την αγορά, έβλεπαν και βλέπουν το χρηματιστήριο σαν ένα πολύ χρήσιμο θεσμό, τον οποίο πρέπει να ενισχύουμε, διότι αυτό βοηθάει στις επενδύσεις και κατ? επέκταση στην ανάπτυξη.
Οι υποστηρικτές, όμως, αυτού του θεσμού έκρυψαν όλο αυτό το διάστημα το ρόλο του χρηματιστηρίου σαν μηχανισμό ανακατανομής του πλούτου. Έκρυψαν, δηλαδή, ότι το χρηματιστήριο ακόμη και σε ομαλές περιόδους ?όχι σαν την περίοδο που περάσαμε εδώ στην Ελλάδα- λειτουργεί σαν συμπληρωματικός μηχανισμός, ώστε να έχουν οι επιχειρηματίες φτηνό χρήμα.
Όταν δηλαδή από τις τράπεζες ή από άλλες πηγές είναι πιο ακριβό το χρήμα, τους συνέφερε να παίρνουν χρήματα από τους απλούς πολίτες οι οποίοι ένιωθαν ότι γίνονταν και επενδυτές ταυτόχρονα. Πάντα, λοιπόν, υπάρχει μια εκμετάλλευση σε βάρος των πλατιών λαϊκών στρωμάτων τα οποία νομίζουν ότι θα συμμετάσχουν στην επένδυση, ότι θα κερδίσουν απ? αυτήν την υπόθεση. Βεβαίως στη λειτουργία κάθε χρηματιστηρίου υπάρχουν και οι επιτήδειοι οι οποίοι γνωρίζουν πώς πηγαίνουν τα πράγματα, πότε προς τα πάνω, πότε προς τα κάτω και αποκομίζουν λιγότερα ή περισσότερα κέρδη. 
Τα λέμε αυτά, διότι όταν μπαίνει το ερώτημα απ? αυτήν την υπόθεση του χρηματιστηρίου ποιοι κέρδισαν και ποιοι έχασαν, γίνεται μια κουβέντα κυρίως για τους επιτήδειους, ενώ μία Εξεταστική Επιτροπή θα ευνοούσε κατά τη δική μας άποψη να αποκαλυφθεί ακόμα περισσότερο ότι δεν είναι οι επιτήδειοι αυτοί που παίζουν στο χρηματιστήριο, αλλά σχεδόν το σύνολο των επιχειρηματιών των οποίων οι επιχειρήσεις είχαν εισαχθεί στο χρηματιστήριο. Όλοι αυτοί κέρδισαν σε βάρος των μικροκαταθετών, σε βάρος αυτών που μπήκαν στο χρηματιστήριο. Δεν είναι το πρόβλημα μόνο οι όποιες φούσκες που αναφέρονται συγκεκριμένα, αλλά φούσκα ήταν όλο το χρηματιστήριο. Όλες οι επιχειρήσεις αποκόμισαν τεράστια κέρδη σε βάρος αυτών που έχασαν τα λεφτά τους. Δεν είναι οι κάποιοι κακοί επιχειρηματίες που χρησιμοποίησαν το χρηματιστήριο, είναι το σύνολο αυτών που μπήκαν μέσα, είναι το σύνολο της πλουτοκρατίας που ήταν στο χρηματιστήριο και που κέρδισε σε βάρος του ελληνικού λαού. Αυτό είναι το θέμα και θα θέλαμε να αναδειχθεί όχι με τις τοποθετήσεις εδώ, αλλά και μέσα από τα πλαίσια μιας εξεταστικής επιτροπής.
Όταν κατατέθηκε η πρόταση από τη Νέα Δημοκρατία να υπάρξει ανάλογη επιτροπή με την ευκαιρία έρευνας για τη ΔΕΚΑ, εμείς είχαμε ταχθεί υπέρ. Και τώρα τασσόμεθα υπέρ, γιατί πρόκειται για ένα μεγάλο πρόβλημα, αφορά πολύ κόσμο και θα θέλαμε μέσα από την Εξεταστική Επιτροπή να αναδειχτούν και οι πολιτικές ευθύνες και άλλου είδους ευθύνες, αν βρίσκαμε στην πορεία από την εξέταση του ζητήματος. 
Τι εικόνα έχουμε εμείς: Τη βασική ευθύνη τη φέρνει η Κυβέρνηση, η οποία με τα πρώτα της στελέχη ενθάρρυνε τον κόσμο να παίξει στο χρηματιστήριο για μακρό χρονικό διάστημα. Ευθύνες, όμως, ίσως όχι σ? αυτό το μέγεθος, έχει και η Νέα Δημοκρατία η οποία με τον τρόπο της ενθάρρυνε ή δεν απέτρεπε, όπως θα έπρεπε τον κόσμο να παίξει στο χρηματιστήριο. Υπήρχαν προτάσεις στελεχών της Νέας Δημοκρατίας για να υπάρξουν δάνεια από τις τράπεζες, συγκεκριμένα μέτρα, για να ενθαρρυνθεί ακόμα περισσότερο ο κόσμος. Υπάρχουν, λοιπόν, ευθύνες και από το ΠΑΣΟΚ κυρίως, αλλά και από τη Νέα Δημοκρατία. Ξεκινούν από το ρόλο που έχουν στο μυαλό τους ότι μπορεί να παίξει ένα χρηματιστήριο.
Πέρα απ? αυτό, θα θέλαμε να δούμε μέσα από την Εξεταστική Επιτροπή και τι έγινε στη ΔΕΚΑ πραγματικά, που κάθε εισαγγελέας μπορεί να λέει ό,τι θέλει, να βάζει ή να μη βάζει την υπόθεση στο αρχείο, αλλά νομίζω ότι γνώμη μπορούν να διαμορφώσουν και οι Βουλευτές. Να εξεταστεί ο ρόλος της Επιτροπής Κεφαλαιαγοράς, αν υπάρχουν θεσμικά κενά, αν στην πράξη υπήρξαν ή δεν υπήρξαν κακές εφαρμογές της ισχύουσας νομοθεσίας, τι έγινε με τις συγκεκριμένες επιχειρήσεις-φούσκες, όπως λέγεται, τι έγινε με τις άλλες επιχειρήσεις?
ΒΥΡΩΝ ΠΟΛΥΔΩΡΑΣ: Τις υπεράκτιες.
ΑΝΤΩΝΗΣ ΣΚΥΛΛΑΚΟΣ: Και θα πω αυτό που είπαμε και άλλη φορά: Επένδυσαν εν πάση περιπτώσει; Πούλησαν πανάκριβα τις μετοχές τους. Επενδύθηκαν αυτά; Απ? ό,τι φαίνεται, δεν επενδύθηκαν, γιατί αν είχαν επενδυθεί αυτά τα χρήματα θα υπήρχε άλλη εικόνα στην ελληνική οικονομία και η ανεργία θα είχε περιοριστεί σημαντικά, θα υπήρχε μια εμφανής ανάπτυξη της παραγωγικής δραστηριότητας. 
Θα θέλαμε να συσταθεί μια τέτοια επιτροπή, η οποία να τα ελέγξει, να ελέγξει τι έγινε με τα χρήματα των ασφαλιστικών ταμείων ερήμην των εργαζομένων, των ασφαλισμένων που χρησιμοποιήθηκαν, που έφθασε αυτή η υπόθεση.
Εμείς δεν είμαστε από τα κόμματα που σπεύδουμε αμέσως να χαρακτηρίσουμε κακώς και να φορτώσουμε με προσωπικές ευθύνες κάποια κυβερνητικά ή άλλα στελέχη.

Όταν όμως γράφεται στον τύπο, θα θέλαμε πραγματικά να υπάρξει μία στοιχειώδης έρευνα. Λέγονται διάφορα για εσωτερική πληροφόρηση. Θα θέλαμε να υπάρξει Εξεταστική Επιτροπή για να ερευνηθεί και αυτό το ζήτημα, αν βέβαια υπάρχουν καταγγελίες και στοιχεία. Ταυτόχρονα διερευνάται και η υπόθεση που αφορά τον κ. Μαλέσιο. 
Για αυτό το λόγο εμείς τασσόμαστε υπέρ της ύπαρξης Εξεταστικής Επιτροπής. Δεν μπορώ να καταλάβω γιατί η Κυβέρνηση επίμονα αρνείται και αυτήν την Εξεταστική Επιτροπή και άλλες εξεταστικές ή άλλες διακομματικές επιτροπές. Δεν καταλαβαίνω γιατί. Αυτό το σίριαλ του να έρχονται και να επανέρχονται αυτά τα ζητήματα θα είχε τελειώσει, αν υπήρχε μία Εξεταστική Επιτροπή, η οποία εδώ και μήνες θα είχε ολοκληρώσει το έργο της και θα είχαν βγει ορισμένα συμπεράσματα. Θα έλεγε το κάθε κόμμα, όπως γίνεται συνήθως, τα δικά του συμπεράσματα; Ναι, και θα είχε τελειώσει αυτή η υπόθεση. 
Η δική μας άποψη, λοιπόν, είναι ναι, να υπάρξει συνολικά για το ζήτημα αυτό Εξεταστική Επιτροπή και άρα υποστηρίζουμε τη συγκεκριμένη πρόταση. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Λαφαζάνης έχει το λόγο. 
ΠΑΝΑΓΙΩΤΗΣ ΛΑΦΑΖΑΝΗΣ: Κυρίες και κύριοι συνάδελφοι, νομίζω ότι το ερώτημα που αιωρείται σε αυτήν την Αίθουσα, σε σχέση με το σημερινό θέμα, είναι πάρα πολύ απλό και δεν μπορεί να το ξεπεράσει ή να το προσπεράσει κανείς. 
Υπάρχει έστω και ένας πολίτης σε αυτήν τη χώρα που να πιστεύει ότι την περίοδο 1999-2000 δεν συνέβησαν μεγάλες ατασθαλίες και απάτες στο χρηματιστήριο με την καταλήστευση εκατοντάδων δεκάδων συμπολιτών μας; Υπάρχουν, έστω και για δείγμα, κάποιοι συμπολίτες μας, ανεξαρτήτως θα έλεγα πολιτικών και ιδεολογικών τοποθετήσεων, που να συμμερίζονται την τοποθέτηση του εισηγητή της κυβερνητικής Πλειοψηφίας και να θεωρούν ότι όσα έγιναν στην επίμαχη περίοδο στη Σοφοκλέους περίπου καλώς επράχθησαν ή εν πάση περιπτώσει δεν υπάρχουν ευθύνες και η υπόθεση πρέπει άρον-άρον να κλείσει και να τεθεί στο αρχείο προς διερεύνηση των ιστορικών; 
Μπορώ να σας διαβεβαιώσω ότι δεν υπάρχουν τόσο αφελείς συμπολίτες μας και αυτό το ξέρουν καλύτερα οι Βουλευτές της κυβερνητικής Πλειοψηφίας. Η κοινωνία βοά για το χρηματιστηριακό έγκλημα. Μέχρι και οι πέτρες απορούν για το τι έγινε! Για αυτό υπάρχει πελώριο θέμα πολιτικής και ηθικής τάξης. 
Η Βουλή με τη σημερινή της απόφαση δεν πρέπει να γυρίσει στην κοινή γνώμη. Αντιθέτως η ανάγκη δημοκρατικής και πολιτικής ευαισθησίας επιβάλλει σε όλες τις πολιτικές δυνάμεις, σε όλους τους Βουλευτές, σε ολόκληρη τη Βουλή να ευθυγραμμιστεί με την απαίτηση της κοινωνίας και να εξετάσει σε βάθος όλα όσα συνέβησαν στο χρηματιστήριο την περίοδο 1999-2000, να αναζητήσει αιτίες και να καταμερίσει ευθύνες όπου και αν υπάρχουν, σε επιχειρήσεις και επιχειρηματίες, σε τράπεζες, τραπεζίτες και επενδυτικές εταιρίες, σε στελέχη των ΔΕΚΟ και των κρατικών τραπεζών, στην Κυβέρνηση και σε κυβερνητικά στελέχη.
Κυρίες και κύριοι συνάδελφοι, αυτό που συνέβη στο χρηματιστήριο την περίοδο 1999-2000 δεν ήταν μόνο ένα μεγάλο οικονομικό έγκλημα σε βάρος της ελληνικής κοινωνίας και της ελληνικής οικονομίας. Ήταν και είναι κάτι πολύ περισσότερο. Ήταν το μεγαλύτερο οικονομικό και πολιτικό σκάνδαλο στη νεότερη ιστορία αυτού του τόπου. Ήταν η μεγαλύτερη, επισημότερη και μαζικότερη ληστεία στα χρονικά αυτής της χώρας, ληστεία δεκάδων τρισεκατομμυρίων δραχμών, τα οποία πέρασαν μέσα σε ελάχιστο χρονικό διάστημα από τα χέρια των πολλών στα χέρια των λίγων. 
Το ερώτημα είναι: Αυτή η μεγάλη ληστεία θα μείνει χωρίς ενόχους και χωρίς τιμωρία; Ούτε καν θα διερευνηθεί; Θα πάρει η ελληνική Βουλή απόφαση να μην εξεταστεί ?έστω να εξεταστεί- αυτή η υπόθεση; 
Ο κύριος Πρωθυπουργός, μιλώντας πρόσφατα από αυτό το Βήμα, μας παρότρυνε ?λίγο πατερναλιστικά- να αφήσουμε ήσυχο το χρηματιστήριο. Δεν θεωρώ υπεύθυνη στάση από τον κύριο Πρωθυπουργό μία τέτοια παρότρυνση. 
Ποιους να αφήσουμε ήσυχους, κύριε Πρωθυπουργέ και κύριοι της Κυβέρνησης; Να αφήσουμε ήσυχους όσους παραπλάνησαν και λεηλάτησαν εκατοντάδες χιλιάδες μικροεπενδυτές; Να αφήσουμε ήσυχους όσους υπεύθυνους προπαγάνδιζαν την επίμαχη περίοδο, ότι ο δείκτης θα έφθανε στις επτά χιλιάδες μονάδες; Να αφήσουμε ήσυχους όσους έστησαν και τροφοδότησαν τις «πυραμίδες» της Σοφοκλέους; Να αφήσουμε ήσυχους όσους έπαιξαν άγρια κερδοσκοπικά παιχνίδια με τον χρηματιστηριακό δείκτη, όσους τα κάλυψαν ή τα ανέχθηκαν και όσους πανηγύριζαν για την τότε ευρωστία της ελληνικής οικονομίας;
Κυρίες και κύριοι συνάδελφοι, γνωρίζουμε άριστα ότι ο θεσμός του χρηματιστηρίου είναι ένας κατεξοχήν καπιταλιστικός θεσμός. Δυστυχώς, άλλοι μας έλεγαν ότι το χρηματιστήριο διαμορφώνει στις μέρες μας το νέο λαϊκό καπιταλισμό της εποχής μας. Γνωρίζουμε ότι ιστορικά και μακροχρόνια μέσω του χρηματιστηρίου δεν προωθείται η διανομή του πλούτου και η κοινωνική δικαιοσύνη, αλλά αντιθέτως επιτυγχάνεται η συγκέντρωση του πλούτου και η μεταφορά του από τους πολλούς στους λίγους. Γνωρίζουμε επίσης ότι στις μέρες της άγριας νεοφιλελεύθερης καπιταλιστικής παγκοσμιοποίησης, σαν κι αυτή που διανύουμε στις μέρες μας, οι κεφαλαιαγορές χειραγωγούν τις χωρίς αντιστάσεις κυβερνήσεις και τις μετατρέπουν σε άβουλα πιόνια τους. Και αυτήν την πολιτική δυστυχώς εφαρμόζουν συναινετικά τόσο η μεταλλαγμένη Κυβέρνηση του ΠΑΣΟΚ όσο και η Νέα Δημοκρατία. 
Οι αλήθειες αυτές, όμως, δεν μπορεί να λέγονται για να απαλλάσσουν στο όνομα του σημερινού καζινο-καπιταλισμού την Κυβέρνηση από τις πελώριες ευθύνες της. Οι αλήθειες αυτές αντιθέτως αναδεικνύουν αυτές τις ευθύνες και τις καθιστούν ακόμη τραγικότερες. 
Κατά την κρίσιμη περίοδο 1999-2000 υπάρχουν πελώρια θέματα προς διερεύνηση. Πρώτον τι έκανε η Κυβέρνηση κι οι εποπτικές αρχές, που η ίδια έχει διορίσει, όταν ο χρηματιστηριακός δείκτης εκτοξευόταν μέσα στο 1999 σε ουράνια ύψη; Τι έκανε η Κυβέρνηση και οι εποπτικές αρχές όταν τη χώρα κατέκλυζε ένα είδος κατευθυνόμενης από τα πάνω χρηματιστηριακής φρενίτιδας; 
Ο κύριος Πρωθυπουργός απευθυνόμενος στους μικροεπενδυτές είπε: ας πρόσεχαν. Βεβαίως έπρεπε να προσέχουν και οι μικροεπενδυτές. Το θέμα είναι: Πρόσεχε η Κυβέρνηση; Πρόσεχαν οι εποπτικές αρχές; Δεν είχαν προσέξει η Κυβέρνηση κι οι εποπτικές αρχές όταν η κεφαλαιοποίηση του χρηματιστηρίου έφθανε τον Αύγουστο του 1999 να ξεπερνά κατά πολύ το 200% του Ακαθαρίστου Εθνικού Προϊόντος; Τι έκαναν τότε; Πώς αντέδρασαν σε όλη τη διάρκεια του 1999; Σιγή ιχθύος τηρούσαν; Δεν είχε προσέξει η Κυβέρνηση ότι η κοινωνία χάρη στην κατευθυνόμενη χρηματιστηριακή προπαγάνδα είχε καταληφθεί από ένα είδος μαζικής κερδοσκοπικής σχιζοφρένειας; Δεν είχε προσέξει ότι οι εταιρείες-«φούσκες» αντλούσαν το 1999 και το 2000 δισεκατομμύρια μέσα σε λίγες μέρες στήνοντας «πυραμίδες»; Δεν είχε προσέξει ότι οι μεγαλομέτοχοι οργίαζαν σε κερδοσκοπικά παιχνίδια χειραγώγησης του χρηματιστηριακού δείκτη και των μετοχών των εταιρειών τους; Δυστυχώς η Κυβέρνηση όχι μόνο δεν είχε προσέξει όλα αυτά, αλλά αντιθέτως με την πολιτική της τα τροφοδοτούσε και τα ενίσχυε. Μάλιστα πανηγύριζε κιόλας για την τρομακτική άνοδο του χρηματιστηριακού δείκτη και μας έλεγε ότι «καθρεφτίζει την αντοχή και την ευρωστία της ελληνικής οικονομίας». Λόγια του τότε υπουργού Οικονομίας και Οικονομικών.
Εμείς ρωτάμε: μπορεί να παραμεριστεί αυτή η βαρύτατη κυβερνητική ευθύνη και αμέλεια; Όλο το κρίσιμο 1999 ο Συνασπισμός προειδοποιούσε, με πολιτικό κόστος, για την εξωφρενική άνοδο του χρηματιστηριακού δείκτη και την οργιώδη κερδοσκοπία μέσα στη Σοφοκλέους. Και εγώ προσωπικά είχα μιλήσει επανειλημμένως και είχα γράψει για τη μεγάλη «σαπουνόφουσκα» που διαμορφώνονταν στη Σοφοκλέους. Τα έχετε διαβάσει αυτά τα πράγματα. Και είχα μιλήσει για το ότι στην Ελλάδα διαμορφώνονται «πυραμίδες» χειρότερες από εκείνες της Αλβανίας. 
Και τι εισπράτταμε τότε από την Κυβέρνηση, αλλά και από ορισμένη μερίδα του Τύπου; Εισπράτταμε τις λοιδορίες και μας κατήγγελλαν -περίπου- ότι είμαστε άνθρωποι των σπηλαίων που δεν μπορούμε να αντιληφθούμε το κλίμα της νέας εποχής που διαμόρφωνε ο εκσυγχρονισμός του κ. Σημίτη.
Οφείλω να πω και για τη Νέα Δημοκρατία βεβαίως ότι στο ίδιο διάστημα, όταν ο δείκτης ανέβαινε κατακόρυφα, η λαλίστατη σήμερα παράταξη της Νέας Δημοκρατίας σιωπούσε και άρχισε να ανακαλύπτει το πρόβλημα μόλις ξεκίνησε η κατάρρευση του χρηματιστηριακού δείκτη και άρχισαν βεβαίως και οι μικροεπενδυτές να χάνουν τα λεφτά τους σε μια καλπάζουσα διάσταση.
Το δεύτερο και εξίσου σημαντικό που θέλω να υπογραμμίσω είναι ότι το κρίσιμο διάστημα 1999-2000 αντλήθηκαν από αρχικές δημόσιες εγγραφές, από δημόσιες εγγραφές εισηγμένων εταιρειών και από αυξήσεις μετοχικού κεφαλαίου πάνω από 20 τρισεκατομμύρια δραχμές. Εάν προσθέσουμε δε και τα τέλη του 1998, το ποσό αυτό ανέρχεται σε εξωφρενικό, ιλιγγιώδες, αστρονομικό, πρωτοφανές ύψος για τα ελληνικά χρονικά και τα ελληνικά δεδομένα!
Το ερώτημα είναι τι έγιναν αυτά τα ποσά των δεκάδων τρισεκατομμυρίων δραχμών που αντλήθηκαν από τη Σοφοκλέους. Εάν αυτά τα τρισεκατομμύρια πήγαιναν σε επενδύσεις και για τη βελτίωση της θέσης των επιχειρήσεων, θα είχε αλλάξει ριζικά η όψη και η εικόνα της ελληνικής οικονομίας. 
Δεν θα είχαμε σήμερα αυτά τα τρομακτικά ελλείμματα στο εμπορικό ισοζύγιο και το ότι έχουμε φθάσει στο κατάντημα ως χώρα να έχουμε εξαγωγές μικρότερες από όσες έχει το Λουξεμβούργο των τετρακοσίων χιλιάδων κατοίκων! 
Δεν θα είχαμε ?μετέπειτα- αυτή την τρομακτική άνοδο του δανεισμού των νοικοκυριών, του υπερδανεισμού που έχουμε φθάσει σήμερα και έτσι οι συμπολίτες μας από τη ληστεία του χρηματιστηρίου να περιπέσουν σήμερα στη ληστεία των τραπεζών, για την οποία πάλι εσείς σηκώνετε ψηλά τα χέρια και παρατηρείτε ως θεατές και ως ανεύθυνοι τη σημερινή αυτή τραγική κατάσταση στο πιστωτικό σύστημα για τον απλό πολίτη!
Δεν θα είχαμε την κατάρρευση σειράς επιχειρήσεων, η οποία μόλις υποκρύπτεται σήμερα μέσα στο χρηματιστήριο, διότι, κύριοι της Κυβέρνησης, υπάρχουν «φούσκες» σήμερα στο χρηματιστήριο, οι οποίες καλύπτονται με λογιστικές αλχημείες και λόγω ανυπαρξίας λογιστικών ελέγχων!
Το κυριότερο δεν θα είχαμε σε αυτήν την έκταση τη σημερινή εφιαλτική ανεργία που πνίγει κάθε ελληνική οικογένεια!
Πώς ελέγχθησαν, λοιπόν, πού κατευθύνθηκαν αυτά τα ποσά που αντλήθηκαν από τη Σοφοκλέους; Τι έκανε η Κυβέρνηση; Τι έκανε η διορισμένη από την Κυβέρνηση Επιτροπή Κεφαλαιαγοράς; 
Δυστυχώς, δεν έκαναν απολύτως τίποτα! Αντιθέτως, έβγαζαν αποφάσεις για να μοιράζουν μετοχοδάνεια, προκειμένου να σφίγγεται η θηλιά στο λαιμό του απλού πολίτη, ο οποίος ονειρευόταν με τις δικές σας παροτρύνσεις ότι μετά τις εκλογές ο δείκτης θα ξανανέκαμπτε και έτσι θα επανακέρδιζε τα λεφτά που έχασε!
Δεκάδες τρισεκατομμύρια δραχμές, λοιπόν, πήγαν από τους μικροεπενδυτές όχι σε επενδύσεις αλλά στις τσέπες των μεγαλομετόχων και των αετονύχηδων με αποτέλεσμα δραματικά οικονομικά και κυρίως κοινωνικά προβλήματα, των οποίων τις επιπτώσεις ζούμε ιδιαίτερα σήμερα.
Τρίτον αποδεδειγμένα και με δικαστικές έρευνες πολλές ΔΕΚΟ, κρατικές τράπεζες και ασφαλιστικά ταμεία και κυρίως η περίφημη «ΔΕΚΑ Α.Ε.» κινήθηκαν για τη στήριξη του χρηματιστηριακού δείκτη γύρω στις πέντε χιλιάδες μονάδες κατά την προεκλογική περίοδο του 2000, έτσι ώστε να δώσουν τη δυνατότητα στον κ. Παπαντωνίου να πει στον απλό πολίτη παραπλανητικά «ψηφίστε τώρα ΠΑΣΟΚ, για να έχουμε άνοδο του δείκτη μετεκλογικά». 
Γιατί δεν πρέπει, κύριοι της Κυβέρνησης, έστω να διερευνηθούν, έστω να εξεταστούν υπεύθυνα -όσο είναι δυνατόν- από τη Βουλή αυτές οι υποθέσεις;
Κυρίες και κύριοι συνάδελφοι, το θέμα που συζητάμε σήμερα δεν αφορά μόνο όσους έχασαν τα χρήματά τους στη Σοφοκλέους! Το θέμα αφορά όλη την κοινωνία! Το θέμα αφορά τις συναινετικές νεοφιλελεύθερες πολιτικές της Κυβέρνησης και Νέας Δημοκρατίας που εξυπηρετούν το σύγχρονο «καζινοκαπιταλισμό».
Το θέμα αφορά την απασχόληση και τους ανέργους που πληθαίνουν σε αυτήν τη χώρα λόγω επενδυτικής άπνοιας, αφού τα λεφτά που συγκεντρώθηκαν πήγαν στις τσέπες ορισμένων και όχι σε επενδύσεις. Το θέμα αφορά τους μισθωτούς που πληρώνουν και αυτήν την υπόθεση με τη συνεχή συμπίεση μισθών στο όνομα της ανταγωνιστικότητας την οποία συνεχώς βλέπουμε στη χώρα μας να υποχωρεί. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Το θέμα της χρηματιστηριακής ληστείας αφορά την ύπαιθρο στην οποία εξανεμίστηκαν οι αποταμιεύσεις. Το θέμα αφορά τις κοινωνικές δαπάνες σε κρίσιμους τομείς, όπως η παιδεία και η υγεία, διότι η χρηματιστηριακή ληστεία είχε επίπτωση ?και σοβαρή επίπτωση- στα δημοσιονομικά της χώρας. Το θέμα αφορά βεβαίως και κυρίως την ανάπτυξη και το μέλλον αυτής της χώρας.
Κυρίες και κύριοι συνάδελφοι, εμείς θα ψηφίσουμε υπέρ της Εξεταστικής Επιτροπής που αν και καθυστερημένα -πολύ καθυστερημένα- υπέβαλε αυτή την πρόταση η Νέα Δημοκρατία για την οποία προφανώς υπάρχουν σαφείς, σαφέστατες, αυτονόητες θα έλεγα, προεκλογικές σκοπιμότητες. 
Θα ψηφίσουμε σε μία προσπάθεια να αναζητηθούν οι αιτίες της χρηματιστηριακής ληστείας, να αναζητηθούν τα μεγάλα θεσμικά κενά που επέτρεψαν το χρηματιστηριακό έγκλημα και να αναζητηθούν οι προτάσεις οι οποίες θα μπορέσουν θεσμικά να θωρακίσουν ?όσο αυτό είναι δυνατόν βεβαίως- τους επενδυτές από μία μελλοντική ληστεία στο χρηματιστήριο. 
Θα ψηφίσουμε υπέρ της Εξεταστικής Επιτροπής για να αναζητηθούν οι ευθύνες επιχειρήσεων, μεγαλομετόχων για τα άγρια κερδοσκοπικά παιχνίδια 1999-2000, τα οποία δυστυχώς συνεχίζονται ακόμα και σήμερα με το χρηματιστηριακό δείκτη. Για να διερευνηθεί πού πήγαν τα τεράστια ποσά που αντλήθηκαν από τη Σοφοκλέους και γιατί δεν κατευθύνθηκαν σε επενδύσεις. Για να αναζητηθούν οι ευθύνες τραπεζών και επενδυτικών εταιρειών, που λειτούργησαν για ίδιο όφελος ως ναυαρχίδες των πυραμίδων της Σοφοκλέους. Για να διερευνηθούν οι ευθύνες των διοικήσεων των ΔΕΚΟ, των κρατικών τραπεζών και κυρίως της «ΔΕΚΑ Α.Ε.» ιδιαίτερα στην προεκλογική περίοδο. Για να εξεταστούν οι ευθύνες των εποπτικών αρχών που πλημμελώς ?με την πιο κομψή έκφραση που μπορώ να χρησιμοποιήσω- έπαιξαν το ρόλο τους σ? αυτήν τη περίοδο και δυστυχώς είναι ανίκανες να παίξουν ακόμα και τώρα το ρόλο που τους επιβάλλει η θεσμική τους διάσταση. Για να διερευνηθούν οι ευθύνες της Κυβέρνησης για το χρηματιστηριακό έγκλημα. Για να διερευνηθούν επίσης, οι δραστηριότητες κυβερνητικών στελεχών στο χρηματιστήριο, αλλά και η νομιμότητα των δραστηριοτήτων οποιωνδήποτε πολιτικών στελεχών, ανεξαρτήτως του πολιτικού χώρου στον οποίο ανήκουν. 
Θα ψηφίσουμε υπέρ της Εξεταστικής Επιτροπής γνωρίζοντας ότι ανάλογες εξεταστικές επιτροπές που έχουν συσταθεί στο παρελθόν δεν μπόρεσαν να καταλήξουν σ? αυτά τα αποτελέσματα, που τουλάχιστον εμείς θα επιθυμούσαμε και σε μία βάθος εξέταση. Αλλά, όμως, στο όνομα αυτής της αποτυχίας προηγούμενων εξεταστικών επιτροπών να κάνουν το χρέος τους, δεν μπορούμε να κλείνουμε δια παντός αυτήν την πόρτα των εξεταστικών επιτροπών από τη Βουλή. Δεν μπορεί να ακυρώνουμε τον κοινοβουλευτικό έλεγχο, την εξέταση σε μείζονα θέματα που απασχολούν την ελληνική οικονομία και την κοινωνία. Γιατί αν το κάνουμε, φοβάμαι ότι θα ακολουθήσουν ίσως πολύ χειρότερα και πολύ αρνητικότερα στο μέλλον και ίσως στο άμεσο μέλλον. 
Σας ευχαριστώ.
ΠΡΟΕΔΡΟΣ (Απόστολος Κακλαμάνης): Ο συνάδελφος κ. Ευάγγελος Μαλέσιος έχει το λόγο.
ΕΥΑΓΓΕΛΟΣ ΜΑΛΕΣΙΟΣ: Κύριε Πρόεδρε, κυρίες και κύριοι συνάδελφοι είναι θετικό για μένα το γεγονός ότι οι κύριοι εισηγητές των κομμάτων μέχρι στιγμής δεν εξέφρασαν καμία υπόνοια, καμία αμφιβολία, δεν βρήκαν καμία σκιά για να διατυπώσουν την οποιαδήποτε αρνητική επίκριση για το πρόσωπό μου.
Αυτό με ικανοποιεί. Όμως, επιτρέψτε μου να πω ότι δεν με καλύπτει κιόλας γιατί ήδη στην κοινωνία έχει διαμορφωθεί ένα κλίμα και μία εντύπωση ότι ενδεχομένως και να είμαι εγώ ο οποίος έδωσα το μεγάλο έργο της ολυμπιακής ασφάλειας αντί πινακίου φακής έστω, αντί ενός ολιγόμηνου δωρεάν ενοικιοστασίου.
Η εντύπωση ότι ενδεχομένως να είμαι φαύλος, απατεώνας και διαπλεκόμενος, ήδη έχει διαμορφωθεί. Γι? αυτό επιτρέψτε μου να χρησιμοποιήσω και το Βήμα της Βουλής, όπως χρησιμοποίησα το δρόμο της δικαιοσύνης, για να αποσείσω από πάνω μου αυτήν τη συκοφαντία και να υπερασπιστώ την τιμή και την υπόληψή μου και περιμένω την ετυμηγορία της τον επόμενο καιρό, προκειμένου να λάμψει η αλήθεια. Όμως και το Βήμα της Βουλής είναι πάντα ο σοβαρότερος χώρος, μέσα στον οποίο ένας πολιτικός που αιωρούνται επάνω του τέτοιου είδους βαριές κατηγορίες, μπορεί να υπερασπιστεί τον εαυτό του.
Θα ευχόμουν αλήθεια σήμερα να ήταν πιο καθαρό το αίτημα της Εξεταστικής Επιτροπής και να περιλάμβανε εμένα τον ίδιο. Θα το στήριζα ένα τέτοιο αίτημα, γιατί νιώθω την ανάγκη να λάμψει η αλήθεια πέρα ως πέρα, επειδή αυτά για τα οποία κατηγορήθηκα δεν είναι αλήθεια σε καμία περίπτωση. 
Επιτρέψτε μου, όμως, να μιλήσω με τα πραγματικά στοιχεία. Τον τελευταίο καιρό είδα με ανησυχία και λύπη, θα έλεγα, εκείνο ακριβώς που επιδίωκαν οι συκοφάντες μου, να δημιουργήσουν παρεξηγημένη εντύπωση και να παραπλανήσουν τον ελληνικό λαό, ότι δηλαδή εγώ ήμουν ο πρόεδρος της επιτροπής διαγωνισμού του έργου της Ασφάλειας των Ολυμπιακών Αγώνων και, επομένως, αφού εγώ ήμουν ο πρόεδρος της επιτροπής διαγωνισμού, θα έπρεπε, όπως άκουσα σωστά να λέει, ενόσω έτσι πίστευε, κάποιο εξέχον στέλεχος ενός κόμματος σε κάποιο τηλεοπτικό πάνελ, ο κ. Μαλέσιος ζητήσει την αυτοεξέτασή του, αφού ήταν πρόεδρος της επιτροπής του διαγωνισμού. 
Είχε δίκιο και αυτό θα είχα κάνει, αν ήμουν όχι μόνο Πρόεδρος της Επιτροπής του Διαγωνισμού της Ασφάλειας των Ολυμπιακών Αγώνων, αλλά έστω και απλό μέλος μίας επιτροπής που θα ασχολείτο με τις προδιαγραφές ή την αξιολόγηση του έργου και, πολύ περισσότερο, του οργάνου εκείνου που ανέθεσε το έργο. Όμως, δεν υπήρξε κάτι τέτοιο.
Στο σημείο αυτό, θέλω να σας διαβάσω την απόφαση της ΔΕΣΟΠ, της διϋπουργικής επιτροπής συντονισμού του ολυμπιακού προγράμματος, η οποία λέει από πέρυσι τον Ιούλιο ότι δρομολογείται από το ΥΕΘΑ ο διαγωνισμός του έργου «Ολυμπιακά Επιχειρησιακά Κέντρα Ασφάλειας». Η σχετική διαγωνιστική διαδικασία λόγω του ειδικού θέματος και της συνάρτησης του με θέματα ασφαλείας γίνεται με τη διαδικασία της διαπραγμάτευσης από περιορισμένο κατάλογο εταιρειών, κλπ. ορίζοντας τους όρους που θα γίνει ο διαγωνισμός από το Υπουργείο Εθνικής ?μυνας.
Επιτρέψτε μου να καταθέσω στα Πρακτικά αυτή την απόφαση της ΔΕΣΟΠ, γιατί θεωρώ ότι είναι από τα σοβαρότερα στοιχεία που αποδεικνύουν ότι δεν είχα εμπλοκή και ότι ακόμα και αν ήθελα να πάω το έργο μου, κύριοι συνάδελφοι, προς το φίλο μου επιχειρηματία, ο οποίος συνέβαινε να είναι και αυτός διαγωνιζόμενος σε κάποιον όμιλο ?με μικρό έστω ποσοστό- δεν είχα καμία δικαιοδοσία και καμία αρμοδιότητα. 
(Στο σημείο αυτό ο Boυλευτής κ. Ευάγγελος Μαλέσιος καταθέτει για τα Πρακτικά την προαναφερθείσα απόφαση, η οποία έχει ως εξής:
«ΥΠΟΥΡΓΕΙΟ ΠΟΛΙΤΙΣΜΟΥ
ΓΕΝΙΚΟΣ ΓΡΑΜΜΑΤΕΑΣ
ΟΛΥΜΠΙΑΚΩΝ ΑΓΩΝΩΝ
Αθήνα, 25 Ιουλίου 2002
Αρ. Πρωτ.: ΓΓΟΑ/Ε.Π. 95

Προς:
- Γραφεio Υπουργού Εθνικής ?μυνας
κ. Γιάννου Παπαντωνίoυ
- Γραφεio Υπουργού Πολιτισμού,
κ. Ευάγγελου Bενιζέλoυ
- Γραφεio Υφυπουργού
Εθνικής ?μυνας, κ. Λάζαρου Λωτίδη
- Γραφείο Υφυπουργού Πολιτισμού,
κ. Νάσου Αλευρά
- Γραφείο Υφυπουργού Δημόσιας
Τάξης, κ. Ευάγγελου Μαλέσιου
- Γραφείο Υφυπουργού Τύπου & ΜΜΕ,
κ. Τηλέμαχου Χυτήρη
- Γραφείο Γενικού Γραμματέα Δημόσιας
Τάξης, κ. Δημήτρη Ευσταθιάδη
Αποστέλλονται συνημμένα. τα Πρακτικά - Μνημόνιο Αποφάσεων της σύσκεψης της 16ης Ιουλίου 2002 για το Πρόγραμμα Ολυμπιακής Ασφάλειας.
Κωνσταντίνος Καρτάλης»
ΠΡΑΚΤΙΚΑ -ΜNHMONIO ΑΠΟΦΑΣΕΩΝ
ΣΥΣΚΕΨΗΣ ΓΙΑ ΤΟ ΠΡΟΓΡΑΜΜΑ ΟΛΥΜΠΙΑΚΗΣ
ΑΣΦΑΛΕΙΑΣ
Αθήνα, 16.7.2002.
1. Δρομολογείται από το ΥΕΘΑ ο διαγωνισμός του έργου «Ολυμπιακά Επιχειρησιακά Κέντρα Ασφάλειας (C4Ι)». Η σχετική διαγωνιστική διαδικασία λόγω του ειδικού θέματος και της συνάρτησης. του με θέματα ασφαλείας γίνεται με .τη διαδικασία της διαπραγμάτευσης από περιορισμένο κατάλογο εταιρειών. Στο διαγωνισμό συμπεριλαμβάνεται και η πλατφόρμα του ασύρματου τετρακαναλικoύ συστήματος επικοινωνίας ώστε να εξασφαλίζεται, μεταξύ άλλων, η σύνδεση των κέντρων με το προσωπικό ασφαλείας στο πεδίο. Βασικές προδιαγραφές για το διαγωνισμό είναι η απόκτηση υποδομής που θα είναι επεκτάσιμη, θα μπορεί να αξιοποιηθεί και μετα-ολυμπιακά και δεν θα οδηγεί σε τεχνολογίες που είναι μονοπωλιακές.
2. Το ΥΔΤ οριστικοποιεί άμεσα τις ανάγκες του Προγράμματος Ασφάλειας σε ότι αφορά στη συμμετοχή των Ενόπλων Δυνάμεων. Το ΥΕΘΑ επανακαθορίζει τον προϋπολογισμό της συμμετοχής του στο Πρόγραμμα Ασφάλειας, προτάσσοντας μόνο τις δαπάνες εκείνες που είναι απολύτως αναγκαίες για τους Ολυμπιακούς Αγώνες. Ειδικότερα εγκρίνεται η δαπάνη που απαιτείται για την ανακαίνιση των εγκαταστάσεων που θα απαιτηθούν για το στρατωνισμό του προσωπικού των Ενόπλων Δυνάμεων. Η σχετική δαπάνη αναπροσαρμόζεται ανάλογα με τις ανάγκες που τελικά θα καθορισθούν από το ΥΔΤ.
3. Το ΥΔΤ, σε συνεργασία με το ΥΠΕΞ και το ΥΠ.ΠΟ., εξετάζει το θέμα της εφαρμογής η μη της συμφωνίας του Schengen κατά τη διάρκεια των Ολυμπιακών Αγώνων. Για τη λήψη της απόφασης συναξιολογούνται παράμετροι όπως τα αναγκαία τεχνικά έργα/παρεμβάσεις στις πύλες εισόδου και οι ενδεχόμενες επιπτώσεις στο "μη Ολυμπιακό" τουριστικό ρεύμα. Σε συνέχεια της σχετικής απόφασης, προσαρμόζεται και η διαδικασία εξασφάλισης της άδειας της Ε.Ε. για την Ολυμπιακή διαπίστευση.
Η Σύσκεψη πραγματοποιήθηκε υπό την Προεδρία του Πρωθυπουργού κ. Κ. Σημίτη, με σι συμμετοχή του Υπουργού Πολιτισμού κ. Ε. Bενιζέλου, του Υπουργού Eθνικής ?μυνας, κ. Ι. Παπαντωνίου, του Υφυπουργού Εθvικής ?μυνας κ. Α. Λωτίδη, του Υφυπουργού Δημόσιας Τάξης κ. Ε. Μαλέσιου, του Υφυπουργού Πολιτισμού κ. Α. Αλευρά, του Υφυπουργού Τύπου κ. Τ. Χυτήρη και του Γενικού Γραμματέα Ολυμπιακών Αγώνων κ. Κ Καρτάλη.»)
ΕΥΑΓΓΕΛΟΣ ΜΑΛΕΣΙΟΣ: Δεν μπορούσα να επιτύχω κάτι τέτοιο, γιατί η επιτροπή στην οποία προήδρευσα -αποτελούμενη από γενικούς γραμματείς και από το διευθύνοντα σύμβουλο του «ΑΘΗΝΑ 2004», τον κ. Σπανουδάκη και το διευθυντή της ΔΑΟΑ, της Διεύθυνσης Ασφάλειας των Ολυμπιακών Αγώνων, στην οποία προήδρευσα- δεν είχε σχέση με τη διαδικασία του διαγωνισμού.
Καταθέτω, λοιπόν, και την απόφαση με την οποία ορίστηκε αυτή η επιτροπή, της οποίας είναι άλλη η αρμοδιότητα και άλλος ο προσανατολισμός.
(Στο σημείο αυτό ο Βουλευτής κ. Ευάγγελος Μαλέσιος καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εσκεμμένα έγινε αυτή η συσχέτιση, για να εξυπηρετηθούν πραγματικά οι ιδιοτελείς σκοποί του συκοφάντη μου ?ή των συκοφαντών μου- ο οποίος είναι γνωστός εκδότης, αν θέλετε, ο οποίος στα πλαίσια ενός επιχειρηματικού πολέμου, θεώρησε ωφέλιμο γι? αυτόν, προκειμένου να υπηρετήσει τους ιδιοτελείς του σκοπούς, να με βλάψει και να με συκοφαντήσει.
Πιστεύω ότι είναι γνωστή η αλήθεια. Μόλις πριν από λίγους μήνες, ο κ. Κεφαλογιάννης, εξέχον στέλεχος της Νέας Δημοκρατίας, σωστά ενδιαφερόμενος για την πορεία αυτού του σημαντικού έργου, ζήτησε την κατάθεση εγγράφων στη Βουλή στα πλαίσια του κοινοβουλευτικού ελέγχου. Η απάντηση δεν ήρθε από εμένα και την Επιτροπή μου, δεν ήμουν εγώ αρμόδιος. Η απάντηση ήρθε από το Υπουργείο Εθνικής ?μυνας και λέει ακριβώς πώς έγινε αυτός ο διαγωνισμός βήμα το βήμα. Και αυτήν την απάντηση την καταθέτω στα Πρακτικά.
(Στο σημείο αυτό ο Βουλευτής κ. Ευάγγελος Μαλέσιος καταθέτει για τα Πρακτικά την προαναφερθείσα απάντηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριοι συνάδελφοι, δεν ήμουν εγώ εκείνος ο οποίος όρισε επιτροπές προδιαγραφών ή επιτροπές αξιολόγησης ούτε καν μέλη σ΄ αυτές τις επιτροπές.
Πουθενά δεν υπάρχει δική μου υπογραφή ή συμμετοχή σε όργανα, τα οποία καθόριζαν την πορεία αυτού του οργανισμού.
Καταθέτω, λοιπόν, αυτά τα έγγραφα με τα οποία αποφασίζεται ο ορισμός των επιτροπών αξιολόγησης και των επιτροπών διαπραγμάτευσης. Πιστεύω ότι αυτά τα έγγραφα τεκμηριώνουν την αλήθεια γύρω από τη συκοφαντική επίθεση, την οποία δέχθηκα και η οποία είχε ως σκοπό τον πολιτικό μου διασυρμό και την πολιτική μου εξόντωση.
(Στο σημείο αυτό ο Βουλευτής κ. Ευάγγελος Μαλέσιος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω να πιστεύω ότι η Βουλή και εσείς, κύριοι συνάδελφοι, δεν θα επιτρέψετε να προχωρήσουν αυτές οι αμφιβολίες, τις οποίες έχουν σπείρει στην ελληνική κοινωνία, ότι δήθεν «εγώ, ίσως, και να έχω δώσει αυτό το έργο» προκειμένου να πάρω τα πέντε δωρεάν νοίκια. Θέλω να πιστεύω ότι δεν θα επιτρέψετε να προχωρήσει αυτό το άδικο, διότι αυτό σημαίνει την ηθική και πολιτική μου εξόντωση. Πιστεύω ότι κάτι τέτοιο δεν σας βρίσκει σύμφωνους.
Εγώ θέλω να σας μιλήσω, σύμφωνα με τη γλώσσα της αλήθειας, επειδή τα σφάλματα δεν είναι ψέματα. Είναι αλήθεια ότι η οικογένειά μου χρειάστηκε να κατέβει επειγόντως τον περασμένο Αύγουστο στην Αθήνα για λόγους, που εύχομαι να μην τύχουν σε κανέναν. Δεν είναι δυνατόν αυτοί οι λόγοι να έρθουν και να ταλαιπωρήσουν τη Βουλή. Εξάλλου, τα εν οίκω μη εν δήμω. Αυτό οφείλω να το σεβαστώ. Ίσως αν είχε γίνει μία εξεταστική επιτροπή αποκλειστικά για μένα, θα έπρεπε και αυτά να ακουστούν, για να πειστούν όσοι συνάδελφοι θα ήταν σε αυτήν την εξεταστική επιτροπή, ότι σε καμία περίπτωση δεν πήγα να μείνω στο σπίτι του φίλου μου, έχοντας στο μυαλό μου ότι θα μείνω για καιρό εκεί πέρα. Πήγα για πολύ λίγο χρόνο, επειδή καθυστερούσα να μπω σε δικό μου διαμέρισμα, που παζάρευα εκείνη την εποχή και καθυστέρηση στην καθυστέρηση έφθασα σε αυτό το σημείο. 
Αυτήν την επείγουσα ανάγκη να βρω σπίτι, γιατί άρχιζε το σχολείο, την έλυσα στα πλαίσια ανθρωπίνων φιλικών σχέσεων τριάντα χρόνων. Γνωριζόμαστε από παιδιά. Είχαμε αδιατάρακτη φιλία πολύ πριν γίνει αυτό επιχειρηματίας και εγώ σκεφθώ να γίνω πολιτικός. Δεν σκέφθηκα ?και είναι αλήθεια αυτό- ότι θα περίσσευαν η υποκρισία και ο φαρισαϊσμός στους συκοφάντες μου και ότι αυτές τις σχέσεις, ανθρώπινες σχέσεις προσκηνίου, θα τις εμφάνιζαν ως σχέσεις διαφθοράς.
Είναι αλήθεια, λοιπόν, ότι δεν επέδειξα αυτήν πρόνοια και αυτό αποδείχθηκε σφάλμα από τις εξελίξεις. 
Δεν πιστεύω ότι διέπραξα μεγάλο παράπτωμα και δεν πιστεύω ότι διέπραξα έγκλημα καθοσιώσεως. Αποδείχθηκε από τις εξελίξεις ότι ήταν σφάλμα. Η δημιουργία τέτοιων εντυπώσεων ήταν, ενδεχομένως, και αναμενόμενη από πολιτικούς αντιπάλους και εχθρούς.
Σας είπα προηγουμένως ότι θέλω να σας μιλήσω με τη γλώσσα της αλήθειας. Αν μένει οποιαδήποτε αμφιβολία για το πρόσωπό μου και στη Νέα Δημοκρατία, αλλά και στα άλλα κόμματα της Αντιπολίτευσης, θέλω να παρακαλέσω να επανέλθουν με αίτημα εξεταστικής επιτροπής -και γιατί όχι- και προανακριτικής επιτροπής για το πρόσωπό μου, για να λάμψει η αλήθεια. Δεν πρέπει να επιτρέψετε να συνεχιστεί αυτή η αμφιβολία, ότι δήθεν έδωσα εγώ το έργο.
Κυρίες και κύριοι συνάδελφοι, η πολιτική μου διαδρομή μέχρι σήμερα ήταν διαυγής και η πολιτεία μου διάφανη. Ως άνθρωπος και ως επιστήμονας κινήθηκα πάντοτε με γνώμονα την αξιοπρέπεια και την τιμιότητα. Θα προσπαθήσω μέχρι το τέλος να υπερασπιστώ τον εαυτό μου και να σταθώ όρθιος. Το οφείλω και στα παιδιά μου και στην οικογένειά μου, αλλά το οφείλω πολύ περισσότερο σε εκείνους που με πίστεψαν, με εμπιστεύτηκαν, με τίμησαν με την ψήφο τους και με έστειλαν στη Βουλή.
Σας ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Ο κ. Μπέζας έχει το λόγο.
ΑΝΤΩΝΙΟΣ ΜΠΕΖΑΣ: Κυρίες και κύριοι συνάδελφοι, εγώ πίστευα άλλα πράγματα μετά την ενέργεια του Πρωθυπουργού, να θέσει κυριολεκτικά σε διαθεσιμότητα την Κυβέρνησή του, έως τη λήξη της ελληνικής Προεδρίας, να ζητήσει την παρέμβαση της δικαιοσύνης και να χαιρετήσει διά του εκπροσώπου Τύπου τη διαβίβαση του φακέλου στη Βουλή.
Περίμενα ότι η στάση της κυβερνητικής παράταξης σήμερα εδώ θα ήταν εντελώς διαφορετική. Περίμενα ότι η Κυβέρνηση θα αποδεχόταν την πρόταση της Νέας Δημοκρατίας για σύσταση Εξεταστικής Επιτροπής και θα καλούσε την Αντιπολίτευση να συνεργασθούν, ώστε να αποκαλυφθούν οι συντελεστές του σκανδάλου και να αποδοθούν ευθύνες. Φαίνεται, όμως, ότι η Κυβέρνηση όχι απλώς δεν αναγνωρίζει το σφάλμα της, αλλά προσπαθεί να μεταθέσει τις ευθύνες της σ? αυτούς που παρέσυρε στη φτώχεια. Και αυτήν την τακτική του «δε συνέβη τίποτα», αυτήν την τακτική του «ας πρόσεχαν οι επενδυτές», διαπίστωσα δυστυχώς ότι την ακολούθησε λίγο πριν και ο συνάδελφος εισηγητής του ΠΑΣΟΚ.
Η Κυβέρνηση, λοιπόν, αποφεύγει και σήμερα αυτήν τη συζήτηση. Και την αποφεύγει, διότι θα αποκαλυφθεί ποιοι ευνοήθηκαν, θα αποκαλυφθεί ποιοι συνδέονται με ποιους και θα αποδειχθεί, ότι η σημερινή δυσπραγία οφείλεται ακριβώς στην αφαίρεση αυτών των κεφαλαίων από την ελληνική οικονομία. Έτσι μειώθηκαν και εξακολουθούν να μειώνονται η κατανάλωση, οι θέσεις εργασίας, οι προοπτικές ανάπτυξης, φαινόμενα τα οποία ακολουθούν τη συρρίκνωση της ζήτησης και τη συρρίκνωση των αποταμιευτικών κεφαλαίων. Η πρακτική αυτή της συγκάλυψης και της ατιμωρησίας επεκτείνεται βέβαια και στις αρμόδιες εποπτικές αρχές της κεφαλαιαγοράς. Παράδειγμα, η πρόσφατη υπόθεση της Γουόλντ Γουάϊντ. Και ενώ χάθηκαν τόσα χρήματα, η διορισμένη από την Κυβέρνηση διοίκηση της Επιτροπής Κεφαλαιαγοράς συνεχίζει να επιβάλλει επιλεκτικά πρόστιμα για θέματα επουσιώδη. Συνεχίζει να ρίχνει στάχτη στα μάτια, αποδεικνύοντας ότι στην ουσία δεν είναι επιτροπή ελέγχου, αλλά ότι είναι επιτροπή συγκάλυψης.
Κυρίες και κύριοι συνάδελφοι, το χρηματιστήριο δεν είναι κτήμα μιας πολιτικής παράταξης. Το χρηματιστήριο είναι θεσμός της αγοράς και όχι κομματική ιδιοκτησία. Είναι ένας θεσμός που πρέπει να αντικατοπτρίζει ταυτόχρονα τα αποτελέσματα της οικονομικής, της επιχειρηματικής και της πολιτικής πρακτικής. Δυστυχώς, όμως, στη χώρα μας αυτό το θεσμό το μετατρέψατε σ΄ έναν ιδιότυπο μηχανισμό κυβερνητικού κερδοσκοπισμού. Υπάρχει έστω και ένας Έλληνας που να μην πιστεύει ότι αποστραγγίστηκε η εθνική και η ιδιωτική αποταμίευση και αποκτήθηκε οικονομική ισχύς, δύναμη και επιρροή από λίγους, οι οποίοι διαμόρφωσαν τελικά ένα νέο πολιτικοοικονομικό κατεστημένο στη χώρα; Υπάρχει κανείς που να μην πιστεύει ότι το χρηματιστήριο έχει αφήσει βαθειές πληγές, καθώς χιλιάδες συμπολίτες από τις υποσχέσεις για εύκολο πλουτισμό βρέθηκαν στη γρήγορη φτώχεια; Υπάρχει τέλος κανείς που να μην πιστεύει ότι το χρηματιστήριο κουβαλάει επάνω του τις σκιές του παρελθόντος, είναι χαρακτηριστικά αυτά που ανέφερε πριν ο εισηγητής μας, ο κ. Κωστόπουλος, και η άρνησή σας να ελεγχθούν τα όσα συνέβησαν και να αποδοθούν ευθύνες, εάν υπάρχουν, επιβαρύνουν ακόμη περισσότερο την κατάστασή του. Γιατί, λοιπόν, κύριοι της Συμπολίτευσης, αρνείσθε τη σύσταση Εξεταστικής Επιτροπής; 
Εάν ο έλεγχος διακριβώσει ευθύνες, τότε εκείνο που θα συμβεί, είναι ότι θα ενισχύσει την αξιοπιστία του θεσμού, αποδεικνύοντας ότι ο θεσμός αυτός προστατεύεται. Εάν δεν υπάρχουν ευθύνες, τότε θα αποδειχθεί η θέληση της πολιτείας να προστατεύσει την ορθή λειτουργία της χρηματιστηριακής αγοράς. Σε κάθε περίπτωση, το συμφέρον του χρηματιστηρίου είναι η σύσταση της συγκεκριμένης Εξεταστικής Επιτροπής. Και μην επικαλείσθε το γεγονός ότι ανάλογα προβλήματα παρουσιάστηκαν και σε άλλα χρηματιστήρια του κόσμου. Διότι ακόμη και αν έχει συμβεί κάτι τέτοιο, αυτό δεν αποτελεί άλλοθι για εσάς, τη στιγμή που εκεί λειτούργησαν οι μηχανισμοί ελέγχου, καθαιρέθηκαν οι υπεύθυνοι και παραπέμφθηκαν στη δικαιοσύνη. Αντίθετα εδώ συνέβη μια παγκόσμια θα λέγαμε πρωτοτυπία. Ένα πολιτικό κόμμα για να γαντζωθεί στην εξουσία χρησιμοποίησε, χωρίς καμία υπευθυνότητα, τη χρηματιστηριακή αγορά. Χρησιμοποίησε για δικό του όφελος το πιο βασικό θεσμικό εργαλείο για τη στήριξη και την ανάπτυξη της οικονομίας. Και σα να μην έφθανε αυτό, μεταχειρίστηκε το χρηματιστήριο, ως μέσο για να καλυφθούν οι τρύπες του Προϋπολογισμού και μάλιστα σε μία περίοδο που υπήρχε ανάγκη για τόνωση του χρηματιστηρίου.
Όλα αυτά είναι γνωστά στον ελληνικό λαό. Όλα αυτά είναι πραγματικότητες που κανείς δεν μπορεί να αμφισβητήσει σήμερα, είναι πράγματα για τα οποία κανείς δεν αμφιβάλλει. Το μόνο που υπάρχει είναι η απορία για τη δική σας στάση. Και το ερώτημα που αυτόματα δημιουργείται και που το επαναφέρει με τον πιο αμείλικτο τρόπο η πρόσφατη εισαγγελική έρευνα, είναι τι κάνουν μπροστά σε αυτήν την κατάσταση οι πολιτικές δυνάμεις του τόπου. Θα εξακολουθούμε να παραμένουμε βυθισμένοι στον κόσμο μας; Θα εξακολουθούμε να παραμένουμε αποκομμένοι από την πραγματικότητα, σε μία εποχή που ο πολίτης αυτά που ζητάει από τους πολιτικούς του εκπροσώπους είναι τα καλά αντανακλαστικά απέναντι στα πραγματικά του προβλήματα, η αποτελεσματική δράση και η διαφάνεια στη διαχείριση του δημόσιου χρήματος; 
Εάν εσείς, λοιπόν, κύριοι του ΠΑΣΟΚ θέλετε να ακολουθήσετε αυτό τον δρόμο της ανευθυνότητας και της συγκάλυψης, εμείς δεν θα σας μιμηθούμε. Για εμάς η υπόθεση αυτή παραμένει ανοικτή και για να ανακτήσει την αξιοπιστία του το χρηματιστήριο θα πρέπει όλα αυτά τα ζητήματα να ξεκαθαριστούν.
Κυρίες και κύριοι συνάδελφοι, υπάρχουν δύο τετριμμένοι, θα έλεγα, ισχυρισμοί που επαναλήφθηκαν δυστυχώς σε αυτήν την Αίθουσα προηγουμένως από τον εισηγητή του ΠΑΣΟΚ, τον κ. Γκούσκο. 
Ο πρώτος ισχυρισμός είναι ότι η Νέα Δημοκρατία ελλείψει πολιτικού και προγραμματικού λόγου προσπαθεί στην ουσία να ποινικοποιήσει την πολιτική ζωή του τόπου. Αυτός, όμως, ο ισχυρισμός συνιστά πλήρη περιφρόνηση του κοινοβουλευτικού θεσμού. Είναι απόπειρα ευτελισμού των ελεγκτικών μηχανισμών. Είναι προσπάθεια να αναιρεθεί ο θεσμικός ρόλος της Αντιπολίτευσης και σε τελική ανάλυση αποδεικνύει ενοχή. 
Θέλετε να μην ερευνάται τίποτα; Θέλετε και η ίδια η Βουλή να βάλει τη σφραγίδα της σ΄ αυτό το καθεστώς της ατιμωρησίας που έχετε επιβάλει στον τόπο; Θέλετε για ακόμη μία φορά να μπει στο περιθώριο η ελληνική δικαιοσύνη; 
Ο δεύτερος ισχυρισμός είναι ότι στο χώρο της οικονομίας η Νέα Δημοκρατία εξαντλείται τα τελευταία χρόνια, με μία αποκλειστική προσπάθεια να ζημιώσει το χρηματιστήριο και να αμαυρώσει τη θετική εικόνα της ελληνικής οικονομίας, αποκομίζοντας έτσι πολιτικά οφέλη. Μα, χρειάζεται την επίκληση του σκανδάλου του χρηματιστηρίου, η Νέα Δημοκρατία; Υπάρχει Έλληνας που δεν ξέρει πού έχετε οδηγήσει την οικονομία; Υπάρχει Έλληνας που δεν έχει άνεργο στην οικογένειά του, που δεν ξέρει ότι δεν γίνονται επενδύσεις; Υπάρχει Έλληνας που δεν γνωρίζει ότι και η όποια ανάπτυξη υπάρχει, είναι μια στρεβλή ανάπτυξη, που δεν φθάνει ούτε σε ολόκληρη την κοινωνία ούτε σε ολόκληρη τη χώρα; Χρειάζεται, λοιπόν, να επικαλεστεί η Νέα Δημοκρατία το σκάνδαλο του χρηματιστηρίου για να αποδείξει αυτά που οι πολίτες διαπιστώνουν και βιώνουν στην καθημερινή τους ζωή; 
Κύριοι συνάδελφοι, το ζήτημα είναι κατ? εξοχήν πολιτικό και εγώ, όπως και κάθε Έλληνας πολίτης, έτσι το βλέπω και έτσι το προσεγγίζω. Αυτό το πολιτικό ζήτημα έχει δύο διαστάσεις. Η δικογραφία που διαβιβάστηκε στη Βουλή αναδεικνύει και την πρώτη διάσταση, τα κενά δηλαδή που υπάρχουν στο θεσμικό πλαίσιο της ελληνικής κεφαλαιαγοράς, αλλά και τη δεύτερη διάσταση ?που είναι και η κυριότερη- την ανεπάρκεια και την ολιγωρία των ελεγκτικών μηχανισμών που υπάρχουν. Τα κενά αυτά τα αναγνωρίζει και η ίδια η Κυβέρνηση, αλλά δυστυχώς αδιαφορεί. 
Κατά την πρόσφατη συζήτηση του νομοσχεδίου για την κεφαλαιαγορά, στη Βουλή, η Επιτροπή Κεφαλαιαγοράς επιβεβαίωσε ότι δεν αλλάζει τίποτε και ότι δεν έχει ληφθεί κανένα πρόσθετο και αναγκαίο μέτρο για την προστασία των επενδυτών, όπως για παράδειγμα στο κρίσιμης σημασίας θέμα της εισαγωγής των επιχειρήσεων στο χρηματιστήριο. Το μόνο που έγινε ήταν η μεταφορά αρμοδιοτήτων από το χρηματιστήριο στην κεφαλαιαγορά σε μία προσπάθεια να εξασφαλιστεί η ατιμωρησία. 
Από την άλλη μεριά η ανεπάρκεια και η ολιγωρία των μηχανισμών όχι μόνο δεν έχει αντιμετωπισθεί αλλά συγκαλύπτεται με τρόπο απαράδεκτο. Μήπως ελήφθησαν ποτέ μέτρα κατά της διοίκησης και γενικά των υπεύθυνων εποπτικών οργάνων και κάθε εμπλεκόμενου, ή μήπως γνωρίζουμε μέχρι σήμερα πόσο μειώθηκε για παράδειγμα η περιουσία των πιο γνωστών ασφαλιστικών ταμείων, ποια αύξηση των εισφορών και ποια επιμήκυνση του χρόνου εργασίας των ασφαλισμένων απαιτείται για να αποκατασταθεί η ζημιά που έχει προκληθεί; 
Είναι ολοφάνερη, λοιπόν, η απουσία ενός πολιτικού μηχανισμού άμεσης αντιμετώπισης του οικονομικού εγκλήματος, ενός μηχανισμού που να παρακολουθεί τις εξελίξεις και να λειτουργεί και με τρόπο προληπτικό, αλλά και με τρόπο κατασταλτικό. Και είναι ολοφάνερη ακόμη η απουσία πολιτικής βούλησης για τη δημιουργία αυτού του μηχανισμού, μία απουσία που απαξιώνει συνολικά το πολιτικό μας σύστημα και τη δικαιοσύνη και αφήνει ελεύθερο χώρο δράσης στα κυκλώματα και τους παραμηχανισμούς. 
Η Νέα Δημοκρατία, κύριοι συνάδελφοι, θέλει, και θα στηρίξει τη δυναμική πορεία του χρηματιστηρίου οποιαδήποτε χρονική περίοδο. Η διαφορά μας είναι ?και πρόκειται για μία διαφορά ποιότητας προγραμματικού λόγου και πολιτικής πρακτικής- ότι επιθυμούμε η άνοδος του χρηματιστηρίου να βασίζεται σε γερά θεμέλια και να αποτυπώνεται σ΄ αυτήν την άνοδο η πορεία, η ευρωστία, και οι ευνοϊκές προοπτικές των επιχειρήσεων. Μας ενδιαφέρουν οι πραγματικοί αγοραστές και οι πραγματικές επενδυτικές ευκαιρίες. Μας ενδιαφέρει να αποτυπώνεται η πραγματικότητα στο χρηματιστήριο και όχι να παραπλανώνται οι επενδυτές. Αυτήν την πραγματικότητα θα την επαναφέρουμε στο χρηματιστήριο. 
Η ανάγκη της σύστασης Εξεταστικής Επιτροπής, παίρνει ακόμα μεγαλύτερες διαστάσεις σήμερα. Τώρα, λοιπόν, που το φαινόμενο των διαπλεκομένων συμφερόντων και της διαφθοράς έχει προσλάβει την έκταση και το βάθος που όλοι οι Έλληνες αντιλαμβάνονται ?σε πρόσφατη έρευνα το 80% των ερωτηθέντων απάντησε ότι οι μεγαλοεπιχειρηματίες είναι εκείνοι που κυβερνούν και όχι οι πολιτικοί- τώρα πρέπει και το έργο της δικαιοσύνης να στηρίξουμε, αλλά και να κρατήσουμε ακέραια την τιμή του πολιτικού κόσμου. 
Είναι φανερό ότι η Κυβέρνηση αντιδρά γιατί φοβάται ότι θα αποδειχθεί ότι αποκλειστικά αυτή και μόνο είναι υπεύθυνη για τη σημερινή δυσπραγία της ελληνικής οικονομίας. Αν δεν είναι έτσι, συνάδελφοι της Συμπολίτευσης, αν δεν έχετε τίποτε να φοβηθείτε, τότε ψηφίστε τη σύσταση εξεταστικής επιτροπής. Ψηφίστε μία Εξεταστική Επιτροπή που η λειτουργία της και τα όποια αποτελέσματά της όχι μόνο δεν θα δημιουργήσουν πρόβλημα στο χρηματιστήριο, αλλά θα το στηρίξουν και θα το ενισχύσουν. Γιατί τότε ο πολίτης θα πιστέψει ότι υπάρχουν θεσμοί, υπάρχουν μηχανισμοί, υπάρχει δικαιοσύνη, υπάρχει έλεγχος και υπάρχει διαφάνεια. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας κ. Κώστας Καραμανλής έχει το λόγο. 
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και κύριοι συνάδελφοι, όλοι γνωρίζουμε τα γεγονότα, που επέβαλαν την κατάθεση της πρότασης, που συζητάμε σήμερα. 
Ο ίδιος ο Πρωθυπουργός απέπεμψε έναν Υφυπουργό του και, σύμφωνα με τις κυβερνητικές ανακοινώσεις, έδωσε εντολή στον αρμόδιο Υπουργό να ζητήσει τη συνδρομή της Δικαιοσύνης. Αυτό είναι γεγονός, δεν αμφισβητείται από κανέναν. 
Η Κυβέρνηση, τότε, εμφανιζόταν σαν έτοιμη να σεβαστεί την αρχή της νομιμότητας. Ο Υπουργός της Δικαιοσύνης απευθυνόταν την 21η Απριλίου προς τον Εισαγγελέα του Αρείου Πάγου, ζητώντας του να πράξει τα δέοντα. Λίγες ημέρες αργότερα, την 1η Μαΐου, ο Πρωθυπουργός επανερχόταν στο θέμα και δήλωνε: «Δεν θα χαριστούμε σε κανέναν είτε είναι φίλος είτε είναι συνεργάτης ή τρίτος. Δεν θα χαριστούμε και δεν θα καλύψουμε. Ζητήσαμε ήδη τη συνδρομή της Δικαιοσύνης και πιστεύω ότι θα ασχοληθεί γρήγορα και αποφασιστικά». Αυτά έλεγε ο Πρωθυπουργός και πράγματι η Εισαγγελία Πρωτοδικών ασχολήθηκε και γρήγορα και αποφασιστικά. 
Όπως φαίνεται, όμως, από τα πρώτα κιόλας βήματα της έρευνας εντόπισε στοιχεία εμπλοκής κυβερνητικών μελών και, σύμφωνα με τη διαδικασία που προβλέπει το Σύνταγμα, διαβίβασε τη σχετική δικογραφία στη Βουλή. Η συνδρομή δηλαδή, που ζητήθηκε από τον Πρωθυπουργό, είναι τώρα στα χέρια του Κοινοβουλίου. Αυτή είναι η πραγματικότητα. Η δικογραφία διαβιβάστηκε στη Βουλή, προκειμένου να πράξουμε και εμείς «γρήγορα και αποφασιστικά», όπως έλεγε ο κ. Σημίτης. Να πράξουμε δηλαδή τα δέοντα. 
Αξίζει να υπογραμμιστεί πως, μία μέρα αργότερα, την 30ή Μαΐου, ο Κυβερνητικός Εκπρόσωπος συνομολογούσε ότι «η υπόθεση παραπέμφθηκε στη Βουλή όπως έπρεπε» ?έτσι έλεγε- και ότι αυτό ήταν «μία θετική εξέλιξη». Αυτά έλεγε. 
Τώρα, λοιπόν, κυρίες και κύριοι συνάδελφοι, είναι η ώρα που κρίνονται εκείνες οι κινήσεις της Κυβέρνησης, η συνέπεια, η αξιοπιστία, αλλά και οι σχέσεις της με τα καταγγελλόμενα. Τώρα κρίνεται αν όλα αυτά δεν ήταν παρά ένας φθηνός αντιπερισπασμός, για να αποπροσανατολιστεί η κοινή γνώμη, να ξεφύγει η Κυβέρνηση από την πίεση των ημερών και να παραπέμψει το θέμα στις καλένδες. 
Όταν λένε «δεν θα χαριστούμε σε κανέναν», τι εννοούν; Όταν λένε «δεν συγκαλύπτουμε», τι σχεδιάζουν; Όταν λένε «θέλουμε να υπάρχει διαφάνεια», τι κάνουν; Τι να πιστέψουν οι πολίτες, κυρίες και κύριοι συνάδελφοι; Πόσο μπορεί να σας πιστέψουν οι πολίτες; 
Όλα αυτά θα φανούν σήμερα και έμπρακτα. Απλά και μόνο το γεγονός ότι η διαδικασία αυτή ξεκίνησε ύστερα από ορυμαγδό αποκαλύψεων του Τύπου, ύστερα από σχετική κυβερνητική επιστολή προς τον Εισαγγελέα του Αρείου Πάγου και ύστερα από Προκαταρκτική Εξέταση της Εισαγγελίας Πρωτοδικών, αυτά και μόνο επέβαλλαν στην Κυβέρνηση να αναλάβει η ίδια την πρωτοβουλία για τη σύσταση Εξεταστικής Επιτροπής. Αν υπήρχε στοιχειώδης ευαισθησία και σεβασμός στους θεσμούς, η ίδια η Κυβέρνηση όφειλε πάραυτα να ζητήσει τη σύσταση Εξεταστικής Επιτροπής.
(Χειροκροτήματα από την πτέρυγα της Νέας Δημοκρατίας)
Δυστυχώς, δεν το έπραξε, όπως ?ειρήσθω εν παρόδω- δεν το έχει πράξει ποτέ, ούτε πριν υποβάλουμε το αίτημα αυτό, αλλά ούτε και ως τα σήμερα. Αντιθέτως, όλο αυτό το διάστημα παρακολουθούμε μία βάναυση απόπειρα παραποίησης της πραγματικότητας. Η Κυβέρνηση έφθασε στο σημείο, με δηλώσεις του εκπροσώπου της στις 3 Ιουνίου, να ισχυρίζεται, προφανώς για να αποδώσει σε άλλους όσα χαρακτηρίζουν την ίδια, ότι υπάρχει δήθεν από την πλευρά της Αντιπολίτευσης περιφρόνηση της Δικαιοσύνης, λέει, και επικίνδυνη πολιτική. 
Κυρίες και κύριοι συνάδελφοι, είναι επικίνδυνη η ολοκλήρωση μιας διαδικασίας, που επιδίωξε -ή υποτίθεται ότι επιδίωξε- η ίδια η Κυβέρνηση; Είναι επικίνδυνη για σας η ενεργοποίηση των δημοκρατικών θεσμών, που προβλέπει το Σύνταγμα για τον έλεγχο της εξουσίας; Ποιους άραγε κινδύνους επικαλούνται; Ποιοι κινδυνεύουν; Ποιοι φοβούνται, ποιον φοβούνται, τι φοβούνται και γιατί φοβούνται; Έπειτα, ποιοι είναι αυτοί που περιφρονούν τη Δικαιοσύνη; Εκείνοι που ανταποκρίνονται στο αίτημά της ή εκείνοι που φράζουν απροκάλυπτα το δρόμο της;
Κυρίες και κύριοι συνάδελφοι, ακόμα και μια γρήγορη ανάγνωση του υλικού που περιλαμβάνεται στη δικογραφία, που διαβιβάστηκε στη Βουλή, αποδεικνύει, πέρα από κάθε αμφιβολία, ότι η υπόθεση δεν περιορίζεται ούτε μόνο σε έναν Υφυπουργό ούτε μόνο στους κυβερνητικούς χειρισμούς για την ασφάλεια των Ολυμπιακών Αγώνων. Αφορά βεβαίως και τις μεθοδεύσεις αυτές και η Βουλή υποχρεούται να τις ερευνήσει. Όμως, το μείζον από τα ζητήματα, που θίγει η προκαταρκτική εξέταση, αφορά τις χρηματιστηριακές δραστηριότητες εταιρειών και πολιτικών προσώπων στην περίοδο, κατά την οποία εξελίχθηκε το έγκλημα του Χρηματιστηρίου. Αυτή είναι η πραγματικότητα και μην κρύβεστε πίσω από το δάχτυλό σας.
(Χειροκροτήματα από τη πτέρυγα της Νέας Δημοκρατίας)
Αφορά το θεσμικό πλαίσιο και τη διαφάνεια των χρηματιστηριακών συναλλαγών. Αφορά ουσιώδεις πτυχές ενός εγκλήματος, που καίρια έπληξε το δημόσιο συμφέρον, που εξανέμισε την αξιοπιστία της Σοφοκλέους, που προκάλεσε τάσεις απαξίωσης του θεσμού της ελεύθερης οικονομίας. Αφορά έγκλημα προσχεδιασμένο, που στοίχισε βαρύτατα τόσο στην ελληνική οικονομία, όσο και στην ελληνική κοινωνία. Αυτή είναι η αλήθεια. Περίπου ενάμισι εκατομμύριο μικροεπενδυτές έχασαν περισσότερα από 90.000.000.000 ευρώ. Χιλιάδες πολίτες έχασαν τις αποταμιεύσεις μιας ολόκληρης ζωής. Παρακαλώ, σημειώστε το αυτό και να το έχετε στο νου σας, όταν αργότερα θα ψηφίζουμε: Χιλιάδες πολίτες, που πίστεψαν τις διαβεβαιώσεις του Πρωθυπουργού ότι οι τιμές των μετοχών ήταν χαμηλά, είτε πήραν τα αυξημένα δάνεια, που θέσπισε η Κυβέρνηση, είτε υποθήκευσαν σπίτια και περιουσίες και βρίσκονται τώρα στο αδιέξοδο της χρεοκοπίας. Τα Ασφαλιστικά Ταμεία έχουν διαθέσει τεράστιο ποσοστό των αποθεματικών τους, οι απώλειές τους ανέρχονται σε εκατοντάδες δισεκατομμύρια και η βιωσιμότητά τους αντιμετωπίζει σοβαρούς κινδύνους.
Η Δ.Ε.Κ.Α. Α.Ε., η περιώνυμη, η διαβόητη Δ.Ε.Κ.Α. Α.Ε., μετά τις παράνομες και καθεστωτικές προεκλογικές παρεμβάσεις της και την τεράστια ζημιά που υπέστη, δεν μπορεί έκτοτε να ανταποκριθεί στη βασική αποστολή της, που είναι η μείωση του δημόσιου χρέους. Το Δημόσιο χάνει τεράστια έσοδα από τη μείωση του όγκου των συναλλαγών. Πέραν όλων των άλλων, τουλάχιστον έξι χιλιάδες εργαζόμενοι, που απασχολούνταν στη χρηματιστηριακή αγορά, έχασαν τη δουλειά τους.
Και ακόμα, παράλληλη συνέπεια της οικονομικής καταστροφής των μικροεπενδυτών είναι η μείωση της ιδιωτικής αποταμίευσης, ο πολλαπλασιασμός του ιδιωτικού χρέους, η συρρίκνωση της κατανάλωσης. Και όλα αυτά έχουν προκαλέσει δυσμενέστατες επιπτώσεις στις επιχειρήσεις, στην αγορά, στην οικονομία. 
Χάθηκαν τεράστιοι πόροι, που μπορούσαν να οδηγηθούν σε αναπτυξιακά προγράμματα. Ένας θεσμός πλέον των εκατό χρόνων καταρρακώθηκε σε μια περίοδο που μπορούσε, εξαιτίας της διεθνούς πτώσης των επιτοκίων, να βρίσκεται στο απόγειό του. Οι επιχειρήσεις δεν μπορούν να αντλήσουν κεφάλαια για την ενίσχυση της ανταγωνιστικότητας και της δυναμικής τους, γεγονός που πλήττει τόσο την οικονομία όσο και την απασχόληση.
Ο πολίτης, που αναζητά εναλλακτικές μορφές επένδυσης, δεν έχει τώρα τις ευκαιρίες, που πρέπει και μπορεί να υπάρχουν. 
Ο Γενικός Δείκτης, έξι μήνες πριν τις εκλογές, ήταν στις 6.500 μονάδες και έξι μέρες μετά τις εκλογές άρχισε να κατρακυλά, για να φτάσει τον περασμένο Μάρτη κάτω από τις 1.500 μονάδες. Από τις τριακόσιες ογδόντα μετοχές που διαπραγματεύονταν, οι τριακόσιες είκοσι είχαν απολέσει πάνω από το 90% της αξίας τους. 
Συντελέστηκε πράγματι -αφού θέλει να το επικαλείται, καμία φορά, ο Πρωθυπουργός- η μεγαλύτερη αναδιανομή πλούτου, που έγινε σε βάρος ολόκληρης της κοινωνίας σε ολόκληρη τη σύγχρονη ελληνική ιστορία. Και για όλα αυτά φέρουν αντικειμενική, πολιτική τεράστια ευθύνη όλοι όσοι συνέπραξαν στο σχέδιο: ο Πρωθυπουργός, οι συναρμόδιοι Υπουργοί, αλλά και οι έμπιστοί τους, που πήραν μέρος στο σχεδιασμό της προεκλογικής παρέμβασης. Είναι υπόλογοι οι εγκάθετοί τους στο σύστημα εξουσίας, ένα σύστημα εξουσίας, που αποδείχθηκε πραγματικό άντρο κομματισμού και ασυδοσίας χωρίς φραγμούς και χωρίς όρια. Είναι υπόλογες οι διοικήσεις της κεφαλαιαγοράς και του Χρηματιστηρίου. Είναι υπόλογοι οι επικεφαλείς της Δ.Ε.Κ.Α., των Ασφαλιστικών Ταμείων, των κρατικών τραπεζών, των επιχειρήσεων και των οργανισμών του Δημοσίου, που έδρασαν και παράνομα και καταστροφικά, όπως επίσης βέβαια και εκείνοι, που ήξεραν το στημένο παιχνίδι και βέβαια έπαιζαν σε βάρος του κόσμου με σημαδεμένα χαρτιά. Δεν φαντάζομαι να έχει κανείς αμφιβολία ότι αυτό έγινε και έγινε κατά κόρον. 
Κυρίες και κύριοι συνάδελφοι, ακόμα και μια απλή ματιά στη δικογραφία, που διαμορφώθηκε μετά το πέρας της προκαταρκτικής εξέτασης, οδηγεί σε συγκλονιστικά συμπεράσματα.
Πρώτον, πέρα από την όποια εμπλοκή ενός Υφυπουργού, η δικογραφία παραπέμπει στις συνθήκες, παραπέμπει στα παρασκήνια, παραπέμπει στα παράνομα παιχνίδια, που στήθηκαν σε βάρος των επενδυτών και του Δημοσίου. Φαίνεται ξεκάθαρα -ναι ή όχι;- ότι η εισαγγελική λειτουργός, που διενήργησε την προκαταρκτική εξέταση σήκωσε ψηλά τα χέρια για τα χρηματιστηριακά παιχνίδια προσώπων της Κυβέρνησης, επειδή δεν υπήρχε η αναγκαία πρωτοβουλία εκ μέρους της Επιτροπής Κεφαλαιαγοράς; Είναι συγκλονιστικό αυτό, όχι μόνο διότι εμμέσως αποδεικνύει ότι υπάρχουν αυτές οι ευθύνες, αλλά και διότι οι υποτιθέμενοι ελεγκτικοί μηχανισμοί προφανώς δεν επετέλεσαν το έργο τους. Και θα τα αφήσουμε αυτά στο σκοτάδι; Η Επιτροπή Κεφαλαιαγοράς να καλύπτει την Κυβέρνηση και η Κυβέρνηση την επιτροπή; Έτσι θα κλείσουν τα θέματα; Αυτό είναι το «άπλετο φως» τάχα στην υπόθεση; Η ένοχη σιωπή και η αντισυνταγματική υπεκφυγή;
Δεύτερον, η ίδια η δικογραφία αναδεικνύει τα θεσμικά κενά, αλλά και τον παραγκωνισμό της χρηματιστηριακής νομοθεσίας για συγκεκριμένες εταιρείες, που εμπλέκονται αφ? ενός στους τομείς των κρατικών προμηθειών και αφ? ετέρου στη διαμόρφωση της κοινής γνώμης, κυρίως στα ηλεκτρονικά Μ.Μ.Ε.. Αφορά, δηλαδή, τη διαφάνεια των όρων και των διαδικασιών σχετικά με την είσοδο και τη δραστηριότητα αυτών των εταιρειών στο πεδίο των χρηματιστηριακών συναλλαγών. 
Τρίτον, αναδεικνύει την υπολειτουργία των ελεγκτικών μηχανισμών στον τομέα των χρηματιστηριακών συναλλαγών και πρωτίστως, βέβαια, της διοίκησης του Χρηματιστηρίου και της Επιτροπής Κεφαλαιαγοράς. 
Τα γεγονότα που εντοπίζονται στην Προκαταρκτική Εξέταση αποδεικνύουν, κυρίες και κύριοι συνάδελφοι, πέρα από κάθε αμφιβολία ότι οι αρμόδιοι ελεγκτικοί μηχανισμοί δεν λειτούργησαν και ακόμη δεν λειτουργούν κατά τρόπο, που να διασφαλίζει τη διαφάνεια των χρηματιστηριακών συναλλαγών. 
Αυτό άλλωστε φαίνεται και από τα στοιχεία, που αποκαλύπτονται σταδιακά από την επομένη των εκλογών έως σήμερα. Είναι, ανάμεσα στα άλλα, η περίπτωση της Αγροτικής, που μπήκε στο χρηματιστήριο κατασκευάζοντας πλαστή κερδοφορία, την ώρα που σημείωνε σοβαρές ζημιές, παρ? όλες τις επισημάνσεις των ορκωτών λογιστών. Είναι η περίπτωση της Γενικής Αποθηκών, η μετοχή της οποίας ?προσέξτε παρακαλώ- μέσα σε τέσσερις μήνες αυξήθηκε κατά 1.800%, για να αυξήσει στη συνέχεια η εταιρεία το κεφάλαιό της κατά 109 δισεκατομμύρια δραχμές. Είναι η περίπτωση της ΛΑΜΨΑ, όπου παραμερίστηκε η νομοθεσία, που απαγορεύει τη μεταβίβαση μετοχών χωρίς να έχει προηγηθεί σχετική ανακοίνωση, ενώ η Εθνική Τράπεζα μέσα σε δύο μήνες ξεφορτώθηκε σε μικροεπενδυτές το 40% των μετοχών της εταιρείας. Σήμερα αποδεικνύεται, πέρα από κάθε αμφιβολία, ότι δεν ελήφθησαν μέτρα για τον «εκσυγχρονισμό» της λειτουργίας της αγοράς, παρά μόνο όταν οι γνωρίζοντες το στημένο παιχνίδι είχαν αρχίσει να αποχωρούν μαζικά. Δεν προχώρησε, όπως υποχρεούταν η Επιτροπή Κεφαλαιαγοράς στη διενέργεια ελέγχου για τη διακρίβωση της πραγματικής οικονομικής κατάστασης των εισηγμένων εταιρειών. 
Δεν είναι σε θέση η Επιτροπή να διαβεβαιώσει το επενδυτικό κοινό για την ακρίβεια της οικονομικής κατάστασης και των αποτελεσμάτων των εισηγμένων επιχειρήσεων. Οι ελεγκτικοί μηχανισμοί πολλές φορές, κυρίες και κύριοι συνάδελφοι ?και αυτό αναδύεται από τα γεγονότα, που προκάλεσαν αυτή την έρευνα- δίνουν την εντύπωση ότι ενεργούν σαν όργανα εκβιασμού επιχειρήσεων και πολιτών, καθοδηγούμενα από μια Κυβέρνηση, που κατάντησε τροχονόμος, στην παράνομη κίνηση διαπλεκομένων συμφερόντων.
Τέταρτον, η δικογραφία αυτή αναδεικνύει μια ακόμα πτυχή του εγκλήματος, που συντελέστηκε στη Σοφοκλέους σε βάρος της κοινωνίας και της οικονομίας. Επιβεβαιώνει δηλαδή τη διάπραξη ενός ευρύτερου οικονομικού, κοινωνικού και πολιτικού εγκλήματος, μπροστά στο οποίο η Βουλή δεν δικαιούται να αδρανεί, να συνεχίζει να αδρανεί.
Αντίθετα, υποχρεούμαστε, κυρίες και κύριοι συνάδελφοι, να αναλάβουμε δράσεις, τόσο για τον έλεγχο και τη διαπίστωση των παρανόμως διαπραχθέντων, όσο και για τη θεσμική κάλυψη των διαιωνιζομένων αδυναμιών. Είναι η δεύτερη φορά, που η Δικαιοσύνη παραπέμπει στη Βουλή ουσιώδεις πτυχές της ίδιας υπόθεσης. Και τη δεύτερη αυτή φορά, οι ευθύνες όλων μας είναι ακόμα πιο βαριές, γιατί επιβεβαιώνονται όσα αρνείτο προηγουμένως η Κυβέρνηση. Γιατί αναδεικνύονται νέες πτυχές και φαίνεται ξεκάθαρα ότι υπάρχει μια ευρύτερη υπόθεση. Γιατί το Κοινοβούλιο, αλλά και κάθε μια και ο καθένας μας ξεχωριστά, κυρίες και κύριοι συνάδελφοι, έχουμε την υποχρέωση να αναλάβουμε τις ευθύνες, που μας αναθέτει το Σύνταγμα. Να ανταποκριθούμε στον ελεγκτικό ρόλο, που αναθέτει το δημοκρατικό πολίτευμα στο Κοινοβούλιο.
(Χειροκροτήματα από την πτέρυγα της Νέας Δημοκρατίας)
Αυτή είναι η υποχρέωση κάθε δημοκρατικής, κάθε προοδευτικής δύναμης. Αυτή είναι η πρόκληση της αποστολής μας. Αλλά είναι ταυτόχρονα και η πρόκληση της δημοκρατίας και της κοινωνίας.
Αυτή η συγκυρία, η παρούσα συγκυρία, δίνει στη Βουλή, δίνει στην καθεμιά και στον καθένα από μας τη δυνατότητα να συμβάλουμε στην εξυγίανση του Χρηματιστηρίου, στην αποκατάσταση της εμπιστοσύνης του κοινού σ? αυτόν τον κρίσιμο πράγματι θεσμό της ελεύθερης οικονομίας, στην ουσιαστική ενίσχυση της αναπτυξιακής προοπτικής του τόπου μας. Δίνει σε όλους τη δυνατότητα να πάρουμε θέση απέναντι στη διαφθορά, απέναντι στην ασυδοσία, απέναντι στην απάτη. 
Κυρίες και κύριοι συνάδελφοι, ισχυρίζεται η Κυβέρνηση -και μάλιστα θυμάστε, πριν από λίγες μέρες κατά την Προ Ημερησίας Διατάξεως συζήτηση εδώ στη Βουλή, το είπε και ο κύριος Πρωθυπουργός -ότι «το θέμα του χρηματιστηρίου», λέει, «έκλεισε». Και πώς έκλεισε; Με αμνήστευση από το ΠΑ.ΣΟ.Κ., χωρίς να έχει λογοδοτήσει κανένας; Πού το είδατε αυτό γραμμένο; Με κυβερνητική απαγόρευση της έρευνας, που ζήτησε η Δικαιοσύνη; Με τους ισχυρισμούς των υπευθύνων του κρατικού κατεστημένου, ότι έπαιρναν εντολές από τη Κυβέρνηση; 
Και, για να γίνω και λίγο πιο αιχμηρός, για ποιους έκλεισε, κυρίες και κύριοι συνάδελφοι; Για να ξέρουμε περί τίνος πράγματος ομιλούμε. Έκλεισε για εκείνους, που συμμετείχαν στις συσκέψεις της άρχουσας ομάδας του κομματικού κατεστημένου, όπου σχεδιάστηκε η παράνομη προεκλογική παρέμβαση; Μπορεί να έκλεισε γι΄ αυτούς.
(Χειροκροτήματα από την πτέρυγα της Νέας Δημοκρατίας)
Έκλεισε για τις κυβερνητικές και παρακυβερνητικές παρέες, που έπαιζαν με σημαδεμένα χαρτιά; Έκλεισε για τις εταιρείες, που μπήκαν στο Χρηματιστήριο με τιμές έως και πενήντα φορές πάνω από την αξία τους; Γι΄ αυτούς όλους πιθανόν να είναι ευκταίο να κλείσει, αλλά δεν κλείνει έτσι. ?λλωστε, εκείνοι που θέλουν να κλείσει είναι οι ένοχοι του εγκλήματος. Για τους πολλούς όμως, που έχασαν τα λεφτά τους, για μια ολόκληρη κοινωνία, για τους επενδυτές και τους μικροεπενδυτές, για εκείνους που σέβονται τους θεσμούς και τη Δημοκρατία δεν έχει κλείσει αυτό το θέμα.
(Χειροκροτήματα από την πτέρυγα της Νέας Δημοκρατίας)
Κυρίες και κύριοι συνάδελφοι, ένας μόνο τρόπος υπάρχει, για να κλείσει το θέμα: να διερευνηθεί σε όλες τις πτυχές του και όλες τις διαστάσεις του. Εμάς αυτοί οι έωλοι ισχυρισμοί του Πρωθυπουργού δεν μας καλύπτουν. Έωλοι ισχυρισμοί ότι τάχα έφταιγαν οι επενδυτές, που δεν πρόσεχαν. Δεν φτάνουν οι ισχυρισμοί του ότι δεν θα ήταν σοβαρός, αν έλεγε στους επενδυτές τι να κάνουν. Γιατί προεκλογικά και έλεγε και αυξημένα δάνεια μοίραζε, για να παίξουν όλοι ακόμα πιο πολλά. Γιατί προεκλογικά η Κυβέρνηση εμφάνιζε τη Σοφοκλέους σαν κόμμα συνώνυμο με τον Πρωθυπουργό και τη χρησιμοποίησε, για να στηρίξει εκβιαστικά διλήμματα. Γιατί συνειδητά και προσχεδιασμένα η Κυβέρνηση και το κατεστημένο παγίδευσαν τους επενδυτές με διαβεβαιώσεις ότι οι τιμές των μετοχών ήταν χαμηλές, με ισχυρισμούς ότι η κρίση θα έληγε αμέσως μετά τις εκλογές, με υποσχέσεις ότι όλοι θα έβγαιναν κερδισμένοι. Και τα έλεγαν αυτά πότε; Τη στιγμή που οι ίδιοι με τα χρήματα των φορολογουμένων και των ασφαλιστικών ταμείων φούσκωναν τεχνητά και εντελώς προσωρινά τις μετοχές. Τη στιγμή που ήξεραν πολύ καλά τι θα επακολουθούσε.
Σε κάθε περίπτωση, το είπα και θέλω να το επαναλάβω και σήμερα. Για εμάς το έγκλημα στη Σοφοκλέους ούτε διαγράφεται ούτε παραγράφεται. 
(Χειροκροτήματα από την πτέρυγα της Νέας Δημοκρατίας)
Υπήρξε σωρεία παράνομων παρεμβάσεων του ευρύτερου συστήματος εξουσίας. Ενεπλάκησαν Υπουργεία, ενεπλάκησαν κρατικές τράπεζες, ενεπλάκησαν Ασφαλιστικά Ταμεία, ενεπλάκη μέρος της Δημόσιας Διοίκησης και πρωτίστως η Δ.Ε.Κ.Α..
Και σαν να μην έφταναν όλα αυτά και όλα τα άλλα, όλες οι παρεμβάσεις της γίνονταν με έναν τρόπο, που τροφοδοτούσε κερδοσκοπικά παιχνίδια. Οι εντολές της Δ.Ε.Κ.Α. δίνονταν συνήθως στο τέλος της συνεδρίασης, στο τελευταίο ημίωρο και οι περισσότερες στην υψηλότερη τιμή της ημέρας. Κάποιοι, κυρίες και κύριοι συνάδελφοι, ήξεραν το παιχνίδι της Κυβέρνησης και αυτοί οι κάποιοι αγόραζαν φτηνά το πρωί και πουλούσαν ακριβά το μεσημέρι. Κάποιοι ήξεραν και κερδοσκοπούσαν. Και αυτοί οι κάποιοι φαίνεται ξεκάθαρα τώρα και ποιοι ήταν και με ποιους διαπλέκονταν. Κάποιοι ήξεραν, αλλά συνειδητά εξαπατούσαν τον κόσμο.
Ενθυμίζω απλά και μόνο τις κυβερνητικές συσκέψεις στις 14 Μαρτίου του 2000, στις οποίες αποφασίστηκε η έναρξη των παράνομων παρεμβάσεων. Προσθέτω μόνον ότι, μια ημέρα μετά την έναρξη του σχεδίου των παράνομων παρεμβάσεων, ο ίδιος ο Πρωθυπουργός έκανε δηλώσεις δήθεν εναντίον κάθε παρέμβασης! Και βέβαια κανένας δεν μπορεί να ξεχνά ότι, την ίδια εκείνη περίοδο, αυτοί που και καθεστωτικά επιστράτευαν το σύστημα εξουσίας σε προσχεδιασμένες παρεμβάσεις, αυτοί οι ίδιοι κατηγορούσαν τη Νέα Δημοκρατία για δήθεν παρεμβάσεις! Έφτασαν μάλιστα ακόμα και στο σημείο να διατάξουν για το σκοπό αυτόν ένορκη εξέταση. Φανταστείτε το αποκορύφωμα της αλαζονείας και της θρασύτητας! Αυτοί που αρνούνται τον έλεγχο και την έρευνα τότε διέταξαν ένορκη εξέταση για παρεμβάσεις δήθεν της Αντιπολίτευσης!
(Χειροκροτήματα από την πτέρυγα της Νέας Δημοκρατίας)
Υπογραμμίζω ότι, σε όλο αυτό το διάστημα, η Κυβέρνηση δεν ζήτησε και η Επιτροπή Κεφαλαιαγοράς δεν διέταξε καμιά άλλη έρευνα, καμιά άλλη ένορκη εξέταση, λες και όλα πήγαιναν ρολόι. Μόνο μια! Αυτήν που σας είπα. Για να δημιουργήσουν την εντύπωση ότι τάχα παρεμβαίνει η Αντιπολίτευση την ώρα, κατά την οποία, στην πραγματικότητα, παρενέβαιναν οι ίδιοι και μάλιστα με τον πιο ωμό, χυδαίο τρόπο. Για να εξαπατήσουν τον κόσμο ότι οι τιμές έπεφταν κατόπιν παρεμβάσεων, τη στιγμή που συνέβαινε ακριβώς το αντίθετο.
Όλα αυτά, κυρίες και κύριοι συνάδελφοι, δείχνουν ξεκάθαρα ότι ένα κομμάτι του κατεστημένου -Υπουργεία, Τράπεζες, Ταμεία- λειτουργούσε παράνομα και ότι ένα άλλο κομμάτι -ελεγκτικοί μηχανισμοί, Επιτροπή Κεφαλαιαγοράς, Διοίκηση χρηματιστηρίου- εξίσου παράνομα και εξίσου σκόπιμα είχε παύσει να λειτουργεί. Αποδεικνύεται ότι υπήρξε σχέδιο παρανομίας, αλλά και σχέδιο συγκάλυψης και ατιμωρησίας. Αυτή είναι η πραγματικότητα. 
Κυρίες και κύριοι συνάδελφοι, είναι σε όλους γνωστό ότι η πρώτη σχετική έρευνα της Δικαιοσύνης εντόπισε σοβαρές ευθύνες στη Διοίκηση της Δ.Ε.Κ.Α.. Εξίσου γνωστό είναι ότι η ίδια -η διορισμένη από την Κυβέρνηση δηλαδή- η Διοίκηση της Δ.Ε.Κ.Α. ενέπλεξε κυβερνητικά στελέχη. Όταν η Εισαγγελία εντόπισε τις ευθύνες της, ο Πρόεδρος της Δ.Ε.Κ.Α., αντί οιασδήποτε άλλης εξήγησης, κατέθεσε στοιχεία, για να αποδείξει ότι παρανομούσε μεν, αλλά κατ? εντολήν της πολιτικής ηγεσίας. Και ο λόγος ήταν προφανής. Για να στείλουν την υπόθεση σε εμάς και να επιτύχουν ατιμωρησία. Και ερωτώ: αυτόν το ρόλο έχει αναλάβει η κυβερνητική πλειοψηφία; Για χάρη ποιων;
Το είπα προηγουμένως και θέλω να το επαναλάβω: για εμάς το θέμα του χρηματιστηρίου δεν κλείνει. Μένει ανοιχτό. Ούτε διαγράφεται ούτε παραγράφεται. 
Εδώ, όμως, επιτρέψτε μου να πω, με όλη την εκτίμηση και το σεβασμό στην κάθε μία και στον κάθε ένα ξεχωριστά, ότι υπάρχει και ένα ζήτημα προσωπικής εντιμότητας όλων μας σε αυτό το θέμα. 
(Χειροκροτήματα από την πτέρυγα της Νέας Δημοκρατίας)
Κυρίες και κύριοι συνάδελφοι, όλοι έχουμε χρέος απέναντι στους επενδυτές. Αυτοί που έχασαν τις οικονομίες τους δεν ανήκουν σε ένα μόνο κόμμα. Όλοι έχουμε υποχρεώσεις απέναντι στους πολίτες. Αυτοί που πληρώνουν φόρους -ενίοτε δυσβάσταχτους φόρους- δεν είναι μόνο δικοί μας ψηφοφόροι. Όλοι φέρουμε ευθύνη για την αποκατάσταση της διαφάνειας, για την απόκρουση των κινδύνων, που δημιουργούνται εξαιτίας της διαπλοκής οργανωμένων συμφερόντων με την πολιτική εξουσία. Υποχρεούμαστε να ανατρέψουμε την πεποίθηση των πολιτών, που καταγράφεται στις τελευταίες δημοσκοπήσεις για τη σχέση οικονομικής δύναμης και πολιτικής. Καλούμαστε, σε τελική ανάλυση, να αποδείξουμε τη σχέση των λόγων και των έργων μας.
Εμείς επιμένουμε ότι το χρηματιστήριο μπορεί και πρέπει να βρει το δρόμο του. Και η αρχή πρέπει να γίνει σήμερα, εδώ, με απόφαση του Κοινοβουλίου. 
Η διαφάνεια, κυρίες και κύριοι συνάδελφοι, και η εφαρμογή των νόμων δεν βλάπτουν, αλλά ωφελούν το χρηματιστήριο. Εκείνο που βλάπτει είναι το κουκούλωμα. Το χρηματιστήριο είναι ένας από τους πιο σημαντικούς θεσμούς και μοχλούς για την οικονομική ανάπτυξη. Χρειαζόμαστε ένα χρηματιστήριο υγιές, ασφαλές για τους επενδυτές, που θα δίνει διέξοδο στις επιχειρηματικές πρωτοβουλίες και θα ενθαρρύνει τις επενδύσεις. 
Γι? αυτό, όμως, είναι ανάγκη να υπάρξει πλήρης διερεύνηση των αιτίων, που προκάλεσαν την απαξίωση και τον κλονισμό της εμπιστοσύνης του κοινού. Να αποκατασταθεί η εμπιστοσύνη του κόσμου στο Χρηματιστήριο. Να διασφαλιστεί η ανεξαρτησία του. Να δημιουργηθούν γερές, στέρεες, ασφαλείς βάσεις για την ανάκαμψή του. Επιβάλλεται, πριν απ? όλα, η επίσπευση των αποκρατικοποιήσεων σε συνθήκες πλήρους διαφάνειας και το άνοιγμα των αγορών στον ελεύθερο ανταγωνισμό. Απαιτούνται μέτρα και πολιτικές για την προσέλκυση νέων επενδυτικών κεφαλαίων και την αύξηση της συναλλακτικής δραστηριότητας στο χρηματιστήριο. Χρειάζεται η κωδικοποίηση της χρηματιστηριακής νομοθεσίας. Χρειάζεται μείωση του συντελεστή φορολόγησης των κερδών των εισηγμένων εταιρειών. Είναι ανάγκη να υπάρξει διασφάλιση της λειτουργίας των σύγχρονων αρχών εταιρικής διακυβέρνησης των εισηγμένων εταιρειών. Να υπάρξει άμεση υιοθέτηση των διεθνών λογιστικών προτύπων για όλες τις εισηγμένες εταιρείες, για την πλήρη ενημέρωση των επενδυτών ?ειδικά των μικροεπενδυτών- και την προστασία τους. Να θεσπισθούν φορολογικά κίνητρα για όσους επενδύουν μακροπρόθεσμα. Επιβάλλεται -και είναι πρωταρχικής σημασίας- ουσιαστική ενίσχυση του εποπτικού ρόλου της Επιτροπής Κεφαλαιαγοράς, που πρέπει να μετατραπεί σε Ανεξάρτητη Αρχή. 
Πάνω απ? όλα, όμως, κυρίες και κύριοι συνάδελφοι, χρειάζεται αποκατάσταση της εμπιστοσύνης του κοινού. Χρειάζεται σεβασμός της νομιμότητας. Χρειάζεται διαφάνεια. 
Γι? αυτό η αποδοχή της πρότασής μας συνιστά για το Κοινοβούλιο, αλλά και για τον καθένα μας ξεχωριστά, δοκιμασία ευθύνης, αξιοπιστίας, δοκιμασία σεβασμού της νομιμότητας. Είναι βασική προϋπόθεση για την ανατροπή του δυσμενούς κλίματος, που συνεχίζεται όχι μόνο εξαιτίας όσων διαπράχθηκαν, αλλά και εξαιτίας του καθεστώτος της αδιαφάνειας, της διαφθοράς, της ατιμωρησίας, της προστασίας των υπολόγων.
Κυρίες και κύριοι συνάδελφοι, εμείς θέλουμε να δούμε την εμπιστοσύνη των επενδυτών να επιστρέφει στο χρηματιστήριο. Να μη θεωρείται η Σοφοκλέους σαν τόπος, όπου κυριαρχεί ο τζόγος και επικρατούν ασύγγνωστοι και πολιτικά καιροσκοπικοί χειρισμοί. Να λειτουργήσουν οι θεσμοί με διαφάνεια και κανόνες κοινούς για όλους, γνωστούς εκ των προτέρων. Είναι επιτακτική ανάγκη να σταματήσει άμεσα η διάχυτη εντύπωση ότι ο όλος θεσμός έχει μετατραπεί σε κομπίνα στα χέρια μιας εξουσίας και μιας παραεξουσίας, που μετρά βίλες και τετραγωνικά, επιβάλλοντας ταυτόχρονα καθεστώς ατιμωρησίας. 
Μπορούμε σήμερα να κάνουμε το πρώτο βήμα για την αποκατάσταση της χαμένης τιμής του χρηματιστηρίου. Είναι σημαντικό για την αξιοπιστία του πολιτικού κόσμου και των θεσμών. Μπορούμε να ενισχύσουμε την αγορά, την επιχειρηματικότητα, την αναπτυξιακή διαδικασία, την απασχόληση. Μπορούμε να ανατρέψουμε το γκρίζο της αδιαφάνειας και της ασυδοσίας. 
Είναι η ώρα, κυρίες και κύριοι συνάδελφοι, να αποδείξουμε ότι είμαστε συνεπείς στην αποστολή μας. Η Βουλή δεν είναι όργανο συντήρησης του καθεστώτος της ατιμωρησίας. Η Βουλή πρέπει να λειτουργεί, όπως επιτάσσει το Σύνταγμα και η Δημοκρατία, ως θεσμός ελέγχου της Διοίκησης και της πολιτικής εξουσίας. Και είναι απόδειξη ακραίας καθεστωτικής νοοτροπίας να χρησιμοποιείται η Βουλή για την αποφυγή οποιασδήποτε έρευνας για τεράστια θέματα πολιτικής και ηθικής τάξης. Όπως βέβαια είναι και ομολογία ενοχής η μόνιμη άρνηση για οποιονδήποτε έλεγχο.
Με τη στάση αυτήν αποδεικνύεται ότι εκείνος που θέλει να κρύψει κάτι είναι προφανές ότι έχει τη φωλιά του λερωμένη. Είναι, λοιπόν, κρίσιμο στοιχείο και αυτό, ότι εάν αποφασίσετε και εμμείνετε σ? αυτήν τη στάση δεν θα κάνετε τίποτε άλλο παρά να παραδέχεστε τα ανομήματά σας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Το λόγο έχει ο Υπουργός Οικονομίας και Οικονομικών κ. Χριστοδουλάκης.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Κυρίες και κύριοι συνάδελφοι, θέλω κατ? αρχήν -όσο και αν φανεί παράξενο- να συμφωνήσω με μία διατύπωση την οποίαν έκανε προς το τέλος της ομιλίας του ο Αρχηγός της Αξιωματικής Αντιπολίτευσης όταν είπε τι χρειάζεται το χρηματιστήριο για να προχωρήσει: Ένα νέο θεσμικό πλαίσιο με ενισχυμένες τις αποκρατικοποιήσεις, ένα θεσμικό πλαίσιο το οποίο επιβάλλει νέους κανόνες εταιρικού δικαίου, το οποίο κατοχυρώνει τα διεθνή λογιστικά πρότυπα, εισάγει το θεσμό των λογιστικών ελέγχων και θεσπίζει ασυμβίβαστα. Ενισχύει την κεφαλαιαγορά και δίνει νέες δυνατότητες στους επενδυτές.
Συμφωνώ, προσυπογράφω, αλλά πρέπει να παραξενευτώ κιόλας. Διότι μόλις πριν από λίγες μέρες σ? αυτήν τη Βουλή, σ? αυτήν την Αίθουσα διαμορφώσαμε και ψηφίσαμε τέσσερα νομοσχέδια που συγκροτούν αυτό το νέο πλαίσιο λειτουργίας της χρηματαγοράς. Και ορισμένα μάλιστα απ? αυτά έτυχαν και της υποστήριξης της Αξιωματικής Αντιπολίτευσης.
Έχουμε ένα νέο πλαίσιο σήμερα, κυρίες και κύριοι συνάδελφοι, το οποίο θεσπίζει νέους κανόνες εταιρικής διακυβέρνησης και μάλιστα από τους αυστηρότερους που επικρατούν στην Ευρωπαϊκή Ένωση. Έχουμε ένα νέο πλαίσιο, το οποίο θεσπίζει τα διεθνή λογιστικά πρότυπα κι έχει ήδη αρχίσει μία συστηματική προετοιμασία εφαρμογής τους, εθελουσίως το επόμενο έτος και υποχρεωτικά από το 2005 μαζί με την Ευρωπαϊκή Ένωση.
Έχουμε ένα νέο πλαίσιο, το οποίο καθορίζει νέες εποπτικές αρχές λογιστικών ελέγχων, καθιερώνει ασυμβίβαστα, έτσι ώστε να μην παρουσιάζονται αυτά για τα οποία μίλησε ο ομιλητής του Συνασπισμού μεταξύ ελεγκτών και συμβούλων. Έχουμε επίσης δημιουργήσει κι ένα νέο θεσμικό πλαίσιο με τα εταιρικά ομόλογα που δίνουν και νέες επενδυτικές ευκαιρίες στους επενδυτές, αλλά και εναλλακτικές δυνατότητες αύξησης της ρευστότητας των επιχειρήσεων.
Πιστεύω, λοιπόν, ότι όλα αυτά, τα οποία χρειάζεται να γίνουν για να βελτιώσουν τη λειτουργία της κεφαλαιαγοράς στη χώρα μας, για να τη βάλουν όχι μόνο σε μία κοινή πορεία, αλλά και σε μία πρωτοπορία σε σχέση με αυτά που συμβαίνουν σε άλλες αγορές, έχουν γίνει.
Πιστεύω πως η ελληνική κεφαλαιαγορά θα αρχίσει να ακολουθεί την ανάκαμψη των διεθνών αγορών. Αυτό το οποίο έχουμε όλοι μας σήμερα υποχρέωση, είναι αυτή την αναμενόμενη ανάκαμψη να μην την εμποδίσουμε, επειδή νομίζουμε ότι τάχα μ΄ αυτόν τον τρόπο θα κερδίσουν κάποιες πλευρές ορισμένα πολιτικά οφέλη.
Έλεγε η Αντιπολίτευση παλαιότερα ότι αυτό το οποίο χρειάζεται το Χρηματιστήριο Αξιών Αθηνών, είναι ένα σύγχρονο θεσμικό πλαίσιο, του οποίου θα αποφεύγεται η πολιτική αξιοποίηση.
Το θεσμικό πλαίσιο το έχουμε κατοχυρώσει και ήδη λειτουργεί. Χρειάζεται, όμως, να αποφεύγουμε την πολιτική αξιοποίηση στη λειτουργία των αγορών. Δεν μπορούν να πάνε μπροστά οι αγορές, εάν η κάθε κυβέρνηση μετρά τη δημοτικότητά της με την άνοδό τους και η κάθε αντιπολίτευση μετρά τη δική της δημοτικότητα με την πτώση τους. Πρέπει να αφήσουμε ήσυχους τους θεσμούς να λειτουργήσουν με ηρεμία, να βρουν το δρόμο τους, έτσι ώστε να πάνε καλύτερα και να ωφεληθούν αυτοί που όλοι νομίζω ότι έχουμε στο νου μας, οι μικροεπενδυτές, οι οποίοι θα πρέπει να αρχίσουν να βλέπουν τα πλήγματα τα οποία δέχτηκαν σε αρκετές περιπτώσεις και στην Ελλάδα και σε άλλες χώρες να μειώνονται ή και να εξαλείφονται ενδεχομένως. ?λλωστε όλες οι κυβερνήσεις και στην Ευρώπη και σε όλες τις άλλες ανεπτυγμένες χώρες αυτό έχουν θέσει ως βασικό σκοπό.
Πριν, όμως, κυρίες και κύριοι, περάσω στα θέματα τα οποία θίχτηκαν σχετικά με τη λειτουργία των αγορών, θέλω να αναφερθώ σε ένα ζήτημα το οποίο αφορά συναδέλφους αυτής της Αίθουσας. Πιστεύω ότι και οι χαρακτηρισμοί, αλλά και η βιασύνη να βγουν συμπεράσματα από τον Αρχηγό της Νέας Δημοκρατίας, δεν θα έπρεπε να έχουν υπάρξει.
Είπε, ενώ δεν έχει καμία σχέση με την πραγματικότητα, ότι υπήρξε, δήθεν, συμπαιγνία μεταξύ της Επιτροπής Κεφαλαιαγοράς και της Κυβέρνησης, έτσι ώστε να μην προχωρήσει η έρευνα σε βάθος, η οποία αφορούσε συγκεκριμένες δραστηριότητες δύο μελών αυτής της Αίθουσας.
Κυρίες και κύριοι, ο κύριος Πρωθυπουργός, σε απόλυτη συμβατότητα με αυτά που είχε διακηρύξει περί πλήρους έρευνας όλων των θεμάτων, όταν διατυπώθηκε από την αναφερθείσα δικαστική λειτουργό αδυναμία περαιτέρω διερεύνησης, διότι θα έπρεπε να παρέμβει πλέον η Επιτροπή Κεφαλαιαγοράς, έδωσε αυτή την εντολή στην Επιτροπή Κεφαλαιαγοράς.
Σήμερα είμαι σε θέση να έχω το πόρισμα της Επιτροπής Κεφαλαιαγοράς και θα το παραδώσω στον Πρόεδρο της Βουλής, προκειμένου να εξαχθούν τα απαραίτητα συμπεράσματα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έχει δουλειά ο Πρόεδρος της Βουλής.
ΑΔΑΜ ΡΕΓΚΟΥΖΑΣ: Τι είναι αυτό;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Το πόρισμα σχετικά με τις δραστηριότητες δύο μελών που αναφέρονταν στη δικογραφία για τη διερεύνηση των οποίων η δικαστική λειτουργός, εάν δεν κάνω λάθος η κ. Τουμπάνου, είχε αναφέρει ορθώς ότι από ένα σημείο και πέρα υπάρχει κάποιο κώλυμα. 
Αυτό το πόρισμα θα το παραδώσω στον κύριο Πρόεδρο της Βουλής.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, με συγχωρείτε, θα κρατήσουμε το χρόνο σας.
ΒΑΣΙΛΗΣ ΚΕΔΙΚΟΓΛΟΥ: Διάκριση εξουσιών δεν υπάρχει; 
(Διαμαρτυρίες από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Συγγνώμη, κύριοι, θα μου υποδείξετε τι πρέπει να κάνω από τη θέση αυτή; Δέκα χρόνια κάνω αυτήν τη δουλειά!
Κύριε Υπουργέ, αυτό, όπως είπατε, είναι ένα έγγραφο της Επιτροπής Κεφαλαιαγοράς, το οποίο αναφέρει, όπως βλέπω εδώ «Σε απάντηση, μετά από την προφορική σας ερώτηση, επιθυμώ να σας γνωρίσω?.». Ό,τι λέει το έγγραφο μπορείτε να το ανακοινώσετε στη Βουλή και στη συνέχεια να το καταθέσετε για τα Πρακτικά. Όπως αντιλαμβάνομαι από αυτά που είπατε, στηρίζει την άποψή σας.
ΓΕΩΡΓΙΟΣ ΔΑΣΚΑΛΑΚΗΣ: Διαβάστε το, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Δεν είναι αυτή η δουλειά μου.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Θέλω με την ευκαιρία αυτή, κυρίες και κύριοι, να αναδείξω το θέμα για το πώς μπορεί να προχωρήσουν οι αγορές ξεπερνώντας μια σειρά από μεγάλες οπισθοδρομήσεις, πτώσεις και κάμψεις, οι οποίες σημειώθηκαν το προηγούμενο διάστημα.
ΕΥΑΓΓΕΛΟΣ ΜΕΪΜΑΡΑΚΗΣ: Κατά συνέπεια, πριν την ψηφοφορία?
ΠΡΟΕΔΡΟΣ (Απόστολος Κακλαμάνης): Σας παρακαλώ, μη διακόπτετε. Ξέρετε όλοι ότι ό,τι κατατίθεται στα Πρακτικά είναι στη διάθεση όλων.
Κύριε Χριστοδουλάκη, σας παρακαλώ, πείτε με δύο λόγια τι λέει το έγγραφο αυτό και εν συνεχεία θα καταχωρισθεί στα Πρακτικά, θα διανεμηθεί και όποιος θέλει θα κάνει χρήση του.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Θα αναφερθώ στα βασικά σημεία. Με επιστολή την οποία απηύθυνε σήμερα σε μένα ο Πρόεδρος της Κεφαλαιαγοράς αναφέρει: «Μετά από την προφορική σας ερώτηση επιθυμώ να σας γνωρίσω τα ακόλουθα, λόγω του θορύβου ο οποίος είχε προκληθεί στον Τύπο σχετικά με τις χρηματιστηριακές δραστηριότητες των κυρίων Στεφάνου Μανίκα του Αναστασίου και Μιχαήλ Νεονάκη του Κωνσταντίνου». Αναφέρει μια σειρά από έρευνες τις οποίες επελήφθη η Επιτροπή Κεφαλαιαγοράς και καταλήγει όσον αφορά τον κ. Μανίκα: «Δεν προκύπτουν συστηματικές ενδείξεις παραβατικής συμπεριφοράς ή συμμετοχής του σε εγχείρημα κατάχρησης της αγοράς με βάση την ισχύουσα νομοθεσία και το κανονιστικό πλαίσιο». 
Αναλόγως επίσης αναφέρει ότι: «Από τα μεγέθη, τη συχνότητα, την κατανομή σε τίτλους, τη χρονική κατανομή των συνολικών συναλλαγών αλλά και των συναλλαγών σε μετοχές με τις οποίες πραγματοποίησε ένα σημαντικό μέρος των συναλλαγών του και τέλος την ταχεία εναλλαγή θέσεων η οποία είναι ειδικότερα σε τίτλους του ομίλου ALTEC κατά κανόνα εμφανίζεται ζημιογόνος, δεν προκύπτουν συστηματικές ενδείξεις παραβατικής συμπεριφοράς ή συμμετοχής του σε εγχείρημα κατάχρησης αγοράς με βάση την ισχύουσα νομοθεσία και το κανονιστικό πλαίσιο όσον αφορά τον κ. Νεονάκη». Αυτά είναι τα βασικά συμπεράσματα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: «Συστηματικές ενδείξεις;»
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Συστηματικές. 
(Στο σημείο αυτό ο Υπουργός Οικονομίας και Οικονομικών κ. Χριστοδουλάκης καταθέτει για τα Πρακτικά το προαναφερθέν έγγραφο, το οποίο έχει ως εξής:
«ΕΛΛΗΝΙΚΗ ΔΗΜΟΚΡΑΤΙΑ 
ΕΠΙΤΡΟΠΗ ΚΕΦΑΛΑΙΑΓΟΡΑΣ
ΠΡΟΕΔΡΟΣ
Αθήνα 17 Ιουνίου 2003
Αριθμ. Πρωτ. 506
Προς: Υπουργό Οικονομίας και Οικονομικών
κ. Νίκο Χριστοδουλάκη
Κύριε υπουργέ,
Μετά από την προφορική σας ερώτηση επιθυμώ να σας γνωρίσω τα ακόλουθα. Λόγω του θορύβου ο οποίος είχε προκληθεί στον τύπο σχετικά με τις χρηματιστηριακές δραστηριότητες των κ.κ. Στεφάνου Μανίκα του Αναστασίου και Μιχαήλ Νεονάκη του Κωνσταντίνου και ιδιαίτερα στις μετοχές του Ομίλου ΑLTEC, η Επιτροπή Κεφαλαιαγοράς προχώρησε αυτεπάγγελτα σε επισκόπηση των 'χρηματιστηριακών συναλλαγών των προαναφερόμενων προσώπων.
Το πεδίο της έρευνας ήταν οι αγορές και πωλήσεις εισηγμένων μετοχικών τίτλων μέσω του ηλεκτρονικού συστήματος ΟΑΣΗΣ του Χρηματιστηρίου Αθηνών και των καταχωρήσεων στο σύστημα άυλων τίτλων (ΣΑΤ) του Κεντρικού Αποθετηρίου Αξιών. Το διάστημα της έρευνας εκτάθηκε από το 1997 έως το 2003.
Αντικειμενικός σκοπός της επισκόπησης ήταν να διαπιστωθεί αν οι συναλλαγές των προαναφερόμενων προσώπων παρείχαν ενδείξεις παράνομης χρηματιστηριακής συμπεριφοράς και συγκεκριμένα ενεργειών που θα μπορούσαν να υπαχθούν στον χαρακτηρισμό της «κατάχρησης αγοράς», με βάση την ισχύουσα στην Ελλάδα χρηματιστηριακή νομοθεσία.
Η διερεύνηση που πραγματοποιήθηκε στηρίχθηκε στην νόμιμη αρμοδιότητα της Επιτροπής Κεφαλαιαγοράς για την επισκόπηση συναλλαγών που καλύπτονται από το αυστηρό χρηματιστηριακό απόρρητο, όπως αυτό ρητά προβλέπεται από την ισχύουσα νομοθεσία.
Στη συνέχεια αναφέρομαι συνοπτικά στα μέχρι τώρα συμπεράσματα της επισκόπησης που πραγματοποιήθηκε για κάθε πρόσωπο χωριστά.
Α. Ο κ. Στέφανος Μανίκας του Αναστασίου διενήργησε συναλλαγές κατά το ερευνώμενο διάστημα οι οποίες αναλύθηκαν τόσο σε αγορές όσο και σε πωλήσεις εισηγμένων τίτλων και ανήλθαν σε συνολικό ύψος περίπου 1,5 εκατ. ευρώ κατανεμημένου κατά 45% περίπου σε αγορές και 55% περίπου σε πωλήσεις τίτλων. Οι συναλλαγές αυτές αναπτύχθηκαν σε περίπου 50 μετοχικούς τίτλους και επικεντρώθηκαν χρονικά στα έτη 1998,1999 και 2000, κατά τα οποία σημειώθηκε αντίστοιχα το 8%, το 62,7% και το 22,7% της συνολικής συναλλακτικής δραστηριότητας του προσώπου αυτού. Ειδικότερα οι συναλλαγές σε εισηγμένους τίτλους του ομίλου ΑΛΤΕΚ, στις οποίες πραγματοποιείται ένα σημαντικό μέρος των συναλλαγών του επικεντρώνονται κυρίως σε πωλήσεις της μετοχής ΜΤΕΚ ύψους περίπου 360.000 ευρώ οι οποίες πραγματοποιούνται σταδιακά και με σχετικά ομοιόμορφα κατανεμημένο τρόπο από τα μέσα του 1999 έως τα μέσα του 2001. Από τα μεγέθη, την συχνότητα, την κατανομή σε πολλούς τίτλους, την χρονική κατανομή των συναλλαγών του αλλά και των συναλλαγών σε μετοχές στις οποίες πραγματοποίησε ένα σημαντικό μέρος των συναλλαγών του και τέλος την κατεύθυνση των συναλλαγών του κ. Στέφανου Μανίκα δεν προκύπτουν συστηματικές ενδείξεις παραβατικής συμπεριφοράς ή συμμετοχής του σε εγχείρημα κατάχρησης της αγοράς, με βάση την ισχύουσα νομοθεσία και το κανονιστικό πλαίσιο.
Β. Ο κ. Μιχαήλ Νεονάκης του Κωνσταντίνου διενήργησε συναλλαγές κατά το ερευνώμενο διάστημα οι οποίες αναλύθηκαν τόσο σε αγορές όσο και σε πωλήσεις εισηγμένων τίτλων και ανήλθαν σε συνολικό ύψος περίπου 64 εκατ. ευρώ, κατανεμημένο κατά 50% περίπου σε αγορές και πωλήσεις. Οι συναλλαγές αυτές αναπτύχθηκαν σε περίπου 100 μετοχικούς τίτλους και επικεντρώθηκαν χρονικά στα έτη 1998, 1999, 2000 κατά τα οποία σημειώθηκε αντίστοιχα το 11,6%, το 77,3% και το 8,5% της συνολικής συναλλακτικής δραστηριότητας του προσώπου αυτού. Ειδικότερα οι συναλλαγές σε εισηγμένους τίτλους του ομίλου ΑΛΤΕΚ, στις οποίες πραγματοποιείται ένα σημαντικό μέρος των συναλλαγών του περιλαμβάνουν μεγάλο πλήθος αγορών και πωλήσεων οι οποίες εκτείνονται και σε μεγάλα χρονικά διαστήματα και προσιδιάζουν στην γενικά παρατηρηθείσα κατά τα έτη εκείνα συναλλακτική συμπεριφορά ταχείας εναλλαγής βραχυπρόθεσμων επενδυτικών θέσεων. Από τα μεγέθη, την συχνότητα, την κατανομή σε τίτλους, την χρονική κατανομή των συνολικών συναλλαγών του αλλά και των συναλλαγών σε μετοχές στις οποίες πραγματοποίησε ένα σημαντικό μέρος των συναλλαγών του και τέλος την ταχεία εναλλαγή θέσεων, η οποία ειδικότερα σε τίτλους του ομίλου ΑΛΤΕΚ κατά κανόνα εμφανίζεται ζημιογόνος, δεν προκύπτουν συστηματικές ενδείξεις παραβατικής συμπεριφοράς ή συμμετοχής του σε εγχείρημα κατάχρησης αγοράς με βάση την ισχύουσα νομοθεσία και το κανονιστικό πλαίσιο.
Πρέπει επίσης να επισημάνω ότι από τους ελέγχους που έχουν πραγματοποιηθεί τα τελευταία χρόνια ως τώρα σε πολλές μετοχές και πολλά περιστατικά κατάχρησης αγοράς που αφορούν μετοχές στις οποίες είχαν επενδύσει και τα προαναφερόμενα πρόσωπα, ουδέποτε διαπιστώθηκε εμπλοκή των προσώπων αυτών σε μεθοδεύσεις ή άλλες μορφές κατάχρησης της αγοράς.
Με τιμή
Σταύρος Β. Θωμαδάκης»)
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Κυρίες και κύριοι συνάδελφοι, νομίζω ότι η σημερινή συζήτηση μπορεί να αποτελέσει μια αφορμή να εγκαταλείψουμε όλοι την προσπάθεια πολιτικής εκμετάλλευσης και αξιοποίησης της πορείας του χρηματιστηρίου. Πιστεύω ότι όλοι έχουμε ευθύνη, έτσι ώστε να διαμορφώσουμε ένα νέο πλαίσιο με το οποίο παρακολουθούμε, αξιολογούμε, κρίνουμε αλλά δεν υποκαθιστούμε ούτε την αγορά ούτε τους θεσμούς διερεύνησης ούτε τους παράγοντες της αγοράς. 
Βλέπουμε όμως ότι θα χρειαστεί ιδιαίτερα μεγάλη προσπάθεια διότι, παρά τα λεγόμενα από σχεδόν όλες τις πτέρυγες της Βουλής ότι η Κεφαλαιαγορά μπορεί να αποτελέσει ένα χρήσιμο αναπτυξιακό μοχλό, βλέπουμε συστηματικά την Αντιπολίτευση και ιδιαίτερα την Αξιωματική Αντιπολίτευση να μιλά συνεχώς για έγκλημα στο χρηματιστήριο. Δεν υπάρχει αμφιβολία ότι υπήρξαν σημαντικές απώλειες για τους μικροεπενδυτές. Γι? αυτό άλλωστε η φροντίδα όλων των θεσμών, των πολιτικών, της οικονομικής πολιτικής πρέπει να είναι, πώς οι απώλειες αυτές θα ελαχιστοποιηθούν ή θα εξαλειφθούν. Αλλά αναγνωρίζοντας αυτό το πραγματικό πρόβλημα, δεν μπορούμε να βλέπουμε την πραγματικότητα με έντονους φακούς παραμόρφωσης και υπερβολής. 
Ακούμε συχνά -και σήμερα ακούσαμε- να μιλάμε για απώλεια υπέρογκων ποσών, δεκάδων τρισεκατομμυρίων, τα οποία σχεδόν φτάνουν το ακαθάριστο εθνικό εισόδημα της χώρας. Αν αυτό ήταν αλήθεια, κυρίες και κύριοι συνάδελφοι, θα είχε προ πολλού καταρρεύσει η ελληνική οικονομία. Αν εφαρμόσουμε τον ίδιο κανόνα στην Αμερική, μετρώντας το πόσο μεταβλήθηκε η κεφαλαιοποίηση σε διάφορες χρονικές περιόδους, θα δούμε ότι στην Αμερική τότε έπρεπε να είχαν χαθεί πέντε τρισεκατομμύρια δολάρια. Ακούσατε από κανέναν να μιλά για έγκλημα της Κυβέρνησης των ΗΠΑ ή ότι η οικονομία τους τελεί υπό κατάρρευση; Όχι βέβαια. 
Εάν εφαρμόσουμε την ίδια λογική το τελευταίο δίμηνο, θα προκύψει ότι υπήρξαν κέρδη στο Χρηματιστήριο Αξιών Αθηνών κατά επτά τρισεκατομμύρια δραχμές. Αυτά κερδήθηκαν με τη συλλογιστική της σύγκρισης των κεφαλαιοποιήσεων σε διαφορετικές χρονικές περιόδους. Αφού κάποιοι τα κέρδισαν, ποιοι τότε τα έχασαν; 
Η λογική αυτή, κυρίες και κύριοι, δεν οδηγεί πουθενά. Οι λογιστικές απώλειες γίνονται πραγματικές μόνο αν οι αξίες ρευστοποιηθούν από τους επενδυτές σε κακή περίοδο. Πιστεύω ότι, αν αυτή η κακή περίοδος μεταβληθεί, τότε πραγματικά ελαχιστοποιούνται ή εξαλείφονται και οι οποιεσδήποτε απώλειες. Αυτή θα πρέπει να είναι η γραμμή πλεύσης όλων των θεσμών, όλων των πολιτικών δυνάμεων, όλων οι οποίοι αποφασίζουν και επηρεάζουν την εξέλιξη των οικονομικών πραγμάτων και τη λειτουργία των αγορών. 
Πολλοί επιδιώκουν να ποινικοποιηθεί η λειτουργία του χρηματιστηρίου, έτσι ώστε να αισθανθούν οι επενδυτές ότι είναι σε μία αδιέξοδη ομηρία, να ρευστοποιήσουν και τότε πράγματι να σημειώσουν τις απώλειες αυτές για τις οποίες μιλάμε.
Το πρόβλημα το οποίο προκλήθηκε από τις κακές πρακτικές ορισμένων επιχειρήσεων απέναντι στους μετόχους και από ορισμένες χρηματιστηριακές εταιρείες απέναντι στους επενδυτές, δεν λύνεται με πολιτικά συνθήματα. Λύνεται με συστηματική δουλειά, ανάκαμψη της οικονομικής δραστηριότητας και της αποτελεσματικότερης λειτουργίας των αγορών. 
Πιστεύω ότι σ? αυτήν την κατεύθυνση, κυρίες και κύριοι, η Κυβέρνηση έχει κάνει σημαντικά βήματα και εκτός και εντός Ελλάδας. Κατ? αρχήν στη διάρκεια της Ελληνικής Προεδρίας προωθήσαμε μία σειρά από νέες ευρωπαϊκές οδηγίες. Αναφέρω χαρακτηριστικά την οδηγία για τη χειραγώγηση της αγοράς, για τα συνταξιοδοτικά ταμεία, για το εταιρικό δίκαιο, την οδηγία για τα ενημερωτικά δελτία. 
Στην Ελλάδα το περασμένο διάστημα ολοκληρώσαμε μία μεταρρύθμιση που αποτελείται από έντεκα συγκεκριμένα μέτρα. Αναφέρω την εταιρική διακυβέρνηση, τα διεθνή λογιστικά πρότυπα, την αποκρατικοποίηση του Χρηματιστηρίου Αξιών Αθηνών, τη νέα λογιστική αρχή εποπτείας, τη δυνατότητα έκδοσης εταιρικών ομολόγων, το θεσμό του ειδικού διαπραγματευτή, τη δημιουργία σημαντικών αποθεμάτων στο επικουρικό και στο συνεγγυητικό κεφάλαιο, το οποίο φθάνει πλέον τα 350 εκατομμύρια ευρώ, την ίδρυση του θεσμού του μεσολαβητή κεφαλαιαγοράς, τον κανονισμό συμπεριφοράς εισηγμένων εταιριών, όπως επίσης και το θεσμό της επαγγελματικής πιστοποίησης στελεχών της κεφαλαιαγοράς. Η πρωτοβουλία αυτή είναι στην πρώτη γραμμή των ευρωπαϊκών εξελίξεων και επιδιώκει μία αναβάθμιση του ανθρώπινου δυναμικού, έτσι ώστε να εξασφαλισθούν υψηλής ποιότητας και αξιόπιστες υπηρεσίες.
Η διαδικασία των συναλλαγών που επικρατεί σήμερα στο ελληνικό χρηματιστήριο δεν έχει καμία σχέση με αυτά τα οποία ίσχυαν πριν από λίγα μόλις χρόνια. Οι υποδομές, οι θεσμοί, η διαφάνεια, οι εποπτικοί μηχανισμοί είναι έτοιμοι να υποδεχθούν μία νέα περίοδο ανάκαμψης. Η ελληνική κεφαλαιαγορά έχει αποκτήσει μία θεσμικά ισότιμη και οικονομικά αποτελεσματική θέση στην ευρωπαϊκή αγορά.
Ακούμε πολλές φορές ?και σήμερα ακούστηκε- να τίθεται το ερώτημα πού πήγαν τα κεφάλαια τα οποία αντλήθηκαν από το Χρηματιστήριο Αξιών Αθηνών. Διαχρονικά το 1/3 περίπου από αυτά κατευθύνθηκε σε νέες επενδύσεις, το 1/3 κατευθύνθηκε σε κεφάλαιο κίνησης και μείωσης του δανεισμού των επιχειρήσεων και το άλλο 1/3 σε εξαγορές και συμμετοχές σε άλλες ομοειδείς επιχειρήσεις. 
Κυρίες και κύριοι, οι περισσότερες επιχειρήσεις ανταποκρίθηκαν υπεύθυνα στις δεσμεύσεις που είχαν αναλάβει στις γενικές συνελεύσεις και τα ενημερωτικά δελτία. Πολλές πέτυχαν πλήρως στις επενδύσεις τους, άλλες λιγότερο. Αναμφίβολα όμως υπήρξαν και φαινόμενα παραπλανητικής συμπεριφοράς απέναντι στους επενδυτές. Κανείς δεν μπορεί και κανείς δεν δικαιούται να το παραβλέψει. Η Επιτροπή Κεφαλαιαγοράς έχει επιβάλλει υψηλά πρόστιμα στις εταιρείες αυτές και έχει παραπέμψει δεκάδες υποθέσεις στη δικαιοσύνη, ενώ συνεχίζεται η διερεύνηση πολλών υποθέσεων.
Πιστεύουμε ότι έχουμε φτιάξει ένα σύγχρονο εποπτικό πλαίσιο, το οποίο διαρκώς καλυτερεύουμε. Η δικαιοσύνη επίσης προσπαθεί συστηματικά να εντοπίσει και να αποδώσει ευθύνες σε έναν νέο χώρο, άγνωστο πριν από λίγα χρόνια, όπου πολλές φορές η διάκριση μεταξύ απάτης και αστοχίας δεν είναι πάντα ευχερής. Απαιτεί ειδικές γνώσεις στο χώρο της λογιστικής και της χρηματοοικονομικής και συχνά ένα μακρύ διάστημα διερεύνησης και αξιολόγησης.
Χρέος όλων μας είναι να περιφρουρήσουμε αυτές τις διαδικασίες διερεύνησης και να στηρίξουμε τους θεσμούς που διεξάγουν αυτήν τη διερεύνηση και όχι να υποκαταστήσουμε αυτούς τους θεσμούς και τις διαδικασίες. Πρέπει να τα ενθαρρύνουμε και να τα σεβαστούμε.
Αναφέρω χαρακτηριστικά, κυρίες και κύριοι, ότι το τελευταίο διάστημα όλες οι χρηματιστηριακές αρχές και το Χρηματιστήριο Αξιών Αθηνών και η Επιτροπή Κεφαλαιαγοράς με βάση το νέο θεσμικό πλαίσιο το οποίο δημιουργήσαμε την τελευταία πενταετία, έχουν τιμωρήσει πάρα πολλές παραβατικές και παράνομες πρακτικές των επιχειρήσεων έναντι των επενδυτών.
Το Χρηματιστήριο Αξιών Αθηνών εντόπισε τα τελευταία δύο έτη και απέστειλε για περαιτέρω εξέταση τετρακοσίων έντεκα περιπτώσεις παρατυπιών. Εντοπίστηκαν ογδόντα οκτώ εταιρείες που δεν έχουν ελεγχθεί φορολογικά και το Υπουργείο Οικονομικών έδωσε απόλυτη προτεραιότητα για τον έλεγχό τους. Το Μάρτιο του 2003 το Χρηματιστήριο έθεσε σε καθεστώς επιτήρησης δεκαπέντε εισηγμένες εταιρίες. Η Επιτροπή Κεφαλαιαγοράς τα τελευταία έξι έτη επέβαλε κυρώσεις συνολικά σε οκτακόσιες περιπτώσεις και τα πρόστιμα έφθασαν τα 21 δισεκατομμύρια δραχμές.
Μόνο την τελευταία διετία έχουν επιβληθεί κυρώσεις σε τριακόσιες ογδόντα τρεις περιπτώσεις. Πολύ περισσότερες από οποιαδήποτε άλλη συγκρίσιμη ευρωπαϊκή οικονομία. Στην Ελλάδα τιμωρήθηκαν τριακόσιες ογδόντα τρεις περιπτώσεις παραβατικής συμπεριφοράς. Στο ίδιο διάστημα στην Γαλλία μόνο δεκαεννέα, στη Βρετανία δεκατρία, στην Ολλανδία είκοσι, στην Ιταλία τριάντα, στην Ισπανία δεκατρία. Κατά γενική ομολογία, όπως προκύπτει από τα δεδομένα αυτά οι ελληνικές αρχές εποπτείας επέδειξαν συγκριτικά με άλλες χώρες της Ευρωπαϊκής Ένωσης ιδιαίτερη δραστηριότητα στην αντιμετώπιση παραβατικών και παραπλανητικών συμπεριφορών.
Κυρίες και κύριοι, πιστεύω ότι με αυτά τα δεδομένα, στόχος όλων πρέπει να είναι, να λειτουργεί η δικαιοσύνη με ελευθερία και ανεξαρτησία, να λειτουργεί η αγορά με διαφάνεια και εποπτεία. Μόνο έτσι θα μπορέσουμε να διαμορφώσουμε συνθήκες αξιοπιστίας, εμπιστοσύνης και ανάκαμψης.
Είδαμε το τελευταίο διάστημα το χρηματιστήριο να ανακάμπτει και πιστεύω ότι αυτό το φαινόμενο θα πρέπει να το φυλάξουμε ως κόρη οφθαλμού, έτσι ώστε να διευκολύνουμε την επαναφορά των αγορών σε επίπεδα τα οποία είναι λογικότερα, να αντιστοιχούν στο επίπεδο της οικονομικής ανάπτυξης. Χρειάζεται για να γίνει αυτό να μην αφήσουμε την κομματικοποίηση και την πολιτικοποίηση ξανά να πριονίσει τις προοπτικές ανάκαμψης και βελτίωσης. ?λλωστε σε καμία χώρα η πτώση των αγορών που προηγήθηκε τα δύο προηγούμενα χρόνια δεν έγινε αντικείμενο κομματικών αντιπαραθέσεων. Κανένα απολύτως ευρωπαϊκό κοινοβούλιο δεν αφιέρωσε συνεδριάσεις για την κατάσταση των αγορών, αλλά συγκεντρώθηκαν όλοι για να διαμορφώσουν ένα νέο θεσμικό πλαίσιο για περισσότερη διαφάνεια, έλεγχο και εμπιστοσύνη. Το χρηματιστήριο είναι ένα εμπόριο επιχειρηματικών προσδοκιών, ας μην αφήσουμε κανέναν να το μετατρέψει σε εμπόριο κομματικών ελπίδων και οφέλους.
Ακούσαμε σήμερα ?και το λέω με λύπη μου αυτό- ότι ακόμα και τώρα που αρχίζει δειλά-δειλά η ανάκαμψη στην διεθνή οικονομία και στις διεθνείς αγορές και ακολουθεί και το δικό μας Χρηματιστήριο, ακόμα και τώρα να τίθενται ερωτήματα μήπως και ενδεχομένως είναι ύποπτη αυτή η εξέλιξη. Όχι βέβαια. Όλες οι αγορές βελτιώνονται και ανεβαίνουν από τον Απρίλιο και μετά το τέλος του πολέμου στο Ιράκ. Το κλίμα στις αγορές διεθνώς γίνεται όλο και πιο θετικό, ακόμη και σε οικονομίες με πολύ χαμηλή ανάπτυξη. Γιατί η δική μας οικονομία με την υψηλότερη ανάπτυξη στην Ευρωπαϊκή Ένωση θα έπρεπε να είναι μια εξαίρεση; Γιατί η ελληνική οικονομία που έχει ένα πολύ δυναμικό επενδυτικό πρόγραμμα δεν θα έπρεπε να ακολουθήσει την άνοδο και ίσως μάλιστα και πιο δυναμικά από άλλους; 
Το ελληνικό χρηματιστήριο για να συνεχίσει την ανάκαμψη, για να ενισχύσει την αξιοπιστία του και να βελτιώσει τις προοπτικές του, χρειάζεται ορισμένα να γίνουν. Επειδή πιστεύω ότι σε θεσμικά ζητήματα της οικονομίας πρέπει να υπάρχει μια ευρύτερη διακομματική συναίνεση, αυτό που πρέπει να γίνει είναι αυτό που είχε πει σε ανύποπτο χρόνο πριν από λίγα χρόνια ο κ. Καραμανλής. Ποια προσοχή χρειάζεται για το χρηματιστήριο, ρωτήθηκε. Και είπε «πρώτον, θεσμική θωράκιση και δεύτερον αποχή από την προσπάθεια να αξιοποιήσει κανείς το χρηματιστήριο πολιτικά».
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) 
Το πρώτο μέρος για ένα νέο θεσμικό πλαίσιο έγινε και δημιουργήσαμε αρχές θεσμούς, ελεγκτικές διαδικασίες, οι οποίες δεν έχουν να ζηλέψουν απολύτως τίποτα από τις πιο εξελιγμένες αγορές της Ευρώπης. Χρειάζεται όμως να επιμείνουμε με πείσμα για το δεύτερο, να το κρατήσουμε έξω από πολιτικές οξύτητες. Και είναι ευκαιρία η σημερινή συζήτηση για να συνομολογήσουμε μια νέα περίοδο χωρίς αντιπαραθέσεις κομματικού χαρακτήρα για το Χρηματιστήριο Αξιών Αθηνών.
Νομίζω, πως η Νέα Δημοκρατία οφείλει να ακολουθήσει τουλάχιστον εκείνα που η ίδια διακηρύσσει. Δυστυχώς ακούσαμε πάλι από τον εισηγητή της Νέας Δημοκρατίας να λέει ότι το χρηματιστήριο είναι ένα κατ? εξοχήν πολιτικό θέμα. Δεν είναι κατ? εξοχήν πολιτικό θέμα. Είναι ένα κατ? εξοχήν θεσμικό και οικονομικό θέμα και γι? αυτό θα πρέπει να διασφαλίσουμε το σωστό τρόπο λειτουργίας του. Σήμερα είναι μια ευκαιρία να γίνει μια νέα αρχή.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Νικόλαος Κωνσταντόπουλος, Πρόεδρος του Συνασπισμού της Αριστεράς των Κινημάτων και της Οικολογίας. 
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς των Κινημάτων και της Οικολογίας ): Κυρίες και κύριοι συνάδελφοι, θα ήθελα ρωτήσω απλά τα στελέχη της Κυβέρνησης και όλους μας: Τελικά τι λέει η Κυβέρνηση, έγινε τίποτα στο χρηματιστήριο ή μήπως όλη αυτή η βοή της κοινωνίας είναι φτιαχτή;
Οφείλουν να δώσουν μια απάντηση τα στελέχη της Κυβέρνησης, καθαρά και ξάστερα να πουν ποια είναι η θέση τους σήμερα. Όλα είναι καλώς καμωμένα και οι χαμένοι ας πρόσεχαν; Ή μήπως, ό,τι έγινε έγινε και ας μην τα ψάχνουμε και πολύ, γιατί όσο πιο πολύ τα ανακατώνουμε, τόσο πιο πολύ βρωμάνε; Όταν έγκυροι οικονομολόγοι και αναλυτές αναφέρονται στο μεγαλύτερο οικονομικό έγκλημα σε βάρος της εθνικής και ιδιωτικής αποταμίευσης, σε βάρος της οικονομίας της χώρας, τι απαντάει η Κυβέρνηση; Ότι αυτά συμβαίνουν; Όταν οι πάντες μιλάνε για την πιο μεγάλη και βίαιη μεταφορά πλούτου 30 τρισεκατομμυρίων δραχμών σε πολύ λίγους, ποια είναι η πολιτική και ηθική στάση της Κυβέρνησης, έναντι της κοινωνίας; Ότι πρόκειται περί ιστορικού ατυχήματος; 
Διερωτώμαι ποια εκδοχή περί σοσιαλισμού μπορεί να επικαλείται η Κυβέρνηση, όταν βαφτίζει ένα από τα πιο ηχηρά σκάνδαλα σε θρίαμβο του λαϊκού καπιταλισμού; Ποια αντίληψη περί ευθύνης, έναντι της κοινωνίας, πρεσβεύουν τα κυβερνητικά στελέχη, όταν οδηγούν εκατομμύρια επενδυτών στην καταστροφή και υποθηκεύουν το μέλλον της χώρας, υποτάσσοντας τη λειτουργία του χρηματιστηρίου, στην εξυπηρέτηση ευκαιριακών εντυπώσεων για εκλογικές σκοπιμότητες; 
Κυρίες και κύριοι συνάδελφοι, να πούμε τα πράγματα με το όνομά τους. Στην υπόθεση του χρηματιστηρίου ελάχιστοι πλούτισαν, και πλούτισαν πολύ. Όμως, η χώρα και το πολιτικό μας σύστημα φτώχυναν, και φτώχυναν πολύ. Οι ελάχιστοι χρυσοκάνθαροι είναι εντός των τειχών, ενός νέου κατεστημένου, το οποίο η Κυβέρνηση δεν θέλει να ενοχλήσει. Κάποτε ξεκινήσατε εναντίον του κατεστημένου. Σήμερα προστατεύετε το νεοκατεστημένο των νεόκοπων και νεόπλουτων μιας εξουσίας. Αισθάνεστε άνετα απ? αυτήν τη μεταλλαγή της πολιτικής σας; Ποτέ άλλοτε τόσο λίγοι δεν κέρδισαν τόσα πολλά, μέσα σε τόσο σύντομο χρονικό διάστημα, χωρίς να αποδώσουν τίποτα στην οικονομία και στην κοινωνία. Ποτέ άλλοτε δεν προσφέρθηκαν σε τόσο λίγους, τόσα πολλά, χωρίς κανέναν έλεγχο. Ποτέ άλλοτε τόσοι πολλοί δεν εξαπατήθηκαν και δεν εξουθενώθηκαν, χωρίς καμία προστασία. Ποτέ άλλοτε δεν ψήλωσαν τόσο πολύ και τόσο γρήγορα πυραμίδες κερδοσκοπίας, αισχοκέρδειας, συναλλαγής και διαφθοράς. Ποτέ άλλοτε τόσο γρήγορα και τόσο ηχηρά δεν έσκασαν, τόσες πολλές χρηματιστηριακές και πολιτικές φούσκες. Ποτέ άλλοτε κύριοι της Κυβέρνησης, τόσοι πολλοί κυβερνητικοί παράγοντες δεν έδωσαν τόσο μεγάλη αξία στα παπαγαλάκια και στις μαϊμούδες του χρηματιστηριακού παραδείσου. 
Να πούμε τα πράγματα με το όνομά τους. «Το κόμμα του χρηματιστηρίου πάει κανόνι και ψηφίζει ΠΑΣΟΚ» δηλώνει ανώτατο κυβερνητικό στέλεχος στις 2.6.99. Και προσθέτει την 1.9.99, ότι «όλοι θα βγουν κερδισμένοι και η ελληνική οικονομία και οι επιχειρήσεις και οι επενδυτές». «Ο τζίρος του χρηματιστηρίου το 2000 θα είναι υψηλός και θα αποδώσει αυτά τα οποία έχουμε σχεδιάσει» δήλωνε στις 5.9.99 ο κύριος Πρωθυπουργός, σε επίσημη συνέντευξη στη Διεθνή Έκθεση Θεσσαλονίκης. Και για να μην υπάρξει και καμία αμφιβολία για την ένταξη του χρηματιστηρίου στο εκλογικό οπλοστάσιο της Κυβέρνησης, ανώτατο στέλεχός της δήλωνε ωμά «Η περίοδος νευρικότητας του χρηματιστηρίου έχει ημερομηνία λήξης. Είναι η 9η Απριλίου. Είναι η επανεκλογή του ΠΑΣΟΚ». 
Αυτό δεν είναι άμεση πολιτικοποίηση του Χρηματιστηρίου; Αυτό δεν είναι έμμεση παραίνεση στους επενδυτές; Ποιος υποχρεώνει Πρωθυπουργό και Υπουργούς σε αυτές τις δηλώσεις; Και αυτές οι δηλώσεις τι χαρακτήρα έχουν; Είναι άσχετες με όσα επακολούθησαν; Τότε, βεβαίως, χειροκροτούσατε οι μεν τους δε. Σήμερα η αμηχανία, από τη δραματική εξέλιξη του χρηματιστηρίου, οδηγεί σε μια αμυντική στάση. 
Εγώ ρωτώ απλά: Όταν όλος ο κόσμος έχει πάρει χαμπάρι το τι έγινε, γιατί η Κυβέρνηση παριστάνει ότι «πέρα βρέχει»; Δεν ενοχλούν την κοινωνία μόνο οι αυταρχισμοί, την ενοχλούν εξίσου και οι εξυπνακισμοί, που επιστρατεύονται κάθε φορά, για να δικαιολογήσουν τα αδικαιολόγητα. Και πρόκειται για εξυπνακισμούς της κακιάς ώρας, όταν ακούγονται αυτά που ακούγονται από ορισμένα κυβερνητικά στελέχη, ότι δηλαδή όσα λέγονται για το χρηματιστήριο είναι επινοήσεις της Αντιπολίτευσης, για να πληγεί η Κυβέρνηση ή όλα πάνε καλά και δεν πρέπει να ενοχλήσουμε τη σημερινή κατάσταση, που δείχνει να γίνεται καλύτερη!
Λοιπόν, για το χρηματιστήριο να πούμε αυτό που ξέρει όλη η κοινωνία και ξέρουμε όλοι μας και κυρίως η Κυβέρνηση: στο χρηματιστήριο παίχτηκαν χοντρά παιχνίδια, παιχνίδια αθέμιτου πλουτισμού και ασύδοτης κερδοσκοπίας, χειραγώγησης της αγοράς, εγκλωβισμού των επενδυτών και λεηλασίας της εθνικής και ατομικής αποταμίευσης, απόκτησης δύναμης από λίγους και διαμόρφωσης ιδιότυπου συνεταιρισμού με το κράτος και το πολιτικό σύστημα. Παίχτηκαν χοντρά παιχνίδια πολιτικοοικονομικής διαπλοκής, στρέβλωσης της αγοράς, διάβρωσης της κοινωνίας, έκθεσης της πολιτικής, εικονικής και λογιστικής ενίσχυσης των δημοσίων οικονομικών, παραγωγής και διακίνησης μαύρου χρήματος. Και το μαύρο χρήμα, ξέρετε, είναι εκείνο που εξαργυρώνεται στην εκλογική και πολιτική αγορά. 
Οφείλουν να το κατανοήσουν τα στελέχη της Κυβέρνησης. Η κρίση στο χρηματιστήριο είναι μία από τις κύριες αιτίες που ο κόσμος, ακόμη και ο δικός σας κόσμος που σας ψήφισε, είναι θυμωμένος, γιατί αυτά που έφυγαν από την τσέπη του, ξέρει ότι πήγαν κάπου αλλού, σε κάποιους λίγους. 
Με όσα κάνατε τότε και όσα ψελλίζετε σήμερα, ενοχλείτε ακόμη πιο πολύ, σε βαθμό που να μην μπορούν ακόμα και οι δικοί σας άνθρωποι να βγουν στα καφενεία και να υπερασπιστούν την πολιτική σας, σε έναν ανοιχτό κοινωνικό διάλογο. Είναι διπλό το λάθος αυτής της τακτικής σας. Από τη μία καταστρέφετε την προοδευτική κοινωνική και πολιτική πλειοψηφία και από την άλλη μειώνετε ηθικά την ευαισθησία αυτής της πλειοψηφίας. 
Ούτε λαγοί απ? το καπέλο ούτε κρυμμένοι άσοι από το μανίκι, μπορούν να αλλάξουν αυτό το κακό κλίμα, γιατί απλούστατα η πολιτική κρίνεται στο ηθικό και κοινωνικό πεδίο και δεν είναι υπόθεση ούτε ταχυδακτυλουργίας ούτε χαρτοπαιγνίου. 
Υπήρξε πρόβλημα εσωτερικής πληροφόρησης στο ελληνικό χρηματιστήριο και όποιος το αρνείται κρύβεται πίσω από το δάχτυλό του. Και αυτό το πρόβλημα είναι το σαράκι που ροκανίζει όλους τους θεσμούς του πολιτικού μας συστήματος.
Αποδείχτηκε επίσης η απουσία ουσιαστικών ελέγχων, η αδράνεια των υφιστάμενων μηχανισμών. Και αυτή η απουσία και η αδράνεια λειτούργησε ως ομπρέλα, για την επιχείρηση λεηλασίας και εξαπάτησης εκατομμυρίων πολιτών. 
Σήμερα ?λέει- θεωρεί η Κυβέρνηση τα νομοθετήματα που ψήφισε προσφάτως, ως επαρκέστερο θεσμικό πλαίσιο προστασίας. Τότε, το 1997 και 1998 σ? αυτήν την Αίθουσα, από την πλευρά του Συνασπισμού, υποδεικνύαμε συγκεκριμένα μέτρα, για την αντιμετώπιση της εσωτερικής πληροφόρησης και την πάταξη της εμπορίας του αέρα. 
Επιβεβαιώθηκε το θεσμικό και πολιτικό έλλειμμα στους τομείς εποπτείας και ελέγχων, προς αντιμετώπιση της εσωτερικής και κατευθυνόμενης πληροφόρησης, της χειραγώγησης των τιμών των μετοχών και των μεγάλων διακυμάνσεων που γίνονται στις τιμές των μετοχών. Αποκαλύφθηκε, επιπροσθέτως, η δραματική ανετοιμότητα της ελληνικής δικαιοσύνης προς αντιμετώπιση του νέου ποιοτικά εγκλήματος της χρηματιστηριακής απάτης. 
Θα ρωτήσω και πάλι πολύ απλά, ποιος εμπόδισε ή τι εμποδίζει σήμερα την Κυβέρνηση να θεσπίσει την πλήρη ανεξαρτητοποίηση της Επιτροπής Κεφαλαιαγοράς, ώστε να μην τελεί υπό τη εποπτεία του Υπουργείου Οικονομικών και η στελέχωσή της να γίνεται με βάση τις διαδικασίες που ισχύουν για τις ανεξάρτητες αρχές. 
Ποιος εμπόδισε ή τι εμποδίζει σήμερα την Κυβέρνηση να προβαίνει στην άμεση δημοσιοποίηση στοιχείων για αλλαγή ποσοστών και μεγάλων συναλλαγών, σε μία μετοχή ή σε μία μέρα, ώστε να είναι αυτόματος ο έλεγχος για τα αίτια αυτών των μεταβολών; 
Ποιος εμπόδισε ή τι εμποδίζει σήμερα την Κυβέρνηση να καθιερώσει ειδικούς όρους στην αποδοχή των off shore εταιρειών ως θεσμικών επενδυτών, με την υποχρέωση εμφάνισης ενός τουλάχιστον φυσικού προσώπου, στη σχετική άδεια, ως πληρεξουσίου. 
Ποιος εμπόδισε ή τι εμποδίζει σήμερα την Κυβέρνηση να θεσπίσει αξιόπιστο σύστημα εναντίον της εσωτερικής πληροφόρησης και της εμπορίας του αέρα, με την άμεση δημοσιοποίηση των χρηματιστηριακών εταιρειών οι οποίες έχουν ανοικτές θέσεις και τα νομικά ή φυσικά πρόσωπα στα οποία αναφέρονται. 
Ρώτησα γιατί η Επιτροπή Κεφαλαιαγοράς δεν γίνεται επιτέλους ανεξάρτητη αρχή, ώστε να φύγει από την εποπτεία του Υπουργείου Εθνικής Οικονομίας και να μην παρατηρείται αυτό το παγκοσμίως πρωτότυπο και παράδοξο: Η Επιτροπή Κεφαλαιαγοράς με εσωτερική αλληλογραφία ενημερώνει το Υπουργείο Εθνικής Οικονομίας, κατόπιν προφορικής εντολής του Υπουργού Εθνικής Οικονομίας, επί ενός θέματος που εκκρεμεί στο δημόσιο βίο της χώρας. Η υφιστάμενη υπηρεσία ενημερώνει τον προϊστάμενο, ο οποίος διατυπώνει προφορικό ερώτημα. Ε, αυτός δεν είναι δημοκρατικός έλεγχος.
Η Βουλή έχει αρμόδια υπηρεσία για να ενημερωθεί και εάν χρειάζεται έλεγχος, γιατί γίνεται με προφορικό ερώτημα; Να, η αναγκαιότητα του ελέγχου. Και ποιος είναι αυτός που διαβεβαιώνει; Ο κ. Θωμαδάκης, ο οποίος ήλθε στην Επιτροπή Θεσμών και Διαφάνειας και είπε ότι, όλα όσα έγιναν, είναι ιστορικό ατύχημα; Είναι πολιτικά και ηθικά αξιόπιστη αυτή η τοποθέτηση; 
Γιατί αρνείστε το στοιχειώδες, το στοιχειώδες έργο του πολιτικού και κοινοβουλευτικού ελέγχου που είναι η σύσταση Εξεταστικής Επιτροπής, για την έρευνα ενός τόσο σοβαρού οικονομικού, κοινωνικού και πολιτικού εγκλήματος; Επειδή το ζητάει η Νέα Δημοκρατία και για να μην της κάνετε το χατίρι; Δηλαδή, εάν αύριο υπάρξει δικομματική εναλλαγή στη διακυβέρνηση και ζητήσετε εσείς κάτι, η Νέα Δημοκρατία στα πλαίσια της δικομματικής αντιπαράθεσης, θα πει ότι δεν σας κάνω το χατίρι γιατί το ζητάτε εσείς, ως Αξιωματική Αντιπολίτευση; Ε, δεν πείθετε κανέναν έτσι! Την έρευνα τη ζητάει ολόκληρη η κοινωνία και δεν μπορεί το αναφαίρετο δικαίωμα της κοινωνίας να μάθει, να γίνεται υπόθεση δικομματικής αντιπαράθεσης!
Επίσης, δεν πείθετε κανέναν, γιατί όλοι ξέρουν ότι η διαιωνιζόμενη μετατροπή του χρηματιστηρίου από την Κυβέρνηση, αλλά και από την Αξιωματική Αντιπολίτευση, σε πεδίο μικροπολιτικών σκοπιμοτήτων, εντείνει αυτήν την πόλωση και την κρίση εμπιστοσύνης.
Γιατί, κύριοι της Κυβέρνησης, αρνείστε την έρευνα και την εξέταση της υπόθεσης του χρηματιστηρίου, όταν στο δημόσιο βίο της χώρας έχουν προκύψει ευρύτατες αναφορές για πολιτικο-επιχειρηματικές πλευρές, οι οποίες σκανδαλίζουν, διεγείρουν την ανησυχία της κοινής γνώμης, για να το πω περιφραστικά; Γιατί το αρνείστε; Το αρνείστε διότι λέγεται ότι κάποιοι κατηγορούν άλλους και επομένως δεν θέλετε να αιωρείται η διάθεση αλληλοσυκοφάντησης; Αυτό το κλίμα παγιώνεται, όσο δεν υπάρχει η έρευνα. Πάλι δεν πείθετε κανέναν, γιατί όλοι ξέρουν ότι στο χρηματιστήριο υπάρχει ένα κουβάρι και από αυτό το κουβάρι του χρηματιστηρίου κρέμονται πολλά ξέφτια και πολλές κλωστές που πρέπει επιτέλους να ξετυλιχθούν. 
Δώστε μας μία ειλικρινή απάντηση. Γιατί αρνείστε το αυτονόητο; Γιατί δεν δέχεστε αυτό που ζητούν όλοι; Γιατί θέλετε να αποκλείσετε αυτό που χρειάζεται η εξυγίανση του δημόσιου βίου; Αυτός ο τρόπος λειτουργίας της Κυβέρνησης παράγει ένα ιδιότυπο στυλ εξουσίας, της εξουσίας εκτός ελέγχου ή της εξουσίας της συνενοχής. 
Έχετε μεγάλη ευθύνη, όπως και εσείς του ΠΑΣΟΚ έτσι και της Νέας Δημοκρατίας, αν εντάσσετε το πρόβλημα της διαφάνειας στο πεδίο της δικομματικής αντιπαράθεσης. Εμείς ζητάμε τη διαφάνεια, ως αναγκαίο όρο για μια ζωντανή και αξιόπιστη δημοκρατία. Όταν αρνείσθε την έρευνα, πλήττετε ακόμη περισσότερο την εμπιστοσύνη του επενδυτικού κοινού, την αξιοπιστία των θεσμών και την εκτίμηση των πολιτών. 
Τελευταία άκουσα και μια καινοφανή θεωρία η οποία επικαλείται άλλη μια ιδιότυπη αρχή, την αρχή της «ησυχίας των θεσμών». «Αφήστε τους θεσμούς ήσυχους, μην τους ενοχλείτε στην ηρεμία τους». Αυτή η αρχή της ησυχίας των θεσμών είναι και αντιδημοκρατική. Στις δημοκρατίες πρέπει να ελέγχονται διαρκώς και οι θεσμοί και οι φορείς της εξουσίας των θεσμών. Οι ήσυχοι θεσμοί οδηγούν στις εφησυχασμένες κυβερνήσεις και πολλές φορές η θεσμική ηρεμία σημαίνει θεσμική αδράνεια, έλλειψη ανακλαστικών ευθύνης και λογοδοσίας στη νομιμότητα.
Εμείς, λοιπόν, αντί να λέμε αφήστε τους θεσμούς ήσυχους, λέμε ελέγξτε τους θεσμούς και στη συγκεκριμένη περίπτωση ερευνήστε το τι έγινε στο χρηματιστήριο, όταν ακόμη και σήμερα η μεν Κυβέρνηση έρχεται και λέει ότι όλα είναι καλώς καμωμένα η δικαιοσύνη λέει ότι δεν μπορώ να ερευνήσω, η Βουλή αρνείται την Εξεταστική Επιτροπή και η κοινωνία «βράζει στο ζουμί της»! Για δείτε την εικόνα του πολιτικού μας συστήματος! Η Κυβέρνηση λέει «κάτω τα χέρια». Η δικαιοσύνη λέει «δεν μπορώ να ψάξω». Η Βουλή λέει «όχι εξεταστικός έλεγχος» και η κοινωνία κρεμασμένη ανάποδα, υφίσταται τις συνέπειες και τις ταλαιπωρίες και πληρώνει τα σπασμένα μιας αλόγιστης πολιτικής.
Εμείς λέμε «ναι» στην έρευνα, γιατί καμιά δημοκρατία ποτέ δεν δικαιώνεται όταν περιορίζει την εξέταση και την έρευνα των θεσμών, που δεν πρέπει να ησυχάζουν και τον έλεγχο των φορέων των θεσμών, που δεν πρέπει να εφησυχάζουν. 
ΠΡΟΕΔΡΕΥΩΝ (Κωνσταντίνος Γείτονας): Ο επίτιμος Πρόεδρος της Νέας Δημοκρατίας κ. Κωνσταντίνος Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, η σημερινή συζήτηση είναι πολύ σημαντική και είμαι βέβαιος ότι ενδιαφέρει μεγάλο ποσοστό της ελληνικής κοινής γνώμης. Ίσως κανένα θέμα τα τελευταία χρόνια δεν συγκλόνισε τόσα βαθιά τον ελληνικό λαό όσο το θέμα του χρηματιστηρίου. Και όμως η τηλεόραση απουσιάζει, δεν μεταδίδει αυτήν τη συζήτηση. Η Αξιωματική Αντιπολίτευση το ζήτησε όπως είχε χρέος να το πράξει και η Κυβέρνηση το αρνήθηκε. Το μόνο που απομένει σε μένα είναι να εκφράσω τη βαθιά μου λύπη γιατί ο κ. Σημίτης και το εκσυγχρονιστικό ΠΑΣΟΚ εννοούν να κατεβάζουν διαρκώς και χαμηλότερα το Κοινοβούλιο που εν τούτοις έπρεπε αυτόν τον καιρό όλοι μας να προσπαθούμε να το ανεβάσουμε.
Επί της ουσίας τώρα, κύριοι συνάδελφοι, θα είμαι επιγραμματικός και σύντομος διότι δε νομίζω ότι χρειάζονται πολλές αναλύσεις. Το θέμα είναι ξεκαθαρισμένο ?είμαι βέβαιος- στη συνείδηση όχι μόνο του ελληνικού λαού, αλλά και όλων ημών των Βουλευτών εδώ μέσα ασχέτως σε ποια πολιτική παράταξη ανήκουμε. 
Εξεταστικές Επιτροπές στη Βουλή. Η Βουλή δικαιούται να κάνει Εξεταστικές Επιτροπές να ερευνά η ίδια. Είναι ένα ουσιαστικό στοιχείο, κύριοι της Κυβέρνησης, του κοινοβουλευτικού μας πολιτεύματος. Βλέπετε τι γίνεται σε άλλες χώρες. Για να μη θυμηθώ τις Ηνωμένες Πολιτείες της Αμερικής, πάρτε όλες τις δυτικές ευρωπαϊκές χώρες. Η Βουλή σε τελική ανάλυση είναι το όργανο εκείνο το οποίο δικαιούται και οφείλει να κάνει τη δική της έρευνα πέρα και πάνω από οποιαδήποτε άλλη έρευνα διοικητική ή δικαστική. 
Υπάρχει καμιά αμφιβολία ότι το μεγάλο θέμα του χρηματιστηρίου στο οποίο εμπλέκεται ο πολιτικός κόσμος ευθέως και το οποίο αφορά στην τιμή όλων μας έχει χρέος η ίδια η Βουλή να το ξεκαθαρίσει; 
Στη δική μου συνείδηση δεν υπάρχει καμιά αμφιβολία, κύριοι συνάδελφοι του ΠΑΣΟΚ. Όμως, ζούμε τον τελευταίο καιρό ένα φαινόμενο το οποίο θεωρώ ότι χρειάζεται άλλη μια φορά να το στιγματίσω: Το εκσυγχρονιστικό ΠΑΣΟΚ δεν δέχεται καμία Εξεταστική Επιτροπή της Βουλής! 
Κύριοι συνάδελφοι του ΠΑΣΟΚ, όταν εμείς ήμασταν Κυβέρνηση, δεν αρνηθήκαμε καμία απολύτως Εξεταστική Επιτροπή που ζήτησε η Αντιπολίτευση, πέραν του ότι είχαμε και εμείς την πρωτοβουλία συστάσεως Εξεταστικών Επιτροπών. Έχω μπροστά μου τον πίνακα. Είναι πολλές. Αρχίζουν από το 1991. Τελειώνουν το Μάρτιο και το Μάιο του 1993. Το Μάρτιο συνεκροτήθη μια Εξεταστική Επιτροπή, για να ερευνήσει την πώληση της τσιμεντοβιομηχανίας «ΑΓΕΤ-ΗΡΑΚΛΗΣ». Το Μάιο συνεκροτήθη μια Εξεταστική Επιτροπή, για να ερευνήσει τις τηλεφωνικές υποκλοπές. 
Γνωρίζετε, κύριοι συνάδελφοι του ΠΑΣΟΚ, ότι είχε γίνει προσπάθεια να εμπλέξουν εμένα προσωπικώς σε αυτές τις υποθέσεις και εγώ, ως Πρωθυπουργός, εδέχθην να γίνει Εξεταστική Επιτροπή. Γιατί ο κ. Σημίτης δεν δέχεται ούτε καν για το περιβάλλον του Μαξίμου να γίνει η παραμικρή έρευνα; 
(Χειροκροτήματα από την πτέρυγα της Νέας Δημοκρατίας)
Αυτά είναι σημάδια πολιτικής παρακμής! Θα το ξαναπώ και πάλι, κύριοι συνάδελφοι του ΠΑΣΟΚ. ?λλωστε τι σας ενοχλεί η Εξεταστική Επιτροπή; Αυτό προσπαθώ να αναζητήσω. Η Εξεταστική Επιτροπή θα αναζητήσει την αλήθεια; Είναι βέβαιο ότι η υπόθεση του χρηματιστηρίου έχει τις πολιτικές της πλευρές, οι οποίες είναι έντονες. Ανέκυψαν τον τελευταίο καιρό ιδιαίτερα έντονα μετά από δημοσιεύματα του φιλικού προς την Κυβέρνηση Τύπου, τα οποία εμπλέκουν ευθέως το προσωπικό περιβάλλον του Πρωθυπουργού σε σκάνδαλα του χρηματιστηρίου. Δεν θα έπρεπε ο κ. Σημίτης να έχει κόκκο ευαισθησίας και αυτούς που θεωρούνται κατά κάποιο τρόπο ύποπτοι να αφήσει και να τους ερευνήσει η Βουλή; 
Εσείς, έντιμοι συνάδελφοι του ΠΑΣΟΚ, μαζί με όλους τους άλλους συναδέλφους θα αποτελέσετε την επιτροπή, η οποία δικαιούται και οφείλει να βάλει το δάκτυλο επί τον τύπον των ήλων, να βάλει ?αν θέλετε- το νυστέρι στο απόστημα και να δει τι γίνεται και σε ό,τι αφορά εμάς. Να ψάξουμε τους εαυτούς μας και να δούμε αν φταίξαμε. 
Κύριοι συνάδελφοι, ανήκω στους πολύ ολίγους, οι οποίοι από την αρχή, την εποχή της χρηματιστηριακής ευφορίας, υπεστήριξαν την άποψη ότι θα φάμε τα λεφτά του κοσμάκη. Το είπα απ? αυτό το Βήμα επανειλημμένως και εντόνως. Εισέπραξα τότε κατηγορίες και χλευασμούς. Είναι, όμως, βέβαιο ότι και εμείς, οι Βουλευτές ?δεν αναφέρομαι σε κανένα συγκεκριμένα ούτε καν στον εαυτό μου, γιατί εγώ με το χρηματιστήριο δεν είχα καμιά ανάμειξη- αναμειχθήκαμε στο χρηματιστήριο. Πολλοί Βουλευτές ανεμείχθησαν στο χρηματιστήριο. Αγόρασαν και πούλησαν μετοχές. Δεν άγει προς θάνατον! Ούτε προς ψόγον! Στο τέλος-τέλος μπορεί και μέσω Τραπέζης να έγινε, με αμοιβαία κεφάλαια. Ή μπορεί και να έκανε μια νόμιμη χρηματιστηριακή συναλλαγή. Όμως, κύριοι συνάδελφοι, υπάρχουν και περιπτώσεις που χρειάζονται έρευνα. Και την έρευνα αυτή πρέπει να την κάνουμε εμείς. 
Μου έκανε εντύπωση η σπουδή του Υπουργού να καταθέσει ένα έγγραφο το οποίο υπογράφει ο κ. Σταύρος Θωμαδάκης και που αναφέρεται σε έρευνα την οποία έκανε η Επιτροπή Κεφαλαιαγοράς, κατόπιν προφορικής εντολής ?δεν καταλαβαίνω γιατί προφορικής- του Υπουργού της Εθνικής Οικονομίας σε σχέση με τις δραστηριότητες των κυρίων Στεφάνου Μανίκα και Μιχαήλ Νεονάκη. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 
Το συμπέρασμα, όπως προκύπτει από την ανάγνωση αυτού του εγγράφου, είναι το ακόλουθο. Σας αναφέρω επί λέξει τα εξής: «Για τον κ. Στέφανο Μανίκα δεν προκύπτουν συστηματικές ενδείξεις παραβατικής συμπεριφοράς ή συμμετοχή του σε εγχείρημα κατάχρησης της αγοράς.» Δηλαδή μη συστηματικές ενδείξεις προκύπτουν; Γιατί λέει «συστηματικές ενδείξεις» ο κ. Θωμαδάκης; 
Και επαναλαμβάνει την ίδια διατύπωση με τον κ. Νεονάκη, για τον οποίον αναφέρει στην αρχή ότι έκανε συναλλαγές συνολικού ύψους 64 εκατομμυρίων ευρώ. Το ποσό δεν είναι ασήμαντο, κύριοι συνάδελφοι. Μετατρέψτε το σε δραχμές και θα δείτε το ύψος του.
Κυρίες και κύριοι συνάδελφοι, εγώ προσωπικά πιστεύω ότι η υπόθεση αυτή πρέπει να ερευνηθεί και από τη δικαιοσύνη. Και είχα την ευκαιρία να το τονίσω εντόνως και να πω ότι χρειάζεται η υπόθεση αυτή στη δικαστική έρευνα αναβάθμιση: να αναλάβει το Συμβούλιο Εφετών να ορίσει εφέτη ανακριτή και να ερευνήσει η δικαιοσύνη. Δεν επαφίεμαι όμως στη δικαιοσύνη ούτε θέλω απαραίτητα την ανάμιξή της. Αυτό το οποίον εγώ επιθυμώ είναι η ίδια η Βουλή να ερευνήσει τα κατ? αυτήν.
Είπε ο εισηγητής της Πλειοψηφίας, ο οποίος μου έδωσε την εντύπωση ενός καλού δικηγόρου μιας χαμένης υπόθεσης, ότι στο τέλος-τέλος είμαστε και στη λήξη της τετραετίας. Κύριοι συνάδελφοι του ΠΑΣΟΚ, όταν εγώ δεχόμουν να συσταθούν Εξεταστικές Επιτροπές για την υπόθεση της «ΑΓΕΤ-ΗΡΑΚΛΗΣ» και των τηλεφωνικών υποκλοπών, ήταν Μάιος του 1993. Είχαμε μπει στον τελευταίο χρόνο της τετραετίας. Και αυτό βεβαίως δεν εμπόδισε ούτε εμποδίζει κανέναν ούτε καν αυτήν την ώρα, να αποφασίσει να συγκροτήσει μια Εξεταστική Επιτροπή, η οποία να ερευνήσει τα του χρηματιστηρίου και τα του ρόλου των πολιτικών προσώπων. Εμείς οι ίδιοι πρέπει να μιλήσουμε γι? αυτό.
Η δικαιοσύνη ούτως ή άλλως γνωρίζετε, κύριοι συνάδελφοι του ΠΑΣΟΚ, ότι με το Σύνταγμα που ψηφίσατε δεν μπορεί να παρέμβει. Και όταν σταλεί αίτημα της δικαιοσύνης στη Βουλή, πανηγυρικώς το απορρίπτετε και υβρίζετε τους δικαστές. Ε, δεν αφήνετε τη δικαιοσύνη, δεν φροντίζετε και οι ίδιοι να δείτε επιτέλους τι έγινε εκεί από πίσω;
Κύριοι συνάδελφοι, δεν υπάρχει καμία αμφιβολία ότι υπήρξαν «φούσκες» στο χρηματιστήριο, ότι μπήκαν εταιρείες με ανύπαρκτα περιουσιακά στοιχεία, ότι εμφάνισαν ψεύτικα δεδομένα και ότι φυσικά εκεί παίχτηκε χοντρό παιχνίδι και ότι οι ειδότες, αυτοί που οργάνωσαν το παιχνίδι και αυτοί που γνώριζαν, κέρδισαν εις βάρος των αφελών.
Δεν ήταν σοβαρά τα επιχειρήματα του κ. Χριστοδουλάκη, όταν μας είπε ότι η ζημιά υλοποιείται όταν πουλήσει κανείς τις μετοχές. Όταν κατάντησαν κουρέλια οι μετοχές, κύριε Χριστοδουλάκη, τι να πουλήσει ο ατυχής ο πολίτης, ο οποίος πίστεψε εκείνη την εποχή ότι θα κερδίσει και αγόρασε μετοχές;
Και εγώ δεν δέχομαι ότι η ζημιά είναι ακριβώς τόση όση αναφέρεται με μία μαθηματική πράξη. Είναι όμως βέβαιον ότι είναι τρισεκατομμύρια δραχμές η ζημιά των απλών πολιτών. Και βέβαια, όλοι μας, κύριοι συνάδελφοι, ζούμε στην κοινωνία. Ιδιαίτερα όσοι ζούμε στην επαρχία, είναι απίστευτο πράγμα τι ανακαλύπτουμε γύρω μας. Δεν υπάρχει άνθρωπος τον οποίον να δω από τον απλούστερο αγρότη, τον βιοτέχνη ή τον φτωχό συνταξιούχο, ο οποίος να μη μου πει «είχα κι εγώ κάτι οικονομίες, τις έβαλα στο χρηματιστήριο και τις έχασα».
Κυρίες και κύριοι συνάδελφοι, εγώ δέχομαι ότι πρέπει το χρηματιστήριο να μείνει μακριά από την πολιτική. Αλλά το να έρχεται σήμερα η Κυβέρνηση και να μας λέει ότι πρέπει να αφήσουμε το χρηματιστήριο μακριά από την πολιτική, αφού καταπιούμε το σκάνδαλο το οποίο έγινε και να μην ερευνήσουμε, είναι λάθος κύριε Χριστοδουλάκη, μέγα λάθος! Εγώ δέχομαι ότι το χρηματιστήριο πρέπει να μείνει μακριά από την πολιτική, αλλά αφού προηγουμένως γίνει κάθαρση, αφού ξεκαθαρίσουμε τι ακριβώς έγινε. Δεν μπορεί να μπαίνει με ψεύτικα τιμολόγια μια εταιρεία στο χρηματιστήριο μέσα σε λίγες εβδομάδες και να παίζεται αυτό το χοντρό παιχνίδι της απάτης! Γιατί είναι καθαρή απάτη!
Εγώ, κύριοι συνάδελφοι, έτυχε να έχω γνωστή μια βιομηχανία της επαρχίας. Τηλεφώνησα. Μου είπαν ότι θέλει δύο χρόνια, τον τρίτο χρόνο ίσως μπει. Και αφού κάποιος το είπε, πολύ καλά. Πώς όμως έμπαιναν οι επιτήδειοι απατεώνες από τη μια στιγμή στην άλλη; Και πώς έμπαιναν και έβγαιναν, όταν χρειαζόταν; Πώς μιλούμε τώρα για πλαστά τιμολόγια, τα οποία εκ των υστέρων ανακαλύπτουμε; Τι έκαναν οι δικοί σας φορολογικοί ελεγκτές, κύριε Χριστοδουλάκη; Ή εκτελούν και αυτοί εντολές του κόμματος; Έκαναν τη δουλειά τους;
Και ακόμα κύριοι συνάδελφοι, θέλω να πω κάτι που το έχω στην καρδιά μου. Έχω απέναντί μου τον κ. Ακριβάκη, Κοινοβουλευτικό σας Εκπρόσωπος. Μαζί με μένα ?εγώ επανειλημμένως το είχα φέρει- έκανε μία πρόταση, την οποία υποστήριξε με δύναμη και πάθος, να φορολογήσουμε τα κέρδη του χρηματιστηρίου που πραγματοποιούνται σε σύντομο χρονικό διάστημα. Δηλαδή, αυτό που είπε πρωτύτερα ο αρχηγός του κόμματός μας κ. Καραμανλής: Αγοράζεις φθηνά και πουλάς ακριβά την ίδια μέρα, αυτό να το φορολογήσουμε. Ο κ. Θωμαδάκης ενώπιον της επιτροπής είπε ότι είναι απολύτως εφικτό. Και η πρόταση είναι να φορολογηθεί με πολύ υψηλότερο ποσοστό το κέρδος που πραγματοποιείται σε σύντομο χρονικό διάστημα από 20% ενδεχομένως και παραπάνω, γιατί είναι καθαρά αβανταδόρικο κέρδος, είναι τζόγος και λιγότερο όσο περνά ο χρόνος και καθόλου όταν περάσει ένας χρόνος, γιατί τότε είναι σαφές ότι πρόκειται περί επενδύσεως. Γιατί ο κύριος Υπουργός αρνείται, κύριοι συνάδελφοι του ΠΑΣΟΚ, ακόμα και σήμερα να επιβάλει αυτή τη φορολογία; Εγώ δεν έχω, παρά μόνο μία εξήγηση. Γιατί αν αυτή η φορολογία είχε επιβληθεί, θα ξέραμε ότι ο τάδε κύριος μεγαλόσχημος, δεν ξέρω ποιας αρχής και ποιας εξουσίας, πλήρωσε τόσο φόρο από τόσα κέρδη, από τζόγο, από παιχνίδι του χρηματιστηρίου. Και αυτήν τη λίστα των ανθρώπων που ωφελήθηκαν, είναι προφανές ότι δεν την αντέχει η Κυβέρνηση. Αν την αντέχει, τον προκαλώ ακόμη και σήμερα να προχωρήσει στη θεσμοθέτηση αυτού του φόρου, ο οποίος ειρήσθω εν παρόδω υπάρχει σε όλες τις νομοθεσίες της γης.
Μια τελευταία παρατήρηση. Όντως, υπάρχουν ορισμένα διλήμματα κύριε Χριστοδουλάκη, ανάκαμψης της παγκόσμιας οικονομίας πολύ δειλά και πολύ αμφίβολα ως προς την τελική τους έκβαση και μαζί με τα άλλα χρηματιστήρια ανεβαίνει και το ελληνικό χρηματιστήριο. Θα ήθελα για άλλη μία φορά να σας επιστήσω την προσοχή σας να μην ξαναγίνουν τα ίδια λάθη ή αν θέλετε οι ίδιες απάτες. Εγώ καταλαβαίνω να ανεβαίνει το χρηματιστήριο και ο γενικός δείκτης, αλλά δύσκολα μπορώ να ερμηνεύσω μια περιφερειακή μετοχή να ανέβει στο 300% μέσα σε λίγες μέρες. Καλά θα κάνετε αυτή τη φορά να λάβετε τα μέτρα σας, διότι θα είναι η εσχάτη πλάνη, χειρότερη της πρώτης, αν πρόκειται και πάλι να ζήσουμε παιχνίδια στο χρηματιστήριο. Και παιχνίδια στο χρηματιστήριο κύριοι συνάδελφοι, επαίζοντο, παίζονται και θα παίζονται. Βεβαίως, ο Έλληνας έχει λιγάκι το χαρακτήρα του παίκτη, του αρέσει το τυχερό παιχνίδι και παρασύρεται εύκολα και αν βγάλετε μερικές καινούργιες φούσκες και τις φουσκώσετε στο 300%, κινδυνεύουμε πάλι να ξαναμπούμε στον ίδιο φαύλο κύκλο και να ξαναθρηνήσουμε τα ίδια αποτελέσματα. 
Ξεκάθαρο συμπέρασμα για μένα κύριοι συνάδελφοι του ΠΑΣΟΚ: Για σας είναι χρέος τιμής, οφείλετε να ψηφίσετε τη σύσταση Εξεταστικής Επιτροπής. Αν δεν την ψηφίσετε, θα έχετε εκθέσει και τους εαυτούς σας, αλλά θα έχετε υποβαθμίσει και τον πολιτικό μας βίο.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κ. Γεώργιος Παπαγεωργίου έχει το λόγο.
ΓΕΩΡΓΙΟΣ ΠΑΠΑΓΕΩΡΓΙΟΥ: Κυρίες και κύριοι συνάδελφοι, για μία ακόμη φορά η Βουλή των Ελλήνων και μάλιστα η Ολομέλειά της καλείται να συζητήσει και πάλι το θέμα του χρηματιστηρίου ύστερα από τη συγκεκριμένη πρόταση για σύσταση Εξεταστικής Επιτροπής, που υπέβαλε η Νέα Δημοκρατία. Όμως, θεωρώ ότι είναι πλέον κοινό κτήμα και εδραία πεποίθηση και μέσα και έξω από αυτήν την Αίθουσα ότι η Νέα Δημοκρατία μη έχοντας και σε κάθε περίπτωση όντας ανήμπορη να αρθρώσει ένα σαφή, ουσιώδη και με άρωμα προοπτικής για το μέλλον αυτής της χώρας πολιτικό λόγο, κατατρύχεται και επιλέγει και πάλι την εύκολη και ανέξοδη γι? αυτήν πολιτική της στείρας, ανιαρής και μονότονης τακτικής της σκανδαλολογίας, της διαπλοκής και της καλλιέργειας ενός νοσηρού και δύσοσμου πολιτικού κλίματος, με αιχμή πάντοτε το χρηματιστήριο. 
Η Νέα Δημοκρατία επανυποβάλλει την πρότασή της για σύσταση Εξεταστικής Επιτροπής για το χρηματιστήριο, προσποιούμενη ότι δεν γνωρίζει ότι η υπόθεση έχει απασχολήσει κατ? επανάληψη την Ελληνική Βουλή, αφού ήδη έχει απορριφθεί πρόταση για σύσταση Εξεταστικής Επιτροπής πριν ενάμισι χρόνο, έχει ήδη απορριφθεί πρόταση μομφής κατά του Υπουργού Γιάννου Παπαντωνίου για ζητήματα που αφορούσαν και πάλι στη λειτουργία του χρηματιστηρίου.
Δεκάδες ερωτήσεις έχουν απαντηθεί με την άσκηση του κοινοβουλευτικού ελέγχου και κατ? επανάληψη στην Επιτροπή Θεσμών και Διαφάνειας της Βουλής έχουν κληθεί και έχουν δώσει εξηγήσεις ο Πρόεδρος της Κεφαλαιαγοράς και τα άλλα θεσμοθετημένα όργανα. 
Στο βωμό των μικροκομματικών επιδιώξεων αναρωτιέμαι πώς μία τέτοια λογική, πρακτική και πολιτική συμπεριφορά μπορεί να την αναδεικνύει ως κυρίαρχη ένα κόμμα που έχει φιλόδοξη επιδίωξη να διαχειριστεί τις τύχες του ελληνικού λαού. 
Προσωπικά βέβαια δεν συμφωνώ ούτε πιστεύω ότι μπορεί να γίνει αυτό, αλλά παράλληλα, ενώ ξιφουλκεί η Νέα Δημοκρατία κατά του χρηματιστηρίου, δεν αντιλαμβάνεται την διαρκώς εκδηλούμενη προσπάθεια υπονόμευσης της πορείας της εθνικής οικονομίας, αλλά και του χρηματιστηρίου ως θεσμού ανάπτυξης των επιχειρήσεων και της επενδυτικής δραστηριότητας, με ό,τι η ευθεία αυτή υπονόμευση συνεπάγεται για τα συμφέροντα των επενδυτών υπέρ των οποίων υποτίθεται πως κόπτεται.
Η συνεχής επίθεση από μερίδα στελεχών της Νέας Δημοκρατίας κατά του χρηματιστηρίου το απαξιώνει ως θεσμό και -αν στα ξένα χρηματιστήρια είχαμε μία μεγάλη πτώση στα χρόνια που πέρασαν αλλά και μία πολύ μεγαλύτερη πτώση στο ελληνικό χρηματιστήριο- ίσως ήρθε η ώρα να αναλογιστείτε ότι έχετε και εσείς μερίδιο ευθύνης. 
Δημιουργεί την αίσθηση ότι το χρηματιστήριο και η κατοχή μετοχών, ακόμα και σε μακροπρόθεσμο ορίζοντα, είναι συνεπώνυμη και ταυτόσημη με το αίσθημα της ενοχής, με ό,τι αυτό συνεπάγεται για το κύρος του χρηματιστηρίου και τα συμφέροντα των μετόχων.
Στέλνει το μήνυμα στους εγκλωβισμένους και μη επενδυτές να σπεύσουν να εγκαταλείψουν το σκάφος, αδιαφορώντας για τις συνέπειες του κλίματος πανικού που δημιουργούν και σε νέους επενδυτές -οι οποίοι εγκλωβισμένοι από τα μηδαμινά σήμερα επιτόκια θέλουν να επενδύσουν στο χρηματιστήριο- λέγοντας ότι αυτό είναι μόνο άντρο κλοπής και συνεπώς ως επιλογή αποφευκτέα.
Τελικά δώστε μία γενναία εξήγηση, κύριοι της Νέας Δημοκρατίας. Το θέλετε το χρηματιστήριο; Θεωρείτε ως δεδομένη την ύπαρξή του στη σύγχρονη οικονομική ζωή και επομένως το ενισχύετε και θέλετε την αναβάθμισή του ή κρίνετε ότι μπορεί και να μην υπάρχει, γι? αυτό και καθημερινά το απαξιώνετε; 
Αν επί μακρόν και μονίμως η παράταξη της Αξιωματικής Αντιπολίτευσης στηλιτεύει την Κυβέρνηση είτε για την άνοδο είτε για την πτώση του χρηματιστηρίου -βεβαίως δεν νομίζω ότι υπάρχει πουθενά σύγχρονη χώρα στον προηγμένο κόσμο, αλλά και στις χώρες που δεν έχουν ακόμα αναπτυχθεί, στην οποία να εγκαλείται η Κυβέρνηση για το αν ο δείκτης κατέβηκε ή ανέβηκε και ανάλογα σε πόσες μονάδες- τότε ποιος είναι άραγε ο σκοπός και η επιδίωξη της ίδιας της Νέας Δημοκρατίας; 
Θέλει το χρηματιστήριο συνεχώς χαμηλά, ώστε να το εκμεταλλεύεται πολιτικά για να χύνει κροκοδείλια δάκρυα στους επενδυτές και με αυτό το κλίμα να οδηγήσει τη χώρα στις εκλογές; Αυτή είναι η προσπάθειά της; Μήπως ενοχλήθηκε από την έστω και μικρή ανάκαμψη του χρηματιστηρίου και φοβάται ότι θα χάσει τα πολιτικά της όπλα και την προσφιλή της τακτική να εκμεταλλεύεται πολιτικά το θέμα; Θέλει, κρατώντας υψηλούς τόνους για τον εγκλωβισμό των επενδυτών να εμφανιστεί ως ο Μεσσίας και να εξαγγείλει τη θεραπεία του χρηματιστηρίου και την άνοδό του; 
Ποιο μήνυμα επιτέλους θέλει να στείλει; Ενδιαφέρεται για τους επενδυτές; Ενδιαφέρεται για την ενίσχυση του κύρους του χρηματιστηρίου; Την απασχολεί ακόμα περισσότερο η ενίσχυση της ισχυρής μας οικονομίας ή στόχος της είναι η υπονόμευση του χρηματιστηρίου και η αποσταθεροποίηση της οικονομίας μας; Και βεβαίως πεντάρα δεν δίνει για τους επενδυτές, σε βάρος των οποίων άλλωστε ασύστολα και ανέξοδα δημαγωγεί.
Αυτήν την εμμονή της Νέας Δημοκρατίας, να επαναφέρει διαρκώς το ζήτημα του χρηματιστηρίου, την βλέπουμε και στη σημερινή πρόταση που έχει έναν καθαρά υποκριτικό χαρακτήρα. Όταν η προσπάθεια αξιοποίησης του επίδοξου όσο και προσφιλούς για την Νέα Δημοκρατία ζητήματος της διαπλοκής δεν «βγαίνει» -με αφορμή το θέμα του Βουλευτή και Υφυπουργού κ. Μαλέσιου- προσθέτουμε ολίγον χρηματιστήριο και έτσι βρισκόμαστε σήμερα να συζητάμε ξανά τα ίδια και τα ίδια. 
Βεβαίως αναφέρεται σε ανάμιξη πολιτικών προσώπων χωρίς αυτά να κατονομάζονται, αλλά και σε τριγμούς για την εφαρμογή των θεσμών στο χρηματιστήριο και σε ορισμένες εταιρίες που τήρησαν ή δεν τήρησαν την νομοθεσία.
Νομίζω όμως, κυρίες και κύριοι συνάδελφοι, ότι αυτό δεν είναι ζήτημα της Βουλής αλλά της ελληνικής δικαιοσύνης. Η ελληνική δικαιοσύνη δικάζει, εκδικάζει, εξιχνιάζει και εξετάζει δεκάδες εκατοντάδες υποθέσεων που αφορούν το χρηματιστήριο. Νομίζω ότι το ΠΑΣΟΚ και η Κυβέρνηση πολύ καλά κάνει να την αφήσει ανεπηρέαστη, ώστε να αποδώσει «τα του Καίσαρος τω Καίσαρι».
Βεβαίως να επισημάνουμε σ? αυτό το σημείο αναφορικά ότι πολλές προσπάθειες και καταγγελίες που ξεκίνησαν από Βουλευτές της Νέας Δημοκρατίας, όπως είναι η περίπτωση των Γενικών Αποθηκών -που ακούστηκε- και για τους υπεύθυνους της Εθνικής ότι, ήδη η υπόθεση αυτή μπήκε στο αρχείο, όπως και η υπόθεση της Αγροτικής Τράπεζας.
Δεν θα ψηφίσουμε την πρότασή σας, κυρίες και κύριοι συνάδελφοι της Νέας Δημοκρατίας, γιατί ασφαλώς καθόλου δεν πείθετε και κανέναν με τέτοιες αστήρικτες, έωλες, προσχηματικές και ασαφείς αιτιάσεις και απόψεις. Γιατί η Βουλή έχει κατά κόρον ασχοληθεί με τις ίδιες προτάσεις και έχει αποφανθεί. Γιατί η Δικαιοσύνη, όπως το προανέφερα είτε αυτεπάγγελτα είτε κατόπιν συγκεκριμένων καταγγελιών, διαλευκαίνει μικρές και μεγάλες υποθέσεις χρηματιστηριακής εκτροπής. Δεν θα ψηφίσουμε ακόμη, κυρίες και κύριοι συνάδελφοι, την πρότασή σας γιατί η Κυβέρνηση έχει πρωτοστατήσει με μια σειρά από νομοθετικές κι όχι μόνο πρωτοβουλίες, προκειμένου να εκπληρώσει -κι έχει εκπληρώσει κατά κόρον- την υποχρέωσή της και το χρέος της να θωρακίσει την χρηματιστηριακή αγορά με εκείνο το νομοθετικό πλαίσιο με το οποίο η διαφάνεια, η εγκυρότητα κι η ηθική στη λειτουργία του χρηματιστηρίου να είναι δεδομένες, αισθητές και αδιαπραγμάτευτες.
Στο σημείο αυτό, για να μην σπεύσετε να διαφωνήσετε εκ καθήκοντος, σας αναφέρω και μεταφέρω τις δηλώσεις -που συμπτωματικά διάβασα σε οικονομική εφημερίδα- ενός ανθρώπου της αγοράς, του Προέδρου του ΣΜΕΧΑ, του κ. Παναγιώτη Βοϊλή: «Η αγορά θα πάει καλύτερα, αν οι πολιτικοί και δικαστικοί αγώνες σταματήσουν να σχετίζονται με την πορεία της». Ίσως πρέπει να προβληματιστείτε και εσείς αν από πλευράς πολιτικής κινείστε προς τη σωστή κατεύθυνση και προσθέτει: «Οι θεσμοί της αγοράς δεν είναι απλώς επαρκείς. Θα έλεγα ότι είναι υπερεπαρκείς. Βρισκόμαστε σε μια υπερρυθμισμένη αγορά και σε κάθε περίπτωση, πάντως, το θεσμικό πλαίσιο υπάρχει και δημιουργεί σταθερά και βάσιμα θεμέλια, ώστε να μην υπάρχει κανένας συστηματικός κίνδυνος πλέον σήμερα για την Σοφοκλέους».
Βεβαίως η παράταξη της Νέας Δημοκρατίας προσπαθεί -όμως δεν γίνεται πιστευτή- να αποστασιοποιηθεί από τον ίλιγγο της χρηματιστηριακής ευφορίας εκείνων των ετών και το σύνδρομο της μετοχολογίας, που οπωσδήποτε οδήγησε -και οφείλουμε να το ομολογήσουμε- σε ακραίες χρηματιστηριακές συμπεριφορές. Κύριοι συνάδελφοι, δικά σας πολιτικά στελέχη δεν προέβησαν την ευαίσθητη περίοδο σε αγοραπωλησίες, συστηματικές ή μη συστηματικές μετοχών; Δεν ήταν ο δικός σας Αρχηγός που την περίοδο της χρηματιστηριακής άνθησης έσπευσε να μοιραστεί τα χαμόγελα χαράς μαζί με τους επενδυτές στο χρηματιστήριο; Κάνετε πως δεν γνωρίζετε τις πολιτικές πεποιθήσεις των ανθρώπων των χρηματιστηριακών λόμπι που δραστηριοποιούνταν κερδοσκοπικά στο χρηματιστήριο; Για όλους αυτούς που πέρασαν τις ανακριτικές πόρτες κατηγορούμενοι για χρηματιστηριακές απάτες και άλλα συναφή αδικήματα ποινικά ελεγχόμενης χειραγώγησης της αγοράς κάνατε κάποια εσωτερική δημοσκόπηση, για να δούμε σε ποια παράταξη ανήκουν; Έχετε καθόλου ασχοληθεί και θα μας δώσετε πιθανώς κάποια εξήγηση ?να το πω έτσι απλά, όπως το λέει ο απλός κόσμος- ποιοι ξεφόρτωναν τα βαριά χαρτιά τις παραμονές των εκλογών της 9ης Απριλίου του 2000 και με ποια κίνητρα το έκαναν και ποιους ήθελαν να ωφελήσουν με αυτήν την πράξη;
Κυρίες και κύριοι συνάδελφοι, η Κυβέρνηση του ΠΑΣΟΚ όφειλε να θωρακίσει την χρηματιστηριακή αγορά με θεσμικές παρεμβάσεις, ώστε να είναι αλώβητη και κατοχυρωμένη από απόπειρες εκτροπής, όσο θα υπάρχουν άνθρωποι που τις επιδιώκουν και παράλληλα, να αναπτύξει μια ακόμη περισσότερο ισχυρή οικονομία, όσο κι αν ορισμένοι επιχειρούν να μας πείσουν χωρίς ντροπή ότι, ζούμε σε μια τριτοκοσμική και εξαθλιωμένη οικονομικά χώρα. Όταν σήμερα η Κυβέρνηση του ΠΑΣΟΚ και ο Πρόεδρός της Κώστας Σημίτης οδηγεί την χώρα μας στην κορύφωση της ευρωπαϊκής ολοκλήρωσης, η Νέα Δημοκρατία, αντί να συνδράμει αυτή την εθνική υπόθεση, επιμένει στα ίδια και μάλιστα εξόχως άκαιρα. 
Κυρίες και κύριοι συνάδελφοι, νομίζω ότι αυτή τη στιγμή πρέπει από αυτή την Αίθουσα όλοι μαζί να εκπέμψουμε ένα μήνυμα στους σχετιζόμενους με το χρηματιστήριο ανθρώπους κι όχι μόνο, ότι αποφασίσαμε να αφήσουμε ήσυχο -όπως απαιτεί η πλειοψηφία του ελληνικού λαού- το χρηματιστήριο, ότι το χρηματιστήριο είναι ανεξάρτητο, ότι λειτουργεί με τους κανόνες της προσφοράς και της ζήτησης και πρέπει να είναι έξω από την πολιτική και κυρίως έξω από την κομματική αντιπαράθεση, τη λογική της αποκόμισης πολιτικών κερδών και ψηφοθηρικών υπεραξιών. Χωρίς ασφαλώς να μπορούμε να καταργήσουμε ή να περιορίσουμε το δικαίωμα και την επιλογή του καθενός να αγοράζει και να πωλεί μετοχές χάριν της υπεραξίας και του κέρδους, οφείλουμε να εκπέμψουμε στον ελληνικό λαό το μήνυμα ότι το χρηματιστήριο αποτελεί πολύτιμο μηχανισμό άντλησης κεφαλαίων, ότι η αγορά των μετοχών πρέπει να γίνεται σε μακροπρόθεσμο ορίζοντα κι όχι με τη λογική εισόδου σε Ελντοράντο γρήγορου πλουτισμού και λογιστικών πρόσκαιρων κερδών, αποτιμήσεων και ενθουσιασμών και -θα έλεγα- και λύπης.
Αντί των τόκων που εξέλιπαν σήμερα, ας δώσουμε εμείς το μήνυμα στον ελληνικό λαό, αν θέλουμε να ενισχύσουμε το χρηματιστήριο να αντικατασταθεί με το μέρισμα. Μόνο τότε η κατοχή των μετοχών δεν θα είναι συνυφασμένη με την ενοχή, όπως κάποιοι θέλουν να την εμφανίσουν και το χρηματιστήριο θα βρει το δρόμο του. 
Εάν επιτέλους συμφωνούμε ότι ο θεσμός του χρηματιστηρίου είναι ένας δεδομένος και αναγκαίος θεσμός της σύγχρονης οικονομικής ζωής, ας παραδειγματιστούμε από τις εικόνες που έχουν φθάσει στη χώρα μας από άλλα κράτη, όπου σύσσωμη η πολιτική ηγεσία ανεξαρτήτως παρατάξεων ανεβαίνει και κηρύσσει την έναρξη του χρηματιστηρίου και έτσι στηρίζει και το θεσμό και τις περιουσίες των επενδυτών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αλλεπάλληλα και επανειλημμένα, κυρίες και κύριοι συνάδελφοι, σε αυτή την Αίθουσα στα τρία χρόνια που είμαι Βουλευτής ακούω ότι το ΠΑΣΟΚ κυβερνά είκοσι χρόνια. Αυτό βέβαια δεν μπορεί να το αρνηθεί κανείς ότι κυβερνά με την εντολή του ελληνικού λαού από τότε που ο Ανδρέας Παπανδρέου οδήγησε το ΠΑΣΟΚ στην κυβέρνηση. Και βέβαια μετέπειτα στην κυβέρνηση το οδήγησε κατ? επανάληψη και ο σημερινός Πρωθυπουργός ο Κώστας Σημίτης. Μόνο μια φορά την περίοδο 1989-1993 δεν κυβέρνησε το ΠΑΣΟΚ, γιατί ακριβώς και πάλι είχατε αναπτύξει ένα κλίμα σκανδαλολογίας και νοσηρής πολιτικής, εξαπατώντας τον ελληνικό λαό. 
Το 2003 και το 2004 δεν είναι ούτε το 1989 ούτε το 1990! Δεν μπορείτε να πείσετε κανέναν και ούτε βεβαίως μπορείτε να πείσετε ότι εσείς είστε που προστατεύετε τον ελληνικό λαό και νοιάζεστε περισσότερο για τα οικονομικά του συμφέροντα και την ποιότητα της ζωής του!
Καταψηφίζουμε την πρόταση!
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, ήθελα να έχετε υπόψη σας, επειδή ορισμένοι συνάδελφοι έχουν υπογράψει εις τον κατάλογο των παρόντων -και είναι όλοι παρόντες απόψε- ότι θα γίνει η ψηφοφορία, γιατί είδα ορισμένους υπογράφοντες να απέρχονται.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Θα γίνει ονομαστική ψηφοφορία;
ΠΡΟΕΔΡΟΣ (Απόστολος Κακλαμάνης): Δεν ξέρω εάν θα είναι ονομαστική ή όχι. Πάντως, θα γίνει ψηφοφορία.
ΠΡΟΚΟΠΗΣ ΠΑΥΛΟΠΟΥΛΟΣ: Θα καταθέσουμε ονομαστική ψηφοφορία, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Τώρα, λοιπόν, με ενημερώνουν από τη Νέα Δημοκρατία ότι θα ζητήσουν ονομαστική ψηφοφορία.
Κατά συνέπεια, δεν αρκεί η υπογραφή. Χρειάζεται και η ψήφος.
Ο κ. Παυλόπουλος έχει το λόγο.
Κύριε Παυλόπουλε, ο χρόνος που δικαιούστε είναι οκτώ λεπτά και πρέπει να μιλήσετε από τη θέση σας. ?λλωστε, εσείς σέβεστε τον Κανονισμό.
ΠΡΟΚΟΠΗΣ ΠΑΥΛΟΠΟΥΛΟΣ: Τα όσα έχω να πω δεν έχουν σημασία από πού λέγονται, αλλά πώς λέγονται!
Κύριε Πρόεδρε, πρώτα-πρώτα θα ήθελα να καταθέσω τη διαμαρτυρία της Νέας Δημοκρατίας ?και φαντάζομαι του συνόλου των Βουλευτών- για τη στάση της ΕΡΤ σήμερα. 
Ζητήσαμε από την κρατική τηλεόραση να μεταδώσει τη σημερινή συζήτηση ως συζήτηση μείζονος δημοσίου συμφέροντος και το αρνήθηκε! Η ίδια τηλεόραση, η οποία πριν από λίγο καιρό, «κόβοντας πρόγραμμα», μετέδωσε την ομιλία του Πρωθυπουργού σε κομματικό όργανο! Είναι θέμα, δηλαδή, δημοσίου συμφέροντος για μια δημόσια υπηρεσία, όπως είναι η ΕΡΤ, μια κομματική ομιλία του Πρωθυπουργού στο ΠΑΣΟΚ, αλλά δεν είναι ζήτημα ενημέρωσης του Ελληνικού Λαού η σημερινή συζήτηση, η οποία αφορά το μέγα σκάνδαλο του χρηματιστηρίου!
Αυτό είναι το κατάντημα της κρατικής τηλεόρασης, αυτός είναι ο ομφάλιος λώρος, ο οποίος υπάρχει ανάμεσα στο Υπουργείο και την κρατική τηλεόραση. Με αυτά τα μυαλά νομίζουν ότι μπορούν την κρατική τηλεόραση να την πάνε μπροστά!
(Χειροκροτήματα από την πτέρυγα της Νέας Δημοκρατίας)
Κύριε Πρόεδρε, χαίρομαι γιατί επιτέλους θα γίνει το κανάλι της Βουλής. Και χαίρομαι παρά το γεγονός ότι θα γίνει παραμονές των εκλογών και άλλοι θα είναι κυβέρνηση και άλλοι αντιπολίτευση εδώ. Αλλά εμάς δεν ενδιαφέρει αυτό! Μας ενδιαφέρει ότι, εάν υπήρχε κανάλι της Βουλής, ο Ελληνικός Λαός θα μάθαινε σε λεπτομέρειες τι γίνεται και πώς γίνεται σε αυτήν τη Βουλή.
Να εξηγήσω το γιατί, κύριε Πρόεδρε.
Κύριοι συνάδελφοι, σήμερα σε αυτή την Αίθουσα μετά το έγγραφο που κατέθεσε ο κ. Χριστοδουλάκης από αυτό εδώ το Βήμα εγείρεται μείζον ηθικό θέμα, το οποίο αφορά την Κυβέρνηση και τον κυβερνών κόμμα. Και εάν ακόμα η Νέα Δημοκρατία δεν είχε καταθέσει αίτηση για Εξεταστική Επιτροπή με το αντικείμενο που έχετε ενώπιόν σας, θα έπρεπε να την έχει καταθέσει -και ελπίζουμε ότι θα το κάνει- η ίδια η Κυβέρνηση, έστω και τώρα! 
Τι είπαμε εμείς; Γιατί ζητάμε Εξεταστική Επιτροπή; Είπαμε κάτι απλό. Είπαμε ότι ο Πρωθυπουργός έβαλε τον Υπουργό Δικαιοσύνης και ζήτησε διαλεύκανση ενός σκανδάλου το οποίο ξέσπασε μέσα από δημοσίευμα του Τύπου. Και είπε ότι θα υπάρξει «πλήρες φως». Η ανακρίτρια που έκανε τη σχετική έρευνα παρέπεμψε την υπόθεση στη Βουλή ως προς το ένα σκέλος, λέγοντας όμως ότι για τα άλλα σκέλη, παραδείγματος χάρη δεν μπορούσε να παρέμβει. Ένα δε από τα σκέλη που δεν μπορούσε η κ. Τουμπάνου να παρέμβει ήταν και το θέμα του αν συγκεκριμένα πολιτικά πρόσωπα της Κυβέρνησης Σημίτη και του κόμματος του ΠΑΣΟΚ έπαιζαν στο χρηματιστήριο παρανόμως. Γιατί όπως λέει η νομοθεσία, χρειαζόταν έγκληση της Επιτροπής Κεφαλαιαγοράς, που η κ. Τουμπάνου δεν είχε. 
Είπαμε λοιπόν ότι το ζήτημα δεν μπορεί να εντοπιστεί στο θέμα του κ. Μαλέσιου το οποίο ήρθε μέσα στη Βουλή. Το ζήτημα είναι ευρύτερο, διότι η ίδια η δικογραφία αγγίζει πολύ περισσότερα θέματα από εκείνο που έστειλε στη Βουλή. Και θα ήταν μέγιστη υποκρισία να εντοπίσουμε το θέμα αυτό στο ζήτημα του τέως Υφυπουργού Δημόσιας Τάξης. 
Και του λέω, επειδή είναι παρών αυτήν τη στιγμή και πήρε το λόγο, ότι δεν είμαστε εμείς εκείνοι οι οποίοι θέσαμε θέμα όσον αφορά τον κ. Μαλέσιο. Και κακώς ο κ. Μαλέσιος ?κακώς με την έννοια ότι δεν χρειαζόταν κατά την εκτίμηση, γιατί το θέμα είναι ευρύτερο- ήρθε εδώ να πάρει το λόγο. Εμείς θέσαμε ένα γενικότερο θέμα. Εκτός εάν με τη στάση της η κυβέρνηση, η οποία θέλει ν? απορρίψει την πρόταση της Νέας Δημοκρατίας, σκοπεύει να εντοπίσει ότι το όλο ζήτημα εστιάζεται πάνω στον κ. Μαλέσιο για να χρησιμοποιηθεί ο τέως Υφυπουργός Δημόσιας Τάξης, όχι βέβαια ως «Ιφιγένεια εν Αυλίδι», αλλά ως «Ευάγγελος εν Χαριλάου Τρικούπη», μήπως πάρουν τα πανιά του σκάφους του ΠΑΣΟΚ αέρα. Σκάφος το οποίο δεν βρίσκεται ούτε καν σε θάλασσα, αλλά σε λίμνη που θυμίζει τέλμα. 
Κύριε Μαλέσιε, δεν είμαστε εμείς που το θέσαμε το θέμα. Αν η Κυβέρνηση όμως απορρίψει την πρότασή μας είναι σαν να λέει ότι το εντοπίζει πάνω σε εσάς το όλο θέμα που ήρθε εδώ. 
Αλλά πέραν αυτού, εμείς γιατί ζητήσαμε να έρθει το ζήτημα το οποίο αφορά στην έρευνα του σκανδάλου του Χρηματιστηρίου; Πλήρες σκάνδαλο υπήρξε. Ότι υπάρχουν συγκεκριμένα θεσμικά κενά, κύριε Πρόεδρε και κύριοι συνάδελφοι, τα οποία τούτη τη στιγμή δημιούργησαν το σκάνδαλο του Χρηματιστηρίου είναι δεδομένο και πρέπει να εκλείψουν. Πρέπει να ερευνηθούν και οι πτυχές του σκανδάλου και, ταυτοχρόνως, τα θεσμικά κενά. 
Ποια είναι τα θεσμικά κενά τα οποία είχαμε εμείς εντοπίσει, πάμπολλες μάλιστα φορές; Εσείς, κύριε Πρόεδρε, -μάλιστα πολλές φορές με έχετε ακούσει κατά κόρον να το λέω και ίσως να έχω γίνει και κουραστικός-. Είχαμε αναφέρει ως Νέα Δημοκρατία δύο πράγματα. Πρώτα-πρώτα το γεγονός ότι επί «εκσυγχρονιστικών» ημερών υπήρξαν συγκεκριμένες διατάξεις, σύμφωνα με τις οποίες δεν μπορεί ο ανακριτής να κάνει συγκεκριμένες ανακριτικές πράξεις σε ό,τι αφορά τις χρηματιστηριακές συναλλαγές, παρά μόνο είτε ύστερα από απόφαση δικαστηρίου είτε ύστερα από ειδικά αιτιολογημένο βούλευμα. Σε όλες τις άλλες οικονομικές πράξεις ο ανακριτής μπορεί να μπει. Ειδικά στις χρηματιστηριακές συναλλαγές όχι. Η «εκσυγχρονιστική» Κυβέρνηση Σημίτη θέσπισε διάταξη ότι χρειάζεται ειδικά αιτιολογημένο βούλευμα ή δικαστική απόφαση για να γίνει οιαδήποτε προκαταρκτική εξέταση. Γιατί; Για να υπάρξει η ατιμωρησία την οποία βλέπουμε! 
Και το κυριότερο θεσμοθέτησε την Επιτροπή Κεφαλαιαγοράς ως ανεξάρτητη διοικητική αρχή, αλλά πως; Νομικό πρόσωπο δημοσίου δικαίου εποπτευόμενο από τον Υπουργό Εθνική Οικονομίας, σήμερα Οικονομίας και Οικονομικών. Δηλαδή, προσέξτε, τι ανεξάρτητη διοικητική αρχή! Εποπτεύει συναλλαγές στις οποίες μετέχει ο ευρύτερος δημόσιος τομέας που βρίσκεται υπό την εποπτεία του Υπουργείου Οικονομίας και Οικονομικών. Και, ταυτοχρόνως, ο εποπτεύων είναι εποπτευόμενο πρόσωπο από τον Υπουργό Οικονομίας και Οικονομικών. Υπάλληλος του Υπουργείου Εθνικής Οικονομίας εκείνος ο οποίος πρέπει να εποπτεύει, με πλήρη ανεξαρτησία, το εάν και κατά πόσο συμβαίνουν χρηματιστηριακές συναλλαγές οι οποίες είναι παράνομες. Ναι ή όχι υπάρχει πλήρης ταύτιση ελέγχοντος και ελεγχομένου; Και γιατί, κύριε Πρόεδρε και κύριοι συνάδελφοι, η μόνη ανεξάρτητη διοικητική αρχή που υπάρχει στην Ελλάδα με νομική προσωπικότητα και εποπτεία είναι η Επιτροπή Κεφαλαιαγοράς; Φάνηκε σήμερα γιατί. Νάτο, αυτό εδώ είναι. 
Σήμερα τι συνέβη; Η κ. Τουμπάνου είπε ότι δεν έχω έγκληση και γι? αυτό το λόγο δεν μπορώ να προχωρήσω για δύο πρόσωπα που ανήκουν στο ΠΑΣΟΚ και στην κυβέρνηση. Και ξαφνικά αντί ο κ. Θωμαδάκης, Πρόεδρος της Επιτροπής Κεφαλαιαγοράς, να έχει ευαισθητοποιηθεί εδώ και καιρό και να έχει στείλει τα στοιχεία στην ανακρίτρια, μετά από προφορική εντολή ?και παρακαλώ πολύ με σημερινή ημερομηνία 17 Ιουνίου, όλως τυχαίως, την ώρα που συζητάμε εμείς στη Βουλή- το στέλνει αυτή τη στιγμή στον κύριο Υπουργό Οικονομίας και Οικονομικών, ο οποίος μας το καταθέτει στη Βουλή! Δηλαδή, ο κ. Θωμαδάκης με προφορική εντολή του Υπουργού Οικονομίας και Οικονομικών, του πολιτικώς προϊσταμένου του, ενώ έπρεπε να είναι ανεξάρτητη διοικητική αρχή, έκανε έρευνα εν ριπή οφθαλμού, ελεύκανε τους κυρίους συναδέλφους, έστειλε το χαρτί στον κύριο Υπουργό μέσα σ? αυτή την Αίθουσα και μας το έδωσε ο Υπουργός. Και όλο αυτό το χαρτί είναι δύο σελίδες. Αλλά δύο σελίδες, κύριοι συνάδελφοι, πόσο εύγλωττες!
Και εδώ είναι το μεγάλο ζήτημα, το οποίο εγείρεται. Τι μας λένε αυτές οι δύο σελίδες; Σ? αυτές τις δύο σελίδες, κατά τη γνώμη του κ. Θωμαδάκη, δεν υπάρχει ?λέει-ζήτημα συναλλαγών, οι οποίες δείχνουν κατά σύστημα παραβίαση των οποιωνδήποτε διατάξεων του χρηματιστηρίου. Αλλά σας παρακαλώ να προσέξετε το εξής: Το σύνολο του ποσού που έπαιξε ο ένας από το 1998, το 1999 και το 2000, την κρίσιμη περίοδο, είναι ενάμισι εκατομμύριο ευρώ, σύνολο αγορών και πωλήσεων, σύνολο τζίρου, δηλαδή πεντακόσια εκατομμύρια 50% αγορές ?50% πωλήσεις, δηλαδή διακόσια πενήντα εκατομμύρια αγορές, διακόσια πενήντα εκατομμύρια πωλήσεις στα τρία χρόνια.
Το άλλο ζήτημα, που είναι ακόμα μεγαλύτερο και πολύ πιο δύσκολο ν? απαντηθεί, είναι το εξής: Ο άλλος έπαιξε εξήντα τέσσερα εκατομμύρια ευρώ, σύνολο είκοσι δύο δισεκατομμύρια, τα έτη 1998, 1999, 2000. Εκ των οποίων το 77% των συναλλαγών των είκοσι δύο δισεκατομμυρίων μόνο το 1999, όταν ανέβαινε το χρηματιστήριο με τον τρόπο που ξέρουμε. Δηλαδή, έντεκα δισεκατομμύρια αγορές, έντεκα δισεκατομμύρια πωλήσεις, εκ των οποίων το 77% -τα δέκα πέντε δισεκατομμύρια- μόνο το 1999. 
Αυτά μας λέει ο κ. Θωμαδάκης και εγώ δεν τα ήξερα. Τώρα μας τα λέει. Και τολμάει η Κυβέρνηση, οι εισηγητές της και οι Υπουργοί της, να λένε ότι δεν πρέπει να υπάρξει Εξεταστική Επιτροπή; Είναι δυνατόν αυτό να αποσιωπηθεί έτσι; Εγώ νομίζω ότι οι ίδιοι οι συνάδελφοι, τους οποίους αφορά αυτό το θέμα εδώ, οφείλουν για τη δική τους τάξη ?εγώ δεν τους ενοχοποιώ- να έρθουν εδώ και να μας πουν τι συμβαίνει μ? αυτό το χαρτί. Δεν μας αρκεί η δήλωση του κ. Θωμαδάκη. Αυτή η δήλωση είναι «βόμβα» στα θεμέλια της αξιοπιστίας της Κυβέρνησης. Αυτή τη στιγμή, ο ίδιος μας λέει το ποσό που παίχτηκε και δεν δικαιολογεί γιατί βγάζει τον αφορισμό ότι αυτό το ποσό παίχτηκε κατά τρόπο νόμιμο. Από πού προκύπτει; 
Μόνο μία Εξεταστική Επιτροπή, λοιπόν, μπορεί αυτό το πράγμα να το ερευνήσει. Κύριοι συνάδελφοι του ΠΑΣΟΚ, αν απορρίψετε την πρότασή μας, αυτή η πτυχή δεν θα μείνει έτσι. Εμείς θα εξαντλήσουμε κάθε νόμιμο μέσο και γι? αυτό το ζήτημα και για όλα τα άλλα. Γιατί ποιος ξέρει πόσα άλλα υπάρχουν! Σας είπα ότι, όταν μία Επιτροπή Κεφαλαιαγοράς λειτουργεί ως υπάλληλος του Υπουργού Εθνικής Οικονομίας, πώς είναι δυνατόν να γνωρίζουμε πόσα άλλα θέματα έχουν συγκαλυφθεί;
Γι? αυτό το λόγο, χωρίς να ενοχοποιούμε κανέναν, αλλά θέλοντας να δούμε την αλήθεια, σας ζητούμε να μας πείτε πώς ενάμισι εκατομμύριο Έλληνες έχασαν πάνω από τριάντα τρισεκατομμύρια δραχμές, ποιοι ευθύνονται και ποιες είναι οι «ρίζες», οι οποίες παραμένουν ακόμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αν δεν γίνει αυτό, κύριε Πρόεδρε, τότε εμείς -το λέμε ρητώς- ότι θα ζητήσουμε να κληθεί αμέσως ο κ. Θωμαδάκης στην Επιτροπή Θεσμών και Διαφάνειας, για να δώσει εξηγήσεις και γι? αυτό και για το πώς συγκεκριμένες εταιρείες που εμπλέκονται στην όλη ιστορία -που ήρθε στο φως δια του Τύπου- έμπαιναν και έβγαιναν εν μία νυκτί στο χρηματιστήριο, για το πώς μπήκαν ξανά στο χρηματιστήριο, ενώ είχε μπει το ΣΔΟΕ ή τι απέδειξε, για παράδειγμα, το πόρισμα του ΣΔΟΕ. 
Όλα αυτά δεν είναι ερωτηματικά; Θα τα αφήσουμε να πλανώνται έτσι;
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Λέω, λοιπόν, ότι αν δεν υπάρξει Εξεταστική Επιτροπή, θα το φέρουμε το θέμα στην Επιτροπή Θεσμών και Διαφάνειας.
Θα ήθελα να σας πω και κάτι άλλο. Μην ακουστεί ξανά σ? αυτήν την Αίθουσα ότι το «χρηματιστήριο πάει καλά και εσείς επιχειρείτε με τις μεθοδεύσεις αυτές το χρηματιστήριο να πάει άσχημα». Θυμάστε όταν ?κατά τη γνώμη σας-«πήγαινε κανόνι» το χρηματιστήριο που λέγατε «μα, δεν έλεγε τίποτα η Νέα Δημοκρατία τότε»; Τώρα μας ζητάτε να σιωπήσουμε; Γιατί;
Μας ζητάτε να σιωπήσουμε, για να βρεθούν πάλι νέα θύματα και νέες απάτες; Το υγιές χρηματιστήριο, κύριοι συνάδελφοι του ΠΑΣΟΚ, δεν φοβάται τη διαφάνεια και τη νομιμότητα. Αν υπάρξει Εξεταστική Επιτροπή και βρεθούν οι «ρίζες» του κακού, τότε το χρηματιστήριο θα πάει καλύτερα. Όσο υπάρχουν οι σημερινές «σκιές», βλάπτεται το χρηματιστήριο. Κυρίως όμως βλάπτεται ο πολιτικός κόσμος. Οι βαρύτατες «σκιές» που πλανώνται στον πολιτικό κόσμο σήμερα, νομίζω ότι δεν επιτρέπουν σε κανένα μας να ολιγωρήσει ως προς την απόφαση που πρέπει να πάρει. Η απόφαση είναι «ναι» για μία Εξεταστική Επιτροπή, η οποία έχει χρέος να δώσει στο φως της δημοσιότητας όλα εκείνα τα οποία και αυτή η έκθεση του κ. Θωμαδάκη μας λέει σήμερα.
(Στο σημείο αυτό ξανακτυπάει το κουδούνι λήξεως του χρόνου ομιλίας του κυρίου Βουλευτή)
Όσον αφορά στον κ. Θωμαδάκη και την Επιτροπή Κεφαλαιαγοράς, «οψόμεθα ες Φιλίππους» ή, ορθότερα, οψόμεθα στην Επιτροπή Θεσμών και Διαφάνειας.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κ. Ακριβάκης έχει το λόγο.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, κυρίες και κύριοι συνάδελφοι, θα προσπαθήσω χωρίς εξάρσεις και υψηλούς τόνους, σε αντίθεση με τον κ. Παυλόπουλο, να αναφερθώ σε κάποιες αλήθειες που αφορούν στην εξέλιξη της πορείας του χρηματιστηρίου. Είναι κάποιες αλήθειες που αν και απλές, δεν έχουν επισημανθεί επαρκώς στη σημερινή συζήτηση. Ταυτόχρονα, όμως, θα πρέπει να διατυπωθούν ευθαρσώς και οι προθέσεις και οι επιδιώξεις όλων ημών σήμερα, όσον αφορά το θέμα του χρηματιστηρίου.
Όπως είναι γνωστό, το Μάρτιο του 1988 έγινε η υποτίμηση στη χώρα μας.
Αμέσως μετά, άρχισε μία εντυπωσιακή αύξηση του δείκτη του χρηματιστηρίου σε συνδυασμό και με την αθροιστική πορεία των διεθνών χρηματιστηρίων. Ο δείκτης από τις 1100 μονάδες το Μάρτιο έφθασε τον Ιούνιο στις 2750. Ακολούθησε μία πτώση του χρηματιστηρίου, λόγω, ίσως και της αποτυχίας της τότε πώλησης της Ιονικής Τράπεζας. 
Όμως, από το Σεπτέμβριο του 1998, λόγω της θεαματικότατης αύξησης που παρατηρήθηκε στη διεθνή χρηματαγορά και, λόγω της σταθεροποίησης της ελληνικής οικονομίας που είχε ως αποτέλεσμα τη μεγάλη πτώση των επιτοκίων και του πληθωρισμού, άρχισε και η εντυπωσιακή πορεία ανόδου του μέχρι τότε εν υπνώσει ευρισκομένου ελληνικού χρηματιστηρίου.
Μέχρι εκείνη την εποχή, ελάχιστοι άνθρωποι ησχολούντο με αυτό. Η μεγάλη πλειοψηφία του ελληνικού λαού όχι δεν ησχολείτο, αλλά αγνοούσε και την ύπαρξη του χρηματιστηρίου. Σταδιακά και μέσα σε μικρό χρονικό διάστημα ένα μεγάλο κομμάτι του ελληνικού λαού άρχισε να παίζει στο χρηματιστήριο. ?νθρωποι κάθε επαγγέλματος και οικονομικής δυνατότητας άρχισαν, όχι μόνο να παίζουν στο χρηματιστήριο, αλλά και να ασχολούνται ώρες με αυτό. Έγινε το κυρίαρχο θέμα της ζωής τους.
Σε αυτό το φαινόμενο ?γιατί περί φαινομένου επρόκειτο και μάλιστα πρωτοφανούς- συνέβαλε η υπερβολή και ο ενθουσιασμός που μας διακρίνει ως λαό, όπως και η ροπή που έχουμε στο εύκολο κέρδος και στο κυνήγι των διαφόρων ευκαιριών. Αυτό είπε με άλλα λόγια και ο κ. Μητσοτάκης.
Σημαντικό ρόλο, όμως, έπαιξε και ένας πολύμορφος και ετερόκλητος μηχανισμός που στήθηκε γύρω από το χρηματιστήριο. Χρηματιστηριακές εταιρίες, εκατοντάδες -αν όχι χιλιάδες- ΕΛΔΕ, ειδικές εκπομπές σε ραδιόφωνα και τηλεοράσεις, εφημερίδες, που εξεδόθησαν και αναφέροντο μόνο στο χρηματιστήριο και άλλα πολλά μαζί συνέβαλαν στη δημιουργία του φαινομένου και προκάλεσαν μία απίθανη ευφορία στο επενδυτικό κοινό ή ?ακριβέστερα- στους παίκτες του χρηματιστηρίου.
Ταυτόχρονα δημιουργήθηκε η ψευδαίσθηση ότι όλοι μπορούσαν να κερδίζουν και να μη χάνει κανείς. Όλοι θα μπορούσαν να γίνουν πλούσιοι. Ουδείς διενοείτο εκείνη την περίοδο ότι μπορούσε να χάσει. 
Κάποιοι κυβερνητικοί αξιωματούχοι που ετόλμησαν να συστήσουν προσεκτικότητα, σύνεση και προσοχή στις μετοχές-φούσκες ?ένας εξ αυτών ήταν ο κ. Παπαντωνίου που τον βλέπω απέναντί μου- αντιμετωπίστηκαν και από το επενδυτικό κοινό, αλλά και από ορισμένα Μέσα Μαζικής Ενημέρωσης ως υπονομευτές της εθνικής οικονομίας, αν όχι ως εθνικοί προδότες. Επρόκειτο την εποχή εκείνη για παραλήρημα. 
Το ΠΑΣΟΚ που ήταν τότε στην κυβέρνηση, κατά τα ειωθότα ή κατά τα συνήθως συμβαίνοντα στην πολιτική μας ζωή, θέλησε να αποκομίσει πολιτικά οφέλη απ? αυτήν τη γενικευμένη ευφορία που επικρατούσε. Δεν με ενδιαφέρει να πω, αν τα απεκόμισε ή όχι. 
Αυτό, όμως, που πρέπει να πω, είναι ότι η Κυβέρνηση του ΠΑΣΟΚ συνέβαλε στην άνοδο του χρηματιστηρίου με τη σταθεροποίηση και την ανάπτυξη της οικονομίας. Αυτή η ανάπτυξη της οικονομίας μαζί με την άνοδο των ξένων χρηματιστηρίων δικαιολογούσαν μία σημαντική ?αν θέλετε- άνοδο του χρηματιστηρίου, αλλά όχι την απίθανη έκρηξη του φαινομένου, ιδίως κατά το καλοκαίρι του 1999. Αυτή η άνοδος, κατά την άποψή μου, οφείλεται στους άλλους παράγοντες, που προανέφερα.
Η Νέα Δημοκρατία, πανικόβλητη μήπως το ΠΑΣΟΚ οικειοποιηθεί ολοκληρωτικά τα όποια κομματικά οφέλη από το χρηματιστήριο, προσπάθησε απεγνωσμένα να πάρει και αυτή το μερίδιό της.
Έτσι, όχι μόνο δεν ανεφέρθη, έστω ακροθιγώς στους κινδύνους που πιθανόν να υπήρχαν, αλλά δια στόματος του Αρχηγού της, του κ. Καραμανλή, ομίλησε για την ανάγκη ενέσεων που πρέπει να κάνει η Κυβέρνηση στο χρηματιστήριο και για την ανάγκη μικρής κάμψης των αρχών, που επεβάλετο να γίνει.
Αποκορύφωμα δε αυτής της τακτικής υπήρξε η δήλωση του κ. Καραμανλή, εξερχόμενου του χρηματιστηρίου τρεις μέρες πριν από τις εκλογές της 9ης Απριλίου, ότι «η Νέα Δημοκρατία εγγυάται τη συνεχή άνοδο του δείκτη του χρηματιστηρίου».
Πώς εδόθη αυτή η εγγύηση από τον αρχηγό της Νέας Δημοκρατίας, ομολογώ ότι ακόμη δεν το έχω καταλάβει. Για τη Νέα Δημοκρατία θα πω ότι δεν ξέρω αν εισέπραξε το μερίδιο των κομματικών οφελών που δικαιούταν από τη στάση της έναντι του χρηματιστηρίου. Πάντως, πρέπει να παραδεχθώ ότι οι εκλογές της 9ης Απριλίου και ο προεκλογικός αγώνας διεξήχθησαν με τα μάτια στραμμένα στο δείκτη του χρηματιστηρίου. Η Νέα Δημοκρατία προσέβλεπε στην πτώση του δείκτη και είναι κοινό μυστικό ότι οικονομικοί παράγοντες προσκείμενοι στη Νέα Δημοκρατία εργάσθηκαν πυρετωδώς προς αυτήν την κατεύθυνση. 
Στο σημείο αυτό, θα πρέπει να αναφερθώ στο ειδικότερο θέμα της ΔΕΚΑ, μια και ακροθιγώς θίγεται στο κείμενο της σύστασης Εξεταστικής Επιτροπής. Το ποιες αγορές έκανε η ΔΕΚΑ και πότε τις έκανε είναι γνωστές και δεν αμφισβητούνται. Προκύπτουν όλες από το έγγραφο που κατετέθη στον ανακριτή αμέσως μετά την πρόσκληση της ΔΕΚΑ από αυτόν. Δεν υπάρχει δηλαδή θέμα προς διερεύνηση. Αλλά το θέμα που δεν ερεύνησε η δικαστική αρχή είναι το θέμα που αφορά στην αθρόα πώληση κατά την προεκλογική περίοδο των τεσσάρων καλυτέρων μετοχών του χρηματιστηρίου που επηρεάζουν άμεσα το δείκτη του χρηματιστηρίου, δηλαδή τις αθρόες πωλήσεις μετοχών της Εθνικής, Εμπορικής, ΟΤΕ και ΕΛΠΕ. Όταν σε μια μέρα αγοράζονται μετοχές της Εθνικής, αξίας 20 δισεκατομμυρίων και η μετοχή της Εθνικής ανεβαίνει 0,3%, αυτό σημαίνει ότι, όχι απλώς έχουμε αθρόα προσφορά προς πώληση, αλλά έχουμε αφύσικη προσφορά προς πώληση. Αυτό συνέβη στην προεκλογική περίοδο και με τις τέσσερις μετοχές των δημοσίων οργανισμών. Ποιοι αποφάσισαν ξαφνικά κατά σύμπτωση να πωλούν ομαδικά αυτές τις μετοχές; Δεν εννοώ τους μικροεπενδυτές. Τα 20 και 40 δισεκατομμύρια πακέτα ημερησίως δεν τα πωλούσαν οι μικροεπενδυτές, αλλά συντεταγμένες οικονομικές δυνάμεις που τους ξέρουν στη χρηματιστηριακή πιάτσα.
ΜΙΛΤΙΑΔΗΣ ΕΒΕΡΤ: Κάντε Εξεταστική Επιτροπή να τα βρούμε, λοιπόν. 
ΑΛΕΞΑΝΔΡΟΣ ΑΚΡΙΒΑΚΗΣ: Και τους ξέρετε και εσείς, αγαπητοί συνάδελφοι της Νέας Δημοκρατίας. Τους ξέρετε πολύ καλά.
ΜΙΛΤΙΑΔΗΣ ΕΒΕΡΤ: Να κάνετε Εξεταστική Επιτροπή να τους φωνάξουμε.
(Κωδωνοκρουσίες)
ΑΛΕΞΑΝΔΡΟΣ ΑΚΡΙΒΑΚΗΣ: Ήταν αυτοί που πίστευαν ότι με την πτώση του δείκτη του χρηματιστηρίου, θα χάσει το ΠΑΣΟΚ τις εκλογές διεψεύσθησαν. Η έρευνα από την πλευρά των πολιτών είναι αποκλειστική αρμοδιότητα της δικαιοσύνης. Αλίμονο εάν συσταθεί Εξεταστική Επιτροπή από Βουλευτές για να ανεύρει τους ιδιώτες που πουλούσαν αθρόα εκείνη την περίοδο. Οι Εξεταστικές Επιτροπές ερευνούν κυρίαρχα πολιτικές ευθύνες, εάν υπάρχουν και σ? αυτές εξαντλείται η αρμοδιότητά τους.
Θα ήθελα να πω μόνον ότι ατυχώς έχουμε φθάσει στο περίεργο σημείο να είναι εγκαλούμενοι αυτοί οι οποίοι στήριξαν τη ρευστότητα του χρηματιστηρίου, τις μετοχές των τεσσάρων αυτών οργανισμών, αλλά και το δείκτη του χρηματιστηρίου, αν θέλετε και να είναι εγκαλούντες αυτοί που προσέβλεπαν στην κατάρρευση του χρηματιστηρίου εκείνες τις ημέρες. Δεν πιστεύω ότι κάποιο κοινοβουλευτικό στέλεχος συμμετείχε σε αυτήν την προσπάθεια κατάρρευσης του χρηματιστηρίου. Δεν το πιστεύω. Αλλά υπήρχαν άλλοι που είναι γνωστοί. Αυτοί οργάνωσαν αυτήν την προσπάθεια. Τώρα αυτοί είναι εγκαλούντες με εγκαλούμενους αυτούς που στήριξαν το χρηματιστήριο. Αυτά είναι απίθανα πράγματα. Μόνο εδώ στην Ελλάδα μπορούν να γίνουν.
Ο κ. Καραμανλής είπε δύο, τρεις φορές στην ομιλία του ότι δεν παραγράφεται το σκάνδαλο της ΔΕΚΑ. Ότι δεν θα μείνουν ατιμώρητοι, κάτι τέτοιο περίπου. Όμως, οι έγκριτοι νομικοί που διαθέτει μία δημοκρατία δεν φρόντισαν να τον πληροφορήσουν πως ό,τι και αν έγινε στη ΔΕΚΑ είναι παραγεγραμμένο. Διότι η Νέα Δημοκρατία, σύμφωνα με το Σύνταγμα και το νόμο που ίσχυε και προΐσχυε ?ο νόμος περί ευθύνης Υπουργών- αλλά και αυτόν που ισχύει σήμερα, στη δεύτερη, κατά τον προϊσχύοντα νόμο σύνοδο, μετά τις εκλογές, έπρεπε να είχε συσταθεί προανακριτική επιτροπή.
Κι όμως, η Νέα Δημοκρατία δε ζήτησε να συσταθεί Εξεταστική Επιτροπή και, αν υπήρχε αδίκημα, παρεγράφη. Προς τι, λοιπόν, αυτοί οι λεονταρισμοί, «όταν θα έλθουμε εμείς θα κάνουμε», «δεν παραγράφεται» κλπ; Δεν τα καταλαβαίνω αυτά τα πράγματα.
ΑΔΑΜ ΡΕΓΚΟΥΖΑΣ: Με βάση τα νέα στοιχεία.
ΑΛΕΞΑΝΔΡΟΣ ΑΚΡΙΒΑΚΗΣ: Δεν υπάρχουν νέα στοιχεία. Ο εισαγγελέας έστειλε τα στοιχεία, ήλθαν εδώ και εσείς ζητήσατε Εξεταστική Επιτροπή. Δε ζητήσατε προανακριτική επιτροπή και τώρα λέτε: «Δεν παραγράφεται». Γιατί;
ΜΙΛΤΙΑΔΗΣ ΕΒΕΡΤ: Περιμένετε πριν κλείσει η Βουλή να δείτε την προανακριτική, αφού μας προκαλείτε.
ΑΛΕΞΑΝΔΡΟΣ ΑΚΡΙΒΑΚΗΣ: Κύριοι συνάδελφοι, όπως είναι γνωστό, μετά από λίγο καιρό άρχισε η σημαντική πτώση των αξιών του χρηματιστηρίου. Βεβαίως, αυτό δεν ήταν μόνο ελληνικό φαινόμενο. Υπήρξε σημαντικότατη υποχώρηση σε όλα τα διεθνή χρηματιστήρια. Βεβαίως, δε θα μπορούσε να συνεχιστεί επ? αόριστον το να κερδίζουν όλοι. 
Πολλοί άνθρωποι έχασαν. Έχασαν γιατί κάποιοι άλλοι κέρδισαν. Αυτός είναι ο κανόνας στα χρηματιστήρια. Κέρδισαν οι χρηματιστηριακές εταιρείες. Κέρδισαν ιδιοκτήτες εισηγμένων εταιρειών που επωφελήθηκαν της ανόδου και πούλησαν τις μετοχές τους. Κέρδισαν επαγγελματίες παίκτες που ήξεραν να πωλούν και να αγοράζουν. Κέρδισαν κερδοσκόποι και μεγάλα funds που με διάφορους τρόπους χειραγωγούσαν μετοχές. Τέλος, ατυχώς κέρδισαν λίγοι, απλοί «παίκτες» που δεν ήταν άπληστοι και κατάλαβαν ότι δεν μπορεί να συνεχίζεται η άνοδος των μετοχών επ? αόριστον. 
Στο σημείο αυτό, θα ήθελα να πω ότι όλοι μας, αρμόδιοι και αναρμόδιοι, αιφνιδιαστήκαμε από την έκρηξη των τιμών. Ήταν απρόσμενη και μη αναμενόμενη, τουλάχιστον σ? αυτό το υψηλό επίπεδο. Όλοι, μηδέ της πολιτείας εξαιρουμένης, συνελήφθημεν απροετοίμαστοι για να αντιμετωπίσουμε το πρωτόγνωρο αυτό φαινόμενο. 
Το θεσμικό πλαίσιο της λειτουργίας του χρηματιστηρίου ήταν για χρόνια προσαρμοσμένο σ? ένα υποτονικό χρηματιστήριο, για το οποίο ουδείς πλην ελαχίστων ενδιαφερόταν. Οι θεσμικές αλλαγές που έγιναν με αλλεπάλληλα νομοσχέδια ασφαλώς βελτίωσαν τη διαφάνεια και τους κανόνες λειτουργίας του. 
Ο αριθμός των χαμένων στο χρηματιστήριο είναι αρκετά μεγάλος, γι? αυτό και η Νέα Δημοκρατία έχει επιδοθεί σε έναν αγώνα προσεταιρισμού τους. Δε χάνει την ευκαιρία να εκφράζει το ενδιαφέρον της γι? αυτούς. Ταυτόχρονα, καταδεικνύει την Κυβέρνηση ως υπαίτια για την πτώση του χρηματιστηρίου. 
Η στάση της Νέας Δημοκρατίας είναι εξόχως υποκριτική και σίγουρα δεν μπορεί να επηρεάσει και τους πλέον αδαείς. Είναι κοινώς αποδεδειγμένο πλέον και ευρύτατα γνωστό ότι προ των εκλογών του 2000 μεθόδευσε την πτώση του δείκτη του χρηματιστηρίου για ευνόητους λόγους και μετά από τις εκλογές με παρεμβάσεις της, δηλαδή σωρεία δηλώσεων, ερωτήσεων και επερωτήσεων, έβλαψε σημαντικά την πορεία του χρηματιστηρίου.
Μπορώ, ασφαλώς, να ισχυριστώ ότι τώρα, σε μια περίοδο που το χρηματιστήριο τις τελευταίες είκοσι μέρες παρουσίασε ποσοστιαία αύξηση του δείκτη της τάξης του 20% και αρκούντως ικανοποιητικό τζίρο, η Νέα Δημοκρατία επιχειρεί την κατάθεση και τη συζήτηση της σημερινής αίτησης και θέλει να επηρεάσει δυσμενώς την ανοδική πορεία του χρηματιστηρίου. Πιθανότατα ήταν μία ατυχής συγκυρία γι? αυτήν και συνέβη κάτι που δεν προέβλεψε.
Επ? ευκαιρία αυτού του γεγονότος, θα ήθελα να πω προς όλους ότι πρέπει να αφεθεί το χρηματιστήριο ήσυχο, μήπως οι ατυχείς «εγκλωβισμένοι» μπορέσουν να πάρουν πίσω τα λεφτά τους ή μέρος των χρημάτων τους.
Θα πρέπει να πω δύο κουβέντες και για τον κ. Μαλέσιο. Δε νομίζω ότι έπρεπε να μιλήσει. Ίσως εξυπηρέτησε μία εσωτερική του ανάγκη και θέλησε να ανέβει στο Βήμα, διότι απλούστατα κανείς, μα κανείς από τους ομιλητές της Νέας Δημοκρατίας δεν ανεφέρθη στον κ. Μαλέσιο, διότι πράγματι δεν υπάρχει κανένα, μα κανένα απολύτως θέμα.
Γι? αυτά που αναφέρονται στο έγγραφο που κατετέθη από τον κ. Χριστοδουλάκη, θα πρέπει να πω ότι αυτά τα ποσά, αν δεν κάνω λάθος, τα έχουν πει οι δύο ενδιαφερόμενοι, ο κ. Νεονάκης και ο κ. Μανίκας. Έχουν πει για τα ποσά αυτά, που είναι αθροιστικά οι πωλήσεις και οι αγορές που έκαναν μέσα σ? αυτή την τριετία. 
Τώρα αν ο κ. Χριστοδουλάκης, κατά τον κ. Παυλόπουλο, έκανε λάθος που έπρεπε να το δώσει πρώτα στην κ. Τουμπάνου την ανακρίτρια και μετά να το καταθέσει στη Βουλή ή στον κύριο Πρόεδρο, όπως στην αρχή έκανε, αυτό είναι άλλο θέμα. Δε χρειάζεται να το αξιολογήσουμε.
Επειδή ο χρόνος τελείωσε, θέλω να πω το εξής. Κυρίες και κύριοι συνάδελφοι, προσπάθησα να είμαι όσο μπορώ αντικειμενικός και θα τελειώσω με την ίδια προσπάθεια αντικειμενικότητας.
Η Αξιωματική Αντιπολίτευση εξετίμησε και αποφάσισε ότι την συμφέρει κομματικά να βαδίσει προς τις επόμενες εκλογές με σημαία το χρηματιστήριο. Αυτό εγράφη και ελέχθη σε όλους τους τόνους κατά καιρούς. Στο πλαίσιο αυτής της απόφασης εντάσσεται, κατά την άποψή μου, η κατάθεση και η σημερινή συζήτηση για τη σύσταση Εξεταστικής Επιτροπής.
Εάν εγένετο δεκτή η πρόταση της Νέας Δημοκρατίας, τότε σε καθημερινή βάση, για όσο χρόνο θα διαρκούσε το έργο της Εξεταστικής Επιτροπής, θα ήταν στο προσκήνιο το χρηματιστήριο και έτσι η προεκλογική τακτική της Νέας Δημοκρατίας θα προχωρούσε όπως την έχει σχεδιάσει. Όμως, αυτή η τακτική της Νέας Δημοκρατίας δε συμφέρει την πορεία του χρηματιστηρίου, δε συμφέρει τους εγκλωβισμένους, δεν συμφέρει τον τόπο. Γι? αυτό και εμείς με την ψήφο μας θα την αποκρούσουμε καταψηφίζοντας τη συγκεκριμένη πρόταση.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Ο κ. Μιλτιάδης Έβερτ έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Εμείς κύριε Πρόεδρε, οι Βουλευτές πότε θα μιλήσουμε;
ΠΡΟΕΔΡΟΣ (Απόστολος Κακλαμάνης): Βουλευτής ομιλεί. Πάντως εσείς είσθε και τυχερός, διότι γραφτήκατε πρώτος. Τι να πουν οι άλλοι που ακολουθούν;
Ορίστε, κύριε Έβερτ.
ΜΙΛΤΙΑΔΗΣ ΕΒΕΡΤ: Κύριε Πρόεδρε, δεν είχα σκοπό να λάβω το λόγο. Είναι γνωστές οι θέσεις μου πάνω στο σκάνδαλο του χρηματιστηρίου. Αλλά απόψε ο κ. Χριστοδουλάκης πέταξε μια βόμβα την οποία έχει παραλάβει όλη η Βουλή. Και μέσω της Βουλής την έχετε παραλάβει και εσείς, κύριε Πρόεδρε. Είναι η επιστολή που κατέθεσε στα Πρακτικά του Σώματος.
Ερώτημα πρώτο. Γιατί αισθάνθηκε την ανάγκη ο κ. Χριστοδουλάκης να καταθέσει επίσημα στη Βουλή αυτή την επιστολή, αφού προηγουμένως προσπάθησε να την περάσει σε σας; Και πολύ σωστά εσείς απαντήσατε ότι αν θέλετε να την δώσετε, δώστε την εσείς απευθείας στη Βουλή. Τι κρύβεται πίσω από αυτή την υπόθεση; Ποια είναι η αποποίηση της ευθύνης της Κυβερνήσεως και προσωπικά του κ. Χριστοδουλάκη; Και πολύ σωστά βέβαια έκανε ο κ. Χριστοδουλάκης και την κατέθεσε σήμερα στη Βουλή, διότι αυτή η επιστολή σύντομα θα έβλεπε το φως της δημοσιότητας, όπως κύριε Πρόεδρε, θα βγουν στο φως της δημοσιότητας και πολλά άλλα πράγματα για τα οποία θα ντρέπεται η Βουλή, εάν δεν προχωρήσει στη σύσταση της Εξεταστικής Επιτροπής.
Κύριε Πρόεδρε, επειδή την ώρα που κατετέθη η επιστολή ήταν περιορισμένος ο αριθμός των παρόντων συναδέλφων, θα σας παρακαλέσω, πιστεύοντας ακράδαντα στην εντιμότητά σας και στην αμεροληψία σας, πριν ψηφίσει κάθε Βουλευτής είτε της Συμπολιτεύσεως είτε της Αντιπολιτεύσεως να αναγνώσετε το περιεχόμενο του κειμένου που κατετέθη.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Διενεμήθη.
ΜΙΛΤΙΑΔΗΣ ΕΒΕΡΤ: ΄Αλλο ότι διενεμήθη. Εγώ λέω να αναγνωστεί. Θα έρθουν πολλοί συνάδελφοι την τελευταία στιγμή και δε θα το γνωρίζουν.
Θα παρακαλούσα λοιπόν, γνωρίζοντας τη θητεία σας τόσα χρόνια στην Αίθουσα αυτή, αλλά γνωρίζοντας και εσείς τη δική μου θητεία, να ακούσουμε τι λέει επίσημα αυτή η επιστολή και τότε ο καθένας ας ψηφίσει κατά συνείδηση. Μην εμφανιστεί ότι η Βουλή θέλησε να την αποκρύψει.
Σκεφθείτε αύριο όλες οι εφημερίδες να γράφουν το κείμενο της επιστολής. Διότι αύριο δε θα υπάρχει άλλη είδηση. Η είδηση θα είναι αυτή η επιστολή. Με την εμπειρία σας λοιπόν, αλλά και με τη δική μας εμπειρία, θα μου επιτρέψετε να πω, σας κάνω έκκληση να την αναγνώσετε πριν φθάσουμε στην ψηφοφορία για αποδοχή ή μη της προτάσεως για Εξεταστική Επιτροπή. Αυτή και μόνο η επιστολή δημιουργεί λόγους για σύσταση Εξεταστικής Επιτροπής.
Δε μιλάμε για στραγάλια, μιλάμε για 20 δισεκατομμύρια δραχμές. Και είναι υποχρέωση της Βουλής να μάθει γιατί έφτασε αυτή η επιστολή στη Βουλή, γιατί εδόθη αυτή την ώρα. Μήπως για να αποποιηθούν ευθύνες, που μπορεί να έχουμε όλοι μας αύριο και αν πούμε ότι δεν την ακούσαμε, δεν την είδαμε, δεν τη διαβάσαμε και είναι κάπου καταχωνιασμένη στα Πρακτικά;
Ας κάνω, λοιπόν, έκκληση στην αξιοπιστία του Σώματος.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Αγαπητέ κύριε συνάδελφε, ο Πρόεδρος της Βουλής δεν έχει κανένα δικαίωμα να αξιολογεί έγγραφα που κατατίθενται από διαφόρους αγορητές από το Βήμα. Το μόνο δικαίωμα που έχει είναι να κρίνει ποια από τα έγγραφα αυτά πρέπει να καταχωρισθούν στα Πρακτικά και ποια να πάνε στο φάκελο της συζητήσεως.
Εάν αναγνωρίσουμε στον Πρόεδρο της Βουλής ένα τέτοιο δικαίωμα, δηλαδή σουμάροντας τη συζήτηση, να λέει «και τώρα θα σας διαβάσω αυτά που κατά την κρίση μου πρέπει να λάβετε υπόψη πριν τοποθετηθείτε», φοβάμαι ότι θα κάνουμε λάθος. 
ΜΙΛΤΙΑΔΗΣ ΕΒΕΡΤ: Τότε θα τη διαβάσει ένας συνάδελφος της Νέας Δημοκρατίας. 
ΠΡΟΕΔΡΟΣ (Απόστολος Κακλαμάνης): Αλλά νομίζω με προφθάσατε, ο κάθε συνάδελφος. Ο Υπουργός διάβασε το κατ? αυτόν κυριότερο μέρος, ας διαβάσει και το υπόλοιπο ο οποιοσδήποτε συνάδελφος, διότι δεν υπάρχει πρόβλημα, όπως και το οποιοδήποτε άλλο έγγραφο από όσα έχουν κατατεθεί.
Το λόγο τώρα έχει ο κ. Βαθειάς.
ΙΩΑΝΝΗΣ ΒΑΘΕΙΑΣ: Κυρίες και κύριοι συνάδελφοι, όταν κλήθηκα από τη Γραμματεία της Κοινοβουλευτικής Ομάδας του ΠΑΣΟΚ να είμαι ένας εκ των τριών εισηγητών σήμερα, είδα την πρόταση την οποία κατέθεσε η Νέα Δημοκρατία για τη σύσταση Εξεταστικής Επιτροπής.
Και φυσικά ζήτησα το φάκελο για να δω ποια είναι τα στοιχεία εκείνα που η Νέα Δημοκρατία πραγματικά ζητά μία Εξεταστική Επιτροπή στο Ελληνικό Κοινοβούλιο. Η διαπίστωση εμφανέστατη. Και αν θα μπορούσε ο ελληνικός λαός να δει, θα έβλεπε ένα φάκελο ο οποίος δεν εμπεριέχει κανένα μα κανένα στοιχείο που να δικαιολογεί την πρόταση της Νέας Δημοκρατίας σε σχέση με Εξεταστική Επιτροπή. Ο φάκελος αυτός εμπεριέχει στοιχεία σε σχέση με το θέμα στο Υπουργείο ?μυνας, στο Υπουργείο Δημόσιας Τάξης για την ασφάλεια, όπου ουσιαστικά απαλλάσσεται ο κ. Ευάγγελος Μαλέσιος, όπως απαλλάσσεται γιατί δε συμμετείχε σε επιτροπές και όπως λέει ένας συγκεκριμένος μάρτυρας, είχε ήθος και έπλεξε το εγκώμιο του συγκεκριμένου φίλου Βουλευτή που είναι εδώ. Κανένα άλλο στοιχείο.
Και αν δει κάποιος προσεκτικά την πρόταση της Νέας Δημοκρατίας, η Νέα Δημοκρατία λέει στην πρότασή της, κατά την περίοδο του πρωτοφανούς σκανδάλου του χρηματιστηρίου, ιδίως τις παραμονές των εκλογών της 9ης Απριλίου 2000, πριν, σε άλλο σημείο και μετά τις εκλογές της 9ης Απριλίου 2000, τι αποκαλύπτει άθελά της η Νέα Δημοκρατία με αυτά τα δύο στοιχεία; Αποκαλύπτει ότι δεν την ενδιαφέρει εάν υπάρχουν οι ένα εκατομμύριο μικροεπενδυτές, οι οποίοι επένδυσαν στο ελληνικό χρηματιστήριο κατά τη διάρκεια και ετών και μηνών; 
Ουσιαστικά όμως η Νέα Δημοκρατία λέει ότι δεν μπορεί να ξεπεράσει το σοκ της ήττας της 9ης Απριλίου και αυτό καταγράφει. Διότι, όταν δεν μπορείς να ξεπεράσεις αυτό το σύνδρομο, το καταγράφεις και στην πρόταση για σύσταση Εξεταστικής Επιτροπής. Καταθέτω αυτό στα Πρακτικά, αν και η Νέα Δημοκρατία το γνωρίζει πολύ καλά.
(Στο σημείο αυτό ο Βουλευτής κ. Ιωάνης Βαθειάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα μπορούσε να πει κανείς ότι η Νέα Δημοκρατία ενδιαφέρεται και για την εξυγίανση του χρηματιστηρίου και για τη λειτουργία των θεσμών και των εποπτικών αρχών και για τους μικροεπενδυτές και ότι εν πάση περιπτώσει έχει παίξει ένα σημαντικό ρόλο με προτάσεις τις οποίες έχει καταθέσει κατά τη διάρκεια αυτών των ετών.
(Στο σημείο αυτό την Προεδρική Έδρα καταλαμβάνει ο B΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Θα ήθελα να θυμίσω στους συναδέλφους της Νέας Δημοκρατίας, γιατί προφανώς το ξεχνούν, ότι έβγαλαν ένα πρόγραμμα κοντά στις εκλογές. Είναι αυτό: «Περνάμε στην πράξη». Ξέρετε πώς πέρασαν στην πράξη οι συνάδελφοι της Νέας Δημοκρατίας και ο κ. Καραμανλής σε σχέση με τις προτάσεις;
Οι προτάσεις της Νέας Δημοκρατίας έλεγαν: «Η Νέα Δημοκρατία δεσμεύεται να λάβει τα εξής μέτρα, για την αναβάθμιση του Χρηματιστηρίου Αξιών Αθηνών: Να επιταχυνθούν οι διαδικασίες για την είσοδο εταιρειών στο χρηματιστήριο, ώστε να επιτευχθεί ρυθμός εισόδου μιας εταιρείας ημερησίως». Αυτό το απίστευτο που σας διαβάζω σήμερα ήταν στο πρόγραμμα της Νέας Δημοκρατίας. Μία εταιρεία να έμπαινε στο ελληνικό χρηματιστήριο κάθε μέρα. Όσοι φυσικά το ακούτε σήμερα, πραγματικά λέτε τι απίστευτα πράγματα, τι εξωπραγματικά λέγονταν στο πρόγραμμα της Νέας Δημοκρατίας. Θα είχε διαλυθεί ουσιαστικά η ελληνική οικονομία. Είναι ο κ. Καραμανλής που λέει να ελέγχονται οι εταιρείες οι οποίες μπαίνουν στο ελληνικό χρηματιστήριο. Και θα έλεγχε η Νέα Δημοκρατία, όταν θα έβαζε μία εταιρεία κάθε μέρα στο ελληνικό χρηματιστήριο!
Το καταθέτω για τα Πρακτικά, για τον εξής λόγο: Μιλήσαμε για πραγματικές φούσκες στο ελληνικό χρηματιστήριο. Αυτή είναι η μεγαλύτερη πολιτική φούσκα που έχει γραφτεί σε πρόγραμμα κόμματος στην Ελλάδα. Γι? αυτό το λόγο, πιστεύω ότι μία μεγάλη πολιτική φούσκα είναι και η πρόταση την οποία κάνει η Νέα Δημοκρατία σήμερα στο Ελληνικό Κοινοβούλιο.
(Στο σημείο αυτό ο Βουλευτής κ. Ιωάννης Βαθειάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι μεγάλη πολιτική φούσκα, γιατί δεν την ενδιαφέρουν το ένα εκατομμύριο μικροεπενδυτές, αυτοί οι οποίοι βρίσκονται στο ελληνικό χρηματιστήριο σε τρεις κατηγορίες. Είναι οι μικροεπενδυτές, οι οποίοι μπήκαν πριν τον Απρίλιο του 1999, δηλαδή τριακόσιες πενήντα χιλιάδες επενδυτές. Γι? αυτό λειτουργούσε το ελληνικό χρηματιστήριο με πράξεις. Είναι οι οκτακόσιοι χιλιάδες επενδυτές οι οποίοι μπήκαν μετά στο ελληνικό χρηματιστήριο. Ποιες είναι οι τρεις κατηγορίες; Αυτοί που ήταν πριν στο ελληνικό χρηματιστήριο -σημαίνει ότι γνώριζαν, έκαναν επενδύσεις, αποκόμιζαν κέρδη ή, αν θέλετε, γνώριζαν τη λειτουργία του χρηματιστηρίου- μία άλλη κατηγορία ήταν μικροεπενδυτές που είχαν διαθέσιμα και μπήκαν στο ελληνικό χρηματιστήριο και μία άλλη κατηγορία οι μικροαποταμιευτές ή επενδυτές που μπήκαν με όχι δικά τους διαθέσιμα, δανειζόμενοι και είναι η πιο δύσκολη κατηγορία.
Ερχόμαστε σήμερα, μετά από ένα χρονικό διάστημα. Αν θεωρούσαμε ότι η πρόταση της Νέας Δημοκρατίας εξυπηρετούσε και τη δικαιοσύνη και τη λειτουργία του Ελληνικού Κοινοβουλίου, αλλά κυρίως τους ένα εκατομμύριο διακόσιες χιλιάδες επενδυτές του ελληνικού χρηματιστηρίου, εμείς θα κάναμε αποδεκτή αυτή την πρόταση για τη σύσταση Εξεταστικής Επιτροπής. Είναι όμως η μόνη που δεν εξυπηρετεί. Το ελληνικό χρηματιστήριο βρίσκεται σ? ένα καλύτερο επίπεδο. Κι εμείς δε θα κάνουμε δηλώσεις για το αν θα πάει καλά ή πώς θα πάει.
Είναι σε ένα καλύτερο επίπεδο το ελληνικό χρηματιστήριο. Και αυτό το καταλαβαίνουν όλοι.
Είναι τυχαίο το ότι η Νέα Δημοκρατία καταθέτει τη συγκεκριμένη πρόταση; Και αν θέλετε, αυτοί οι οποίοι είναι μέσα με τα διαθέσιμά τους δεν περιμένουν, σε μία πορεία ανάκαμψης ή αν θέλετε στον οικονομικό κύκλο ο οποίος γίνεται στη λογική των πέντε, επτά ετών ?και το γνωρίζουν πάρα πολύ καλά όλοι οι οικονομολόγοι- ότι πλέον ένα κομμάτι μετατρέπεται σε μεσομακροπρόθεσμους επενδυτές, οι οποίοι είναι βέβαιο ότι από την οποιαδήποτε ανάκαμψη του ελληνικού χρηματιστηρίου θα είναι αυτοί οι οποίοι θα ωφεληθούν στην πορεία των επόμενων ετών; Αυτή δεν είναι η πραγματικότητα;
Με την πρόταση την οποία κάνετε, αυτό το οποίο δημιουργείτε είναι ένα αρνητικό κλίμα για μία ώριμη αγορά του ελληνικού χρηματιστηρίου που είναι σαφώς ώριμη αγορά, έχει ενταχθεί στις ευρωπαϊκές αγορές και κινείται με τα διεθνή πρότυπα. Και εσάς αυτό σας ενοχλεί. Σας ενοχλεί και προσπαθείτε να πείτε ότι οι μικροεπενδυτές αυτοί έχουν χάσει οριστικά τα χρήματά τους. Ξέρετε ότι αυτό που λέτε είναι ψευδές και το επαναλαμβάνετε γιατί αυτό το οποίο είναι βέβαιο ότι τρέμετε, είναι να μην υπάρξει ανάκαμψη του ελληνικού χρηματιστηρίου. Και αυτή η ανάκαμψη φυσικά εσάς τουλάχιστον δε θα σας βοηθήσει στις εκλογές του χρόνου, το 2004. 
Εμείς, όμως, έχουμε ξεκαθαρίσει. Θωρακίζουμε το ελληνικό χρηματιστήριο, θωρακίζουμε την Επιτροπή Κεφαλαιαγοράς για να μπορέσει πραγματικά να επιτελέσει ένα σημαντικό ρόλο. Η Επιτροπή Κεφαλαιαγοράς σήμερα έχει εκατόν σαράντα πέντε αξιόλογα στελέχη, όταν την περίοδο τη δική σας, την περίοδο δηλαδή του 1993, υπήρχαν τρία άτομα όλα και όλα στην Επιτροπή Κεφαλαιαγοράς. Και θέλατε να κάνετε πολιτική όσον αφορά τα ζητήματα και της Κεφαλαιαγοράς και του χρηματιστηρίου. 
Το μόνο που κάνατε, κύριοι συνάδελφοι, ήταν το 1991 να περάσετε αυτά τα οποία είχατε πάρει από την Ευρωπαϊκή Ένωση χωρίς καν να δημιουργήσετε μεταρρυθμίσεις στο ελληνικό χρηματιστήριο.
Και επειδή μιλάτε συνεχώς για τη συγκεκριμένη περίοδο, θα ήθελα να καταθέσω για τα Πρακτικά της Βουλής ?για να θυμόμαστε κιόλας- την πορεία των δεικτών των χρηματιστηρίων της Ευρωπαϊκής Ένωσης από το υψηλότερο σημείο σε όλα τα χρηματιστήρια, για να υπάρχουν εδώ οι συγκεκριμένοι δείκτες και να μπορείτε να βλέπετε και τις μειώσεις όλων των διεθνών χρηματιστηρίων, αντίστοιχες της Ελλάδας, ίσως μικρότερες, διότι υπήρχε το μεγάλο πρόβλημα της διεθνής ύφεσης.
(Στο σημείο αυτό ο Βουλευτής κ. Ιωάννης Βαθειάς καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όμως και κάτι ακόμα, επειδή μιλάμε όλοι για φούσκες. 1990: Η μεγάλη φούσκα της διεκδίκησης της Ολυμπιάδας από τη χώρα εδώ τότε. Το γνωρίζετε πολύ καλά ότι θα υπήρχε η εξέλιξη φούσκας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, κύριε Πρόεδρε.
Τι έγινε τότε; Σε μία ημέρα μείον 55% ο δείκτης του χρηματιστηρίου. Αυτός ήταν ο γενικός δείκτης το 1988, κύριοι συνάδελφοι. Και βλέπετε πως πήγε ο δείκτης το 1992. Ήταν κυβέρνηση η Νέα Δημοκρατία, ήταν Πρωθυπουργός ο κ. Μητσοτάκης τότε που έσκασαν οι πολύ μεγάλες φούσκες εκείνης της περιόδου της πολύ μεγάλης πτώσης.
Και έχω, κύριε επίτιμε Πρόεδρε της Νέας Δημοκρατίας, αναλυτικά τους δείκτες από το 1988 μέχρι το 1992, για να δείτε την πολύ μεγάλη πτώση εκείνης της περιόδου. Και κανένας δε μίλησε τότε για τις τεράστιες ευθύνες της πολύ μεγάλης πολιτικής απάτης εκείνης της περιόδου.
Παρακαλώ αυτοί οι δείκτες να κατατεθούν στα Πρακτικά, όπως το πώς ήταν η Επιτροπή Κεφαλαιαγοράς και πως είναι σήμερα σε προσωπικό, για να μπορείτε να δείτε όλα αυτά τα στοιχεία, τα οποία δε θέλετε να τα δείτε. Τα απαξιώνετε. Και τα απαξιώνετε γιατί δε σας ενδιαφέρει να μιλήσουμε με πραγματικούς όρους και όσον αφορά την οικονομία και όσον αφορά την πορεία του χρηματιστηρίου. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Βαθειά.
ΙΩΑΝΝΗΣ ΒΑΘΕΙΑΣ: Και καταθέτω και όλα τα πρόστιμα τα οποία έβαλε η Επιτροπή Κεφαλαιαγοράς με τους συγκεκριμένους ελέγχους.
(Στο σημείο αυτό ο Βουλευτής κ. Ιωάννης Βαθειάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, έχουμε τη σοβαρότερη Επιτροπή Κεφαλαιαγοράς και αυτό είναι γνωστό στην Ευρώπη και το γνωρίζετε. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σε ολόκληρο τον κόσμο! Γιατί κάνετε εκπτώσεις!
ΙΩΑΝΝΗΣ ΒΑΘΕΙΑΣ: Έχουμε ένα χρηματιστήριο, το οποίο είχε προετοιμαστεί για να μπει με τη διαδικασία του ενιαίου νομίσματος ένα χρόνο πριν και πιστεύουμε ότι η ανάκαμψη του χρηματιστηρίου θα ωφελήσει αυτούς τους μικροεπενδυτές από τους οποίους σήμερα εσείς αποστρέφετε συστηματικά το βλέμμα σας γιατί ουσιαστικά δε σας ενδιαφέρουν. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Βαθειά. 
ΙΩΑΝΝΗΣ ΒΑΘΕΙΑΣ: Θα ήθελα να πω ότι υπάρχει η δυνατότητα ακόμα να κατανοήσετε ότι οι θεσμοί στην οικονομία μπορούν να λειτουργήσουν ανεξάρτητα, μπορούν να λειτουργήσουν έξω από τις μυλόπετρες της δικής σας κομματικής πλέον λειτουργίας, στην οποία θέλετε να βάλετε τους θεσμούς. Γι? αυτό το λόγο θωρακίζοντας και το ένα εκατομμύριο μικροεπενδυτές εμείς απορρίπτουμε τη συγκεκριμένη εξεταστική των πραγμάτων επιτροπή. 
Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παπαθανασίου. 
ΙΩΑΝΝΗΣ ΠΑΠΑΘΑΝΑΣΙΟΥ: Κυρίες και κύριοι συνάδελφοι, μετά την κατάθεση από τον κύριο Υπουργό του σημερινού εγγράφου μάθαμε όλοι ξανά πώς κάνουμε πράξη με το χέρι γιατί κανένα κομπιουτεράκι δεν μπορεί να βγάλει τα 64 εκατομμύρια ευρώ και να τα μετατρέψει σε δραχμές. Δε χωράει σε κανένα κομπιουτεράκι, όπως δε χωράει και σε κανενός ανθρώπου το μυαλό. Και παρ? όλο ότι θα αρκούσε και το σημερινό έγγραφο για να σταματήσει η συζήτηση εδώ και να ψηφίσουμε όλοι υπέρ της Εξεταστικής Επιτροπής -θα αρκούσε αυτό από μόνο του- εμένα θα μου επιτρέψετε να γυρίσω τρία χρόνια πίσω, στις12-3-2000. 
Ένα μήνα πριν από τις εκλογές του Απριλίου ο κ. Σημίτης δίνει συνέντευξη στο «ΒΗΜΑ ΤΗΣ ΚΥΡΙΑΚΗΣ» και δηλώνει για την πορεία του χρηματιστηρίου: «Η πορεία ενός χρηματιστηρίου» -λέει- «καθορίζεται από την πορεία της οικονομίας, η πορεία της οικονομίας είναι θετική γι? αυτό και μακροπρόθεσμα η πορεία του χρηματιστηρίου θα είναι θετική». Λίγο παρακάτω λέει: «Δεν πιστεύω ότι το χρηματιστήριο είναι μείζον πολιτικό θέμα». Και λίγο παρακάτω: «Το χρηματιστήριο είναι θεσμός που εξυπηρετεί την οικονομία και γι? αυτό δεν πρέπει να το εμπλέξουμε στις πολιτικές συζητήσεις. Έχει την αυτονομία του και πρέπει να περιφρουρηθεί». 
ΒΑΣΙΛΗΣ ΚΕΔΙΚΟΓΛΟΥ: Πότε αυτά; 
ΙΩΑΝΝΗΣ ΠΑΠΑΘΑΝΑΣΙΟΥ: Αυτό ήταν στις 12-3-2000. 
Ας μου επιτραπεί με βάση αυτές τις δηλώσεις του Πρωθυπουργού να κάνω και εγώ μερικές επισημάνσεις. 
Επισήμανση πρώτη: Ο κύριος Πρωθυπουργός απέδωσε την τότε πτώση του χρηματιστηρίου σε συγκυριακούς λόγους και προέβλεψε ότι η πορεία θα είναι θετική. Σας θυμίζω πως τότε ο δείκτης ήταν ήδη στις 4.863 μονάδες και έκτοτε κατρακύλησε και έφθασε μέχρι τις 1467. Αυτή ήταν η θετική πορεία που προέβλεψε ο Πρωθυπουργός για το χρηματιστήριο; Και πώς μπόρεσε μετά απ? αυτές τις προβλέψεις να πει, στρεφόμενος εναντίον ενάμισι εκατομμυρίου μικροεπενδυτών, την παροιμιώδη φράση «ας πρόσεχαν»; Πράγματι ας πρόσεχαν που ψήφισαν τον κ. Σημίτη. 
Στ? αλήθεια όμως τι φταίει για τη μεγάλη πτώση του χρηματιστηρίου; Γιατί το ελληνικό χρηματιστήριο έπεσε σημαντικά περισσότερο από όλα τα υπόλοιπα χρηματιστήρια της Ευρώπης; Μήπως γιατί η στάση της Κυβέρνησης και το καθεστώς της ατιμωρησίας που συντηρεί, έκανε το θεσμό τελείως ανυπόληπτο; Μήπως γιατί οι θεσμικοί απατεώνες παραμένουν ατιμώρητοι και περιμένουν την επόμενη ευκαιρία εύκολου πλουτισμού και αρπαγής των αποταμιεύσεων των ανύποπτων μικροεπενδυτών; Μήπως γιατί οι ισολογισμοί των εισηγμένων αποδεικνύονται στην πράξη πολλές φορές μαγειρεμένοι; Και να μην ισχυρίζεται ο κ. Θωμαδάκης ότι ο έλεγχος των ισολογισμών των εισηγμένων δεν ανήκει στις αρμοδιότητες της Επιτροπής Κεφαλαιαγοράς. Γιατί αν δεν ανήκει, τότε γιατί φέρνει τώρα με καθυστέρηση πέντε ετών νομοσχέδιο για τη συγκρότηση Επιτροπής Λογιστικής Τυποποίησης και Ελέγχου και δεν το έκανε τότε; 
Επισήμανση δεύτερη: Ο κύριος Πρωθυπουργός στην ίδια συνέντευξη δήλωσε πως το χρηματιστήριο δεν είναι μείζον πολιτικό θέμα. Το ακούσαμε και σήμερα αυτό από τον κύριο Υπουργό. Δεν αποτελεί δηλαδή μείζον πολιτικό θέμα για μία σοσιαλιστική μάλιστα Κυβέρνηση ότι ενάμισι εκατομμύριο μικροεπενδυτές έχασαν τις αποταμιεύσεις τους σε όφελος των ολίγων και των ισχυρών από τη φούσκα του χρηματιστηρίου. Μια φούσκα με το γενικό δείκτη να ξεκινάει από τις 2.921 μονάδες στις αρχές του 1999 και να φθάνει το Σεπτέμβριο του ίδιου χρόνου στις 6.355 μονάδες, δηλαδή αύξηση 118%. 
Μία φούσκα με κεφαλαιοποίηση από τα 23 στα 86 τρισεκατομμύρια, αύξηση 275% σε εννέα μήνες. Μια φούσκα που όταν έχασαν, χάθηκαν δεκάδες τρισεκατομμύρια. Σε μερικές δε περιπτώσεις η φούσκα ήταν πολύ μεγαλύτερη με χαρακτηριστικότερη εκείνη των γενικών αποθηκών, των οποίων η αξία αυξήθηκε από τον Ιανουάριο έως το Σεπτέμβριο -σε εννέα μήνες- 5000%. Και όταν η Εθνική Τράπεζα ?η μεγάλη μας φίλη- πούλησε, τότε οι ζημιές των επενδυτών ήταν της τάξεως του 90%. Μία λαϊκή παροιμία λέει: «?μα έχεις τέτοιους φίλους, τι τους θέλεις τους εχθρούς».
Αν δεν αποτελεί λοιπόν μείζον πολιτικό ζήτημα αυτή η τεράστια αναδιανομή πλούτου που πραγματοποιήθηκε από τους οικονομικά ασθενέστερους στους οικονομικά ισχυρούς, τότε τι αποτελεί για το ΠΑΣΟΚ μείζον πολιτικό θέμα; 
Επισήμανση τρίτη: Ο κύριος Πρωθυπουργός στην ίδια συνέντευξη καλεί τα κόμματα να αφήσουν το χρηματιστήριο στην ησυχία του και δηλώνει πως η Κυβέρνηση σέβεται την αυτονομία του θεσμού. Πώς σεβάστηκε άραγε το ΠΑΣΟΚ. την αυτονομία του χρηματιστηρίου; Σύμφωνα με την εισηγητική έκθεση του προϋπολογισμού του 2001 η ΔΕΚΑ το 2000 είχε αποκτήσει μέσω αγορών από το χρηματιστήριο μετοχές αξίας 1.144 εκατομμυρίων ευρώ.
Μήπως χρησιμοποιήθηκαν αυτά τα λεφτά των Ελλήνων φορολογουμένων για να αγοραστούν μετοχές σε τιμή ευκαιρίας και να ωφεληθεί το δημόσιο, να μειωθεί το δημόσιο χρέος; Όχι βέβαια. Μόνο τεράστιες ζημιές προκάλεσε η ΔΕΚΑ. Τα λεφτά των Ελλήνων φορολογουμένων χρησιμοποιήθηκαν για να κρατηθεί το χρηματιστήριο σε ανεκτά επίπεδα μέχρι τις εκλογές, προκειμένου ενάμισι εκατομμύριο μικροεπενδυτές να μην «μαυρίσουν» την Κυβέρνηση του ΠΑΣΟΚ.
Αυτή είναι η πραγματικότητα. Έτσι σεβάστηκε το ΠΑΣΟΚ και ο κ. Σημίτης την αυτονομία του χρηματιστηρίου. Η Αγροτική Συμμετοχών εταιρεία με ίδια κεφάλαια ένα δισεκατομμύριο δραχμές, έλαβε από ιδιωτική τράπεζα με εγγύηση του δημοσίου δάνειο ύψους διακοσίων δισεκατομμυρίων. Διακόσιες φορές δηλαδή τα κεφάλαιά της για αγορά μετοχών.
Η Κυβέρνηση και ο κύριος Υπουργός μένει τώρα να εξηγήσει πώς η συγκεκριμένη εγγύηση του δημοσίου που δόθηκε μάλιστα αυθημερόν, ωφελεί το δημόσιο και δεν ωφελεί τρίτους. Γιατί το υπόλοιπο του δανείου έχει αναληφθεί τώρα από τη μητρική Αγροτική Τράπεζα, όπως προτείνεται από τον ισολογισμό της ΑΤΕ το 2002; Γιατί για το δάνειο αυτό με εγγύηση του ελληνικού δημοσίου δε ζητήθηκε έγκριση από την Ευρωπαϊκή Ένωση, όπως υπήρχε υποχρέωση; 
Επιπλέον, ας μας εξηγήσει γιατί τα ασφαλιστικά ταμεία έκαναν μαζικές αγορές μετοχών το 2000 και υπέστησαν ζημιές που ξεπερνούν τα δύο δισεκατομμύρια ευρώ; Γιατί το Διεθνές Νομισματικό Ταμείο στην έκθεση του Μαρτίου του 2002 στη σελίδα τριάντα έξι αναφέρει πως τα στοιχεία που δίνει η ελληνική Κυβέρνηση για τις επενδύσεις των ασφαλιστικών φορέων σε μετοχές είναι φτωχά; Γιατί για το ίδιο θέμα το Συμβούλιο Υπουργών Οικονομίας που έγινε στις Βρυξέλες στις 18 Φεβρουαρίου του 2003 ζητά από την Ελλάδα να βελτιώσει το σύστημα παρουσίασης των στοιχείων για τις επενδύσεις σε μετοχές από τα ασφαλιστικά της ταμεία; Γιατί υπάρχει τέτοια αδιαφάνεια στο θέμα αυτό; Θέλετε να κρύψετε τίποτα;
Στον κοινωνικό προϋπολογισμό του έτους 2001 του Υπουργείου Εργασίας και Κοινωνικών Ασφαλίσεων, στη σελίδα διακόσια τριάντα εννέα, παρατηρούμε ότι επί συνόλου περιουσιακών στοιχείων 5.296 δισεκατομμυρίων δραχμών οι τοποθετήσεις σε μετοχές και μερίδια αμοιβαίων ανέρχεται σε 1.537 δισεκατομμύρια δραχμές, δηλαδή στο 29% του συνόλου. Ειδικά για το ΙΚΑ, οι μετοχές και τα μερίδια των αμοιβαίων κεφαλαίων ανέρχονται στο 44% του συνόλου της περιουσίας τους. Μήπως υπάρχουν και ποινικές ευθύνες εφόσον ορισμένες διοικήσεις υπερέβησαν το επιτρεπόμενο ποσοστό των αποθεμάτων τους, αυτό που επιτρέπεται να έχουν τοποθετήσει σε μετοχές, όπως ρητά ορίζει ο ν. 2676/99; Εγώ ρωτάω, μήπως; Αλήθεια, όλα αυτά δεν πρέπει να τα ερευνήσουμε;
Κυρίες και κύριοι συνάδελφοι, τα παραδείγματα κατηγορηματικής διάψευσης της δήλωσης του κ. Σημίτη περί σεβασμού της αυτονομίας του χρηματιστηρίου είναι ατελείωτα. Το χρηματιστήριο χρησιμοποιήθηκε από την Κυβέρνηση για την προεκλογική στήριξη και την επίτευξη κομματικών ωφελειών σε βάρος του δημοσίου συμφέροντος. Η Κυβέρνηση χρησιμοποίησε τα χρήματα των Ελλήνων φορολογουμένων και των ασφαλισμένων κατά παράβαση κάθε έννοιας νομιμότητας και διαφάνειας. Η καθεστωτική και αλαζονική συμπεριφορά της Κυβέρνησης προκάλεσε τεράστια ζημιά στην αξιοπιστία του χρηματιστηρίου. 
Αλλά, για να δούμε, μήπως έβαλε μυαλό η Κυβέρνηση του ΠΑΣΟΚ; Αποφάσισε μήπως έκτοτε να σεβαστεί την αυτονομία του θεσμού; Δυστυχώς όχι. Συνεχίζει «τα ίδια Παντελάκη μου, τα ίδια Παντελή μου». Η αδράνεια της Επιτροπής Κεφαλαιαγοράς δεν αποτελεί παρελθόν. Δύο μεγάλες κρατικές επιχειρήσεις του δημόσιου τομέα, η ΔΕΗ και η Αγροτική Τράπεζα, συνεχίζουν να αγνοούν τις αποφάσεις του χρηματιστηρίου και τις αποφάσεις της Ευρωπαϊκής Ένωσης και δεν έχουν προβεί σε αναμόρφωση των ισολογισμών τους, των αποτελεσμάτων τους και των ιδίων κεφαλαίων τους.
Συνεχίζει λοιπόν ή δε συνεχίζει να υπάρχει καθεστώς ατιμωρησίας; Παρατηρήθηκε ή δεν παρατηρήθηκε χρονική ταύτιση, όπως πρόσφατα κατήγγειλε και ο κ. Έβερτ, της έντονα ανοδικής πορείας της μετοχής της θυγατρικής της Εθνικής, του Αστέρα, της ξενοδοχειακής, με τη δημοσίευση προνομιακής νομοθετικής διάταξης που ωφελεί σημαντικά την ακίνητη περιουσία της εταιρείας στη Βουλιαγμένη -εξήντα εκατομμύρια ευρώ περίπου είναι αυτά, όσα αναφέρει και το έγγραφό σας- χωρίς να δοθεί η ενδεδειγμένη δημοσιότητα από τη διοίκηση της εταιρείας; Το γεγονός αυτό δημιουργεί ή δε δημιουργεί υποψίες για την εκμετάλλευση εσωτερικής πληροφόρησης από ορισμένους;
Αλλά, κυρίες και κύριοι, από πότε το κράτος νομοθετεί ειδικά για μία εισηγμένη εταιρεία στο χρηματιστήριο και δίνει αυξημένο συντελεστή δόμησης και πρόσθετο οικόπεδο σε εξευτελιστικές τιμές, διαμορφώνοντας έτσι την τιμή της μετοχής της;
Σε ποιο ευρωπαϊκό κράτος γίνονται τέτοιες ειδικές νομοθετικές ρυθμίσεις για μια συγκεκριμένη επιχείρηση; Και ποια είναι αυτή η Επιτροπή Κεφαλαιαγοράς που ακούσαμε πριν από λίγο ότι είναι η καλύτερη της Ευρώπης και επιτρέπει τέτοια πράγματα;
Κυρίες και κύριοι συνάδελφοι, η πρόταση της Νέας Δημοκρατίας δίνει την ευκαιρία σε όλους τους Βουλευτές και τα κόμματα να κάνουν πράγματι τη μεγάλη ανατροπή, να χυθεί άπλετο φως στο σκάνδαλο του χρηματιστηρίου, να πληρώσουν οι υπεύθυνοι, να δημιουργηθούν οι προϋποθέσεις, ώστε καμία μελλοντική κυβέρνηση, κανένας Υπουργός, κανένας Βουλευτής, κανένας διοικητής κρατικής ή ιδιωτικής επιχείρησης να μην μπορεί στο μέλλον να παραβεί νόμους, δεοντολογία και κανονισμούς, να μην μπορεί να βάλει χέρι στα χρήματα των Ελλήνων φορολογουμένων, των ασφαλισμένων, στις αποταμιεύσεις και στις επενδύσεις των μικροεπενδυτών. Στο κάτω-κάτω όποιος δεν έχει να φοβηθεί τίποτα, όχι μόνον δεν αρνείται, αλλά πρωταγωνιστεί στη διερεύνηση της όλης υπόθεσης. Αντ? αυτού εμείς εδώ συναντούμε την άρνηση του Πρωθυπουργού και των Βουλευτών, όσων τουλάχιστον μίλησαν μέχρι τώρα στην πρότασή μας για τη σύσταση Εξεταστικής Επιτροπής.
Η πρόφαση της Κυβέρνησης ?διότι περί πρόφασης πρόκειται- είναι ότι το σκάνδαλο του χρηματιστηρίου δεν υφίσταται και ότι οποιαδήποτε συζήτηση κάνει κακό στο θεσμό και στην πορεία του. Κάνει κακό όμως η συζήτηση για την κάθαρση και την εξυγίανση του χρηματιστηρίου ή η συγκάλυψη και η ατιμωρησία;
Κυρίες και κύριοι συνάδελφοι, ας πούμε τα πράγματα με το όνομά τους. Όποιος δεν έχει να κρύψει τίποτα, ψηφίζει την πρόταση για Εξεταστική Επιτροπή, όποιος έχει αντιθέτως κάτι να κρύψει, αυτός την καταψηφίζει. Κάθε αρνητική ψήφος σημαίνει ενοχή και συγκάλυψη. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Κύριε Πρόεδρε, το λόγο για μια παρέμβαση.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο για τρία λεπτά.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Επειδή έρχεται και επανέρχεται το θέμα της Αγροτικής Τραπέζης, θέλω να διαβεβαιώσω για άλλη μια φορά τη Βουλή για ορισμένα πράγματα.
Πρώτα απ? όλα η Αγροτική Τράπεζα της Ελλάδος Συμμετοχών ουδέποτε έκανε χρήση της εγγύησης του ελληνικού δημοσίου. Εάν μάλιστα λαμβάνατε το κείμενο το οποίο κατέθεσε ο εισηγητής του ΠΑΣΟΚ στην αρχή της ομιλίας του ?το οποίο είναι δικαστικό έγγραφο- θα βλέπατε ότι γράφει αυτό μέσα σχετικά με τις αγοραπωλησίες τις οποίες έκανε η Αγροτική Τράπεζα της Ελλάδος Συμμετοχών, πως «το χαρτοφυλάκιο της Αγροτικής Τράπεζας της Ελλάδος Συμμετοχών αποτελείται από μετοχές εισηγμένων εταιρειών που κατείχε η Αγροτική Τράπεζα της Ελλάδος και τις μεταβίβασε για να ωφεληθεί η ίδια των υπεραξιών 114 δισεκατομμυρίων δραχμών το έτος 1999 που έγινε η μεταβίβαση στην Αγροτική Τράπεζα της Ελλάδος Συμμετοχών». Και προκύπτει βεβαίως, απ? ό,τι λέει το έγγραφο ότι οι μετοχές, οι αγορές και οι πωλήσεις από την Αγροτική Τράπεζα Ελλάδος συνετέλεσαν στην περαιτέρω προώθηση των συμφερόντων της ίδιας της τράπεζας. Από πουθενά δεν προκύπτει ότι υπήρχε οτιδήποτε επιλήψιμο στην εισαγωγή της Αγροτικής Τράπεζας στο Χρηματιστήριο Αξιών Αθηνών.
ΙΩΑΝΝΗΣ ΠΑΠΑΘΑΝΑΣΙΟΥ: Στο πληροφοριακό δελτίο υπήρχε.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Οικονομίας και Οικονομικών): Μη βιάζεστε. 
Στο ενημερωτικό δελτίο υπήρχαν παρατηρήσεις και των Τακτικών Ορκωτών Λογιστών και των Εκτάκτων Ορκωτών Ελεγκτών, οι οποίες αναφέρονται σε ορισμένα θέματα, σχετικά με τις προβλέψεις που υπήρχαν για επισφαλείς απαιτήσεις, σχετικά με την ανάγκη βελτίωσης των συστημάτων λογιστικής, πληροφορικής και εσωτερικού ελέγχου, όπως επίσης και στο λογισμό τόκων σε ορισμένες κατηγορίες μακροπροθέσμων δανείων. Δεν επροτείνετο αναμόρφωση των αποτελεσμάτων της τράπεζας. Παρ? όλα αυτά συμπεριλήφθηκαν στο ενημερωτικό δελτίο, όπως και οι αντίστοιχες παρατηρήσεις των Εκτάκτων Ορκωτών Λογιστών, προκειμένου να υπάρχει πλήρης πληροφόρηση του επενδυτικού κοινού. Γι? αυτό η εισαγωγή της Αγροτικής Τράπεζας Ελλάδος στο χρηματιστήριο έγινε με όλους τους κανόνες. Είχε μια καλή πορεία συγκριτικά και με την πορεία των άλλων τραπεζών. Τέλος, πρέπει να σας πω ότι έπειτα από μια σημαντική προσπάθεια η Αγροτική Τράπεζα Ελλάδος σήμερα πληροί όπως πληρούσε και τότε, όλες τις προδιαγραφές κεφαλαιακής επάρκειας. 
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, σήμερα μια τραγωδία που έχει πλήξει τον ελληνικό λαό προσπαθούν κάποιοι να τη μετατρέψουν σε φαρσοκωμωδία. Και όπως αντιλαμβάνεστε ο λαός δεν μπορεί να συμπράττει σε αυτήν την απόπειρα της φαρσοκωμωδίας.
Καταρχήν ήρθε ο κ. Καραμανλής εδώ και δεν απέκλεισε από την Εξεταστική Επιτροπή, από τους ανθρώπους που κάνουν την αίτηση, τους Βουλευτές-παίκτες του χρηματιστηρίου. Δηλαδή έρχονται κατηγορούμενοι και γίνονται κατήγοροι, περί αυτού πρόκειται. Δε μας έδωσε μια υπεύθυνη δήλωση ποιοι Βουλευτές έπαιζαν τότε στο χρηματιστήριο. Γιατί ακούστηκαν σήμερα, βεβαίως τα 22 δισεκατομμύρια δραχμές του κ. Νεονάκη, που τρόμαξαν τα αυτιά μας, αλλά δεν ακούστηκαν τα 9 δισεκατομμύρια δραχμές Βουλευτού της Νέας Δημοκρατίας εκείνη την περίοδο.
Αυτοί οι δύο μόνο παίκτες του χρηματιστηρίου, θα μπορούσαν να ανεβοκατεβάζουν το δείκτη του κάθε μέρα, με 31 δισεκατομμύρια δραχμές. Και βεβαίως και ο ίδιος ο κ. Καραμανλής από το «πόθεν έσχες» αν κοιτάξει κανείς, έπαιζε στο χρηματιστήριο εκείνη τη χρονιά, όταν ο Γιώργος Σούρλας που απομονώθηκε στη Βουλή και εγώ, καταθέταμε τροπολογία για να μην παίζει Βουλευτής. Γιατί φυσικά ο Βουλευτής δεν έχει την ίδια πληροφόρηση με το φουκαρά από την Ορεστιάδα.
Ερχόσαστε τώρα να γίνουμε τιμητές, ποιων πραγμάτων; Εκείνων που εμείς συνεργήσαμε να γίνουν πριν από τέσσερα χρόνια; Αυτό είναι ένα τεράστιο κενό που δημιουργείτε. 
Διαβάστε σήμερα την «Απογευματινή» και «το Έθνος». Η μία εφημερίδα στηρίζει τη Νέα Δημοκρατία, η άλλη στηρίζει το ΠΑΣΟΚ. Δύο σελίδες και οι δύο εφημερίδες για το γάμο του Ντέμη και της Βανδή και λίγες στήλες για τη σημερινή απόπειρα για την Εξεταστική Επιτροπή για το χρηματιστήριο. Τι σημαίνει και τι καταδεικνύει αυτό; Πρώτον, όπως το μεθοδεύσατε δεν ενδιαφέρεται ο κόσμος. Δεύτερον, ότι ο ένας είναι ο Μπόμπολας του «Έθνους», ο μεγαλοκατασκευαστής που στηρίζει το ΠΑΣΟΚ και ο άλλος είναι ο συνέταιρός του, μεγαλοκατασκευαστής δημοσίων έργων, ο κ. Σαραντόπουλος. Και θα δείτε και άλλους μεγαλοκατασκευαστές που έχω στη λίστα, κύριε Πρόεδρε. Αυτά δεν τα είδε η Νέα Δημοκρατία. 
Όταν ήρθε εδώ Υπουργός της δικής σας Κυβέρνησης, κύριοι του ΠΑΣΟΚ, και τους απάλλαξε από τα πλασματικά, τα ψεύτικα τιμολόγια και τους αφαίρεσε τεράστια πρόστιμα, τότε η Νέα Δημοκρατία δεν έκανε θόρυβο γι? αυτό το μεγάλο έγκλημα κατά της ελληνικής κοινωνίας, αυτό το έγκλημα να απαλλάξουμε τους ανθρώπους που είχαν διαπράξει φοροαπάτη με ειδικό νόμο. Δεν φώναξε γιατί τότε μέσα σε αυτούς ήταν και οι δικοί της άνθρωποι, ήταν ο γενικός διευθυντής κ. Γαρδέλης με την εταιρεία «ΑΒΑΞ». Αυτή είναι η διαφορά. Εκεί που θίγονται τα συμφέροντα των δύο μεγάλων, δεν μπαίνουν. Η Νέα Δημοκρατία δεν έφερε σήμερα συγκεκριμένα στοιχεία. Να θυμίσω για το «ΜΕGA» MEGA κομπίνα. Στη μία η ώρα το πρωί περάσετε την τροπολογία για να μπορέσει το «MEGA» να μπει στο χρηματιστήριο, εν ομονοία και εν συμπράξει. Να σας θυμίσω τη Γενική Τράπεζα; Να θυμίσω ότι ο κ. Κοντομηνάς μπήκε με 700 δραχμές μέσα και ποιος είναι άραγε ο συμβαλλόμενος που έχει συνυπογράψει; Δεν είναι κυβερνητικός; Πήγε τη μετοχή 14.000 δραχμές και λάκισε βράδυ για να αυτοκτονήσει κόσμος μετά που η μετοχή έπεσε στις 500 δραχμές Γιατί η Νέα Δημοκρατία δεν τον κατονομάζει, δεν τον στέλνει στον εισαγγελέα ; Γιατί ο κ. Κοντομηνάς έχει το «ALPHA» και αύριο περιμένει ο κ. Καραμανλής να του βγάλουν δύο λεπτά στο δελτίο ειδήσεων. Έτσι και με το «MEGA», το πλέον αναξιόπιστο κανάλι. Να σας θυμίσω τον Μπατατούδη; Δεν ξέρουμε τι έκανε ο Μπατατούδης; Αλλά ο Μπατατούδης έχει το «SEVEN», μικρότερο αλλά κανάλι. Να σας θυμίσω τον κ. Αθανασούλη και τις σχέσεις που είχε με τον ένα και με το άλλο κόμμα; Να θυμίσω τις σχέσεις με τον κ. Νεονάκη, τον κ. Μανίκα; Τις βίλες δεν τις έβγαλα εγώ. Να θυμίσω τις κουμπαριές με Βουλευτές της Νέας Δημοκρατίας, τη χρηματοδότηση του κινήματος των λοχαγών της Νέας Δημοκρατίας με τα λεφτά του Αθανασούλη; Δεν μιλάμε όμως για το «ALTER», φοβόμαστε. Δεν μιλάμε για τον κ. Καρατζά. Στο απυρόβλητο ο κ. Καρατζάς, Δεν ξέρουμε ότι ο κ. Καρατζάς είναι αυτός που οδηγούσε την κούρσα του χρηματιστηρίου. Είναι αυτός που έσωσε τον κ. Αλαφούζο από το μεγάλο αυτό έγκλημα που πήρε τα λεφτά για την «Καθημερινή» και τα έκανε τάνκερ. Γι? αυτό το θέμα όμως δε μιλάμε.
Όπως δε μίλησε η Νέα Δημοκρατία όταν εξεδιώχθη βάναυσα, αισχρά από το ΠΑΣΟΚ ο εισαγγελέας κ. Ντογιάκος όταν έφερε σε μία κόλλα χαρτί τον κ. Λαμπράκη. Αλλά βεβαίως επειδή ο κ. Λαμπράκης ήθελε να εξαφανιστεί ο κ. Ντογιάκος από τη θέση του, η Νέα Δημοκρατία δεν φώναξε. Τώρα όμως προσπαθεί να βρει εισαγγελέα για να υπακούσει στα κελεύσματά της. Να λοιπόν ποια είναι τα εγκλήματα. Και θα μπορούσα να πω κι άλλα, κύριε Πρόεδρε, για τα 302 τρισεκατομμύρια που φαγώθηκαν. Από την Ευρωπαϊκή Ένωση 102 τρισεκατομμύρια. από την Ευρωπαϊκή Ένωση, 50 τρισεκατομμύρια στο χρηματιστήριο, 30 τρισεκατομμύρια στο έλλειμμα και 120 τρισεκατομμύρια στα ελλείμματα των ασφαλιστικών ταμείων. Πού πήγαν αυτά τα 302 τρισεκατομμύρια; Κανείς δεν ομιλεί. 302 τρισεκατομμύρια χαμένα, τεράστια τα ποσά. 
Όσον αφορά τον κ. Μαλέσιο, πιάσαμε αυτόν που μένει στο νοίκι. Να πιάσουμε αυτούς που μένουν στις βιλάρες, όλους αυτούς που το τηλέφωνό τους άρχιζε από 5 δηλαδή Χαϊδάρι και Πετρούπολη και σήμερα είναι 6 και 8, δηλαδή Ψυχικό, Κηφισιά και Εκάλη, τους πλουτοκράτες. Βρήκαμε τον φουκαρά που μένει στο νοίκι, να τον πάμε για ανάκριση. Τις βιλάρες πιάστε! Εκεί να ακουμπήσετε, εκεί είναι το θέμα. Αλλά βρήκαμε τη Γ΄ Εθνική να ασχοληθούμε. 
Και βεβαίως, κύριε Πρόεδρε, δεν περιμένω τίποτε άλλο σε αυτή την Αίθουσα, όταν ο κ. Νεονάκης μαζί με άλλο Βουλευτή του ΠΑΣΟΚ, τον κ. Φασούλα, μαζί με κατασκευαστές χρηματοδότες της Νέας Δημοκρατίας, τον κ. Κούτλα και άλλους μαζί με τον αείμνηστο «φουνταριστό» Σφηνιά έκαναν χρηματιστηριακή εταιρεία, την «ΒΚ Χρηματιστηριακή Εταιρεία».
Αυτή η εταιρεία έκανε τη μεγάλη κούρσα του χρηματιστηρίου. Να σας θυμίσω ότι αυτή η εταιρεία είναι χρηματοδότης των λοχαγών της Νέας Δημοκρατίας. Αυτό έχει δημοσιευθεί. Πρόκειται, λοιπόν, για συμπαιγνία και σ? αυτήν δεν έχουμε δικαίωμα να συμπράξουμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ζώης έχει το λόγο.
ΧΡΗΣΤΟΣ ΖΩΗΣ: Ο εκ των εισηγητών της Πλειοψηφίας κ. Γκούσκος αναφέρθηκε στο χρηματιστήριο των Ηνωμένων Πολιτειών. Όμως στις ΗΠΑ κανένας επιχειρηματίας και κανένας παράγοντας του χρηματιστηρίου δε θα ξεχάσει ποτέ την εικόνα των σιδηροδέσμιων στελεχών της «ΕΜRΟΝ» να άγονται στις φυλακές συνοδευόμενοι από πράκτορες του FBI . Όμως, αυτή η εικόνα ήταν απαραίτητη για να ανακτηθεί και να εμπεδωθεί το απαραίτητο αίσθημα δικαίου των επενδυτών.
Εδώ η Κυβέρνηση έμαθε απλά να ζητά από όποιον έχει κάτι να πει να πάει στον εισαγγελέα. Λες και δεν είναι δουλειά της να ψάχνει και να στοιχειοθετεί αυτή διά των αρμοδίων οργάνων ποιοι πρέπει να πάνε στον εισαγγελέα. Η Κυβέρνηση επιτέλους δεν είναι Βούδας για να παραμένει απαθής. Όταν η δικαιοσύνη φθάνει ως ένα σημείο και δεν μπορεί να πάει πιο πέρα από τη Βουλή αλλά θέτει τα ζητήματα, έχουμε το δικαίωμα να κάνουμε ότι δεν ακούμε ή ότι δεν καταλαβαίνουμε; Στις ΗΠΑ ο κ. Μπους απαίτησε την παραίτηση του προέδρου της αμερικανικής επιτροπής κεφαλαιαγοράς γιατί πήγε απλώς να βάλει σε μία επιτροπή για τον έλεγχο των εισηγμένων εταιρειών ελεγκτές που στο παρελθόν είχαν κάποιες επαγγελματικές σχέσεις με αυτές τις εταιρείες. Εδώ τολμάτε να ζητήσετε την παραίτηση του προέδρου της ελληνικής Επιτροπής Κεφαλαιαγοράς; Δικαιώματα έχει δώσει πολλά και το ξέρετε. Τι φοβάστε και δεν το κάνετε; Ποιος δε θυμάται την περίπτωση της «ΑΣΤΡΕΑ», επενδυτικής εταιρείας που λειτούργησε ως πυραμίδα και εξαιτίας της χάθηκαν τουλάχιστον 15 δισεκατομμύρια. Γιατί η Επιτροπή Κεφαλαιαγοράς παρά τις καταγγελίες δεν επιλαμβανόταν; Το έκανε μόνο όταν το σκάνδαλο έγινε αντικείμενο δημοσιογραφικής έρευνας και έτυχε εκτεταμένης προβολής. Όμως ήταν αργά πλέον. Ποιος δε θυμάται την περίπτωση της «WORD WIDE» επενδυτικής εταιρείας για την οποία ενώ η επιτροπή είχε όλα τα απαραίτητα στοιχεία πάνω από δύο μήνες στην κατοχή της χρονοτριβούσε και παρέλειψε να ενημερώσει εγκαίρως το επενδυτικό κοινό.
Η Κυβέρνηση όμως φέρει και άλλες ευθύνες. Όταν απεφάσιζε την υποτίμηση το Μάρτιο του 1998 όπως γνωρίζουν και οι πρωτοετείς φοιτητές των οικονομικών σχολών μετά ακολουθεί η εκτίναξη του χρηματιστηρίου. Έτσι έγινε. Η Κυβέρνηση όφειλε να έχει εκτιμήσει την κατάσταση και να προστατεύει το επενδυτικό κοινό; Όμως, πριν την υποτίμηση έκανε κάτι άλλο. Έφερε νόμο με τον οποίο φρόντισε να φτιάξει το πλαίσιο για τη σύσταση και λειτουργία των ΕΛΔΕ χωρίς να θέτει ταυτόχρονα και τις προϋποθέσεις για επαγγελματική επάρκεια και πιστοποίησή τους. Η ΕΛΔΕ στάθηκαν το ακούσιο όχημα μέσω του οποίου μεταδόθηκε ο χρηματιστηριακός πυρετός.
΄Η η Κυβέρνηση ήταν ανίκανη να εκτιμήσει τις καταστάσεις που δημιουργούσαν οι αποφάσεις της ή υπήρχε σκόπιμη παράλειψη. Ό,τι όμως και να συνέβη πρέπει να το διερευνήσει μια εξεταστική επιτροπή. Και κανένας δεν πρέπει να ξεχνά την ομολογία του κυρίου Πρωθυπουργού εκείνο το κυνικό «ας πρόσεχαν». Πράγματι, έπρεπε ενάμισι εκατομμύριο Έλληνες να προσέχουν. Τους υποσχέθηκαν ότι η χρηματιστηριακή κρίση είχε λήξη η οποία θα συνέπιπτε με τις εκλογές του 2000. Είναι οι ίδιοι που στο μέλλον, θα προσέξουν τι θα κάνουν. Και όταν μιλάω για το μέλλον εννοώ τις προσεχείς εκλογές. Είναι οι ίδιοι που θα κρίνουν την απόφασή σας για τη σύσταση της αιτουμένης σήμερα εξεταστικής επιτροπής. 
Είναι σαφές ότι υπήρχε απουσία ελέγχου στις εταιρείες που περίμεναν στην ουρά για να μπουν στο χρηματιστήριο. Γίνεται σαφές, ήταν θέμα πολιτικής εκδούλευσης το να προσπεράσει μία εταιρεία την ουρά και να μπει νωρίτερα από όλες τις άλλες στο χρηματιστήριο.
Αλλά και σήμερα κυκλοφορούν διάφοροι πονηροί και υπόσχονται ότι έχουν τον τρόπο να πάρουν μια εταιρεία και να τη βάλουν στον πίνακα με τα ισχυρά χαρτιά. Αφού τα διαβάζουμε εμείς δεν τα διαβάζει η Επιτροπή Κεφαλαιαγοράς; Πώς αντιδρά; Ψάχνει τα πράγματα ή περιμένει να σκάσουν τα νέα σκάνδαλα; 
Ο Υπουργός Οικονομίας Οικονομικών κ. Χριστοδουλάκης προσπάθησε να διαβεβαιώσει ότι πλέον υπάρχει το πλαίσιο για να γίνει δεκτό ένα νέο κύμα ανόδου στο χρηματιστήριο. Ας μας πει, λοιπόν, ο κύριος Υπουργός υπάρχει έστω σήμερα έλεγχος των προσδοκομένων κερδών από την Επιτροπή Κεφαλαιαγοράς; Και όμως αυτός ο έλεγχος είναι από τους βασικότερους συντελεστές στο καθορισμό της τιμής εισαγωγής μιας μετοχής στο χρηματιστήριο. Και όμως εκεί έγινε πολιτικό παιχνίδι.
Υπάρχει ή όχι επιστολή του σημερινού προέδρου του Χρηματιστηρίου κ. Αλεξάκη προς τον κ. Φωτιάδη, με την οποία ζητείται να διεξαχθούν έλεγχοι στις εισηγμένες για να διαπιστωθεί ποια είναι η φορολογική κατάστασή τους; Έκανε ή όχι έλεγχο το χρηματιστήριο και βρήκε ότι σαράντα από τις περίπου τετρακόσιες εισηγμένες έχουν στην πραγματικότητα μείωση κερδών σε σχέση με αυτό που λένε στους ισολογισμούς τους; 
Έγιναν ή όχι απ? την Επιτροπή Κεφαλαιαγοράς εγκρίσεις για αύξηση κεφαλαίου μεγαλύτερη από την κεφαλαιοποίηση εταιρειών; Είναι ή δεν είναι αυτά ενέργειες που πρέπει κάποιος να τις παρακολουθήσει, να τις διερευνήσει και τα συμπεράσματα να τα δώσει στην κοινή γνώμη;
Κύριε Πρόεδρε, όπου παρατηρούνται κούρσες στις τιμές συγκεκριμένων μετοχών ενεργείται έλεγχος. Στην Ελλάδα ο έλεγχος είναι πλέον πρωτότυπος. Αρκεί να διατυπώσει ένα ερώτημα κάποιος στην εταιρεία, που οφείλεται κύριοι η αύξηση της μετοχής σας, για να εισπράξει την τυπική απάντηση, ότι οφείλεται στην αυξημένη ζήτηση και κάπου εκεί τελειώνει ο έλεγχος. Όλα δηλαδή γίνονται για τα μάτια του κόσμου. Έχετε την ευκαιρία να ξεφύγετε απ? αυτό! Ψηφίστε την πρότασή μας!
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεράσιμος Αρσένης έχει το λόγο. 
ΓΕΡΑΣΙΜΟΣ ΑΡΣΕΝΗΣ: Κύριε Πρόεδρε, το κοινό μας παρακολουθεί και οφείλουμε να παραδεχτούμε ότι η υπόθεση του χρηματιστηρίου δεν έχει κλείσει. Παραμένει ανοικτή. Η κοινή γνώμη απαιτεί να ερευνηθεί υπεύθυνα, αντικειμενικά και σε βάθος η υπόθεση αυτή.
Πιστεύω ότι η απουσία αξιόπιστου πορίσματος, που να αξιολογεί όλο το φάσμα των ενεργειών, πράξεων, ελέγχων και παραλείψεων στο χρηματιστήριο συνδράμει στην καλλιέργεια σεναρίων, φημών και μύθων, που υπονομεύουν την ομαλή λειτουργία του χρηματιστηρίου, ρίχνουν βαριά σκιά στους θεσμούς και στους παίκτες του χρηματιστηρίου και σε τελευταία ανάλυση στο ίδιο το σύστημα διακυβέρνησης.
Πιστεύω ότι η Βουλή οφείλει να ανταποκριθεί στο αίτημα της κοινής γνώμης. Το ερώτημα είναι πώς η Βουλή θα επιτελέσει το έργο αυτό υπεύθυνα, αποτελεσματικά και μακριά από στενές κομματικές σκοπιμότητες.
Η Νέα Δημοκρατία υπέβαλε εκ νέου πρόταση για σύσταση Εξεταστικής Επιτροπής σύμφωνα με τις διατάξεις του άρθρου 144. Οι συνάδελφοί μου του ΠΑΣΟΚ, ανέδειξαν τις τεχνικές αδυναμίες της πρότασης και δε θα επανέλθω σε αυτές.
Η συζήτηση, όμως, στη Βουλή, ο πολεμικός χαρακτήρας των αγορεύσεων κατέδειξαν ότι ουσιαστικά η Νέα Δημοκρατία δεν επιδιώκει σύσταση Εξεταστικής Επιτροπής για τη διερεύνηση του θέματος. Αμφιβάλλω, μάλιστα, αν πραγματικά επιδιώκει τη σύσταση Εξεταστικής Επιτροπής. Αν πράγματι ήταν αυτός ο στόχος της θα μπορούσε να είχε αποφύγει την πόλωση και να είχε ακολουθήσει άλλη διαδικασία, η οποία θα συγκέντρωνε ευρύτατη στήριξη στο Σώμα.
Πιστεύω ότι η πρόταση είναι υποκριτική και τα ελατήριά της είναι σαφώς ενταγμένα στη λογική της κομματικής εκμετάλλευσης ενός ευαίσθητου θέματος. 
Έχω συμμετάσχει σε πάρα πολλές εξεταστικές επιτροπές και από την πείρα που έχω αποκομίσει, οφείλω να σας πω ότι μία εξεταστική επιτροπή κάτω απ? αυτό το κλίμα και μ? αυτές τις προθέσεις όχι μόνο δεν θα συνέβαλε στην εξέταση του θέματος αλλά θα υποβάθμιζε το κύρος της ίδιας της Βουλής.
Για όλους αυτούς τους λόγους καταψηφίζω την πρόταση της Νέας Δημοκρατίας.
Το θέμα, όμως, παραμένει και δεν πρέπει να απογοητεύσουμε τον πολίτη. Πιστεύω ότι η Κυβέρνηση μπορεί και πρέπει να πάρει εποικοδομητική πρωτοβουλία. Προτείνω η Κυβέρνηση με δική της πρωτοβουλία να προσδιορίσει η ίδια το περιεχόμενο μιας ενδελεχούς έρευνας της λειτουργίας του χρηματιστηρίου ιδίως τα έτη 1999 και 2000 και να στέρξει στη σύσταση μιας επιτροπής της Βουλής, η οποία πλαισιωμένη από εμπειρογνώμονες θα εξετάσει το θέμα από όλες τις πλευρές και θα καταθέσει το πόρισμά της στην Ολομέλεια της Βουλής εντός τριμήνου.
Αυτή η επιτροπή μπορεί να συσταθεί είτε κατά τις διατάξεις του άρθρου 144 του Κανονισμού της Βουλής «Εξεταστική Επιτροπή» είτε κατά τις διατάξεις του άρθρου 44 «Επιτροπή για τη μελέτη ζητημάτων γενικότερου ενδιαφέροντος». 
Σας υπενθυμίζω ότι αυτή η επιτροπή δεν ασκεί ανακριτικό έργο. Ωστόσο, έχει όλες τις δυνατότητες για μια έρευνα σε βάθος. Με αυτό τον τρόπο, θα έχουμε ένα πόρισμα που θα «φωτίσει» όλες τις πτυχές του θέματος, γιατί φυσικά δεν περιμένω ?δυστυχώς- από την Επιτροπή Κεφαλαιαγοράς να επιτελέσει τέτοιο έργο. Έτσι, θα έχουμε έναν πολύτιμο οδηγό για νομοθετικές ρυθμίσεις που στόχο θα έχουν τη βελτίωση της λειτουργίας του χρηματιστηρίου.
Τέλος, αυτό το πόρισμα θα αποτελέσει πολύτιμη βάση δεδομένων για περαιτέρω ενέργειες της Βουλής και της δικαιοσύνης στην περίπτωση που προκύψουν συγκεκριμένες ευθύνες.
Ελπίζω η Κυβέρνηση να ανταποκριθεί θετικά σε αυτή την πρόταση και θα περιμένω με ενδιαφέρον τη δευτερολογία του κυρίου Υπουργού. 
Σας ευχαριστώ. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παναγιωτόπουλος. 
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, εγώ σήμερα είμαι κατάπληκτος από τη συζήτηση. Είμαι κατάπληκτος διότι εμείς που έχουμε πείρα, και λόγω της άσκησης κυβερνητικών καθηκόντων και λόγω της μακρόχρονης θητείας μας στη Βουλή, αισθανόμαστε τόσο βαθιά απογοητευμένοι και ένας που μας βλέπει αντιλαμβάνεται ότι δεν έχουμε αγγίξει το θέμα. Δεν έχουμε καταλάβει τι έγινε.
Δεν έχουμε καταλάβει ότι η μεταφορά 33 εκατομμυρίων από τα χέρια 1,5 και πλέον εκατομμυρίων πολιτών -φτωχών, ασθενέστερων και μεσαίων τάξεων- σε μερικούς πλουσίους δεν σημαίνει απλώς την ύπαρξη ενός οικονομικού γεγονότος, αλλά την ύπαρξη ενός κοινωνικού γεγονότος. Σημαίνει την πλήρη ανατροπή της κατανομής του εισοδήματος. Σημαίνει ότι ο πολίτης, ο κόσμος δεν έχει λεφτά για να πάει στο σούπερ-μάρκετ, να πάει στην αγορά. Σημαίνει ότι τα λεφτά συγκεντρώθηκαν σε ορισμένους. Σημαίνει ότι η ανισότητα της οικονομίας έχει πάρει τρομερές διαστάσεις και ότι με τη θριαμβευτική πολιτική του ΠΑΣΟΚ η διάσταση μεταξύ πλουσίων και φτωχών έχει φτάσει πλέον σε δισδιάστατα όρια. 
Μιλάμε περί όνου σκιάς. Ο λαός μας λέει το εξής: Εάν σ? αυτήν την περίπτωση δεν πάει κάποιος στη φυλακή, πότε θα πάει; Αυτό λέει ο λαός. Εάν σ? αυτή την περίπτωση δεν υπάρξουν ένοχοι οι οποίοι θα πάνε στη φυλακή, πότε θα υπάρξουν; Και αν αυτό το λέει ο λαός, ξέρετε τι σημαίνει για την πολιτική, τη δημοκρατία και το Κοινοβούλιο! 
Το χαρτί που μας έφερε υπερήφανα ο κύριος Υπουργός λέει για τον κ. Νεονάκη. Ο κ. Νεονάκης, Βουλευτής Επικρατείας του ΠΑΣΟΚ, επιλεγείς προσωπικά από τον κ. Σημίτη ?διότι είναι γνωστό ότι οι Βουλευτές της Επικρατείας είναι οι εκλεκτοί του Αρχηγού- έκανε τζίρο 64 δισεκατομμύρια ευρώ. Πώς δε σκέφτηκε ο κ. Νεονάκης αντί να κάνει τζίρο στο χρηματιστήριο να μας πάρει όλους εμάς τους τριακόσιους και να μας πουλήσει στην αγορά των σκλάβων, προκειμένου να κερδίσει περισσότερα; Τριακόσιοι είμαστε! Αξίζουμε λιγότερα από 64 δισεκατομμύρια ευρώ;
Και λέει για τον κ. Νεονάκη πιο κάτω το πόρισμα: «Δεν προκύπτουν συστηματικές ενδείξεις παραβατικής συμπεριφοράς». ?ρα, υπάρχουν παραβατικές ενδείξεις αλλά δεν είναι συστηματικές. Είναι εγκληματίας κατά περίπτωση δηλαδή, δεν είναι συστηματικός εγκληματίας. Επομένως εφόσον είναι κατά περίπτωση εγκληματίας δεν υπάγεται πλέον στη διαδικασία της επιτροπής.
Τι πράγματα είναι αυτά που λέμε στον κόσμο; Ποιος θα μας ακούσει εδώ μέσα και δεν θα μας κάνει ρεζίλι όλους; Είναι δυνατόν να παριστάνουμε εδώ τους Βουλευτές και να παριστάνουμε ότι δήθεν υποστηρίζουμε τα συμφέροντα του ελληνικού λαού και να έχουμε αυτή τη συμπεριφορά σ? αυτή την υπόθεση; Ενάμισι εκατομμύριο Έλληνες μαζί με τον περιβάλλοντα χώρο τους αποτελούν το μισό ελληνικό πληθυσμό και αυτός έμεινε φτωχός για να κερδίσουν ορισμένοι. Δεν ελέγχθηκε κανείς. Ούτε ποιος πήρε τα λεφτά, ούτε πού τα πήγε, αν εκπλήρωσε τη στοιχειώδη υποχρέωση να επενδύσει. 
Τα ελεγκτικά όργανα δεν λειτούργησαν καθόλου και ο κ. Θωμαδάκης μάς στέλνει την παραμονή αυτό το χαρτί ότι ο κύριος Υπουργός Επικρατείας του ΠΑΣΟΚ δεν έκανε συστηματικές παραβάσεις. Βεβαίως τι έκανε; Συνηλλάγη, έκανε έναν τζίρο 64 εκατομμύρια ευρώ, είκοσι δισεκατομμύρια περίπου. Για τι πράγμα μιλάμε εδώ μέσα; Πώς μπορούμε να σταθούμε και τι θα πούμε σ? αυτό το λαό μεθαύριο που θα πάμε στις εκλογές, όλοι εμείς ανεξαρτήτως από κόμμα στο οποίο ανήκουμε; Ερχόμαστε εδώ και μιλάμε περί γραφειοκρατικών διαδικασιών και ότι έγινε αυτό, δεν έγινε εκείνο και ο πρόεδρος της κεφαλαιαγοράς έκανε αυτό. 
Αυτή η συμπεριφορά της Κυβέρνησης, τις παραμονές των προηγούμενων εκλογών, αυτή η εγκληματική συμπεριφορά του να παρασυρθεί ένας λαός ολόκληρος για να παίξει στο χρηματιστήριο με την προσδοκία του εύκολου κέρδους! Ελάτε παιδιά, εμείς είμαστε εδώ, θα σας κάνουμε πλούσιους και ο τότε Υπουργός Εθνικής Οικονομίας να λέει ότι την επομένη των εκλογών το χρηματιστήριο θα κάνει μπαμ και θα πεταχτεί προς τα πάνω. Και όλοι να τρέχουν από τη μια μεριά να ψηφίζουν το ΠΑΣΟΚ και από την άλλη να παίρνουν μετοχές για να γίνουν πλούσιοι την επομένη των εκλογών και την επομένη των εκλογών έγιναν όλοι φτωχοί. Ε, φθάνει πια! Έχω αηδιάσει!
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαθεμελής έχει το λόγο.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, αντιλαμβανόμαστε όλοι ότι υπάρχει ένα έγκλημα χωρίς τιμωρία και υπάρχουν θύματα τα οποία είναι χιλιάδες στην ελληνική κοινωνία. 
Εγώ προσωπικά δείχνω μια κατανόηση στο γεγονός ότι η Κυβέρνηση απορρίπτει απόψε ή αρνείται, εν πάση περιπτώσει, την πρόταση της Αξιωματικής Αντιπολίτευσης για τη σύσταση Εξεταστικής των Πραγμάτων Επιτροπής. Μια τέτοια αίτηση είναι σίγουρα ένα αντιπολιτευτικό μέσο ισχυρής πίεσης προς την εκάστοτε κυβέρνηση.
Αυτό όμως το οποίο θα ήθελα και κάνω είναι μια έκκληση και αν θέλετε έχω μια ελπίδα, είναι ασχέτως της στάσεώς της απόψε η Κυβέρνηση να προχωρήσει με δική της πρωτοβουλία στη σύσταση μιας Εξεταστικής Επιτροπής γιατί πράγματι ο ελληνικός λαός αναμένει να χυθεί επιτέλους κάποτε πλήρες φως σ? αυτή την υπόθεση. 
Έχουμε καταντήσει μια κοινωνία ατιμωρησίας, μια κοινωνία χωρίς κυρώσεις και χαρακτηριστικό όλων των κοινωνιών παρακμής είναι σίγουρα η έλλειψη κυρώσεων. Ο καθένας μπορεί να παραβιάζει τους νόμους, μπορεί να παραβαίνει την έννομη τάξη αλλά δεν πληρώνει. 
( Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
Κάποτε κάποιοι επιτέλους πρέπει να πληρώσουν. Και σ? αυτό το έγκλημα το οποίο δημιουργεί πέρα από τις ποινικές εκδοχές του ένα μέγα ηθικό και πολιτικό ζήτημα, νομίζω ότι μόνο μια κυβερνητική πρωτοβουλία αλλά άμεση μπορεί να δικαιολογήσει την αποψινή απόρριψη της αίτησης της Αξιωματικής Αντιπολίτευσης.
ΠΡΟΕΔΡΕΥΩΝ (Κωνσταντίνος Βρεττός): Ο κ. Ευριπίδης Στυλιανίδης έχει το λόγο. 
ΕΥΡΙΠΙΔΗΣ ΣΤΥΛΙΑΝΙΔΗΣ: Κύριε Πρόεδρε, νομίζω ότι δε χρειάζεται να πούμε πολλά. Η επιστολή του κ. Θωμαδάκη, η τοποθέτηση του κ. Αρσένη και η αναφορά του κ. Παπαθεμελή σε «κοινωνία παρακμής» περιγράφουν το πρόβλημα και δικαιώνουν την πρωτοβουλία διαφάνειας της Νέας Δημοκρατίας. 
Θέλω να αρκεστώ σε τρεις επισημάνσεις, μια οικονομική, μια πολιτική και μια κοινωνικού περιεχομένου:
Όσον αφορά την οικονομική παρατήρηση, μεταφέρω στην Αίθουσα τα νέα θεωρήματα τα οποία εμφανίζονται σε αμφιθέατρα ξένων πανεπιστημίων, όπου διακεκριμένοι οικονομολόγοι καθηγητές, περιγράφοντας την ελληνική οικονομία, μιλούν για οικονομία ημισοβιετικού τύπου, όπου το κράτος ενέχει το 60% των οικονομικών αποφάσεων. Στη σημερινή ουσιαστικά κουβέντα μας για το χρηματιστήριο δικαιώνεται εν μέρει αυτό το θεώρημα, αν λάβουμε υπόψη μας ότι οι εταιρείες του ευρύτερου δημόσιου τομέα ελέγχουν περίπου το 37% του συνόλου της κεφαλαιοποίησης και το 43% του συνολικού δείκτη.
Η πολιτική παρατήρηση είναι η εξής: Σήμερα εδώ συγκρούονται δύο διαφορετικές αντιλήψεις. Από τη μια είναι η αντίληψη του «σύγχρονου» ΠΑΣΟΚ, το οποίο αντιμετωπίζει το χρηματιστήριο ως εργαλείο χειραγώγησης των πολιτών ?και κυρίως στις προεκλογικές περιόδους- και από την άλλη είναι η αντίληψη της φιλελεύθερης παράταξης, που αντιμετωπίζει το χρηματιστήριο ως εργαλείο ανάπτυξης της οικονομίας, ως καθρέφτη δυναμισμού της εθνικής οικονομίας. 
Πώς, όμως, αποδεικνύεται αυτό το οποίο καταγγέλλουμε εμείς; Ο Πρωθυπουργός κ. Κώστας Σημίτης, σε συνέντευξη Τύπου στις 3-3-2000, δηλαδή περίπου την παραμονή των βουλευτικών εκλογών, δήλωνε τα εξής: «Η πορεία της οικονομίας στην Ελλάδα είναι καλή. Είναι θετική. Τα τέσσερα τελευταία χρόνια είχαμε μια διαρκή βελτίωση. Αυτό σημαίνει ότι η πορεία του χρηματιστηρίου θα είναι θετική.» Δεν είναι αυτό παρέμβαση στο χρηματιστήριο; 
Στις 5-3-2000, πάλι παραμονές των βουλευτικών εκλογών, ο κ. Καρατζάς δηλώνει: «Μη με ρωτάτε πώς θα πάει το χρηματιστήριο! Ρωτήστε με καλύτερα πώς θα πάει η οικονομία. Η οικονομία θα πάει καλά και δε θα παραβιαστεί στην Ελλάδα ο παγκόσμιος οικονομικός νόμος, που λέει ότι, όταν μια οικονομία προοδεύει, τότε και οι επενδύοντες σε μετοχές κερδίζουν.» Υπάρχει άραγε πιο ωμή παρέμβαση στην πορεία του χρηματιστηρίου απ? αυτήν; 
Έγκυρη φιλοκυβερνητική εφημερίδα, το «ΒΗΜΑ», και φιλοκυβερνητικός αναλυτής στις 19-12-1999, αφού επισημαίνει διάφορες διαπιστώσεις κυβερνητικών παραγόντων σαν αυτές που ανέφερα, που ουσιαστικά παρεμβαίνουν στην πορεία του χρηματιστηρίου, καταλήγει με τα εξής: «Υπάρχει φυσικά και ένας τρίτος πυλώνας, που δημοσίως δεν ομολογείται. Είναι η κρατική παρέμβαση, άμεση και έμμεση. Κακά τα ψέματα!» 
Τόσο ο Πρωθυπουργός κ. Κώστας Σημίτης όσο και ο Υπουργός Εθνικής Οικονομίας και Οικονομικών κ. Παπαντωνίου έχουν συνειδητοποιήσει ότι το ΠΑΣΟΚ δεν μπορεί να πάει σε εκλογές με χρηματιστήριο να πέφτει ή να βαλτώνει στη μιζέρια. Μια Κυβέρνηση σε μια οικονομία με ένα τόσο ευρύτατο δημόσιο τομέα έχει δυνατότητες να χειραγωγήσει το χρηματιστήριο. 
Πρώτον, με τη ΔΕΚΑ, δηλαδή τη Δημόσια Επιχείρηση Κινητών Αξιών, που ανήκει στο Υπουργείο Οικονομικών. Συνεχίζει στο ίδιο πνεύμα. «Εδώ ακριβώς αποτυπώνεται ?εμπράκτως και δημοσίως- η διαφορετικότητα της αντίληψης μιας φιλελεύθερης παράταξης και μιας παράταξης σαν τη δική μας.»
Υπάρχει και η κοινωνική διάσταση αυτού του φαινομένου: Αγρότες που έχασαν το υστέρημά τους, υπάλληλοι που έχασαν τις οικονομίας μιας ζωής. Μικρομεσαίοι που καταστράφηκαν. Συνταξιούχοι που έχασαν το εφάπαξ και τις οικονομίες, επίσης, μιας ζωής.
Η αφίσα σας, που τους παρότρυνε να παίξουν στο χρηματιστήριο, οι ενθαρρύνσεις από κυβερνητικά στελέχη, η αναδιανομή πλούτου, που μεταφέρθηκε από πολύ φτωχούς σε πάρα πολύ πλούσιους και διαμόρφωσε μια κοινωνία με λίγους πάρα πολύ πλούσιους και πάρα πολλούς πάρα πολύ φτωχούς, όλα αυτά είχαν τις συνέπειές τους. Υπήρξαν διαλυμένες οικογένειες, πολλές αυτοκτονίες, πάρα πολλές καταστροφές νοικοκυριών στην περιφέρεια. Όλοι τα είδαμε, αλλά οι μισοί τα ομολογούμε.
Η καταστροφή της μεσαίας ελληνικής τάξης, η οποία δημιουργεί φοβερά κοινωνικά προβλήματα και έχει άμεσες επιπτώσεις στην ποιότητα της δημοκρατίας μας είναι πραγματικότητα. Πουλήσατε ελπίδες, αγοράσατε ψήφους, εμπορευτήκατε την πρόσβαση στην πληροφορία, δυναμιτίσατε την οικονομία και στο τέλος καταστρέψατε τον Έλληνα.
Μη φεύγετε από την εξουσία γυρνώντας την πλάτη τώρα και στους θεσμούς, στο Σύνταγμα και στον Κανονισμό της Βουλής. Είναι η τελευταία υπηρεσία που μπορείτε να προσφέρετε σε αυτή τη δημοκρατία, που η ποιότητά της επλήγη τόσο πολύ από τις κερδοσκοπικές συμπεριφορές σας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο κ. Κεδίκογλου έχει το λόγο.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, νομίζω ότι οι πρόσφατες αποκαλύψεις του Τύπου και οι ανακοινώσεις του ΣΔΟΕ ?επίσημο σώμα ελεγκτών της Κυβέρνησης- προπαντός δε η διάρθρωση των κερδών των τραπεζών, που το 1999-2000 ήταν κατά 35% έως 40% από χρηματιστηριακές πράξεις, είναι αψευδής βεβαίωση ότι η Κυβέρνηση είναι υπόλογη για τη ληστεία των μικροεπενδυτών του χρηματιστηρίου, στην οποία κατ? επανάληψη έχω αναφερθεί.
Ισχύουν βεβαίως όλα αυτά τα θεωρητικά και συναισθηματικά που είπαν, ένα όμως ακόμη αποτέλεσμα της ληστείας είναι ότι η αγορά στέγνωσε. Όλοι οι καταναλωτές που είχαν κάποιες αποταμιεύσεις, των οποίων τους τόκους χρησιμοποιούσαν για κατανάλωση, στέρεψαν. Οι αποταμιεύσεις αυτές έγιναν μετοχές κάποιων.
Είναι λοιπόν αναμφισβήτητο ότι η Κυβέρνηση έχει ευθύνες. Και οι ευθύνες συνοψίζονται σε πολύ απλά πράγματα: πρώτον, η βραδεία και κατ? επιλογήν εισαγωγή επιχειρήσεων, κύριε Υπουργέ, στο χρηματιστήριο. Βραδεία και κατ? επιλογή! Θυμάστε, δεν μπορούσατε να αγοράσετε όσες μετοχές θέλατε. Πηγαίνατε στην τράπεζα να κλείσετε εκατό μετοχές και έλεγε ο διοικητής της τραπέζης «ελπίζω το 10% να το πάρετε. Θα έχουμε υπερκάλυψη 100%». Και εσείς δε λάβατε κανένα μέτρο!
Η βραδεία λοιπόν και κατ? επιλογήν εισαγωγή επιχειρήσεων στο χρηματιστήριο, και για ένταξη και για αύξηση του μετοχικού κεφαλαίου, ο περιορισμός της προσφοράς μετοχών δημιούργησαν αλματώδη άνοδο των τιμών των μετοχών και της χρηματιστηριακής αξίας. Το βλέπατε, το καμαρώνατε. 
Και λέει ο κ. Χριστοδουλάκης σήμερα ότι η αγορά απαιτεί διαφάνεια και εποπτεία. Πού ήταν η εποπτεία; Είναι ή όχι αυτό πολιτική ευθύνη; Και η πολιτική ευθύνη δεν έχει άλλα «οφέλη»; Δεν υπάρχει πίσω και ποινική ενδεχομένως ευθύνη; Αν η εισροή και η διάθεση των μετοχών υπερκάλυπτε τη ζήτηση, είναι προφανές ότι τιμές και αξίες θα ήταν στο πραγματικό τους ύψος. Αυτή είναι η μια ευθύνη.
Δεύτερον, η Κυβέρνηση ώθησε το αποταμιευτικό κοινό στο χρηματιστήριο όχι ως χώρο αποταμιεύσεων αλλά ως χώρο τζόγου. Δεν υπάρχει δήλωση κανενός στελέχους της Κυβέρνησης ή της Κεντρικής Τράπεζας -θυμάστε: η Κεντρική Τράπεζα έλεγε «εγκρίναμε τη διάθεση δανείων από τις τράπεζες για αγορά μετοχών»- περί προτίμησης των μερισμάτων από τους τόκους καταθέσεων. Ούτε υπήρξε αντικίνητρο για τη μη επιδίωξη μεταπώληση ή την επιδίωξη υπεραξίας. Δε βάλατε ένα φόρο ? το έχω πει κατ? επανάληψη. Αν υπάρχει αύξηση τιμής και μεταπωλεί κανείς μετοχή μετά από ενάμιση χρόνο, να μην μπαίνει κανένας φόρος στη διαφορά. Αν όμως προβαίνει κάποιος σε μεταπώληση ενδιαμέσως, να υπάρχει φόρος, να κοπεί αυτή η μανία που παρουσιάστηκε μάλιστα ιδιαιτέρως με την κατάθεση της επιστολής του κ. Θωμαδάκη από τον κ. Χριστοδουλάκη.
Ουδεμία όμως έρευνα έγινε σε βάθος ως προς τον προορισμό και την επένδυση των αντληθέντων κεφαλαίων και καμία ποινή δεν επιβλήθηκε σε περιπτώσεις καταστρατήγησης.
Κύριε Πρόεδρε, όταν η εταιρεία μπαίνει στο χρηματιστήριο έχει μια τιμή διάθεσης. Τα λεφτά εκείνα διάθεσης θα πάνε στην εταιρεία. Αν είχαν πάει εκεί, δεν θα είχε κανείς αντίρρηση. Την επομένη, όμως, αρχίζει ο τζόγος, η αύξηση των τιμών των μετοχών. Πού πάνε τα κέρδη αυτά; Πάνε στους μετόχους. Δεν έχουν καμία δουλειά με την εταιρεία. Ο μέτοχος πήρε τις μετοχές, τις ξαναπουλάει. Να, γιατί φθάσαμε να έχουμε επιχειρήσεις χρεoκοπούμενες και μετόχους ζάμπλουτους. Δείτε: υπάρχει μια αξιόπιστη τεχνική επιχείρηση να βγει στο διεθνή ανταγωνισμό; Τόσα έργα γίνονται στη χώρα, τόση εμπειρία αποκτήθηκε, αλλά με τι; Με πληγές. Τσακώνα, Στέρνα, Μαλακάσα. Τολμάει μια τεχνική επιχείρηση να βγει και να πει εγώ θα σας κάνω το μετρό; Θα της απαντήσουν: «Να, η τρύπα της Πλακεντίας μαρτυρεί πόση ικανότητα έχετε». Επιχειρήσεις δεν έχουμε πλούσιες, μετόχους έχουμε πλουσίους. Αυτό είναι το ζήτημα πού πήγαν τα αντληθέντα κεφάλαια, τα κέρδη των μετόχων.
Για να πούμε και κάτι παρακάτω. Δεδομένου ότι οι συναλλαγές κατά κωδικό και πρόσωπα είναι πλήρως καταγραμμένες από τις αρχές -ναι, ή όχι, κύριε Υπουργέ;- η Κυβέρνηση δεν έχει λάβει κανένα μέτρο, δεν αντιμετωπίζει τίποτα απ? όλα αυτά. Δεν έλαβε κανένα μέτρο για την παραβίαση της σκοπιμότητας, της νομιμότητας και της σειράς εισαγωγής , αλλά και για τους αναδόχους και ορκωτούς ελεγκτές. Το πρόβλημα ήταν πώς μπήκε, σας το είπαν πολλοί συνάδελφοι. Είπε ο κ. Μητσοτάκης «ρώτησα πότε μπορεί να εισαχθεί στο χρηματιστήριο μία επιχείρηση και μου είπαν σε δύο χρόνια», ενώ άλλοι έμπαιναν μέσα σε μερικές μέρες. 
Απόψε, κύριε Πρόεδρε ?να αλλάξουμε θέμα- έγινε μια συζήτηση για το παρελθόν. Τι είπε ο εντιμότατος Πρωθυπουργός, καθηγητής του Εμπορικού Δικαίου, ο μηδέποτε διδάξας; «Ας πρόσεχαν». Τι να προσέξουν; Το ρόλο των αμοιβαίων κεφαλαίων; Αν έπαιζαν μια μετοχή, με γεια τους με χαρά τους, να πει «ας πρόσεχαν». Να πρόσεχαν ότι τα αμοιβαία κεφάλαια σημαίνουν θεσμό που αναθέτω τις αποταμιεύσεις μου; Αυτό δεν το γνωρίζει ο καθηγητής του Εμπορικού Δικαίου;
ΠΡΟΕΔΡΕΥΩΝ (Κωνσταντίνος Βρεττός): Παρακαλώ, κύριε Κεδίκογλου, τελειώστε για να προλάβουν να μιλήσουν και άλλοι συνάδελφοι. Επειδή είναι περασμένη η ώρα ?
ΒΑΣΙΛΗΣ ΚΕΔΙΚΟΓΛΟΥ: Σας παρακαλώ, να μου δώσετε ένα λεπτό.
Ήρθε ο Κώστας Καραμανλής και είπε «έπαιξαν με σημαδεμένα χαρτιά. Η Βουλή δε δικαιούται να αδρανεί». Θα εμπιστευόμουν, κύριε Πρόεδρε, τη δικαστική εξουσία αν ήταν ανεξάρτητη. Αν δεν απήλαυνον ειδικών προνομίων οι Υπουργοί στην ποινική διαδικασία, αν ο πρόεδρος του Αρείου Πάγου δεν πήγαινε να υποβάλει τα σέβη του στον εκάστοτε Πρωθυπουργό, τότε θα έλεγα «ναι, δεν είναι αντικείμενο της Βουλής», όπως είπε ο εισηγητής της Πλειοψηφίας, «είναι αντικείμενο της δικαστικής εξουσίας». Δεν έχω εμπιστοσύνη και λέω ευθέως: Το χρηματιστήριο το χρησιμοποιήσατε ως εμπόριο. Και ήρθε σήμερα ο κ. Χριστοδουλάκης και είπε «το χρηματιστήριο είναι εμπόριο προσδοκιών». Και σήμερα ακόμη δεν αναγνωρίζει το χρηματιστήριο ως θεσμό κατάθεσης αποταμιεύσεων.
Η Κυβέρνηση για ποιο λόγο δεν ψηφίζει την πρόταση; Για να προκαλέσει πόλωση. Ευτυχώς ο Κώστας Καραμανλής το αντιλήφθηκε πολύ νωρίς και είπε «το θέμα παραμένει ανοικτό» και δεν είπε εκείνο που περίμενε η αυτού εξοχότης ο εντιμότατος Πρωθυπουργός, «μόλις γίνω Πρωθυπουργός θα συστήσω αμέσως επιτροπή». Γιατί αυτό περίμενε η αυτού εξοχότης να πει, για να διαδηλώσει: «είδατε; Γυρίζουμε στα φαντάσματα του παρελθόντος. Στο διχασμό, θα κάνουν δίκες, θα κάνουν ιστορίες». Αλλά και άξιο ηγέτη έχει η Νέα Δημοκρατία, κύριε Πρόεδρε, και πήρε ο κύριος Πρωθυπουργός εκείνη την απάντηση που έπρεπε, την απάντηση για το παρελθόν, ενώ ο κύριος Πρωθυπουργός έμεινε στο «ας πρόσεχαν». Ας φροντίσει να μάθει τι σημαίνει αμοιβαία κεφάλαια και θα βρει την απάντηση μόνος του.
ΠΡΟΕΔΡΕΥΩΝ (Κωνσταντίνος Βρεττός): Ο κ. Τσιπλάκης έχει το λόγο.
ΚΩΝΣΤΑΝΤΊΝΟΣ ΤΣΙΠΛΑΚΗΣ: Κύριε Πρόεδρε, αγαπητοί συνάδελφοι, τη διαφορά αντιμετωπίσεως συγκεκριμένων ζητημάτων και μάλιστα στο ισχύον θεσμικό δημοκρατικό μας πλαίσιο μεταξύ του Πρωθυπουργού κ. Σημίτη και του Αρχηγού της Αξιωματικής Αντιπολίτευσης κ. Καραμανλή την έδωσε με την τοποθέτησή του, αυτή την καταληκτική ο κ. Κεδίκογλου. Εγώ δεν χρειάζεται να πω τίποτα επ? αυτού περισσότερο, παρά αποπειρώμενος να κωδικοποιήσω τα όσα ακούστηκαν, θα επιδιώξω και εγώ -και θα είναι υπό την κρίση σας- να εξάγω κάποια συμπεράσματα, γιατί σας ομολογώ ότι καταρχήν βρίσκομαι σε σύγχυση. Πρέπει να αναβαθμίσουμε την πολιτική μας ζωή, πρέπει να ανακτήσει το χαμένο κύρος και αξιοπιστία της. Αυτό προαπαιτεί συγκεκριμένες προϋποθέσεις. Και η εκ των ουκ άνευ προϋπόθεση είναι καταρχήν ότι πρέπει να αποδεχθούμε να αναλάβουμε τη θεσμική ευθύνη που έχει ο καθένας μας, την ευθύνη ως θεματοφύλακας του δημοκρατικού πολιτεύματος, την ευθύνη που έχει έναντι των πολιτών ενός εκάστου, των πολιτών που πρέπει εν ισονομία να υπηρετούμε.
Αυτή τη στιγμή διερωτώμαι: Αν όλα αυτά σε ιδεατό επίπεδο καθημερινά τα επικαλούμεθα, θα έλεγα, σε παμψηφία, όταν έρχεται η ώρα να δοκιμαστούν στην πράξη και εμείς εξωτερικεύουμε μία άλλη διάφορη συμπεριφορά, τότε ποιο είναι το διαχρονικά εξαγόμενο συμπέρασμα και ποιο είναι το μήνυμα που εκπέμπουμε στο λαό, όταν -όπως προείπα- εκείνο που αναμφισβήτητο τυγχάνει είναι η αναβάθμιση της πολιτικής ζωής; 
Εκείνο που μου δημιουργεί μεγάλο προβληματισμό και το θέτω υπό την κυρίαρχη μύχια άποψή σας -όχι αυτή που θα εκφρασθεί κατά την ψηφοφορία- είναι αυτή η υποβληθείσα για δεύτερη φορά με βάση νεότερα περιστατικά, συναφής κατά περιεχόμενο με προηγούμενη, αίτηση Εξεταστικής των Πραγμάτων Επιτροπής γιατί να μην αποτελέσει αντικείμενο μιας άλλης προσέγγισης από μέρους σας;
Τι ζητάει η Νέα Δημοκρατία, εκπληρούσα το θεσμικό της ρόλο; Επιζητεί ανεύρεση, διερεύνηση των θεσμικών, πολιτικών, οικονομικών συνθηκών υπό τις οποίες εξεδηλώθη μία συγκεκριμένη συμπεριφορά, αποκαλουμένη από όλους ως σκάνδαλο του χρηματιστηρίου, εκτός αν η Κυβέρνηση ?η οποία απέφυγε μάλιστα να μεταδώσει και τις εργασίες της Βουλής για προφανείς λόγους- επιδιώκουσα να πείσει τον ελληνικό λαό, διά επισήμων χειλέων της λέει ότι δεν πρόκειται περί ζητήματος αξιόλογου, ικανού να προσελκύσει ένα συγκεκριμένο αξιόπιστο και έγκυρο έλεγχο και πιστεύει αυτό που μας είπε ο κ. Χριστοδουλάκης ότι δηλαδή ο έλεγχος αυτός εξαντλήθηκε διά μέσου αυτού του εγγράφου που απεστάλη σε συνέχεια προφορικής τηλεφωνικής επικοινωνίας του κ. Χριστοδουλάκη με τον πρόεδρο της Επιτροπής Κεφαλαιαγοράς.
Εγώ σας λέω ότι κατ? αρχήν ως νομικός αναζητώ το νομικό χαρακτήρα, την υφή αυτού του συγκεκριμένου εγγράφου. Ποιο έγγραφο είναι αυτό και ποιες είναι οι έννομες συνέπειές του; Αν δείχνατε ένα τέτοιο έγγραφο στα δικαστήρια, δεν θέλω να σας πω εις τη λαϊκή πώς η έδρα θα αντιμετώπιζε αυτόν τον ισχυρισμό που απορρέει από την επίκληση ενός τέτοιου εγγράφου. Με συγχωρείτε, αλλά στο καλάθι των αχρήστων θα έβαζε αυτό το έγγραφο, γιατί δεν θα αποτελούσε καν αντικείμενο της αιτιολόγησης της δικαστικής σε έναν ισχυρισμό που θα στηριζόταν σε ένα τέτοιο συγκεκριμένο έγγραφο.
Τι έρχεσθε λοιπόν σήμερα εσείς και αντιλέγετε σε αυτό που είναι προφανές και βάσιμο, δηλαδή στο ότι πρέπει να αποδεχθούμε αυτή την αίτηση Εξεταστικής Επιτροπής; Τι λέτε; Το λέτε μάλιστα αβασίμως, κατά παραβίαση των νομικών αρχών, διότι κάνουμε και νομικό διάλογο απτόμενο του ευρύτερου πολιτικού διαλόγου. 
Είπε ο εισηγητής της Πλειοψηφίας: «Είναι ο προθάλαμος, λέει, της ποινικής διαδικασίας το αίτημα περί της συστάσεως Εξεταστικής των Πραγμάτων Επιτροπής και η τυχόν ψήφισή του». Με συγχωρείτε, να μην το πω εις τη λαϊκή: «Μην τρελαθούμε κιόλας». Ποιος σας το είπε αυτό;
Για ποιο λόγο συνειδητά -και έχοντες και τη νομική ιδιότητα- επικαλείσθε κάτι τέτοιο, όταν η φύση αυτού του συγκεκριμένου ελέγχου, που επιτυγχάνεται με την αποδοχή μιας αίτησης Εξεταστικής των Πραγμάτων Επιτροπής, είναι όλως διάφορη από αυτή που θέλετε εσείς να προσδώσετε; Πώς αλλιώς αντιλέγετε; «Αφήστε το χρηματιστήριο ήσυχο» ή δεν ξέρω τι άλλο λέτε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επαναλαμβάνω ότι το κυρίαρχο αίτημά σας ?απάντηση- απεδείχθη, διαρκούσης της διαδικασίας, το περιεχόμενο αυτού του εγγράφου που λέω εγώ ότι δεν έχει καμία αποδεικτική ισχύ για τους συγκεκριμένους ισχυρισμούς σας. Αυτό κατεδείχθη πλήρως. 
Τελειώνω, κύριε Πρόεδρε?
ΠΡΟΕΔΡΕΥΩΝ (Κωνσταντίνος Βρεττός): Τελειώστε, κύριε συνάδελφε, γιατί ακολουθούν και άλλοι ομιλητές.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Από όσα είπε ο κ. Παπαθεμελής και ο κ. Αρσένης, κατεδείχθη πλήρως από αυτές τις απόψεις ότι το αίτημα της Νέας Δημοκρατίας -που συνιστά πραγματικά δοκιμασία ευθύνης, όσον αφορά τις ειλικρινείς σας προθέσεις να προσεγγίσουμε ένα ευρύτερης αξίας ζήτημα που απασχολεί τους μικροαποταμιευτές της χώρας, που έχουν συγκεκριμένη αίσθηση- αποδεικνύεται ότι είναι αίτημα βάσιμο, πρέπει να το αποδεχθείτε. 
Αυτό το έγγραφο-απάντηση του προέδρου της Κεφαλαιαγοράς καταδεικνύει ότι εν έτει 1999, από την επισκόπηση των συναλλαγών που κάνει, οι συναλλαγές κατά 70% και πλέον γίνονται εν έτει 1999.
Αν αυτό δεν αποτελεί ένδειξη κατ? αρχήν μιας σοβαράς προσέγγισης ερευνητικής που πρέπει να κάνει η Βουλή, από εκεί και πέρα σας αφήνουμε στην κρίση, ευρύτερα, του κυρίαρχου λαού, ο οποίος πολύ σύντομα θα αποφανθεί και θα αποφανθεί αυθεντικά έγκυρα και να είστε βέβαιοι ότι θα αποφανθεί υπέρ των συμφερόντων του .
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο κ. Μακρυπίδης έχει το λόγο.
ΑΝΔΡΕΑΣ ΜΑΚΡΥΠΙΔΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, δυστυχώς για μια ακόμη φορά στο Κοινοβούλιο είμαστε αναγκασμένοι να παρακολουθήσουμε ένα νέο επεισόδιο από το σήριαλ της Νέας Δημοκρατίας: «αντιπολίτευση χωρίς στόχους, αντιπολίτευση χωρίς αρχές, χωρίς προοπτική, αντιπολίτευση για την αντιπολίτευση και μόνον». Και η σημερινή πρόταση σ? αυτήν την κατεύθυνση κινείται. Είναι καθαρά υποκριτική.
Ειπώθηκε από πολλούς ομιλητές, είναι γεγονός ότι όλοι ανησυχούμε για το χρηματιστήριο και την πορεία του. Διαφέρουμε όμως στις προθέσεις και στους στόχους. Κατά την γνώμη μου σήμερα απαιτείται όσο ποτέ άλλοτε και περισσότερη ψυχραιμία και νηφαλιότητα και σίγουρα όχι πολεμικές κραυγές -όπως ακούστηκαν για μια ακόμη φορά- που σίγουρα ζημιώνουν και τους μικροεπενδυτές και τους θεσμικούς επενδυτές, υπονομεύουν την όποια προσπάθεια για ανάκαμψη του χρηματιστηρίου και παραπέρα ζημιώνουν και την εθνική οικονομία.
Η οικονομική πολιτική που ακολουθείται τα τελευταία δέκα χρόνια έβαλε γερές βάσεις στην οικονομία της χώρας και δημιούργησε μια ισχυρή οικονομία, επιτυχημένη και δικαιωμένη από τα αποτελέσματα. 
Η Νέα Δημοκρατία εκμεταλλεύεται ευκαιριακά μεμονωμένα γεγονότα, που αναπόφευκτα παρουσιάζονται μέσα στη διάρκεια μιας κυβερνητικής πορείας, και ενεργεί αποσπασματικά, τυχοδιωκτικά και καταστροφικά, γεγονός που επιβεβαιώνει την εκτίμηση ότι δεν έχει ολοκληρωμένη κυβερνητική πρόταση, πειστική και υλοποιήσιμη. Γιατί αν είχε τέτοια πρόταση, θα την έθετε στον ελληνικό λαό, θα την γνωρίζαμε κι εμείς και ο λαός. Και επειδή δεν έχει τέτοια ολοκληρωμένη πρόταση για την οικονομία, όπως και για τους άλλους τομείς, αποφεύγει δέσμευση και καταφεύγει σε εύκολη λύση, που είναι γεγονός ότι κοινοβουλευτικά είναι επιτρεπτή, αλλά, κατά τη γνώμη μου, είναι απαράδεκτη πολιτικά και ανιστόρητη. Καταφεύγει σε πρόταση για σύσταση Εξεταστικής Επιτροπής για το χρηματιστήριο και, όπως είπα και προηγουμένως, η προσπάθεια και η πρότασή της αυτή είναι υποκριτική.
Ήδη το θέμα αυτό έχει απασχολήσει το Κοινοβούλιο δύο χρόνια με επερωτήσεις, ερωτήσεις, επίκαιρες ερωτήσεις μέσα από τον κοινοβουλευτικό έλεγχο, με εκατό και πλέον συζητήσεις. Στις 30 Ιανουαρίου κατατέθηκε πρόταση δυσπιστίας στον τότε Υπουργό Οικονομίας και Οικονομικών κι απορρίφθηκε. Τον Ιανουάριο του 2002 υπήρξε πρόταση για σύσταση Εξεταστικής Επιτροπής για τη «ΔΕΚΑ Α.Ε.», η οποία επίσης απορρίφθηκε. Τώρα, προχωρά σε νέα πρόταση για σύσταση Εξεταστικής Επιτροπής για το χρηματιστήριο, που θα έχει την ίδια τύχη. Πρόκειται για μια κοινοβουλευτική ενέργεια, μια πολιτική πρωτοβουλία που, κατά την γνώμη μου, αφ? ενός μεν έρχεται να καλύψει τα κενά της Νέας Δημοκρατίας ως προς το να καταθέσει ολοκληρωμένη και τεκμηριωμένη πρόταση για την οικονομία και αφ? ετέρου να παίξει η Νέα Δημοκρατία στο προσφιλές γι? αυτήν παιχνίδι της σκανδαλολογίας, της διαφθοράς και της διαπλοκολογίας. 
?κουσα όμως από τους συναδέλφους της Νέας Δημοκρατίας και σήμερα απόψεις για τη γενικότερη οικονομική πολιτική. Δεν θέλω να κάνω παρελθοντολογία, αλλά τα «επιτεύγματα» της τριετίας 1990-1993 είναι γνωστά. Ποιο ήταν το ύψος του πληθωρισμού, έτσι για να θυμηθούμε; Ήταν 17% με 18%. Ποιο ήταν το δημόσιο χρέος; Πάνω από 110%. Ποιο ήταν το ύψος των επιτοκίων; Ήταν γύρω στο 20%. Ποιος ήταν ο ρυθμός αύξησης του ΑΕΠ; Κυμαινόταν αρνητικός μέχρι μηδενικός.
Σήμερα έχουμε πληθωρισμό της τάξεως του 3%, ύψος επιτοκίων γύρω στο 5% με 6%, δημόσιο χρέος κάτω από το 100% του ΑΕΠ και ρυθμό ανάπτυξης 4%, υπερδιπλάσιο του μέσου όρου της Ευρωπαϊκής Ένωσης.
Το είπα αυτό, όχι για να κάνω παρελθοντολογία, αλλά για να προσδιορίσω το νέο οικονομικό περιβάλλον, στο οποίο βρισκόμαστε και που έχουμε μπροστά μας σαν πρόκληση. Και απέναντι σε αυτό το νέο οικονομικό περιβάλλον ήδη τον τελευταίο χρόνο μια σειρά από νομοθετικές πρωτοβουλίες άλλαξε το θεσμικό πλαίσιο της χώρας μας και μπορεί να αντεπεξέλθει σε αυτό το σκληρό, ανταγωνιστικό αλλά και ελπιδοφόρο οικονομικό περιβάλλον σε ευρωπαϊκό και παγκόσμιο επίπεδο.
Καθιερώθηκαν τα διεθνή λογιστικά πρότυπα. Θεσπίστηκαν κανόνες εσωτερικής διακυβέρνησης. Ψηφίστηκε το νέο πλαίσιο για λογιστική τυποποίηση και λογιστικούς ελέγχους. Δημιουργήθηκε νέο θεσμικό πλαίσιο για την κεφαλαιαγορά και το χρηματιστήριο. Τελευταία, πριν από δέκα πέντε μέρες, ψηφίσαμε ένα νομοσχέδιο για τα ομολογιακά δάνεια, τιτλοποιήσεις απαιτήσεων και απαιτήσεις από τα ακίνητα. Διευκολύναμε τις επιχειρήσεις για την άντληση κεφαλαίων από νέες πηγές και έτσι η κεφαλαιαγορά αποκτά πληρότητα προς όφελος και των επιχειρήσεων αλλά και της εθνικής οικονομίας.
Τελειώνω, κύριε Πρόεδρε, λέγοντας το εξής. Η κοινωνία και το σύνολο των επενδυτών ?μικροεπενδυτές και θεσμικοί επενδυτές- όλοι μας αγωνιούμε και ενδιαφερόμαστε για την πορεία του χρηματιστηρίου. Μόνο η Νέα Δημοκρατία βλέπω ότι χύνει κροκοδείλια δάκρυα και από την άλλη κάνει επίδειξη ανευθυνότητας. Και κάνει αυτήν την επίδειξη ανευθυνότητας καταθέτοντας μια πρόταση που είναι υποκριτική!
Η ελληνική κοινωνία απαιτεί ?κατά τη γνώμη μου- από όλους, αλλά ειδικότερα από τον καθένα το ρόλο που του έχει αναθέσει. Απαιτεί από την Αξιωματική Αντιπολίτευση γόνιμη αντίληψη, σοβαρή κριτική και δημιουργική συμβολή, πράγμα που η ελληνική κοινωνία δεν εισπράττει από την αντιπολίτευση που ασκεί η Νέα Δημοκρατία. Όμως, ο λαός μας είναι ώριμος και μας κρίνει όλους και επιλέγει ρόλους που πρέπει να διαδραματίσουμε. Έτσι πλέον ο καθείς εφ? ω ετάχθη. 
Γι? αυτό και η σημερινή κίνηση εντυπωσιασμού και υποκρισίας αυτή η πρόταση της Νέας Δημοκρατίας δεν θα καρποφορήσει!
(Χειροκροτήματα από την πτέρυγα του ΠΑΣΟΚ)
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, τι ώρα θα γίνει η ψηφοφορία; Να μην αλλάζουμε την ώρα!
ΠΡΟΕΔΡΕΥΩΝ (Κωνσταντίνος Βρεττός): Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, κυρίες και κύριοι συνάδελφοι, πραγματικά άλλα είχα στη σκέψη μου να πω απόψε και άλλα έρχονται στο στόμα μου.
Κατ? αρχήν, ειλικρινά δεν θα ήθελα να βρίσκομαι στη θέση των Βουλευτών της Πλειοψηφίας. Κατανοώ το μαρτύριο που βιώνουν απόψε ύστερα από τις τελευταίες αποκαλύψεις της επιστολής Θωμαδάκη προς τον Υπουργό Οικονομίας και συμπάσχω μαζί τους, αλλά δεν συμμερίζομαι βέβαια τον κομπασμό ορισμένων εξ αυτών που θεωρούν λαϊκισμό ή ψευτοάμυνα της Νέας Δημοκρατίας, όταν φέρνει ένα τέτοιο θέμα.
Οι αποκαλύψεις, λοιπόν, κύριοι συνάδελφοι, του κ. Θωμαδάκη δείχνουν ευθέως εμπλοκή Υπουργών αλλά και Βουλευτών της Κυβέρνησης και του ΠΑΣΟΚ στο συγκεκριμένο ζήτημα που συζητάμε. Όποιος δεν μπορεί να δει τα 22 δισεκατομμύρια του κυρίου Νεονάκη που η επιστολή λέει εδώ ότι «το 77,3% αυτού του παιχνιδιού που έκανε είναι το 1999» ή δεν μπορεί να δει αυτά που έπαιξε ο κ. Μανίκας ?δεν λέω «επένδυσε», λέω έπαιξε, γιατί πραγματικά περί παιχνιδιού πρόκειται- ότι είναι 500 εκατομμύρια και το 55% προέρχεται από πωλήσεις μετοχών, εύλογα δημιουργείται το εξής ερώτημα:
Πού βρέθηκαν αυτές οι μετοχές και το 55% των συναλλαγών προέρχεται από πωλήσεις; Πώς είναι δυνατό να έχει αυτήν την αναλογία; Και βέβαια σημειώστε ότι το 62,7% των συναλλαγών αυτών του κ. Μανίκα έγιναν το 1999, δηλαδή την κρίσιμη περίοδο αυτής της μεγάλης χρηματιστηριακής απάτης που δεν πλήρωσε μόνο το 1,5 εκατομμύριο των πολιτών, αλλά βιώνουν και πληρώνουν όλοι οι πολίτες σήμερα με την κατάσταση και τις παρενέργειες που έχουν δημιουργηθεί στην οικονομία.
Ό,τι και να κάνουν, αυτά τα 17 δισεκατομμύρια του κ. Νεονάκη που παίχτηκαν το 1999 είναι ένα κρίσιμο θέμα που ανακύπτει μετά από αυτήν την επιστολή.
Αν ο κ. Νεονάκης μας αποδείξει ότι έχει ένα οικονομικό background από την οικογένειά του, τότε μερικώς να δεχθούμε κάποια πράγματα, γιατί συνδυάστηκε από κάποιον ομιλητή για κάποιον Βουλευτή της Νέας Δημοκρατίας πού βρήκε τα 9 δισεκατομμύρια. Να συγκρίνουμε, λοιπόν, την οικονομική επιφάνεια των δύο, για να δούμε τι γίνεται, αν θέλουμε να κάνουμε συμψηφισμούς.
Εκείνο που έχει σημασία, κυρίες και κύριοι συνάδελφοι, είναι ότι στο χρηματιστήριο υπάρχουν τρία βασικά στάδια που πρέπει να δει κανείς με καθαρό μάτι. Όποιος δεν θέλει να το δει, ουσιαστικά προκαλεί το λαϊκό αίσθημα. Ο κάθε πολίτης μας παρακολουθεί. Όποιοι τολμούν να τα βάλουν με το κοινό αίσθημα και την κοινή λογική των πολιτών, ζημιά στον εαυτό τους κάνουν.
Έρχομαι στα τρία στάδια του χρηματιστηρίου. Το πρώτο είναι η είσοδος των επιχειρήσεων στο χρηματιστήριο. Το δεύτερο είναι τα παράνομα παιχνίδια και οι παρεμβάσεις ποδηγέτησης στη λειτουργία του χρηματιστηρίου, κυρίως στην κρίσιμη εποχή και το τρίτο είναι, πού πήγαν τα λεφτά. Να δούμε, η Επιτροπή Κεφαλαιαγοράς ποιο ρόλο έπαιξε, η Κυβέρνηση τι ευθύνες έχει κι αν πράγματι υπάρχουν ευθύνες. Γιατί εμείς μιλάμε για σύσταση Εξεταστικής Επιτροπής, δηλαδή να ερευνήσει, αν πράγματι υπάρχουν ευθύνες. Δεν είπαμε εμείς κατ? ανάγκη ότι υπάρχουν ευθύνες. Γιατί φοβούνται κάποιοι να αναδειχθούν τυχόν ευθύνες, που μπορεί να υπάρχουν; Εν ονόματι, δηλαδή, του συντροφικού κουκουλώματος και εν ονόματι της αδιαφάνειας και της μη ανάληψης πολιτικού κόστους, όλα θα τα σκεπάσουμε σ? αυτόν τον τρόπο και θα περιφρονούμε τους πολίτες; Η λαϊκή κυριαρχία των πολιτών, που μας έστειλαν εδώ, στη Βουλή, για να υπερασπιζόμαστε τα συμφέροντα, πού πάει; Αυτοί που κατά κόρον χρησιμοποιούσαν παλιότερα τη λαϊκή ετυμηγορία και τη λαϊκή συμμετοχή, πού πήγαν; Τι έγιναν όλα αυτά;
Είναι γεγονός, κύριοι συνάδελφοι, ότι κανένας έλεγχος δεν έχει γίνει μέχρι τώρα στη λαχαναγορά γι? αυτές τις επιχειρήσεις που μπήκαν μέσα. Απ? όσους ελέγχους έγιναν κατασταλτικά, διαπιστώθηκε σωρεία πλαστών και εικονικών τιμολογίων, που αυτό αποδεικνύει από μόνο του την πλαστογράφηση της εικόνας αυτών των επιχειρήσεων. 
Στο δεύτερο σκέλος της λειτουργίας του χρηματιστηρίου οι αποψινές αποκαλύψεις επιβεβαιώνουν του λόγου του αληθές. Δεν χρειάζεται να πούμε τίποτε περισσότερο εμείς.
Τρίτον, για το πού πήγαν τα κεφάλαια, δυστυχώς, έφυγαν τα κεφάλαια και πήγαν σε λίγα χέρια. Και δεν έφτανε ότι πήγαν σε λίγα χέρια, αλλά με πρόσφατο νομοσχέδιο η Κυβέρνηση φρόντισε για την αποποινικοποίηση αυτών των χρημάτων, την κατάργηση του «πόθεν έσχες». Με το πρόσχημα της επαναφοράς των κεφαλαίων στη χώρα, ουσιαστικά δόθηκαν χαριστικές ρυθμίσεις προς αυτήν την κατηγορία πολιτών και ειδικότερα σε όσους είχαν επενδύσει αυτά τα χρήματα στην αγορά ακινήτων με όλες τις παρενέργειες που δημιουργήθηκαν στην αγορά ακινήτων.
Κυρίες και κύριοι συνάδελφοι, κλείνοντας, μην κωφεύετε σε αυτήν την ανάγκη της αναβάθμισης της ποιότητας της δημοκρατίας. Μη συμπράττετε ορισμένοι συνάδελφοι, η συντριπτική πλειοψηφία, υποθέτω, των Βουλευτών του ΠΑΣΟΚ, σε αυτό το ανοσιούργημα που, εν ονόματι του κομματικού πατριωτισμού, προσπαθούν κάποιοι να σας επιβάλλουν, ποδηγετώντας και παγιδεύοντας την ψήφο σας, αλλά ταυτόχρονα εκθέτοντας όλους εσάς αλλά και συνολικά το πολιτικό σύστημα απέναντι στα μάτια του ελληνικού λαού. Μην το κάνετε, έχετε ιστορική ευθύνη γι? αυτό. Γι? αυτό, λοιπόν, σας προτείνω, έστω και την υστάτη στιγμή να δώσετε ψήφο εμπιστοσύνης, για να διαλευκανθεί η υπόθεση, όχι για να στείλουμε συναδέλφους Βουλευτές στα δικαστήρια.
Ευχαριστώ.
(Χειροκροτήματα από την πτέρυγα της Νέας Δημοκρατίας).
ΠΡΟΕΔΡΕΥΩΝ (Κωνσταντίνος Βρεττός): Ο κ. Καψής έχει το λόγο.
ΓΙΑΝΝΗΣ ΚΑΨΗΣ: Κύριε Πρόεδρε, όταν ζητώ το λόγο, με παραπέμπετε εις τας καλένδας. Δεν έχω ζητήσει το λόγο. Δεν γνωρίζω πού βρίσκεται το χρηματιστήριο, δεν έχω μετοχές, δεν ξέρω. Δεν ζήτησα να μιλήσω και δεν θα μιλήσω. 
Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Δεν ξέρω πώς είστε εγγεγραμμένος. Είστε εγγεγραμμένος πάντως, κύριε Καψή.
Ο κ. Τσιπλάκος έχει το λόγο.
ΑΡΙΣΤΕΙΔΗΣ ΤΣΙΠΛΑΚΟΣ: Κύριε Πρόεδρε, είμαι ο τελευταίος ομιλητής, νομίζω. Έχουν κουραστεί όλοι οι συνάδελφοι, γι? αυτό δεν θα εξαντλήσω το χρόνο.
Θέλω να πω ότι μετά από τις τοποθετήσεις όλων των συναδέλφων, είναι γνωστό πια ότι έγινε ένα έγκλημα με συνέπεια την καταστροφή και την εξαθλίωση χιλιάδων ανύποπτων Ελλήνων πολιτών, που έπεσαν σε μία παγίδα, που τους έστησαν, όχι κάποιοι παραβάτες του κοινού ποινικού δικαίου, που κατά καιρούς βλέπουμε να χρησιμοποιούν διάφορα τεχνάσματα, για να παρασύρουν τα θύματά τους αλλά επώνυμοι και κατά τα άλλα «έντιμοι» επιχειρηματίες σε αγαστή συνεργασία με κυβερνητικούς αξιωματούχους οι οποίοι, επιχειρηματίες, με θρασύτητα ξεκοκαλίζουν τώρα ανενόχλητοι τους μόχθους και κόπους απλών ανθρώπων που πείστηκαν από τις κυβερνητικές σειρήνες ότι το χρηματιστήριο ούτε λίγο ούτε πολύ ήταν φλέβα χρυσού, μία πηγή εύκολου πλουτισμού.
Ποιος δεν θυμάται, κύριε Πρόεδρε, τα μεγαλεπήβολα επενδυτικά σχέδια που υπέβαλαν ανερυθρίαστα στις αιτήσεις εισαγωγής στο χρηματιστήριο ή στις αποφάσεις αύξησης κεφαλαίου, εταιρείες που κανείς δεν ήξερε τι παράγουν, αλλά που είχαν κεφαλαιοποιήσεις αντίστοιχες των μεγαλύτερων βιομηχανικών κολοσσών του κόσμου;
Έγινε, λοιπόν, όπως ειπώθηκε από πολλούς, μία βίαιη ανακατανομή του πλούτου, με τη μεταφορά των οικονομιών χιλιάδων μικροαποταμιευτών στα χέρια μερικών επιτήδειων. Το φαινόμενο αυτό δεν έχει το προηγούμενό του και μπορεί να συγκριθεί μόνο με τις «πυραμίδες» του Μπερίσα που είχε σαν αποτέλεσμα να «φαγωθούν» οι οικονομίες των συμπατριωτών του Αλβανών στην Ελλάδα. Όμως, εκεί το έγκλημα δεν έμεινε ατιμώρητο, καθώς με το ξεσήκωμα των θυμάτων τιμωρήθηκαν παραδειγματικά οι υπεύθυνοι.
Κύριε Πρόεδρε, εδώ δεν υπάρχουν υπεύθυνοι; Δεν θα πληρώσει κανένας, ακόμα ούτε επιχειρηματίας ούτε πολιτικός παράγοντας, παρά το γεγονός ότι έχουν κατονομαστεί εκείνοι που οργάνωσαν με διάφορες σκοπιμότητες τις «πυραμίδες» του 1999; Δεν ευθύνεται κανένας για την πίεση των τραπεζών με την καλλιέργεια φρούδων ελπίδων προς τους αποταμιευτές να καταθέσουν στο χρηματιστήριο όχι μόνο τις αποταμιεύσεις τους αλλά και τα δάνεια που τους παραχωρούσαν με συνοπτικές διαδικασίες, με αποτέλεσμα να καταστραφούν οικονομικά και να εισπράξουν εκ των υστέρων εκείνο το περίφημο «ας πρόσεχαν»;
Δεν έχουν καμία ευθύνη οι μεγαλοσχήμονες τότε επώνυμοι κυβερνητικοί παράγοντες που έλεγαν στις προηγούμενες εκλογές ότι η κάμψη των τιμών του Χ.Α.Α. έχει ημερομηνία λήξης και ότι, όταν ψηφιζόταν η κυβερνητική παράταξη, ο δείκτης θα έφθανε στις επτά χιλιάδες μονάδες;
Δεν έχουν ευθύνη οι αρχές του χρηματιστηρίου και της Επιτροπής Κεφαλαιαγοράς που επέτρεπαν την ανεξέλεγκτη είσοδο στο χρηματιστήριο απίθανων εταιρειών, χωρίς να προειδοποιήσουν τους χιλιάδες ανύποπτους μικροεπενδυτές, όπως όφειλαν να κάνουν;
Δεν έχει κανένας ευθύνη για τις μεγάλες απώλειες των ασφαλιστικών ταμείων, για την τεχνική συγκράτηση του δείκτη στις πέντε χιλιάδες μονάδες για προεκλογικές σκοπιμότητες;
Κανένας δεν ευθύνεται για τη διαμορφωθείσα κατάσταση στη χρηματιστηριακή αγορά, που οδήγησε στο κλείσιμο πολλών επιχειρήσεων του χρηματιστηριακού χώρου, με αποτέλεσμα να χάσουν τη δουλειά τους πάνω από δεκαπέντε χιλιάδες εργαζόμενοι;
Κύριε Πρόεδρε, επί χρόνια, κάθε μέρα βλέπουμε κάποιους παίκτες του Χρηματιστηρίου Παραγώγων να δανείζονται μετοχές του δείκτη, τις οποίες πουλάνε και, έτσι, χειραγωγούν τις τιμές των συμβολαίων του Χρηματιστηρίου Παραγώγων, με αποτέλεσμα να θησαυρίζουν και να καταβαραθρώνουν το Χρηματιστήριο Αθηνών. Δεν υπάρχουν ευθύνες για τον εξευτελισμό του Χρηματιστηρίου Παραγώγων που από όργανο της στάθμισης κινδύνων, μετατράπηκε σε μηχανή αυτοτροφοδοτούμενων προσδοκιών και παραγωγής χρήματος για λίγους;
Η πρόσφατη αναλαμπή που παρατηρείται τελευταία στο χρηματιστήριο, μας θυμίζει την προεκλογική κατάσταση το 2000 και στοχεύει στην αλλαγή του αρνητικού κλίματος και στον αποπροσανατολισμό του λαού από τα πραγματικά προβλήματα που τον απασχολούν. Όμως, όπως έχει διαμορφωθεί σήμερα η κατάσταση στο χρηματιστήριο, κανένας δεν εμπιστεύεται κανέναν και χρειάζονται γενναία μέτρα για την αποκατάσταση της τιμιοσύνης και της αξιοπιστίας του, πράγμα που δεν μπορεί να γίνει με το «κουκούλωμα» της υπόθεσης και την ατιμωρησία των υπευθύνων.
Πάρα πολλοί συνάδελφοι του ΠΑΣΟΚ αναγνώρισαν ότι δεν μπορεί αυτό το έγκλημα να μείνει ατιμώρητο και ότι πρέπει να γίνουν έρευνες, με τη μόνη διαφορά ότι δεν πρέπει να γίνει από την αιτούμενη Εξεταστική Επιτροπή, γιατί το ζήτησε η Νέα Δημοκρατία. Είναι όμως σίγουρο ότι η Κυβέρνηση που φοβάται το πολιτικό κόστος από τη διερεύνηση σκανδάλου, λόγω εμπλοκής σ? αυτό υψηλόβαθμων στελεχών, θα αποφύγει τη σύσταση Εξεταστικής Επιτροπής, με τις γνωστές αφηρημένες δικαιολογίες ότι βλάπτουν το χρηματιστήριο, κλπ.
Όμως, κύριε Πρόεδρε, ο ελληνικός λαός και τα θύματα του Χ.Α.Α. που παρακολουθούν τη συζήτηση, έχουν ξεκάθαρη γνώμη για το τι συνέβη και δεν περιμένουν την Εξεταστική Επιτροπή για να εντοπιστούν και να τιμωρηθούν οι υπεύθυνοι. Τους γνωρίζουν πολύ καλά και περιμένουν την κατάλληλη ώρα, τους περιμένουν «στη στροφή», για να δώσουν την απάντηση σ? εκείνους που βοήθησαν και άφησαν τους έξυπνους να φουσκώσουν τις τσέπες τους, λεηλατώντας τις οικονομίες που με τόσο μόχθο και κόπο είχαν αποκτήσει.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο κ. Αθανάσιος Γιαννόπουλος έχει το λόγο.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, το λόγο δεν μου τον δίνετε για να προσέλθουν προς ψηφοφορία οι αγαπητοί συνάδελφοι. Αυτό που θα ήθελα να πω προς τον Υπουργό Εθνικής Οικονομίας είναι ότι αυτό το έγγραφο, κύριε Υπουργέ, ή από αφέλεια μας το δώσατε ή γιατί θέλατε να «ενταφιάσετε» τους αγαπητούς συναδέλφους.
Δική σας υπόθεση είναι, αλλά θα ήθελα να απευθυνθώ προς τους τρεις συναδέλφους του ΠΑΣΟΚ, τον κ. Νεονάκη, τον κ. Μανίκα και τον κ. Μαλέσιο.
Αυτοί οι τρεις είναι υποχρεωμένοι να ψηφίσουν υπέρ της Εξεταστικής Επιτροπής. Τουλάχιστον, εσείς οι τρεις πρέπει να ψηφίσετε. Τους άλλους δεν τους θέλουμε. Εσείς να ψηφίσετε, διότι έχετε βαρύτατη ευθύνη.
Κύριε Υπουργέ, καλό θα είναι στον κ. Θωμαδάκη να στείλετε έγγραφη πλέον παρατήρηση και όχι προφορική, για να δώσει αυτά τα στοιχεία. Αύριο να του στείλετε έγγραφη δήλωση να παραιτηθεί, διότι δεν έχει καταλάβει που απευθύνεται και μας καταθέτει τελευταία στιγμή αυτό το έγγραφο.
Αγαπητοί συνάδελφοι, πιθανολογείται ότι και η έκβαση αυτής της ψηφοφορίας θα έχει την ίδια τύχη με τις άλλες προτάσεις, που έχουμε κάνει για τη σύσταση εξεταστικών επιτροπών. Εμείς δεν μένουμε εκεί, αλλά θα προχωρήσουμε -και κατά δήλωση του Προέδρου μας- για να φανεί στον ελληνικό λαό, τι έγινε, ποίοι έκλεψαν τα λεφτά, ποίοι τα πήραν, ποίοι ?θα έλεγα λαϊκά- κονόμησαν από όλη αυτήν την ιστορία και ποίοι, τέλος πάντων, μέσα από τα στελέχη του ΠΑΣΟΚ, τους αγαπητούς της Χαριλάου Τρικούπη, έχουν βαρύτατες ευθύνες. Μιλώ για τα εποπτικά όργανα, τα οποία εσείς τα διορίσατε και όχι εμείς.
Δεν ξεχνά κανείς τις δηλώσεις του Υπουργού Εθνικής Οικονομίας, του προκατόχου σας, κύριε Χριστοδουλάκη, ο οποίος έλεγε ότι «καθρέπτης της οικονομίας είναι το χρηματιστήριο». Δεν ξεχνά κανείς τις δηλώσεις και του κ. Παπαντωνίου και του κ. Παπαδήμου, οι οποίοι είπαν στον ελληνικό λαό «πάρτε δάνεια και εγχειρείστε τις μετοχές και τα χρεόγραφα που έχετε μέχρι της τάξεως των 15 εκατομμυρίων».
Αυτά δεν τα ξεχνά κανείς, όπως δεν ξεχνά κανείς και τις δηλώσεις του κυρίου Σημίτη που ήταν κυνικές. Έλεγε ότι «αφού δεν πρόσεξαν, έχασαν». 
Κύριοι συνάδελφοι, θα πρέπει να καταλάβουμε ότι διεπράχθη ένα οικονομικό έγκλημα. Το οικονομικό έγκλημα δεν είναι αυτό που διαπράττεται σε μία τράπεζα με μια ληστεία ή σε ένα πεζοδρόμιο, κλέβοντας την τσάντα κάποιου που έχει πάει να κάνει ανάληψη χρημάτων. Το οικονομικό έγκλημα διεπράχθη από τη διαπλοκή, από τους συγκεκριμένους κυρίους με τα άσπρα κολάρα και με τα μαύρα παπιγιόν. Αυτοί ήταν που οδήγησαν το χρηματιστήριο σε αυτόν τον εξευτελισμό. Αυτοί είναι τα αγαπητά στελέχη του κ. Σημίτη. Είναι ο κ. Καρατζάς, όπως υπήρξε ο κ. Παπαδήμος, και είναι ο κ. Γκαργκάνας. 
Θα μου πείτε εσείς, κύριε Υπουργέ, τα δικά σας τα παιδιά πώς θα τα ελέγξετε; Πώς θα ελέγξετε τον κ. Γκαργκάνα, ο οποίος έχει βαρυτάτη ευθύνη, γιατί σύμφωνα με το άρθρο 4 του καταστατικού της Τραπέζης της Ελλάδος και σύμφωνα με το άρθρο 55Α του παρόντος ασκεί την εποπτεία των πιστωτικών ιδρυμάτων και άλλων επιχειρήσεων και οργανισμών του χρηματοπιστωτικού τομέα της οικονομίας; 
Πείτε μου εσείς: Ο κ. Γκαργκάνας έχει τη δύναμη και το σθένος να ελέγξει το κ. Καρατζά, το φίλο του κ. Σημίτη, με τον οποίο ο κ. Σημίτης πηγαίνει βόλτα στη Σίφνο και παίζουν τάβλι; Έχει τη δύναμη; Δεν την έχει. Γι? αυτό έφθασε το πράγμα εκεί που έφθασε.
Κύριοι συνάδελφοι, θα ήθελα να πω και κάτι άλλο. Πολλοί εξ υμών κυκλοφορείτε και μένετε δίπλα στο «Τιτάνια». Θα σας πω ότι αυτό που συνέβη στο χρηματιστήριο μοιάζει ακριβώς με το φαινόμενο των παπατζήδων. Ο παπατζής, για να παίξει, χρειάζεται τους τσιλιαδόρους και τους αβανταδόρους, που ήταν τα παπαγαλάκια. Οι τσιλιαδόροι, ήταν τα εποπτικά όργανα. Ο κ. Θωμαδάκης είχε το ρόλο του τσιλιαδόρου. Οι κύριοι των τραπεζών, οι οποίοι είχαν και χρηματιστηριακές εταιρείες και έδιναν χρήματα παράνομα, και αυτοί ήταν οι τσιλιαδόροι.
Βέβαια, υπήρξαν και τα θύματα. Ποια ήταν τα θύματα; Ο ελληνικός λαός. Αυτό συνέβη ακριβώς.
Κύριε Υπουργέ της Οικονομίας, πείτε μου για την «πυραμίδα» του κ. Μπερίσα. Η «πυραμίδα» Μπερίσα ωχριούσε μπροστά στην «πυραμίδα» Σημίτη και των συνεργατών του. Αυτό είναι καταγεγραμμένο γεγονός στη συνείδηση του ελληνικού λαού, γιατί ενάμισι εκατομμύριο άνθρωποι κλαίνε αυτήν τη στιγμή. Χάθηκαν τρισεκατομμύρια.
Το οικονομικό έγκλημα συνεχίζεται. Πώς έμπαιναν οι εταιρείες στο χρηματιστήριο; Με ποια δικαιολογητικά; Έμπαιναν κάποιες εργολαβικές εταιρείες με ένα σφυρί και ένα καλέμι, έβαζαν και κάποια πανό στο Μέγαρο Μουσικής και έπαιρναν τα έργα με το μαθηματικό τύπο, που εσείς μας είπατε. Μετά εγκατέλειπαν τα έργα, όπως συνέβη για παράδειγμα στις Ράχες την ιδιαίτερη πατρίδα μου, όπου εγκατέλειψαν το δρόμο ημιτελή και έχουν σκοτωθεί δεκάδες άτομα. Δεν υπήρξε καμία ευαισθησία σε αυτούς τους ανθρώπους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, κύριοι συνάδελφοι, θα ολοκληρώσω σεβόμενος το χρόνο, αλλά θα ήθελα να πω στον κύριο Υπουργό, ότι και η τελευταία εφετειακή απόφαση, η 2679/2003 αναιρεί την απόφαση του Αρείου Πάγου, 655 και 740 και έχει λεχθεί από πάρα πολλούς δημοσιογράφους -λυπάμαι που το λέω αυτό- ότι υπάρχει και κλαδική δικαστών και βγάζουν αποφάσεις, όπως θέλουν, για να απαλλάξουν τις χρηματιστηριακές εταιρείες από την άθλια πολιτική δανειοδότησης που έκαναν, ενώ δεν είχαν την έγκριση της Τραπέζης της Ελλάδος.
Εσείς, το οικονομικό επιτελείο, τα ξέρετε. Μη συγκαλύπτετε αυτήν την κατάσταση. Θα οδηγηθούμε σε θύελλες και απευθύνομαι προς τους έντιμους συναδέλφους του ΠΑΣΟΚ , για να μου πει κάποιος, ποιος είχε 22 δισεκατομμύρια να τζιράρει στο χρηματιστήριο; Πού τα βρήκε; Τι ήταν; Αυτά πρέπει να ελέγξουμε. Και βρήκατε τον αγαπητό συνάδελφο, εν τη ιατρική και φίλο, το Βαγγέλη το Μαλέσιο, ως θύμα, γιατί θύμα είναι ο Βαγγέλης ο Μαλέσιος όλης αυτής της χρηματιστηριακής λαίλαπας. Γι? αυτό απευθύνομαι στους τρεις, λέγοντας, εσείς οι τρεις δείξτε το καλό παράδειγμα και ψηφίστε υπέρ της Εξεταστικής Επιτροπής.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο κ. Καλλιώρας έχει το λόγο.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΗΛΙΑΣ ΚΑΛΛΙΩΡΑΣ: Κύριε Πρόεδρε, θα μιλήσω μόνο για δύο λεπτά. Παρακαλώ ακούστε με για δύο λεπτά, σας χαρίζω τα τρία λεπτά.
Έλεγε ο κ. Σημίτης σε αυτήν την Αίθουσα ότι οι τιμές είναι χαμηλές και ότι ο δείκτης θα ανέβει. Αυτό συνέβη πριν τις εκλογές του 2000. Ο κ. Σημίτης στη Διεθνή Έκθεση της Θεσσαλονίκης έλεγε ο ίδιος πάλι, ας πρόσεχαν οι επενδυτές. Ο κύριος Πρωθυπουργός, πριν από μια εβδομάδα έλεγε σ? αυτήν την Αίθουσα συγκεκριμένα και επί λέξει, «αφήστε ήσυχο το χρηματιστήριο». Ο κ. Σημίτης πράγματι είπε τα σωστά πράγματα που έπρεπε να πει. ?Εκανε τις σωστές τοποθετήσεις αλλά σε λάθος χρονικές περιόδους. ?Επρεπε ο κ. Σημίτης να πει αφήστε το χρηματιστήριο ήσυχο πριν τις εκλογές. Στη συνέχεια να πει, ας πρόσεχαν, γιατί όλα τα χρηματιστήρια της γης είχαν καθοδική πορεία σε αυτούς οι οποίοι έπαιζαν και ρίσκαραν πολύ παραπάνω και στο τέλος θα έπρεπε να πει ότι το χρηματιστήριο είχε τη δυνατότητα να ανέβει, αν δεν είχε συμβεί αυτή η μεγάλη πολιτική εγκληματική πράξη εδώ μέσα από τους συγκεκριμένους ανθρώπους, όπου τα ονόματά τους ειπώθηκαν σήμερα πολλές φορές.
Κύριε Πρόεδρε, αυτό είναι έγκλημα και αυτό θέλω να θυμούνται οι περισσότεροι. Αυτό προέρχεται από το γεγονός ότι ενώ χάθηκαν πάνω από 30 τρισεκατομμύρια δραχμές, ο κ. Σημίτης και ο κύριος Υπουργός, ο κ. Παπαντωνίου, όχι μόνο μιλούσαν για το χρηματιστήριο ότι θα ανέβει, αλλά μιλούσαν συγκεκριμένα για το ύψος του δείκτη ?και αυτό είναι έγκλημα- και επίσης έδιναν και συγκεκριμένες ημερομηνίες, το οποίο το κάνει και ποινικό αδίκημα.
Κύριε Πρόεδρε, εγώ δεν θα πω περισσότερα. Το μόνο που θα πω, αγαπητοί συνάδελφοι, είναι πως είναι συγκλονιστικό το στοιχείο των 22 δισεκατομμυρίων δραχμών που ακούσαμε σήμερα. Αυτό θα σας κατατρέχει εάν σήμερα ψηφίσετε διαφορετικά. Πρέπει, όπως είπε και ο κ. Παπαθεμελής, να σταθείτε στο ύψος των περιστάσεων και αν σήμερα πείτε όχι, μόνοι σας να προχωρήσετε στη σύσταση Εξεταστικής Επιτροπής. Το οφείλετε σε ενάμισι εκατομμύριο πολίτες. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, ολοκληρώθηκε η συζήτηση επί της προτάσεως του Προέδρου της Νέας Δημοκρατίας κ. Κωνσταντίνου Καραμανλή και των Βουλευτών του κόμματός του για τη σύσταση Εξεταστικής Επιτροπής με αντικείμενο τη διεύρυνση των όσων εκτίθενται στην ανωτέρω πρότασή τους προς τον Πρόεδρο της Βουλής και με την οποία αναφέρονται στην από 29 Μαΐου 2003 δικογραφία, που διαβιβάστηκε στη Βουλή από την Εισαγγελέα Πρωτοδικών Αθηνών κ. Έλλη Τουμπάνου και περιλαμβάνει το υλικό το οποίο συγκεντρώθηκε από την ίδια, κατά τη διάρκεια προκαταρκτικής εξέτασης που διενήργησε, κατ? εφαρμογή των διατάξεων του άρθρου 86 του Συντάγματος και του ν. 3126/2003 «περί ευθύνης Υπουργών».
Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επί της προτάσεως για τη σύσταση Εξεταστικής Επιτροπής, της οποίας το κείμενο έχει ως εξής:
«ΑΙΤΗΣΗ ΔΙΕΞΑΓΩΓΗΣ ΟΝΟΜΑΣΤΙΚΗΣ ΨΗΦΟΦΟΡΙΑΣ
Οι υπογράφοντες ζητούμε την διεξαγωγή ονοματικής ψηφοφορίας ως προς την αποδοχή της πρότασης της Νέας Δημοκρατίας για τη σύσταση Εξεταστικής Επιτροπής ως προς το σκάνδαλο του Χρηματιστηρίου
Αθήνα, 17 Ιουνίου 2003
Οι αιτούντες
Προκόπιος Παυλόπουλος
Κωνσταντίνος Τσιπλάκης
Σοφία Καλαντζάκου
Νικόλαος Γκελεστάθης
Αθηναίος Φλωρίνης
Ευριπίδης Στυλιανίδης
Σταύρος Καλαφάτης
Μαρία Καρά
Θεόφιλος Βασιλείου
Βασίλης Τσίπρας
Αντώνιος Μπέζας
Αναστάσιος Λιάσκος
Χρήστος Ζώης
Σταύρος Δαϊλάκης
Ηλίας Καλλιώρας
Αδάμ Ρεγκούζας
Σταύρος Καλογιάννης
Γιώργος Σαλαγκούδης
Μιλτιάδης Έβερτ
Ευστάθιος Αγγελούσης
Παναγιώτης Αδρακτάς
Γεώργιος Παναγιωτόπουλος
Νίκος Λέγκας
Βύρων Γ. Πολύδωρας
Γεράσιμος Γιακουμάτος
Ελευθέριος Παπανικολάου
Σπήλιος Σπηλιωτόπουλος
Ευάγγελος Πολύζος
Μιχάλης Χαλκίδης
Σταύρος Παπαδόπολος
Μαρία Κόλλια ? Τσαρουχά
Ζέττα Μακρή
Κατερίνα Παπακώστα
Δημήτριος Κωστόπουλος
Πέτρος Μαντούβαλος
Σάββας Τσιτουρίδης
Αναστάσιος Νεράντζης
Σωτήρης Κούβελας»
Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας Βουλευτών για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Προκόπης Παυλόπουλος. Παρών.
Ο κ. Κωνσταντίνος Τσιπλάκης. Παρών.
Η κ. Σοφία Καλαντζάκου. Παρούσα.
Ο κ. Νικόλαος Γκελεστάθης. Παρών.
Ο κ. Αθηναίος Φλωρίνης. Παρών.
Ο κ. Ευριπίδης Στυλιανίδης. Παρών.
Ο κ. Σταύρος Καλαφάτης. Παρών.
Η κ. Μαρία Καρά. Παρούσα.
Ο κ. Θεόφιλος Βασιλείου. Παρών.
Ο κ. Βασίλης Τσίπρας. Παρών.
Ο κ. Αντώνης Μπέζας. Παρών.
Ο κ. Αναστάσιος Λιάσκος. Παρών.
Ο κ. Χρήστος Ζώης. Παρών.
Ο κ. Σταύρος Δαϊλάκης. Παρών.
Ο κ. Ηλίας Καλλιώρας. Παρών.
Ο κ. Αδάμ Ρεγκούζας. Παρών.
Ο κ. Σταύρος Καλογιάννης. Παρών.
Ο κ. Γεώργιος Σαλαγκούδης. Παρών.
Ο κ. Μιλτιάδης Έβερτ. Παρών.
Ο κ. Ευστάθιος Αγγελούσης. Παρών.
Ο κ. Γεώργιος Παναγιωτόπουλος. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10), λεπτά σύμφωνα με τον Κανονισμό.
(ΔΙΑΚΟΠΗ)
(META ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.
Θα γίνει ονομαστική ψηφοφορία επί της πρότασης για σύσταση Εξεταστικής Επιτροπής.
Οι αποδεχόμενοι την πρόταση λέγουν «ΝΑΙ».
Οι μη αποδεχόμενοι την πρόταση λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Βούλγαρης από το ΠΑΣΟΚ και ο κ. Λυκουρέζος από τη Νέα Δημοκρατία.
Σύμφωνα με το άρθρο 70Α του Κανονισμού, στο Προεδρείο έχουν έλθει επιστολές συναδέλφων που βρίσκονται σε αποστολή στο εξωτερικό, οι οποίοι γνωστοποιούν την ψήφο τους. Αυτές οι ψήφοι θα συνυπολογιστούν στην καταμέτρηση που θα ακολουθήσει. Υπάρχουν και επιστολές όπως αυτή του συναδέλφου κ. Μάνου, η οποία δεν μπορεί να ληφθεί υπόψη, γιατί ο κ. Μάνος είναι σε ιδιωτικό ταξίδι.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος που δεν άκουσε το όνομά του; Κανείς. 
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την διεξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ψηφοφορίας. 
Ψήφισαν συνολικώς 275 Βουλευτές. 
«ΝΑΙ» ψήφισαν 132.
«ΟΧΙ «ψήφισαν 143.
Απόντες ήσαν 25, σύμφωνα με το παρακάτω πρωτόκολλο ονομαστικής ψηφοφορίας:
«Ονομαστική ψηφοφορία επί της πρότασης της Νέας Δημοκρατίας για σύσταση Εξεταστικής Επιτροπής για τη διευκρίνηση των όσων εκτίθενται σε δικογραφία του Εισαγγελέα Πρωτοδικών Αθηνών
NΑΙ ΟΧΙ ΕΠΙΚΡΑΤΕΙΑΣ Αυγερινός Παρασκευάς + Χριστοδουλάκης Νίκος + Σπυράκη Χριστίνα - Βούγιας Σπυρίδων + Τσουκάτος Θεόδωρος + Νεονάκης Μιχάλης + 'Εβερτ Μιλτιάδης + Βαρβιτσιώτης Ιωάννης + Μολυβιάτης Πέτρος + Παπαθανασίου Ιωάννης + Σπηλιωτόπουλος Αριστόβουλος ('Αρης) + Ψαχαρόπουλος Γεώργιος - Α' ΑΘΗΝΩΝ Παπανδρέου Γεώργιος - Σκανδαλίδης Κων/νος + Παπαντωνίου Ιωάννης (Γιάννος) + Παπουτσής Χρήστος + Αλευράς Αθανάσιος (Νάσος) + Αρσένης Γεράσιμος + Μανίκας Στέφανος + Ανουσάκη Ελένη - Αλογοσκούφης Γεώργιος + Παυλόπουλος Προκόπιος + Μάνος Στέφανος - Βουλγαράκης Γεώργιος + Λυκουρέζος Αλέξανδρος - Λέων + Γιαννάκου Μαριέττα + Κακλαμάνης Νικήτας + Μπενάκη ? Ψαρούδα 'Αννα + Καρά Μαρία + Κανέλλη Γαρυφαλλιά (Λιάνα) - Κωνσταντόπουλος Νικόλαος + Β' ΑΘΗΝΩΝ Παπανδρέου Βάσω + Κακλαμάνης Απόστολος + Λοβέρδος Ανδρέας + Κούρκουλα Ελένη + Γείτονας Κων/νος + Πρωτόπαπας Χρήστος + Παπαϊωάννου Μιλτιάδης + Κουλούρης Κίμων + Μαντέλης Αναστάσιος (Τάσος) + Δασκαλάκης Γεώργιος + Κοντογιαννόπουλος Βασίλειος + Κατσέλη Ελεωνόρα (Νόρα) - Ανωμερίτης Γεώργιος + Χυτήρης Τηλέμαχος + Γιαννόπουλος Ευάγγελος - Kατσανέβας Θεόδωρος - Χαραλαμπόπουλος Ιωάννης - Κανελλόπουλος Λάμπρος + Μητσοτάκης Κων/νος + Τζαννετάκης Τζαννής + Παναγιωτόπουλος Παναγιώτης (Πάνος) + Μεϊμαράκης Ευάγγελος - Βασίλειος + Πολύδωρας Βύρων + Λιάπης Μιχαήλ - Γεώργιος + Βαρβιτσιώτης Μιλτιάδης + Πετραλιά-Πάλλη Φάνη + Καμμένος Παναγιώτης (Πάνος) + Καρατζαφέρης Γεώργιος - Κασσίμης Θεόδωρος + Γιακουμάτος Γεράσιμος + Παπακώστα - Σιδηροπούλου Κατερίνα + Ανδρεουλάκος Απόστολος + Καρράς Κώστας + Παπαρήγα Αλεξάνδρα - Κολοζώφ Ορέστης - Σκυλλάκος Αντώνιος + Δαμανάκη Μαρία + Κουβέλης Φώτιος - Φανούριος + ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ Μακρυπίδης Ανδρέας + Βερελής Χρήστος + Κουρουμπλής Παναγιώτης + Σμυρλής - Λιακατάς Χρήστος + Βαϊνάς Ιωάννης + Σαλμάς Μάριος + Αγγελόπουλος Νικόλαος + Στριφτάρης Σπυρίδων - ΝΟΜΟΣ ΑΡΓΟΛΙΔΟΣ Θωμόπουλος Ιωάννης + Τσούρνος Γεώργιος + Παπαδημητρίου Ελισάβετ ('Ελσα) + ΝΟΜΟΣ ΑΡΚΑΔΙΑΣ Ρέππας Δημήτριος + Σπυρόπουλος Ροβέρτος + Τατούλης Πέτρος + Κωστόπουλος Δημήτριος + ΝΟΜΟΣ ΑΡΤΗΣ Κολιοπάνος Θεόδωρος + Κοσσυβάκης Δημήτριος - Καραμπίνας Κων/νος + ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ Πάγκαλος Θεόδωρος - Βρεττός Κων/νος + Γιαννάκης Ιωάννης + Παπαηλίας Ηλίας + Βλάχος Γεώργιος + Κατσίκης Θεόδωρος + Κατσιγιάννης Αθανάσιος + Μπούρας Αθανάσιος + Στεργίου Ιωάννα + ΝΟΜΟΣ ΑΧΑΪΑΣ Φούρας Ανδρέας + Χρυσανθακόπουλος Αλέξανδρος + Θωμά Μαρία + Θωμάς Γεώργιος + Σπηλιόπουλος Κων/νος + Σπηλιωτόπουλος Σπήλιος + Νικολόπουλος Νικόλαος + Βασιλείου Θεόφιλος + Κοσιώνης Παναγιώτης + ΝΟΜΟΣ ΒΟΙΩΤΙΑΣ Αποστολίδης Λουκάς + Ακριβάκης Αλέξανδρος + Μπασιάκος Ευάγγελος + Τσιπλάκος Αριστείδης + ΝΟΜΟΣ ΓΡΕΒΕΝΩΝ Τζιόλας Ελευθέριος + ΝΟΜΟΣ ΔΡΑΜΑΣ Κωνσταντίνου Φλώρος + Παπαδόπουλος Σταύρος + Δαϊλάκης Σταύρος + ΝΟΜΟΣ ΔΩΔΕΚΑΝΗΣΟΥ Κρεμαστινός Δημήτριος + Σφυρίου Κοσμάς + Παπανικόλας Βασίλειος + Παυλίδης Αριστοτέλης + ΝΟΜΟΣ ΕΒΡΟΥ Φωτιάδης Απόστολος + Νικολαΐδης Ιωάννης + Δημοσχάκης Θεοφάνης + Λυμπερακίδης Λεωνίδας + ΝΟΜΟΣ ΕΥΒΟΙΑΣ Θεοδώρου Χρήστος + Παπαγεωργίου Γεώργιος + Πιπεργιάς Δημήτριος + Κεδίκογλου Βασίλειος + Λιάσκος Αναστάσιος + Παπαγεωργόπουλος Ελευθέριος + ΝΟΜΟΣ ΕΥΡΥΤΑΝΙΑΣ Τσίπρας Βασίλης + ΝΟΜΟΣ ΖΑΚΥΝΘΟΥ Γκούσκος Διονύσιος + ΝΟΜΟΣ ΗΛΕΙΑΣ Ζαφειρόπουλος Ιωάννης + Γεωργακόπουλος Δημήτριος + Αντωνακόπουλος Παναγιώτης + Χρονόπουλος Γεώργιος + Αδρακτάς Παναγιώτης + Κορκολόπουλος Βασίλης + ΝΟΜΟΣ ΗΜΑΘΙΑΣ Χρυσοχοΐδης Μιχαήλ + Γικόνογλου Μόσχος + Χαλκίδης Μιχαήλ + Φωτιάδης Ηλίας + ΝΟΜΟΣ ΗΡΑΚΛΕΙΟΥ Αποστολάκης Δημήτριος + Ματζαπετάκης Στυλιανός + Σχοιναράκη - Ηλιάκη Ευαγγελία + Στρατάκης Εμμανουήλ + Βρέντζος Σταύρος + Φραγκιαδουλάκης Εμμανουήλ + Κεφαλογιάννης Εμμανουήλ + Δεικτάκης Γεώργιος + ΝΟΜΟΣ ΘΕΣΠΡΩΤΙΑΣ Παπαδόπουλος Αλέξανδρος + Μπέζας Αντώνιος + Α' ΘΕΣΣΑΛΟΝΙΚΗΣ Τζοχατζόπουλος Απόστολος ? Αθανάσιος + Βενιζέλος Ευάγγελος + Καστανίδης Χαράλαμπος + Παπαθεμελής Στυλιανός - 'Αγγελος - Μαγκριώτης Ιωάννης + Γκεσούλης Νικόλαος + Σπυριούνης Κυριάκος + Καραμανλής Κων/νος + Ορφανός Γεώργιος + Σπηλιόπουλος Αναστάσιος + Κούβελας Σωτήριος + Καλαφάτης Σταύρος + Χουρμουζιάδης Γεώργιος - Ξηροτύρη - Αικατερινάρη Ασημίνα - Β' ΘΕΣΣΑΛΟΝΙΚΗΣ Γερανίδης Βασίλειος + Τσιόκας Θεοχάρης + Κίρκος Γεώργιος + Διαμαντής Κων/νος + Ρεγκούζας Αδάμ + Σαλαγκούδης Γεώργιος + Τζέκης 'Αγγελος - NOMOΣ ΙΩΑΝΝΙΝΩΝ Αργύρης Ευάγγελος + Μαλέσιος Ευάγγελος + Παπούλιας Κάρολος + Tασούλας Κων/νος + Καλογιάννης Σταύρος + ΝΟΜΟΣ ΚΑΒΑΛΑΣ Τσακλίδης Ιωάννης + Στρατηλάτης Νικόλαος + Καλαντζής Γεώργιος + Παναγιωτόπουλος Γεώργιος + ΝΟΜΟΣ ΚΑΡΔΙΤΣΗΣ Σαλαγιάννης Νικόλαος + Τσιλίκας Βασίλειος + Αναγνωστόπουλος Θεόδωρος + Σιούφας Δημήτριος + Ταλιαδούρος Σπυρίδων + ΝΟΜΟΣ ΚΑΣΤΟΡΙΑΣ Πετσάλνικος Φίλιππος + Αγγελής Ανέστης + ΝΟΜΟΣ ΚΕΡΚΥΡΑΣ Δρυς Γεώργιος + Κοντομάρης Ευτύχιος + Σπύρου Σπυρίδων + ΝΟΜΟΣ ΚΕΦΑΛΛΗΝΙΑΣ Καλαφάτης Αλέξανδρος + ΝΟΜΟΣ ΚΙΛΚΙΣ Φλωρίδης Γεώργιος + Τσιτουρίδης Σάββας + Κιλτίδης Κων/νος + ΝΟΜΟΣ ΚΟΖΑΝΗΣ Αθανασιάδης Αλέξανδρος + Λωτίδης Λάζαρος + Βλαχόπουλος Ηλίας + Τσιαρτσιώνης Νικόλαος + Παπαδόπουλος Μιχάλης + ΝΟΜΟΣ ΚΟΡΙΝΘΙΑΣ Κοτσώνης Θεόδωρος + Χωρέμης Αναστάσιος + Δήμας Σταύρος + Παπαληγούρας Αναστάσιος + ΝΟΜΟΣ ΚΥΚΛΑΔΩΝ Παπαζώη Ελισάβετ + Λεβογιάννης Νικόλαος + Χωματάς Ιωάννης + ΝΟΜΟΣ ΛΑΚΩΝΙΑΣ Γρηγοράκος Λεωνίδας + Σκανδαλάκης Παναγιώτης + Δαβάκης Αθανάσιος + ΝΟΜΟΣ ΛΑΡΙΣΗΣ Νασιώκας 'Εκτορας + Φλώρος Νικόλαος + Χατζημιχάλης Νικόλαος - Φώτιος + Φαρμάκης Νικόλαος + Γαρουφαλιάς Γεώργιος + Ζώης Χρήστος + Κατσαρός Νικόλαος + Τσιόγκας Δημήτριος - ΝΟΜΟΣ ΛΑΣΗΘΙΟΥ Καρχιμάκης Μιχαήλ + Ιωαννίδης Φοίβος + ΝΟΜΟΣ ΛΕΣΒΟΥ Σηφουνάκης Νικόλαος + Παπαδέλλης Φραγκλίνος + Σκοπελίτης Σταύρος + ΝΟΜΟΣ ΛΕΥΚΑΔΑΣ Κτενάς Γεώργιος + ΝΟΜΟΣ ΜΑΓΝΗΣΙΑΣ Ζήση Ροδούλα + Τζανής Λεωνίδας + Βούλγαρης Αλέξανδρος + Νάκος Αθανάσιος + Μακρή Ζωή (Ζέττα) + Γκατζής Νικόλαος + ΝΟΜΟΣ ΜΕΣΣΗΝΙΑΣ Κατσιλιέρης Πέτρος + Μπένος Ιωάννης - Σταύρος + Γιαννακόπουλος Ιωάννης - Καλαντζάκου Σοφία + Παπανικολάου Ελευθέριος + Λαμπρόπουλος Ιωάννης + ΝΟΜΟΣ ΞΑΝΘΗΣ Σγουρίδης Παναγιώτης + Στολίδης Σωτήριος + Κοντός Αλέξανδρος + Α' ΠΕΙΡΑΙΩΣ Σημίτης Κων/νος + Φασούλας Παναγιώτης + Μπεντενιώτης Εμμανουήλ + Καλός Γεώργιος + Μελάς Παναγιώτης + Μιχαλολιάκος Βασίλειος + Μαντούβαλος Πέτρος + Β' ΠΕΙΡΑΙΩΣ Λαλιώτης Κων/νος + Νιώτης Γρηγόρης + Λιντζέρης Δημήτριος + Κρητικός Παναγιώτης - Διαμαντίδης Ιωάννης + Καψής Γιάννης + Νεράντζης Αναστάσιος + Λαφαζάνης Παναγιώτης + ΝΟΜΟΣ ΠΕΛΛΗΣ Πασχαλίδης Γεώργιος - Βοσνάκης Χρήστος + Καρασμάνης Γεώργιος + Φουντουκίδου - Θεοδωρίδου Παρθένα + Τζαμτζής Ιορδάνης (Δάνης) + ΝΟΜΟΣ ΠΙΕΡΙΑΣ Τσερτικίδης Παντελής + Αρσένη Μαρία + Κωνσταντόπουλος Γεώργιος + Πολύζος Ευάγγελος + ΝΟΜΟΣ ΠΡΕΒΕΖΗΣ Τσεκούρας Ιωάννης + Τρυφωνίδης Γεώργιος + ΝΟΜΟΣ ΡΕΘΥΜΝΗΣ Λουκάκης Μανώλης + Κεφαλογιάννης Ιωάννης + ΝΟΜΟΣ ΡΟΔΟΠΗΣ Γκαλήπ Γκαλήπ + Μεχμέτ Αχμέτ + Στυλιανίδης Ευριπίδης + ΝΟΜΟΣ ΣΑΜΟΥ Βαρδίκος Πυθαγόρας + ΝΟΜΟΣ ΣΕΡΡΩΝ Ανθόπουλος Ιωάννης + Βασιλακάκης Βασίλειος - Λεονταρίδης Θεόφιλος + Καραμανλής Αχιλλέας + Κόλλια - Τσαρουχά Μαρία + Χαϊτίδης Ευγένιος + Τσιπλάκης Κων/νος + ΝΟΜΟΣ ΤΡΙΚΑΛΩΝ Μαγκούφης Χρήστος + Μάτης Αθανάσιος + Σκρέκας Θεόδωρος + Χατζηγάκης Σωτήριος + Λέγκας Νικόλαος + ΝΟΜΟΣ ΦΘΙΩΤΙΔΟΣ Παπαδήμας Λάμπρος + Βαθειάς Ιωάννης + Αλαμπάνος Δημήτριος + Γιαννόπουλος Αθανάσιος + Καλλιώρας Ηλίας + Αγγελούσης Ευστάθιος + ΝΟΜΟΣ ΦΛΩΡΙΝΗΣ Λιάνης Γεώργιος + Κορτσάρης Νικόλαος + ΝΟΜΟΣ ΦΩΚΙΔΟΣ Θάνος Δημήτριος + Γκελεστάθης Νικόλαος + ΝΟΜΟΣ ΧΑΛΚΙΔΙΚΗΣ Πάχτας Χρήστος + Πάππας Βασίλειος + Φλωρίνης Αθηναίος + ΝΟΜΟΣ ΧΑΝΙΩΝ Σκουλάκης Εμμανουήλ + Δαμιανάκης Ευτύχιος + Βαλυράκης Ιωσήφ + Μαρκογιαννάκης Χρήστος + ΝΟΜΟΣ ΧΙΟΥ Τσουρή Ελπίδα + Βαρίνος Αθανάσιος + ΓΕΝΙΚΟ ΣΥΝΟΛΟ: "ΝΑΙ" 132
? "ΟΧΙ" 143
ΣΥΝΟΛΟ ΨΗΦΙΣΑΝΤΩΝ: 275
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ»
ΠΡΟΕΔΡΟΣ (Απόστολος Κακλαμάνης): Συνεπώς η πρόταση για τη σύσταση Εξεταστικής Επιτροπής απορρίπτεται κατά πλειοψηφία.
Παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών της σημερινής συνεδριάσεως.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 1.02΄, λύεται η συνεδρίαση για σήμερα 18 Ιουνίου 2003 ημέρα Τετάρτη και ώρα 10.30΄, με αντικείμενο εργασιών του Σώματος: συζήτηση και ψήφιση, σύμφωνα με τις διατάξεις του άρθρου 76 του Συντάγματος, της πρότασης του Προέδρου της Βουλής «Για την τροποποίηση διατάξεων του Κανονισμού της Βουλής: (Μέρος Κοινοβουλευτικό)», σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ ΟΛΟΜΕΛΕΙΑΣ 17-6-2003 ΣΕΛ. 1


