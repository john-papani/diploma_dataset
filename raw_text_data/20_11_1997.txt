Σελίδα 2005 

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΛΒ'

Πέμπτη 20 Νοεμβρίου 1997

 

Αθήνα, σήμερα στις 20 Νοεμβρίου 1997, ημέρα Πέμπτη και ώρα 10.17' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την Προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες, κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Δημήτριο Πιπεργιά, Βουλευτή Ευβοίας, τα ακόλουθα:

Α. ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συλλόγων Επιστημονικού Υγειονομικού Προσωπικού Ι.Κ.Α. ζητεί την επίλυση θεσμικών αιτημάτων.

2) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η 'Ενωση Νευροψυχιατρικών Κλινικών Αθηνών-Περιχώρων ζητεί τη λήψη μέτρων για να μην κλείνουν οι ψυχιατρικές κλινικές.

3) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία το Αριστοτέλειο Πανεπιστήμιο Θεσσαλονίκης ζητεί την προστασία του Τ.Σ.Α.Υ..

4) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο κ. Σπύρος Μακατάσης αναφέρεται στη διαχείρηση του κληροδοτήματος Μάριου Νομικού.

5) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Ε.Ι.Ν.Α.Π. ζητεί την επίλυση προβλημάτων των εργαζομένων στο Ψυχιατρικό Νοσοκομείο Αθηνών.

6) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Πανελλήνιος Φαρμακευτικός Σύλλογος ζητεί τη λήψη μέτρων για τη διάθεση φαρμάκων, επαγγελματική στέγη κ.λπ..

7) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Πανελλήνια 'Ενωση Εποπτών Δημόσιας Υγείας και ο Σύλλογος Εποπτών Δημόσιας Υγείας ζητούν τη λήψη μέτρων για την Δημόσια Υγεία.

8) Οι Βουλευτές κύριοι ΝΙΚΟΛΑΟΣ ΑΝΑΣΤΑΣΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία ο Πανελλήνιος Σύνδεσμος Γονέων και Κηδεμόνων ζητεί τη λήψη μέτρων για την καταπολέμηση των ναρκωτικών.

9) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Σύλλογος Πολυτέκνων Νομού Ρεθύμνης ζητεί τη μη περικοπή αγαθών στους πολύτεκνους.

10) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Σύλλογος Πολυτέκνων Νομού Χανίων ζητεί την επίλυση βασικών προβλημάτων του κλάδου του.

11) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Ομοσπονδία Παραπληγικών καταγγέλλει την συμπεριφορά του Υφυπουργού Υγείας και Πρόνοιας κ. Θεώδορου Κοτσώνη στα άτομα με ειδικές ανάγκες.

12) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο κ. Ευάγγελος Καϊρης αναφέρεται σε προβλήματά του με τις υπηρεσίες του Ι.Κ.Α. Θεσσαλονίκης.

13) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο Σύλλογος Γονέων Παιδιών με Νεοπλασματική Ασθένεια "Η ΦΛΟΓΑ" ζητεί την ένταξη των παιδιών στην ίδια θέση με εκείνα που ορίζουν οι τροπολογίες 2129/282 και 2133/286.

14) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο κ. Αθανάσιος Γερμανός Δ/ντής Καρδιολογικού Τμήματος του Νοσοκομείου Αγρινίου ζητεί την ανάκληση του διορισμού του κ. Νικολάου Παπαϊωάννου στη θέση του Δ/ντού Καρδιολογίας του Νοσοκομείου Αγρινίου.

15) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Αθλητικός Σύλλογος Ιωλκού ζητεί έκτακτη οικονομική ενίσχυση.

16) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας στο οποίο ζητείται η ενίσχυση της λειτουργίας των Τ.Ε.Ι. Χαλκίδας Εύβοιας.

17) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου ζητεί


 

  

Σελίδα 2006 

οικονομική επιχορήγηση για ανακατασκευή της οροφής σχολικού κτιρίου και την επισκευή του κλειστού γυμναστηρίου του Γυμνασίου-Λυκείου.

18) Οι Βουλευτές κύριοι ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Αθλητικός Κολυμβητικός 'Ομιλος Χαλκίδας ζητεί τη χρηματοδότηση της λειτουργίας του κολυμβητηρίου Χαλκίδας Εύβοιας.

19) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η κοινότητα Σπάθαρη Αρκαδίας ζητεί την πλήρωση της κενής θέσης αγροφύλακα στην περιοχή της.

20) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία φορείς ευρεύτερης περιοχής Αστακού Αιτ/νίας ζητούν να αρθεί η απαγόρευση της προσάραξης και φορτοεκφόρτωσης πλοίων στο λιμάνι Πλατυγιαλού Αιτ/νίας.

21) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Νομάρχης Εύβοιας ζητεί τη χρηματοδότηση της λειτουργίας του Εθνικού Αθλητικού Κέντρου Χαλκίδας Εύβοιας.

22) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Πρόεδρος της κοινότητας Ροβιών Εύβοιας ζητεί να ανακληθεί η απόφαση επιβολής προστίμου που του έχει επιβληθεί για τη λειτουργία ελεύθερης κατασκήνωσης στην περιοχή του.

23) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εμφάνιση ραντζών στην Παθολογική κλινική του Παν/κού Νοσοκομείου του Ρίο.

24) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κατάργηση της Παλαιάς Μονάδας Αιμοκάθαρσης στο Βενιζέλειο Νοσοκομείο Ηρακλείου Κρήτης.

25) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη ιατρών στους Δήμους Νιγρίτας και Σιδηροκάστρου.

26) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Τεχνικό Επιμελητήριο-Τμήμα Κεντρικής και Νότιας Πελοποννήσου ζητεί την ανάκληση εγκυκλίων που αφορούν την οικοδομή.

27) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία το Τεχνικό Επιμελητήριο-Τμήμα Κεντρικής και Νότιας Πελοποννήσου ζητεί την ανάκληση εγκυκλίων που αφορούν την οικοδομή.

28) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην οργάνωση και λειτουργία της Περιφεριειακής Αγοράς Αγροτικών Προϊόντων Ν. Βοιωτίας.

29) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην προμήθεια υλικών για τα πολεμικά αεροσκάφη (F-4E).

30) Οι Βουλευτές κύριοι ΑΘΑΝΑΣΙΟΣ ΔΑΒΑΚΗΣ, ΝΙΚΟΛΑΟΣ ΓΚΕΛΕΣΤΑΘΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία οι γονείς του Α' διθέσιου Νηπιαγωγείου Μολάων ζητούν τον διορισμό δεύτερης νηπιαγωγού.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ.

1. Στην με αριθμό 3/2-7-97 ερώτηση δόθηκε με το υπ' αριθμ. 798/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 3/2-7-97 που κατέθεσε ο Βουλευτής κ. Λευτ. Παπανικολάου σας γνωρίζουμε τα ακόλουθα:

Το Υπουργείο Παιδείας έχει ξεκινήσει μία σημαντική προσπάθεια αναβάθμισης και προβολής του σημαντικού έργου των 40 Δημοσίων Βιβλιοθηκών που έχει υπό την εποπτεία του.

Μία βιβλιοθήκη γίνεται δημόσια σύμφωνα με σειρά διαδικασιών που προβλέπει η ισχύουσα νομοθεσία (άρθρο 1 του Α.Ν. 1362/49). Σε περίπτωση που υπάρξει μία τέτοια πρόταση από πλευράς τοπικής αυτοδιοίκησης, το θέμα θα εξεταστεί με ιδιαίτερη προσοχή, λαμβανομένου υπόψη του δυναμικού πολιτιστικού ρόλου που παίζει η βιβλιοθήκη στην Καλαμάτα και στην ευρύτερη Μεσσηνιακή περιφέρεια.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

2. Στην με αριθμό 134/2-7-97 ερώτηση δόθηκε με το υπ' αριθμ. 34709/24-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σχετικά με την ερώτηση 134 της 2-7-97 των Βουλευτών κυρίων Κανταρτζή Αχιλλέα και Μπούτα Βαγγέλη, παρακολούμε να πληροφορήσετε τους κυρίους Βουλευτές ότι τα μέτρα που προτίθεται να πάρει η Κυβέρνηση για την ικανοποίηση του αιτήματος των κατοίκων της Μεσοχώρας και του Αρματωλικού, περιλαμβάνονται στο Σχέδιο Συμφωνητικού που σας επισυνάπτουμε, το οποίο πρέπει να συμφωνηθεί με τους ενδιαφερόμενους και τους εμπλεκόμενους φορείς.

Ο Υφυπουργός

ΧΡΗΣΤΟΣ ΠΑΧΤΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

3. Στην με αριθμό 178/4-7-97 ερώτηση δόθηκε με το υπ' αριθμ. 230/29-10-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 178/4-7-97 που κατέθεσε στη Βουλή ο Βουλευτής κ. Αναστάσιος Παπαληγούρας, παρακαλούμε να πληροφορήσετε τον κ. Βουλευτή τα εξής:

1. Από τη μελέτη του Αυτοκινητόδρομου προβλεπόταν η περιοχή της πόλης της Κορίνθου να εξυπηρετείται μέσω του Ανισόπεδου Κόμβου Εξαμιλίων (κόμβος Στρατοπέδου που αναφέρεται στην ερώτηση) για τους κινούμενους από Αθήνα προς Κόρινθο και μέσω του Ανισόπεδου Κόμβου Αρχαίας Κορίνθου για τους κινούμενους από Πάτρα προς Κορίνθου στην περιοχή των οποίων τοποθετήθηκαν και οι απαιτούμενες πληροφοριακές πινακίδες σήμανσης. Εκτός από τους παραπάνω κόμβους η ευρύτερη περιοχή της πόλης μπορεί να εξυπηρετηθεί και από τους ανισόπεδους κόμβους Λουτρακίου και Επιδαύρου.

'Ηδη το ΥΠΕΧΩΔΕ μελετά συμπληρωματική σήμανση της περιοχής με σκοπό την πληροφόρηση των οδηγών για την επιλογή της κατάλληλης εξόδου προς Κόρινθο προς την περιοχή της παλαιάς γέφυρας του Ισθμού.

Πληροφοριακή πινακίδα της τουριστικής περιοχής υπάρχει πριν από την είσοδο Α προς Κόρινθο μέσω της παλαιάς γέφυρας του Ισθμού και προς Λουτράκι για τους κινούμενους από Αθήνα. Η πινακίδα τοποθετήθηκε σύμφωνα με τις οδηγίες της ομάδας Εργασίας Αυτοκινητοδρόμων της COMMISSION, είναι καφέ χρώματος και έχει την αναγραφή "Τουριστικές εγκαταστάσεις Παλαιάς Γέφυρας Ισθμού".

Παρόμοια πινακίδα είναι τοποθετημένη πριν από τον κόμβο της Επιδαύρου για τους κινούμενους από Πάτρα προς Αθήνα, από τον οποίο μπορεί να εξυπηρετηθεί και η Κόρινθος.

Ο Υπουργός

ΚΩΣΤΑΣ ΛΑΛΙΩΤΗΣ"


 

  

Σελίδα 2007 

4. Στην με αριθμό 355/14-7-97 ερώτηση δόθηκε με το υπ'αριθμ. 1423/29-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην 355/14-7-97 ερώτηση, που κατέθεσαν στη Βουλή οι Βουλευτές κύριοι Σταύρος Παναγιώτου και Αποστόλης Τασούλας και μας διαβιβάστηκε με το Υ7/4105/8-8-97 έγγραφο του Υπουργείου Υγείας και Πρόνοιας, σχετικά με το θέμα της συνεργασίας των οδοντοτεχνιτών με το ΙΚΑ σας πληροφορούμε ότι το θέμα της κοστολόγησης των οδοντοτεχνιτών εργασιών, ανάγεται στην αρμοδιότητα του Υπουργείου Υγείας και Πρόνοιας, το οποίο και σας ενημέρωσε σχετικά με το παραπάνω έγγραφό του.

'Οσον αφορά τη συνεργασία των οδοντοτεχνιτών με το ΙΚΑ, όπως μας γνώρισε η Διοίκηση του Ιδρύματος αυτή συνεχίζεται κανονικά και χωρίς προβλήματα.

Ο Υφυπουργός

Ν. ΦΑΡΜΑΚΗΣ"

5. Στην με αριθμό 356/15-7-97 ερώτηση δόθηκε με το υπ' αριθμ. 42/29-10-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 356/15-7-97 που κατέθεσε στη Βουλή ο Βουλευτής κ.Λεωνίδας Κουρής, παρακαλούμε να πληροφορήσετε τον κ. Βουλευτή τα εξής:

Για την αντιμετώπιση των προβλημάτων του οδικού άξονα ΣΤΑΥΡΟΥ - ΛΑΥΡΙΟΥ, έχουν διατεθεί κατά την τελευταία 3ετία, σημαντικές πιστώσεις, που αντιμετωπίζουν σε μεγάλο βαθμό τα κυκλοφοριακά προβλήματα του υπόψη οδικού άξονα.

Ειδικότερα, για το οδικό τμήμα ΣΤΑΥΡΟΥ - ΠΑΙΑΝΙΑ μήκος 5,1 χλμ., έχουν πραγματοποιηθεί τα παρακάτω έργα:

1. Με εργολαβία που ολοκληρώθηκε πρόσφατα, ανακατασκευάσθηκε το οδικό τμήμα από χ.θ. 0 + 000 μέχρι χ.θ. 0 + 500.

2. Με την εργολαβία ΚΟ5/93 "ΟΔΟΣ ΣΤΑΥΡΟΥ - ΛΑΥΡΙΟΥ" - Διαπλάτυνση τμήματος από χ.θ. 0 + 500 μέχρι χ.θ. 2 + 100 (Είσοδος Γλυκών Νερών), ολοκληρώθηκε η κατασκευή του παραπάνω οδικού τμήματος, ενώ παράλληλα αντιμετωπίσθηκε και το βασικό πρόβλημα απορροής των ομβρίων υδάτων της ευρύτερης περιοχής του έργου, με την κατασκευή βασικού αποχετευτικού αγωγού ομβρίων κατά μήκος της οδού Λεονταρίου 1.500 μ.

3. Το εντός του Δήμου Γλυκών Νερών οδικό τμήμα από χ.θ. 2 + 100 μέχρι 3 + 900, που παρουσιάζει προβλήματα στο οδόστρωμα, λόγω των υπογείων υδάτων της περιοχής, που ελλείψει αποχετευτικού δικτύου λιμνάζουν στο κατάστρωμα της οδού, δεν μπορούν ακόμη να γίνουν εργασίες για την κατασκευή του σε τελική φάση γιατί λόγω ασυμφωνίας στις ρυμοτομικές γραμμές του εγκεκριμένου σχεδίου πόλεως δεν έχουν ολοκληρωθεί οι διαδικασίες για την συντέλεση της απαλλοτρίωσης των ρυμοτομούμενων εδαφικών εκτάσεων.

Για την άμεση όμως αντιμετώπιση των παραπάνω οξυμένων προβλημάτων με εγκατεστημένη εργολαβία, προϋπολογισμού μελέτης 1.500.000 δρχ. προβλέπεται αφενός μεν, η κατασκευή ασφαλτικού τάπητα στο υφιστάμενο οδόστρωμα της οδού και αφετέρου η κατασκευή αποχετευτικού αγωγού επί της οδού Χρυσ. Σμύρνης, που βρίσκεται ανάντι και παράλληλα με την Λεωφ. Σταυρού - Λαυρίου, για την αντιμετώπιση σε μεγάλο βαθμό του προβλήματος της απορροής των υπογείων υδάτων, που λιμνάζουν στο κατάστρωμα της οδού.

4. Το οδικό τμήμα από χ.θ. 3 + 900 (έξοδος Γλυκών Νερών) μέχρι χ.θ. 5 + 100 (είσοδος Παιανίας) έχει κατασκευασθεί με εργολαβική σύμβαση προϋπολογισμού 1.000.000 δρχ.

5. Για την αντιμετώπιση του προβλήματος της έλλειψης οδοφωτισμού στο παραπάνω οδικό τμήμα διατέθηκε πίστωση 200.000.000 δρχ. και προβλέπεται η άμεση δημοπράτηση του έργου, ώστε να ολοκληρωθεί σύντομα η κατασκευή του οδοφωτισμού του οδικού τμήματος "ΣΤΑΥΡΟΥ - ΠΑΙΑΝΙΑ".

6. Τα θέματα στοιχειώδους συντήρησης και αποκατάστασης φθορών του ασφαλτικού οδοστρώματος, καθαρισμού και φύτευσης της κεντρικής νησίδος, αντιμετωπίζονται με εργολαβίες συντήρησης της αρμόδιας Διεύθυνσης του ΥΠΕΧΩΔΕ στα πλαίσια εκτέλεσης των σχετικών εργασιών στη περιοχή της Αττικής.

Τέλος παράλληλα με ερβολαβίες που έχουν ήδη συσταθεί και με την έγκριση των απαιτούμενων πιστώσεων, προβλέπεται και η αντιμετώπιση του συνόλου των προβλημάτων του οδικού άξονα Σταυρού - Λαυρίου, με εξαίρεση την κατασκευή του τμήματος της Λεωφόρου στην τελική της μορφή στο Δήμο Γλυκών Νερών, για τους λόγους που αναφέρθηκαν.

Ο Υπουργός

Κ. ΛΑΛΙΩΤΗΣ"

6. Στην με αριθμό 466/21-7-97 ερώτηση δόθηκε με το υπ'αριθμ. 16245/27-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 466/21-7-97 η οποία κατατέθηκε στη Βουλή των Ελλήνων από τους Βουλευτές, κυρίων Ε. Βερυβάκη, Α. Δαμιανίδη και Σ. Παπαθεμελή, σας γνωρίζουμε τα ακόλουθα:

Το κόστος της παραγόμενης κιλοβατώρας από το Σταθμό της Φλώρινας, με βάση τα στοιχεία των αρμόδιων Διευθύνσεων της ΔΕΗ για την υιοθετούμενη τεχνολογία και τις εκτιμήσεις, ως προς τις λοιπές παραμέτρους για 7500 ώρες ετήσιας λειτουργίας, εκτιμάται σε 13 δρχ. περίπου.

Τα αναφερόμενα στο ΔΣΠ/Ε-9/5-6-97 έγγραφο αποτελούν στοιχεία συγκριτικής μελέτης εναλλακτικών λύσεων, και όχι προσδιορισμό του αναλυτικού κόστους της παραγόμενης ενέργειας, για τις οποίες ιδιαίτερα στοιχεία που επηρεάζουν εξ ίσου όλες τις λύσεις, δε λαμβάνονται υπόψη.

Σε ό,τι αφορά την αύξηση του συναλλαγματικού μέρους κατά 0,25% μηνιαίως, το οποίο, σημειωτέον, είναι σταθερό, μη υποκείμενο σε αναθεωρήσεις, σας γνωρίζουμε τα εξής:

Υπάρχει σχετική πρόβλεψη στην καταρτισθείσα σύμβαση μεταξύ ΔΕΗ και Κοινοπραξίας, στην περίπτωση που η σύμβαση θα τεθεί σε ισχύ μετά την 10.6.97, αύξηση κατά 0,25% μηνιαίως επί του συναλλαγματικού μέρους της Σύμβασης.

Μετά την παρέλευση αυτής της ημερομηνίας η Διοίκηση τςη ΔΕΗ κάλεσε στις 14.7.97 τον 'Ομιλο Εταιρειών να άρει τον όρο αυτό, ώστε να υπάρξει διαφοροποίηση του τμήματος.

Τελικά, ο 'Ομιλος Εταιρειών, με την από 29.7.97 επιστολή του, απεδέχθη μερικώς το αίτημα της ΔΕΗ και μετέθεσε την ημερομηνία αυτή στις 10.9.97.

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 565/25.7.97 ερώτηση δόθηκε με το υπ' αριθμ. 71/29.10.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 565/25.7.97 που κατέθεσε στη Βουλή ο Βουλευτής κ. Παναγιώτης Ψωμιάδης παρακαλούμε να πληροφορήσετε τον κύριο Βουλευτή σύμφωνα με τα στοιχεία της Εγνατίας ΑΕ τα εξής:

Η Εγνατία Οδός είναι ένα έργο υψίστης Εθνικής σημασίας που μέρα με τη μέρα γίνεται πραγματικότητα, ένα έργο, που με ορίζοντα το 2000 θα έχει ολοκληρωθεί.

Είναι ένα έργο εγγύηση για την κοινωνική και οικονομική ανάπτυξη της Ηπείρου, της Μακεδονίας, της Θράκης.

Η Εγνατία Οδός είναι ένα έργο ζωτικής γεωπολιτικής προτεραιότητας, ένα έργο που εδραιώνει την πολιτική και οικονομική ισχύ της Ελλάδας στην Ευρώπη, στα Βαλκάνια, τη Μεσόγειο και τις Παρευξείνιες Χώρες.

1. Από το 687 χλμ. του άξονα της Εγνατίας στο παρελθόν κατασκευάσθηκαν έργα σε μήκος 122 χλμ.

Στα κοινοτικά προγράμματα χρηματοδότησης για την περίοδο 1994-2000 έχουν εξασφαλισθεί 430 δισ. δρχ. για την κατασκευή τμημάτων συνολικού μήκους 420 χλμ. περίπου. Από αυτά:

Κατασκευάζονται 27 νέα έργα σε μήκος 210 χλμ. Οι παραπάνω εργολαβίες υλοποιούνται στις Περιφέρειες Ηπείρου, Δυτικής Μακεδονίας, Κεντρικής Μακεδονίας, Ανατολικής


 

  

Σελίδα 2008 

Μακεδονίας και Θράκης.

Βρίσκονται σε εξέλιξη οι δημοπρασίες σε άλλα 4 τμήματα μήκους 61,2 χλμ.

'Εχει αρχίσει η διαδικασία δημοπράτησης άλλων 7 έργων σε μήκος 86,5 χλμ. στη Περιφέρεια της Ηπείρου και στην Περιφέρεια της Ανατολικής Μακεδονίας και Θράκης.

Σήμερα κατασκευάζονται και βρίσκονται σε διαδικασία αναθέσεων και δημοπρασιών τμήματα της ΕΓΝΑΤΙΑΣ ΟΔΟΥ με συνολικό μήκος 318 χλμ.

2. Η χάραξη καλύπτεται στο μεγαλύτερο μέρος της, κατά 85% περίπου από εγκεκριμένους περιβαλλοντικούς όρους, δηλαδή υποχρεωτικά μέτρα αντιμετώπισης περιβαλλοντικών επιπτώσεων που εντάσσονται στις εργολαβίες κατασκευής του έργου.

Ορισμένα από τα τμήματα της χάραξης λόγω της σοβαρότητας των περιβαλλοντικών προβλημάτων χρειάστηκαν είτε βελτίωση των μέτρων προστασίας είτε μελέτη από την αρχή.

'Ολες οι περιπτώσεις απόκτησαν ειδικές μελέτες και πραγματογνωμοσύνες με αποτέλεσμα χρονικές καθυστερήσεις και σημαντική αύξηση του κόστους του έργου.

Επίσης μια από τις κυριώτερες αιτίες των καθυστερήσεων είναι η διεξαγωγή απαραίτητων πρόσθετων γεωτεχνικών ερευνών, ιδιαίτερα στα δύσκολα τμήματα έργου π.χ. σε όλα τα τμήματα των προσβάσεων της σήραγγας Μετσόβου.

'Αλλο χαρακτηριστικό παράδειγμα αποτελεί η έλλειψη γεωτεχνικών στοιχείων στο τμήμα Πολύμυλος - Βέρροια.

3. Για την ολοκλήρωση του προγράμματος προβλέπεται η δημοπράτηση άλλων 7 έργων εντός του 1997. Επίσης ολοκληρώνονται οι Γεωτεχνικές και Περιβαλλοντικές μελέτες για τα υπόλοιπα 8 έργα. Η δημοπρασία τους θα γίνει σταδιακά στο α' εξάμηνο του 1998.

Για να προωθηθεί η κατασκευή των υπολοίπων 140 χλμ. που δνε έχουν ενταχθεί σε προγράμματα χρηματοδότησης, συνδυαστούν όλες οι δυνατές μορφές συγχρηματοδότησης με την αξιοποίηση Εθνικών πόρων, δανειακών και ιδιωτικών κεφαλαίων. Οι απαιτούμενοι πόροι μπορούν να διασφαλιστούν επίσης με επιπλέον χρηματοδότηση από κοινοτικά προγράμματα, όταν θα γίνει απολύτως σαφές ότι το έργο προχωράει γρήγορα και αποτελεσματικά, καθώς και με την σταδιακή αύξηση της τιμής των Διοδίων.

Τέλος πληροφορούμε τον κύριο Βουλευτή ότι η ΕΓΝΑΤΙΑ ΑΕ από την ίδρυσή της μέχρι σήμερα οργανώθηκε και ενεργοποιήθηκε με ταχείς ρυθμούς για την προώθηση τνω έργων και μελετών του μεγάλου αυτού έργου της ΕΓΝΑΤΙΑΣ.

Ο Υπουργός

Κ. ΛΑΛΙΩΤΗΣ"

8. Στην με αριθμό 630/29-7-97 ερώτηση δόθηκε με το υπ' αριθμ. 114/24.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 630/29.7.97 που κατέθεσε ο Βουλευτής κ. Λευτέρης Παπανικολάου σας πληροφορούμε τα εξής:

Προτείνεται η διάλυση του ΑΣΟ επειδή ο ρόλος του αποδυναμώθηκε και οι δραστηριότητες του υπεχώρησαν εξαιτίας της σταδιακής κατάργησης της εθνικής παρεμβατικής πολιτικής του προϊόντος της σταφίδας και της διαχείρισης της στα πλαίσια της Κοινής Οργάνωσης Αγοράς.

Η προτεινόμενη Ανώνυμη Συνεταιριστική Εταιρεία έχει τη δυνατότητα και την ευελιξία να αναπτύξει σε γενικές γραμμές δύο ειδών δραστηριότητες α) 'Ασκηση επιχειρηματικής δραστηριότητας στην εμπορία του προϊόντος β) Παροχή υπηρεσιών στον κλάδο της σταφίδας.

Στην εν λόγω Α.Ε. θα παραχωρηθεί η περιουσία του ΑΣΟ σε ποσοστό 80%.

Η λειτουργία του ΑΣΟ συνεχίζεται μέχρι να θεσπισθεί και να αναλάβει τις δραστηριότητες του νέου φορέα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

9. Στην με αριθμό 676/30-7-97 ερώτηση δόθηκε με το υπ' αριθμ. 44249/23.10.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 676/30.7.97 που κατατέθηκε στη Βουλή των Ελλήνων από το Βουλευτή κ. Σ. Σπηλιωτόπουλο και αναφέρεται στο πιο πάνω θέμα, σας πληροφορούμε ότι:

Για τη βελτίωση του επαρχιακού οδικού δικτύου της επαρχίας Πατρών στο σύνολό της έχουν εγκριθεί 3 δισ. δρχ. από το ΠΕΠ-2 Δ. Ελλάδας.

Το οδικό δίκτυο ήταν σε κακή κατάσταση, έχει όμως βελτιωθεί σημαντικά και γίνονται προσπάθειες να βελτιωθεί στο σύνολό του. Τα δε κονδύλια που είχαν δεσμευθεί από το ΠΕΠ-2 έχουν απορροφηθεί σε ποσοστό 70% μέχρι σήμερα και έχει βελτιωθεί το μεγαλύτερο τμήμα του επαρχιακού οδικού δικτύου. Ειδικώτερα για το οδικό δίκτυο που είναι γύρω από την Πάτρα έχει γίνει βελτίωση των επαρχιακών δρόμων στο σύνολό τους και έχουν διατεθεί από το ΠΕΠ-2 Δ. Ελλάδας 565 εκατ. δρχ.

Επίσης η Νομαρχιακή Αυτοδιοίκηση κάθε χρόνο προβαίνει σε έργα άμεσης συντήρησης στα λιγοστά τμήματα για τα οποία δεν έχει εξασφαλιστεί η χρηματοδότησή τους για βελτίωση.

Ο Υφυπουργός

Λ. ΠΑΠΑΔΗΜΑΣ"

10. Στην με αριθμό 701/31.7.97 ερώτηση δόθηκε με το υπ' αριθμ. 44253/23.10.97 έγγραφο από τον Υφυπουργό Εσωτερικών και Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 701/31.7.97 αναφορικά με τα προβλήματα Σαγιάδας, Πλαταριάς και Συβότων, Νομού Θεσπρωτίας που κατατέθηκε στη Βουλή των Ελλήνων από τον Βουλευτή κ. Η. Βεζδρεβάνη και αναφέρεται στο πιο πάνω θέμα, σας πληροφορούμε ότι στο ΠΕΠ Ηπείρου 1994-99 έχουν περιληφθεί δύο (2) καταφύγια τουριστικών σκαφών (Πλαταριας και Συβότων) με προϋπολογισμό 200.000.000 δραχμών το καθένα. Επίσης στο ίδιο πρόγραμμα έχει περιληφθεί το έργο "Ναυτααθλητικές εγκαταστάσεις Συβότων" με προϋπολογισμό 200.000.000 δραχμών.

Τα ανωτέρω τρία (3) έργα βρίσκονται στη φάση της ολοκλήρωσης των μελετών και δημοπράτησης με φορέα υλοποίησης την Διεύθυνση Τεχνικών Υπηρεσιών της Νομαρχιακής Αυτοδιοίκησης Θεσπρωτίας.

Ο Υφυπουργός

Λ. ΠΑΠΑΔΗΜΑΣ"

11. Στην με αριθμό 834/6.8.97 ερώτηση δόθηκε με το υπ' αριθμ. 3367/30.10.97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Σε απάντηση της 834/6.8.97 ερώτησης που κατατέθηκε στη Βουλή των Ελλήνων από τους Βουλευτές κ. Σ. Παναγιώτου και Μ. Μπόσκου, αναφορικά με ανακαίνιση του ιδιόκτητου οικήματος του ΙΚΑ στην Καβάλα (κτίριο καπναποθηκών) για τη στέγαση σ'αυτό των Διοικητικών και Υγειονομικών Υπηρεσιών του ΙΚΑ Καβάλας, σας γνωρίζουμε ότι το ΙΚΑ με τα σχετ. (β) έγγραφά του, μας γνώρισε τα εξής:

Το βασικό πρόβλημα του ΙΚΑ στην Καβάλα είναι η ανεπάρκεια του υπάρχοντος σήμερα κεντρικού κτιρίου του Ιδρύματος για τη στέγαση των διοικητικών και υγειονομικών του υπηρεσιών. 'Ετσι κατέστη αναγκαίο το κτίριο αυτό να εξωραϊσθεί και να διαρρυθμιστούν οι χώροι του εξ αρχής με ανακατασκευή των υδραυλικών, αποχετευτικών, ηλεκτρολογικών εγκαταστάσεων και λιματισμού. Για να γίνουν όλες αυτές οι εργασίες θα έπρεπε να βρεθεί ένα άλλο κτίριο συνολικού εμβαδού τουλάχιστον 3500 τ.μ. για τη μεταστέγαση των υπηρεσιών του ΙΚΑ μέχρις ότου ολοκληρωθούν οι εργασίες στο κεντρικό κτίριο. Προς τον σκοπό αυτό θα έπρεπε ή να μισθωθεί ένα κτίριο ανάλογης επιφάνειας ή να επισκευασθεί το ιδιόκτητο ακίνητο του ΙΚΑ των καπναποθηκών.


 

  

Σελίδα 2009 

Από τον διαγωνισμό που διενήργησε το ΙΚΑ για μίσθωση κτιρίου προέκυψε ότι για πενταετή μίσθωση του κτιρίου της ΕΛΒΕ θα απαιτείτο το ποσό των 570 εκ. δρχ. πλέον των δαπανών διαρρύθμισης. Επιπρόσθετα το εν λόγω κτίριο κρίθηκε ακατάλληλο λόγω συγκοινωνιακών δυσκολιών για την εξυπηρέτηση των ασθενών και των συναλλασσομένων και διότι ο ιδιοκτήτης αρνείτο να διαμορφώσει το κτίριο με δαπάνες του σύμφωνα με υποδείξεις του ΙΚΑ.

'Υστερα από αλλεπάλληλες επισκέψεις στην Καβάλα και συζητήσεις με τους ενδιαφερόμενους φορείς και μετά από οικονομική επανεκτίμηση του προβλήματος, προέκυψε ότι η δαπάνη της λύσης των καπναποθηκών ελάχιστα ή ουδόλως απείχε εκείνης της ενοικίασης του κτιρίου της ΕΛΒΕ, αφού για τα πέντε χρόνια της μίσθωσης θα εδαπανάτο ποσό περίπου ισόποσο με εκείνο της επισκευής των καπναποθηκών (9,5 εκ. Χ 60μήνες = 570 εκ. + δαπάνη διαρρύθμισης).

Κατόπιν αυτού το Δ.Σ. του Ιδρύματος με την αριθ.120/14/3.4.97 απόφασή του προέκρινε την επισκευή των καπναποθηκών διότι έτσι αφενός μεν θα δαπανηθεί ποσό περίπου ίσο με αυτό που θα εδαπανάτο με τη μίσθωση κτιρίου αφετέρου δε, θα παραμείνει στη διάθεση του ΙΚΑ το εν λόγω κτίριο για χρήση ή και ενοικίαση μετά την προσωρινή μεταστέγαση των υπηρεσιών.

'Ετσι σε συνεργασία με το ΤΕΕ προωθούνται οι διαδικασίες ανακατασκευής του εν λόγω κτιρίου προκειμένου να εκτιμηθούν τα υπάρχοντα προβλήματα και να αναζητηθεί τρόπος να ξεπερασθούν αυτά όπως η προσαρμογή του οικοδομικού σκελετού στις απαιτήσεις ασφαλείας του νέου αντισεισμικού κανονισμού, η εξεύρεση χώρου για στάθμευση αυτοκινήτων κλπ.

Για την αντιμετώπιση των ανωτέρω προβλημάτων καθώς και άλλων θεμάτων υπάρχει συνεχής συνεργασία του ΙΚΑ με το ΤΕΕ ώστε να βρεθούν οι καλύτερες δυνατές λύσεις.

Παράλληλα το Δ.Σ. του Ιδρύματος για τη συνολική επίλυση του στεγαστικού προβλήματος στην Καβάλα τόσο άμεσα όσο και μακροπρόθεσμα με βάση την προαναφερόμενη απόφαση του προέβη άμεσα στη μίσθωση χώρων σε παρακείμενο κτίριο του περ/κού Υποκαταστήματος συνολικής επιφανείας 300 τ.μ. περίπου, για την προσωρινή αποσυμφόρηση των υπηρεσιών, η δε σχετική μεταστέγαση έχει ήδη πραγματοποιηθεί.

Ακόμα έχει εκπονηθεί η μελέτη εξωραϊσμού και διαρρυθμίσεων του κεντρικού κτιρίου που στεγάζονται σήμερα οι Υπηρεσίες του περιφερειακού Υποκαταστήματος ΙΚΑ Καβάλας και πολύ σύντομα θα δρομολογηθεί η δημοπράτηση του έργου, η δαπάνη του οποίου εκτιμήθηκε στο ποσό των 180.000.000 δρχ.

Με την αποπεράτωση των εργασιών στο κτίριο των καπναποθηκών θα μεταφερθούν οι Υπηρεσίες του περ/κού Υποκαταστήματος και θα αρχίσει η πλήρης ανακατασκευή και ο εκσυγχρονισμός των χώρων του υπάρχοντος ιδιόκτητου κτιρίου.

Με τις εργασίες ανακατασκευής του κτιρίου θα αρχίσουν παράλληλα και οι διαδικασίες για την κατασκευή νέου κτιρίου στη θέση "Παναγούδα" για τη στέγαση Τοπικής Μονάδας Διοικητικών και Υγειονομικών Υπηρεσιών.

Ο Υφυπουργός

ΝΙΚΟΣ ΦΑΡΜΑΚΗΣ"

12. Στην με αριθμό 864/7-8-97 ερώτηση δόθηκε με το υπ' αριθμ. 155/30-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσαν στη Βουλή οι Βολευτές κύριοι Σ. Παναγιώτου και Μαρία Μπόσκου, για τα θέματα αρμοδιότητάς μας, σας πληροφορούμε τα εξής:

Με την αριθμ. ΓΔ 2193/9-10-97 (ΦΕΚ 1322/6-11-73 Τ.δ.) απόφαση του τότε Νομάρχη Θεσσαλονίκης "Περί τροποποιήσεως και καθορισμού των ορίων της αναδασωτέας έκτασης του Δημοσίου δάσους Πάρκου Θεσσαλονίκης" κηρύχθηκε αναδασωτέα έκταση 29.700 στρεμ., με εξαίρεση έκτασης συνολικού εμβαδού 50 στρεμμ. Ως καλυπτομένης από κτίσματα (σχολεία, κλπ), συμπεριληφθεισών έτσι στην έννοια των αναδασωτέων εκτάσεων και εκτάσεων γεωργοδενδροκομικά καλλιεργημένων ή χέρσων κειμένων διάσπαρτα στην ευρύτερη έκταση.

Με την αριθμ. ΓΔ 1877/29/6/1979 (ΦΕΚ 366/9/7/1979 τ.Δ.) όμοια εξαιρέθηκαν του αναδασωτέου χαρακτήρα οι πάσης φύσεως ιδιοκτησίες και με την ΓΔ 1157/3/4/90 απόφαση του οικείου Νομάρχη ανακλήθηκε η ανωτέρω αναφερομένη απόφαση και αναβίωσε ως έχει η υπ' αριθμ. ΓΔ 2193/9/10/73.

Κατά της ΓΔ 1157/3/4/90 αποφάσεως ενδιαφερόμενοι ιδιώτες προσέφυγαν στο ΣτΕ χωρίς μέχρι σήμερα να έχει εκδοθεί απόφαση.

'Οσον αφορά την προστασία της κηρυχθείσας ως αναδασωτέας δυνάμει της με αριθμ. ΓΔ 1157/3/4/90 αποφάσεως εκτάσεως του δάσους ΠΑΡΚΟΥ γνωρίζουμε ότι από τον συνδυασμό των διατάξεων των άρθρων 24 και 117 παρ. 3 του Συντάγματος και του ν. 998/79 (άρθρα 38 και επομ.) προκύπτει η απόλυτη προστασία των καταστραφεισών από πυρκαϊά η αποψίλωση εκτάσεων, με απαγόρευση μεταβολής του περιορισμού των εκτάσεων αυτών ως δασικού χαρακτήρα εδαφών, απαγορευμένης οποιαδήποτε επεμβάσεως και δη εσαεί, δηλαδή από του χρονικού σημείου της εκ της πυρκαϊάς ή αποψιλώσεως καταστροφής τους και ανεξάρτητα της πραγματοποιήσεως της υποχρεωτικώς κηρυσσόμενης ή κηρυχθείσης εκ του λόγου τούτου, αναδασώσεως, δι' εκτάσεως της σχετικής πράξεως.

Η απόφαση της Κυβέρνησης είναι η ίδια όπως πριν συμβεί η πυρκαγιά στο Δάσος του Σέϊχ-Σου θα παραμείνει αμιγώς δημόσιο. Η διάκριση είναι δασικές εκτάσεις και οι αγροτικού χαρακτήρα μη δασικές εκτάσεις.

Ο Περιφερειακός Διευθυντής Θεσσαλονίκης, σύμφωνα με το άρθρο 117 του Συντάγματος, υπέγραψε την 29η Αυγούστου 1997 την κήρυξη ως αναδασωτέων των εκτάσεων που έχουν δασικό χαρακτήρα.

Με μία δεύτερη απόφαση, που υπέγραψε επίσης την ίδια ημέρα κήρυξε ως δασωτέες και τις εκτάσεις αγροτικού, αλλά μη δασικού χαρακτήρα. 

Το σύνολο των μη δασικού χαρακτήρα εκτάσεων, σύμφωνα με το προσωρινό δασικό κτηματολόγιο, που διανύει το στάδιο εξέτασης των ενστάσεων, είναι 1084 στρέμματα.

Απ' αυτά 650 στρέμματα έχουν καεί και θα δασωθούν, 314 στρέμματα δεν έχουν καεί, αλλά επίσης θα δασωθούν και 127 στρέμματα είναι δομημένα και θα εξαιρεθούν από τη δάσωση.

Γι' αυτές τις μη δασικού χαρακτήρα εκτάσεις που θα κηρυχθούν δασωτέες, θα τεθεί στην απόφαση όρος για την αναγκαστική απαλλοτρίωσή τους με βάση πενταετές πρόγραμμα. Ο Κωδικός (ΚΑΕ) υπ' αριθ. 4610 του προϋπολογισμού του Υπουργείου Οικονομικών θα καλύψει τα κονδύλια για την αναγκαστική απαλλοτρίωση. Στον εν λόγω Κωδικό θα διατεθούν πιστώσεις για την υλοποίηση του πενταετούς προγράμματος των απαλλοτριώσεων.

Πέρα από την απαλλοτρίωση των κτημάτων που θα κηρυχθούν δασωτέα, υπάρχει και το θέμα των δασωθέντων αγορών. Στην ίδια απόφαση του Περιφερειακού Δ/ντή οι εκτάσεις αυτές που επλήγησαν από την πυρκαγιά θα κηρυχθούν αναδασωτέες και αυτές που δεν επλήγησαν θα κηρυχθούν δασωτέες. Οι δασωθέντες αγροί, που διεκδικούνται από ιδιώτες, ανέρχονται σε 2000 στρέμματα περίπου. Εξ αυτών 500 ιδιοκτήτες κατέχουν τίτλους κυριότητας.

'Ηδη το Υπουργείο Γεωργίας σε συνεργασία με το Υπουργείο Οικονομικών συνέταξαν διάταξη που αφορά τη ρύθμιση για την ανταλλαγή των εκτάσεων των αναδασωθέντων αγρών. Η διάταξη έχει ως εξής:

1. Οι μη δασικές εκτάσεις της Δημόσιας Ανταλλάξιμης Περιουσίας του Υπουργείου Οικονομικών στη Θεσσαλονίκη και στις θέσεις Γεώργεβα Α.Κ. 13311 έκτασης 626 στρεμμάτων και Πολύζοβα Α.Κ. 17084 έκτασης 300 στρεμμάτων διατίθενται στην Κτηματική Εταιρεία του Δημοσίου (ΚΕΔ) με αποκλειστικό σκοπό την ανταλλαγή τους με εκτάσεις (δασωθέντες αγρούς) στην περιοχή εντός δάσους - πάρκου Θεσσαλονίκης, των οποίων οι κάτοχοι διαθέτουν τίτλους κυριότητας που δεν


 

  

Σελίδα 2010 

αμφισβητούνται από το Ελληνικό Δημόσιο.

2. Οι προαναφερόμενες μη δασικές εκτάσεις της Δημόσιας Ανταλλάξιμης Περιουσίας εντάσσονται με συνεργασία των αρμόδιων φορέων σε οικιστικές ζώνες με άμεσο στόχο την οικοπεδοποίησή τους μέσω εγκρίσεως τοπικών ή επεκτάσεως υφισταμένων ρυμοτομικών σχεδίων για την ικανοποίηση των οικιστικών αναγκών των κατόχων δασωθέντων αγορών στην προαναφερθείσα περιοχή.

3. Με κοινές αποφάσεις των Υπουργών Οικονομικών, Περιβάλλοντος, Χωροταξίας και Δημοσίων 'Εργων και Γεωργίας κατά περίπτωση ρυθμίζονται οι λεπτομέρειες εφαρμογής του παρόντος άρθρου.

'Ενα από τα πρωτεύοντα θέματα που έπρεπε η πολιτεία να αντιμετωπίσει ήταν η αποτροπή πλημμυρών στην πόλη της Θεσσαλονίκης.

Αμέσως μετά την καταστροφή των 16.640 στρ. δάσους άρχισε:

α. Η υλοτομία και αποκομιδή του νεκρού ξυλώδους κεφαλαίου

β. Η εκτέλεση αντιδιαβρωτικών αντιπλημμυρικών έργων.

γ. Η δημιουργία ενός νέου και καλύτερου δάσους.

Τα δύο πρώτα έχουν ολοκληρωθεί.

Συγκεκριμένα:

Με ευθύνη του Δασαρχείου Θεσσαλονίκης. Υλοτομήθηκε το 95% και θα παραχθούν περίπου 50.000 Χ.Κ.Μ. (χωρικά κυβικά μέτρα) ξύλου θρυματισμού. 'Ηδη δημοπρατήθηκαν 50.000 Χ.Κ.Μ. προς 4.500 δρχ. και θα εισπραχθούν από το κράτος 50.000 Χ.Κ.Μ. Χ 4.500 δρχ = 225.000.000 δρχ. 'Εναντι αυτών θα πληρωθούν στους Δασικούς Συνεταιρισμούς για την εργασία υλοτομίας - μεταφοράς και συγκέντρωσης 245.000.000 δρχ. περίπου.

Με ευθύνη της Διεύθυνσης Αναδασώσεων ανατέθηκε στους δασικούς συνεταιρισμούς η εκτέλεση των κατωτέρω αντιδιαβρωτικών εργασιών.

α) Συγκέντρωση κλαδιών (υπολειμμάτων υλοτομίας) σε λωρίδες, κατά τις ισοϋψείς καμπύλες, που απέχουν μεταξύ τους 10 μ. σε εδάφη μικρών κλίσεων (0-30%). Η αντιδιαβρωτική αυτή εργασία πραγματοποιήθηκε κατά 95%.

Συνολικά θα γίνουν 650.000 τετρ. μ. Χ 500 δρχ. = 325.000.000 δρχ + ΦΠΑ 18% 58.500.000 δρχ.

β) Κατασκευή κορμοδεμάτων, κατά τις ισοϋψείς, σε εδάφη κλίσεως 30% σε αποστάσεις μεταξύ τους 8 μ. Η εργασία αυτή που επίσης είναι αντιδιαβρωτική πραγματοποιήθηκε κατά 95%.

Συνολικά θα κατασκευαστούν 150.000 τετρ. μέτρα των οποίων το κόστος ανέρχεται σε 150.000 Χ 400 δρχ. = 60.000.000 δρχ. + ΦΠΑ 18% 10.800.000 δρχ. 

γ) Ρίψη καμένων κορμών (χωρίς παραγωγή ξυλείας).

Αυτή έγινε σε έκταση περίπου 2.000 στρεμμάτων προς 25.000 δρχ. κατά στρέμμα ήτοι με συνολικό κόστος 50.000.000 δρχ. + ΦΠΑ 9.000.000 δρχ.

Επίσης από την Διεύθυνση Αναδασώσεων ανατέθηκαν σε εργολήπτες δασοτεχνικών έργων οι κατωτέρω εργασίες:

Με απ' ευθείας ανάθεση λόγω του επείγοντος 

α) Κατασκευή 192 ξύλινων φραγμάτων, ύψους 1 μ. για συγκράτηση φερτών υλών (αντιπλημμυρικά) κατασκευάστηκαν το 90%.

Συνολικά θα κοστίσουν 130.000.000 δρχ.

β) Κατασκευή 8 τσιμεντένιων φραγμάτων, ύψους 2 μ. Η κατασκευή τους θα ολοκληρωθεί σε 20 ημέρες. Το κόστος θ' ανέλθει σε 50.000.000 δρχ. περίπου συμπεριλαμβανομένου και του ΦΠΑ.

Με Δημόσιο διαγωνισμό

Η αυλάκωση των εδαφών μικρών κλίσεων (0-30%) κατά την έννοια των ισοϋψών καμπυλών (μεταξύ των σειρών των κλαδιών)

Η αυλάκωση θα γίνει με προωθητήρες με ταυτόχρονη αναμόχλευση του εδάφους σε βάθος τουλάχιστον 0,70 μ.

Οι αποστάσεις μεταξύ αυλάκων είναι 2 μ.

4) Από τη Διεύθυνση Αναδασώσεων θα ανατεθεί σε εργολήπτες δασοτεχνικών έργων η φύτευση μέσα στους αύλακες των πλατύφυλλων.

Η εργασία αυτή θα γίνει μέσα στο Νοέμβριο.

'Ενα μέρος της επιφάνειας περίπου 2.000 στρέμματα θα κρατηθεί για να αναδασωθεί από διάφορους φορείς. Η ζήτηση γι' αναδάσωση από φορείς είναι πολύ μεγάλη.

Κατά την φυτευτική περίοδο Νοεμβρίου - Φεβρουαρίου θα φυτευθούν περίπου 1.000.000 φυτά πλατυφύλλων ειδών, τα οποία έχει έτοιμα η Υπηρεσία μας.

Επελέγησαν περίπου 60 είδη που ανταποκρίνονται στο οικολογικό περιβάλλον της περιοχής και στους πολλαπλούς σκοπούς του νέου δάσους.

Για τις φυτεύσεις του τρέχοντος έτους θα απαιτηθούν πιστώσεις 100.000.000 δρχ. 

'Εργα αρμοδιότητας Οργανισμού Αποχέτευσης Θεσσαλονίκης

Εργασίες καθορισμού ρεμάτων. 'Εχει σχεδόν τελειώσει η Α' φάση καθορισμού τη περιφερειακής τάφρου και των βασικών ρεμάτων που διασχίζουν το πολεοδομικό συγκρότημα της Θεσσαλονίκης, από μπάζα και ανθρωπογενή υλικά. 'Οπου κρίθηκε απαραίτητο έγιναν διαπλατύνσεις της κοίτης. 'Ηδη σε πολλά σημεία των καθαρισμένων ρεμάτων έχουν αποτεθεί εκ νέου μπάζα και θα ακολουθήσει Β' φάση καθαρισμού. Για την αποφυγή επανάληψης του φαινομένου οι προσβάσεις οχημάτων θα αποκλεισθούν με μπάρες.

1. Αμέσως μετά την πυρκαγιά του Δάσους, ο ΟΑΘ διέθεσε από το αποθεματικό του 200 εκατομμύρια κατανεμημένα σε 4 εργολαβίες και την κατασκευή αναβαθμών και μικρών φραγμάτων.

2. Το ΥΠΕΧΩΔΕ διέθεσε το μελετητή της Πεντέλης κ. Μπενσανσών για τη σύνταξη των μελετών των απαιτουμένων έργων. Μετά τις τοπογραφικές εργασίες ο μελετητής άρχισε να στέλνει τεχνικές μελέτες των έργων, που διαβιβάζονται στο Δασαρχείο για να τύχουν άδειας επέμβασης στην εντός του δάσους περιοχή.

Συγκεκριμένα:

α) Το Σεπτέμβριο υποβλήθηκαν από την μελετητή τεχνική έκθεση για τα απαιτούμενα έργα και οι τεχνικές μελέτες των δύο πρώτων τεχνικών (Π7, Ε13).

Β) Υποβλήθηκε η τεχνική μελέτη για το έργο εισόδου του χειμάρρου Μαλακοπής που ήδη έχει δοθεί για κατασκευή στον εργολάβο.

γ) επίσης τον Σεπτέμβριο υποβλήθηκαν οι μελέτες των δύο επόμενων έργων (Μ2, Ε8) που στη συνέχεια υποβλήθηκαν στο Δασαρχείο για την απαιτούμενη άδεια επέμβασης μέσα στο δάσος.

3. Το όλο θέμα της αντιπλημμυρικής προστασίας της Θεσσαλονίκης αντιμετωπίζεται από τον μελετητή με βάση ένα μαθηματικό μοντέλο βάσει του οποίου προσδιορίζονται οι θέσεις των έργων κατά τρόπο τέτοιο που να μη συμπίπτει η πλημμυρική αιχμή την ίδια ώρα στην περιφερειακή τάφρο.

4. Αναμένεται, η πρώτη σειρά μεικρών φραγμάτων (4-6m) στην εντός του δάσους περιοχή, να περαιτωθεί μέχρι τα μέσα Δεκεμβρίου ενώ η κατασκευή των μεγάλων φραγμάτων (10-15m) εκτός του δάσους θα ακολουθήσει.

5. Παρεμβάσεις σε αγωγούς και ρέματα αντιμετωπίζονται από τις εν εξελίξει εργολαβίες επειγόντων έργων που έχει δρομολογήσει ο Ο.Α.Θ.

Πιστώσεις για έργα Δάσους Σέιχ-Σου

Με το με αριθμό 82150/6868/22-7-97 έγγραφο, ζητήθηκε από το Υπουργείο Εθνικής Οικονομίας 3 δισ. δρχ. εκ των οποίων το 1,8 θα διατεθεί για δασικά έργα επιπλέξιμα από το υποπρόγραμμα υπ' αριθ. 6 του Κ.Π.Σ. και το 1,2 για έργα μη επιλέξιμα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 910/8-8-97 ερώτηση δόθηκε με το υπ' αριθμ. 930/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 910/8-8-97 που


 

  

Σελίδα 2011 

κατέθεσε ο Βουλευτής κ. Στεφ. Μάνος με την οποία ζητά στατιστικά στοιχεία για τα Ανώτατα και τα Τεχνολογικά Εκπαιδευτικά Ιδρύματα (Α.ΕΙ ΤΕΙ) σας γνωρίζουμε ότι έχει ζητηθεί από τα Ιδρύματα η αποστολή των ζητουμένων με την Ερώτηση στοιχείων.

Επισυνάπτουμε τις απαντήσεις των ακολούθων Ιδρυμάτων, ενώ των λοιπών ιδρυμάτων τα στοιχεία θα σας γνωστοποιήσουμε μόλις σταλούν στο Υπουργείο.

Αριστοτέλειο Πανεπιστήμιο Θεσσαλονίκης

Οικονομικό Πανεπιστήμιο Αθήνας

Πανεπιστήμιο Πειραιά

Πανεπιστήμιο Μακεδονίας Οικονομικών και Κοινωνικών Επιστημών

Πανεπιστήμιο Ιωαννίνων

Δημοκρίτειο Πανεπιστήμιο Θράκης

Πανεπιστήμιο Αιγαίου

Πανεπιστήμιο Θεσσαλίας

Χαροκόπειος ΑΕΙ Οικιακής Οικονομίας

Τεχνολογικό Εκπαιδευτικό 'Ιδρυμα (ΤΕΙ) Ηρακλείου Κρήτης

Τεχνολογικό Εκπαιδευτικό 'Ιδρυμα (ΤΕΙ) Καβάλας

Τεχνολογικό Εκπαιδευτικό 'Ιδρυμα (ΤΕΙ) Λαμίας

Τεχνολογικό Εκπαιδευτικό 'Ιδρυμα (ΤΕΙ) Πάτρας

Τεχνολογικό Εκπαιδευτικό 'Ιδρυμα (ΤΕΙ) Σερρών

Τεχνολογικό Εκπαιδευτικό 'Ιδρυμα (ΤΕΙ) Καλαμάτας

Ο Υπουργός

ΓΕΡΑΣΙΜΟΣ ΑΡΣΕΝΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

14. Στην με αριθμό 919/8-8-97 ερώτηση δόθηκε με το υπ' αριθμ. 251/29-10-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 919/8-8-97 του Βουλευτή κ. Μανώλη Κεφαλογιάννη που μας διαβιβάστηκε με το υπ' αριθμ. ΤΚΕ/Φ2/21433/22-9-97 έγγραφο του Υπουργείου Εσωτερικών, Δημόσιας Διοίκησης και Αποκέντρωσης, παρακαλούμε να πληροφορήσετε τον κ. Βουλευτή τα εξής:

1. Σύμφωνα με το άρθρο 3 παρ. 2 του ν. 716/77 (όπως αυτό τροποποιήθηκε όσον αφορά Διδακτικό Ερευνητικό Προσωπικό των ΑΕΙ με το άρθρο 13 του ν. 1268/82 και το άρθρο 8 του ν. 2063/92), την ιδιότητα του μελετητή δεν δύναται να αποκτήσουν μεταξύ άλλων.

"β. Οι τελούντες υπό υπαλληλική σχέσιν οιασδήποτε μορφής εξαιρουμένων των Υφηγητών, Επιμελητών και των βοηθών ανωτάτων σχολών, ως και των αποδεδειγμένως υπαλλήλων γραφείων μελετών, οι οποίοι όμως δεν δύνανται να χρησιμοποιούν το πτυχίον των αυτοτελώς.

γ) Οι εν ενεργεία Καθηγηταί ανωτάτων και ανωτέρων σχολών."

Ακολούθως για να διορισθεί κάποιος στο δημόσιο υποχρεούται εάν κατέχει μελετητικό πτυχίο να το καταθέσει με αίτησή του στο Μητρώο Μελετητών.

2. Σύμφωνα με το άρθρο 4 παρ. 5 του ν. 2229/94 περί συνεχούς και αποκλειστικής απασχόλησης των στελεχών των Εργοληπτικών Επιχειρήσεων και το άρθρο 2 παρ. 7 του Π.Δ. 368/94, τα στελέχη των επιχειρήσεων του ΜΕΕΠ έχουν συνεχή απασχόληση των στελεχών των Εργοληπτικών Επιχειρήσεων και το άρθρο 2 παρ. 7 του Π.Δ. 368/94, τα στελέχη των επιχειρήσεων του ΜΕΕΠ έχουν συνεχή απασχόληση σ'αυτές, μετέχουν ενεργά στο έργο τους, είναι ασφαλισμένα από την Εργοληπτική Επιχείρηση, στον οικείο ασφαλιστικό φορέα και δεν μπορεί να ασχολούνται σε άλλη Εργοληπτική Επιχείρηση.

Σε περίπτωση διορισμού στο δημόσιο μέλους εγγεγραμμένου στο ΜΕΕΠ, οφείλει αυτό να καταθέσει στην Υπηρεσία της Εργοληπτική του βεβαίωση.

Ο Υπουργός

ΚΩΣΤΑΣ ΛΑΛΙΩΤΗΣ"

15. Στην με αριθμό 938/8.8.97 ερώτηση δόθηκε με το υπ' αριθμ. 351/24.10.97 έγγραφο από τον Υφυπουργό Oικονομικών η ακόλουθη απάντηση:

"Σε απάντηση του από 8.9.1997 εγγράφου σας, σχετικά με την αριθμ.938/8.8.97 ερώτηση που κατέθεσαν οι Βουλευτές κύροι Απόστολος Τασούλας και Σταύρος Παναγιώτου και μας διεβίβασε το Υπουργείο Εθνικής 'Αμυνας με το αριθμ. Φ.900α/1508/15.9.97 έγγραφό του, σας γνωρίζουμε τα ακόλουθα:

Ο κ. Κων/νος Τσιτσιρίκος δεν είχε δικαίωμα σύνταξης βάσει των διατάξεων των άρθρων 2 και 6 των νόμων 1813/88 και 1859/89, αντίστοιχα, οι οποίες καταργήθηκαν και διακόπηκαν οι σχετικές συντάξεις με το νόμο 1976/91, διότι δεν είχε την ιδιότητα του αγωνιστή της Εθνικής Αντίσταστης την περίοδο εκείνη. Συνεπώς δεν εμπίπτει ούτε στις διατάξεις περί επαναχορήγησης συντάξεων αγωνιστών Εθνικής Αντίστασης του άρθρου 6 του ν.2320/95 που αναφέρονται σε αναγνωρισμένα συνταξιοδοτικά δικαιώματα.

Πιθανή αναγνώρισή του ως αγωνιστή της Εθνικής Αντίστασης στο μέλλον, δεν του παρέχει δικαίωμα συνταξιοδότησης σύμφωνα με τις διατάξεις των άρθρων 6 και 7 του ν.2320/95.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

16. Στην με αριθμό 1054/21.8.97 ερώτηση δόθηκε με το υπ' αριθμ.290/24.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1054/21.8.1997 που κατέθεσε στη Βουλή ο Βουλευτής κ. Ευάγγελος Μπασιάκος, παρακαλούμε να τον πληροφορήσετε τα εξής:

Δεν τίθεται θέμα ισχύος ή μη του πορίσματος της διακομματικής επιτροπής της Βουλής. Το πόρισμα, αποτέλεσε και αποτελεί βασικό σημείο αναφοράς για την χάραξη της πολιτικής στον τομέα των δασών και στόχους πουπρέπει να επιτευχθούν για την ανάπτυξη και προστασία του δασικού χώρου.

Οι προτάσεις του πορίσματος και οι υποδείξεις του, σχετικά με τον τρόπο οργάνωσης του προσωπικού και των μέσων, για την επίτευξη μακροπρόθεσμης και αποτελεσματικής αντμετώπισης του προβλήματος των πυρκαγιών, ήταν το πλαίσιο επί του οποίου βασίστηκε το πρόγραμμα αντιπυρικής προστασίας κατά τα τελευταία έτη, στο μέτρο βεβαίως του εφικτού από οικονομικής πλευράς.

Πρέπει να σημειωθεί ότι η θεσπισθείσα με το ν. 2503/97 διοικητική αποκέντρωση, δημιούργησε νέα δεδομένα στην οργάνωση των διοικητικών υπηρεσιών και η αναζήτηση προσφορότερων σχημάτων στην οργάνωση του αντιπυρικού αγώνα και στην αντιμετώπιση των άλλων φυσικών καταστροφών, είναι ζητήματα που απασχόλησαν την Κυβέρνηση.

Η απόφαση είναι οριστική για την νομοθετική ρύθμιση του θέματος και την μεταβίβαση της αρμοδιότητας και των μέσων δασοπυρόσβεσης στο πυροσβεστικό σώμα του Υπουργείου Δημόσιας Τάξης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

17. Στην με αριθμό 1062/21.8.97 ερώτηση δόθηκε με το υπ' αριθμ. 945/24.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1062/21.8.97 που κατέθεσαν οι Βουλευτές κύριοι Απόστολος Τασούλας και Αχ. Κανταρτζής, σας γνωρίζουμε τα ακόλουθα:

O αριθμός των διοριζομένων ως εκπαδιευτικών προσδιορίζεται κάθε φορά από τις κενές οργανικές θέσεις και τις σχετικές εγκρίσεις του Υπουργικού Συμβουλίου.

Το Υπουργείο Παιδείας προέβη ως γνωστόν το τρέχον έτος στην πλήρωση ογδόντα θέσεων εκπ/κού προσωπικού κλάδου ΠΕ16 Μουσικής της Δευτεροβάθμιας Εκπ/σης.

Ο πίνακας επιτυχίας Μουσικών του Διαγωνισμού έτους 1995 έχει ισχύ μέχρι 29.12.97 και το ΥΠ.Ε.Π.Θ. προτίθεται να


 

  

Σελίδα 2012 

παρατείνει την ισχύ του για ένα ακόμη έτος.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 1094/25.8.97 ερώτηση δόθηκε με το υπ' αριθμ. 44869/29.10.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1094/25.8.97 που κατατέθηκε στη Βουλή των Ελλήνων από το Βουλευτή κ. Ε. Αποστόλου και αναφέρεται στο πιο πάνω θέμα, σας πληροφορούμε ότι για το Λιμάνι της Κύμης έχει υποβληθεί, από τις 6/5/97, από τη Δ.Τ.Υ. Ν. Ευβοίας η Περιβαλλοντική Μελέτη και αναμένεται η έγκρισή της για να δημοπρατηθέι το έργο.

Ο Υφυπουργός

Λ. ΠΑΠΑΔΗΜΑΣ"

19. Στην με αριθμό 1113/26.8.97 ερώτηση δόθηκε με το υπ' αριθμ. 6026/27.10.97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 1113/26.8.97 που κατέθεσε στη Βουλή ο Βουλευτής κ. Η. Βεζδρεβάνης σχετικά με την αύξηση των τηλεφωνικών θαλάμων στα στρατόπεδα και τη μείωση κόστους της τηλεφωνικής μονάδας σ'αυτά σας διαβιβάζουμε το σχετικό έγγραφο με αρ.πρωτ. 315/847347/22.10.97 του Προέδρου και Δ/ντος Συμβούλου του Οργανισμού Τηλεπικοινωνιών της Ελλάδος ΑΕ.

Ο Υπουργός

ΑΝΑΣΤΑΣΙΟΣ ΜΕΝΤΕΛΗΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).

20. Στην με αριθμό 1149/27.8.97 ερώτηση δόθηκε με το υπ' αριθμ. 6001/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1149/27.8.97 που κατέθεσε στη Βουλή ο Βουλευτής κ. Ν. Τσιαρτσιώνης και διαβιβάστηκε στον Υπουργό Μεταφορών και Επικοινωνιών από το Υπουργείο Δημόσιας Διοίκησης και Αποκέντρωσης με το υπ' αριθμ. πρωτ. 2514/1/15 15.10.97 έγγραφο, και αφορά μέτρα για την πρόσληψη των τροχαίων ατυχημάτων σας πληροφορούμε ότι η επιτροπή αναθεώρησης του Κώδικα Οδικής Κυκλοφορίας ήδη επανεξετάζει το ισχύον σύστημα ποινικών και δοικητικών κυρώσεων καθώς και των δοικητικών μέτρων που αφορούν στις παραβάσεις του Κ.Ο.Κ. για τη δημιουργία ενός συστήματος ικανού να ανταποκριθεί στους στόχους της οδικής Ασφαλείας και της μείωσης των τροχαίων ατυχημάτων.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

21. Στην με αριθμό 1201/1-9-97 ερώτηση δόθηκε με το υπ' αριθμ. 44868/29-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1201/1-9-97 που κατατέθηκε στη Βουλή των Ελλήνων από τους Βουλευτές κυρίους Β. Μπούτα, Αχ. Κανταρτζή και Ν. Γκατζή και αναφέρεται στο πιο πάνω θέμα, σας πληροφορούμε ότι:

1) Για την επίλυση του προβλήματος ύδρευσης της Κοινότητας Πουρναρίου, στο Πρόγραμμα Δημοσίων Επενδύσεων (ΣΑΝΑ/1), έχει ενταχθεί το έργο "Ανόρυξη και αξιοποίηση υδρευτικής γεώτρησης". 'Ηδη η ανόρυξη της γεώτρησης έχει ολοκληρωθεί με παροχή 60 m3 και μέχρι το τέλος του έτους προβλέπεται να δημοπρατηθεί το έργο της αξιοποίησης της γεώτρησης, που θα επιλύσει το πρόβλημα της ύδρευσης των κατοίκων της Κοινότητας.

2) 'Οσον αφορά την κατασκευή υπερυψωμένων υδραγωγείου, εφ' όσον μελετηθεί το έργο, θα εξετασθεί η δυνατότητα ένταξής του στο Π.Δ.Ε. ανάλογα με τις οικονομικές δυνατότητες της Νομαρχιακής Αυτοδιοίκησης Λάρισας ή στο τεχνικό πρόγραμμα έργων στα πλαίσια του Ειδικού Προγράμματος Τοπικής Αυτοδιοίκησης (ΕΑΠΤΑ).

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

22. Στην με αριθμό 1227/2-9-97 ερώτηση δόθηκε με το υπ' αριθμ. 5917/22-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1227/2-9-97 που κατέθεσαν στη Βουλή οι Βουλευτές κύριοι Απ. Τασούλας και Μαρ. Μπόσκου σχετικά με προβλήματα που παρουσιάζονται σε αεροπορικές πτήσεις από και προς τα Γιάννενα σας διαβιβάζουμε το σχετικό έγγραφο με αρ. πρ. Δ. 13/38175/1446/22-9-97 του διοικητή της Υπηρεσίας Πολιτικής Αεροπορίας και το έγγραφο με αριθμ. πρωτ. 1701/10-10-97 του Διευθύνοντος Συμβούλου της ΟΛΥΜΠΙΑΚΗΣ ΑΕΡΟΠΛΟΙΑΣ.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

23. Στην με αριθμό 1229/2-9-97 ερώτηση δόθηκε με το υπ' αριθμ. 44255/24-110-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της αριθμ. 1229/2-9-97 ερώτησης που μας διαβίβασε το ΥΠΕΧΩΔΕ με το αριθμ. 172/25-9-97 έγγραφό του, που κατέθεσαν οι Βουλευτές κύριοι Στ. Παναγιώτου και Μ. Μπόσκου σχετικά με τα μέτρα που προτίθεται να πάρει η Κυβέρνηση για την αποζημίωση των πλημμυροπαθών, για τις ζημιές που υπέστησαν από τις πλημμύρες που έπληξαν τον Νομό Ξάνθης, πριν από εννέα μήνες, σας παραθέτουμε όσα μας εγνώρισε ο Γενικός Γραμματέας της Περιφέρειας Ανατολικής Μακεδονίας - Θράκης, με το αριθ. 487/8-10-97 έγγραφό του, αναφορικά με το θέμα που θίγεται στην ανωτέρω ερώτηση.

1. Αποκατάσταση ζημιών στον τομέα Βιομηχανία - Βιοτεχνία - Εμπόριο:

'Εχει ολοκληρωθεί ο δευτεροβάθμιος έλεγχος από υπαλλήλους της Περιφέρειας Ανατολικής Μακεδονίας - Θράκης, σε 275 περιπτώσεις, έχουν εκδοθεί οι σχετικές βεβαιώσεις και έχει εγκριθεί και μεταβιβαστεί από το Υπουργείο Εθνικής Οικονομίας στον ΕΟΜΜΕΧ ποσό 154.849.800 που αντιπροσωπεύει την δωρεάν κρατική επιχορήγηση του 30%. Από τους δικαιούχους έχουν υποβάλλει πλήρη δικαιολογηδτικά σε 100 και σύντομα θα αποσταλούν από το Γενιό Λογιστήριο του ΕΟΜΜΕΧ οι αντίστοιχες επιταγές. Οι αρμόδιες Νομαρχιακές Υπηρεσίες συνεχίζουν να συγκεντρώνουν τα απαιτούμενα δικαιολογητικά και από τους υπόλοιπους δικαιούχους. Παράλληλα οι τράπεζες του Νομού Ξάνθης χορηγούν δάνεια με επιδότηση επιτοκίου 40% σε όλους τους δικαιούχους.

2. Αποκατάσταση ζημιών του Αγροτικού Τομέα:

'Εχουν καταβληθεί στους δικαιούχους οι αποζημιώσεις που αφορούν την φυτική παραγωγή (κυρίως βαμβάκι) και τα αποθηκευμένα αγροτικά προϊόντα συνολικού ύψους 700.000.000 δρχ.. Για τις υποδομές (αγροτικά κτίσματα - στάβλοι - αποθήκες και μηχανικός εξοπλισμός) πρέπει οι πληγέντες να αποπερατώσουν στις επισκευές και να προσκομίσουν τιμολόγια και τα απαραίτητα δικαιολογητικά για να λάβουν τις σχετικές αποζημιώσεις.

3. 'Αμεση αντιμετώπιση των προβλημάτων:

Από τη Διεύθυνση Υγείας του Ν. Δ. Ξάνθης χορηγήθηκε στους δικαιούχους ειδικό βοήθημα 200.000 δρχ. σε κάθε οικογένεια που είχε πληγεί και αντιμετωπίζει προβλήματα στέγης και επιβίωσης. Δόθηκαν συνολικά 340.000.000 δρχ..


 

  

Σελίδα 2013 

'Εχει ζητηθεί από το Υπουργείο Υγείας Πρόνοιας συμπληρωματικό ποσό 30.000.000 δρχ. ώστε να εξοφληθούν όλες οι επιταγές των 200.000 δρχ. που έχουν εκδοθεί.

4. 'Εργο στεγαστικής αποκατάστασης και αποζημίωσης οικοσκευών:

Αναμένεται από το Υπουργείο Εθνικής Οικονομίας η Εκταμίευση των πιστώσεων για την πληρωμή των δικαιούχων σύμφωνα με τις εκτιμήσεις των πρωτοβάθμιων επιτροπών ελέγχου. Φορέας της πληρωμής των δικαιούχων είναι η Νομαρχιακή Αυτοδιοίκηση Ξάνθης.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

24. Στην με αριθμό 1232/2-9-97 ερώτηση δόθηκε με το υπ' αριθμ. 5998/27-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 1232/2.9.97 που κατέθεσε στη Βουλή ο Βουλευτής κ. Ευαγ. Χαϊτίδης και διαβιβάστηκε στον Υπουργό Μεταφορών και Επικοινωνιών από το Υπουργείο Περιβάλλοντος Χωροταξίας και Δημοσίων έργων σχετικά με Διατήρηση των Περιφερειακών Υπηρεσιών στο Ν. Σερρών σας διαβιβάζουμε το σχετικό έγγραφο με αρ. πρωτ. Δ13/43058/1633/21.10.97 του Διοικητή της Πολιτικής Αεροπορίας.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

25. Στην με αριθμό 1261/3-9-97 ερώτηση δόθηκε με το υπ' αριθμ. 1629/27-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στη με αριθμό 1261/3-9-1997 ερώτηση, που κατατέθηκε στη Βουλή από το Βουλευτή κ. Γ. Δραγασάκη, για τα θιγόμενα σ' αυτή θέματα, σας πληροφορούμε τα εξής:

Στο πλαίσιο του Β' Κοινοτικού Πλαισίου Στήριξης (ΚΠΣ) της χώρας και συγκεκριμένα στο Εθνικό Επιχειρησιακό Πρόγραμμα Τεχνικής Βοήθειας συμπεριλαμβάνονται ενέργειες δημοσιότητας και προβολής χρηματοδοτούμενες από τα δύο διαρθρωτικά ταμεία, Ευρωπαϊκό Κοινωνικό Ταμείο (ΕΚΤ) και Ευρωπαϊκό Ταμείο Περιφερειακής Ανάπτυξης (ΕΤΠΑ).

Ειδικότερα για τις δράσεις του ΕΚΤ, που εμπίπτουν στην αρμοδιότητα του Υπουργείου μας, στο εν λόγω πρόγραμμα έχει εγκριθεί το ποσό του 1.446.000 ECU συνολικού κόστους και 1.157.000 ECU Κοινοτικής Συνδρομής για ενέργειες προβολής, δημοσιότητας και ενημέρωσης του κοινού για τη χρονική περίοδο 1996 - 1999.

Το Υπουργείο Εργασίας και Κοινωνικών Ασφαλίσεων στο πλαίσιο του προγραμματισμού των δράσεων της τεχνικής βοήθειας β' εξαμήνου 1997, για το οποίο αναμένεται η έγκριση από την Ευρωπαϊκή 'Ενωση (Ε.Ε.) συμπεριέλαβε το σχεδιασμό ενός ολοκληρωμένου προγράμματος δημοσιότητας του οποίου η υλοποίηση θα αρχίσει μετά την έγκρισή του.

Κατά συνέπεια, μέχρι σήμερα δεν έχουν διατεθεί κονδύλια για διαφήμιση και ενημέρωση του κοινού. Αμέσως, μετά τη σύμφωνα με τα παραπάνω έγκριση των προγραμματισμένων για το σκοπό αυτό ενεργειών, το Υπουργείο θα προχωρήσει στην αξιοποίηση των πόρων αυτών με τις προβλεπόμενες από το ΕΘνικό και Κοινοτικό δίκαιο διαδικασίες (προκήρυξη, αξιολόγηση, ανάθεση). Από τις διαδικασίες αυτές σε καμιά περίπτωση δεν προβλέπεται αποκλεισμός όποιου επιθυμεί να εκδηλώσει ενδιαφέρον.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

26. Στην με αριθμό 1376/10-9-97 ερώτηση δόθηκε με το υπ' αριθμ. 371/23-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 1376/10-9-97 ερώτησης, που κατέθεσε η Βουλευτής κ. Ανδριανή (Νίτσα) Λουλέ και μας διαβίβασε το Υπουργείο Υγείας και Πρόνοιας με το έγγραφό του Π3δ/3656/30-9-97, σας γνωρίζουμε τα ακόλουθα:

Σύμφωνα με τις ισχύουσες διατάξεις του άρθρου 36 του ν. 1563/85, οι πολύτεκνοι γονείς, που έχουν τουλάχιστον 4 παιδιά κάτω των 18 ετών, μπορούν να παραλαμβάνουν επιβατικά αυτοκίνητα και όχι πολυθέσια πούλμαν, μέχρι 2.000 κ.εκ. με απαλλαγή από τα 2/3 του αναλογούντος Ειδικού Φόρου Κατανάλωσης.

Με βάση δε την παράγραφο 2 του άρθρου 11 του ν. 2443/96, τα αυτοκίνητα αυτά μπορούν να είναι όχι μόνο καινούργια, αλλά και μεταχειρισμένα, νέας αντιρρυπαντικής τεχνολογίας.

Τροποποίηση της ισχύουσας Νομοθεσίας, δεν προβλέπεται κατά την παρούσα τουλάχιστον περίοδο.

Ο Υφυπουργός

Γ. ΔΡΥΣ"

27. Στην με αριθμό 1376/10-9-97 ερώτηση δόθηκε με το υπ' αριθμ. 5875/24-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1376/10-9-97 που κατέθεσε στη Βουλή η Βουλευτής κ. Ανδρ. (Νίτσα) Λουλέ, σχετικά με χορήγηση άδειας κυκλοφορίας λεωφορείου (ιδιωτικής χρήσης σε πολύτεκνους), σας πληροφορούμε ότι σύμφωνα με τις διατάξεις του πρόσφατα ψηφισθέντος Νόμου 2465/97 (28/17) άρθρο 9 δεν μπορεί να ικανοποιηθεί το αίτημα των πολυτέκνων για αγορά λεωφορείου ιδιωτικής χρήσεως, αφού οι πολύτεκνοι δύνανται να αγοράζουν καινούργιο επιβατικό Ι.Χ. αυτοκίνητο μέχρι 9 θέσεων με την θέση του οδηγού, με πολύ μειωμένους δασμούς.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

28. Στην με αριθμό 1377/10-9-97 ερώτηση δόθηκε με το υπ' αριθμ. 276/24-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 11.9.97 εγγράφου σας, σχετικά με την αριθ. 1377/10.9.97 ερώτηση, που κατέθεσε η Βουλευτής κ. Ανδριανή Λουλέ σας γνωρίζουμε τα ακόλουθα:

Το Υπουργείο Οικονομικών έχει ήδη επιδείξει το ενδιαφέρον του για τους εν λόγω σεισμοπαθείς αφού έχει δεχθεί να επιδοτείται το επιτόκιο των δανείων τους και έχει παράσχει την εγγύηση του Δημοσίου και μάλιστα ανεπιφύλακτα για την πλήρη εξασφάλιση των Τραπεζών, οι οποίες δεν πρέπει να έχουν λόγους, τουλάχιστον ως προς την εξασφάλισή τους, για να μην χορηγούν τα δάνεια αυτά.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

29. Στην με αριθμό 1407/11-9-97 ερώτηση δόθηκε με το υπ' αριθμ. 256/30-9-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 1407/11-9-1997, που κατέθεσαν στη Βουλή οι Βουλευτές κύριοι Σ. Παναγιώτου και Μπ. Αγγουράκης, για τα θέματα αρμοδιότητάς μας, σας πληροφορούμε τα εξής:

ΠΑΡΚΟ ΕΛΕΥΘΕΡΙΑΣ

Η αρθ. 8723/7539/3.9.97 Υπουργική απόφαση δεν αναφέρεται στην παρ. 4 του άρθρου 3 ν. 998/79 αλλά στην παρ. 6ε του ίδιου Νόμου και δεν αποτελεί νέα ρύθμιση αλλά επανάληψη της ίδιας διάταξης (6ε ν. 998/79), με βάση την ερμηνεία που δόθηκε σ' αυτή με τη Νομολογία του ΣτΕ (419/93 ολ).

Η έκταση του "Πάρκου Ελευθερίας", μέσα στην οποία γίνονται οι εργασίες για την κατασκευή χώρων εξυπηρέτησης των επισκεπτών του "Μεγάρου Μουσικής Αθηνών", δεν προστατεύεται από το Υπουργείο Γεωργίας διότι δεν χαρακτηρίζεται σαν "'Αλσος" ή "Πάρκο". Επί πλέον των παραπάνω


 

  

Σελίδα 2014 

κατά την ολοκλήρωση των εργασιών του υπογείου χώρου στάθμευσης αυτοκινήτων θα αποκατασταθεί το επιφανειακό έδαφος και θα επαναφυτευθούν τα φυτά που έχουν μεταφυτευθεί για αυτό το σκοπό. Σ' αυτήν τη φάση θα επιδιώξουμε να επανασυσταθεί στην ίδια θέση το πράσινο με επιτυχία και να εξασφαλισθεί η ανάπτυξη των δασικών και καλλωπιστικών ειδών.

Σχετικά με τον σχολιασμό της παρ. 4 της απόφασης, σύμφωνα με την οποία ανακαλούνται οι αποφάσεις αναδάσωσης εφόσον χαρακτηρισθούν τελεσίδικα με τη διαδικασία του άρθρου 14 ν. 998/79 ως μη δασικές, εκτάσεις που κηρύχθηκαν αναδασωτέες, παρατηρούμε ότι τούτο είναι απόλυτα σύμφωνο με τις αρχές του διοικητικού Δικαίου και ειδικότερα με τις αρχές που διέπουν την ανάκληση των διοικητικών πράξεων λόγω πλάνης περί τα πράγματα. 'Ετσι σε περίπτωση που τεκμηριώνεται με τελεσίδικη πράξη χαρακτηρισμού (άρθρο 14 ν. 998/79) ο μη δασικός χαρακτήρας μιας έκτασης η Διοίκηση προβαίνει σε ανάκληση της σχετικής πράξης αναδάσωσης σύμφωνα με τις προαναφερόμενες αρχές του Διοικητικού δικαίου.

ΔΑΣΟΣ ΣΕΙΧ ΣΟΥ

Με την αριθμ. ΓΔ 2193/9.10.73 (ΦΕΚ 1322/6.11.73 Τ.δ) απόφαση του τότε Νομάρχη Θεσ/νίκης "Περί τροποποιήσεως και καθορισμού των ορίων της αναδασωτέας έκτασης του Δημοσίου δάσους Πάρκου Θεσ/νίκης "κηρύχθηκε αναδασωτέα έκταση 29.700 στρεμ., με εξαίρεση έκτασης συνολικού εμβαδού 50 στρεμμ. Ως καλυπτομένης από κτίσματα (σχολεία, κλπ.) συμπεριληφθεισών έτσι στην έννοια των αναδασωτέων εκτάσεων και εκτάσεων γεωργοδενδροκομικά καλλιεργημένων ή χέρσων κειμένων διάσπαρτα στην ευρύτερη έκταση.

Με την αριθμ. ΓΔ 1877/29/6/1979 (ΦΕΚ 366/9/7/1979 τ.Δ) όμοια εξαιρέθηκαν του αναδασωτέου χαρακτήρα οι πάσης φύσεως ιδιοκτησίες και με την ΓΔ 1157/3/4/90 απόφαση του οικείου Νομάρχη ανακλήθηκε η ανωτέρω αναφερομένη απόφαση και αναβίωσε ως έχει η υπ' αριθμ. ΓΔ 2193/9/10/73.

Κατά της ΓΔ 1157/3/4/90 αποφάσεως ενδιαφερόμενοι ιδιώτες προσέφυγαν στο ΣτΕ χωρίς μέχρι σήμερα να έχει εκδοθεί απόφαση.

'Οσον αφορά την προστασία της κηρυχθείσας ως αναδασωτέας δυνάμει της με αριθμ. ΓΔ 1157/3/4/90 αποφάσεως εκτάσεως του δάσους ΠΑΡΚΟΥ γνωρίζουμε ότι από τον συνδυασμό των διατάξεων των άρθρων 24 και 117 παρ. 3 του Συντάγματος και του ν. 998/79 (άρθρα 38 και επομ.) προκύπτει η απόλυτη προστασία των καταστραφεισών από πυρκαϊά ή αποψίλωση εκτάσεων, με απαγόρευση μεταβολής του προορισμού των εκτάσεων αυτών ως δασικού χαρακτήρα εδαφών, απαγορευομένης οποιασδήποτε επεμβάσεως και δη εσαεί, δηλαδή από του χρονικού σημείου της εκ της πυρκαϊάς ή αποψιλώσεως καταστροφής τους και ανεξάρτητα της πραγματοιήσεως της υποχρεωτικώς κηρυσσόμενης ή κηρυχθείσης εκ του λόγου τούτου, αναδασώσεως, δι' εκδόσεως της σχετικής πράξεως.

Η απόφαση της Κυβέρνησης είναι η ίδια όπως πριν συμβεί η πυρκαγιά στο Δάσος, το Σέϊχ - Σου θα παραμείνει αμιγώς δημόσιο. Η διάκριση είναι δασικές εκτάσεις και οι αγροτικού χαρακτήρα μη δασικές εκτάσεις.

Ο Περιφερειακός Διευθυντής Θεσ/νίκης, σύμφωνα με το άρθρο 117 του Συντάγματος, υπέγραψε την 29η Αυγούστου 1997 την κήρυξη ως αναδασωτέων των εκτάσεων που έχουν δασικό χαρακτήρα.

Με μία δεύτερη απόφαση, που υπέγραψε επίσης την ίδια ημέρα κήρυξε ως δασωτέες και τις εκτάσεις αγροτικού, αλλά μη δασικού χαρακτήρα.

Το σύνολο των μη δασικού χαρακτήρα εκτάσεων, σύμφωνα με το προσωρινό δασικό κτηματολόγιο, που διανύει το στάδιο εξέτασης των ενστάσεων, είναι 1084 στρέμματα. Απ' αυτά 650 στρέμματα έχουν καεί και θα δασωθούν, 314 στρέμματα δεν έχουν καεί, αλλά επίσης θα δασωθούνκαι 127 στρέμματα είναι δομημένα και θα εξαιρεθούν από τη δάσωση.

Γι' αυτές τις μη δασικού χαρακτήρα εκτάσεις που θα κηρυχθούν δασωτέες, θα τεθεί στην απόφαση όρος για την αναγκαστική απαλλοτρίωσή τους με βάση πενταετές πρόγραμμα. Ο Κωδικός (ΚΑΕ) υπ' αριθμ. 4610 του προϋπολογισμού του Υπουργείου Οικονομικών θα καλύψει τα κονδύλια για την αναγκαστική απαλλοτρίωση. Στον εν λόγω Κωδικό θα διατεθούν πιστώσεις για την υλοποίηση του πενταετούς προγράμματος των απαλλοτριώσεων.

Πέρα από την απαλλοτρίωση των κτημάτων που θα κηρυχθούν δασωτέα, υπάρχει και το θέμα των διασωθέντων αγορών. Στην ίδια απόφαση του Περιφερειακού Δ/ντή οι εκτάσεις αυτές που επλήγησαν από την πυρκαϊά θα κηρυχθούν αναδασωτέες και αυτές που δεν επλήγησαν θα κηρυχθούν δασωτέες. Οι δασωθέντες αγροί, που διεκδικούνται από ιδιώτες, ανέρχονται σε 2000 στρέμματα περίπου. Εξ αυτών 500 ιδιοκτήτες κατέχουν τίτλους κυριότητας.

'Ηδη το Υπουργείο Γεωργίας σε συνεργασία με το Υπουργείο Οικονομικών συνέταξαν διάταξη που αφορά τη ρύθμιση για την ανταλλαγή των εκτάσεων των αναδασωθέντων αγρών. Η διάταξη έχει ως εξής:

1. Οι μη δασικές εκτάσεις της Δημόσιας Ανταλλάξιμης Περιουσίας του Υπουργείου Οικονομικών στη Θεσ/νίκη και στις θέσεις Γεώργεβα Α.Κ. 1331 έκτασης 626 στρεμμάτων και Πολύζοβα Α.Κ. 17084 έκτασης 300 στρεμμάτων διατίθενται στην Κτηματική Εταιρεία του Δημοσίου (ΚΕΔ) με αποκλειστικό σκοπό την ανταλλαγή τους με εκτάσεις (δασωθέντες αγρούς) στην περιοχή εντός δάσους - πάρκου Θεσ/νίκης, των οποίων οι κάτοχοι διαθέτουν τίτλους κυριότητας που δεν αμφισβητούν από το Ελληνικό Δημόσιο.

2. Οι προαναφερόμενες μη δασικές εκτάσεις της Δημόσιας Ανταλλάξιμης Περιουσίας εντάσσονται με συνεργασία των αρμόδιων φορέων σε οικιστικές ζώνες με άμεσο στόχο την οικοπεδοποίησή τους μέσω εγκρίσεως τοπικών ή επεκτάσεως υφισταμένων ρυμοτομικών σχεδίων για την ικανοποίηση των οικιστικών αναγκών των κατόχων δασωθέντων αγορών στην προαναφερθείσα περιοχή.

3. Με κοινές αποφάσεις των Υπουργών Οικονομικών, Περιβάλλοντος, Χωροταξίας και Δημοσίων 'Εργων και Γεωργίας κατά περίπτωση ρυθμίζονται οι λεπτομέρειες εφαρμογής του παρόντος άρθρου.

'Ενα από τα πρωτεύοντα θέματα που έπρεπε η πολιτεία να αντιμετωπίσει ήταν η αποτροπή πλημμυρών στην πόλη της Θεσ/νίκης.

Αμέσως μετά την καταστροφή των 16.640 στρ. δάσους άρχισε:

α. Η υλοτομία και αποκομιδή του νεκρού ξυλώδους κεφαλαίου.

β. Η εκτέλεση αντιδιαβρωτικών αντιπλημμυρικών έργων.

γ. Η δημιουργία ενός νέου και καλύτερου δάσους.

Τα δύο πρώτα έχουν ολοκληρωθεί.

Συγκεκριμένα:

- Με ευθύνη του Δασαρχείου Θεσ/νίκης. Υλοτομήθηκε το 95% και θα παραχθούν περίπου 50.000 Χ.Κ.Μ. (χωρικά κυβικά μέτρα) ξύλου θρυματισμού. 'Ηδη δημοπρατήθηκαν 50.000 Χ.Κ.Μ. προς 4.500 δρχ. και θα εισπραχθούν από το κράτος 50.000 Χ.Κ.Μ. Χ 4.500 δρχ. = 225.000.000 δρχ. 'Εναντι αυτών θα πληρωθούν στους Δασ. Συνεταιρισμούς για την εργασία υλοτομίας - μεταφοράς και συγκέντρωσης 245.000.000 δρχ. περίπου.

- Με ευθύνη της Δ/νσης Αναδασώσεων ανατέθηκε στους δασικούς συν/σμούς η εκτέλεση των κατωτέρω αντιδιαβρωτικών εργασιών.

α) Συγκέντρωση κλαδιών (υπολλειμμάτων υλοτομίας) σε λωρίδες, κατά τις ισοϋψείς καμπύλες, που απέχουν μεταξύ τους 10 μ. σε εδάφη μικρών κλίσεων (0-30%). Η αντιδιαβρωτική αυτή εργασία πραγματοποιήθηκε κατά 95%.

Συνολικά θα γίνουν 650.000 Τερμ.μ. Χ 500 δρχ. = 325.000.000 δρχ. + ΦΠΑ 18% 58.500.000 δρχ.

β) Κατασκευή κορμοδεμάτων, κατά τις ισοϋψείς, σε εδάφη κλίσεως 30% σε αποστάσεις μεταξύ τους 8 μ. Η εργασία αυτή που επίσης είναι αντιδιαβρωτική πραγματοποιήθηκε κατά 95%.

Συνολικά θα κατασκευασθούν 150.000 τετρ. μέτρα των


 

  

Σελίδα 2015 

οποίων το κόστος ανέρχεται σε 150.000 Χ 400 δρχ. = 60.000.000 δρχ. + ΦΠΑ 18% 10.800.000 δρχ.

γ) Ρίψη καμένων κορμών (χωρίς παραγωγή ξυλείας).

Αυτή έγινε σε έκταση περίπου 2.000 στρεμμάτων προς 25.000 δρχ. κατά στρέμμα ήτοι με συνολικό κόστος 50.000.000 δρχ. + ΦΠΑ 9.000.000 δρχ..

- Επίσης από τη Δ/νση Αναδασώσεων ανατέθηκαν σε εργολήπτες δασοτεχνικών έργων οι κατωτέρω εργασίες:

Με απ' ευθείας ανάθεση λόγω του επείγοντος

α) Κατασκευή 192 ξύλινων φραγμάτων, ύψους 1 μ. για συγκράτηση φερτών υλών (αντιπλημμυρικά) κατασκευάστηκαν το 90%.

Συνολικά θα κοστίσουν 130.000.000 δρχ.

β) Κατασκευή 8 τσιμεντένιων φραγμάτων, ύψους 2 μ. Η κατασκευή τους θα ολοκληρωθεί σε 20 ημέρες. Το κόστος θ' ανέλθει σε 50.000.000 δρχ. περίπου συμπεριλαμβανομένου και του ΦΠΑ.

Με Δημόσιο διαγωνισμό

Η αυλάκωση των εδαφών μικρών κλίσεων (0-30%) κατά την έννοια των ισοϋψών καμπυλών (μεταξύ των σειρών των κλαδιών).

Η αυλάκωση θα γίνει με προωθητήρες με ταυτόχρονη αναμόχλευση του εδάφους σε βάθος τουλάχιστον 0,70 μ.

Οι αποστάσεις μεταξύ αυλάκων είναι 2 μ.

4) Από τη Δ/νση Αναδασώσεων θα ανατεθεί σε εργολήπτες δασοτεχνικών έργων η φύτευση μέσα στους αύλακες των πλατύφυλλων.

Η εργασία αυτή θα γίνει μέσα στο Νοέμβριο.

'Ενα μέρος της επιφάνειας περίπου 2.000 στρέμματα θα κρατηθεί για να αναδασωθεί από διάφορους φορείς. Η ζήτηση γι' αναδάσωση από φορείς είναι πολύ μεγάλη. Κατά την φυτευτική περίοδο Νοεμβρίου - Φεβρουαρίου θα φυτευθούν περίπου 1.000.000 φυτά πλατυφύλλων ειδών, τα οποία έχει έτοιμα η Υπηρεσία μας.

Επελέγησαν περίπου 60 είδη που ανταποκρίνονται στο οικολογικό περιβάλλον της περιοχής και στους πολλαπλούς σκοπούς του νέου δάσους.

Για τις φυτεύσεις του τρέχοντος έτους θα απαιτηθούν πιστώσεις 100.000.000 δρχ.

'Εργα αρμοδιότητας Οργανισμού Αποχέτευσης Θεσ/νίκης

Εργασίες καθαρισμού ρεμάτων. 'Εχει σχεδόν τελειώσει η Α' φάση καθαρισμού της περιφερειακής τάφρου και των βασικών ρεμάτων που διασχίζουν το πολεοδομικό συγκρότημα της Θεσ/νίκης, από μπάζα και ανθρωπογενή υλικά. 'Οπου κρίθηκε απαραίτητο έγιναν διαπλατύνσεις της κοίτης. 'Ηδη σε πολλά σημεία των καθαρισμένων ρεμάτων έχουν αποτεθεί εκ νέου μπάζα και θα ακολουθήσει Β' φάση καθαρισμού. Για την αποφυγή επανάληψης του φαινομένου οι προσβάσεις οχημάτων θα αποκλεισθούν με μπάρες.

1. Αμέσως μετά την πυρκαγιά του Δάσους, ο ΟΑΘ διέθεσε από το αποθεματικό του 200 εκατομμύρια κατανεμημένα σε 4 εργολαβίες για την κατασκευή αναβαθμών και μικρών φραγμάτων.

2. Το ΥΠΕΧΩΔΕ διέθεσε το μελετητή της Πεντέλης κ. Μπενσανσών για τη σύνταξη των μελετών των απαιτουμένων έργων. Μετά τις τοπογραφικές εργασίες ο μελετητής άρχισε να στέλνει τεχνικές μελέτες των έργων, που διαβιβάζονται στο Δασαρχείο για να τύχουν άδειας επέμβασης στην εντός του δάσους περιοχή.

Συγκεκριμένα:

α) Τον Σεπτέμβριο υποβλήθηκαν από τον μελετητή τεχνική έκθεση για τα απαιτούμενα έργα και οι τεχνικές μελέτες των δύο πρώτων τεχνικών (Π7, Ε13).

β) Υποβλήθηκε η τεχνική μελέτη για το έργο εισόδου του χειμάρρου Μαλακοπής που ήδη έχει δοθεί για κατασκευή στον εργολάβο.

γ) επίσης το Σεπτέμβριο υποβλήθηκαν οι μελέτες των δύο επόμενων έργων (Μ2, Ε8) που στη συνέχεια υποβλήθηκαν στο Δασαρχείο για την απαιτούμενη άδεια επέμβασης μέσα στο δάσος.

3. Το όλο θέμα της αντιπλημμυρικής προστασίας της Θεσ/νίκης αντιμετωπίζεται από τον μελετητή με βάση ένα μαθηματικό μοντέλο βάσει του οποίου προσδιορίζονται οι θέσεις των έργων κατά τρόπο τέτοιο που να μη συμπίπτει η πλημμυρική αιχμή την ίδια ώρα στην περιφερειακή τάφρο.

4. Αναμένεται, η πρώτη σειρά μικρών φραγμάτων (4-6m) στην εντός του δάσους περιοχή, να περατωθεί μέχρι τα μέσα Δεκεμβρίου ενώ η κατασκευή των μεγάλων φραγμάτων (10-15m) εκτός του δάσους θα ακολουθήσει.

5. Παρεμβάσεις σε αγωγούς και ρέμματα αντιμετωπίζονται από τις εν εξελίξει εργολαβίες επειγόντων έργων που έχει δρομολογήσει ο Ο.Α.Θ.

Πιστώσεις για έργα Δάσους Σέιχ- Σου.

Με τον αριθμό 82150/6868/22.7.97 έγγραφο, ζητήθηκε από το Υπ. Εθνικής Οικονομίας 3 δισ. Δρχ. εκ των οποίων το 1,8 θα διατεθεί για δασικά έργα επιλέξιμα από το υποπρόγραμμα υπ' αριθμ. 6 του Κ.Π.Σ. και το 1,2 για έργα μη επιλέξιμα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

30. Στην με αριθμό 1413/12-9-97 ερώτηση δόθηκε με το υπ' αριθμ. 6082/24-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1413/12-9-97 που κατατέθηκε στη Βουλή από το Βουλευτή κ. Σπήλιο Σπηλιωτόπουλο σας γνωρίζουμε τα εξής:

Το "Αναπτυξιακό Πρόγραμμα" της Σεισμόπληκτης περιοχής Αιγιαλείας και Φωκίδας ευρίσκεται υπό σύνταξη από την Περιφέρεια Δυτικής Ελλάδας. Αφού οριστικοποιηθεί, θα υποβληθεί στο ΥΠΕΘΟ για τελική έγκριση. Είναι, επομένως αδύνατο να δώσουμε περισσότερες πληροφορίες ως προς το συγκεκριμένο έργο "Δρόμος Καλάβρυτα - Πούντα", που αναφέρετε στην Ερώτησή σας.

Το πρόγραμμα καταρτίζεται λαμβάνονται μέριμνα για τον καλύτερο και αποτελεσματικότερο τρόπο κατανομής των πόρων.

Ο Υφυπουργός

ΧΡΗΣΤΟΣ ΠΑΧΤΑΣ"

31. Στην με αριθμό 1422/12-9-97 ερώτηση δόθηκε με το υπ' αριθμ. 2141/31-12-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Σε απάντηση της ερώτησης 1422/12-9-97, προς τους Υπουργούς Ανάπτυξης και Εργασίας και Κοινωνικών Ασφαλίσεων, η οποία κατατέθηκε στη Βουλή από τη Βουλευτή κ. Μαρία Δαμανάκη και ειδικότερα ως προς το ερώτημα, που εμπίπτει στην αρμοδιότητα του Υπουργείου μας, πως θα αντιμετωπισθούν οι περιπτώσεις εργαζομένων στην Αθηναϊκή Χαρτοποϊία, με πολλά χρόνια ασφάλισης, σε περίπτωση καταγγελίας της εργασιακής τους σχέσης, σας πληροφορούμε τα εξής:

1. Με τις διατάξεις του άρθρου 29 του προσφάτως ψηφισθέντος νόμου 2520/1997 (ΦΕΚ 173/1-9-97) παρασχέθηκε η δυνατότητα στους μισθωτούς των επιχειρήσεων που έχουν υπαχθεί στον Οργανισμό Ανασυγκρότησης Επιχειρήσεων, των οποίων θα καταγγελθεί η σχέση εργασίας από 1-6-97 μέχρι 31-12-98, να επιλέξουν ένα από τα προγράμματα του Οργανισμού Απασχόλησης Εργατικού Δυναμικού.

Τα προγράμματα αυτά είναι:

α. Αυταπασχόλησης

β. Νέων θέσεων εργασίας

γ. Επανακατάρτισης

δ. Ειδικής επιδότησης ανεργίας

ε. Τακτικής επιδότησης ανεργίας.

2. Στις επιχειρήσεις που έχουν υπαχθεί στον Ο.Α.Ε. ανήκει και η Αθηναϊκή Χαρτοποϊία. Σε περίπτωση επομένως ιδιωτικοποίησης της εν λόγω επιχείρησης, οι απασχολούμενοι σε αυτήν, που τυχόν θα απολυθούν, θα μπορέσουν να ενταχθούν σε ένα από τα προαναφερθέντα προγράμματα.

3. Από τις διατάξεις της παρ. 2 του ίδιου άρθρου και νόμου προβλέφθηκε επίσης ότι με κοινή απόφαση των Υπουργών


 

  

Σελίδα 2016 

Εθνικής Οικονομίας, Ανάπτυξης και Εργασίας και Κοινωνικών Ασφαλίσεων θα καθορισθούν, εκτός των άλλων, οι όροι οι προϋποθέσεις, ο φορέας και ο τρόπος συνταξιοδότησης των παραπάνω απολυομένων μισθωτών, κατά παρέκκλιση των διατάξεων του ν. 2079/92, με τις οποίες καθορίσθηκαν οι προϋποθέσεις συνταξιοδότησης των ασφαλισμένων του πρώην Ταμείου Ασφάλισης Τυπογράφων και Μισθωτών Γραφικών Τεχνών, στο οποίο υπήγοντο πριν την κατάργησή του και οι απασχολούμενοι στην Αθηναϊκή Χαρτοποϊία.

Στόχος της ρύθμισης αυτής είναι η συνταξιοδότηση κάλυψη προσώπων που λίγο πριν τη συνταξιοδότησή τους χάνουν, παρά την θέλησή τους, την εργασία τους και επομένως και την δυνατότητα να συμπληρωθούν τις απαιτούμενες προϋποθέσεις συνταξιοδότησης.

Κατά τη σύνταξη της παραπάνω απόφασης, θα συνεκτιμηθούν όλες οι παράμετροι (όρια ηλικίας, χρόνος ασφάλισης των απολυομένων, οικονομικές επιπτώσεις κλπ.), προκειμένου να μη θιγούν ώριμα συνταξιοδοτικά δικαιώματα.

Ο Υφυπουργός

ΝΙΚΟΛΑΟΣ ΦΑΡΜΑΚΗΣ"

32. Στην με αριθμό 1453/15-9-97 ερώτηση δόθηκε με το υπ' αριθμ. 19802/27-10-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1453/15-9-97, η οποία κατατέθηκε στη Βουλή των Ελλήνων από το Βουλευτή κ. Ν. Τσιαρτσιώνη, σας γνωρίζουμε τα ακόλουθα:

1. Στα πλαίσια της συνεργασίας της ΔΕΗ με το ΕΒΕ Κοζάνης το 1995, συστάθηκε ειδική επιτροπή, με στόχο τη διεύρυνση όλων των θεμάτων συνεργασίας ΔΕΗ και Τοπικής αγοράς.

Την ημερίδα με θέμα "Συνεργασία ΔΕΗ - Τοπικών Επιχειρήσεων" που διοργάνωσε το ΕΒΕ Κοζάνης, παρακολούθησαν 4 υψηλόβαθμα στελέχη της ΔΕΗ/ΛΚΠ-Α, αρμόδια για τη συνεργασία ΔΕΗ και τοπικών επιχειρήσεων (Προμήθειες, Οικονομικό, Κεντρική Συντήρηση).

Μετά την πραγματοποίηση της Ημερίδας έγινε συνάντηση μεταξύ των, Αναπληρωτή Νομάρχη Κοζάνης, Προέδρου του ΕΒΕ, και εκπροσώπων του ΛΚΠ-Α, στην οποία συζητήθηκαν τα αποτελέσματα της ημερίδας και προγραμματίσθηκαν ενέργειες με στόχο την ενίσχυση της συνεργασίας της ΔΕΗ με τις τοπικές επιχειρήσεις, όσον αφορά στις προμήθειες και στα έργα των μονάδες της περιοχής.

2. Η υπ' αριθμ. Δ5-ΗΛ/Β/Φ5.179/14812/22-7-1997 Απόφαση της Υπουργού Ανάπτυξης, η οποία εκδόθηκε βάσει της νομοθετικής εξουσιοδότησης του άρθρου 20 του Ν. 2446/1996, προβλέπει, μεταξύ άλλων, τα ακόλουθα:

"Ειδικά Αναπτυξιακά Προγράμματα (Ε.Α.Π.):

Ειδικά Αναπτυξιακά Προγράμματα, για την εφαρμογή της παρούσας ονομάζονται πενταετή Αναπτυξιακά Προγράμματα των δικαιούχων Νομών που αφορούν Δράσεις και 'Εργα αναβάθμισης και αποκατάστασης του περιβάλλοντος, αξιοποίησης των πλεονεκτημάτων της περιοχής, ανάπτυξης της ανταγωνιστικότητας του πρωτογενούς, δευτερογενούς και τριτογενούς τομέα της παραγωγής εξασφάλισης της απασχόλησης και δημιουργία νέων θέσεων εργασίας, επαγγελματικής κατάρτισης και ανάπτυξης των δεξιοτήτων του ανθρωπίνου δυναμικού της περιοχής.

Το Ε.Α.Π. καταρτίζεται από το Γενικό Γραμματέα της αντίστοιχης Περιφέρειας μετά από προτάσεις του Νομαρχιακού Συμβουλίου και της ΤΕΔΚ του Νομού τον οποίο αφορά το Ε.Α.Π. εντός του πρώτου εξαμήνου του τετάρτου έτους του προηγούμενου Ε.Α.Π., και εγκρίνεται από το Περιφερειακό Συμβούλιο το αργότερο μέχρι το τέλος του τέταρτου έτους.

Ειδικώς για το πρώτο Ε.Α.Π., ο προγραμματισμός έγκριση μπορεί να ολοκληρωθεί έξι μήνες μετά την υπογραφή της παρούσας Απόφασης.

Το Ε.Α.Π. συμπεριλαμβάνει έργα που είναι σε ετοιμότητα ή ολοκληρωμένες παρεμβάσεις, στις περιοχές. Προτεραιότητα δίνεται στις άμεσα πληττόμενες περιοχές με αξιολόγηση και των συνεπειών που προέκυψαν ή που θα προκύψουν στις γειτνιάζουσες, κυρίως ως προς το περιβάλλον.

Στο Ειδικό Αναπτυξιακό Πρόγραμμα δίδεται ιδιαίτερη βαρύτητα στους άξονες και στα μέτρα που θα συμβάλλουν:

στην ανάπτυξη του Νομού σύμφωνα με τους άξονες των αναπτυξιακών κατευθύνσεων που καθορίζει η Περιφέρεια

στην αναβάθμιση και αποκατάσταση του περιβάλλοντος

στην καλυτέρευση της ποιότητας ζωής και στην προστασία του φυσικού περιβάλλοντος, 

στη δημιουργία υποδομών

στην ανάπτυξη της ανταγωνιστικότητας των επιχειρήσεων σε όλους τους τομείς της παραγωγής (πρωτογενή, δευτερογενή, τριτογενή) αξιοποιώντας το συγκριτικό πλεονέκτημα της κάθε περιοχής,

στην μείωση της ανεργίας και σητν εξειδίκευση της εργασίας.

Στην κατάρτιση του Ε.Α.Π. λαμβάνονται υπ' όψη όλα τα εθνικά και Κοινοτικά Προγράμματα (Περιφερειακά, Νομαρχιακά και Τοπικά) καθώς και οι χρηματοδοτήσεις από Εθνικούς και Κοινοτικούς πόρους, ώστε να υπάρχει συντονισμός, και συμπληρωματικότητα και να αποφεύγονται προβλήαμτα αποσπασματικότητας και κατάτμησης πόρων".

3. Η ΔΕΗ διενεργεί τις προμήθειες των υλικών και τις αναθέσεις των έργων της με διάφορους τρόπους, μεταξύ των οποίων και με τη σύναψη Προγραμματικών Συμφωνιών.

Η Διοίκηση της ΔΕΗ, σύμφωνα με το ν. 2446/1996 (άρθρο 16), και με στόχο τη στήριξη της Ελληνικής Βιομηχανίας και την αύξηση της Ελληνικής Προστιθέμενης Αξίας στις προμήθειές της, προωθεί, με εντατικό ρυθμό, την ανάπτυξη του θεσμού των Προγραμματικών Συμφωνιών.

Οι Προγραμματικές Συμφωνίες συνάπτονται, κατά πάγια πρακτική, με όλες τις Ελληνικές Επιχερήσεις, που δραστηριοποιούνται στους κατά περίπτωση Πραγωγικούς Κλαδους, και οι οπίες μπορούν να εξασφαλίσουν στη ΔΕΗ προϊόντα ανταποκρινόμενα στις απαιτήσεις της, σε ανταγωνιστικές και συμφέρουσες τιμές, κρινόμενες με μοναδικό γνώμονα το συμφέρον τη ςΔΕΗ και κατά συνέπεια και των καταναλωτών.

Η προαναφερθείσα πρακτική σύναψης Προγραμματικών Συμφωνιών μόνο με Ελληνικές Επιχειρήσεις, επιτρέπεται να ακολουθείται μέχρι την 31.12.1997, δεδομένου ότι από την επόμενη θα αρχίσει η εφαρμογή των μέτρων της παρ.1 του άρθρου 45 της οδηγίας 93/38/ΕΟΚ της 14ης Ιουνίου 1993 (L 199/84), και οδηγίας (παρ. 2 του άρθρου 4 και της παρ. 4 του άρθρου 5 της εν λόγω οδηγίας (παρ. 2 του άρθρου 45 της οδηγίας), οδηγία η οποία καθορίζει και την εφ' εξής ακολουθητέα πολιτική στο θέμα αυτό.

Με ιδιαίτερη ευαισθησία αντιμετωπίζεται η σύναψη Προγραμματικών Συμφνωιών με Παραγωγικές Μονάδες, που είναι εγκατεστημένες και λειτουρογύν στο Βορειοελλαδικό χώρο.

'Ηδη, η ΔΕΗ έχει υπογράψει μία σειρά Προγραμματικών Συμφωνιών και Μακροχρονίων Συμβάσεων, συνολικής αξίας αρκετών δεκάδων δισ. δρχ., στις οποίες συμμετέχουν και Επιχειρήσεις της Βορείου Ελλάδος.

Σημειώνεται τέλος, ότι, στην τοπική αγορά ανατίθενται από τη ΔΕΗ, ετησίως, προμήθειες και εργολαβίες της τάξης των 12 δισ. δραχμών.

Η Υπουργός

ΒΑΣΩ ΠΑΠΑΝΔΡΕΟΥ"

33. Στην με αριθμό 1459/16-9-97 ερώτηση δόθηκε με το υπ'αριθμ. 6009/24.10.97 έγγραφο από τoν Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1459/16.9.97 που κατέθεσαν στη Βουλή οι Βουλευτές κύριοι Στ. Παναγιώτου και Μαρία Μπόσκου σχετικά με τηνκατασκευή και αποπεράτωση έργων στην Εθνική Οδό Ε.Ο. 59 από τον κόμβο της Νέας Ζίχνης Ν. Σερρών ως την διασταύρωση της Ε.Ο. 2 σας διαβιβάζουμε το σχετικό έγγραφο με αριθ. πρωτ. 2122295/24.9.97 του Δ/ντος Συμβούλου του Οργανισμού Σιδηροδρόμων Ελλάδος Α.Ε.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"


 

  

Σελίδα 2017 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

34. Στην με αριθμό 1483/17.9.97 ερώτηση δόθηκε με το υπ' αριθμ. 1713/27.10.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 1483/17.9.97 ερώτηση, που κατατέθηκε στη Βουλή από τη Βουλευτή κ. Μ. Δαμανάκη, για τα θέματα της αρμοδιότητάς μας, σας πληροφορούμε τα εξής:

To Υπουργείο Εργασίας και Κοινωνικών Ασφαλίσεων είναι υπεύθυνο για το σχεδιασμό την εφαρμόγη, τον έλεγχο και την αξιολόγηση προγραμμάτων επαγγελματικής κατάρτισης που συγχρηματοδοτούνται από το Ευρωπαϊκό Κοινωνικό Ταμείο. Η ομάδα στόχος των ανήλικων παραβατών συναντάται στο Επιχειρησιακό Πρόγραμμα (Ε.Π.) "Καταπολέμηση του Αποκλεισμού από την Αγορά Εργασίας" καθώς και στην Κοινοτική Πρωτοβουλία "ΑΠΑΣΧΟΛΗΣΗ".

Η διαδικασία που ακολουθείται είναι η εξής: Καταρχήν συνεργάζονται οι συναρμόδιοι φορείς δηλαδή στην προκειμένη περίπτωση το Υπουργείο Δικαιοσύνης και το Υπουργείο Εργασίας και Κοινωνικών Ασφαλίσεων ώστε να επιλεγούν τα αντικείμενα κατάρτισης ανάλογα με τις ανάγκες των ανηλίκων παραβατών. Το Υπουργείο Εργασίας και Κοινωνικών Ασφαλίσεω προκηρύσσει τις συγκεκριμένες ενέργειες και επιλέγει βάσει των κριτηρίων αξιολόγησης ποιοί θα είναι οι φορείς που θα υλοποιήσουν τις συγκεκριμένες ενέργειες.

Στη συνέχεια το Υπουργείο μας ελέγχει τη διαχείριση των προγραμμάτων, καθώς επίσης παρακολουθεί και αξιολογεί την υλοποίηση, σύμφωνα με τις ισχύουσες Υπουργικές αποφάσεις.

Στα πλαίσια του (Ε.Π.) "Καταπολέμηση του Αποκλεισμού από την Αγορά Εργασίας", το 1996 εκπαιδεύτηκαν 210 ανήλικοι παραβάτες στα Σωφρονιστικά Καταστήματα Κορυδαλλού και Κασσαβέτειας Βόλου. Φορείς που υλοποίησαν τις ενέργειες αυτές ήταν το Ελληνικό Κέντρο Παραγωγικότητας (ΕΛΚΕΠΑ), οι Νομαρχιακές Αυτοδιοικήσεις Μαγνησίας, Ανατολικής Αττικής τα πανεπιστήμια Αθηνών, Πατρών, Θεσ/νίκης και Κέντρα Επαγγελματικής Κατάρτισης Ιδιωτικών φορέων. Επίσης υλοποιήθηκαν προγράμματα σε ανήλικους παραβάτες εκτός σωφρονιστικών καταστημάτων. Η διάρκεια των προγραμμάτων αυτών ήταν 300 ώρες για κατάρτιση και 120 ώρες για Προκατάρτιση. Επίσης περιελάμβαναν ενέργειες προώθησης στην απασχόληση και Συνοδευτικές Υποστηρικτικ'ές υπηρεσίες και το συνολικό κόστος για το έτος 1997 ήταν 133.000.000 δρχ. για προγράμματα 300 ωρών και θα εκπαιδευτούν 331 άτομα.

Από την Κοινοτική Πρωτοβουλία "ΑΠΑΣΧΟΛΗΣΗ" εκπαιδεύονται 30 ανήλικοι παραβάτες 20 στη φυλακή Κασσαβέτειας Βόλου και 10 στη φυλακή Διαβατών Θεσσαλονίκης.

Για τα έτη 1998-99 έχει προβλεφθεί και βρίσκεται σε εξέλιξη η αναμόρφωση του Ε.Π. "Καταπολέμηση του αποκλεισμού από την Αγορά Εργασίας" η οποία προβλέπει :α) ανάπτυξη και διαμόρφωση δομών ώστε να εκσυγχρονιστούν οι χώροι κατάρτισης β) Εκπαίδευση εκπαιδευτών ώστε να στελεχωθούν με ειδικευμένα στελέχη τα κέντρα κατάρτισης γ) χρηματοδότηση καινοτομικών προγραμμάτων και δ) ευαισθητοποίηση ενημέρωση σε εθνικό και περιφερειακό επίπεδο.

Παράλληλα έχει συσταθεί και λειτουργεί ομάδα διαμόρφωσης πολιτικής για τις ομάδες που απειλούνται από Κοινωνικό Αποκλεισμό. Η ομάδα αυτή αποτελείται από τους Γενικούς Γραμματείς των Υπουργείων που είναι αρμόδιοι για τις ομάδες αυτές συντονίζεται από το Γραφείο του Πρωθυπουργού.

Στόχος είναι η χάραξη εθνικής πολιτικής και ο συντονισμός των ενεργειών έτσι ώστε να μην υπάρχουν επικαλύψεις και αποσπασματικές ενέργειες ώστε αν επιτευχθεί ο τελικός στόχος που είναι η ένταξη - επανένταξη των ανήλικων παραβατών στην αγορά εργασίας.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

35. Στην με αριθμό 1498/17.9.97 ερώτηση δόθηκε με το υπ' αριθμ. 5804/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1498/17.9.97 που κατέθεσε στη Βουλή ο Βουλευτής κ. Δραγασάκης Γιάννης σχετικά με τις προδιαγραφές των παιδικών καθισμάτων κλπ., σας πληροφορούμε τα παρακάτω:

H αρμόδια Υπηρεσία του Υπουργείου Μεταφορών και Επικοινωνιών έχει εκπονήσει κανονισμό για τα παιδικά καθίσματα με βάση το αντίστοιχο πρότυπο του ΕΛΟΤ και τον Κανονισμό ECER-44 της Οικονομικής Επιτροπής για την Ευρώπη του ΟΗΕ.

Ο κανονισμός αυτός έχει ήδη υπογραφεί και εντός των ημερών θα σταλεί στο Εθνικό Τυπογραφείο προς δημοσίευση.

Οι μικροκαθυστερήσεις που σημειώθηκαν οφείλονται στο γεγονός ότι η Ο.Ε.Ε./ΟΗΕ πρόσφατα έκανε δύο συμπληρωματκές τροποποιήσεις του Κανονισμού ECER-44, οι οποίες κρίθηκε σκόπιμο να συμπεριληφθούν στον υπό έγκριση κανονισμό.

'Οσον αφορά τα καθίσματα των σχολικών λεωφορείων που μεταφέρουν νήπια δεν έχουν καμμία σχέση με τα παιδικά καθίσματα του ECER-44, πρόκειται για μόνιμα καθίσματα είτε κεχωρισμένα παρόμοια με τα αντίστοιχα των ενηλίκων επιβατών αλλά μικρότερου μεγέθους είτε υπό μορφή ενιαίου πάγκου.

'Εμφαση δίνεται στην αρτιότητα αγκύρωσης των καθισμάτων αυτών και των αντίστοιχων ζωνών ασφαλείας με επιθεώρηση των καθισμάτων αυτών από τις αρμόδιες Υπηρεσίες Μεταφορών και Επικοινωνιών των Νομαρχιακών Αυτοδιοικήσεων και έκδοση πιστοποιητικού καταλληλότητας εκτός αν το λεωφορείο έχει υποστεί πρόσφατα τεχνικό έλεγχο σε ΚΤΕΟ και έχει πάρει πιστοποιητικό δελτίου τεχνικού ελέγχου.

Τέλος, σας πληροφορούμε ότι οι υποψήφιοι οδηγοί εξετάζονται σε θέματα χρήσεως παθητικών συστημάτων ασφάλειας όπως επίσης και για τη συμπεριφορά τους, κατά την οδήγηση, στους λοιπούς χρήστες της οδού μεταξύ των οποίων συμπεριλαμβάνονται, όπως είναι φυσικό και τα παιδιά.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

36. Στην με αριθμό 1499/17.9.97 ερώτηση δόθηκε με το υπ' αριθμ. 5805/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1499/17.9.97 που κατέθεσε στη Βουλή, ο Βουλευτής κ. Γ. Δραγασάκης και απευθύνεται στον Υπουργό Μεταφορών και Επικοινωνιών σας πληροφορούμε ότι:

Στο Σχέδιο του υπό αναθεώρηση Κώδικα Οδικής Κυκλοφορίας προβλέφθηκε διάταξη με την οποία ο σχολικός τροχονόμος ορίζεται από το Δ/ντή του οικείου σχολείου, προέρχεται είτε από το προσωπικό του σχολείου είτε από το σύλλογο γονέων και κηδεμόνων και εξοπλίζεται με μέριμνα του οικείου σχολείου.

Με τις ίδιες διατάξεις καθορίζονται επακριβώς οι προδιαγραφές της στολής του και τα καθήκοντά του.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

37. Στην με αριθμό 1521/18.9.97 ερώτηση δόθηκε με το υπ' αριθμ. 14/22.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 19.9.97 εγγράφου σας, σχετικά με την αριθμ. 1521/18.9.97 ερώτηση που κατέθεσε ο Βουλευτής κ. Αθανάσιος Νάκος και μας διεβίβασε το Υπουργείο Εθνικής Οικονομίας με το υπ' αριθμ. 30344/6.10.97 έγγραφό του, σας γνωρίζουμε τα ακόλουθα:

Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του Ν.2470/97, αντικαθιστά τα κάθε είδους κίνητρα παραγωγικότητας ή αποδοτικότητας ή αυξημένης ευθύνης, που ελάμβαναν με τις προγενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του


 

  

Σελίδα 2018 

άρθρου 10 του νόμου αυτού.

Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπ/σμό από τους λογαριασμούς τους οποίους βάρυναν τα προαναφερόμενα επιδόματα.

Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλιών εκ μέρους των υπαλλήλων για την εφαρμογή νέων μεθόδων τεχνολογίας και η απλούστευση των διαδικασιών για την καταπολέμηση της γραφειοκρατίας, με στόχο τον εκσυγχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και το σωστότερο συντονισμό των Υπηρεσιών.

Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικά τους καθήκοντα.

Ο Υφυπουργός

Ν.ΧΡΙΣΤΟΔΟΥΛΑΚΗΣ"

38. Στην με αριθμό 1533/19.9.97 ερώτηση δόθηκε με το υπ' αριθμ. 219/29.10.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1533/19.9.97 που κατέθεσε στη Βουλή ο Βουλευτής κ. Δημήτρης Κωστόπουλος παρακαλούμε να πληροφορήσετε τον κύριο Βουλευτή τα εξής:

1. Tο έργο Κατασκευή οδικού άξονα Βυτίνας-Αρχαίας Ολυμπίας είναι ενταγμένο στο ΠΕΠ Πελοποννήσου Υποπρόγραμμα-1-Τουριστική ανάπτυξη με προϋπολογισμό 2 δισ. δρχ.

2. 'Εχουν συναφθεί οι παρακάτω συμβάσεις εκπόνησης μελετών οι οποίες κατά χρονική σειρά είναι:

Αρχική σύμβαση (23.10.86)

1η Συμπληρωματική σύμβαση (22.3.89)

2η Συμπληρωματική σύμβαση (15.3.95)

Νέα Σύμβαση (14.10.96)

Ο οδικός άξονας αυτός έχει συνολικό μήκος περίπου 80 χλμ. εκ των οποίων έχουν κατασκευασθεί 20 χλμ.

Το τεχνικό αντικείμενο της Αρχικής σύμβασης περιλαμβάνει:

Οριστική μελέτη, κτηματολόγιο, προκαταρκτικές και προμελέτες τεχνικών της συνδετηρίου οδού Αρχαίας Ολυμπίας.

Προμελέτες και οριστικές μελέτες κόμβων ΛΑΛΑ και ΛΙΝΑΡΙΑΣ.

Κτηματολόγιο και προμελέτες τεχνικών τμήματος ΚΑΡΚΑΛΟΥ-ΑΓΙΑ ΠΑΡΑΣΚΕΥΗ.

Οριστική γεωλογική μελέτη τμήματος ΛΑΓΚΑΔΙΑ-ΑΓΙΑ ΠΑΡΑΣΚΕΥΗ

Προκαταρκτικές και προμελέτες τεχνικών τμήματος ΕΙΣΟΔΟΣ ΛΑΓΚΑΔΙΑ-ΚΑΡΚΑΛΟΥ.

'Ολες οι παραπάνω εργασίες έχουν εκπονηθεί και εγκριθεί πλην του κτηματολογίου της συνδετηρίου της Αρχαίας Ολυμπίας, που δεν εκπονήθηκε λόγω τροποποίησης της χάραξης και των κόμβων με τη λύση, κατάργησης της σήραγγας Αρχαίας Ολυμπίας. Το κτηματολόγιο αυτό αποτελεί συμβατικό αντικείμενο της 2ης Συμπληρωματικής σύμβασης.

Το τεχνικό αντικείμενο της 1ης Συμπληρωματικής σύμβασης περιλαμβάνει:

Α.ΤΜΗΜΑ ΑΓ. ΠΑΡΑΣΚΕΥΗ-ΕΙΣΟΔΟΣ ΛΑΓΚΑΔΙΑ

Οριστική μελέτη, σύνταξη τοπογραφικών διαγραμμάτων, κτηματολόγιο και πράξεις αναλογισμού, οριστική μελέτη κόμβων α) Εισόδου Λαγκαδίων, β)προς Ανω Λαγκάδια, διαμόρφωση χώρου Νεκροταφείου.

Οι παραπάνω μελέτες έχουν εγκριθεί.

Οριστικές μελέτες μεγάλων τεχνικών έργων.

Β. ΤΜΗΜΑ ΣΥΝΔΕΤΗΡΙΟΥ ΑΡΧ. ΟΛΥΜΠΙΑΣ

Οριστική μελέτη της λύσης κατάργησης σήραγγας Αρχ. Ολυμπίας (η οποία εγκρίθηκε) και προμελέτες τεχνικών.

Οριστικές μελέτες κόμβων α) Εισόδου Αρχ. Ολυμπίας β) Κοσκινά.

Οι μελέτες των κόμβων εγκρίθηκαν.

Οριστικές μελέτες τεχνικού ΛΑΛΑ.

Γ. ΤΜΗΜΑ ΕΝΤΟΣ ΟΙΚΙΣΜΟΥ ΛΑΓΚΑΔΙΩΝ

Οριστική μελέτη άνω κλάδου λύσης μονοδρόμων εντός του οικισμού Λαγκαδίων, κτηματολογίου και οριστικές μελέτες τεχνικών.

'Ολες οι παραπάνω εργασίες έχουν εκπονηθεί πλην αυτών στο τμήμα εντός του οικισμού Λαγκαδίων για τις οποίες δεν εδόθη εντολή, προκειμένου να εξετασθεί κατ' αρχήν η δυνατότητα παράκαμψης Λαγκαδίων, και οι οποίες αποτελούν συμβατικό αντικείμενο της Νέας Σύμβασης (14.10.96).

Στο τεχνικό αντικείμενο της 2ης Συμπληρωματικής σύμβασης περιελήφθησαν τα παρακάτω οδικά τμήματα με σκοπό την όσο το δυνατόν ταχύτερη δημοπράτησή τους.

Α. ΤΜΗΜΑ ΣΤΑΥΡΟΔΡΟΜΙ-ΚΟΜΒΟΣ ΗΡΑΙΑΣ (Μήκος περίπου 11 χλμ)

Σύνταξη τοπογραφικών διαγραμμάτων, οριστική μελέτη οδοποιίας μελέτης τεχνικών, κτηματολόγιο-πράξεις αναλογισμού και μελέτη περιβαλλοντικών επιπτώσεων.

Οριστική μελέτη ισόπεδων κόμβων α) προς Λουτρά Ηραίας β) προς οικισμό Ράχης και γ) προς φράγμα Λάδωνα.

'Ολες οι πιο πάνω μελέτες εγκρίθηκαν, το τμήμα δημοπρατήθηκε και εγκαταστάθηκε εργολάβος.

Β. ΤΜΗΜΑ ΑΡΧΑΙΑ ΟΛΥΜΠΙΑ-ΛΟΥΒΡΟ (Μήκος περίπου 4 χλμ.)

Σύνταξη κτηματολογίου σύμφωνα με την λύση κατάργησης της σήραγγας.

Επικαιροποίηση επί χάρτου και ενοποίηση των παλαιών εγκεκριμένων οριστικών μελετών και οριστικές μελέτες μεγάλων τεχνικών.

Στο τμήμα αυτό εκπονήθηκαν οι παρακάτω μελέτες:

Απ' ευθείας οριστική μελέτη και ανασύνταξη κτηματολογίου του υποτμήματος ΛΙΝΑΡΙΑ - ΛΟΥΒΡΟ.

Παράλληλα εκπονήθηκε και εγκρίθηκε η Μελέτη Περιβαλλοντικών Επιπτώσεων. 

'Ολες οι πιο πάνω μελέτες έχουν εγκριθεί.

Επίσης στην ίδια σύμβαση περιελήφθει και η οδός σύνδεσης της υφιστάμενης Εθνικής οδού Αρχ. Ολυμπίας-Βυτίνας με τη νέα Γέφυρα Αλφειού μέσω Ασπρων Σπιτιών, και συγκεκριμένα:

Σύνταξη μελέτης οδοποιϊας, Μελέτη Περιβαλλοντικών Επιπτώσεων, κτηματολόγιο και οριστικές μελέτες τεχνικών.

Το τεχνικό αντικείμενο της Νέας Σύμβασης περιλαμβάνει:

Α. ΤΜΗΜΑ ΛΟΥΒΡΟ-ΤΡΙΠΟΤΑΜΙΑ-ΚΟΜΒΟΣ ΗΡΑΙΑΣ (Μήκος περίπου 16 χλμ).

Β. ΤΜΗΜΑ ΛΑΓΚΑΔΙΑ-ΣΤΑΥΡΟΔΡΟΜΙ (μελέτη και της παράκαμψης Λαγκαδίων).

Και στα δύο τμήματα θα γίνουν οι παρακάτω μελέτες:

Σύνταξη Μελέτης Προέγκρισης Χωροθέτησης (ΜΠΕ), τοπογραφικά διαγράμματα, μελέτη οδοποϊας, γεωλογική μελέτη, κτηματολόγιο, μελέτη κόμβων, τεχνικών και μελέτη σήμανσης-ασφάλισης.

Και για τα δύο παραπάνω τμήματα έχουν υποβληθεί οι ΜΠΕ και εκκρεμεί η έγκρισή τους.

Ο Υπουργός

Κ. ΛΑΛΙΩΤΗΣ"

39. Στην με αριθμό 1535/19.9.97 ερώτηση δόθηκε με το υπ' αριθμ. 5884/22.10.97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1535/19.9.97 που κατέθεσε στη Βουλή ο Βουλευτής κ. Γ. Δραγασάκης σχετικά με ανάκληση απόφασης χορήγησης άδειας λειτουργίας πρατηρίου υγρών καυσίμων και απευθύνεται στον Υπουργό Μεταφορών και Επικοινωνιών σας πληροφορούμε ότι η αρμόδια υπηρεσία του Υπουργείου μας με τις 36550/2933/26.11.96 και 24563/1871/12.9.97 αποφάσεις του Γενικού Γραμματέα του Υπουργείου Μεταφορών και Επικοινωνιών, απέρριψε τις προσφυγές του πρατηριούχου και δεν έκανε δεκτή τη χορήγηση άδειας ίδρυσης και λειτουργίας στο υπόψη πρατήριο.

Επιπλέον σας διαβιβάζουμε το έγγραφο με αρ.πρωτ. 6/1285/Φ3 16/3.10.97 της Προέδρου της Νομαρχιακής Επιτροπής


 

  

Σελίδα 2019 

Δικτύων εξυπηρέτησης της Νομαρχιακής Αυτοδιοίκησης Αθηνών Πειραιώς.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

40. Στην με αριθμό 1560/22.9.97 ερώτηση του Βουλευλτή κ. Ν. Τσιαρτσιώνη δόθηκε με το υπ' αριθμ. 418/29.10.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1560/22.9.97 σας πληροφορούμε ότι η διοργάνωση των Ολυμπιακών Αγώνων του 2004 αποτελεί ορόσημο για την πατρίδα μας και βέβαια είναι υποχρέωση όλων να συμβάλλουν για την καλύτερη επιτυχία αυτών.

'Ηδη πραγματοποιούνται συσκέψεις σε Κυβερνητικό επίπεδο προκειμένου έγκαιρα να υπάρξει το κατάλληλο οργανωτικό πλαίσιο που θα διασφαλίσει όλες εκείνες τις προϋποθέσεις που κρίνονται απαραίτητες για την διαφάνεια, τον αποτελεσματικό έλεγχο και βέβαια την εκπλήρωση του κοινού μας στόχου.

Σε ότι ειδικότερα αφορά στα έργα, πρόσφατη είναι η δήλωση του ιδίου του Πρωθυπουργού μας ότι η περιφέρεια δεν πρόκειται να στερηθεί των έργων που έχουν προγραμματισθεί ή πρόκειται να προγραμματισθούν.

Ο Υφυπουργός

ΑΝΔΡΕΑΣ ΦΟΥΡΑΣ"

41. Στην με αριθμό 1562/22.9.97 ερώτηση δόθηκε με το υπ' αριθμ. 319/16.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 22.9.97 εγγράφου σας, σχετικά με την 1562/22.9.97 ερώτηση, που κατέθεσε ο Βουλευτής κ. Ηλίας Βεζδρεβάνης, σας γνωρίζουμε τα ακόλουθα.

1. Το Τ.Τ.Γ. Αμπελώνα ιδρύθηκε με το άρθρο 6 του Π.Δ. 1/94 (ΦΕΚ 1Α) με σκοπό την εξυπηρέτηση των Βορειοηπειρωτών της περιοχής.

2. Το εν λόγω Τελωνειακό Γραφείο αν και ιδρύθηκε ουδέποτε λειτούργησε, διότι αφενός μεν δεν έγινε σύναψη σχετικής διακρατικής συμφωνίας, αλλά ούτε υπάρχει οποιαδήποτε υποδομή κτιριακής και οδικής αρτηρίας.

3. Μετά τα πρόσφατα γεγονότα στη γειτονική Αλβανία υπήρξε ανοχή των εμπλεκομένων φορέων (Υπ. Οικ., Υπ. Δημόσιας Τάξης, κλπ) στο να διέρχονται μόνον πεζοί κυρίως Βορειοηπειρώτες, προκειμένου να προμηθεύονται μικροποσότητες τροφίμων για τις καθημερινές βιοτικές τους ανάγκες καιτην αυθημερόν επιστροφή τους.

4. Για τους λόγους που αναφέρονται στην ανωτέρω παρ.λ2 η Υπηρεσία μας δεν προτίθεται προς το παρόν να λειτουργήσει το Τ.Τ.Γ. Αμπελώνα, με το νέο δε Οργανισμό του Υπουργείου θα προχωρήσει στην τυπική κατάργησή του και η περιοχή Τελωνειακώς θα επιτηρείται από το Τελωνείο Σαγιάδας.

5. Η Υπηρεσία μας προς το παρόν δεν προτίθεται να επιφέρει αλλαγή στην υπάρχουσα σήμερα εκεί κατάσταση.

Δεν αποκλείεται βέβαια μελλοντικά σε περίπτωση αλλαγής των συνθηκών να επανεξετασθεί θετικά το όλο θέμα.

Ο Υφυπουργός

Γ. ΔΡΥΣ"

42. Στην με αριθμό 1567/22.9.97 ερώτηση δόθηκε με το υπ' αριθμ. 15/23.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 1567/22.9.97 ερώτησης, που κατέθεσε ο Βουλευτής κ. Φώτης Κουβέλης και μας διαβίβασε το Υπουργείο Εσωτερικών, Δημ. Διοίκησης και Αποκέντρωσης με το έγγραφό του 40800/30.9.97, σας γνωρίζουμε τα ακόλουθα:

Ολόκληρη η έκταση του Αεροδρομίου του Ελληνικού έχει απαλ/θεί υπέρ και δαπάνης του Δημοσίου και έχει συντελεσθεί νομότυπα και επομένως ανήκει στο Δημόσιο.

Τμήμα της πιο πάνω έκτασης έχει παραχωρηθεί κατά χρήση στο Υπουργείο Συγκοινωνιών (ΥΠΑ), το οποίο χρησιμοποιεί μέχρι σήμερα για τις ανάγκες του.

'Οπως μας ανέφερε η Κτηματική Εταιρεία του Δημοσίου (Κ.Ε.Δ.) η οποία έχει την διοίκηση-διαχείριση των ακινήτων του Δημοσίου, σύμφωνα με τις διατάξεις του Ν.973/79, η πιο πάνω έκταση εξετάζεται από ερευνητική ομάδα του Ε.Μ.Π. στο πλαίσιο του προγράμματος "Ανάπτυξη του χώρου του Αεροδρομίου του Ελληνικού", που ανατέθηκε το έτος 1995 από τον Οργανισμό Ρυθμιστικού Σχεδίου και Προστασίας Περιβάλλοντος της Αθήνας (Ο.Ρ.Σ.Α.). Στόχος του προγράμματος είναι η δημιουργία ενός Πρωτοποριακού Μητροπολιτικού Πάρκου στην περιοχή του Αεροδρομίου του Ελληνικού μετά την έναρξη της λειτουργίας του Αεροδρομίου στα Σπάτα. Μέχρι τότε δεν επιτρέπονται διαχειριστικές πράξεις που θα έχουν δεσμευτικό χαρακτήρα για τις μελέτες που εκπονούνται από το Ε.Μ.Π., γεγονός που τονίσθηκε και στη σύσκεψη που πραγματοποιήθηκε στο ΥΠΕΧΩΔΕ, στις 9.4.97 υπό την Προεδρία του Υπουργού Π.Ε.Χ.Ω.Δ.Ε. όπου παρουσιάσθηκε η α' φάση των προαναερομένων μελετών στους ενδιαφερόμενους φορείς, μεταξύ των οποίων ήταν οι Δήμοι της περιοχής και οι εκπρόσωποι του Γ.Ε.Α., δεδομένου ότι τμήμα της έτκασης αυτής χρησιμοποιείται και από την Πολεμική Αεροπορία.

Επομένως, μέχρις ότου ολοκληρωθεί το πρόγραμμα του Ο.Ρ.Σ.Α. και απομακρυνθούν οι εγκαταστάσεις τόσον του Στρ/δου της Αεροπορίας όσο και της Υπηρεσίας Πολιτικής Αεροπορίας, δεν μπορεί να εξετασθεί οποιαδήποτε παραχώρηση της εν λόγω έκτασης.

Ο Υφυπουργός

Γ.ΔΡΥΣ"

43. Στην με αριθμό 1568/22.9.97 ερώτηση δόθηκε με το υπ' αριθμ. 1065/24.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1568/22.9.97, σχετικά με το ΤΕΛ Μυτιλήνης που κατέθεσαν οι Βουλευτές κύριοι Στρ.Κόρακας και Απ.Τασούλας, σας γνωρίζουμε τα ακόλουθα:

Δεν είναι αληθές ότι το Υπουργείο Παιδείας δεν τήρησε τις υποσχέσεις του για τη στέγαση των μαθητών του ΤΕΛ Μυτιλήνης.

Σε συνεργασία με το Δήμο Μυτιλήνης προγραμμάτισε και εκτέλεσε πλήθος εργασιών γαι την βελτίωση των εγκαταστάσεων των ΤΕΛ, δίδοντας ιδιαίτερη βαρύτητα σε σε αυτές που αφορούν τηνασφάλεια των κτιρίων. 'Ηδη οι εργασίες επισκευών του φέροντος σκελετού ολοκληρώθηκαν σε όλο το κτιριακό συγκρότημα και τα κτίρια παρεδώθησαν για χρήση στα σχολεία που στεγάζονται (1ο ΤΕΛ, 2ο ΤΕΛ, ΤΕΣ, ΙΕΚ), ασφαλή πλέον.

Σημειώνεται ότι κατά το διάστημα ενός έτους που εκτελούνται οι εργασίες στα ΤΕΛ, εκτελέσθηκαν περί τα 24 μικρά και μεγάλα έργα για τη βελτίωση των εγακταστάσεων αξίας 260 εκ. δρχ. περίπου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

44. Στην με αριθμό 1570/22.9.97 ερώτηση δόθηκε με το υπ' αριθμ. 222/29.10.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1570/22.9.97 που κατέθεσαν στη Βουλή οι Βουλευτές κύριοι Σταύρος Παναγιώτου και Μαρία Μπόσκου παρακαλούμε να πληροφορήσετε τους κυρίους Βουλευτές σύμφωνα με τα στοιχεία της Περιφέρειας Κεντρικής Μακεδονίας τα εξής:

Η πορεία του έργου "Σύνδεση Σερρών με Εγνατία Οδό" είναι η πιο κάτω:

α. Δημοπρατήθηκε το έργο "Κατασκευή Κόμβων" προϋπολογισμού 1,2 δισ. δρχ. και ολοκληρώνεται το τμήμα Σέρρες-


 

  

Σελίδα 2020 

Ν.Ζίχνη.

β. Δημοπρατήθηκε η ολοκλήρωση της παράκαμψης Κρηνίδας-Ν.Μπάφρας, προϋπολογισμού 700 εκ. δρχ. και μέχρι τον Ιούνιο του 1998 θα περαιωθεί πλήρως και με τους κόμβους οπότε από τις κοινότητες Κρηνίδα και Ν. Μπάφρα δεν θα διέρχονται οχήματα.

γ. Υπολογίζεται να δημοπρατηθεί μέχρι τέλος του έτους το τμήμα Μεσσοράχη-Λευκοθέα, προϋπολογισμού 800 εκ.δρχ. 'Εχει απομείνει μόνο η έγκριση των περιβαλλοντικών όρων.

δ. Τα τμήματα Ν.Ζίχνη-Παράκαμψη Μεσσοράχης προϋπολογισμού 700 εκ. δρχ. και Παράκαμψη Λευκοθέας προϋπολογισμού 1,2 δισ. δρχ. μελετώνται από την Δ/νση Μελετών 'Εργων Οδοποιίας του ΥΠΕΧΩΔΕ και συγκεκριμένα:

1. Μελέτη Ν.Ζίχνης - Μεσσοράχης.

'Εχει εκπονηθεί η Οριζοντιογραφία και Μηκοτομή. 'Εχει συνταχθεί Μελέτη Προέγκρισης Χωροθέτησης και 'Εγκρισης Περιβαλλοντικών Ορων η οποία έχει υποβληθεί προς έκγρισην.

'Εχει εκπονηθεί Προκαταρκτική Επεξεργασία τεχνικών έργων και Γεωλογική Μελέτη.

Μετά την 'Εγκριση των Περιβαλλοντικών όρων θα συνταχθεί η Προμελέτη Οδοποιίας.

2. Μελέτη Λευκοθέας-Κρηνίδας.

Οριζοντιογραφία και Μηκοτομή που θα υποβληθεί στο Γραφείο Συγκοινωνιακών 'Εργων, για τη σύμφωνη γνώμη του. Μετά θα συνταχθεί η Μελέτη Προέγκρισης Χωροθέτησης και 'Εγκρισης Περιβαλλοντικών Ορων.

Εκπονούνται Προκαταρκτική Μελέτη Τεχνικών 'Εργων και Γεωλογική Μελέτη, μέσω συμβάσεων Συμβούλων.

Μετά την ολοκλήρωση όλων των παραπάνω Μελετών θα εκπονηθεί η Προμελέτη Οδοποιίας.

Τα παραπάνω έργα χρηματοδοτούνται από τα ΠΕΠ Περιφέρειας Κεντρικής Μακεδονίας με ποσό 5,6 δισ. δρχ. Το τμήμα Παράκαμψης Ηλιοκώμης-Κορμίστας κατασκευάζεται από τη Δ.Τ.Υ. Ν. Σερρών. Η πρώτη φάση προϋπολογισμού 465 εκ. δρχ. ολοκληρώνεται μέχρι το τέλος του έτους. Η δεύτερη φάση που περιλαμβάνει 2,5 χλμ. οδού προϋπολογισμού 430 εκ. δρχ. πρόκειται να δημοπρατηθεί προς το τέλος του έτους.

Ο Υπουργός

Κ. ΛΑΛΙΩΤΗΣ"

45. Στην με αριθμό 1597/23-9-97 ερώτηση δόθηκε με το υπ' αριθμ. 5432/18-10-97 έγγραφο από τον Υπουργό Μακεδονίας - Θράκης η ακόλουθη απάντηση:

"Απαντώντας στην ερώτηση αριθμ. 1597/23.9.97 που κατέθεσε στη Βουλή ο Βουλευτής κ. Βασίλειος Παπαγεωργόπουλος αναφορικά με την ολοκλήρωση των έργων καθαρισμού του κόλπου Θερμαϊκού της Θεσσαλονίκης σας πληροφορούμε τα εξής:

- Η ολοκλήρωση της 2ης φάσης του βιολογικού καθαρισμού Θεσσαλονίκης, έργο που δημοπρατήθηκε το έτος 1995, βρίσκεται στο στάδιο της κατασκευής. Τόσο η επέκταση των εγκαταστάσεων καθαρισμού, όσο και ο αγωγός διάθεσης των επεξεργασμένων λυμάτων, σύμφωνα με τα στοιχεία της ΕΥΔΕ Θεσσαλονίκης, Υπηρεσίας που είναι ο φορέας επίβλεψης των έργων, η θέση σε λειτουργία προβλέπεται να γίνει το καλοκαίρι του 1999.

- Ο Οργανισμός Αποχέτευσης Θεσσαλονίκης, στα πλαίσια των προσπαθειών του για τη μείωση των επιπτώσεων από τα ρυπαντικά φορτία που διοχετεύονται στο Θερμαϊκό, έχει προγραμματίσει και υλοποιήσει παρέμβαση στο υπάρχον αποχετευτικό δίκτυο που οδήγησαν σε ελαχιστοποίηση των εκροών λυμάτων στη νέα παραλία και των αισθητικών προβλημάτων που δημιουργούνται στην περιοχή αυτή.

Ο Υπουργός

ΦΙΛΙΠΠΟΣ ΠΕΤΣΑΛΝΙΚΟΣ"

46. Στην με αριθμό 1611/23-9-97 ερώτηση δόθηκε με το υπ' αριθμ. 44874/29-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1611/23-9-97 που κατατέθηκαν στη Βουλή των Ελλήνων από τους Βουλευτές κυρίους Α. Κανταρτζή και Ν. Γκατζή και αναφέρεται στο πιο πάνω θέμα, σύμφωνα με όσα μας γνώρισε η Περιφέρεια, σας πληροφορούμε ότι επειδή έχουν ήδη κατανεμηθεί οι πιστώσεις για το έτος 1997 εξετάζεται από την Περιφέρεια η δυνατότητα χρηματοδότησης του έργου από το Νομ/κό Πρόγραμμα Δημ. Επενδύσεων έτους 1998 ή από το Πρόγραμμα 'Εργων στα πλαίσια του Ειδικού Προγράμματος Τοπικής Αυτοδιοίκησης (Ε.Π.Τ.Α.).

Ο Υφυπουργός

Λ. ΠΑΠΑΔΗΜΑΣ"

47. Στην με αριθμό 1612/23-9-97 ερώτηση δόθηκε με το υπ' αριθμ. 44873/29-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1612/23-9-97 που κατατέθηκαν στη Βουλή των Ελλήνων από τους Βουλευτές κυρίους Α. Κανταρτζή και Β. Μπούτα και αναφέρεται στο πιο πάνω θέμα, σύμφωνα με όσα μας γνώρισε η Περιφέρεια, σας πληροφορούμε ότι επειδή έχουν ήδη κατανεμηθεί οι πιστώσεις για το έτος 1997 εξετάζεται από την Περιφέρεια η δυνατότητα χρηματοδότησης του έργου από το Νομ/κό Πρόγραμμα Δημ. Επενδύσεων έτους 1998 ή από το Πρόγραμμα 'Εργων στα πλαίσια του Ειδικού Προγράμματος Τοπικής Αυτοδιοίκησης (Ε.Π.Τ.Α.).

Ο Υφυπουργός

Λ. ΠΑΠΑΔΗΜΑΣ"

48. Στην με αριθμό 1613/25-9-97 ερώτηση δόθηκε με το υπ' αριθμ. 19825/18-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην ερώτηση 1613/25-9-97 που κατέθεσαν στη Βουλή των Ελλήνων οι Βουλευτές κύριοι Αχιλλέας Κανταρτζής και Βαγγέλης Μπούτας, αναφορικά με έλλειψη προσωπικού στο Θεραπευτήριο Χρονίων Παθήσεων Τρικάλων, σας πληροφορούμε ότι εκκρεμεί στη Γραμματεία του Υπουργικού Συμβουλίου το ΔΥΙγ/οικ. 9942/16-5-97 ερώτημα για έγκριση πρόσληψης τακτικού Προσωπικού σε ΝΠΔΔ του τομέα Πρόνοιας και στα οποία έχει συμπεριληφθεί και το Θ.Χ. Παθήσεων Τρικάλων με (10) δέκα θέσεις.

Ο Υπουργός

Κ. ΓΕΙΤΟΝΑΣ"

49. Στην με αριθμό 1617/23-9-97 ερώτηση δόθηκε με το υπ' αριθμ. 1073/24-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1617/23-9-97, που κατέθεσε ο Βουλευτής κ. Λεων. Κουρής, σας γνωρίζουμε τα ακόλουθα:

Η διοίκηση του Ο.Σ.Κ., υιοθέτησε το σύνολο των θεμάτων τα οποία τέθηκαν από τον Δήμαρχο Αχαρνών στον Γεν. Δ/ντή του Οργανισμού, σε συνάντηση που πραγματοποιήθηκε στις 25-2-97, και έχει ήδη προγραμματίσει να εκτελεστεί το μεγαλύτερο μέρος των αναγκαίων έργων μέσα στο 1997.

Αναλυτικότερα για το 1997:

Α. Αποφασίστηκε και ολοκληρώνεται η διαδικασία πρόσκτησης των οικοπέδων στα οποία θα κτιστούν τα ανωτέρω σχολεία:

1. 16ο Δ.Σ. και Ν/Γ

2. Γυμν. - Λυκ. Μεσονυχίου

3. Ειδικό Σχολείο Δ/θμιας Εκπ/σης

4. 25ο Δ.Σ.

5. 10ο Γυμν. - Λυκ. Αυλίζας

6. 21ο Δ.Σ. και Ν/Γ

7. 10ο Ν/Γ

8. 18ο Δ.Σ. και Γυμν.

9. Ειδικό Σχολείο Α/θμιας Εκπ/σης


 

  

Σελίδα 2021 

10. 22ο Δ.Σ. και 4ο Ν/Γ

11. 24ο Ν/Γ

12. 25ο Ν/Γ

13. 26ο Ν/Γ

14. 27ο Ν/Γ

15. 28ο Ν/Γ

16. 1ο Ν/Γ

Β. Παρακατατέθηκαν για την πρόσκτηση των κατωτέρω γηπέδων τα αντίστοιχα ποσά:

8ο Δ.Σ. και Ν.Γ.155.453.250 δρχ.

Γυμν. -Λυκ. Νεάπολης9.682.900 δρχ.

Γ. Δημοπρατήθηκαν και κατασκευάζονται με βάση μελέτες του 1996 τα κατωτέρω σχολεία:

1. 2ο Γυμνάσιο - Λύκειο (30 κύριες και 6 ειδ. Αίθουσες)

2. 10ο Δημοτικό Σχολείο (αποπεράτωση)

3. 5ο Γυμνάσιο (αποπεράτωση)

4. 8ο Δημ. Σχολείο και Νηπιαγωγείο

Δ. Μέχρι 31-12-1997 ολοκληρώνονται οι μελέτες και δημοπρατούνται τα κατωτέρω έργα:

1. 1ο Ε.Π.Λ. Αχαρνών

2. 2ο Ε.Π.Λ. Αχαρνών

3. 7ο Γυμνάσιο - Λύκειο

4. Γυμνάσιο - Λύκειο Νεάπολης

5. 3ο Γυμνάσιο - Δημοτικό και Νηπιαγωγείο.

Ε. Εγκρίθηκε και χορηγείται η τακτική επιχορήγηση του Δήμου Αχαρνών ύψους 111.900.000 δρχ.

ΣΤ. Εντός του 1996 ο Δήμος Αχαρνών επιχορηγήθηκε για τις ανάγκες των σχολικών κτιρίων με το ποσό των 516.000.000 δρχ. Επιπλέον έγινε παρακατάθεση για οριστική διευθέτηση των κατωτέρω γηπέδων στα αντίστοιχα ποσά:

1. 14ο Δ.Σ.178.365.000 δρχ.

2. 7ο Δ.Σ.183.498.000 δρχ.

3. 20ο Δ.Σ.154.900.000 δρχ.

4. 15ο Δ.Σ. και Ν/Γ37.798.000 δρχ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

50. Στην με αριθμό 1619/23-9-97 ερώτηση δόθηκε με το υπ' αριθμ. 227/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1619/23.9.97 που κατέθεσε στη Βουλή ο Βουλευτής κ. Νίκος Κωνσταντόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΑΠ τα εξής:

1. Η Κοινοτική Οδηγία 80/778/ΕΟΚ ή η αντίστοιχη Υπουργική Απόφαση με την οποία έχει εναρμονισθεί η Ελληνική Νομοθεσία, Α5/288 (23-1-86), εφαρμόζεται από την ΕΥΔΑΠ στο σύνολό της με μοναδικές εξαιρέσεις τις παραμέτρους 27 (ύλες που εκχυλίζονται με χλωροφόρμιο) και 28 (υδρογονάνθρακες διαλελυμένο, μετά από εκχύλιση με αιθέρα). Οι αντίστοιχες μέθοδοι προσδιορισμού των παραμέτρων 27 και 28 αναφέρονται σε νερά που έχουν υποστεί ρύπανση και των οποίων τα οργανοληπτικά χαρακτηριστικά οπωσδήποτε δεν είναι σύμφωνα με την οδηγία και αποδεκτά από τους καταναλωτές. Η εφαρμογή των ανωτέρω μεθόδων περιλαμβάνει εκχυλίσεις με χλωροφόρμιο και αιθέρα και δυσμενοποιεί άσκοπα το εργασιακό περιβάλλον των εργαστηρίων.

2. Οι Κοινοτικές Οδηγίες για την παρακολούθηση και τον έλεγχο της ποιότητας των νερών αναφέρονται στο ανεπεξέργαστο νερό που χρησιμοποιείται για την παραγωγή πόσιμου νερού (75/440/ΕΟΚ και 79/869/ΕΟΚ) και στο πόσιμο νερό των δικτύων και εμφιαλωμένο (80/778/ΕΟΚ).

Οι οδηγίες που αφορούν στο ανεπεξέργαστο νερό (75/440/ΕΟΚ και 79/869/ΕΟΚ) έχουν ενσωματωθεί στην Ελληνική Νομοθεσία ως Υπουργικές Αποφάσεις: Α5/2280 (28-11-1983) ΦΕΚ 720/Β/13-12-1983 "Προστασία των νερών που χρησιμοποιούμε για την ύδρευση της περιοχής Πρωτεύουσας από ρυπάνσεις και μολύνσεις" και ΟΙΚ. 46399/1352 (27-6-1986) ΦΕΚ 438/Β/3-6-1986 "Απαιτούμενη ποιότητα των επιφανειακών νερών που προορίζονται για πόσιμα, κολύμβηση, διαβίωση ψαριών και καλλιέργεια οστρακοειδών".

Η οδηγία που αφορά στο πόσιμο νερό (δικτύων ύδρευσης και εμφιαλωμένο), η 80/778 ΕΟΚ, έχει ενσωματωθεί στην Ελληνική Νομοθεσία με την Υπουργική Απόφαση Α5/288 (23-1-1986) ΦΕΚ 53/Β/20-2-1986.

Η ΕΥΔΑΠ ελέγχει την ποιότητα του ανεπεξέργαστου και πόσιμου νερού στα εργαστήρια (χημικά, μικροβιολογικά, βιολογικά) ελέγχου ποιότητας του νερού που διαθέτει με τον προσδιορισμό των τιμών των παραμέτρων που αναφέρονται στις ανωτέρω οδηγίες και Υπουργικές Αποφάσεις και σε συχνότητα που υπερκαλύπτει τις αντίστοιχες διατάξεις.

3. Οι έλεγχοι των τοξικών ουσιών (υπολλειμμάτων, φυτοφαρμάκων, καρκινογόνων ουσιών) που προβλέπονται από τις ανωτέρω διατάξεις, γίνονται με τις μεθόδους και τη συχνότητα που προβλέπονται και σε καμία των περιπτώσεων δεν έχει παρατηρηθεί υπέρβαση των ανωτάτων επιτρεπομένων παραμετρικών τιμών, για το διάστημα των δέκα τελευταίων ετών.

Ο Υπουργός

Κ. ΛΑΛΙΩΤΗΣ"

51. Στην με αριθμό 1624/24-9-97 ερώτηση δόθηκε με το υπ' αριθμ. 44256/16-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1624/24-9-97 του Βουλευτή κ. Πέτρου Τατούλη, σας γνωρίζουμε τα εξής:

Οι συνενώσεις των μικρών κοινοτήτων σε νέους βιώσιμους δήμους αποτελούν θέση της ίδιας της τοπικής αυτοδιοίκησης όπως αυτή έχει εκφρασθεί σε όλα τα συνέδρια της ΚΕΔΚΕ και των ΤΕΔΚ.

Το Υπουργείο ΕΣ.Δ.Δ.Α. επεξεργάσθηκε όλες τις προτάσεις που περιήλθαν, σ' αυτό για τη δημιουργία των νέων δήμων και τις αξιολόγησε ανάλογα με τις ιδιαιτερότητες της κάθε περιοχής.

Βάσει των προτάσεων αυτών διαμορφώνεται ο νέος διοικητικός χάρτης της χώρας που περιλαμβάνει τους νέους δήμους και κοινότητες, ο οποίος θα συμπεριληφθεί στο σχέδιο νόμου που προωθείται για ψήφιση στη Βουλή.

Ο Υφυπουργός

Λ. ΠΑΠΑΔΗΜΑΣ"

52. Στην με αριθμό 1640/24-9-97 ερώτηση δόθηκε με το υπ' αριθμ. 21103/27-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ανωτέρω ερώτησης που κατατέθηκαν στη Βουλή των Ελλήνων από τον Βουλευτή κ. Θ. Νάκο, σας γνωρίζουμε τα κάτωθι:

1. Σύμφωνα με το ν. 1512/85 και τις εγκυκλίους του Υπουργείου ΠΕ.ΧΩ.Δ.Ε. οι εργοταξιακές περιοχές χορηγούνται στους πελάτες της ΔΕΗ με σκοπό την ολοκλήρωση οικοδομικών εργασιών και είναι προσωρινές και διάρκειας ορισμένου χρόνου, που ορίζεται από τα αρμόδια Πολεοδομικά Γραφεία. Μετά την παρέλευση αυτού του χρόνου οι ως άνω παροχές διακόπτονται. Οι μόνιμες παροχές χορηγούνται με την προσκόμιση των απαραίτητων δικαιολογητικών τα οποία προβλέπονται από την πιο πάνω νομοθεσία.

2. Η Υπηρεσία της ΔΕΗ στο Βόλο δεν "ξήλωσε" καμία εργοταξιακή παροχή. Απευθύνθηκε εγγράφως στους ενδιαφερόμενους καταναλωτές προκειμένου να τους ενημερώσει για την ανάγκη τακτοποίησης εκκρεμοτήτων τους, ορίζοντας παράλληλα εύλογο χρονικό διάστημα γι' αυτό. Με τον ίδιο τρόπο αντιμετωπίζεται και η περίπτωση του από διετίας περίπου μισθωμένου ακίνητου στο οποίο στεγάζεται το Υποκατάστημα της ΔΕΗ στο Βόλο.

3. Σημειώνουμε ότι γενικά η τακτοποίηση των εκκρεμοτήτων, που αφορούν σε νομιμοποιήσεις κτισμάτων, έκδοση δικαιολογητικών για νόμιμη ηλεκτροδότηση, παράταση ισχύος των οικοδομικών αδειών κτλ. υπάγεται σε δικαιοδοσίες άλλων Υπηρεσιών (Νομαρχίες, Πολεοδομίες κτλ.) και οπωσδήποτε


 

  

Σελίδα 2022 

όχι της ΔΕΗ. 

4. Τέλος και επειδή οι ταχθείσες προθεσμίες που αναφέρονται στην πιο πάνω παράγραφο 2 παρήλθαν άπρακτες, ο Νομάρχης Μαγνησίας πληροφόρησε τη ΔΕΗ, ότι θα προωθήσει μέσω της Τοπικής Πολεοδομίας την προσωρινή νόμιμη παράταση, ώστε να δοθεί ο κατάλληλος χρόνος για την οριστική τακτοποίηση των εκκρεμοτήτων.

Η Υπουργός

ΒΑΣΩ ΠΑΠΑΝΔΡΕΟΥ"

53. Στην με αριθμό 1646/25-9-97 ερώτηση δόθηκε με το υπ' αριθμ. 336/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 25.9.97 εγγράφου σας, σχετικά με την αριθ. 1646/25.9.97 ερώτηση, που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:

Για την απρόσκοπτη εμπορία και διακίνηση της γούνας και γενικά των αγαθών που αγοράζονται στην Ελλλαδα από αλλοδαπούς εγκατεστημένους εκτός Κοινότητας έχουν εκδοθεί οι παρακάτω αποφάσεις Υπουργού Οικονομικών:

1) ΑΥΟ 1015803/1597/ΠΟΛ/1024/21.1.1993, με την οποία ορίζεται η διαδικασία επιστροφής του Φ.Π.Α. που επιβαρύνει την παράδοση αγαθών εμπορικού χαρακτήρα, αυτοκινήτων κλπ., σε αγοραστή υποκείμενο ή μη στο φόρο εγκατεστημένο εκτός Κοινότητας λόγω εξαγωγής.

2) ΑΥΟ 1138050/4885/1436/Α0014/ΠΟΛ. 1338/30.12.96, με την οποία ορίζεται η διαδικασία απαλλαγής από Φ.Π.Α. της παράδοσης αγαθών που πραγματοποιείται από υποκείμενο στο φόρο εγκατεστημένο στο εσωτερικό της χώρας προς αγοραστή - ταξιδιώτη, μη εγκατεστημένο στο εσωτερικό της Κοινότητας και ο οποίος αναχωρεί για τρίτη χώρα από την Ελλάδα ή μέσω άλλου κράτους μέλους.

3) ΑΥΟ 1018334/670/ΑΟΟ14/ΠΟΛ.1089/11.3.1997 με την οποία τροποποιούνται και συμπληρώνονται οι διατάξεις της προηγούμενης απόφασης με αριθμ. πρωτ. 1138050/4885/1436/ΑΟΟ14/30.12.86 ΠΟΛ. 1338.

4) ΑΥΟ 1090182/4663/1131/ΑΟΟ14/ΠΟΛ. 1239/29.8.97 με την οποία τροποποιήθηκε και συμπληρώθηκε η ανωτέρω απόφαση με αριθμ. πρωτ. 1138050/4885/ 1436/ ΑΟΟ14/ ΠΟΛ.1338/30.12.96 (γούνες).

Τέλος σας γνωρίζουμε ότι η 3η Δ/νση Προσωπικού Τελωνείων, ανέθεσε ήδη (με το αρ. 3457/2044/30.9.97 έγγραφο) στη Γενική Δ/νση Οικονομικής Επιθεώρησης τη διενέργεια έρευνας, για τη διαπίστωση του βασίμου ή μη των σχετικών καταγγελιών.

Ο Υφυπουργός

Γ. ΔΡΥΣ"

54. Στην με αριθμό 1659/25-9-97 ερώτηση δόθηκε με το υπ' αριθμ. 1099/24-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1659/25-9-97, που κατέθεσαν οι Βουλευτές κύριοι Μ. Κωστόπουλος και Ορ. Κολοζώφ, σας γνωρίζουμε τα ακόλουθα:

Η διοίκηση του Ο.Σ.Κ., υιοθέτησε το σύνολο των θεμάτων τα οποία τέθηκαν από τον Δήμαρχο Αχαρνών στον Γεν. Δ/ντή του Οργανισμού, σε συνάντηση που πραγματοποιήθηκε στις 25-2-97, και έχει ήδη προγραμματίσει να εκτελεστεί το μεγαλύτερο μέρος των αναγκαίων έργων μέσα στο 1997.

Αναλυτικότερα για το 1997:

Α. Αποφασίστηκε και ολοκληρώνεται η διαδικασία πρόσκτησης των οικοπέδων στα οποία θα κτιστούν τα ανωτέρω σχολεία:

1. 16ο Δ.σ. και Ν/Γ

2. Γυμν. - Λυκ. Μεσονυχίου

3. Ειδικό Σχολείο Δ/θμιας Εκπ/σης

4. 25ο Δ.Σ.

5. 10ο Γυμν. - Λυκ. Αυλίζας

6. 21ο Δ.Σ. και Ν/Γ

7. 10ο Ν/Γ

8. 18ο Δ.Σ. και Γυμν.

9. Ειδικό Σχολείο Α/θμιας Εκπ/σης

10. 22ο Δ.Σ. και 4ο Ν/Γ

11. 24ο Ν/Γ

12. 25ο Ν/Γ

13. 26ο Ν/Γ

14. 27ο Ν/Γ

15. 28ο Ν/Γ

16. 1ο Ν/Γ

Β. Παρακατατέθηκαν για την πρόσκτηση των κατωτέρω γηπέδων τα αντίστοιχα ποσά:

8ο Δ.Σ. και Ν.Γ. 155.453.250 δρχ.

Γυμν. -Λυκ. Νεάπολης 9.682.900 δρχ.

Γ. Δημοπρατήθηκαν και κατασκευάζονται με βάση μελέτες του 1996 τα κατωτέρω σχολεία:

1. 2ο Γυμνάσιο - Λύκειο (30 κύριες και 6 ειδ. Αίθουσες)

2. 10ο Δημοτικό Σχολείο (αποπεράτωση)

3. 5ο Γυμνάσιο (αποπεράτωση)

4. 8ο Δημ. Σχολείο και Νηπιαγωγείο

Δ. Μέχρι 31-12-1997 ολοκληρώνονται οι μελέτες και δημοπρατούνται τα κατωτέρω έργα:

1. 1ο Ε.Π.Λ. Αχαρνών

2. 2ο Ε.Π.Λ. Αχαρνών

3. 7ο Γυμνάσιο - Λύκειο

4. Γυμνάσιο - Λύκειο Νεάπολης

5. 3ο Γυμνάσιο - Δημοτικό και Νηπιαγωγείο.

Ε. Εγκρίθηκε και χορηγείται η τακτική επιχορήγηση του Δήμου Αχαρνών ύψους 111.900.000 δρχ.

ΣΤ. Εντός του 1996 ο Δήμος Αχαρνών επιχορηγήθηκε για τις ανάγκες των σχολικών κτιρίων με το ποσό των 516.000.000 δρχ. Επιπλέον έγινε παρακατάθεση για οριστική διευθέτηση των κατωτέρω γηπέδων στα αντίστοιχα ποσά:

1. 14ο Δ.Σ. 178.365.000 δρχ.

2. 7ο Δ.Σ. 183.498.000 δρχ.

3. 20ο Δ.Σ. 154.900.000 δρχ.

4. 15ο Δ.Σ. και Ν/Γ 37.798.000 δρχ.

Τέλος ως προς το θέμα της στελέχωσης των σχολείων του Δήμου Αχαρνών σας πληροφορούμε τα εξής:

Το Υπουργείο διόρισε 97 εκπ/κούς Α/θμιας Εκπ/σης στην Ανατ. Αττική (92 δασκάλους και 5 καθηγητές Φυσικής Αγωγής) για το τρέχον σχολικό έτος 1997-98 και κάλυψε όλα τα οργανικά κενά που δημιουργήθηκαν μέχρι 31-8-97.

Για την αντιμετώπιση των αναγκών που δημιουργήθηκαν (άδειες κύησης, αναρρωτικές κλπ.) στα σχολεία της Α/θμιας Εκπ/σης Ανατ. Αττικής το Υπουργείο έχει χορηγήσει μέχρι και σήμερα 280 πιστώσεις για προσλήψεις προσωρινών αναπληρωτών.

Στη Δ/θμια Εκπ/ση διατέθηκαν εγκαίρως οι σχετικές πιστώσεις για προσλήψεις προσωρινών αναπληρωτών και όπως μάλιστα μας πληροφόρησε η αρμόδια Δ/νση Δ/θμιας Εκπ/σης Ανατ. Αττικής, δεν υπάρχει προς το παρόν κανένα πρόβλημα και τα σχολεία λειτουργούν κανονικά.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

55. Στην με αριθμό 1667/25-9-97 ερώτηση δόθηκε με το υπ' αριθμ. 1744/27-10-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1667/97 ερώτηση, που κατατέθηκε στη Βουλή από το Βουλευτή κ. Ι. Λαμπρόπουλο, για τα θιγόμενα σ'αυτή θέματα, σας πληροφορούμε τα εξής:

Ο Οργανισμός Απασχόλησης Εργατικού Δυναμικού (Ο.Α.Ε.Δ.) πρόκειται να εφαρμόσει Πιλοτικό Πρόγραμμα για τους απολυθέντες της Διεθνούς Βιομηχανίας Ετοίμων Ενδυμάτων παρόμοιο με αυτό που έχει εφαρμοσθεί για τους απολυμένους της GOOD YEAR.

Το πιλογικό πρόγραμμα θα περιλαμβάνει την άμεση διερεύνηση της αγοράς εργασίας και αναζήτηση θέσεων εργασίας σε επιχειρήσεις της περιοχής, έχοντας υπόψη τα χαρακτηριστικά των απολυθέντων και την υπογραφή σύμβασης μεταξύ


 

  

Σελίδα 2023 

Ο.Α.Ε.Δ. και επιχειρήσεων με τις παρακάτω ενέργειες:

1) Δοκιμαστική πρόσληψη ανέργων, διάρκειας δύο (2) μηνών, που θα αποσκοπεί στην προσαρμογή τους στις πραγματικές συνθήκες λειτουργίας της Επιχ/σης με σκοπό την οριστική ένταξή τους σ'αυτή.

2) Κατάρτιση διάρκειας μέχρι 500 ώρες, εφόσον μετά το στάδιο προσαρμογής διαπιστωθεί ότι οι άνεργοι μπορούν να επιθυμούν να ανταποκριθούν στους όρους λειτουργίας της επιχείρησης.

3) Απασχόληση αυτών που θα προσληφθούν για συνεχές διάστημα τριάντα (30) μηνών. Οι επιχειρήσεις στις οποίες θα προσληφθούν θα επιχορηγηθούν για (24) μήνες με υποχρέωση διατήρησης των θέσεων για έξι (6) ακόμη μήνες. Το ύψος της επιχορήγησης θα ανέλθει στις 5.000 δρχ. για κάθε ημέρα εργασίας πλήρους απασχόλησης ανά εργαζόμενο.

4) Επιδότηση της αυταπασχόλησης για διάστημα δύο (2) ετών με συνολικό ποσό 2.800.000 δρχ. για κάθε ένα που θα δημιουργήσει δική του νέα επιχείρηση.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

56. Στην με αριθμό 1674/26-9-97 ερώτηση δόθηκε με το υπ' αριθμ. 232/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1674/26.9.97 που κατέθεσαν στη Βουλή οι Βουλευτές κύριοι Αχ. Κανταρτζής και Ν. Γκατζής, παρακαλούμε να πληροφορήσετε τους κυρίους Βουλευτές σύμφωνα με τα στοιχεία της Δ/νσης Δημοσίων 'Εργων της Περιφέρειας Θεσσαλίας τα εξής:

1. Η βελτίωση της Ε.Ο. ΛΑΡΙΣΑΣ - ΤΡΙΚΑΛΩΝ εντάχθηκε στο ΠΕΠ Θεσσαλίας 94-99 με προϋπολογισμό 3,430 εκ. δρχ. και έχουν συσταθεί δύο εργολαβίες:

- Κατασκευή του τμήματος από την χ.θ. 0+000 (Διασταύρωση Ραχούλας) μέχρι την χ.θ. 6+350 (Κουτσόχερο) με την οποία παρακάμπτονται οι Οικισμοί Μάνδρας και Κουτσοχέρου.

- Κατασκευή του τμήματος από χ.θ. 7+900 (Διαστ. προς Τύρναβο) μέχρι χ.θ. 16+500 (Διαστ. Ζάρκου) με την οποία παρακάμπτεται ο Οικισμός Πηνειάδας.

2. Η εγκατάσταση των αναδόχων των ανωτέρω εργολαβιών έγινε τον Ιανουάριο του 1995 και η προθεσμία περαίωσης έληγε στις 31-7-1997.

Οι υπόψη εργολαβίες δεν κατέστη δυνατό να ολοκληρωθούν στην ημερομηνία αυτή, λόγω των αρχαιολογικών ερευνών που διεξάγονται στην περιοχή των οικισμών Μάνδρας και Πηνειάδος, που σύμφωνα με διαβεβαίωση της ΙΓ' Εφορείας Κλασσικών και Προϊστορικών Αρχαιοτήτων θα τελειώσουν στις 31.12.1997. Για τους λόγους αυτούς δόθηκε παράταση της προθεσμίας περαίωσης των υπόψη εργολαβιών μέχρι 30-6-1998.

Σημειώνουμε ότι στις θέσεις που δεν παρουσιάσθηκαν προβλήματα ή τελείωσαν γρήγορα οι ανασκαφικές έρευνες, οι εργασίες προχώρησαν κανονικά και μέχρι σήμερα έγιναν πληρωμές 2,024 εκ. δρχ.

3. Στο ίδιο πρόγραμμα έχει ενταχθεί και η παράκαμψη Μεγαλοχωρίου, για την οποία συντάσσεται η μελέτη (ήδη εγκρίθηεκ η Χωροθέτηση της χάραξης) με προϋπολογισμό 1200 εκ. δρχ. και υπολογίζεται ότι θα δημοπρατηθεί μέχρι 30-6-1998.

Σημειώνουμε ότι με την ολοκλήρωση των ανωτέρω τμημάτων βελτιώνεται σημαντικά ο οδικός άξονας ΛΑΡΙΣΑΣ - ΤΡΙΚΑΛΩΝ.

Ο Υπουργός

Κ. ΛΑΛΙΩΤΗΣ"

57. Στην με αριθμό 1677/26-9-97 ερώτηση δόθηκε με το υπ' αριθμ. 5217/29-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην υπ'αριθμ. 1677/26.3.97 ερώτησή σας που πρωτοκολλήθηκε στο Υπουργείο μας με υπ' αριθμ. ερ. 205/29.9.97, όσον αφορά τα ερωτήματα, που εμπίπτουν στις αρμοδιότητές μας, σας ενημερώνουμε ότι:

1. Η Γενική Διεύθυνση Υγείας του Υ.Υ.Π. ενημερώθηκε την Παρασκευή 19/9/97, το βράδυ, από τους υπευθύνους του σχολείου. Δεδομένου ότι τα σχολεία θα παρέμειναν κλειστά το Σάββατο και την Κυριακή, εδόθησαν προφορικές οδηγίες για την πρόληψη της επέκτασης της επιδημίας. Παράλληλα υπηρεσία της ΕΥΔΑΠ έσπευσε να πάρει δείγματα νερού την ιδία ημέρα.

2. Τη Δευτέρα 22/9/97 επισκέφθηκε τα δυο αναφερόμενα σχολεία κλιμάκιο του Υ.Υ.Π. αποτελούμενο από ιατρό - υγιεινολόγο, και δυο Επόπτες Δημόσιας Υγείας.

3. Ελήφθησαν εκ νέου δείγματα νερού που απεστάλησαν στο Κεντρικό Εργαστήριο Δημ. Υγείας του Υ.Υ.Π. για νέο έλεγχο.

4. Από την επιδημιολογική διερεύνηση διαπιστώθηκε ότι, πλην των κρουσμάτων που παρουσιάσθηκαν στους μαθητές των εν λόγω Δημοτικών Σχολείων, ανάλογα συμπτώματα παρουσίασαν παιδιά και ενήλικες του οικογενειακού περιβάλλοντος των μαθητών που δεν είχαν ουδεμία επαφή με το νερό των σχολείων, γεγονός που ενισχύει την άποψη περί ιογενούς γαστρεντερίτιδας. Εδόθησαν υγειονομικές οδηγίες έως ότου ληφθούν τα αποτελέσματα από τις εξετάσεις των δειγμάτων του νερού.

5. Κανένα από τα παιδιά που νόσησαν δε νοσηλεύθηκε σε Δημόσιο Νοσοκομείο.

6. Το σύστημα ύδρευσης των Σχολείων είναι καινούριο με συνεχή ροή.

7. Ουδείς εκ των περιοίκων των αναφερομένων Σχολείων που υδρεύονται από το ίδιο υδροδοτικό δίκτυο παρουσίασαν συμπτώματα γαστρεντερίτιδας.

8. Τα αποτελέσματα ελέγχου του νερού από τις δύο δειγματοληψίες, τόσο από την υπηρεσία μας όσο και από την ΕΥΔΑΠ, πληρούσαν τους όρους της Α5/288/86 Υπ. Απόφασης από μικροβιολογικής άποψης:

Συμπεραίνεται ότι:

1. Τα εμφανισθέντα κρούσματα γαστρεντερίτιδας δεν οφείλονται στη χρήση του νερού ύδρευσης.

2. Ουδείς κίνδυνος υδατογενούς μολύνσεως υπάρχει για την περιοχή.

3. Οι καταγγελίες περί ολιγωρίας των Υπηρεσιών μας είναι αβάσιμες διότι:

α) δείγματα νερού ελήφθησαν εγκαίρως προς εξέταση β) οι δε υπηρεσίες του Υπουργείου μας επελήφθησαν αμέσως για τον περαιτέρω επιδημιολογικό έλεγχο του θέματος ως ανωτέρω ανεφέρθη.

Ο Υφυπουργός

ΕΜΜ. ΣΚΟΥΛΑΚΗΣ"

58. Στην με αριθμό 1681/26-9-97 ερώτηση δόθηκε με το υπ' αριθμ. 1117/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1681/26-9-1997 που κατέθεσε ο Βουλευτής κ. Στέφανος Μάνος, σας πληροφορούμε τα εξής:

α. Λόγω του μεγάλου όγκου των εκθέσεων των Ορκωτών Λογιστών για τους Ειδικούς Λογαριασμούς των Α.Ε.Ι. και Τ.Ε.Ι. δεν είναι ευχερής η αναπαραγωγή τους. Οι ανωτέρω εκθέσεις είναι στη διάθεση και δύναται να λάβει γνώση ο ερωτών συνάδελφος Βουλευτής στο Υπουργείο Παιδείας όποτε επιθυμεί (Κεντρικό κτίριο, 4ος όροφος, γραφείο 411 για τα ΑΕΙ και 6ος όροφος, 602 γραφείο για τα ΤΕΙ).

'Οσον αφορά τα ποσά που έχουν απορροφηθεί από το Επιχειρησιακό Πρόγραμμα Εκπαίδευσης και Αρχικής Επαγγελματικής Κατάρτισης (ΕΠΕΑΕΚ), σας επισυνάπτουμε πίνακα των σχετικών ποσών κατά υποπρόγραμμα (Γενική και Τεχνική Εκπ/ση, Αρχική Επαγγελματική Εκπ/ση και Κατάρτιση, Τριτοβάθμια Εκπ/ση και Οργανωτικός Διοικητικός εκσυγχρονισμός) και κατά Ταμείο (ΕΚΤ και ΕΤΠΑ).

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"


 

  

Σελίδα 2024 

59. Στην με αριθμό 1682/26-9-97 ερώτηση δόθηκε με το υπ' αριθμ. 1118/24-10-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1682/26-9-1997 που κατέθεσε ο Βουλευτής κ. Στέφ. Μάνος, σας διαβιβάζουμε συνημμένα καταστάσεις μελών Δ.Ε.Π. όλων των Α.Ε.Ι. κατά τμήμα και βαθμίδα.

Τέλος σχετικά με τα υπ' αριθμ. 2 και 3 επιμέρους ερωτήματα έχουμε ζητήσει από τα Ιδρύματα την αποστολή των σχετικών στοιχείων μετά τη λήψη των οποίων θα σας ενημερώσουμε σχετικά.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

60. Στις με αριθμό 1696/29-9-97, 1775/1-10-97 ΑΚΕ 171 ερωτήσεις δόθηκε με το υπ' αριθμ. 32186/24-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Σε απάντηση των ερωτήσεων 1696/29-9-97 και 1775/171/1-10-97 ερωτήσεις που κατέθεσε στη Βουλή ο Βουλευτής κ. Πέτρος Τατούλης και αφορούν τη λειτουργία του Περιφερειακού Ιατρείου Ασέας Νομού Αρκαδίας καθώς επίσης και την ιατρική κάλυψη των Αγροτικών Ιατρείων και Κέντρων Υγείας της ευρύτερης περιοχής Αρκαδίας, σας γνωρίζουμε ότι:

Στο εν λόγω ιατρείο έχουν τοποθετηθεί (2) δύο αγροτικοί γιατροί οι κύριοι Θεοδώρα Ψαλτοπούλου και Δέσποινα Σμυρλόγλου, η πρώτη εκ των οποίων αποσπάσθηκε στο Κέντρο Δηλητηριάσεων του Νοσ/μείου Παίδων "Π. και Α. Κυριακού" για κάλυψη επιτακτικών και άμεσων αναγκών.

Επιπροσθέτως σας πληροφορούμε ότι στην τελευταία ανακοίνωση- προκήρυξη κενών περιφερειακών ιατρείων και Κέντρων Υγείας της Χώρας που ισχύει από 15-10-97 έως 17-10-97 το μοναδικό κενό που υπάρχει είναι το Περιφερειακό Ιατρείο Βυτίνας και συγκεκριμένα η θητεία του γιατρού που υπηρετεί λήγει την 25η Οκτωβρίου 1997.

Επίσης, στο σημείο αυτό κρίνουμε σκόπιμο να σας αναφέρουμε ότι οι γιατροί που τοποθετήθηκαν σε Π.Ι. ή Κ.Υ. του Ν. Αρκαδίας και στη συνέχεια αποσπάσθηκαν για κάλυψη άμεσων και επιτακτικών αναγκών του Γενικού Νομαρχιακού Νοσ/μείου Τρίπολης, είναι οι εξης:

1) Σιάμπου Αικατερίνη αποσπάσθηκε από το Κ.Υ. Δημητσάνας στο Χειρ/κό Τμήμα του Νοσ/μείου Τρίπολης.

2) Κόκκωνα - Ταπαντζή Αναστασία από Π.Ι. Καστρίου για εφημερίες στο Νοσ/μείο.

3) Γεροστάθου Βασιλική από Κ.Υ. Τροπαίων στη Μονάδα Τεχνητού Νεφρού του Νοσ/μείου.

4) Κατσικερού Βασιλική από Κ.Υ. Λεωνιδίου στη Μονάδα Τεχνητού Νεφρού του εν λόγω Νοσ/μείου.

5) Αναστασίου Δημήτριος από Κ.Υ. Τροπαίων στη Μονάδα Τεχνητού Νεφρού του ιδίου Νοσ/μείου.

Τέλος, επισημαίνουμε ότι οι (3) τρεις θέσεις συστήθηκαν επιπλέον για την κάλυψη των αναγκών της Μ.Τ.Ν. του Νοσ/μείου Τρίπολης.

Ο Υπουργός

ΚΩΝ/ΝΟΣ ΓΕΙΤΟΝΑΣ"

61. Στην με αριθμό 1701/29-9-97 ερώτηση δόθηκε με το υπ' αριθμ. 44250/23-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1701/29-9-97, που κατατέθηκε στη Βουλή των Ελλήνων από τους Βουλευτές κύριοι Ν. Γκατζή και Στρ. Κόρακα και αναφέρεται στο πιο πάνω θέμα, σας πληροφορούμε ότι:

Η Περιφέρεια Αττικής είχε προβλέψει την ένταξη στο ΠΕΠ 6 Βιολογικών Καθαρισμών, με κατ' εκτίμηση συνολική δαπάνη 2.050.000.000 δρχ.

Επειδή οι αναμορφωμένοι και επικαιροποιημένοι προϋπολογισμοί των έργων έδειξαν ότι τα δεσμευθέντα ποσά από το ΠΕΠ, δεν επαρκούν και για τους 6 Βιολογικούς Καθαρισμούς, έχει γίνει κατ' αρχήν επιλογή κατασκευής 4 Βιολογικών Καθαρισμών για ένταξη στο ΠΕΠ (του Πόρου, Του Ποταμού Κυθήρων, του Μεσαγρού Αίγινας και της 'Υδρας).

Η επιλογή των παραπάνω έγινε, με κριτήριο αφ' ενός μεν το οξύ πρόβλημα της υγιεινής των κατοίκων και των λουομένων αφ' ετέρου δε την αυξημένη οικονομική δραστηριότητα των αντίστοιχων περιοχών και μέσω αυτών την προβολή της Ελλάδας κατά τους θερινούς μήνες.

Επιπροσθέτως για τους 3 από τους 4 Βιολογικούς Καθαρισμούς έχει αποπερατωθεί πλήρως το αποχετευτικό δίκτυο (ακόμη και οι συνδέσεις με τις κατοικίες), με αποτέλεσμα την άμεση λειτουργία τους με το πέρας της κατασκευής τους.

Αν και εστάλησαν προς την αρμόδια Γ.Δ. XVI της Ε.Ε. Τεχνικά Δελτία 'Εργων από την περιφέρεια για τη σύμφωνη γνώμη τους, η απάντηση ήταν αρνητική (ούτε για κατ' αρχήν ένταξη) λόγω της μη ύπαρξης εγκεκριμένων Μελετών Περιβαλλοντικών Επιπτώσεων, αν και υπάρχουν ήδη οι απαραίτητες προεγκρίσεις χωροθέτησης για τον Πόρο και τον Ποταμό Κυθήρων (για το Μεσαγρό Αίγινας και για την 'Υδρα έχουν σταλεί στην Νομαρχία Πειραιά και αναμένεται η απόφαση Νομάρχη για την προέγκριση χωροθέτησής τους).

Για την άμεση προώθηση της έγκρισης των έργων, έχουν γίνει οι απαραίτητες συνεννοήσεις από την Περιφέρεια με τις αρμόδιες Υπηρεσίες, για την όσο το δυνατό γρηγορότερη τακτοποίηση των ελλείψεων, ώστε να εγκριθούν τα ΤΔΕ και να προωθηθεί η εκτέλεση των έργων.

Η αρμόδια Υπηρεσία της Ε.Ε. (Γ.Δ/νση XVI), έθεσε θέμα εναρμόνισης με την οδηγία 91/271/ΕΟΚ, σύμφωνα με την οποία θα πρέπει να τηρηθούν προτεραιότητες, ανάλογα με τον αριθμό κατοίκων, όσον αφορά την ύπαρξη δικτύων αποχέτευσης και βιολογικών καθαρισμών στους διαφόρους οικισμούς.

Επιπροσθέτως σύμφωνα με όσα μας γνώρισε η Περιφέρεια έχει ενταχθεί στο ΠΕΠ η αποχέτευση της Ν. Σαλαμίνας και ο υποθαλάσσιος αγωγός, που θα συνδέσει το αποχετευτικό δίκτυο της Ν. Σαλαμίνας με τον Βιολογικό Καθαρισμό της Ψυττάλειας.

Ο Υφυπουργός

Λ. ΠΑΠΑΔΗΜΑΣ"

62. Στην με αριθμό 1702/29-9-97 ερώτηση δόθηκε με το υπ' αριθμ. 236/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1702/29.9.97 που κατέθεσαν στη Βουλή, οι Βουλευτές κύριοι Σταύρος Παναγιώτου και Μαρία Μπόσκου, παρακαλούμε να πληροφορήσετε τους κυρίους Βουλευτές σε θέματα της αρμοδιότητας μας τα εξής:

Με Απόφαση του ΥΠΕΧΩΔΕ έχει διατεθεί πίστωση 350.000.000 δρχ. για την εκπόνηση των μελετών βελτίωσης - διαπλάτυνσης του οδικού κυκλώματος Κασσάνδρας Ν. Χαλκιδικής.

Οι σχετικές μελέτες έχουν ανατεθεί και βρίσκονται σε εξέλιξη ενώ η ολοκλήρωσή τους προβλέπεται εντός του επόμενου εξαμήνου, οπότε θα υπάρξει η δυνατότητα δημοπράτησης κατά τμήματα.

Οι μελέτες προβλέπουν:

1. Διαπλάτυνση της οδού στο τμήμα Ν.Μουδανιά - Ποτίδαια με πλάτος οδού 13,00/15,00.

2. Κατασκευή νέας γέφυρας διώρυγας Ποτίδαιας μετά των προσβάσεων.

3. Διαπλάτυνση - Βελτίωση στο τμήμα Ποτίδαια - Φυλακές Κασσάνδρας με πλάτος οδού 13,00/15,00.

4. Νέα χάραξη στο τμήμα Φυλακές Κασσάνδρας - Κασσανδρεία - Πευκοχώρι με πλάτος οδού 13,00/15,00 και παράκαμψη των οικισμών Ν. Φωκαίας, Αθύτου, Καλλιθέας, Κρυοπηγής, Πολύχρονου, Χανιώτης και Πευκοχωρίου.


 

  

Σελίδα 2025 

Για τους υπόψη οικισμούς που παρακάμπτονται, προβλέπονται κάθετες συνδέσεις με τη νέα οδό.

Ο Υπουργός

Κ. ΛΑΛΙΩΤΗΣ"

63. Στην με αριθμό 1705/29-9-97 ερώτηση δόθηκε με το υπ' αριθμ. 345/16-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 29-9-97 εγγράφου σας, σχετικά με την αριθμ. 1705/29-9-97 ερώτηση, που κατέθεσε ο Βουλευτής κ. Ιωάννης Τζωάννος, σας γνωρίζουμε τα ακόλουθα:

Από άποψη νομική η συνέχιση της λειτουργίας του συστήματος αποφορολογή των πωλήσεων στους ενδοκοινοτικά διακινούμενους επιβάτες ισχύει μέχρι 30-6-1999 και δεν υπάρχει επίσημος πληροφόρηση της Υπηρεσίας για τις προθέσεις της Κοινότητας για τυχόν παράταση της προθεσμίας αυτής.

Εν όψει αυτού και από άποψη αποκλειστικά και μόνο σκοπιμότητας ως προς τη διατήρηση ή μη της ατέλειας μετά την παρέλευση της παραπάνω προθεσμίας η θέση της πολιτικής ηγεσίας, για την οποία έχουν αναληφθεί και σχετικές πρωτοβουλίες, είναι να μην καταργηθούν οι πωλήσεις σε ενδοκοινοτικά διακινούμενους επιβάτες, δεδομένου ότι η κατάργηση αυτή θα έχει σειρά δυσμενών επιπτώσεων (απώλεια θέσεων εργασίας, απώλεια ταμειακών εσόδων κλπ.) για τη χώρα μας.

Ο Υφυπουργός

Γ. ΔΡΥΣ"

64. Στην με αριθμό 1712/29.9.97 ερώτηση δόθηκε με το υπ' αριθμ. 11833/21.10.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην αριθ.1712/29.9.97 ερώτηση που κατέθεσε η Βουλευτής κ. Αλφιέρη Στ., σας πληροφορούμε τα παρακάτω:

1. Σύμφωνα με την τελευταία απόφασή μας, που ρυθμίζει το θέμα εφημερίας των Νοσοκομείων Πειραιά, το Νοσοκομείο "ΜΕΤΑΞΑ" εντάσσεται στην Α' ομάδα μαζί με το "Τζάνειο" Νοσοκομείο, για την κάλυψη Ν/Χ και Θ/Χ περιστατικών που και σήμερα αντιμετωπίζονται από τα αντίστοιχα τμήματα του Νοσοκομείου.

2. Επίσης, στα πλαίσια της Γ' ομάδας που δημιουργήθηκε στον Πειραιά το αναφερόμενο Νοσ/μειό θα καλύπτει και τα διεγνωσμένα ογκολογικά περιστατικά.

3. Μετά τα παραπάνω, πιστεύουμε ότι με τις ρυθμίσεις αυτές, σε τίποτα δεν αλλοιώνεται ο χαρακτήρας του Νοσ/μείου "ΜΕΤΑΞΑ", το οποίο είναι ένα μεγάλο Νοσοκομείο και γι' αυτό θα πρέπει να γίνει καλλίτερη αξιοποίησή του, προς όφελος των κατοίκων της περιοχής.

4. Τέλος, καταβάλλονται εκ μέρους του Υπουργείου, όλες οι προσπάθειες για τον εκσυγχρονισμό του εξοπλισμού, τη βελτίωση των δομών λειτουργίας του και την πληρέστερη στελέχωσή του, ώστε να ανταποκρίνεται στις σύγχρονες απαιτήσεις περίθαλψης.

Ο Υφυπουργός

Μ. ΣΚΟΥΛΑΚΗΣ"

65. Στην με αριθμό 1715/29.9.97 ερώτηση δόθηκε με το υπ' αριθμ. 5898/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1715/29-9-97 που κατέθεσε στη Βουλή ο Βουλευτής κκ. Φ. Κούβελης σχετικά με αιτήματα εργαζομένων στην πρώην Ε.Α.Σ. σας διαβιβάζουμε το σχετικό έγγραφο με αρ.πρ.814/9.10.97 του Δ/ντος Συμβούλου του Οργανισμού Αστικών Συγκοινωνιών Αθηνών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

66. Στην με αριθμό 1716/29.9.97 ερώτηση δόθηκε με το υπ' αριθμ. 1128/24.10.97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1716/29.9.97 που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:

α) Κάθε χρόνο αρκετές εκατοντάδες ζητούν να δουν το γραπτό τους για διάφορους λόγους (είτε επειδή αμφισβητούν τη βαθμολογία τους είτε επειδή θέλουν να εντοπίσουν τα λάθη τους κλπ.).

Η αρμόδια υπηρεσία δεν έχει επιδείξει σε κανέναν τα γραπτά δοκίμια γιατί σύμφωνα με την αριθ. Φ.151/Β3/1749/18.6.1993 (ΦΕΚ 439 Β') υπουργική απόφαση που εκδόθηκε κατ' εξουσιοδότηση του αρθρ. 18, παρ. 4 του Ν.1599/1988 (ΦΕΚ 75 Α') εξαιρούνται από τη γνωστοποίηση στους πολίτες με τη χορήγηση αντιγράφων ή φωτοαντιγράφων ή με την επίδειξη τα γραπτά δοκίμια των υποψηφίων για εισαγωγή σε τμήματα ή σχολές της τριτοβάθμιας εκπ/σης.

Εξάλλου τα γραπτά δοκίμια των υποψηφίων φυλάσσονται στα οικεία βαθμολογικά κέντρα, 25 τον αριθμό, σε διάφορες πόλεις της Ελλάδας, και δεν έρχονται ποτέ στο ΥΠΕΠΘ, εκτός από την περίπτωση που ζητηθούν συγκεκριμένα γραπτά από το Συμβούλιο της Επικρατείας.

Η εξαίρεση αυτή οφείλεται κατ' αρχήν στο μεγάλο αριθμό των γραπτών δοκιμίων περίπου 600.000 γραπτά κάθε χρόνο και κατά δεύτερο λόγο στο γεγονός ότι λόγω του μεγάλου αριθμού τους δεν είναι εφικτή η συγκέντρωσή τους σε μία υπηρεσία.

β) 'Οσον αφορά το δεύτερο σκέλος της ερώτησης που αναφέρεται στις διαμαρτυρίες ενδιαφερομένων ότι δεν έχουν τύχη απάντησης σε αναφορές και καταγγελίες τους, σας πληροφορούμε ότι αυτό δεν ευσταθεί καθόσον τυγχάνουν απαντήσεως όλες ανεξαιρέτως οι αιτήσεις και επιστολές καθώς και οι καταγγελίες οι οποίες δεν διευρευνώνται όταν έχουν συγκεκριμένο περιεχόμενο και αναφέρουν συγκεκριμένες πράξεις ή παραλείψεις οργάνων της διοίκησης που δεν συνάδουν με τις διατάξεις που διέπουν τις Γενικές Εξετάσεις.

γ) Είναι γεγονός αδιαμφισβήτητο ότι το σύστημα των Γενικών Εξετάσεων είναι αδιάβλητο και καταβάλλεται κάθε προσπάθεια και λαμβάνονται όλα τα απαραίτητα μέτρα για τη διαφύλαξη του αδιάβλητου του χαρακτήρα του.

Διευκρινίζεται ότι, δεν επιτρέπεται αναθεώρηση των γραπτών γιατί σύμφωνα με τις ισχύουσες διατάξεις, του άρθρου 11 του Π.Δ. 197/93 (ΦΕΚ 71 Α') μετά τη βαθμολόγηση των γραπτών δοκιμίων από τοςυ δύο βαθμολογητές ή την αναβαθμολόγηση στην περίπτωση που οι βαθμολογίες διαφέρουν μεταξύ τους περισσότερο από 10 βαθμολογικές μονάδες στην κλίμακα 1-80 η βαθμολογία καθίσταται οριστική.

Η ανωτέρω διάταξη του άρθρου 11, του Π.Δ. 197/93 θεσπίζει το αδιάβλητο της διαδικασίας βαθμολόγησης καθόσον μέχρι την ολοκλήρωση της βαθμολογίας του γραπτού δοκιμίου και από το δεύτερο βαθμολογητή ή αναβαθμολογητή διατηρείται η ανωνυμία του γραπτού και κανείς δεν μπορεί να γνωρίζει σε ποιον ανήκει κάποιο γραπτό.

Τέλος η ατικειμενική αξιολόγηση των γραπτών διασφαλίζεται με την αυτοτελή βαθμόλογησή τους από δύο βαθμολογητές χωρίς να γνωρίζει ο δεύτερος το βαθμό αξιολόγησης που έδωσε ο πρώτος.

Στην περίπτωση που προκύψει διαφορά μεταξύ των δύο βαθμολογητών πάνω από 10 βαθμολογικές μονάδες στην κλίμακα 1-80, τότε το γραπτό αναβαθμολογείται υποχρεωτικά χωρίς αίτηση του υποψηφίου από τρίτο βαθμολογητή, ο βαθμός του οποίου αντικαθιστά τους βαθμούς των δύο βαθμολογητών.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

ΠΡΟΕΔΡΕΥΩΝ (Παναγιώτης Ν. Κρητικός): Πριν εισέλθουμε, κυρίες και κύριοι συνάδελφοι, στη συζήτηση των επικαίρων


 

  

Σελίδα 2026 

ερωτήσεων της σήμερον, θα αναγνωσθεί το δελτίο των επικαίρων ερωτήσεων της Παρασκευής 21 Νοεμβρίου 1997:

"Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 2 και 3 Καν. Βουλής).

1. Η με αριθμό 361/17-11-97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Κατσιμπάρδη προς την Υπουργό Ανάπτυξης, σχετικά με τα προβλήματα που έχουν δημιουργηθεί με τις απολύσεις προσωπικού στην ΠΕΣΙΝΕ, την εντατικοποίηση της εργασίας κλπ.

2. Η με αριθμό 371/18-11-97 επίκαιρη ερώτηση του Βουλευτή της Νέας Δημοκρατίας κ. Γεωργίου Βουλγαράκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για αποκρατικοποίηση της Τράπεζας Κρήτης.

3. Η με αριθμό 389/19-11-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να τηρήσει την εργατική νομοθεσία και να προστατευθούν οι μικρές επιχειρήσεις στη Χίο.

4. Η με αριθμό 384/19-11-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Πολιτισμού, σχετικά με την καθυστέρηση επιλογής των θεάτρων που θα λάβουν μονοετή επιχορήγηση.

5. Η με αριθμό 381/19-11-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εργασίας και Κοινωνικών Ασφαλίσεων, Γεωργίας, σχετικά με την πώληση της Βιομηχανίας ΑΔΕΛΚΑΝ στην Εταιρεία ΕΛΙΤΑ, την εξασφάλιση των θέσεων εργασίας κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 2 και 3 Καν. Βουλής).

1. Η με αριθμό 358/17-11-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Δικαιοσύνης, σχετικά με την καθυστέρηση εκδίκασης και απόδοση Δικαιοσύνης στις υποθέσεις λαθρεμπορίας πετρελαίου κλπ.

2. Η με αριθμό 367/18-11-97 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Γεωργίας, σχετικά με την καταβολή αποζημιώσεων στους προβατοτρόφους του Νομού 'Εβρου για τις ζημιές που υπέστησαν από την ευλογιά.

3. Η με αριθμό 390/19-11-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Εσωτερικών, Δημόσιας Διοίκησης και Αποκέντρωσης, Εθνικής Παιδείας και Θρησκευμάτων, σχετικά με την επίλυση του προβλήματος του εργασιακού καθεστώτος των εργαζομένων στην καθαριότητα των Δημοσίων Σχολείων.

4. Η με αριθμό 385/19-11-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τα προβλήματα που δημιουργούνται με τις διατάξεις του Προεδρικού Διατάγματος 309/1997 για την εκλογή του Διοικητικού Συμβουλίου των Επιμελητηρίων.

5. Η με αριθμό 380/19-11-97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τα προβλήματα στη Δευτεροβάθμια Εκπαίδευση λόγω καθυστέρησης έκδοσης των προβλεπομένων από το Νομοσχέδιο Προεδρικών Διαταγμάτων.".


 

  

Σελίδα 2027 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 336/14.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για επίλυση του προβλήματος δανειοδότησης των συνταξιούχων με βάση τον αριθμό ενσήμων τους από τον Οργανισμό Εργατικής Κατοικίας (ΟΕΚ), η οποία έχει ως εξής:

"Στην από 4.6.1997 με αριθμό 4129 και την από 13.10.1997 με αριθμό 2020 ερώτησή μου είχα ζητήσει να με ενημερώσετε τι προτίθεσθε να κάνετε για την επίλυση του θέματος των συνταξιούχων σχετικά με τη λήψη δανείου από τον ΟΕΚ με βάση τον αριθμό ενσήμων που ίσχυε όταν συνταξιοδοτήθηκαν και όχι με τον αριθμό που ενδεχόμενα ο ΟΕΚ έχει στη συνέχεια ορίσει και οι οποίοι το χρόνο συνταξιοδότησης είχαν θεμελιώσει δικαίωμα δανειοδότησης.

Απάντηση στο συγκεκριμένο ερώτημά μου δεν έλαβα.

Στις ερωτήσεις μου είχα τονίσει συγκεκριμένα το πρόβλημα που έχει δημιουργηθεί με τους συνταξιούχους -λόγω γήρατος- και τα ένσημα τα οποία πρέπει να διαθέτουν προκειμένου να τηρούν τις προϋποθέσεις για χορήγηση δανείου, αφού ο ΟΕΚ αύξησε το ποσό των ενσήμων που απαιτούνται -και από τα οποία θα πρέπει να έχουν παρακρατηθεί εισφορές υπέρ ΟΕΚ- από χίλια πεντακόσια σε δύο χιλιάδες εξακόσια ή τρεις χιλιάδες ένσημα με την τροποποίηση του άρθρου 4 του κανονισμού του ΟΕΚ.

Αυτό έχει ως αποτέλεσμα να αποκλείονται από το πρόγραμμα δανειοδότησης αρκετοί συνταξιούχοι που κάλυπταν πριν το 1996 το όριο που προϋπήρχε και πρακτικά δεν είχαν τη δυνατότητα λόγω συνταξιοδότησης να επικολλήσουν νέα ένσημα για να φθάσουν στο νέο αυξημένο όριο.

Θεωρώ πως το συγκεκριμένο γεγονός αποτελεί κατάφορη αδικία για μεγάλο αριθμό συνταξιούχων, οι οποίοι αρκετά χρόνια συνεισέφεραν στον ΟΕΚ χωρίς να έχουν τελικά καμία ανταπόδοση.

Ερωτάται ο αρμόδιος Υπουργός:

Προτίθεται να προχωρήσει στην επίλυση του θέματος έτσι ώστε οι συνταξιούχοι να είναι δικαιούχοι δανείων με βάση το όριο -αριθμό- ενσήμων που ίσχυε κατά τη συνταξιοδότησή τους;".

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, με την τροποποίηση του άρθρου 4 του κανονισμού "περί ασφαλιστικών προϋποθέσεων" που έγινε με την υπ'αριθμόν 5614/6.9.1996 υπουργική απόφαση, οι συνταξιούχοι για να ενταχθούν στα στεγαστικά προγράμματα του Οργανισμού Εργατικής Κατοικίας πρέπει να έχουν πραγματοποιήσει τα ημερομίσθια της κατηγορίας τους, σύμφωνα βέβαια και με τα μέλη της οικογένειάς τους.

Η διάταξη αυτή -για να απαντήσω ευθέως στο ερώτημα του κυρίου συναδέλφου, επειδή θεωρεί ότι από τις γραπτές απαντήσεις μας δεν ικανοποιήθηκε- δεν μπορεί να τροποποιηθεί, γιατί οι παλαιοί συνταξιούχοι στους οποίους αναφέρεται, συμμετείχαν στα προγράμματα του Οργανισμού μέχρι το 1996, σχεδόν μόνο λόγω της ιδιότητάς τους ως συνταξιούχοι. Ουσιαστικά δηλαδή, δεν υπήρξαν ποτέ δικαιούχοι αυτών των προγραμμάτων.

Μπορούσαν άλλωστε, κύριε συνάδελφε -και σας είναι γνωστό- να εξαντλήσουν αυτό το δικαίωμά τους μέχρι το 1996, όταν τροποποιήθηκε ο σχετικός κανονισμός.

Συνεπώς, για να μη λέμε και πολλές κουβέντες, ο Οργανισμός εμμένει -και θεωρούμε ότι έχει δίκιο- στη μη τροποποίηση αυτής της διάταξης.

Θα ήθελα, όμως, να προσθέσω ότι η τροποποίηση και η επιστροφή στο παλαιό καθεστώς, την οποία προφανώς εισηγείσθε, θα ήταν και άδικη έναντι των λοιπών δικαιούχων του Οργανισμού, που κατέβαλαν και εξακολουθούν να καταβάλουν εισφορές υπέρ του Ο.Ε.Κ. Και μάλιστα έναντι εκείνων των δικαιούχων που, καίτοι καταβάλλουν την υποχρεωτική, βάσει του νόμου, εισφορά υπέρ του Ο.Ε.Κ., δεν πρόκειται ποτέ να τύχουν της στεγαστικής συνδρομής του, γιατί δεν πληρούν τις λοιπές προϋποθέσεις του κανονισμού.

Νομίζω ότι με σαφήνεια απαντήσαμε στην ερώτησή σας. Μπορεί να μη σας ικανοποιούμε, αλλά τουλάχιστον δεν θα έχετε το δικαίωμα να μας μέμφεσθε ότι απαντούμε ασαφώς.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Προέδρε, κύριοι συνάδελφοι, θα καταθέσω για τα Πρακτικά της Βουλής τις απαντήσεις που μου έστειλε το Υπουργείο Εργασίας, για να διαπιστωθεί κατά πόσο έχουν απαντηθεί δύο γραπτές ερωτήσεις μου για ένα απλό ερώτημα. 

Και δεν εισηγούμαι την επιστροφή στο παρελθόν, κύριε Υπουργέ. Εισηγούμαι κάτι απλό: 'Οσοι συνταξιούχοι είχαν πραγματοποιήσει τα μεροκάματα, τα οποία έλεγε και ήταν δικαιούχοι, να μην τους καταργήσουμε αυτό το δικαίωμα. Γιατί αυτό το δικαίωμα αφορά χαμηλοσυνταξιούχους, ανθρώπους ανήμπορους για δουλειά, που θέλουν να αποκτήσουν ένα σπίτι. Και όταν μιλάμε για ένα σπίτι, μιλάμε για ένα σπίτι για δύο άτομα, μία γκαρσονιέρα ή ένα δυάρι. Και γι' αυτό θα πρέπει να πάρουν ένα από τα δάνεια της Εργατικής Κατοικίας ή ένα σπίτι.

Γεγονός είναι ότι αυξάνονται τα όρια ημερομισθίων και πετιώνται απ' έξω συνταξιούχοι που, ενώ είχαν τις προϋποθέσεις, δεν θα τις έχουν και δεν θα έχουν τη δυνατότητα να κάνουν μεροκάματα, για να συμπληρώσουν τα ένσημα. Αυτό είναι άδικο. Είναι κατάφωρα άδικο και πρέπει να διορθωθεί.

Δεν σημαίνει πως ό,τι κάνουν στον Οργανισμό Εργατικής Κατοικίας είναι ιερό και όσιο, ότι είναι αλάνθαστοι. Κάνουν και λάθη. Στην προκειμένη περίπτωση πρόκειται για ένα λάθος. Και το γεγονός ότι απαντούν στο Υπουργείο από τον Οργανισμό με ασάφειες και λένε άρες, μάρες, κουκουνάρες, είναι ακριβώς για να καλύψουν ένα λάθος.

Εδώ, λοιπόν, υπάρχει συγκεκριμένο ζήτημα. Υπήρχε ένα δικαίωμα, το οποίο το είχαν οι συνταξιούχοι, λόγω του ότι είχαν πραγματοποιήσει ημερομίσθια και είχαν εισφέρει υπέρ του Ο.Ε.Κ. Και έρχεται ξαφνικά ο Ο.Ε.Κ. και καταργεί αυτό το δικαίωμά τους. 

Είναι απαράδεκτη αυτή η σκληρότητα, κύριε Υπουργέ, και πρέπει, κατά την άποψή μου, να τη θεραπεύσετε. Γι' αυτό κιόλας επιμένω στο αίτημά μου.

(Στο σημείο αυτό ο Βουλευτής κ. Δ. Πιπεργιάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): 'Ηταν αυτονόητο ότι ο κύριος συνάδελφος θα επιμείνει στο αίτημά του, κύριε Πρόεδρε. Θεωρώ, όμως, ότι απάντησα με σαφήνεια. Είπα για τους συγκεκριμένους συνταξιούχους ότι είναι παλαιοί συνταξιούχοι, ότι μπορούσαν να εξαντλήσουν αυτό το δικαίωμά τους στα στεγαστικά προγράμματα του Ο.Ε.Κ. μέχρι το 1996 που τροποποιήθηκε ο σχετικός κανονισμός και ότι στην ουσία, μέχρι τότε δεν υπήρχαν οι σχετικές προϋποθέσεις...

ΔΗΜΗΤΡΙΟΣ ΠΙΠΕΡΓΙΑΣ: Δεν είχε ικανοποιηθεί το αίτημά τους μέχρι τότε, κύριε Υπουργέ.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Σας παρακαλώ πολύ.

Σας απάντησα ότι στην ουσία δεν ήταν ποτέ δικαιούχοι. 'Ηταν κατά κάποιον τρόπο ένα ευεργέτημα που τους εδίδετο. Είναι συνταξιούχοι με ελάχιστα ένσημα στο Ι.Κ.Α. και συνεπώς και ελάχιστες παρακρατήσεις υπέρ του Ο.Ε.Κ., που συνταξιοδοτήθηκαν πιθανότατα με τη διαδικασία της διαδοχικής ασφάλισης. Μεταπήδησαν σε άλλο φορέα ή ήλθαν από άλλο


 

  

Σελίδα 2028 

φορέα στο Ι.Κ.Α., μετέφεραν τα δικαιώματά τους και συνταξιοδοτήθηκαν.

Αυτό το πρόγραμμα έληξε με την τροποποίηση του κανονισμού. Και δεν προτιθέμεθα, επαναλαμβάνω, για τη σαφήνεια της απαντήσεως, να τροποποιήσουμε το σχετικό άρθρο.

ΔΗΜΗΤΡΙΟΣ ΠΙΠΕΡΓΙΑΣ: Αυτό το γνωρίζουν. 'Ηταν σαφές.

ΠΡΟΕΔΡΕΥΩΝ (Παναγιώτης Ν. Κρητικός): Η δεύτερη επίκαιρη ερώτηση με αριθμό 330/12.11.97 είναι του Βουλευτή της Νέας Δημοκρατίας κ. Βασιλείου Μιχαλολιάκου προς τους Υπουργούς Εργασίας και Κοινωνικών Ασφαλίσεων, Εθνικής Οικονομίας και Οικονομικών, σχετικά με τις προθέσεις της Κυβέρνησης για ρύθμιση του συνταξιοδοτικού συστήματος, των ασφαλιστικών εισφορών κλπ.

Η ερώτηση του κ. Μιχαλολιάκου σε περίληψη έχει ως εξής:

"'Εντονη ανησυχία και προβληματισμός αναμένεται να δημιουργηθεί σε εκατοντάδες χιλιάδες εργαζομένους από τους κυβερνητικούς σχεδιασμούς στον τομέα της Κοινωνικής Ασφάλισης.

Σύμφωνα με εκτενές δημοσίευμα της εφημερίδας "Η ΒΡΑΔΥΝΗ" της 6.11.97 σελίδα 64, η Κυβέρνηση με πλήρη μυστικότητα προετοιμάζει πρωτοφανείς αλλαγές στο συνταξιοδοτικό σύστημα, στις ασφαλιστικές εισφορές και σε άλλα σχετικά, τη στιγμή κατά την οποία δηλώνει ότι η πρώτη φάση του κοινωνικού διαλόγου ολοκληρώθηκε.

Συγκεκριμένα, μεταξύ άλλων αναφέρθηκε ότι εντός του 1998 θα εφαρμοστεί νέος τρόπος υπολογισμού των συντάξεων (συνολικά ο ασφαλιστικός βίος και όχι η τελευταία πενταετία), θα αυξηθούν τα ασφάλιστρα στα επικουρικά ταμεία των δημοσίων υπαλλήλων, των ΔΕΚΟ, των τραπεζοϋπαλλήλων κλπ. Επίσης, ότι θα αυξηθούν τα όρια συνταξιοδότησης για την κατηγορία των βαρέων και ανθυγιεινών επαγγελμάτων.

Εξάλλου θα υπάρξει αύξηση των νοσηλίων κατά 50%, καθώς και μείωση της φαρμακευτικής δαπάνης στο σύνολο των ασφαλιστικών ταμείων, ενώ θα περικοπούν κατά 20% οι εγκρίσεις δαπανηρών ιατρικών πράξεων.

Εάν τα περιεχόμενα του δημοσιεύματος απηχούν την πραγματικότητα αβίαστα, δημιουργείται η εντύπωση ότι σκοπός της Κυβερνήσεως είναι, με πραξικοπηματικές ενέργειες να φέρει τους ασφαλισμένους εργαζόμενους προ τετελεσμένων γεγονότων, αχρηστεύοντας ουσιαστικά την υποτυπώδη διαδικασία του πολυδιαφημισθέντος κοινωνικού διαλόγου.

Κατόπιν τούτων, οι κύριοι Υπουργοί καλούνται να ενημερώσουν το Σώμα:

1. Αληθεύουν ή όχι όσα αναφέρονται στο σχετικό δημοσίευμα της εφημερίδας "Η ΒΡΑΔΥΝΗ";

2. Αν ναι, γιατί δεν τέθηκαν τα ανωτέρω θέματα υπ' όψιν των κοινωνικών εταίρων προτού ολοκληρωθεί η πρώτη φάση του κοινωνικού διαλόγου.

3. Πώς προβλέπουν να αποφύγουν την πρωτόγνωρη επιδρομή στο εισόδημα των ασφαλισμένων, χωρίς να επιδεινωθεί η ήδη δεινή οικονομική θέση των εργαζομένων, αποτρέποντας ταυτόχρονα την κατάρρευση των ασφαλιστικών ταμείων".

Ο Υφυπουργός Εργασίας και Κοινωνικών Ασφαλίσεων, κ. Φαρμάκης έχει και πάλι το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Είναι προφανές, κύριε Πρόεδρε, ότι ο συντάκτης της εφημερίδας από το δημοσίευμα της οποίας ο αγαπητός κύριος συνάδελφος πήρε τα στοιχεία για την επίκαιρη ερώτησή του, δεν είναι καλά πληροφορημένος. 

Αυτό διαφαίνεται ίσως και από τα αναφερόμενα στην ίδια την επίκαιρη ερώτηση. Ο κ. Μιχαλολιάκος διατηρεί τις επιφυλάξεις του στα αναφερόμενα στο δημοσίευμα και λέγει: "Εάν τα περιεχόμενα του δημοσιεύματος απηχούν την πραγματικότητα τότε... κλπ."

Θα μπορούσα, λοιπόν, να κλείσω απαντώντας ότι δεν απηχούν την πραγματικότητα όσα δημοσιεύονται στη συγκεκριμένη εφημερίδα της συγκεκριμένης ημερομηνίας.

'Ομως, είναι καλύτερα να πω λίγα λόγια:

Η Κυβέρνηση δεν προετοιμάζει πρωτοφανείς αλλαγές στο συνταξιοδοτικό σύστημα της χώρας με πλήρη μυστικότητα, κύριε συνάδελφε. Απεναντίας έχει επιλέξει την ανοιχτή διαδικασία, τη δημόσια, του πλήρους διαλόγου. Η πρώτη φάση του κοινωνικού διαλόγου, που αναφέρεται ότι ολοκληρώθηκε, δεν αναφέρεται στο ασφαλιστικό προφανώς. Η άλλη ενότητα ολοκληρώθηκε. Η πρώτη ενότητα για το ασφαλιστικό πρόκειται να ολοκληρωθεί περί το τέλος Ιανουαρίου ή το Φεβρουάριο. Κατά συνέπεια, δεν πρόκειται περί μυστικών διαδικασιών, ώστε να ληφθούν οι όποιες κυβερνητικές αποφάσεις.

'Εχουμε πει πολλές φορές και πρέπει να τονίσω και σήμερα στην Αίθουσα εδώ, ότι δεν πρόκειται να αλλάξει ο τρόπος υπολογισμού των συντάξεων. Και πρέπει να προσθέσω επιπλέον ότι αντί της αυξήσεως των ορίων ηλικίας για την κατηγορία των βαρέων και ανθυγιεινών που αναφέρετε στην ερώτησή σας, ανακοινώθηκε πριν από δέκα ημέρες από τον Υπουργό Εργασίας και Κοινωνικών Ασφαλίσεων ότι πρόκειται να καταργηθεί η διάταξη που επρόκειτο να αρχίσει να ισχύει από την 1.1.98 που αυξάνονταν τα όρια ηλικίας κατά ένα εξάμηνο κατ' έτος μέχρι το 2000, ώστε να πάμε από το 58 στο 60.

Κατά συνέπεια και εδώ ο συντάκτης της εφημερίδας που είχε το σχετικό δημοσίευμα δεν είναι καλά πληροφορημένος.

Επίσης, δεν πρόκειται να αυξηθούν τα ασφάλιστρα στα επικουρικά ταμεία των υπαλλήλων, όπως λέτε.

Θέλω να σας πω γενικότερα ότι οι όποιες νομοθετικές παρεμβάσεις κριθούν αναγκαίες για το μέλλον του ασφαλιστικού μας συστήματος, θα είναι αποτέλεσμα του κοινωνικού διαλόγου και η Κυβέρνηση θα κάνει τις επιλογές της μετά το τέλος του κοινωνικού διαλόγου.

Δεν υπάρχει κανένας αιφνιδιασμός προς κανέναν.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού.)

Θα παρακαλούσα, κύριε Πρόεδρε, ή τώρα ή στη δευτερολογία μου να πω ορισμένα πράγματα. Μπορώ να κάνω χρήση της δευτερολογίας μου;

ΠΡΟΕΔΡΕΥΩΝ (Παναγιώτης Ν. Κρητικός): Στη δευτερολογία σας.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Θα παρακαλούσα τον κύριο Πρόεδρο, τώρα να μιλήσετε, για να έχω και εγώ κάποια δυνατότητα να απαντήσω.

ΠΡΟΕΔΡΕΥΩΝ (Παναγιώτης Ν. Κρητικός): Να μην του στερήσουμε το δικαίωμα της δευτερολογίας. Εξάλλου αυτό δεν είναι ούτε σύνηθες ούτε επιτρεπτό από τον Κανονισμό. Είπε μάλιστα στην αρχή ότι θα μπορούσε να τα διαψεύσει όλα, αλλά αισθάνθηκε την ανάγκη να πει δυο κουβέντες. Είπε τέσσερις.

Ο κ.Μιχαλολιάκος έχει το λόγο.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε χαίρομαι, εκφράζω δηλαδή την πολιτική μου ικανοποίηση για τη διάψευση του συγκεκριμένου ρεπορτάζ της έγκυρης εφημερίδας, που έγινε διά χειλέων του κυρίου Υφυπουργού. Εύχομαι η ζωή να αποδείξει ότι τον κύριο Υφυπουργό δεν θα διαψεύσει η μέλλουσα κυβερνητική πολιτική, γιατί πρέπει να παραδεχθούμε σ'αυτήν την Αίθουσα ότι έχει διαμορφωθεί ένα κλίμα μείζονος κινδύνου. Το κλίμα που έχει διαμορφωθεί, έχει προκύψει είτε με τη διαδικασία των διαρροών, τα οποία πότε διαψεύδονται, πότε δεν διαψεύδονται και βεβαίως, με την περιβόητη έκθεση και εισήγηση του καθηγητού κ. Σπράου.

Το κλίμα του μείζονος κινδύνου είναι ότι το ασφαλιστικό σύστημα καταρρέει και ότι εν πάση περιπτώσει οι κοινωνικοί εταίροι θα κληθούν να πληρώσουν το κόστος.

Η Νέα Δημοκρατία και εγώ προσωπικά, ασφαλώς, στηρίζουμε τη διαδικασία ως θεσμό του κοινωνικού διαλόγου υπό την προϋπόθεση ότι και η Κυβέρνηση τον αντιμετωπίζει ως θεσμό που θα παράγει προτάσεις και ιδέες και όχι ως παρελκυστίνδα για να οδηγήσουμε τους κοινωνικούς εταίρους σε απραξία διεδικήσεων.

Ας κάνουμε όμως -και θα παρακαλούσα τον κύριο Υφυπουργό να το αποδεχθεί- μια γενική αρχή. Οι όροι στο ασφαλιστικό σύστημα δεν μπορεί να επιδεινώνονται κατά τη λειτουργία της παραγωγικής διαδικασίας της εργασίας του


 

  

Σελίδα 2029 

εργαζόμενου. Μπορεί, αν το επιτρέπουν οι δυνατότητες, και πρέπει να βελτιώνονται. Σε καμιά περίπτωση, όμως, δεν πρέπει να επιδεινώνονται. Δεν είναι δυνατόν, να συντηρούμε το κλίμα του μείζονος κινδύνου για να έρθουμε εκ των υστέρων να περικόψουμε ίσως τις ακρότητες των εισηγήσεων και να πούμε: "αυτά μπορούμε και αυτό είναι κοινωνική πολιτική". Κοινωνική πολιτική όμως σημαίνει βελτίωση των υπαρχόντων όρων, σε καμία περίπτωση ελαχιστοποίηση της επιδείνωσης.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, η Κυβέρνηση δεν ευθύνεται για το όποιο κλίμα μείζονος κινδύνου, όπως το προσδιορίσατε, έχουν δημιουργήσει άλλοι σε σχέση με το ασφαλιστικό σύστημα. Και έχει τονιστεί πολλές φορές απ'όλους μας ότι το ασφαλιστικό μας σύστημα δεν καταρρέει. Και οφείλω να το τονίσω σ'αυτήν την Αίθουσα. 'Εχει πολλά προβλήματα, αλλά και σημαντικές αντοχές για πολλά χρόνια από σήμερα μέχρι το 2010 που αναφέρεται, αν θέλετε, και στην έκθεση Σπράου, που δεν είναι κυβερνητικό κείμενο. Και δεν αποτελεί δέσμευση για την Κυβέρνηση. Αυτό το έχουμε πει πολλές φορές. Πρέπει όμως μέχρι το 2010 να πάρουμε μέτρα, ώστε σε όσους θα επέλθει ο ασφαλιστικός κίνδυνος απ'αυτό το έτος περίπου και μετά, να έχουν την κοινωνική προστασία που απαιτείται. Δεν μπορούμε να βλέπουμε το σύστημα να προχωρεί, να μεγεθύνονται τα προβλήματα και να μην μας απασχολεί.

Θέλω να προσθέσω όμως για την ερώτησή σας μερικά πράγματα σε απάντηση της αύξησης των νοσηλίων, που αναφέρεται στο δημοσίευμα, της μείωσης της φαρμακευτικής δαπάνης και της μείωσης των ιατρικών πράξεων. Να πω δηλαδή σε ό,τι αφορά την αύξηση του νοσηλίου ότι το κλειστό νοσήλιο και για τις ιδιωτικές κλινικές και για τα δημόσια νοσηλευτικά ιδρύματα έχει να αναπροσαρμοστεί από το 1993. Είναι αίτημα όλων να αναπροσαρμοστεί. Αυτόν τον καιρό μελετάται από τα συναρμόδια Υπουργεία η αναπροσαρμογή του κλειστού νοσηλίου, για να είναι δικαιότερο. Γιατί εν τω μεταξύ έχει ξεπεραστεί, έχουν προστεθεί νέες ιατρικές πράξεις και πολλά άλλα πράγματα.

Αυτά, ως προς αυτό το θέμα.

Δεύτερον, για τη μείωση της φαρμακευτικής δαπάνης. Η Κυβέρνηση έχει ανακοινώσει μια σειρά μέτρων για τη μείωση της φαρμακευτικής δαπάνης, για να έχει ο πολίτης φθηνότερο φάρμακο, να μη στερηθεί ταυτόχρονα όμως κανείς κάποιο φάρμακο που έχει ανάγκη. Η μείωση της φαρμακευτικής δαπάνης προέρχεται από άλλον τρόπο κοστολόγησης και ανακοστολόγησης και από την κατάργηση των επιβαρύνσεων. 'Οπως γνωρίζετε, το περίφημο ΕΟΦόσημο, τον κοινωνικό πόρο υπέρ του ΤΣΑΥ και υπέρ του ταμείου των εργαζομένων στο φάρμακο. Αυτό όμως γίνεται χωρίς να στερηθούν και οι ασφαλιστικοί οργανισμοί το αντίστοιχο ποσό που έπαιρναν από αυτόν τον κοινωνικό πόρο, διότι σαφώς προκύπτει από την κυβερνητική ανακοίνωση ότι αναλαμβάνει ο κρατικός προϋπολογισμός να καλύψει αυτό το έσοδο των ασφαλιστικών οργανισμών.

Τρίτον, και τελειώνω, κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός): Με το τρίτο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δυστυχώς τα θέματα είναι τέτοια, που πρέπει να έχουμε λίγο χρόνο.

Ακόμη η μείωση των δαπανών για ιατρικές πράξεις αναφέρεται στο δημοσίευμα. Αυτό δεν ανταποκρίνεται στην πραγματικότητα. Παρά το γεγονός ότι αποδεδειγμένα, όπως και σε αυτήν την Αίθουσα έχουμε ξανακουβεντιάσει, υπάρχει μια φοβερή τεχνητή ζήτηση των ακριβών ιατρικών πράξεων, οι ασφαλιστικοί οργανισμοί καταβάλλουν δαπάνες για όλες τις σύγχρονες πράξεις, εφόσον κρίνονται αναγκαίες για τους ασφαλισμένους.

ΠΡΟΕΔΡΕΥΩΝ (Παναγιώτης Ν. Κρητικός): Η τρίτη επίκαιρη ερώτηση με αριθμό 355/17.11.97 του Βουλευτή του Κομμουνιστικού Κόμματος Ελλάδος κ. Δημητρίου Β. Κωστόπουλου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με το πρόβλημα που δημιουργήθηκε από την απόφαση για πληρωμή παραλαβής της προκήρυξης του δημόσιου διαγωνισμού για τις προσλήψεις στο δημόσιο, διαγράφεται λόγω κωλύματος και Υπουργού και Υφυπουργών, επειδή βρίσκονται στη Θεσσαλονίκη, στο Συνέδριο της ΚΕΔΚΕ.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Και οι τρεις;

ΠΡΟΕΔΡΕΥΩΝ (Παναγιώτης Ν. Κρητικός): Ναι, έτσι μας πληροφορούν. Είναι το Συνέδριο της ΚΕΔΚΕ, έχουν πάει και οι τρεις και έτσι κωλύονταν να έρθουν.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν έφθαναν οι δύο;

ΠΡΟΕΔΡΕΥΩΝ (Παναγιώτης Ν. Κρητικός): Θα μπορούσατε να πάτε και εσείς και να αναπτύξετε εκεί την ερώτηση.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Θα μπορούσα, αλλά δεν έχω τη δυνατότητα. Μήπως μπορούμε οι δυο μας να τη συζητήσουμε;

ΠΡΟΕΔΡΕΥΩΝ (Παναγιώτης Ν. Κρητικός): Θα μπορούσατε να την αναπτύξετε ενώπιον της Τοπικής Αυτοδιοίκησης. Θα την επανακαταθέσετε. Το ίδιο ισχύει και με την επίκαιρη ερώτηση του κ. Καλαντζή. Και αυτή θα διαγραφεί, για τους ίδιους λόγους αφού απευθύνεται στο ίδιο Υπουργείο.

'Αλλωστε έχει επικαιρότητα, διότι σήμερα άρχισε ο Γολγοθάς των νέων, θα κρατήσει για ένα-δύο μήνες.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Απ' ό,τι καταλαβαίνω, πανηγυρική είναι στη Θεσσαλονίκη.

ΠΡΟΕΔΡΕΥΩΝ (Παναγιώτης Ν. Κρητικός): Δεν το γνωρίζω, αυτά είναι θέματα της εκτελεστικής εξουσίας.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εκατόν είκοσι χιλιάδες διχίλιαρα έχουν πέσει.

ΠΡΟΕΔΡΕΥΩΝ (Παναγιώτης Ν. Κρητικός): Κατά τον Κανονισμό σύμφωνα με το άρθρο 131 παράγραφος 2 θα συζητηθεί αυτήν τη στιγμή η με αριθμό 356/17.11.97 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδος κ.Απόστολου Τασούλα προς τον Υπουργό Υγείας και Πρόνοιας, σχετικά με τη λήψη μέτρων επίλυσης των προβλημάτων των νοσοκομειακών γιατρών.

Η επίκαιρη ερώτηση έχει ως εξής:

"Οι νοσοκομειακοί γιατροί όλης της χώρας βρίσκονται σε απεργιακές κινητοποιήσεις περισσότερο από ένα μήνα, με αποφάσεις τόσο της ομοσποσπονδίας τους όσο και των μεγαλυτέρων πρωτοβάθμιων ενώσεών τους διεκδικώντας νέο ιατρικό μισθολόγιο σύμφωνα με τις προτάσεις τους και με αναδρομική ισχύ από 1.1.1997.

Ερωτάται ο κύριος Υπουργός:

- Αν θα ψηφιστεί νέο ιατρικό μισθολόγιο για το 1997 και αν θα ισχύσει αναδρομικά από 1.1.1997 όπως ζητούν οι γιατροί.

- Θα επιμείνει η Κυβέρνηση να μην αναγνωρίζει την εφημερίδα των νοσοκομειακών γιατρών σαν αληθινή υπερωριακή απασχόληση και να μην την πληρώνει σαν τέτοια; Θα επιμείνει σε λογικές ποσοστών εφημερευόντων γιατρών έξω από τις πραγματικές και αληθινές ανάγκες των νοσοκομείων; Θα αναγνωρίσει την εφημερία ετοιμότητας σαν πραγματική ανάγκη και να την πληρώσει αξιοπρεπώς στο 60% της τιμής της ενεργούς, που θεωρούν απαραίτητο οι νοσοκομειακοί γιατροί, ώστε να μην ξαναγυρίσουμε στο απαράδεκτο καθεστώς των πλασματικών εφημεριών;

- Θα αυξήσει τους βασικούς μισθούς σε σχέση με αυτούς που προτείνει το πόρισμα της διυπουργικής επιτροπής;

- Θα αποδεχθεί το αίτημα για πλήρη μονιμότητα και αποκλειστική απασχόληση όλων των γιατρών των δημοσίων νοσοκομείων;".

Ο κύριος Υφυπουργός Υγείας και Πρόνοιας κ. Σκουλάκης έχει το λόγο για τρία λεπτά. 'Οπως αντιλαμβάνεσθε, να είναι σύντομες οι απαντήσεις σας γιατί τα ερωτήματα είναι πολλά. Δεν είναι αντικείμενο μιας επίκαιρης ερώτησης.

ΑΠΟΣΤΟΛΟΣ ΤΑΣΟΥΛΑΣ: 'Ενα είναι.

ΠΡΟΕΔΡΕΥΩΝ (Παναγιώτης Ν. Κρητικός): 'Ενα με τέσσερα παιδιά. Πολύτεκνο είναι το ερώτημα!


 

  

Σελίδα 2030 

Ορίστε, κύριε Υπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα είμαι πάρα πολύ σύντομος.

Κύριε Πρόεδρε, η Κυβέρνηση είχε δεσμευτεί ότι μέσα στο '97 καταθέτει νομοθέτημα που θα ρυθμίσει τα θέματα του μισθολογίου των γιατρών. Συνεστήθη μια μεικτή επιτροπή από εκπροσώπους του Υπουργείου Οικονομικών, του Υπουργείου Υγείας και Πρόνοιας και από εκπροσώπους των συνδικαλιστικών οργανώσεων των γιατρών.

Εργάστηκε αυτή η επιτροπή δύο μήνες περίπου. Υπέβαλε το πόρισμά της και τώρα εδώ και δεκαπέντε με είκοσι ημέρες περίπου υπάρχει μια επικοινωνία των συνδικαλιστικών οργανώσεων των γιατρών με την πολιτική ηγεσία του Υπουργείου Υγείας, με τον κ. Γείτονα, με μας όλους. Τους έχουμε συναντήσει δύο-τρεις φορές και έχουμε συζητήσει τα θέματα του μισθολογίου. 'Εχουν κάνει μια πρώτη επικοινωνία με το Υπουργείο Οικονομικών, συγκεκριμένα με τον κ. Χριστοδουλάκη και σήμερα υπάρχει σε εξέλιξη μέχρι το απόγευμα νομίζω -δεν θυμάμαι την ώρα- μια συνάντηση της Ομοσπονδίας Νοσοκομειακών Ιατρών με τον Υφυπουργό Οικονομικών, τον κ. Χριστοδουλάκη.

Νομίζω ότι η συζήτηση βρίσκεται σε καλό δρόμο και πιστεύω ότι σήμερα θα καταλήξουν. Δεν νομίζω ότι δικαιούμαι να απαντήσω στα ερωτήματά σας, γιατί αυτά ακριβώς είναι και το αντικείμενο της συζήτησης της σημερινής συνάντησης. Θέλω να πιστεύω ότι όλα θα πάνε καλά.

Δεν έχω να πω τίποτα άλλο, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, οι Υπουργοί όταν θέλουν μας λένε: "ζήτω το συνδικαλιστικό κίνημα, αυτό προηγείται, εμείς δεν παρεμβαίνουμε". Και όταν θέλουν άλλοτε λένε, "τι το συνδικαλιστικό κίνημα θα ακούσουμε τώρα, εμείς εδώ είμαστε Κοινοβούλιο". Εν πάση περιπτώσει, εμείς θέλαμε να μας δώσει ο Υπουργός μία απάντηση που να αφορά συγκεκριμένα ζητήματα:

Πρώτον, θα ψηφιστεί το μισθολόγιο; Δεύτερον, θα ισχύσει από 1.1.97; Τρίτον, όσον αφορά το μεγάλο ζήτημα των πλασματικών εφημεριών, θα αναγνωρισθεί η εφημερία ετοιμότητας; Τέταρτον, θα ενταχθούν οι αποδοχές που είχαν ως τώρα οι τακτικές στο βασικό μισθό; Αυτά είναι τα βασικά ερωτήματα στα οποία πρέπει να απαντήσετε. Και φυσικά και για τη μονιμότητα που ζητούν οι γιατροί. 'Αλλωστε γι' αυτά βρίσκονται σε κινητοποιήσεις. Και είναι άλλο ζήτημα αν κουβεντιάζετε. Κουβεντιάζετε και διαφωνείτε και γι' αυτό βρίσκονται σε κινητοποιήσεις. Θα έπρεπε να μας το πείτε και να μας το πείτε τώρα, αν είστε διατεθειμένοι σε ζητήματα αρχής, παραδείγματος χάρη, η κατάργηση των πλασματικών, η αναγνώριση της εφημερίας ετοιμότητας σαν υπηρεσία ανάγκης.

Να σχολιάσουμε το εξής: Συμβαίνει το παρακάτω στα νοσοκομεία. Επειδή υπάρχουν ελλείψεις σε ιατρικό προσωπικό, σε μία σειρά νοσοκομεία ή και κέντρα υγείας αναγκάζονται να κάνουν εφημερίες περισσότερες γιατί είναι λίγο το προσωπικό. Τους λέτε, ξέρετε, είναι τόσο το πλαφόν. Τι θα γίνει με αυτές τις ιστορίες; Θα λυθούν αυτά τα ζητήματα; Αυτά ρωτάμε. Και δεν είναι του κ. Χριστοδουλάκη αυτό το πράγμα, αλλά είναι του Υπουργείου Υγείας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, γνωρίζει πολύ καλά ο αγαπητός συνάδελφος ότι το νομοσχέδιο για το μισθολόγιο των γιατρών το επεξεργάζεται το Υπουργείο Οικονομικών. Το Υπουργείο Υγείας συμμετέχει βεβαίως στις συζητήσεις, γιατί οι εργαζόμενοι για τους οποίους συζητούμε είναι γιατροί του ΕΣΥ, του Εθνικού Συστήματος Υγείας. Αλλά αντιλαμβάνεσθε ότι δεν το καταθέτουμε εμείς, το καταθέτει το Υπουργείο Οικονομικών. Αλλά και αν ακόμη κατέθετε το νομοσχέδιο το Υπουργείο Υγείας και Πρόνοιας, τα ερωτήματα τα οποία έχετε υποβάλει και στα οποία με καλείται σήμερα να απαντήσω, αντιλαμβάνεσθε ότι είναι τα θέματα τα οποία θα συζητηθούν σήμερα. Μπορώ να προκαταλάβω εγώ, αγαπητέ συνάδελφε, τον Υπουργό των Οικονομικών, τον κ. Χριστοδουλάκη, αφού σήμερα έχει την τελευταία -ελπίζω- συνάντηση με τους εκπροσώπους των εργαζομένων; 'Ολα αυτά θα απαντηθούν μέσα από τις διατάξεις, μέσα από τα άρθρα του νομοσχεδίου που θα κατατεθεί στη Βουλή και θα έχουμε τη δυνατότητα να συζητήσουμε και να επιχειρηματολογήσουμε ο καθένας από τη σκοπιά του γι'αυτά που θέλει να επιχειρηματολογήσει.

Ευχαριστώ πολύ.

ΑΠΟΣΤΟΛΟΣ ΤΑΣΟΥΛΑΣ: Η εφημερία ετοιμότητας είναι καθαρά δικό σας θέμα!

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αυτά θα απαντηθούν, κύριε συνάδελφε.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ! Δεν έχει περαιτέρω συζήτηση!

Το πιεστικό όργανο είναι δυσανάλογο με το πιεζόμενο!

Τέταρτη επίκαιρη ερώτηση πρώτου κύκλου είναι η με αριθμό 349/17.11.97 του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εθνικής Οικονομίας και Οικονομικών, σχετικά με τα μέτρα που πρόκειται να λάβει η Κυβέρνηση για πάταξη της φοροδιαφυγής και είσπραξη των οφειλόμενων φόρων στο δημόσιο.

Η επίκαιρη ερώτηση του κ. Αποστόλου έχει ως εξής:

"Η Κυβέρνηση προκειμένου να αναστρέψει το αρνητικό σε βάρος της κλίμα που δημιουργήθηκε με την κατάθεση του προϋπολογισμού, έδωσε στη δημοσιότητα λίστα επτακοσίων είκοσι δύο επιχειρήσεων που φέρονται να οφείλουν διακόσια σαράντα τέσσερα δισεκατομμύρια (244.000.000.000) δραχμές στην εφορία.

Με αυτήν την τακτική θέλει να δείξει ότι υπεύθυνοι για τη σκληρή σε βάρος των χαμηλών και μεσαίων εισοδημάτων οικονομική της πολιτική είναι οι φοροφυγάδες και ότι η ίδια κινείται προς την κατεύθυνση πάταξης της φοροδιαφυγής.

Επειδή και άλλες φορές έχουν ανακοινωθεί ανάλογες λίστες οφειλετών, αλλά έχουν ακολουθηθεί ευνοϊκές ρυθμίσεις και το μόνο που απέμεινε ουσιαστικά ήταν η ανικανότητα και η απροθυμία της Κυβέρνησης να πατάξει τη φοροδιαφυγή, ερωτάται ο κύριος Υπουργός:

Γιατί μέχρι σήμερα δεν εισπράχθηκαν οι φόροι αυτοί και ποια πρόσθετα μέτρα πρόκειται να λάβει για την είσπραξή τους;".

Το ερώτημα είναι συγκεκριμένο. 

Ο Υφυπουργός Οικονομικών κ. Γεώργιος Δρυς έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ευχαριστώ κατ'αρχήν τον κύριο συνάδελφο, γιατί μου δίνει τη δυνατότητα να απαντήσω σε ένα θέμα το οποίο είναι -αν θέλετε- στην επικαιρότητα κυρίως των εφημερίδων.

Στο ν. 2362/95, που ψήφισε η Κυβέρνησή μας και στο άρθρο 10 παράγραφος 4, που αφορά το δημόσιο λογιστικό και τον έλεγχο των δαπανών του κράτους, προβλέπεται, κύριε συνάδελφε, η υποχρέωση της Κυβέρνησης να μαζί με τον προϋπολογισμό στη Βουλή δύο αναλυτικές εκθέσεις. Μία του γενικού διευθυντή Φορολογίας και Φορολογικών Ελέγχων και μία του γενικού διευθυντή Τελωνείων και Ειδικών Φόρων Κατανάλωσης καθώς και του Γενικού Λογιστηρίου του Κράτους, οι οποίες περιλαμβάνουν και στατιστικά στοιχεία με την επιβολή προστίμων για φορολογικές και τελωνειακές παραβάσεις, καθώς και πίνακες παραβατών.

Η υποχρέωση αυτή, κύριε συνάδελφε, είναι υποχρέωση των γενικών διευθυντών, δηλαδή του υπηρεσιακού μηχανισμού του Υπουργείου Οικονομικών και η Κυβέρνηση δεν παρεμβαίνει στη διαμόρφωση του καταλόγου αυτού και το γνωρίζετε αυτό πάρα πολύ καλά.

Αυτό που πρέπει να κάνει η Κυβέρνηση είναι να μεριμνά, ώστε κατά την κατάθεση του Προϋπολογισμού να συνοδεύεται με τις δύο αυτές εκθέσεις.

Η διαδικασία αυτή ακολουθήθηκε πέρσι, το 1996 για πρώτη φορά και για δεύτερη φορά γίνεται το 1997 πάλι μαζί με την κατάθεση του προϋπολογισμού.

Θα περίμενα, κύριε συνάδελφε, να εκφράσετε τα θετικά σας


 

  

Σελίδα 2031 

σχόλια για τη συνέπεια με την οποία η Κυβέρνηση τηρεί τις νομικές διατάξεις, οι οποίες ενισχύουν τη διαφάνεια στο δημόσιο βίο. Σε εφαρμογή, λοιπόν, των διατάξεων αυτών η Κυβέρνηση με την κατάθεση του προϋπολογισμού του έτους 1998 έδωσε στη δημοσιότητα πίνακες που περιλαμβάνουν φυσικά και νομικά πρόσωπα, για τα οποία διαπιστώθηκε από τις ελεγκτικές υπηρεσίες του Υπουργείου μας ότι διέπραξαν διάφορες φορολογικές και τελωνειακές παραβάσεις. Οι παραβάσεις αυτές είναι δυνατόν να είχαν διαπραχθεί όχι μόνο το 1996, αλλά και προγενέστερα, αλλά από το Υπουργείο Οικονομικών διεπιστώθησαν κατά τους ελέγχους που έγιναν το 1996 και το 1997. Οι πίνακες αυτοί περιλαμβάνουν και τα ποσά των φόρων και των προστίμων που έχουν καταλογιστεί σε βάρος των παραβατών, ανεξάρτητα του γεγονότος ότι σε ορισμένες περιπτώσεις μπορεί να έχουν ασκηθεί τα προβλεπόμενα ένδικα μέσα ενώπιον των διοικητικών δικαστηρίων. Διότι, κύριοι συνάδελφοι, είναι γνωστή η τακτική η οποία ακολουθείται από τους φορολογικούς παραβάτες. Μόλις διαπιστωθεί μία παράβαση, αυτό το οποίο κάνουν είναι να προσφεύγουν στα δικαστήρια και να κρατάει αυτή η διαφορά μεταξύ των φορολογικών αρχών και των δικαστηρίων πάρα πολλά χρόνια. Αν λοιπόν ακολουθούσαμε αυτό που φαίνεται να μας συστήνετε, είναι σίγουρο ότι ουδέποτε θα δίναμε στη δημοσιότητα καταλόγους φορολογικών παραβατών.

Θέλω να σας διαβεβαιώσω, κύριε συνάδελφε, ότι τα καταλογισθέντα ποσά των φόρων και των προστίμων είναι, μετά τη νόμιμη ταμειακή τους βεβαίωση, εισπρακτέα δημόσια έσοδα. Δηλαδή, αποτελούν έσοδα του τακτικού προϋπολογισμού και για την είσπραξη των εσόδων αυτών θα λάβει η Κυβέρνηση όλα τα μέσα τα οποία προβλέπει η φορολογική νομοθεσία.

Τέλος, σας διαβεβαιώ ότι δεν είναι στις προθέσεις της Κυβέρνησής μας να προχωρήσει σε κανενός είδους ρυθμίσεις τέτοιων οφειλών.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, αν και υπάρχουν περιπτώσεις αντιδράσεων για μερικές περιπτώσεις οφειλετών, το πρόβλημα δεν είναι οι λίστες για τις οποίες άλλωστε, όπως πράγματι είπατε, υπάρχει σχετική υποχρέωση, αλλά το πρόβλημα είναι αν αυτοί οι φόροι και τα πρόστιμα που ανακοινώνονται, πληρώνονται.

Υπάρχει μία εντύπωση στην κοινή γνώμη, ότι τη δημοσιοποίηση αυτών των καταλόγων ακολουθούν ευνοϊκές ρυθμίσεις. Εξάλλου εσείς γνωρίζετε ότι και στο τέλος της περασμένης χρονιάς συζητήσαμε εδώ το νομοσχέδιο για τους τελωνειακούς κώδικες, όπου είχαμε αντίστοιχες ευνοϊκές ρυθμίσεις.

Γνωρίζετε ότι το καλοκαίρι, με την τροποποίηση του νομοσχεδίου που αφορούσε τις φορολογικές παραβάσεις, πάλι είχαμε ουσιαστικά ρυθμίσεις, ειδικά σε περιπτώσεις παρακρατήσεων ΦΠΑ. Επειδή ο συγκεκριμένος κατάλογος αφορά ειδικά τις περιπτώσεις παρακράτησης ΦΠΑ και το λαθρεμπόριο καυσίμων, είναι εγκληματικές παραβάσεις για μας και θα θέλαμε, αν είναι δυνατόν, όταν δημοσιοποιούνται αυτές οι λίστες, επειδή υπάρχει περίπτωση να επαναλαμβάνονται ονόματα τα οποία ήταν και στην προηγούμενη λίστα σαν παραβάτες, να συμπληρώνονται με τις εισπράξεις που έχουν γίνει στο ενδιάμεσο διάστημα, ούτως ώστε να εμπεδωθεί στον ελληνικό λαό η φορολογική δικαιοσύνη, διότι αυτό που πιστεύει σήμερα ο ελληνικός λαός είναι ότι απλά ανακοινώνονται ονόματα και στο τέλος κάνουμε ρυθμίσεις.

Εμείς θέλουμε να δώσετε να καταλάβει ο ελληνικός λαός, με αυτήν την πρόταση που σας κάνουμε, ότι αντιμετωπίζονται όλοι με την ίδια τακτική.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, στην πρωτολογία μου δεν είχα το χρόνο να αναπτύξω στον κύριο συνάδελφο τα μέτρα τα οποία διαθέτει το φορολογικό οπλοστάσιο του Υπουργείου Οικονομικών για την είσπραξη των βεβαιωμένων οφειλών.

Η είσπραξη των οφειλών αυτών, όπως και εσείς αναφέρατε, κύριε συνάδελφε, διασφαλίζεται, με την αυστηρή εφαρμογή των διατάξεων του Κώδικα Είσπραξης Δημοσίων Εσόδων, με τη λήψη αναγκαστικών διοικητικών μέτρων, για τα οποία ενδεικτικά αναφέρω την επιβολή κατάσχεσης κινητών και ακινήτων, τη μη χορήγηση φορολογικής ενημερότητας, τη μη θεώρηση βιβλίων και στοιχείων, την απαγόρευση εξόδου από τη χώρα, καθώς και τη λήψη άλλων ασφαλιστικών μέτρων.

Αυτό είναι το φορολογικό οπλοστάσιο το οποίο έχουμε και νομίζω ότι είναι επαρκές. Αν η Κυβέρνηση κρίνει ότι χρειάζεται περαιτέρω αυστηροποίηση αυτού του φορολογικού οπλοστασίου, τότε βεβαίως θα το αντιμετωπίσει με νομοθετική δική της πρωτοβουλία.

Θέλω όμως να σας ενημερώσω ότι έχετε τη δυνατότητα, όποτε θέλετε, να σας δώσουν οι αρμόδιες υπηρεσίες του Υπουργείου Οικονομικών τα στοιχεία εκείνα, τα οποία αφορούν προηγούμενες χρήσεις, έτσι ώστε να ενημερωθείτε ποιοι εκ των φορολογικών παραβατών πλήρωσαν τις φορολογικές τους παραβάσεις και ποιοι βεβαίως έχουν προσφύγει με τη γνωστή δυνατότητα που τους δίνει ο νόμος στα δικαστήρια, προκειμένου να διαιωνίζουν τη διαμάχη τους με το Υπουργείο Οικονομικών και να μην καταβάλουν ποτέ τους οφειλόμενους φόρους.

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 341/17.11.97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Γεωργίας, σχετικά με τη λήψη μέτρων για τη βοήθεια των αγροτών του Νομού Λευκάδος, που έχουν υποστεί ζημιές στις καλλιέργειές τους.

Η επίκαιρη ερώτηση της κ. Αράπη-Καραγιάννη έχει ως εξής:

"Στο Νομό Λευκάδας και ειδικότερα στην ορεινή Λευκάδα, λόγω της ανομβρίας από τις αρχές του Ιουνίου έως και τη σήμερον, έχουν υποστεί ζημιά οι καλλιέργειες της περιοχής.

Ιδιαίτερα καταστροφική υπήρξε η ανομβρία για τα ελαιόδενδρα, οι διαστάσεις της οποίας φθάνουν το 80% στις βουνοπλαγιές και 70% στις πεδιάδες. Η ζημιά των παραγωγών είναι τεράστια, αν αναλογισθεί κανείς ότι η καλλιέργεια ελιάς αποτελεί την κύρια πηγή εσόδων των αγροτών της περιοχής.

Ερωτάται ο κύριος Υπουργός:

Τι μέτρα προτίθεται να λάβει, προκειμένου να βοηθηθούν οι αγρότες του Νομού Λευκάδος, οι οποίοι αντιμετωπίζουν τεράστιο πρόβλημα επιβίωσης;".

Ο Υφυπουργός Γεωργίας κ. Δημήτρης Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, κύριοι συνάδελφοι, η κυρία συνάδελφος φέρνει στο προσκήνιο με την επίκαιρη ερώτησή της ένα σημαντικό θέμα για το Νομό Λευκάδος, για τον οποίο νομό την περασμένη χρονιά και ειδικότερα για τους παραγωγούς της περιοχής δεν ήταν καθόλου ευχάριστη.

Υπάρχουν δύο ειδών ζημιές: Οι ζημιές οι οποίες καλύπτονται από τον ΕΛΓΑ και υπάρχουν και οι ζημιές που, με βάση τον κανονισμό του ασφαλιστικού οργανισμού, δεν καλύπτονται.

Για τις ζημιές που προξενήθηκαν στον ελαιόκαρπο εξαιτίας της παρατεταμένης ξηρασίας που έπληξε έντονα τη Λευκάδα, αφού από το ένα εκατομμύριο τριακόσιες χιλιάδες δένδρα το ένα εκατομμύριο περίπου έχει ζημιές που κινούνται από το 50% μέχρι το 70% -αυτές είναι οι εκτιμήσεις των υπηρεσιών της Διεύθυνσης Γεωργίας της Λευκάδος- αυτές οι ζημιές δεν καλύπτονται ασφαλιστικά, σύμφωνα με τον κανονισμό ασφάλισης της φυτικής παραγωγής και δεν αποζημιώνονται από τον ΕΛΓΑ.

Πέρα από αυτά στις 14 Οκτωβρίου και στις 24 Οκτωβρίου και στις 29 Οκτωβρίου, αλλά και αργότερα, τώρα τις προηγούμενες ημέρες, υπήρξαν και άλλες ζημιές και έχουν γίνει αναγγελίες. Υποβλήθηκαν στον ΕΛΓΑ τρεις χιλιάδες τετρακόσιες είκοσι δηλώσεις για ζημιές από διάφορες κοινότητες του Νομού Λευκάδος. Για τις ζημιές αυτές ήδη έχει παρέμβει ο ΕΛΓΑ, διενεργούνται εκτιμήσεις και βεβαίως θα υπάρξει η ανάλογη αποζημίωση στα πλαίσια του ΕΛΓΑ.

Τι γίνεται όμως για τις ζημιές που προξενήθηκαν από την


 

  

Σελίδα 2032 

παρατεταμένη ξηρασία κατά τον Απρίλιο έως τον Οκτώβριο με αποτέλεσμα, όπως σωστά αναφέρετε στην ερώτησή σας, να υπάρχει έντονη καρπόπτωση και βεβαίως μείωση της ελαιοπαραγωγής στην περιοχή. Σ' αυτήν την περίπτωση είναι γνωστό ότι υπάρχουν αποζημιώσεις μέσα από τον προϋπολογισμό του Υπουργείου μας, μόνο που το έτος 1997, τόσο οι ζημιές που έγιναν και καλύπτονται, μέσω ΕΛΓΑ, ξεπέρασαν τα εξήντα δισεκατομμύρια, αλλά και οι ζημιές που πλήρωσε το Υπουργείο Γεωργίας στα πλαίσια του ν. 1409 -ζημιές που δεν συμπεριλαμβάνονται στον κανονισμό του ΕΛΓΑ- ξεπέρασαν τα είκοσι δισεκατομμύρια δραχμές. Και πιστεύουμε -επειδή η ζημιά είναι πραγματικά σημαντική στο Νομό Λευκάδας, αν δεν μπορέσουμε από τις πιστώσεις που έχουμε φέτος και που φαίνεται ότι έχουν εξαντληθεί- να μπορέσουμε να εντάξουμε στο πρόγραμμα του έτους 1998 και τις ζημιές της Λευκάδος, όπως κάνουμε και σε αρκετές άλλες περιοχές της χώρας.

ΠΡΟΕΔΡΕΥΩΝ (Παναγιώτης Ν. Κρητικός): Η κ. Αράπη - Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, χαίρομαι που αναγνωρίζετε ότι πράγματι υπάρχουν ζημιές, διότι σε μία περιοδεία που έκανα στη Λευκάδα, όπου είχε έλθει και ο πρόεδρος των αγροτικών συνεταιρισμών, είπε ότι μία επιτροπή που πέρασε, κατέγραψε τις ζημιές, που πράγματι ήταν 80% και 90% ειδικά στον 'Αγιο Πέτρο. Μάλιστα, πήγα στα χωράφια τους και είδα τις ελιές. Μετά πέρασε μία δεύτερη επιτροπή και τους έστειλε ένα χαρτί που έγραφε ότι οι ζημιές ήταν 40%, ενώ σε μερικά κτήματα ήταν ολοσχερώς κατεστραμμένες οι ελιές.

Η ανησυχία των κατοίκων εκεί είναι γιατί η δεύτερη επιτροπή που πέρασε έγραψε ότι οι ζημιές ήταν 40%, ενώ ήταν 80%-90%.

Φυσικά γνωρίζετε ότι το εισόδημα των κατοίκων της Λευκάδας είναι πενιχρό. Θα πρέπει να στηριχθεί η επαρχία μας και ειδικά η Λευκάδα, που γνωρίζετε ότι η μόνη παραγωγή που έχουν είναι το λάδι και η ελιά. Και πέρσι δεν δόθηκαν χρήματα, παρ' όλο που είχαν την ίδια ζημιά, αλλά και φέτος χαίρομαι που είπατε ότι θα προσπαθήσετε να τους αποζημιώσετε.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει κάποια παρατήρηση;

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Μόνο μια παρατήρηση θα κάνω, κύριε Πρόεδρε.

Κατ' αρχήν, οι αρμόδιες επιτροπές έχουν μια υποχρέωση να διαπιστώσουν το πραγματικό μέγεθος των ζημιών, μια και δεν είμαστε όλοι ειδικοί για να κάνουμε αυτές τις εκτιμήσεις.

Αυτό όμως είναι το τελευταίο που απασχολεί το Υπουργείο Γεωργίας. Το ύψος της ζημιάς θα το βρούμε. Το βασικό θέμα σήμερα είναι η αντικειμενικότητα, για να υπάρξει αξιοπιστία από τους παραγωγούς απέναντι στην πολιτεία. Είναι ένα θέμα στο οποίο εμείς δίνουμε τεράστια σημασία και θα συμβάλλουμε να υπάρξει στο τελικό αποτέλεσμα η ανάδειξη της πραγματικής ζημιάς.

Εκείνο που μας απασχολεί αυτήν τη στιγμή είναι η αναζήτηση των πόρων. Είναι ένα θέμα που, όπως τόνισα στην αρχή, εξήντλησε όλα τα αποθέματά μας και όλον τον προϋπολογισμό μας και αυτό είναι το μεγάλο μας πρόβλημα, διότι αθροιστικά τέτοιες ζημιές αναγγέλονται κάθε μέρα από ολόκληρη τη χώρα. Και βεβαίως οι ζημιές αυτές, που δεν εντάσσονται στον οργανισμό ή σε κάποιον άλλον κανονισμό, ξεπερνάνε, όπως σας ανέφερα και προηγούμενα, τα είκοσι δισεκατομμύρια (20.000.000.000) δραχμές. 'Εχουμε εγκρίνει τα επτά δισεκατομμύρια (7.000.000.000) δραχμές για άλλες ζημιές της χώρας που έγιναν ενωρίτερα, τα αποθέματα τέλειωσαν, γι' αυτό επιζητούμε λύσεις, έτσι ώστε να αντιμετωπίσουμε και το πρόβλημα της Λευκάδας με τον καλύτερο δυνατό τρόπο.

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δευτέρου κύκλου:

Πρώτη είναι η με αριθμό 327/12.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Σπηλιόπουλου προς τους Υπουργούς Υγείας και Πρόνοιας, Δημόσιας Τάξης, σχετικά με τις προθέσεις της Κυβέρνησης να επιλύσει τα προβλήματα των λαθρομεταναστών που διαμένουν στο λιμάνι της Πάτρας. 

Η ερώτηση του κ. Σπηλιόπουλου έχει ως εξής:

"Είναι γνωστό ότι στα όρια του λιμανιού της Πάτρας, εδώ και ένα χρόνο περίπου, έχουν εγκατασταθεί λαθρομετανάστες Κούρδοι. Ο αριθμός τους είναι αυξομειούμενος από οκτακόσιοι έως εβδομήντα και έχουν στόχο τη λαθραία αναχώρησή τους προς την Ιταλία. Διαβιώνουν σε άθλιες συνθήκες, μέσα σε εγκαταλειμμένα βαγόνια του ΟΣΕ και πολλές φορές επιτυγχάνουν το στόχο τους, που είναι, όπως προανέφερα, η λαθραία εισαγωγή τους στην Ιταλία.

Εκτός από το απαράδεκτο και τριτοκοσμικό θέαμα στην είσοδο του λιμανιού της Πάτρας, που μας προσβάλλει και μας εκθέτει σαν χώρα στα μάτια της κοινής γνώμης και σε ολόκληρο τον κόσμο, μας κατηγορούν ότι υποθάλπουμε την διαφυγή των λαθρομεταναστών προς την Ιταλία και στις άλλες χώρες της Ευρώπης.

Τελευταία παρουσιάστηκαν σ' αυτούς τους ανθρώπους μολυσματικές ασθένειες, όπως η ψώρα (είχαμε τέσσερα κρούσματα). Αυτό συνέβη επειδή ζουν σε άθλιες συνθήκες και δεν συνεργάζονται με τις τοπικές υγειονομικές αρχές. Τα γεγονότα αυτά εγκυμονούν σοβαρούς κινδύνους για την υγεία των ανθρώπων αυτών, αλλά και ολόκληρου του λαού της Πάτρας και μας εκθέτουν σαν κράτος και σαν κοινωνία.

Ερωτώνται οι κύριοι Υπουργοί, τι μέτρα προτίθενται να λάβουν άμεσα, ώστε να εκλείψει αυτό το απαράδεκτο γεγονός".

Ο Υπουργός Δημόσιας Τάξης κ. Γεώργιος Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.

Το πρόβλημα είναι πράγματι τόσο σοβαρό, όσο περιγράφεται στην ερώτηση και μας έχει απασχολήσει.

Επιχειρήσαμε πριν λίγο καιρό να δώσουμε λύση, προσφέροντας σ' αυτούς μια μετεγκατάσταση, αλλά δυστυχώς αρνήθηκαν, ακριβώς για τους λόγους που περιγράφετε, κύριε συνάδελφε, στην ερώτησή σας, δηλαδή γιατί θέλουν να βρίσκονται εκεί, σε μια προσπάθεια να φύγουν προς τα έξω.

Δεν είναι όμως δυνατόν να συνεχισθεί αυτή η κατάσταση και όχι μόνο για τους λόγους που περιγράφετε και τους κινδύνους της δημόσιας υγείας, -παρά την παρέμβαση του Πανεπιστημιακού Νοσοκομείου του Ρίο, που προσέφερε κάποια περίθαλψη σε ορισμένους- αλλά και διότι, αν παραμείνουν εκεί περισσότερο χρονικό διάστημα, είναι βέβαιο ότι αυτό αποτελεί ένα κίνητρο για αύξησή τους. Αν αυξηθούν ακόμα περισσότερο, το πρόβλημα θα γίνει δυσχερέστερο.

'Εχουμε επεξεργασθεί κάποιες λύσεις. Μπορώ να βεβαιώσω ότι σε λίγες μέρες, ίσως και την άλλη εβδομάδα, θα έχουμε λύσει το πρόβλημα το οποίο καταθέτετε με την ερώτησή σας. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπηλιόπουλος έχει το λόγο.

ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ: Κύριε Πρόεδρε, χαίρομαι για την απάντηση του Υπουργού. Γνωρίζει πολύ καλά το πρόβλημα απ'ό,τι φαίνεται και προτίθεται να λάβουν μέτρα, τόσο το Υπουργείο του όσο και το Υπουργείο Υγείας, για να λυθεί αυτό το μεγάλο πρόβλημα που έχουμε στο λιμάνι της Πάτρας.

Συμπληρωματικά μόνο θα ήθελα να πω, κύριε Υπουργέ -και να μου το επιτρέψετε- ότι η μία πλευρά του προβλήματος είναι η κατάσταση αυτών των ανθρώπων στην πύλη του λιμανιού, μέσα στην καρδιά της Πάτρας. Πράγματι είναι αλήθεια ότι ο αριθμός συνεχώς αυξάνει, γιατί βλέπουν πολλοί ότι πετυχαίνουν το στόχο τους, που είναι να διαφύγουν, και παρά τις φιλότιμες προσπάθειες και της Αστυνομίας και των τελωνειακών αρχών κατορθώνουν να φύγουν στην Ιταλία και στις άλλες χώρες της Ευρώπης.

Από την άλλη μεριά, όμως, έχουμε ένα τριτοκοσμικό πράγματι θέαμα μπροστά στην πύλη του λιμανιού. 'Οσοι


 

  

Σελίδα 2033 

έρχονται στην Πάτρα -και η Πάτρα είναι πύλη της Ελλάδος προς την Ευρώπη- βλέπουν αυτό το άθλιο φαινόμενο μπροστά στο λιμάνι, βλέπουν μέσα σε εγκαταλειμμένα βαγόνια αυτούς τους ανθρώπους να ζουν σε τέτοιες συνθήκες.

Η άλλη πλευρά όμως και η πιο επικίνδυνη είναι ότι έχουν αρχίσει και παρουσιάζονται ασθένειες. Παρουσιάστηκαν δερματοπάθειες σοβαρές και αυτό προκύπτει από τις εκτιμήσεις των γιατρών και των νοσοκομείων, όπως είπατε, γιατί ζουν σε άθλιες, απαράδεκτες συνθήκες.

Προχθές όμως είχαμε και ένα άλλο φαινόμενο. Είχαμε ένα κρούσμα μηνιγγίτιδος σε έναν απ'αυτούς τους ανθρώπους, τον οποίο πήγαν αμέσως στο νοσοκομείο. 'Ομως -και αυτό το γράφουν όλες οι εφημερίδες της Πάτρας- αυτός διέφυγε, το έσκασε από το νοσοκομείο και σήμερα δεν ξέρουν πού βρίσκεται και βέβαια εγκυμονεί κινδύνους για την υγεία και των ανθρώπων αυτών, αλλά και των Πατρινών.

Πιστεύω, λοιπόν, πως για να λείψει αυτό το απαράδεκτο φαινόμενο που εγκυμονεί τόσους κινδύνους και τόσες κατηγορίες για μας -ακόμα και η Ιντερπόλ, αν δεν κάνω λάθος, έχει επιληφθεί του θέματος- πρέπει να φύγουν από εκεί. Να πάνε σε έναν οργανωμένο καταυλισμό να ζήσουν σε ανθρώπινες συνθήκες, να έχουν μια στοιχειώδη υγειονομική περίθαλψη και να τελειώσει αυτή η ιστορία. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, κατ'αρχήν θέλω να κάνω μία επισήμανση, όπως προκύπτει από έκθεση του Πανεπιστημιακού Νοσοκομείου του Ρίο. Υπάρχουν κάποια προβλήματα, αλλά δεν είναι τόσο δραματικά όσο τα εξέθεσε ο κύριος συνάδελφος.

'Οσον αφορά το πρόβλημα, κύριε συνάδελφε, πρέπει να πω ευθέως ότι παρουσιάζει πολλές δυσκολίες. Και παρουσιάζει πολλές δυσκολίες, πρώτον, διότι νομίζω ότι δύσκολα κάποιος θα συμφωνούσε εδώ μέσα ότι θα έπρεπε να χρησιμοποιήσουμε βία για να τους διώξουμε από εκεί και να αστυνομεύουμε το λιμάνι για να μην επανέλθουν. Κάπου λοιπόν πρέπει να πάνε. Το να πάνε κάπου δεν είναι εύκολο, αλλά υπάρχει και ένα άλλο πρόβλημα. Αν πάνε κάπου, πάλι δημιουργείται ένας χώρος προσέλκυσης κάποιων άλλων. Ειλικρινά πρέπει να καταθέσω στο Σώμα, ότι είναι ένα από τα δυσκολότερα προβλήματα που αντιμετωπίζουν σήμερα τα συναρμόδια Υπουργεία. 'Ομως, ειδικά αυτό που έχει γίνει στο λιμάνι της Πάτρας, δεν μπορεί να παραταθεί και γι' αυτό θα δώσουμε λύση.

ΠΡΟΕΔΡΕΥΩΝ (Παναγιώτης Ν. Κρητικός): Η δεύτερη με αριθμό 335/14-11-97 επίκαιρη ερώτηση του Βουλευτή της Νέας Δημοκρατίας κ. Γεώργιου Καλαντζή προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με το πρόβλημα που δημιουργήθηκε από την απόφαση για πληρωμή παραλαβής της προκήρυξης του δημόσιου διαγωνισμού για προσλήψεις στο δημόσιο, διαγράφεται λόγω κωλύματος των ερωτώμενων Υπουργού και Υφυπουργών.

ΓΕΩΡΓΙΟΣ ΚΑΛΑΝΤΖΗΣ: Κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός): Εξήγησα και προηγουμένως ότι σύμπασα η πολιτική ηγεσία του Υπουργείου είναι στην πατρίδα σας στην Κέρκυρα.

ΓΕΩΡΓΙΟΣ ΚΑΛΑΝΤΖΗΣ:Μισό λεπτό.

ΠΡΟΕΔΡΕΥΩΝ (Παναγιώτης Ν. Κρητικός): Τι να το κάνετε το μισό λεπτό; Για να επικαλεσθείτε το άρθρο 129...

ΓΕΩΡΓΙΟΣ ΚΑΛΑΝΤΖΗΣ: Γνωρίζετε...

ΠΡΟΕΔΡΕΥΩΝ (Παναγιώτης Ν.Κρητικός): 'Εχει απαντηθεί πολλές φορές αυτό. Δεν υπάρχει συναρμόδιος Υπουργός εδώ, δεν το απευθύνετε σε άλλον Υπουργό, δεν έχει εκπροσωπηθεί, δια μη αρμοδίου Υπουργού, ποτέ Υπουργός, κατά συνέπεια δεν έχετε το λόγο.

ΓΕΩΡΓΙΟΣ ΚΑΛΑΝΤΖΗΣ: Γνωρίζετε ότι δεν είμαι εξ αυτών που καταπονούν το Σώμα ή δημιουργούν προβλήματα.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, είσθε απ'αυτούς που συμβάλλουν στην αναβάθμιση του Σώματος και σας συγχαίρω γι'αυτό.

ΓΕΩΡΓΙΟΣ ΚΑΛΑΝΤΖΗΣ: Προσπαθώ. Μόνο θέλω να κάνω μια επισήμανση. 'Οπως πολύ σωστά επισημάνατε, στο άρθρο 132 του Κανονισμού λέει: "ο αρμόδιος ή εξουσιοδοτημένος Υπουργός". Δεν μπορούσε αυτήν τη στιγμή να βρίσκεται κάποιος Υπουργός εδώ;

ΠΡΟΕΔΡΕΥΩΝ (Παναγιώτης Ν. Κρητικός): Εννοείτε εξουσιοδοτημένος εκ του αυτού Υπουργείου, στο οποίο απευθύνεται.

ΓΕΩΡΓΙΟΣ ΚΑΛΑΝΤΖΗΣ: Μα, λέει "εξουσιοδοτημένος", κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Και εν πάση περιπτώσει, αυτό το "εξουσιοδοτημένος" στην πρακτική δεν έχει εφαρμοσθεί.

ΓΕΩΡΓΙΟΣ ΚΑΛΑΝΤΖΗΣ: Δηλαδή τι θα γίνει τώρα; Δεν θα απαντηθεί η ερώτησή μας;

ΠΡΟΕΔΡΕΥΩΝ (Παναγιώτης Ν. Κρητικός): Είπα και προηγουμένως στον κ. Κωστόπουλο, ότι η επικαιρότητα αυτής της ερώτησης είναι διαρκής. Να την επανακαταθέσετε και θα συζητηθεί πολύ σύντομα.

ΓΕΩΡΓΙΟΣ ΚΑΛΑΝΤΖΗΣ: Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Είναι διαρκής για τους λόγους που αναφέρετε. 'Αλλωστε σήμερα άρχισαν οι καταθέσεις αιτήσεων.

Τέταρτη είναι η με αριθμό 348/17.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για επίλυση του προβλήματος της στέγασης του Γυμνασίου-Λυκείου παλιννοστούντων Θεσσαλονίκης, η οποία έχει ως εξής:

"'Ενα από τα ελάχιστα διαπολιτισμικά σχολεία της χώρας μας, το Γυμνάσιο-Λύκειο παλιννοστούντων Θεσσαλονίκης, μετά από απαράδεκτες ρατσιστικού χαρακτήρα εκδηλώσεις εκ μέρους γονέων και μαθητών του Γ' Λυκείου Θεσσαλονίκης, υποχρεώθηκε να μεταφερθεί στην περιοχή Ελαιώνα Πανοράματος.

Το κτίριο στο οποίο μεταφέρθηκε το Γυμνάσιο-Λύκειο παλιννοστούντων δεν καλύπτει από άποψη αιθουσών και εγκαταστάσεων τις προϋποθέσεις ενός σύγχρονου σχολείου. Το σοβαρότερο όμως πρόβλημα είναι ότι το σχολείο βρίσκεται ανάμεσα σε δύο πυλώνες υψηλής τάσης της ΔΕΗ, που βρίσκονται δεξιά και αριστερά στα όρια του οικοπέδου του σχολείου.

Οι κίνδυνοι για την υγεία των μαθητών και των εκπαιδευτικών είναι άμεσοι και μόνο η λύση της μεταφοράς του σχολείου παλιννοστούντων σε άλλη περιοχή είναι ενδεδειγμένη.

Ερωτάται ο κύριος Υπουργός, τι προτίθεται να κάνει ώστε επιτέλους να λυθεί το πρόβλημα της στέγασης του Γυμνασίου-Λυκείου παλιννοστούντων Θεσσαλονίκης σε κατάλληλη περιοχή, χωρίς τους κινδύνους για την υγεία μαθητών και εκπαιδευτικών".

Δεν ορίζετε την απόσταση, γιατί έχει και μία απόσταση ασφαλείας και είναι σημαντικό αν παραβιάζεται η απόσταση αυτή. 

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, επιτρέψτε μου να παραφράσω τον Πιραντέλο και να πω: "Δεν είναι έτσι όπως σας φαίνεται". Τώρα, γιατί αναφέρομαι στον Πιραντέλο; Γιατί πραγματικά αυτή η ιστορία έλαβε διαστάσεις παράλογου φαινομένου. Φάνηκε ως μία εκδήλωση ρατσισμού στη Θεσσαλονίκη, ενώ δεν είναι. Φάνηκε ως πρόβλημα σχολικής στέγης, ενώ δεν είναι. 

Ποιο είναι το πρόβλημα; Να το δούμε. Στο 3ο Γυμνάσιο-Λύκειο Θεσσαλονίκης συστεγάζονταν προσωρινά και το Γυμνάσιο-Λύκειο παλιννοστούντων. Η συστέγαση αυτή, έστω και προσωρινή, δημιούργησε ένα οξύτατο πρόβλημα. Περίπου χίλια εκατό παιδιά παρακολουθήσαν μαθήματα με διπλοβάρδιες στο 3ο Γυμνάσιο-Λύκειο και στο Γυμνάσιο-Λύκειο παλιννοστούντων, αντίστοιχα.

Η πολιτεία, αλλά και η κοινωνία δεν έμεινε αδρανής. Η


 

  

Σελίδα 2034 

Νομαρχιακή Αυτοδιοίκηση Θεσσαλονίκης προκειμένου να αντιμετωπίσει αυτό το οξύ στεγαστικό πρόβλημα έψαξε και βρήκε σε μία προνομιακή περιοχή της Θεσσαλονίκης, θα έλεγα στην "Εκάλη" της Θεσσαλονίκης, στο Πανόραμα, ένα εκπαιδευτήριο, όπου επί μία σειρά ετών λειτουργούσε το Νηπιαγωγείο "Κυψέλη". Μπορεί βέβαια το εκπαιδευτήριο αυτό να μην παρέχει τους πολλούς χώρους, ώστε να λειτουργήσει ως μονόκυκλο το Γυμνάσιο-Λύκειο παλιννοστούντων, αλλά ωστόσο είναι ένα κτίριο σε ικανοποιητική κατάσταση, που τώρα ετοιμάζεται προκειμένου να δοθεί σε χρήση.

Εν όψει αυτής της αναμονής, της προετοιμασίας δηλαδή των εκπαιδευτηρίων άλλοτε "Κυψέλης" και τώρα Γυμνασίου-Λυκείου παλιννοστούντων, οδηγούνται σε κατάληψη του 3ου Γυμνασίου-Λυκείου οι μαθητές. Και βέβαια αυτοί είναι οι λιγότερο υπεύθυνοι. Στο κάτω-κάτω, αν αναζητήσει κανείς, θα βρει ένα πραγματικό αίτιο.

Ποιο είναι το αίτιο; Η έλλειψη αιθουσών; Η κακή περιοχή ή τα καλώδια της Δ.Ε.Η.; Καλώδια της Δ.Ε.Η. πράγματι περνούν και από αυτό το διδακτήριο που ήταν νηπιαγωγείο και ποτέ δεν σημειώθηκε ούτε παράπονο ούτε καμία βλάβη υγείας μαθητών. Παραδίπλα λειτουργεί το Αμερικάνικο Κολλέγιο "Ανατόλια", πιο εκεί λειτουργεί το Αρσάκειο Γυμνάσιο-Λύκειο και αν πούμε και το άλλο, ότι είναι διάσπαρτη η περιοχή από βίλες πλουσίων, που το πρώτο που θα τους ενδιέφερε είναι η προστασία της υγείας τους, αντιλαμβανόμαστε ότι η επίκληση δήθεν κινδύνου της υγείας των μαθητών είναι μία πρόφαση.

Ποιος την προβάλλει αυτήν την πρόφαση; Την προβάλλουν οι μαθητές; Την προβάλλουν οι γονείς; Ποιοι; Διότι οι γονείς και οι μαθητές δεν έχουν καμία αντίρρηση να πάνε στο Πανόραμα της Θεσσαλονίκης οι ίδιοι ή τα παιδιά τους, προκειμένου να φοιτούν εκεί, διότι όπως σας είπα είναι τόπος υγείας το Πανόραμα σε σχέση με την υπόλοιπη Θεσσαλονίκη. Ποιοι αντιδρούν;

Υποπτευόμαστε ότι μάλλον αντιδρούν οι εκπαιδευτικοί, οι καθηγητές του Γυμνασίου-Λυκείου παλιννοστούντων, που δεν θα ήθελαν να πάνε λίγο μακρύτερα από το 3ο Γυμνάσιο-Λύκειο που βρίσκεται κοντά στο Αριστοτέλειο Πανεπιστήμιο.

'Αρα, λοιπόν, αυτή είναι η τελική αιτία του φαινομένου, διότι κόντεψε όλη η Ελλάδα να δημιουργήσει μια εσφαλμένη εντύπωση, ότι στο έτος 1997, στο έτος εναντίον του ρατσισμού, εκδηλώνεται μια νεορατσιστική αντίληψη στην άλλοτε προσφυγομάνα, τη Θεσσαλονίκη, που ανέκαθεν φιλοξενούσε κόσμο και ότι αρχίζει να εκδηλώνεται αυτό το φαινόμενο.

Λάθος, αγαπητοί συνάδελφοι. Και ο Τύπος κινήθηκε με πολύ βιασύνη, επιπολαιότητα και προχειρότητα. Δεν είναι τέτοιοι οι κάτοικοι της Θεσσαλονίκης, ούτε οι μαθητές ούτε οι γονείς.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Πρώτα απ' όλα, κύριε Πρόεδρε, ο κύριος Υφυπουργός έχει ασθενή μνήμη, διότι είχα υποβάλει ερώτηση στις 19.10.1996 γι' αυτό το πρόβλημα και μου είχε απαντήσει ως εξής: "Αλλαγή μπορεί να γίνει μόνο ύστερα από κοινή συνεννόηση και πρόταση των ενδιαφερομένων.

Το αίτημα των γονέων του 3ου Λυκείου -σε αντίθεση με αυτά που λέει σήμερα- για αλλαγή των ωρών λειτουργίας, δεν έγινε αποδεκτό από τη Διεύθυνση Δευτεροβάθμιας Εκπαίδευσης, γιατί "δεν είχε καμιά σχέση με την εύρυθμη λειτουργία των σχολείων και δεν υπήρχε κοινά αποδεκτή πρόταση".

Αυτά λέγατε, κύριε Υφυπουργέ, πριν έντεκα μήνες, αλλά τώρα τα ξεχάσατε.

Δεύτερον, λέτε ότι δεν υπάρχουν ρατσιστικές διαθέσεις. 'Εχετε υπόψη σας τι γράφεται μέσα στο σχολείο και στα θρανία, τις εκδηλώσεις και τα συνθήματα που επικρατούν σ' αυτές τις εκδηλώσεις; Θα σας πω μερικά: "Στα τσακίδια να πάτε, πότε θα μας αδειάσετε τη γωνιά, είσθε ανεπιθύμητοι κλπ.". 

Αυτά είναι τα κεντρικά συνθήματα τα οποία επικρατούν στις εκδηλώσεις εναντίον αυτών των παιδιών, κύριε Υφυπουργέ. Ο Τύπος ασχολείται καθημερινά με αυτό το θέμα και μου κάνει κατάπληξη ότι το Υπουργείο Παιδείας δεν επέδειξε την απαιτούμενη ευαισθησία εγκαίρως για να παρέμβει και ερχόσαστε τώρα να μας πείτε ότι δεν συμβαίνει απολύτως τίποτα, παρά μόνο αυτή η καταραμένη ΟΛΜΕ και οι εκπαιδευτικοί, γιατί αυτή είναι η μόνιμη επωδός σας. 'Οποτε σας ασκήσω μία κριτική για ανεπάρκειες στην εκπαίδευση, θα καταγγείλετε πάντοτε τους εκπαιδευτικούς και μάλιστα τις έγκυες εκπαιδευτικούς, ότι για τα κενά δήθεν οφείλονται οι γυναίκες εκπαιδευτικοί, που μόλις μείνουν έγκυες εγκαταλείπουν τη δουλειά τους. Σήμερα πάλι οι εκπαιδευτικοί φταίνε.

'Εχετε διαβάσει επιστημονικές έρευνες, π.χ. γι' αυτό το ακατάλληλο του σχολείου;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχουν γίνει έρευνες.

ΠΕΤΡΟΣ ΚΟΥΝΑΛΑΚΗΣ: Βεβαίως έχουν γίνει. Υπάρχει μελέτη του επίκουρου καθηγητή Ηλεκτρονικής Φυσικής του Πανεπιστημίου Αθηνών κ. Λολιούση και υπάρχει και απόφαση του Συμβουλίου της Επικρατείας το 1997 για ομοειδή υπόθεση, σύμφωνα με την οποία απαιτείται απόφαση του Υπουργείου Υγείας, όταν υπάρχει κοντά ηλεκτρομαγνητικό πεδίο. Γιατί όλα αυτά τα υποτιμάτε και μας λέτε για το "Ανατόλια" και τις πολυτελείς βίλες, οι οποίες είναι μακριά από τους πυλώνες; Δεν είναι δίπλα, όπως είναι αυτό το σχολείο που έχει εγκαταλειφθεί. Θέλω να μου πείτε τι λέγατε το 1996. Θέλετε να σας δώσω την απάντησή σας να τη διαβάσετε;

ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας είκοσι τέσσερις μαθητές και ένας συνοδός δάσκαλος από το 78ο Δημοτικό Σχολείο Αθηνών, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" και της ιστορικής έκθεσης της Ενσωμάτωσης της Δωδεκανήσου.

(Χειροκροτήματα).

Ο κύριος Υφυπουργός έχει το λόγο.

ΠΕΤΡΟΣ ΚΟΥΝΑΛΑΚΗΣ: Μία λέξη θα ήθελα να πω ακόμα, κύριε Υφυπουργέ. Ξέρετε πόσες αγωγές και μηνύσεις έχουν υποβληθεί από γονείς για τα παιδιά των παλιννοστούντων;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχω πει κατ' επανάληψη εδώ μέσα ότι όλοι κοπτόμεθα υπέρ της αποκέντρωσης αρμοδιοτήτων, αλλά και όλοι εδώ μέσα υποπίπτουμε τελικά στον πειρασμό της συγκέντρωσης των ευθυνών, πάντοτε στην κεντρική εξουσία.

Δεν θέλω να πω ότι υπεύθυνη είναι η νομαρχιακή αυτοδιοίκηση, αλλά είναι προφανές ότι δεν μπορεί να ασχολείται το Υπουργείο Παιδείας εάν και κατά πόσο και πού θα αγοραστεί ένα σχολείο, πώς θα λυθεί το πρόβλημα επί τόπου της σχολικής στέγης. Αυτό είναι θέμα της νομαρχιακής αυτοδιοίκησης. Και νομίζω ότι η Nομαρχιακή Aυτοδιοίκηση της Θεσσαλονίκης έκανε ό,τι καλύτερο μπορούσε προκειμένου να διευθετήσει αυτό το πρόβλημα. 

'Εψαξε για να βρει, για να λύσει πραγματικά την ασφυκτική κατάσταση και το οξύ λειτουργικό πρόβλημα του 3ου Γυμνασίου-Λυκείου, με μία έστω προσωρινή λύση και αγόρασε με τριακόσια σαράντα εκατομμύρια (340.000.000) δραχμές ένα άλλο κτίριο.

Δεν διαχωρίζει, δεν διακρίνει, δεν αποβάλλει, δεν περιθωριοποιεί τους Ποντίους, διότι εάν έχετε εσείς μία φορά ευαισθησία για τους Ποντίους, εγώ έχω χίλιες, κύριε Κουναλάκη, διότι είμαι ο ίδιος Πόντιος και γεννήθηκα και στη Θεσσαλονίκη. Και γι'αυτό λιγάκι προσωπικά έχω θιγεί, διότι η Θεσσαλόνικη δεν είναι τόπος ρατσισμού. Είναι προσφυγομάνα και κοσμοπολίτισσα και εκεί βρήκαμε καταφύγιο όλοι. Αν κάποιοι προβοκάτορες γράψαν σε κάποιους τοίχους ένα σύνθημα, ε, αυτό δεν μπορεί να απηχεί τη νοοτροπία των Θεσσαλονικέων και γενικότερα των Βορειοελλαδιτών. Γι'αυτό να είμαστε και λίγο προσεκτικοί και όχι μόνο εμείς αλλά και οι δημοσιογράφοι. Και δεν μπορούν δηλαδή στο έτος της Πολιτιστικής Πρωτεύουσας της Θεσσαλονίκης να δίδεται η εικόνα ότι η Θεσσαλονίκη είναι έδρα νεορατσισμού. Γι'αυτό ακριβώς -και με συγχωρείτε, που έχω λιγάκι εκραγεί –θα


 

  

Σελίδα 2035 

πρέπει κάποια στιγμή να είμαστε λίγο προσεκτικοί και να φυλάσσουμε την πατρίδα μας, τις πόλεις μας, τις αρχές μας, τα ιδανικά μας, την παράδοσή μας. Ιστορικά παραδοσιακή προσφυγομάνα πόλη είναι η Θεσσαλονίκη.

Ιδού, λοιπόν, η νομαρχιακή αυτοδιοίκηση τι έκανε. Τακτοποίησε ή δεν τακτοποίησε το θέμα; Ποιος φοβάται το καλώδιο; 'Εχουν γίνει χιλιάδες μελέτες. Και δεν μου λέτε; Οι Αμερικάνοι είναι λιγότερο ευαίσθητοι από εμάς σε θέματα υγείας; Το "Ανατόλια" με δύο χιλιάδες μαθητές παραδίπλα λειτουργεί. Το "Αρσάκειο" επίσης. Στο Πανόραμα τους πήγαν. Δεν πήγαν να τους εκδιώξουν και να τους βάλουν σε μια υποβαθμισμένη περιοχή της Θεσσαλονίκης, όπου θα έλεγα ότι δικαίως διαμαρτύρονται όλοι. 

Το πρόβλημα, επομένως, λύθηκε ούτως ή άλλως, διότι παρενέβη ο Γενικός Γραμματέας των Παλιννοστούντων Ομογενών ο κ. Καμενίδης, του Υπουργείου Μακεδονίας-Θράκης. 'Εκανε δύο συσκέψεις με όλους τους ενδιαφερομένους και πράγματι τακτοποιήθηκε το θέμα και λύθηκε σήμερα η κατάληψη. Αλλά είναι τρομερό να γίνεται κατάληψη από παρεξήγηση και τελικά να λύνεται η κατάληψη μετά από εξήγηση

ΠΡΟΕΔΡΕΥΩΝ (Παναγιώτης Ν. Κρητικός): 'Εχω την τιμή να ανακοινώσω στο Σώμα ότι ο Πρόεδρος του Ελεγκτικού Συνεδρίου κ. Απόστολος Μπότσος, παρέδωσε στη Βουλή των Ελλήνων την ετήσια έκθεση του Ελεγκτικού Συνεδρίου, που αφορά στη διαχείριση του οικονομικού έτους 1995.

Πέμπτη είναι η με αριθμό 344/17.11.97 επίκαιρη ερώτηση του Βουλευτή του Δημορατικού Κοινωνικού Κινήματος κ. Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Κυβέρνησης για οικονομική αυτοτέλεια και κατοχύρωση των αρμοδιοτήτων του Ελληνικού Οργανισμού Φαρμάκων (ΕΟΦ).

Η ερώτηση του κ. Δημαρά έχει ως εξής:

"Μία σειρά κυβερνητικών παρεμβάσεων σε βάρος του Εθνικού Οργανισμού Φαρμάκων (ΕΟΦ) αποδυναμώνουν το ρόλο του και υποβαθμίζουν το έργο του.

Ειδικότερα, αναφέρονται η σταδιακή αφαίρεση αρμοδιοτήτων του ΕΟΦ, καθώς και η κατάργηση του ειδικού πόρου για τον ΕΟΦ.

Επειδή, εκτός από τη μεγάλη προσφορά του στην προστασία της δημόσιας υγείας, ο ΕΟΦ, επιτελεί και σημαντικό κοινωνικό έργο.

Ερωτώνται οι κύριοι Υπουργοί:

Ποιες πρωτοβουλίες πρόκειται να αναλάβουν για την κατοχύρωση και τη διεύρυνση των αρμοδιοτήτων του ΕΟΦ, καθώς και για την οικονομική αυτοτέλεια, προκειμένου να εκπληρώσει ο ΕΟΦ το θεσμοθετημένο ρόλο του".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητοί συνάδελφοι, χαίρομαι γιατί υπεβλήθη αυτή η επίκαιρη ερώτηση από το συνάδελφο τον κ. Δημαρά, για να δοθεί μία απάντηση σε μια σύγχυση που υπάρχει τις τελευταίες ημέρες, όσον αφορά τη λειτουργία του ΕΟΦ.

Η Κυβέρνηση αγαπητέ, κύριε Δημαρά, πήρε μια απόφαση να φθηνήνει το φάρμακο του ελληνικού λαού, να δώσει στον ελληνικό λαό πιο φθηνό φάρμακο κατά εκατόν είκοσι τέσσερα δισεκατομμύρια (124.000.000.000). Τόση είναι ακριβώς η μείωση της τιμής των φαρμάκων με τα μέτρα που πήρε. 'Εκανε ανακοστολόγηση βάσει της μικρότερης τιμής της Ευρώπης και κατήργησε όλες τις επιβαρύνσεις υπέρ τρίτων ΕΟΦ, ΤΕΑΥΦΕ και ΤΣΑΥ, προς όφελος του ελληνικού λαού και των ασφαλιστικών ταμείων.

'Αρα, λοιπόν, καταργήθηκε το EΟΦόσημο. Πόσο ήταν περίπου το ΕΟΦόσημο; Ετησίως ήταν περίπου πέντε δισεκατομμύρια (5.000.000.000). Γράφτηκαν στον προϋπολογισμό για φέτος τρία δισεκατομμύρια (3.000.000.000). Αυτή είναι η αλήθεια. Να σας πούμε όμως το μυστικό. Ξέρετε ότι τα αντιρετροϊκά φάρμακα τα οποία τα δίνουμε μέσω του ΕΟΦ-ΥΦΕΤ -το ΥΦΕΤ είναι θυγατρική του ΕΟΦ, τα πληρώνει το ΥΦΕΤ- είναι 2,8 δισεκατομμύρια. 'Αρα λοιπόν ήδη με την κάλυψη που έχουμε κάνει στον προϋπολογισμό έχουμε καλύψει όλες τις δαπάνες του ΕΟΦ. Δεν υπάρχει κανένα πρόβλημα και αυτό θέλω να διαβεβαιώσω και εσάς και τον ελληνικό λαό και τους εργαζόμενους, τους οποίους είδα τέσσερις-πέντε φορές και εγώ και ο Υπουργός. Τους διαβεβαιώσαμε ότι είναι εξασφαλισμένη η οικονομική αυτοδυναμία του ΕΟΦ, είναι εξασφαλισμένη η λειτουργία του. 'Αλλωστε και παλαιότερα μέσω του προϋπολογισμού έπαιρνε τις πιστώσεις. Από το 15% έπαιρνε το 1,5% αλλά μέσω πάλι του κρατικού προϋπολογισμού. 'Αρα, λοιπόν, δεν υπάρχει κανένα πρόβλημα. Μην ξεχνάτε δε, ότι με αποφάσεις μας έχουμε δώσει δυνατότητα επέκτασης του αντικειμένου του ΕΟΦ και των θυγατρικών του. Ψηφίσαμε το δευτεροβάθμιο επιστημονικό συμβούλιο του ΕΟΦ, αντί του ΕΕΣΥ, το οποίο εξασφαλίζει ουσιαστικά την αυτοτέλεια του οργανισμού. Ψηφίσαμε διάταξη για ανταποδοτικά τέλη που θα βοηθήσουν στην εξασφάλιση της οικονομικής του αυτοτέλειας. Με διάταξη νόμου του Υπουργείου Οικονομικών δίνουμε τη δυνατότητα να επεκτείνουν οι θυγατρικές του ΕΟΦ το αντικείμενό τους σε άλλες δραστηριότητες. 'Ηδη έχουμε αναθέσει στη ΦΑΡΜΕΤΡΙΚΑ, θυγατρική του ΕΟΦ, το δύσκολο έργο να επανεκδώσει όλα τα βιβλιάρια ασφαλισμένων του δημοσίου, να κάνει επιτέλους κωδικοποίηση, να έχουμε αριθμό μητρώου και να ξέρει η Ελλάδα πόσους ασφαλισμένους, άμεσα και έμμεσα,έχει του δημοσίου.

Επίσης με την ίδια διάταξη δίνουμε τη δυνατότητα στο ΕΚΕΒΥΛ, που είναι θυγατρική του ΕΟΦ, να ασχοληθεί με θέματα εξοπλισμού του νοσοκομείου νέας τεχνολογίας κλπ.

Επίσης με πρόσφατη υπουργική απόφαση δόθηκε η εντολή στον ΕΟΦ για τα διαγνωστικά αντιδραστήρια in vitro.

'Ολα αυτά, λοιπόν, αγαπητέ κύριε Δημαρά, αποδεικνύουν στην πράξη ότι όχι μόνο δεν θα υποβαθμισθεί το έργο του ΕΟΦ, αλλά έχοντας εξασφαλίσει την οικονομική του αυτοδυναμία, δίνουμε νέες δραστηριότητες και νέες αρμοδιότητες στον ΕΟΦ και τις θυγατρικές του.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Υπουργέ, ενθυμούμαι καλά ότι τον τελευταίο καιρό είσαστε και εσείς ένας εξ εκείνων, οι οποίοι εκτιμούν ότι το φάρμακο δεν μπορεί να λογισθεί ως εμπορεύσιμο καταναλωτικό προϊόν.

Λυπάμαι όμως ή έχω την αίσθηση ότι ο τρόπος με τον οποίο προσεγγίσατε αυτήν την ερώτηση και την αγωνία των εργαζομένων, που εκφράζεται και είναι άμεσα συνδεδεμένη με την αγωνία του κοινωνικού συνόλου, είναι τρόπος καθαρά λογιστικός. Γιατί δεν μπορείτε να αρνηθείτε το γεγονός ότι μέχρι σήμερα το όλο θέμα "ιατρικά βοηθήματα" τα οποία είναι πολλά, σύριγγες μιας χρήσεως, καθετήρες κλπ, προϊόντα δηλαδή ευρείας κατανάλωσης ή και νοσοκομειακής χρήσης, παραμένει σε εκκρεμότητα. Τα προϊόντα αυτά δεν εγκρίνονται πια και δεν ελέγχονται από τον ΕΟΦ, με επιπτώσεις στην προστασία της δημόσιας υγείας. Ανάλογη είναι και η περίπτωση των τροφίμων και συμπληρωμάτων ειδικής διατροφής για διαβητικούς όπου η επικάλυψη των αρμοδιοτήτων με το Γενικό Χημείο του Κράτους δυσχεραίνει το ελεγκτικό έργο του ΕΟΦ.

Πρέπει να παραδεχθείτε ότι ο ρόλος του ΕΟΦ στο πλέγμα παραγωγής-διακίνησης του προϊόντος είναι εξαιρετικά σημαντικός και εξόχως κοινωνικός.

Ο φόβος των εργαζομένων ότι με την απόφαση της Κυβέρνησης αποδυναμώνεται ο ρόλος του ΕΟΦ, ξεκινά κυρίως από την κατάργηση του ΕΟΦόσημου, όπως είπατε και εσείς λίγο πριν, του ειδικού πόρου, ο οποίος χαρακτηρίζεται υπέρ τρίτων και έτσι μοιάζει να λογίζεται ως τρίτος ο ΕΟΦ.

Το τεράστιο επίσης θέμα που έχει ανακύψει είναι σε σχέση με τους αντίστοιχους οργανισμούς φαρμάκων των λοιπών κρατών-μελών της Ευρωπαϊκής 'Ενωσης, τα οποία λειτουργούν κατά κανόνα ευέλικτα, ως αυτόνομοι οργανισμοί και στηρίζονται στην κρατική επιχορήγηση και στους πόρους τους από τις επιχορηγήσεις. 

Τα παράβολα που εισπράττονται για τις υπηρεσίες που


 

  

Σελίδα 2036 

παρέχουν οι οργανισμοί, εγκρίσεις, πιστοποιητικά, ανανεώσεις, τροποποιήσεις, είναι πολλαπλάσια των ισχυόντων στη χώρα μας, ενώ η νομοθεσία που εφαρμόζεται στη χώρα μας και στα λοιπά κράτη-μέλη είναι απολύτως ίδια, γιατί τα φάρμακα είναι ένας τομέας που έχει ολοκληρωθεί η εναρμόνιση των νομοθεσιών.

'Ετσι -για να κλείσω- ενδεικτικά από ένα έγγραφο της Ευρωπαϊκής 'Ενωσης σε σχέση με τα παράβολα για έγκριση νέων φαρμάκων για τις βιομηχανίες, προκύπτει ότι ενώ στις άλλες χώρες έχουμε οκτώ χιλιάδες πεντακόσια (8.500) ECU παραδείγματος χάριν από τη Φιλανδία, είκοσι δύο χιλιάδες επτακόσια πενήντα πέντε (22.755) από τη Γαλλία, τρεις χιλιάδες επτακόσια δεκαεννέα (3.719), εκατόν μία χιλιάδες επτακόσια εβδομήντα έξι (101.776) από την Αγγλία, στην Ελλάδα αντιστοιχούν διακόσια (200) ECU.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Και μετά την τοποθέτησή σας, κύριε Δημαρά, δεν επείστηκα ότι υπάρχει κανένα στοιχείο που να αποδεικνύει ότι η Κυβέρνηση αποδυναμώνει το ρόλο του ΕΟΦ. Αντίθετα, με αυτά που σας είπα και με αποφάσεις οι οποίες θα βγουν σύντομα, στην πράξη θα αναβαθμιστεί ο ΕΟΦ. Σας είπα ότι είναι εξασφαλισμένη η οικονομική του αυτοδυναμία, η ευελιξία του, η ανεξαρτησία του, η λειτουργία του. 'Αρα, λοιπόν, δεν υπάρχει κανένας λόγος ανησυχίας.

Είπατε για το παράβολο. Nαι, θα το αναπροσαρμόσουμε. Πρέπει να αναπροσαρμοστεί. Δεν είναι δυνατόν να βρίσκεται το παράβολο στην Ελλάδα σε τόσο χαμηλά επίπεδα. Υπάρχουν και άλλες αποφάσεις που θα αποδείξουν στην πράξη ότι αυτά που σας λέω είναι αληθινές, πραγματικές προθέσεις της Κυβέρνησης.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των επικαίρων ερωτήσεων.



  

Σελίδα 2037 σε PDF   

Σελίδα 2038 σε PDF   

Σελίδα 2039 σε PDF   


 

  

Σελίδα 2040 

ενσωμάτωση τροπολογιών της κυρίας Υπουργού και επιτρέπεται η απευθείας εκμίσθωση δικαιωμάτων του δημοσίου που αναφέρονται στο μεταλλευτικό κώδικα, προς την τελευταία μισθώτρια επιχείρηση.

Δεύτερον, προσαρμόζεται το ισχύον θεσμικό καθεστώς ως προς την περίπτωση που ανάδοχος της σύμβασης έρευνας και εκμετάλλευσης υδρογονανθράκων είναι κοινοπραξία, να ισχύει αυτοτελώς και για τα μέλη της.

Τρίτον, παρέχεται η δυνατότητα συμμετοχής στο Πρόγραμμα Ανάπτυξης 'Ερευνας και Τεχνολογίας (ΠΑΕΤ) κάθε φυσικού ή νομικού προσώπου του ιδιωτικού τομέα και όχι μόνο του δημοσίου τομέα.

Τέταρτον, συμπληρώνονται ή αντικαθίστανται ορισμένες διατάξεις του ισχύοντος θεσμικού πλαισίου του ν. 2244/84, με τις οποίες παρέχεται η δυνατότητα εφαρμογής του και στους λοιπούς τομείς του Υπουργείου Ανάπτυξης.

Πέμπτον, γίνονται ρυθμίσεις σχετικά με τις προσωπικές εγγυήσεις που έχουν δοθεί υπέρ του ελληνικού δημοσίου και υπέρ του Ε.Ο.Μ.Μ.Ε.Χ..

Στο σημείο αυτό θα ήθελα ν'αναφερθώ σε μια τροπολογία Βουλευτών του ΠΑΣΟΚ που αναφέρεται σ'ένα αίτημα για παράταση της ημερομηνίας ισχύος του σχετικού προεδρικού διατάγματος που αφορά στην παράταση λειτουργίας των συνεργείων μέχρι 31/12/97. Είναι γνωστό ότι πάρα πολλά συνεργεία, τα οποία επιθυμούν να μετεγκατασταθούν, αδυνατούν να το πράξουν, όχι από ευθύνη δική τους αλλά της πολιτείας, λόγω του ότι δεν υπάρχει χρήση γης σε πολλές πόλεις της Ελλάδας, και έτσι είναι ελλιπή τα δικαιολογητικά που προβλέπει το π.δ. 224 για λήψη άδειας λειτουργίας μέχρι το 2002.

Συγκεκριμένα στο Ηράκλειο διακόσια πενήντα συνεργεία καθίστανται παράνομα στο τέλος του χρόνου και δεν μπορούν να λειτουργήσουν, με όλες τις δυσμενείς επιπτώσεις γι' αυτά, διότι δεν υπάρχει χρήση γης στο Ηράκλειο. 

Καλώ λοιπόν την κυρία Υπουργό, να δεχθεί τη συγκεκριμένη τροπολογία, ώστε να δοθεί τριετής τουλάχιστον παράταση μέχρι 31/12/2000, για να μπορέσουν, είτε να εγκριθούν εν τω μεταξύ οι χρήσεις γης είτε να χρησιμοποιήσουν τις διατάξεις του παρόντος νομοσχεδίου για τις βιομηχανικές και επιχειρηματικές περιοχές για μετεγκατάστασή τους.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς, κύριε Σαρρή.

Ο κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, είναι γεγονός ότι το νομοσχέδιο που ψηφίσαμε είναι πάρα πολύ σημαντικό. 'Ομως ο τρόπος που νομοθετούμε και το νομοσχέδιο, που μας έχει έρθει στη Βουλή για επεξεργασία, βρίθει προχειρότητας και θα οδηγηθούμε σε τραγελαφικές, πραγματικά, καταστάσεις. 'Εχουν ήδη ψηφιστεί τα βασικά άρθρα του νομοσχεδίου. 'Ομως αν έγιναν τρεις ονομαστικές ψηφοφορίες, έγιναν ακριβώς για να αναδείξει η Νέα Δημοκρατία ότι αυτό το νομοσχέδιο θα έπρεπε να τύχει μεγαλύτερης προσοχής και επεξεργασίας από μέρους της Κυβέρνησης.

Είπα ότι θα οδηγηθούμε σε τραγικές καταστάσεις. Και αναφέρω μόνο μια. 'Ενας επιχειρηματίας μπορεί άνετα μόνος του να κάνει μια ΒΕΠΕ για να εξυπηρετήσει μόνο τις δικές του ανάγκες κάνοντας χρήση αιγιαλού, λιμενικές εγκαταστάσεις και δεν υπάρχει κανένας περιορισμός για μια αντίστοιχη δράση, παίρνοντας όλη την επιδότηση και δημιουργώντας μόνο γι' αυτόν μια επέκταση της δραστηριότητάς του. Δεν ξέρω πώς θα αντιμετωπισθεί, όταν θα έλθουν τέτοιες περιπτώσεις. Φοβάμαι μήπως υπάρχουν ήδη προσχεδιασμένες τέτοιες περιπτώσεις, όπως καταγγέλθηκε από άλλους συναδέλφους.

Στην ενότητα που συζητάμε, είναι γεγονός, ότι το άρθρο 19 και το άρθρο 20 συμπληρώνουν το νομοσχέδιο. Εγώ εκείνο που θα ήθελα να πω για το άρθρο 19 είναι ότι η διαχείριση των ήδη υπαρχόντων ΒΙΠΕ θα έπρεπε πιο τολμηρά να εναρμονιστεί με το νομοσχέδιο. Βεβαίως, δίνεται η δυνατότητα να το κάνουν μετά από το αίτημα της πλειοψηφίας των ιδιοκτητών και τη γνώμη της Ε.Τ.Β.Α.. Δεν αναγράφεται σύμφωνη γνώμη και χαίρομαι γι' αυτό, είναι απλώς γνώμη της Ε.Τ.Β.Α.. 'Ομως εγώ θα προτιμούσα ήδη να καθοριστεί ότι προσαρμόζονται οι ΒΙΠΕ προς αυτό το νομοσχέδιο, με μόνη την υποχρέωση να συμμετέχει στο διοικητικό συμβούλιο του διαχειριστικού φορέα της ΒΕΠΕ και η Ε.Τ.Β.Α.. Εν πάση περιπτώσει, όμως, δεν είναι και προς θάνατον.

Το άρθρο 21 νομίζω χρήζει επεξηγήσεων από μέρους της Υπουργού, για να μας πει τα μεμονωμένα κτίρια συνολικής έκτασης πέντε χιλιάδων τετραγωνικών μέτρων τι κτίρια είναι; Φωτογραφίζονται ακριβώς οι παρακάτω εταιρείες του δημοσίου. Εντάξει, να τις βοηθήσουμε αυτές. 'Ομως κτίρια πέντε χιλιάδων τετραγωνικών μέτρων έχουμε πάρα πολλά, πολλών επιχειρήσεων. Και εδώ φοβάμαι ότι απλώς θα γίνει ενδεχομένως εκμετάλλευση των επιδοτήσεων που μπορούν αυτοί να πάρουν και φοβάμαι ότι δεν θα έχουμε πάλι βιώσιμες επιχειρήσεις, αλλά απλώς κάποια λεφτά θα χαθούν. 

Σας παρακαλώ να δώσετε περισσότερες διευκρινήσεις πάνω στο άρθρο 21, όσον αφορά αυτά τα μεμονωμένα, όπως είπατε, κτίρια, γιατί εκφεύγει και της φιλοσοφίας του νομοσχεδίου. Δεν έχουμε βιομηχανικές περιοχές εδώ, αλλά έχουμε μεμονωμένα κτίρια και δεν ξέρω ακριβώς σε ποια κτίρια αναφερόμαστε.

Το άρθρο 22 φυσικά μιλάει για τις καταργούμενες διατάξεις, είναι και αυτό σχετικό. Από εκεί και κάτω αρχίζει η συνήθεια της Υπουργού Ανάπτυξης. Η Υπουργός Ανάπτυξης έχει φέρει τρία μόνο νομοσχέδια, σωρεία όμως τροπολογιών. Είναι μια κακή συνήθεια, που έχει δείξει στη Βουλή ότι έχει αποκτήσει, να νομοθετεί με τροπολογίες. 

Τα άρθρα 23, 24, 25, 26, 27, πέντε τροπολογίες ουσιαστικά που ενσωματώθηκαν στο νομοσχέδιο, δεν έχουν καμία σχέση και ορισμένες απ'αυτές οφείλονται στην προχειρότητα της νομοθεσίας, στην ασυνεννοησία των Υπουργείων. Νόμοι που πρόσφατα ψηφίστηκαν, πάλι τροπολογούνται. Δεν θα ήθελα μία-μία να τις εξετάσω. Μπορεί να συμφωνούμε, αλλά, εν πάση περιπτώσει, ο τρόπος αυτός της νομοθεσίας, παραπέμποντας κάθε φορά σε σωρεία νόμων, δεν είναι δυνατόν εμείς να συμφωνήσουμε και να συμπράττουμε σ' αυτόν τον τρόπο.

Για τις τρεις τροπολογίες -αναφερόμαστε σε τρεις τροπολογίες, κύριε Πρόεδρε, γιατί γι' αυτές είπαμε να συζητηθούν μαζί, δεν ξέρω αν ενδιαμέσως υπάρχει κάποια άλλη- εγώ θα ήθελα να τοποθετηθώ μετά την κυρία Υπουργό και μετά τις διευκρινήσεις της κυρίας Υπουργού, δεδομένου ότι για την τροπολογία τουλάχιστον για τις ΠΟΤΑ, έχουμε δεχθεί καταγγελίες σοβαρότατες και μάλιστα αναφέρει ο συνάδελφος της κυρίας Υπουργού της Συμπολίτευσης, ότι το σκάνδαλο για το καζίνο του Φλοίσβου ωχριά μπροστά στο σκάνδαλο αυτής της τροπολογίας.

Επομένως η δική μου η τοποθέτηση θα γίνει μετά την τοποθέτηση της κυρίας Υπουργού.

ΠΡΟΕΔΡΕΥΩΝ (Παναγιώτης Σγουρίδης): Κύριε Σαλαγκούδη, κανονικά ο χρόνος μας τελείωσε. Και κανονικά σ'αυτήν τη συνεδρίαση, από τη στιγμή που ψηφίσαμε το άρθρο 14 στο οποίο υπήρχε ονομαστική ψηφοφορία, τα υπόλοιπα άρθρα θα τα ψηφίζαμε χωρίς να τα συζητήσουμε.

ΘΕΟΔΩΡΑ ΜΠΑΚΟΓΙΑΝΝΗ: Ποιος το είπε αυτό, κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης): Γιατί είναι αποφασισμένο ο χρόνος να είναι τρεις ημέρες.

ΗΛΙΑΣ ΒΕΖΔΡΕΒΑΝΗΣ: Συμβάλλετε και εσείς στην κατάργηση του Κοινοβουλίου;

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, ακούστε με.

ΗΛΙΑΣ ΒΕΖΔΡΕΒΑΝΗΣ: Εσείς έπρεπε να στηρίζετε τις αποφάσεις. Είναι απαράδεκτο αυτό που λέτε.

ΠΡΟΕΔΡΕΥΩΝ (Παναγιώτης Σγουρίδης): Να μη γράφεται τίποτε από αυτά τα οποία λέει ο κ. Βεζδρεβάνης.

Σύμφωνα με αυτά που έχουν αποφασισθεί και στη Διάσκεψη των Προέδρων, για το νομοσχέδιο διετέθησαν τρεις ημέρες.'Ηδη η τρίτη μέρα έχει εξαντληθεί και καταχρηστικώς συζητάμε την ενότητα αυτή μαζί με τις τροπολογίες, με πολύ συνοπτικές διαδικασίες. Καταχρηστικώς! Κανονικά έπρεπε να


 

  

Σελίδα 2041 

ψηφίσουμε τα άρθρα και τις τροπολογίες χωρίς συζήτηση.

ΗΛΙΑΣ ΒΕΖΔΡΕΒΑΝΗΣ: ....

ΠΡΟΕΔΡΕΥΩΝ (Παναγιώτης Σγουρίδης): Κύριε Σαλαγκούδη, συνεχίστε λοιπόν και γι'αυτές τις τροπολογίες, γιατί δεν θα έχετε χρόνο ούτε για δευτερολογία.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Θα κρατήσω το χρόνο του κ. Σαλαγκούδη.

Ορίστε, κυρία Μπακογιάννη.

ΘΕΟΔΩΡΑ ΜΠΑΚΟΓΙΑΝΝΗ: Κρατήστε το χρόνο του κυρίου συναδέλφου, αλλά τουλάχιστον επιτρέψτε μας να πούμε ότι αυτό είναι μια μεθόδευση, η οποία είναι απαράδεκτη για τη Βουλή των Ελλήνων. Είναι αδιανόητο να έρχεται το Προεδρείο να μας λέει ότι "καταχρηστικά" συζητάμε τροπολογίες και για ένα τόσο μείζον θέμα, το οποίο φέρνει η Κυβέρνηση εκτός νομοσχεδίου, μία τροπολογία η οποία αλλάζει τα πράγματα και έχει δημιουργήσει τέτοιες αντιδράσεις. Δεν ξανακούστηκε αυτό, κύριε Πρόεδρε, στη Βουλή των Ελλήνων. Είναι αδιανόητο! Η Νέα Δημοκρατία δεν μπορεί να το δεχθεί ούτε κατά διάνοια. Και σας παρακαλώ πάρα πολύ αυτή η άποψη, την οποία εκφράσατε, να μην ισχύσει. Εμείς θα συζητήσουμε την τροπολογία, έχουμε δικαίωμα ως Αντιπολίτευση και να τη συζητήσουμε, έχουμε δικαίωμα να τη θέσουμε και σε ψηφοφορία αν θέλουμε. Πού ξανακούστηκε ότι συζητάμε καταχρηστικά εδώ μέσα;

ΠΡΟΕΔΡΕΥΩΝ (Παναγιώτης Σγουρίδης): Κυρία Μπακογιάννη, επαναλαμβάνω, δεν είναι ούτε η πρώτη ούτε η δεύτερη ούτε η τρίτη φορά. Είναι η πολλοστή φορά που άρθρα και τροπολογίες ψηφίζονται χωρίς συζήτηση.

ΘΕΟΔΩΡΑ ΜΠΑΚΟΓΙΑΝΝΗ: 'Οταν συμφωνεί η Αντιπολίτευση, όχι όταν δεν συμφωνεί.

ΠΡΟΕΔΡΕΥΩΝ (Παναγιώτης Σγουρίδης): Γιατί ο χρόνος που διετέθη για το νομοσχέδιο είναι συγκεκριμένος.'Ηταν τρεις ημέρες.

ΘΕΟΔΩΡΑ ΜΠΑΚΟΓΙΑΝΝΗ: Θα μείνουμε εδώ πέρα μέχρι το βράδυ, κύριε Πρόεδρε. Μην ανησυχείτε.

ΠΡΟΕΔΡΕΥΩΝ (Παναγιώτης Σγουρίδης): Να μείνουμε μέχρι το βράδυ, αλλά δεν έχουμε άλλο χρόνο εκτός από τις πρωτολογίες τις οποίες κάνετε. 

Ορίστε, κύριε Σαλαγκούδη, έχετε το λόγο και επί των τροπολογιών. Σας βάζω το χρόνο σας.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, μέχρι τώρα έλεγα ότι η Κυβέρνηση διολισθαίνει προς τον αυταρχισμό. Φοβάμαι ότι σήμερα πρέπει να πω ότι και το Προεδρείο διολισθαίνει προς τον αυταρχισμό.

Κύριε Πρόεδρε, αυτή είνα καινοφανής ιδέα. Μας φέρατε εδώ και μας είπατε πριν από λίγο, ότι θα ψηφισθούν τα υπόλοιπα άρθρα χωρίς συζήτηση. Αν θέλετε έτσι να νομοθετούμε και αυτή είναι η προστασία του Κοινοβουλίου από το Προεδρείο για την εύρυθμη λειτουργία της νομοθετικής διαδικασίας, τότε, τι να σας πω, έχουμε τελείως διαφορετικές απόψεις και νομίζω ότι διαφέρετε και από ό,τι προσδοκά ο ελληνικός λαός.

Εγώ νομίζω ότι πρέπει να γίνεται διεξοδική συζήτηση και επεξεργασία των νομοσχεδίων, διότι επιτέλους έχουμε ευθύνη απέναντι στον ελληνικό λαό απο εδώ να βγαίνουν σωστά επεξεργασμένα νομοσχέδια. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Γιατί τελικά είτε ψηφίζουμε είτε καταψηφίζουμε έχουμε και εμείς αντίστοιχα την ευθύνη για τα νομοσχέδια που βγαίνουν από τη Βουλή. Και δεν μπορεί να βγαίνουν νομοσχέδια απλώς με ψηφοφορίες χωρίς συζήτηση και άνεση τουλάχιστον στην επεξεργασία.

Αντιλαμβάνομαι και το έχω πει επανειλημμένα για τη Διάσκεψη των Προέδρων και τον καθορισμό των ημερών ότι είναι ένα σύστημα φοβάμαι που πρέπει και αξίζει να το μελετήσουμε. 'Οταν όμως οι ανάγκες της νομοθετικής επεξεργασίας είναι τέτοιες που την απόφαση των Προέδρων μπορούν λιγάκι να την επεκτείνουν για ένα χρονικό διάστημα, δεν νομίζω ότι αυτό είναι τραγικό και όταν μάλιστα εξαιτίας των ευθυνών της Κυβέρνησης, με ανάληψη της ευθύνης και απο μέρους του Προεδρείου, διακόπτεται η συνεδρίαση της Βουλής που θα μπορούσε να συνεχισθεί με τη διεξαγωγή της ψηφοφορίας.

Αυτή, δηλαδή, δεν είναι δικαιολογία για να πούμε, τελείωσαν πλέον οι ημέρες. Αν κάνουμε τις τρεις ημέρες τρεις ψηφοφορίες, τότε δεν θα συζητιέται κανένα άρθρο, παρά μονάχα τα τρία άρθρα αυτά του νομοσχεδίου.

Νομίζω ότι επ' αυτής της διαδικασίας αξίζει ένας προβληματισμός, ούτως ώστε να μπορέσει να λειτουργήσει η Βουλή.

Εν πάση περιπτώσει εκείνο που εγώ θέλω να πω είναι ότι γι' αυτά τα άρθρα που είναι πέντε τροπολογίες ουσιαστικά και για τις τρεις τροπολογίες που αναφέρθηκαν απο την αρχή, εγώ θέλω να μιλήσω μετά την τοποθέτηση της κυρίας Υπουργού, διότι πρέπει να δοθούν διευκρινίσεις. 'Οταν υπάρχει καταγγελία για μία τροπολογία και μάλιστα τόσο σοβαρή που να λέει ότι στο σκάνδαλο του Καζίνο του Φλοίσβου, η τροπολογία Λιβανού ωχριά μπροστά σ' αυτήν την τροπολογία την οποία καλούμαστε να ψηφίσουμε, δεν θα πρέπει να τοποθετηθεί η κυρία Υπουργός; Χθες, τοποθετήθηκε επ' αυτών παρενθετικώς, αλλά όχι επί της ουσίας, αλλά επί των θέσεων του συναδέλφου, τις οποίες είδε σαν ύβρεις και τις αντιμετώπισε με τον ίδιο τρόπο. Εγώ θέλω να ακούσω την επί της ουσίας τοποθέτηση της Υπουργού και συνέχεια να τοποθετηθεί και η Νέα Δημοκρατία. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, υπάρχουν οκτώ τροπολογίες, πέρα από τα άρθρα που υπολείπονται, από τις οποίες κατά την άποψή μας, οι επτά είναι πάρα πολύ σημαντικές για να μην κάνω επί της ουσίας χαρακτηρισμούς, τι είναι ειδικά οι τρεις από αυτές. Της μιας μάλιστα, κύριε Πρόεδρε, όπως θα είδατε, το κείμενό της είναι δυόμισι σελίδες. Είναι αδύνατο και αδιανόητο να γίνει συζήτηση όλων των τροπολογιών σαν ομάδα. Πρόκειται για σκανδαλώδεις τροπολογίες, το τονίζω προκαταβολικά, γιατί εδώ ανοίγονται δρόμοι συγκεκαλυμμένα -και θα το δουν αυτό οι συνάδελφοι αν τις μελετήσουν, και είμαι βέβαιος ότι τις έχουν μελετήσει όλοι- για απευθείας αναθέσεις έργων προμηθειών μεγάλης αξίας και μια σειρά άλλα τέτοια ζητήματα.

Κατόπιν αυτού, κύριε Πρόεδρε, δεν είναι δυνατόν να συζητηθούν όλες οι τροπολογίες μαζί. Είναι απαραίτητο να συζητηθούν μία-μία, γιατί είναι μεγαλύτερης σημασίας από ό,τι το νομοσχέδιο στο οποίο έρχονται να προστεθούν.

Είμαστε τελείως αντίθετοι με αυτήν τη διαδικασία, η οποία πραγματικά εάν επιλεγεί, δυναμιτίζει το κύρος του Κοινοβουλίου και δεν συμβάλλει στη βελτίωση της εικόνας που είναι τόσο αναγκαία, για την οποία πράγματι και εσείς κάνετε μεγάλη προσπάθεια. Εμείς είμαστε κάθετα αντίθετοι στο να συζητηθούν όλες οι τροπολογίες μαζί και παρακαλούμε να μην επιμείνετε σ' αυτήν την άποψη, γιατί αύριο δικαιολογημένα πλέον θα γραφούν -και δεν θα φταίνε οι δημοσιογράφοι- αρνητικά λόγια για τη λειτουργία του Κοινοβουλίου και της Κυβέρνησης.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, σ' αυτήν την Αίθουσα δεν μπορούμε να λειτουργήσουμε όπως οφείλουμε και όπως πιστεύω ότι θέλουμε να λειτουργούμε όλοι μας, εάν κάποιους κανόνες δεν τους συνομολογήσουμε και δεν τους σεβαστούμε όλοι. Εάν κατ' επιλογήν σεβόμεθα ή επικαλούμεθα αυτούς τους κανόνες είναι βέβαιο ότι η ποιότητα της εργασίας μας -και πιστεύω ότι όλοι θέλουν να έχουν μια ποιοτική παρουσία στην Αίθουσα- θα αποδυναμώνεται από εμάς τους ίδιους.

'Εχουμε ανάγκη να ξέρουμε πότε συζητούμε κάτι, να το σεβόμεθα αυτό, ώστε συνάδελφοι οι οποίοι θέλουν να μιλήσουν για κάτι να μην υποχρεώνονται να μιλήσουν την επόμενη ημέρα. 'Η όταν έχουμε κάποιες ψηφοφορίες, είμεθα υποχρεωμένοι να είμαστε τη συγκεκριμένη ώρα, διότι δεν είναι σωστό κάποιοι άλλοι να περιμένουν πότε εμείς θα ευδοκήσουμε να ξεκινήσουμε από το γραφείο μας ή από την αίθουσα


 

  

Σελίδα 2042 

του κόμματός μας, για να έλθουμε να ψηφίσουμε.

Επίσης, γίνονται εδώ κάποιες συμφωνίες μέσα στο πνεύμα της κοινοβουλευτικής διαδικασίας και πρέπει να τις σεβόμεθα. Εάν τις καταστρατηγούμε, δίνει η κάθε πλευρά στην άλλη το δικαίωμα σε κάποια άλλα σημεία να φέρεται αδιάλλακτη ή να τα καταστρατηγεί ή να περιγράφει τον Κανονισμό.

Εγώ βρίσκομαι πάρα πολλές φορές σε δυσχερή θέση, διότι διαπιστώνω ότι πολλές φορές κάθε ένας θέλει μόνο το δικό του. Η Κυβέρνηση, ο κάθε Υπουργός θέλει να περάσει το νομοσχέδιό του και πολλές φορές δεν αντιλαμβάνεται -δεν μιλώ για τη συγκεκριμένη Υπουργό, προς Θεού, μιλάω γενικώς- ότι ένα νομοσχέδιο εάν δεν συζητηθεί σωστά δεν έχει ίσως, πέραν του να επικυρωθεί από το Κοινοβούλιο, εκείνη την εικόνα στην κοινή γνώμη που θα βοηθήσει την υλοποίησή του.

'Οσοι δεν συμφωνούν με ένα νομοσχέδιο δεν αντιλαμβάνονται ότι ο πόλεμος επί της διαδικασίας, μία παλιά τακτική του Κοινοβουλίου, δεν έχει πλέον καμία μα καμία απήχηση και κανένα αντίκρισμα στην κοινή γνώμη. Το διαπιστώνει αυτό και περιμένει να δει...

(Θόρυβος)

Είδατε λοιπόν, όταν λέω για τη μία πλευρά και αρχίζω να λέω για την άλλη, εκεί είναι που τα χαλάμε. 

Είναι ψέματα ότι πολλές φορές αντί να επικεντρώσουμε την κριτική μας σε κείνα τα σημεία που η κοινή γνώμη θα δώσει προσοχή, τρώμε την ώρα μας στη διαδικασία, σε ψηφοφορίες, πολλές φορές χωρίς ουσιαστικό λόγο; 'Ολοι λοιπόν ευθυνόμαστε γι' αυτό το πράγμα.

Για να έλθω και στο θέμα μας τώρα: Χθες με ιδιαίτερη επιμονή ρωτούσα και εσάς, κύριε Σαλαγκούδη -αν θυμάστε- και τον κ. Σαρρή και τον κ. Γκατζή και έλεγα: "Μήπως υπάρχουν κάποια άρθρα, κύριοι συνάδελφοι, που θέλουν μια ξεχωριστή συζήτηση, να τα αποχωρίσουμε από τις ενότητες;". Αρχικά είπαμε για δύο, μετά είπατε κάτι εσείς, κύριε Σαλαγκούδη, και είπα ότι είναι σωστό να πάμε σε τρεις ενότητες.

Αυτό, κύριοι συνάδελφοι, δεν το είπαμε ούτε για να διακόψουμε τη συνεδρίαση στις 22.00' τη μία μέρα ούτε για να κάνουμε άλλου είδους τακτική, ώστε σήμερα η προγραμματισμένη έναρξη της συζήτησης του νομοσχεδίου για την Τράπεζα της Ελλάδος, να μην προχωρήσει.

Σας πληροφορώ ότι η χώρα μας, σε ό,τι αφορά την Τράπεζα της Ελλάδος, οφείλει μέχρι το τέλος Δεκεμβρίου να έχει ολοκληρώσει κάποιες αλλαγές. Μπορεί εύκολα να πει κανείς: "Γιατί δεν ήλθε νωρίτερα το νομοσχέδιο; Το νομοσχέδιο είναι εδώ δύο μήνες". Σ' αυτό θα ανταπαντήσει η Κυβέρνηση: "Ναι, και να το έφερνα βλέπω ότι κωλυσιεργείτε". Αυτή είναι η απάντηση της Κυβερνήσεως προς τη Βουλή. Η ανταπάντηση της Βουλής προς την Κυβέρνηση: "Προετοίμαζε καλύτερα τα νομοσχέδιά σου για να μην τρώνε χρόνο εδώ".

'Ομως, ένας τρίτος αντικειμενικός παρατηρητής θα διαπιστώσει ότι ευθύνες υπάρχουν και στις δύο πλευρές και αυτές τις ευθύνες τελικά δεν τις χρεώνεται μόνο ο α' Βουλευτής ή το α' κόμμα, ο β' Υπουργός ή ο γ' Υπουργός. Τις χρεώνεται αυτός ο θεσμός.

Σας παρακαλώ λοιπόν, εφόσον συμφωνήσαμε, να προχωρήσουμε. Να κοιτάξουμε σήμερα πως θα ολοκληρώσουμε την τρίτη ενότητα και τις τροπολογίες και να μπούμε εν συνεχεία στο νομοσχέδιο της Τραπέζης της Ελλάδος, για να είμεθα συνεπείς προς εαυτούς.

Και δεν κερδίζονται οι νίκες, κύριοι συνάδελφοι της Αντιπολιτεύσεως, με το να φαγωθεί μία μέρα νομοθετικού έργου, όπως, κύριοι συνάδελφοι της Κυβερνήσεως, δεν προχωρεί το νομοθετικό έργο, αν περάσει γρήγορα μια α' , β' ή γ' τροπολογία. Ας τα καταλάβουμε κάποτε αυτά.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Κυρία Μπακογιάννη, έχετε το λόγο. Εδώ ήσασταν, τα συμφωνήσαμε όλα αυτά.

ΘΕΟΔΩΡΑ ΜΠΑΚΟΓΙΑΝΝΗ: Εγώ θα συμφωνήσω μαζί σας, κύριε Πρόεδρε.

Σ' αυτό που δεν θα συμφωνήσω είναι ότι η Νέα Δημοκρατία συμφώνησε να συζητηθεί σε τρεις ενότητες το νομοσχέδιο. Η Νέα Δημοκρατία διευκόλυνε τη διαδικασία, όπως θα θυμάσθε πολύ καλά, όταν μου ζητήσατε να γίνουν οι ψηφοφορίες μαζί. Δεν ζητήσαμε να χαθεί χρόνος, έτσι ώστε να μην γίνουν οι ψηφοφορίες. Τις κάναμε μαζί, δύο ψηφοφορίες μαζί.

ΠΡΟΕΔΡΟΣ (Απόστολος Κακλαμάνης): Κάνατε και άλλη ψηφοφορία μετά.

ΘΕΟΔΩΡΑ ΜΠΑΚΟΓΙΑΝΝΗ: Μας συγχωρείτε, κύριε Πρόεδρε, αλλά είναι δικαίωμα της Αντιπολίτευσης να κάνει ψηφοφορία.

ΠΡΟΕΔΡΟΣ (Απόστολος Κακλαμάνης): Είναι σεβαστό αυτό το δικαίωμα, αλλά επειδή μου λέτε ότι διευκολύνατε, σας λέω ότι διευκολύνατε, αλλά η συνεδρίαση ούτως ή άλλως πήγε χαμένη.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, επιτρέψτε μου να ολοκληρώσω. Το πόση σημασία είχε το νομοσχέδιο αυτό, φάνηκε και στη χθεσινοβραδινή ψηφοφορία και στα αποτελέσματα αυτής. Εδώ πέρα, όμως, τίθεται ένα τεράστιο θέμα, το οποίο ούτε εγώ πιστεύω και εντυπωσιάζομαι, πρέπει να πω, από τον τρόπο με τον οποίο παρουσιάζεται και η Κυβέρνηση.

Ετέθη ένα θέμα ηθικής τάξεως, κύριε Πρόεδρε, χθες στη Βουλή και είπαμε όλοι μαζί οι συνάδελφοι ότι δεν θα το συζητούσαμε χθες, θα το συζητήσουμε σήμερα, όταν θα έρθει η τροπολογία. Και εμφανίζεται ο κύριος Πρόεδρος της Βουλής, ο οποίος περίπου μας λέει ότι δεν θα συζητηθούν οι τροπολογίες, διότι δεν έχουμε το λόγο, διότι θα ψηφισθούν άνευ συζητήσεως. Και μου κάνει εντύπωση αυτή η έλλειψη ευαισθησίας και από την Κυβέρνηση, αλλά επιτρέψτε μου να σας πω και από το Προεδρείο. 

Ολοκληρώνω λέγοντας ότι η πρότασή μας είναι να συζητηθεί το σύνολο της ενότητας τώρα, αν θέλετε, αλλά να συζητηθεί, κύριε Πρόεδρε. Να έχουμε το χρόνο να αναπτύξουμε τις απόψεις μας και εμείς και οι υπόλοιποι συνάδελφοι και της Συμπολίτευσης και της Αντιπολίτευσης.

Είναι αδιανόητο η Βουλή των Ελλήνων, ένα τέτοιο μείζον θέμα να το περάσει για όποιους διαδικαστικούς λόγους ελαφρά τη καρδία, να μη γίνει συζήτηση. Και εν πάση περιπτώσει, όλοι εμείς έχουμε μία ευθύνη απέναντι στον ελληνικό λαό, ο οποίος μας έστειλε εδώ.

ΠΡΟΕΔΡΟΣ (Απόστολος Κακλαμάνης): Κυρία Μπακογιάννη, θα ήθελα να σας πω ότι -και ίσως να μην χρειαστεί να μιλήσουν και οι άλλοι συνάδελφοι-εγώ άκουσα τον κ. Τσοβόλα...

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, δώστε μου το λόγο για ένα λεπτό.

ΠΡΟΕΔΡΟΣ (Απόστολος Κακλαμάνης): Κύριε Βεζδρεβάνη, κάντε μου τη χάρη σας παρακαλώ, βοηθήστε με. Είστε εκ των παλαιοτέρων συναδέλφων. Μίλησε η Κοινοβουλευτική Εκπρόσωπος του Κόμματός σας.

Ο κ. Τσοβόλας και η κ. Μπακογιάννη έθεσαν εκ μέρους των Κομμάτων τους ένα θέμα, για το οποίο είμαι βέβαιος ότι και ο Συνασπισμός και το Κομμουνιστικό Κόμμα θα έχουν περίπου την ίδια άποψη.

Εγώ, σας υπενθυμίζω και πάλι ότι προσπαθώ πάντοτε να συμβιβάζω ακόμη και τα ασυμβίβαστα. Προσπαθώ, δεν είναι εύκολο πάντοτε. Εγώ σας υπενθυμίζω τι είχαμε πει προχθές. Σας είπα σχετικά με την τροπολογία για τους τουριστικές επιχειρήσεις, διότι περί αυτής πρόκειται, ότι θα συζητήσουμε τις μεταβατικές διατάξεις και αυτή χωριστά. Αυτό σας είπα προχθές. Δεν έχετε, όμως, δίκιο να λέτε ότι θέλετε να ακούσετε πρώτα τη θέση του Υπουργείου. Το Υπουργείο απαντά σ' αυτά που τίθενται, σε μία τροπολογία ή σε ο,τιδήποτε έχει υπόψη της η Βουλή. Πάντοτε βρίσκεται τρόπος να συμφωνήσουμε. 

Σας παρακαλώ θερμά να επισπεύσουμε τη συζήτηση της ενότητας αυτής, να μπούμε στις τροπολογίες, όπου, κύριε Πρόεδρε του ΔΗ.Κ.ΚΙ., επειδή είδα τις τροπολογίες αυτές, θα ήθελα να σας πω ότι αυτή η οποία έχει ουσία για συζήτηση, είναι αυτή στην οποία αναφέρθηκα τώρα. Η άλλη τροπολογία είναι αυτή που είχαμε κρατήσει, του κ. Λαλιώτη για τον Γ.Ο.Κ. και μία άλλη την οποία δεν θυμούμαι. Νομίζω ότι είναι για το


 

  

Σελίδα 2043 

φόρο καυσίμων.

Εγώ θα προτείνω να ικανοποιηθεί το αίτημα της Αντιπολιτεύσεως. Θα συζητήσουμε, σας παρακαλώ όμως, εν τάχει την ενότητα, θα μπούμε στις τροπολογίες, εφόσον πέραν αυτής που νομίζω εγώ ότι αποτελεί θέμα, υπάρχει και η επομένη. Ας το κάνουμε και αυτό.

Η θερμή μου παράκληση είναι να μου επιτρέψετε να αισθάνομαι και εγώ ότι την ημερήσια διάταξη, που εκδίδω ως Πρόεδρος της Βουλής, την σέβεται η Βουλή και δεν την καταστρατηγεί. 

'Εστω και αργά, έστω και χωρίς να προχωρήσουμε στη συζήτηση, παρακαλώ, θα αρχίσουμε σήμερα το νομοσχέδιο. Ειδικώς ο κ. Τζωάννος, επειδή πρέπει να φύγει -θα το πω από τώρα, για να μην τον κρατούμε, διότι θα ταξιδέψει στην Αγγλία- θα μιλήσει την Τρίτη. Αλλά θα προχωρήσουμε σήμερα με τους εισηγητές και τους ειδικούς αγορητές και θα διακόψουμε για την Τρίτη το νομοσχέδιο της Τραπέζης της Ελλάδος. 

Παρακαλώ εδώ να με διευκολύνετε και να συμφωνήσετε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δεν συμφωνώ με την άποψη ότι είναι μόνο αυτή η τροπολογία σοβαρή.

ΠΡΟΕΔΡΟΣ (Απόστολος Κακλαμάνης): Και η άλλη.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Θα δείτε ότι είναι πάρα πολύ σοβαρές -πιο σοβαρές από αυτήν- κάποιες άλλες τροπολογίες.

ΠΡΟΕΔΡΟΣ (Απόστολος Κακλαμάνης): Μα, είναι τρεις όλες κι όλες.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Είναι οι τρεις μεγάλες τροπολογίες, τις οποίες εγώ τουλάχιστον έχω εδώ στα χέρια μου.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, τρεις είναι οι τροπολογίες που έχουμε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, κύριε Πρόεδρε. Δεν λέω για την τροπολογία του Λαλιώτη -αυτή στην οποία δεν προστίθεται ένα "δεν"- μιλάω για ...

ΠΡΟΕΔΡΟΣ (Απόστολος Κακλαμάνης): Ναι, και είναι άλλες δύο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εντάξει, αυτή δεν έχει συζήτηση, κατά την άποψη τη δική μας. Αλλά όλες οι άλλες τροπολογίες...

ΠΡΟΕΔΡΟΣ (Απόστολος Κακλαμάνης): Δύο είναι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Και οι δύο αυτές είναι πολύ σημαντικές.

ΠΡΟΕΔΡΟΣ (Απόστολος Κακλαμάνης): Ωραία, να συζητηθούν.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Αρα, ξεχωριστά θα συζητηθούν αυτές.

ΠΡΟΕΔΡΟΣ (Απόστολος Κακλαμάνης): Ναι, όπως το ζητήσατε. Απλώς εγώ ζήτησα -διότι δεν θέλω να αισθάνομαι ότι αποφασίζουμε κάτι και εν συνεχεία το καταστρατηγούμε- να συμφωνήσουμε ότι θα μπούμε, όπως είπα, στο νομοσχέδιο της Τραπέζης της Ελλάδος, θα απαλλάξουμε τον κ. Τζωάννο, ο οποίος πρέπει να ταξιδέψει στο εξωτερικό, θα μιλήσει την Τρίτη και θα συνεχίσουμε την Τρίτη το νομοσχέδιο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σαλαγκούδη.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, προηγουμένως δεν είχα καμία διαφωνία με τη συμφωνία, την οποία κάναμε.

ΠΡΟΕΔΡΟΣ (Απόστολος Κακλαμάνης): Εντάξει, έληξε το θέμα αυτό.

ΓΕΩΡΓΙΟΣ ΣΑΛΑΓΚΟΥΔΗΣ: Απλώς, προάσπισα το δικαίωμά μου να δευτερολογήσω. 'Ηθελα την τοποθέτηση της κυρίας Υπουργού ...

ΠΡΟΕΔΡΟΣ (Απόστολος Κακλαμάνης): Ναι, κύριε Σαλαγκούδη, εντάξει. 'Εληξε το θέμα.

ΓΕΩΡΓΙΟΣ ΣΑΛΑΓΚΟΥΔΗΣ: Οι εισηγητές νομίζω ότι μπορούν και πρέπει να δευτερολογήσουν.

ΠΡΟΕΔΡΟΣ (Απόστολος Κακλαμάνης): 'Εληξε το θέμα. 

Παρακαλώ, όμως, να διευκολύνετε το Προεδρείο για να μην πάμε το απόγευμα σήμερα. Διότι, κύριε Σαλαγκούδη, χθες -αν θυμάστε- είπαμε να συζητήσουμε μέχρι τις έντεκα η ώρα τη δεύτερη ενότητα και είπα ότι αυτό προϋποθέτει ότι θα μπούμε στην τρίτη ενότητα χωρίς ψηφοφορίες. Αυτό δεν τηρήθηκε. Εγώ κατέβηκα από την έδρα...

ΓΕΩΡΓΙΟΣ ΣΑΛΑΓΚΟΥΔΗΣ: Κάναμε κάποιες παρατηρήσεις που αφορούσαν τις απαλλοτριώσεις και τα υπόλοιπα του άρθρου 17. Αν η κυρία Υπουργός συμφωνούσε με τις παρατηρήσεις μας, δεν θα κάναμε αυτήν την ψηφοφορία, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Χαίρομαι, διότι καταλήγουμε στην εξής συμφωνία: Τελειώνουμε την ενότητα, μπαίνουμε στις τροπολογίες, στεκόμαστε ιδιαίτερα στις δύο τροπολογίες που έχουν, όπως είπε ο Πρόεδρος του ΔΗ.Κ.ΚΙ. ιδιαίτερη σημασία -το είπατε και εσείς- και αφού τελειώσουμε μπαίνουμε στο νομοσχέδιο της Τραπέζης της Ελλάδος. Θα μιλήσουν οι εισηγητές και οι ειδικοί αγορητές, πλην του κ. Τζωάννου, και όσοι εγγραφούν να μιλήσουν, θα πάνε όλοι για την Τρίτη.

ΑΝΑΣΤΑΣΙΟΣ ΙΝΤΖΕΣ: Εγώ θέλω να μιλήσω την Τρίτη.

ΠΡΟΕΔΡΟΣ (Απόστολος Κακλαμάνης): Κάντε μου τη χάρη, κύριε Ιντζέ. Μόνο γι' αυτό θα μιλήσετε. Μεσημέρι Πέμπτης είναι. Είναι καλύτερα να μιλήσετε μεσημέρι Πέμπτης παρά Τρίτη βράδυ, στο κάτω-κάτω.

ΑΝΑΣΤΑΣΙΟΣ ΙΝΤΖΕΣ: Δεν έχω τα χαρτιά μου.

ΠΡΟΕΔΡΟΣ (Απόστολος Κακλαμάνης): Λοιπόν, προχωρούμε.

Ο κ. Γκατζής έχει το λόγο. Επί της ενότητας θα μιλήσετε, κύριε Γκατζή. Πόσο χρόνο θέλετε; Πέντε λεπτά;

ΝΙΚΟΛΑΟΣ ΓΚΑΤΖΗΣ: Δέκα λεπτά μίλησαν οι άλλοι. Αν θέλετε να μου το κάνετε πέντε, εσείς αποφασίζετε και εγώ υπακούω.

ΠΡΟΕΔΡΟΣ (Απόστολος Κακλαμάνης): Νομίζω ότι θα καταφέρετε με πέντε. Αν δεν τα καταφέρετε, θα δώσουμε παραπάνω χρόνο.

ΝΙΚΟΛΑΟΣ ΓΚΑΤΖΗΣ: Εγώ υπακούω. 'Αμα θέλετε και δύο λεπτά, κύριε Πρόεδρε, δεν υπάρχει πρόβλημα.

ΗΛΙΑΣ ΒΕΖΔΡΕΒΑΝΗΣ: 'Η και καθόλου, γιατί εκεί πάει η δουλειά!

ΠΡΟΕΔΡΟΣ (Απόστολος Κακλαμάνης): 'Οχι, κύριε Γκατζή.

Ορίστε, έχετε το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, με προκαλείτε πραγματικά να πω ορισμένα πράγματα παρ' όλο ότι δεν ήθελα να πάρω μέρος στη συζήτηση που είχατε με τους κυρίους συναδέλφους. Σέβομαι πραγματικά...

ΠΡΟΕΔΡΟΣ (Απόστολος Κακλαμάνης): 'Εχει κλείσει το θέμα. Μην το ανακυκλώσουμε τώρα.

ΝΙΚΟΛΑΟΣ ΓΚΑΤΖΗΣ: Δεν μπορώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μιλήστε επί της ενότητος.

ΝΙΚΟΛΑΟΣ ΓΚΑΤΖΗΣ: Ναι, θα μιλήσω. Θα με πάρει ο χρόνος, δεν θα σας φάω άλλο χρόνο.

Κύριε Πρόεδρε, εμείς προσπαθούμε με μεγάλο σεβασμό στις αποφάσεις που παίρνει το Προεδρείο, να τηρούμε όλες τις διαδικασίες. 'Ομως, πραγματικά, οι αποφάσεις αυτές που παίρνονται, παίρνονται μονομερώς.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Τις επιβάλλει η Κυβέρνηση, γιατί στριμώχνει το Προεδρείο να περάσει αυτά, τα οποία θέλει σε σύντομο χρονικό διάστημα, γιατί έχει υποχρεώσεις και με τη σειρά του το Προεδρείο πιέζει τη Βουλή με πολύ συμπτυγμένες διαδικασίες να περάσει νομοσχέδια, όπως το προχθεσινό για τον "ΚΑΠΟΔΙΣΤΡΙΑ" και αυτό που συζητήθηκε στην Επιτροπή πέντε μέρες και έρχεται στη Βουλή σε τρεις μέρες και μία σειρά άλλα νομοθετήματα, τα οποία περνάνε σε πολύ περιορισμένο χρόνο.


 

  

Σελίδα 2044 

Δεν το συμφωνήσαμε, λοιπόν, το συμφωνήσατε. Με όλο το σεβασμό που τρέφω στο Προεδρείο, το Προεδρείο το συμφώνησε. Και στη Διάσκεψη των Προέδρων, το κόμμα μας -και πιστεύω και όλα τα κόμματα- αντιτάχθηκε σε αυτήν τη διαδικασία. Μη μας φέρνετε, λοιπόν, προ τετελεσμένων γεγονότων και λέτε "αυτός είναι ο χρόνος, πρέπει να τελειώσουμε κλπ.". Επιβάλλετε και στη Βουλή διαδικασίες πολύ σύντομες. Εμείς ξέρουμε ποια είναι η αιτία. Θέλετε να περάσουν αυτά τα νομοσχέδια, όσο το δυνατόν γρηγορότερα, για να μην υπάρχει έξω λαϊκή κινητοποίηση, αγανάκτηση, ενημέρωση του κόσμου και αρχίσουν έξω από τη Βουλή οι διαδηλώσεις.

Χθες συζητήθηκαν τα σοβαρότερα ίσως θέματα και δεν μας άφησε το Προεδρείο να δευτερολογήσουμε. Ακούσθηκαν και ορισμένες απόψεις και κάποιος συνάδελφος της Πλειοψηφίας μας έβαλε το ερώτημα: "Είσθε υπέρ της ανάπτυξης ή δεν είσθε; Και αν είσθε, τότε γιατί δεν το ψηφίζετε;"

Είναι αυτά ερωτήματα, είναι σοβαρά διλήμματα αυτά που μπαίνουν από συναδέλφους, κύριε Πρόεδρε; Για ποια ανάπτυξη μιλάμε; Είμαστε υπέρ της ανάπτυξης, αλλά ανάπτυξη για ποιον και σε όφελος τίνος; Με ποια διαδικασία, ποια πολιτική; Η ανάπτυξη δεν είναι αφηρημένη έννοια ή μονοδιάστατη έννοια που κλείνει μόνο το οικονομικό. 'Εχει την πολιτική της διάσταση, έχει την κοινωνική της διάσταση και αυτά λείπουν από τη γενικότερη πολιτική που ακολουθεί η Κυβέρνηση και από το συγκεκριμένο νομοσχέδιο.

Σε τέτοιου είδους ανάπτυξη, το τονίζουμε και το δηλώνουμε ότι είμαστε αντίθετοι. Είμαστε αντίθετοι στο να ξεπουλιέται ο δημόσιος πλούτος της χώρας, είμαστε αντίθετοι όταν δίνεται δωρεάν χρήμα που βγαίνει από το αίμα του ελληνικού λαού, είμαστε αντίθετοι στο να κάνουμε νέα τζάκια, είμαστε αντίθετοι στο να στηρίζουμε όλες αυτές τις επιλογές και τις πολιτικές.

Να μπω στα συγκεκριμένα άρθρα, κύριε Πρόεδρε. Πιστεύω ότι το άρθρο 19 είναι καθαρά διαδικαστικό και ρυθμίζει περισσότερο τις υφιστάμενες ΒΕΠΕ και ΒΙΟΠΑ. 

Στο άρθρο 20 όμως, κύριε Πρόεδρε, καταργείται ο δημόσιος έλεγχος που υπήρχε πρώτα στις βιομηχανικές περιοχές και ισχύει και γι' αυτές, ό,τι ισχύει και για τις ΒΕΠΕ. Αυτές δηλαδή θα λειτουργούν ουσιαστικά, όπως οι ανώνυμες εταιρείες ΒΕΠΕ, αφού καταργείται ο ν. 4458/65 και ο ν. 742/77.

Είμαστε αντίθετοι και πιστεύουμε ότι πρέπει να υπάρχει ο έλεγχος του δημοσίου. Δεν μπορεί να είναι τελικά αχαλίνωτες αυτές οι επιχειρήσεις, με όλες αυτές τις φοροαπαλλαγές και όλα τα προνόμια που δίνονται για τη δημιουργία τους. Νομίζουμε ότι ο δημόσιος έλεγχος πρέπει να είναι απαραίτητος.

Για το άρθρο 21 που μιλάει για τα κτίρια, πιστεύουμε ότι είναι χαριστική η διάταξη και μάλιστα φωτογραφική, αν θέλετε, για μεμονωμένα κτίρια και εκτάσεις πάνω από πέντε χιλιάδες κατοίκους. Μάλιστα, χθες ακούσθηκε ότι θα πρέπει να μειωθεί ακόμη περισσότερο κλπ. Εμείς δεν θα είχαμε καμία αντίρρηση, αλλά το θέμα είναι ότι και εδώ θα πάρουν οι ιδιώτες έτοιμες εγκαταστάσεις, αφού την κατασκευή τους, την επισκευή τους και τη συντήρησή τους, ολοκληρωτικά την κάνει το δημόσιο.

Είμαστε αντίθετοι σε τέτοιου είδους διαδικασίες. Δεν μπορεί το ελληνικό χρήμα, το χρήμα του λαού μας ουσιαστικά να τρέχει, για να πάρουν οι επιχειρηματίες έτοιμες κατασκευές και να αλωνίζουν.

Επίσης, είμαστε αντίθετοι με το άρθρο 22. 

Στο άρθρο 23 δεν μπορούμε να καταλάβουμε, γιατί η Κυβέρνηση δε βάζει και άλλα κριτήρια, προκειμένου να δώσει την εκμετάλλευση αυτών των εγκαταστάσεων, ιδιαίτερα αφού πρόκειται για λατομεία. Φοβόμαστε μήπως πρόκειται για το χρυσωρυχείο που βρίσκεται στη Μακεδονία, δηλαδή μήπως ουσιαστικά είναι μια τέτοια φωτογραφική διάταξη, για να δοθεί και εκεί.

Θεωρούμε ότι είναι σωστά τα κριτήρια τα οποία μπαίνουν, όμως θα πρέπει να δούμε, αν πραγματικά αυτοί οι όροι που βάζει το άρθρο αυτό θα τηρηθούν. Νομίζουμε ότι ανεξάρτητα από το εάν τηρηθούν ή όχι, θα πρέπει να κοιτάξει το δημόσιο το δικό του συμφέρον και όχι των ξένων εταιρειών.

Το άρθρο 24 μιλάει για τα λογιστικά ουσιαστικά προβλήματα που έχουν οι ΒΕΠΕ.

Το άρθρο 25 μιλάει πάλι για διαδικαστικά, για όρους και προϋποθέσεις και για χρηματοδοτήσεις που θα γίνονται από το πρόγραμμα ΠΑΕΤ.

Ερχόμαστε στο άρθρο 26. Εδώ βάζει δύο ζητήματα αυτή η τροπολογία η οποία ενσωματώνεται. Δίνει το δικαίωμα στον Υπουργό να αλλοιώσει ουσιαστικά τους κανόνες πρόσκλησης ενδιαφέροντος. Γιατί αυτή η παρέμβαση; Δεν θα συμφωνήσουμε να μπορεί να αλλάζει ο Υπουργός τους όρους και τις προϋποθέσεις και να μπορεί ουσιαστικά αν θέλει να φωτογραφίζει κάποιον.

Θεωρούμε πως πρέπει να τηρείται για όλους ο νόμος και οι διαδικασίες που προβλέπονται για τις δημόσιες ουσιαστικά δημοπρασίες και όχι να έχουμε τέτοιες παρεμβάσεις. 'Οπως επίσης μπαίνει και σε αρμοδιότητα των προγραμμάτων των άλλων Υπουργείων. Καταργεί ουσιαστικά αυτές τις δυνατότητες που είχαν τα άλλα Υπουργεία να προχωρήσουν σε ορισμένα έργα.

Επίσης στην 972 διάταξη, όπως ενσωματώθηκε, πιστεύουμε πως η παράγραφος 2 βάζει κάποια τάξη και προϋποθέσεις. 'Ομως, είμαστε αντίθετοι όπως είπαμε με την απευθείας ανάθεση. 

Για το άρθρο 27 δεν έχω να πω τίποτα. Θα μιλήσω μετά γιατί δεν φθάνει ο χρόνος.

Θέλω να ρωτήσω: Θα συζητηθεί χωριστά η τροπολογία...

ΠΡΟΕΔΡΕΥΩΝ (Παναγιώτης Σγουρίδης): Κύριε Γκατζή, είπαμε ότι θα συζητηθούν ξεχωριστά οι τροπολογίες.

ΝΙΚΟΛΑΟΣ ΓΚΑΤΖΗΣ: 'Ολες; Και του κ. Λαλιώτη;

ΠΡΟΕΔΡΕΥΩΝ (Παναγιώτης Σγουρίδης): 'Ολες. 

ΝΙΚΟΛΑΟΣ ΓΚΑΤΖΗΣ: Εντάξει. Με αυτά ολοκλήρωσα, κύριε Πρόεδρε, δεν έχω να πω τίποτα άλλο.

ΠΡΟΕΔΡΕΥΩΝ (Παναγιώτης Σγουρίδης): Ο κ.Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε θα μιλήσει ο ειδικός αγορητής για τα υπόλοιπα.

Εγώ θέλω να αναφερθώ, λόγω της μεγάλης σοβαρότητος κυρίως στα άρθρα 24 και 26 και δευτερευόντως στο άρθρο 24.

Το άρθρο 24 πρέπει να απαλειφθεί ασυζητητί κατά την άποψή μας, γιατί είναι μία σκανδαλώδης ευνοϊκή ρύθμιση υπέρ μεμονομένων εταιρειών έρευνας στο χώρο του πετρελαίου. Συγκεκριμένα με το νόμο που ίσχυε το άρθρο 8 του ν. 2289/95 προβλεπόταν ότι οι κοινοπραξίες που παίρνουν άδεια για έρευνα πετρελαίου -και αντιλαμβάνεστε ότι πρόκειται για επιχειρήσεις πολυεθνικές- θα φορολογούνται για το εισόδημα με συντελεστή ενιαίο 40%.

Προέβλεπε επίσης το σχετικό άρθρο σε άλλη παράγραφο ότι αν έχει πάρει κάποιος κάποια κοινοπραξία, άδεια για έρευνα πετρελαιοειδών προς ανεύρευση πετρελαίου και για την έρευνα αυτή η κοινοπραξία, η ανάδοχος εταιρεία ή το ανάδοχο φυσικό πρόσωπο έκανε δαπάνες, το 50% αυτών των δαπανών μπορούσε να εκπέσει από τα ακαθάριστα έσοδα για άλλη περιοχή μέσα στη χώρα για την οποία είχε πάρει άδεια έρευνας και έχει αρχίσει και την εκμετάλλευση του πετρελαίου. Μπορούσαν να εκπέσουν από αυτήν την άλλη περιοχή εφόσον όμως την άδεια την είχε ο ίδιος ο ανάδοχος που έκανε και σε μία άλλη περιοχή την έρευνα. Μπορούσε να εκπέσει το 50%.

Εδώ κατά τρόπο χαριστικό, σκανδαλώδη, ευνοώντας πολυεθνικές εταιρίες πετρελαιοειδών, τροποποιεί αυτήν τη διάταξη, που ήταν και σύμφωνη με τις γενικές αρχές του Φορολογικού Δικαίου και επιτρέπει όχι στην ανάδοχο κοινοπραξία, όχι στο ανάδοχο γενικά φυσικό ή νομικό πρόσωπο, αλλά και στα κατ' ιδίαν μέλη αυτής της κοινοπραξίας ή της εταιρίας το 50% των εξόδων έρευνας πετρελαίου, που έκανε σε μιαν άλλη περιοχή να του αφαιρούν και τα κατ' ιδίαν μέλη, όχι ο ανάδοχος, από την άλλη έρευνα, που έχει αρχίσει και την παραγωγή. 

Αυτό σημαίνει ότι ουσιαστικά χαρίζει σχεδόν στο σύνολο τη φορολογία εισοδήματος, όταν η Κυβέρνηση με τον προϋπολογισμό


 

  

Σελίδα 2045 

που κατέθεσε, αυξάνει τις φορολογικές επιβαρύνσεις στο μισθωτό, στο συνταξιούχο, στο μικροεπαγγελματία και έρχεται κατ' ανάλγητο τρόπο στους απλούς πολίτες, που δεν αντέχουν άλλα βάρη, στο όνομα δήθεν της μείωσης των ελλειμμάτων, να επιβάλει νέα βάρη.

Είναι, επαναλαμβάνω, σκανδαλώδης η ρύθμιση υπέρ μεγάλων επιχειρήσεων πετρελαίου, υπέρ πολυεθνικών επιχειρήσεων, για να αποδειχθεί κατά πολλοστή φορά ότι η Κυβέρνηση τους έχοντες και κατέχοντες τους χαϊδεύει, τους δίνει φορολογική ασυδοσία, ενώ επιβάλλει συνεχώς επιβαρύνσεις στα χαμηλά και μεσαία στρώματα. Ζητάμε την απόσυρση αυτής της διάταξης.

'Ερχομαι τώρα στο άρθρο 26. Πρόκειται για μια άλλη σκανδαλώδη ρύθμιση. Με το άρθρο 26 τελικά η Υπουργός Ανάπτυξης -και ο όποιος Υπουργός Ανάπτυξης- επιβάλλει μόνη της -ουσιαστικά χωρίς καμία διαδικασία, που να εγγυάται τη διαφάνεια στα μεγάλα έργα, στις προμήθειες του δημόσιου τομέα- να καθορίζει τον τρόπο, το όργανο της αξιολόγησης. Μέχρι τώρα η διάταξη που τροποποείται είχε περιορισμένη εξουσιοδότηση και στην προκήρυξη του διαγωνισμού που γινόταν, όχι από τον Υπουργό Ανάπτυξης, αλλά από τα νομικά πρόσωπα, π.χ. από το ΙΓΜΕ, τον ΟΤΕ κλπ., που εποπτευόταν το Υπουργείο, έκαναν τις προκηρύξεις του διαγωνισμού. Και ξέρουμε ότι οι προκηρύξεις είναι εκείνες, που με τους όρους και τις διαδικασίες που βάζουν, μπορεί να φωτογραφίζουν συγκεκριμένες προμηθεύτριες εταιρίες.

Τώρα, παίρνει από τις εταιρίες αυτές, από τα εποπτευόμενα νομικά πρόσωπα την αρμοδιότητα αυτή στα χέρια της η Υπουργός Ανάπτυξης ή ο Υπουργός Ανάπτυξης, και τελείως ελεύθερα θα καθορίζει στην ουσία τους όρους, τα όργανα, τις διαδικασίες. 'Αρα, αυτό αφορά, σαράντα μέρες που υπολείπονται ακόμα, την αδιαφανή, χωρίς εγγυημένες διαδικασίες, σύναψη προγραμματικών συμβάσεων από την Υπουργό, χωρίς να μεσολαβεί καθόλου με τη νέα διατύπωση, ούτε καν το εποπτευόμενο από το Υπουργείο Ανάπτυξης, αλλά και από άλλα συναρμόδια Υπουργεία, νομικό πρόσωπο ή κρατική εταιρία.

Είναι σκάνδαλο ολκής και καλούμε την Κυβέρνηση να αποσύρει αυτήν τη διάταξη. Διότι δεν μπορεί να φέρνει προσωπικές επιλογές η Υπουργός Ανάπτυξης για ανάθεση σε εταιρίες έργων ή προμηθειών δισεκατομμυρίων, χωρίς καμιά εγγύηση.

Και καλώ τον κύριο Πρωθυπουργό, ο οποίος υποκριτικά μίλησε τελευταία και στο Υπουργικό Συμβούλιο και στη Βουλή περί διαφάνειας, να παρέμβει και να αποσύρει αυτήν τη διάταξη γιατί αλλιώς τον καταγγέλλω υπεύθυνα και συνειδητά ότι εν γνώσει του, γιατί αυτός έχει την πολιτική ευθύνη, προωθεί η Κυβέρνησή του αδιαφανείς διαδικασίες με προσωπικές επιλογές, προφανώς για συγκεκριμένες εταιρείες.

Και τέλος το άρθρο 25 παρέχει επίσης τη δυνατότητα χρηματοδότησης σε προγράμματα ανάπτυξης, έρευνας και τεχνολογίας και σε ιδιώτες, φυσικά ή νομικά πρόσωπα, ενώ μέχρι τώρα επιτρέπονταν σε Ν.Π.Δ.Δ. 

'Ετσι βλέπουμε τα πάντα να παραχωρούνται σε κάποιους ιδιώτες και έτσι η οικονομική εξουσία να επεκτείνει τον έλεγχό της στη πολιτική εξουσία μέσα από διαπλοκή τέτοια, η οποία κάθε άλλο παρά κατά την άποψή μας τιμάει την Κυβέρνηση, τιμάει τους θεσμούς της δημοκρατίας.

Ζητάμε λοιπόν να αποσυρθούν οπωσδήποτε, γιατί δεν είναι θέμα τροποποίησης, αυτές οι διατάξεις. Και ασφαλώς καταψηφίζουμε και άλλες διατάξεις, όπως θα πει, όταν έρθει η σειρά του ο ειδικός αγορητής του ΔΗ.Κ.ΚΙ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, αρχίζω από το άρθρο 19. Είναι διαδικαστικό. Συμφωνούμε μ' αυτό. Το ίδιο ισχύει και για το άρθρο 20 το οποίο δίνει τη δυνατότητα στον Υπουργό να μεταβιβάσει αρμοδιότητες στην περιφερειακή και Νομαρχιακή Αυτοδιοίκηση. Βέβαια, αυτό το "μπορεί" θα μπορούσε να απαλειφθεί και να αντικατασταθεί με το πρέπει να δοθούν αυτές οι αρμοδιότητες.

'Ερχομαι στο άρθρο 21, που για πρώτη φορά αναφέρεται και συγκεκριμένο μέγεθος έκτασης, κάτι που μας δημιουργεί υπόνοιες ότι πρόκειται για φωτογραφική διάταξη, καθώς με τον τρόπο αυτό έμμεσα ένα κτίριο γίνεται ΒΕΠΕ του οποίου μάλιστα χρηματοδοτείται η επισκευή, η ανακαίνιση και η συντήρηση μέχρι και 60%. 

Για όλες αυτές τις περιπτώσεις προτείνουμε να κατατίθενται οι μελέτες και οι εγκρίσεις που απαιτούνται για τις ΒΕΠΕ και για τις συγκεκριμένες περιπτώσεις.

Με το άρθρο 22 συμφωνούμε. 

Αναφορικά με το άρθρο 23, και την τροποποίηση που αναφέρει, αν γίνεται για να επισπευσθεί η διενέργεια έρευνας για λόγους δημοσίου συμφέροντος, συμφωνούμε. Εκεί που πραγματικά θα μας βρείτε ριζικά αντίθετους, είναι το άρθρο 24, γιατί και εμείς πιστεύουμε ότι το συγκεκριμένο άρθρο αφορά συγκεκριμένες ρυθμίσεις.

Αναφέρεται στη παρ.1 η βεβαίωση του φόρου να διενεργείται ατομικά και για κάθε κοινοπρακτούν μέλος. Με την προτεινόμενη ρύθμιση δημιουργείται ευνοϊκότερο φορολογικό καθεστώς για τις εταιρείες, περιπλέκεται η απόδοση ευθύνης, διευκολύνεται η αδιαφάνεια και δυναμιτίζεται η δύναμη της συνεργασίας, που πρέπει να υπάρχει στις κοινοπραξίες.

ΒΑΣΙΛΗΣ ΚΕΔΙΚΟΓΛΟΥ: Κύριε συνάδελφε, τα μέλη είναι εταιρείες. Δεν είναι πρόσωπα.

ΕΥΑΓΓΕΛΟΣ ΑΠΟΣΤΟΛΟΥ: Κύριε συνάδελφε, να τελειώσω και κάνετε τις παρατηρήσεις σας όταν θα πάρετε το λόγο.

'Ερχομαι στην παράγραφο 2. Με τη ρύθμιση αυτή προτείνεται η κατάργηση του ξεχωριστού υπολογισμού για κάθε περιοχή έρευνας. 

Με την παράγραφο 3, διευρύνεται η δυνατότητα απόσβεσης ερευνητικών εξόδων μιας ερευνητικής περιοχής με το να συμπεριληφθούν σε μία άλλη από το επίπεδο της κοινοπραξίας. Η ρύθμιση αυτή κατά τη γνώμη μας, είναι ευνοϊκή, καθ'όσον μειώνεται ο επιχειρηματικός κίνδυνος, δημιουργώντας ακόμη πιο περίπλοκες συνθήκες. Και φυσικά, υπάρχει περίπτωση να διευκολύνονται καταστάσεις περίεργων διαπλοκών.

Και έρχομαι στο άρθρο 25. Πράγματι, εκεί που όλοι περιμέναμε -όπως είχε υποσχεθεί η Κυβέρνηση- ότι τα θέματα του ερευνητικού τομέα θα τα αντιμετωπίσει κάποια στιγμή συνολικά, με το συγκεκριμένο άρθρο πλέον ανοίγει ο δρόμος για την εκχώρηση της έρευνας στον ιδιωτικό τομέα.

Το άρθρο 26, που δίνει τη δυνατότητα στην Υπουργό Ανάπτυξης, με απόφασή της, να καθορίζει τα κριτήρια για τη συμμετοχή σε διαγωνισμούς προμηθειών, εμάς μας βρίσκει ριζικά αντίθετους. Γιατί υπάρχουν και περιπτώσεις προμηθειών, που ανέρχονται σε πολλά δισεκατομμύρια. Και για να εξασφαλιστεί η διαφάνεια σ' αυτές τις περιπτώσεις, καλύτερα είναι να συμμετέχουν περισσότεροι φορείς.

Για το άρθρο 27 συμφωνούμε.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "Ελευθέριος Βενιζέλος", ογδόντα πέντε μαθητές και μαθήτριες και δύο συνοδοί καθηγητές από το 3ο Λύκειο Χολαργού.

Η Βουλή τους καλωσορίζει.

(Χειροκροτήματα απ' όλες τις πτέρυγες της Βουλής)

Επίσης, έχω την τιμή να ανακοινώσω ότι η κ. Μαρία Αρσένη, Βουλευτής Πιερίας, ζητεί ολιγοήμερη άδεια απουσίας στο εξωτερικό.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Ρόκος έχει το λόγο.

Κύριε Ρόκο, εσείς ως ειδικός αγορητής έχετε πέντε λεπτά.

ΓΕΩΡΓΙΟΣ ΡΟΚΟΣ: Κύριε Πρόεδρε, μου φθάνουν τα πέντε λεπτά. Εξάλλου, στις τροπολογίες, που η Κυβέρνηση πράγματι μας έχει συνηθίσει δι' αυτών να νομολογεί κυρίως, τοποθετήθηκε ο Πρόεδρός μας.

Θα έλεγα όμως, για τα άρθρα 19 και 20 αυτό που ουσιαστικά


 

  

Σελίδα 2046 

είπα και χθες: 'Οτι το ζήτημα δεν είναι να εντάξεις τις πρώην ΒΙΠΕ σε σχέση με το νέο νόμο ή με το επόμενο άρθρο να παίρνεις κίνητρα από τις προηγούμενες ΒΙΠΕ και να τα δίνεις στις ΒΕΠΕ. Το ζήτημα είναι ότι χρειάζεται μια ριζική αναδιάρθρωση όλος ο αναπτυξιακός σχεδιασμός της χώρας. Και αυτό δεν μπορεί να γίνει με παρεμβάσεις αυτής της μορφής, που αναπτύξαμε επί δύο ημέρες, αλλά με βασικούς σχεδιασμούς και με έργα υποδομής τα οποία θα δώσουν μια άλλη χωροταξική αίσθηση στην ανάπτυξη. Και πρέπει να υπάρξει προβληματισμός για λύση των θεμάτων κατά κλάδους και κατά δραστηριότητες, έτσι ώστε να μπορέσει να υπάρξει ορθολογική ανάπτυξη.

Θα τοποθετηθώ όμως και εγώ για το άρθρο 23, το οποίο πράγματι είναι σκανδαλώδες. Γιατί, με μια απλή έκφραση, δίνει τη δυνατότητα σύναψης απευθείας συμβάσεων σε επιχειρήσεις που παρέχουν τα εχέγγυα για το σκοπό αυτόν. Ποια είναι τα εχέγγυα και πώς καθορίζονται;'Οπως καταλαβαίνετε, θα είναι πάντα στην κρίση του εκάστοτε Υπουργού, για να μπορεί κάθε φορά να τα καθορίζει.

Αν κανείς ήθελε να δει τι πραγματικά συμβαίνει στο θέμα των εκτάσεων για έρευνα ή για εκμετάλλευση ή για μίσθωση των μεταλλείων, θα είχε να εντοπίσει πολλά άλλα.

Παραδείγματος χάρη, ο χρόνος που χρειάζεται για να πάρει μία άδεια, υπερβαίνει το ένα έτος. Και αυτό, γιατί ο ελάχιστος χρόνος ελέγχου από το Υπουργείο Περιβάλλοντος-Χωροταξίας και Δημοσίων 'Εργων για τις περιβαλλοντικές μελέτες είναι έξι μήνες.

'Ενα άλλο που πρέπει να εντοπίσει κανείς, είναι η δυνατότητα που δίνει αυτός ο ν. 210/1973 στον οποιονδήποτε, με ένα ελάχιστο παράβολο, να μπορεί να δεσμεύει για έρευνα ή για εκμετάλλευση, δέκα χιλιάδες στρέμματα με μία μόνο αίτηση.

Και γιατί να διατηρεί αυτήν την αίτηση σε εκκρεμότητα επί μια δεκαετία; Διότι υπάρχουν δεδικασμένες αποφάσεις και προσφυγές από άλλους, προηγούμενους, οι οποίοι δίνουν τη δυνατότητα και στο σημερινό διεκδικητή με μια κωλυσιεργία μιας εκ των δώδεκα συναρμόδιων υπηρεσιών που είναι υποχρεωμένες να συναποφασίσουν, να κρατάει σε εκκρεμότητα επί πολλά χρόνια και όταν κανείς προσφύγει, βρίσκει αμέσως το δεδικασμένο που λέει ότι εφ' όσον δεν έχει κλείσει οριστικά ο φάκελος, δικαιούται να κρατάει σε εκκρεμότητα, δέκα χρόνια, ίσως και πλέον καμιά φορά, μια έκταση. Και έτσι βλέπει κανείς το φαινόμενο, με διακόσιες ογδόντα χιλιάδες (280.000) δραχμές κάποιος να έχει εβδομήντα χιλιάδες στρέμματα μπλοκαρισμένα όπου δεν έχει το δικαίωμα παρέμβασης κανένας για να μπορέσει να τα εκμεταλλεύεται. Και έτσι, ο ορυκτός πλούτος της Ελλάδας, έχει μείνει στα χέρια κάποιων ολίγων οι οποίοι έχουν κάνει βιομηχανία αιτήσεων και κρατούν δεσμευμένες πελώριες εκτάσεις σ' όλο τον Ελλαδικό χώρο, χωρίς τη δυνατότητα σε κάποιον άλλον, που ενδιαφέρεται, να μπορέσει να προσφύγει. Εκεί έπρεπε να υπάρξει μια διόρθωση για να είμαστε ουσιαστικοί σ'αυτό που κάνουμε, όχι στο να δίνουμε την ευκαιρία στον κύριο Υπουργό σήμερα να μπορέσει να δίνει άδειες μόνο με μια απλή έκφραση που λέει ότι ο κύριος τάδε κατέχει τα εχέγγυα, μπορώ εγώ χωρίς άλλες διαδικασίες να του δώσω τη δυνατότητα της άδειας έρευνας ή εκμετάλλευσης. Είναι πάρα πολύ σημαντικό ζήτημα, γνωρίζω περιοχές ολόκληρες οι οποίες έχουν απλές ενδείξεις μεταλλευμάτων που είναι μπλοκαρισμένες επί δεκαετίες, ούτως ώστε να μη μπορεί κανένας να φαντασθεί ότι μπορεί σήμερα να δώσει μια άλλη προοπτική με δική του παρέμβαση. Αυτό πρέπει να διορθωθεί οπωσδήποτε και αντί να το διορθώνουμε, επιβάλλουμε ακόμα την κατάσταση σε αρνητική κατεύθυνση.

Κατά συνέπεια, καταψηφίζουμε και αυτό το άρθρο όπως και τα προηγούμενα.

ΠΡΟΕΔΡΕΥΩΝ (Παναγιώτης Σγουρίδης): Η κ. Παπαδημητρίου.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Θα μιλήσω στην τροπολογία, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Θα παρακαλέσω να έχω λίγο την ανοχή σας, γιατί τέθηκαν κάποια ζητήματα τα οποία πρέπει να ξεκαθαρίσουμε.

ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου, έχετε πέντε λεπτά. Θα σας παρακαλούσα μέσα σ'αυτά τα λεπτά να τελειώσετε.

ΒΑΣΙΛΗΣ ΚΕΔΙΚΟΓΛΟΥ: Εντάξει.

Μιλάμε στο άρθρο 19. Λέτε, κυρία Υπουργέ, εφ' όσον το ζητήσει η πλειοψηφία των ιδιοκτητών γης της ΒΙΠΕ. Αναφέρεστε στις υπάρχουσες ΒΙΠΕ. Εφόσον αναφέρεσθε στις υπάρχουσες, μπορεί να υπάρχουν και χρήστες με κάποια δικαιώματα. Και δεν είναι δυνατόν να συνεχισθεί αυτό που γίνεται μέχρι σήμερα, εγώ είμαι ο ιδιοκτήτης, χρήστης η κ. Παπανδρέου, θέλει να κάνει κάποια δουλειά η κ.Παπανδρέου, και χρειάζεται να ψηφίσω εγώ ο ιδιοκτήτης. Οπότε, σας εκβιάζω, σας λέγω θέλω και αυτό.

Θα παρακαλέσω, λοιπόν, να περιληφθούν οι μέχρι σήμερα χρήστες και βέβαια κατ' αναλογία της εκτάσεως που κατέχουν. Δεν το λέτε αυτό και αφήνετε να εννοηθεί ότι θα έχουμε ίδια ψήφο. 

Δεύτερον, στο άρθρο 21, κυρία Υπουργέ, το πέντε χιλιάδες τετραγωνικά για μικρομεσαίες επιχειρήσεις είναι πολύ μεγάλο. Πρέπει να το κατεβάσετε. Εγώ σας προτείνω το δύο χιλιάδες και πάλι το θεωρώ πολύ. 

Στις υφιστάμενες ΒΙΠΕ που έχουμε έρημα κτίρια, διότι δεν πήγαν καλά οι επιχειρήσεις, να μπορέσει να τα πάρει ένας άλλος και να συνεχίσει. Αλλά πέντε χιλιάδες τετραγωνικά και πάνω, δεν είναι για ελληνικές δυνατότητες. 

Πάμε πιο κάτω σ' εκείνο για το οποίο έγινε ολόκληρη συζήτηση στο άρθρο 24. Λέει ότι αν μια κοινοπραξία έκανε κάποιες δουλειές και είχε κάποιες υποχρεώσεις ή κάποια οφέλη, ενδεχομένως, αυτά τα οφέλη τα παίρνουν τα μέλη της κοινοπραξίας. Μιλάμε μέλη-εταιρείες, κολοσσοί εταιρείες. Είναι ενδεχόμενο η κοινοπραξία να πτωχεύσει ή να πέθανε και η εταιρεία που έρχεται να πληρώσει, να είναι υγιής. Δεν σημαίνει επειδή η κοινοπραξία πέθανε, η εταιρεία δεν είναι υγιής. Υπάρχει και αυτή η περίπτωση. Το αν εμείς τον καιρό που κάναμε το νόμο αυτό, δεν ξέραμε καλά να κάνουμε το νόμο, δεν φταίει η Υπουργός που το φέρνει και το διορθώνει. Είναι πολύ ορθή η διάταξη του άρθρου 24 και για τον πρώτο και για την παράγραφο 3, που λέει: "Ο ανάδοχος ή το κάθε μέλος αναδόχου κοινοπραξίας τηρεί ιδιαίτερα λογιστικά βιβλία". Δηλαδή, αυτό είναι στοιχειώδης αρχή του εμπορίου, της διαχείρισης, των συναλλαγών της οικονομίας. Κύριοι, εδώ κάνω μια δουλειά, εκεί κάνω μια άλλη, εκεί κάνω μια άλλη. Δηλαδή, σ' αυτήν τη δουλειά κερδίζω, θα πάρεις φόρο, σ' εκείνη τη δουλειά την ίδια χρονιά χάνω, τι γίνεται, δεν θα συμψηφίσω; Τι γίνεται; 'Ενας φορέας είμαι, κάνω δουλειές και στο α' και στο β' και στο γ' μέρος, συνολικά αθροίζω τα κέρδη, τις ζημίες μου. Δηλαδή, πράγματα στοιχειώδη.

( Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ )

Να καταλάβουμε. Δουλειές χωρίς κέρδος δεν γίνονται. Τα είδε η πρώην Σοβιετική 'Ενωση και τα έμαθε. Δουλειές χωρίς περίσσευμα -όπως λέει και η Μαρξιστική λογική- ή χωρίς πλεόνασμα, δεν γίνονται. Να το καταλάβουμε.

ΝΙΚΟΛΑΟΣ ΓΚΑΤΖΗΣ: Τα ανακατεύετε.

ΒΑΣΙΛΗΣ ΚΕΔΙΚΟΓΛΟΥ: Δεν τα ανακατεύω καθόλου. Είδαμε τι πάθαμε.

Παρακάτω λοιπόν. Λέει στο άρθρο 25 ότι στο εκάστοτε ισχύον Πρόγραμμα Ανάπτυξης μετέχουν πλέον του λοιπού και φορείς του ιδιωτικού τομέα. Φυσικά. Αφού πλέον μπήκαμε στην οικονομία της αγοράς. 'Ολη η ιστορία της Ευρωπαϊκής 'Ενωσης είναι ανταγωνισμός μεταξύ του φυσικού και του ιδιωτικού τομέα. 

Στο άρθρο 26 παίρνει μια πρωτοβουλία η Υπουργός και λέει ότι "επειδή πιθανόν δεν έχει προθεσμία -ή συμβαίνει κάτι άλλο- αποφασίζω εγώ". Παίρνει το πολιτικό κόστος. Και αντί να της πούμε μπράβο σου που το τολμάς, ερχόμαστε και εκφράζουμε αμέσως την υποψία; Εδώ είναι η Βουλή και ο


 

  

Σελίδα 2047 

νομοθετικός έλεγχος. Ζητείστε για την κάθε απόφαση που εκδίδει να καταθέσει όλα τα έγγραφα και εκθέστε την. Να τελειώνουμε, να ξεμπερδεύουμε.

Πάω τώρα στις άλλες τροπολογίες, κυρία Υπουργέ. Πρώτα πρώτα είστε εκτεθειμένη στο εξής: Υπήρχε μια απόφαση ευνοϊκή για τις επιχειρήσεις -και χαίρομαι που είναι εδώ ο κ. Σιδηρόπουλος- Εύβοιας και Καστοριάς. 'Εδωσε κάποια κίνητρα για να ρυθμισθούν κάποια χρέη όλων των επιχειρήσεων του Νομού Εύβοιας και Καστοριάς. Εξαιρέθηκαν από λόγους κακώς τα δάνεια και οι υποχρεώσεις προς τον ΕΟΜΜΕΧ. 'Εχουμε ως τώρα εκατό φορές την υπόσχεση ότι θα φέρετε τροπολογία για να περιλάβετε αυτές τις επιχειρήσεις, αλλά δεν το έχετε κάνει. Είναι μια αδικία για τις ελληνικές επιχειρήσεις. Χαίρομαι που είναι εδώ ο κ. Σιδηρόπουλος.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

Δώστε μου δύο λεπτά, κύριε Πρόεδρε. 

Πάω στο περίφημο ΠΟΤΑ. Το πρώτο που έχω να πω, κυρία Υπουργέ, είναι το εξής...

ΘΕΟΔΩΡΑ ΜΠΑΚΟΓΙΑΝΝΗ: Είναι στις τροπολογίες.

ΘΕΟΔΩΡΟΣ ΚΑΣΣΙΜΗΣ: Οι τροπολογίες δεν συζητούνται τώρα. 

ΒΑΣΙΛΗΣ ΚΕΔΙΚΟΓΛΟΥ: Μια λέξη θα πω αφού μου το επιτρέπει ο κύριος Πρόεδρος.

Στον ΠΟΤΑ κυρία Υπουργέ, το πρόβλημα το μεγάλο είναι ότι κατ' αρχήν δεν έχουμε γκόλφ. Μέσα σε αυτό το πρόγραμμα περιλαμβάνετε το γκολφ; Είναι σε αυτές τις ρυθμίσεις;

Δεύτερον, αναφέρετε ότι αυτήν τη δυνατότητα την έχουν πρόσωπα του ιδιωτικού τομέα και του ΕΟΤ. Θα παρακαλούσα φυσικά και Νομικά Πρόσωπα και Ιδιωτικού και Δημοσίου Δικαίου και φυσικά και του ΕΟΤ, διότι μπορεί ένας δήμος ή μια ομάδα δήμων σε μια περιοχή να θέλουν να κάνουν ΠΟΤΑ. Δεν μπορεί να μην έχουν αυτό το δικαίωμα. Νομίζω ότι είναι παράλειψη και πρέπει να το συμπεριλάβετε.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο. Απών.

Κυρία Υπουργέ, δεν υπάρχει άλλος εγγεγραμμένος. 'Εχετε το λόγο. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στο άρθρο 19, στο δεύτερο στίχο μετά τις λέξεις "των ιδιοκτητών γης" προστίθενται οι λέξεις "κατά την αναλογία της έκτασης που κατέχουν". 

ΒΑΣΙΛΗΣ ΚΕΔΙΚΟΓΛΟΥ: Και οι μέχρι σήμερα χρήστες.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δεν έχω αντίρρηση να το βάλω, αλλά, κύριε Κεδίκογλου...

ΒΑΣΙΛΗΣ ΚΕΔΙΚΟΓΛΟΥ: Μέχρι τη δημοσίευση του παρόντος.

ΠΡΟΕΔΡΕΥΩΝ (Νικόλαος Κατσαρός): Σας άκουσε, κύριε Κεδίκογλου, η κυρία Υπουργός.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Ενας που έχει νοικιάσει μια επιχείρηση ή ένα οικόπεδο, νομίζω ότι εφ' όσον είναι επιχειρηματίας έχει όλη τη δυνατότητα να διασφαλίσει όλα τα δικαιώματά του. 

ΒΑΣΙΛΗΣ ΚΕΔΙΚΟΓΛΟΥ: 'Ηταν άλλη νομοθεσία έως τώρα. Βάλτε το για τους μέχρι τώρα.

ΠΡΟΕΔΡΕΥΩΝ (Νικόλαος Κατσαρός): Κύριε Κεδίκογλου, αν σε κάθε λέξη της κυρίας Υπουργού παρεμβαίνετε, πού θα πάμε; 

ΒΑΣΙΛΗΣ ΚΕΔΙΚΟΓΛΟΥ: Να διορθώσουμε, γιατί νομοθετούμε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στο άρθρο 19, παράγραφος 2, στίχος 2 μετά τις λέξεις "των ιδιοκτητών γης" προστίθενται οι λέξεις "και χρηστών", καθώς και οι λέξεις "κατά την αναλογία της έκτασης που κατέχουν".

Το άρθρο 21 σίγουρα αναφέρεται σε κτίρια τα οποία έχουν άδεια για βιομηχανική ή βιοτεχνική χρήση και παραμένει η ίδια χρήση. Δεν αλλάζει. Είναι απαραίτητη προϋπόθεση ότι αυτά τα κτίρια για τρία χρόνια δεν θα έχουν καμία δραστηριότητα και παραμένει η ίδια η χρήση ...

ΒΑΣΙΛΗΣ ΚΕΔΙΚΟΓΛΟΥ: 'Οχι της ίδιας μορφής.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Βιομηχανική ή βιοτεχνική χρήση. Είναι σαφές μέσα στο άρθρο.

Δίνουμε τη δυνατότητα να μπορούν αυτά να αξιοποιηθούν πράγματι, όπως ο κ. Τζανής, ο κ. Κεδίκογλου και άλλοι συνάδελφοι προτείνουν ότι πρέπει να μειωθεί. Δεν έχουμε αντίρρηση να το μειώσουμε από πέντε χιλιάδες τετραγωνικά σε τρισήμισι χιλιάδες.

ΒΑΣΙΛΗΣ ΚΕΔΙΚΟΓΛΟΥ: Πολύ είναι.

ΠΡΟΕΔΡΕΥΩΝ (Νικόλαος Κατσαρός): Κυρία Υπουργέ, αναφέρεσθε προφανώς στο άρθρο 21, παράγραφος 1. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Μάλιστα. 

ΠΡΟΕΔΡΕΥΩΝ (Νικόλαος Κατσαρός): Πείτε μας, σας παρακαλώ τι διορθώσεις δέχεσθε και σε ποιο σημείο τις θέτετε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στην πρώτη παράγραφο, εκεί που λέει "μεμονωμένα κτίρια συνολικής έκτασης άνω των πέντε χιλιάδων τετραγωνικών μέτρων", μπορεί να πάει "άνω των τριών χιλιάδων μέτρων".

ΒΑΣΙΛΗΣ ΚΕΔΙΚΟΓΛΟΥ: Πάλι είναι πολύ. Για βιοτεχνίες μιλάμε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δεν έχω πρόβλημα, κύριε Κεδίκογλου, αλλά αν πάει πιο κάτω θα πάμε σε πάρα πολλά κτίρια. Εμείς μιλάμε για κτίρια βιομηχανικά και βιοτεχνικά, τα οποία είναι μεγάλα και μπορούν να αξιοποιηθούν.

Κύριε Κεδίκογλου, μην επιμένετε. Τα τρεις χιλιάδες τετραγωνικά νομίζω ότι είναι ένα καλό όριο και μπορούμε να το βάλουμε. 

ΒΑΣΙΛΗΣ ΚΕΔΙΚΟΓΛΟΥ: Εντάξει.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Αυτοί έχουν άδεια για βιομηχανική ή βιοτεχνική χρήση.

Τα κτίρια αυτά για διάφορους λόγους μένουν αναξιοποίητα και δεν λειτουργούν. Για την ίδια χρήση, για βιομηχανική ή βιοτεχνική χρήση, όχι με το ίδιο ακριβώς αντικείμενο, αλλά μέσα στην ευρεία έννοια βιομηχανικής ή βιοτεχνικής χρήσης, μπορεί κάποιος άλλος να το αγοράσει ή να το ενοικιάσει και να το αξιοποιήσει. Και αυτό, γιατί, όπως γνωρίζετε, υπάρχουν αρκετά μεγάλα κτίρια στην Ελλάδα, τα οποία είναι κρίμα να μην μπορούμε να τα αξιοποιήσουμε.

ΠΡΟΕΔΡΕΥΩΝ (Νικόλαος Κατσαρός): 'Εχετε άλλη διόθρωση στην παράγραφο 1; 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οχι. Απλώς αλλάζουν τα τετραγωνικά μέτρα.

'Οσον αφορά το άρθρο 24, δεν καταλαβαίνω ειλικρινά γιατί υπάρχει αυτή η αντίδραση, εκτός αν κάποιοι συνάδελφοι δεν καταλαβαίνουν το πώς λειτουργούν οι επιχειρήσεις.

Η τροπολογία αυτή διευκολύνει και την ΔΕΠ-ΕΚΥ, την εταιρεία που κάνει έρευνες στον τομέα των υδρογονανθράκων. Είναι κοινή πρακτική να ισχύει αυτό το καθεστώς.

Σήμερα, με το υφιστάμενο καθεστώς μια κοινοπραξία που κάνει έρευνες, μπορεί να μεταφέρει το 50% των δαπανών της από ερευνητική περιοχή σε περιοχή εκμετάλλευσης και να κάνει αποσβέσεις. Αυτά είναι φορολογικά κίνητρα για έρευνες.

Το ίδιο ακριβώς κίνητρο δίνεται στα μέλη της κοινοπραξίας. Δηλαδή, ένα μέλος της κοινοπραξίας να μπορεί και αυτό να μεταφέρει το 50% των δαπανών από μία ερευνητική περιοχή, σε μία περιοχή εκμετάλλευσης. Αλλιώς δεν έχει κανένα κίνητρο να κάνει έρευνα. Και δεν έχει κανένα κίνητρο, αν ένα κοίτασμα είναι σε μεγαλύτερο βάθος, να κάνει καμία έρευνα. Θέλουμε να δώσουμε ακριβώς αυτό το κίνητρο, που ισχύει για την κοινοπραξία, για να κάνει έρευνες. Αυτό το θέλει και η ΔΕΠ-ΕΚΥ. 

ΒΑΣΙΛΗΣ ΚΕΔΙΚΟΓΛΟΥ: Αναφέρεσθε σε αποτυχημένες έρευνες. Πείτε το κι αυτό.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Σύμφωνα με το Γενικό Λογιστήριο, το οποίο έχει δώσει τη σύμφωνη γνώμη του, δεν υπάρχει καμία μείωση φορολογικών εσόδων για το δημόσιο.

Δεν καταλαβαίνω πού βρίσκετε όλα αυτά τα επιχειρήματα, ότι παραδίδουμε, ξεπουλάμε κλπ. Το ερώτημα είναι: Θέλουμε


 

  

Σελίδα 2048 

να κάνουμε έρευνα υδρογονανθράκων στην Ελλάδα, ναι ή όχι; Εάν θέλουμε να κάνουμε έρευνες, πρέπει να ακολουθήσουμε κάποιους γενικούς κανόνες, που ακολουθούν όλες οι χώρες του κόσμου.

'Οσον αφορά το άρθρο 26, άκουσα κάποιους χαρακτηρισμούς που δεν θα ήθελα να σχολιάσω, γιατί φαίνεται ότι εκείνοι που έκαναν τα σχόλια δεν γνωρίζουν, πώς λειτουργεί το επιχειρησιακό πρόγραμμα βιομηχανίας και όχι μόνο της βιομηχανίας, αλλά όλα τα επιχειρησιακά προγράμματα στα πλαίσια του δεύτερου Κοινοτικού Πλαισίου Στήριξης.

Η εξουσιοδότηση παρέχεται στην υπηρεσία του Υπουργείου Ανάπτυξης. Το Υπουργείο Ανάπτυξης υλοποιεί τα επιχειρησιακά προγράμματα στον τομέα του, να καθορίζει τα όργανα και τα κριτήρια αξιολόγησης στην πρόσκληση, δηλαδή στην προκήρυξη. 

Μερικά, όμως, από τα επιχειρησιακά προγράμματα, όπως για παράδειγμα το πρόγραμμα ενέργειας, απαιτεί εξειδίκευση κατά μέτρο, γιατί είναι τέτοιο το αντικείμενο του τομέα ενέργειας, που απαιτείται εξειδίκευση τόσο των οργάνων, όσο και των κριτηρίων ανά τμήμα ή μέτρο του επιχειρησιακού προγράμματος. 

Παρέχεται η εξουσιοδότηση στον Υπουργό, με απόφαση, που δημοσιεύεται στην Εφημερίδα της Κυβερνήσεως, ενώ πριν δεν δημοσιευόταν -και η προκήρυξη, όπως ξέρετε δεν δημοσιεύεται- να καθορίζει τα όργανα και τον τρόπο αξιολόγησης. Περιορίζεται, δηλαδή, η εξουσιοδότηση που υπήρχε προς το Υπουργείο και ορίζει ότι αν εκδοθεί υπουργική απόφαση, αυτή πρέπει να δημοσιευτεί στην Εφημερίδα της Κυβερνήσεως.

Κύριε συνάδελφε, μη μιλάτε για αδιαφάνεια. Αντίθετα, κάνουμε πιο αυστηρούς τους όρους. Θα πρέπει να γνωρίζετε ότι όλα τα Υπουργεία -και σωστά- μέσα στα πλαίσια του επιχειρησιακού προγράμματος πρέπει να υλοποιούν τα προγράμματα αυτά. 

'Εγινε, επίσης, αναφορά στο άρθρο 25. Εδώ είναι για να ενισχύσουμε την εφαρμοσμένη έρευνα και υπάρχει ένα πρόγραμμα όπου επιχειρήσεις που κάνουν έρευνα μπορούν να συμμετέχουν σ' αυτά τα ερευνητικά προγράμματα. Η τροπολογία είναι για να δώσουμε τη δυνατότητα στις επιχειρήσεις αυτές να συμμετέχουν και να παίρνουν τις επιδοτήσεις. Και πάλι δεν καταλαβαίνω πού βρίσκεται η αδιαφάνεια, εκτός αν δεν θέλουμε να γίνεται εφαρμοσμένη έρευνα στην Ελλάδα. Είναι γνωστό ότι πάσχουμε σε αυτόν τον τομέα.

ΓΕΩΡΓΙΟΣ ΣΑΛΑΓΚΟΥΔΗΣ: Το άρθρο αυτό έγινε γιατί το Υπουργείο Εθνικής Οικονομίας πέρασε τις επιχορηγήσεις μέσω του προγράμματος δημοσίων επενδύσεων. Και γι' αυτό χρειάζεται αυτή η ρύθμιση. Ο Υπουργός Εθνικής Οικονομίας να μας εξηγήσεις γιατί πέρασε τις επιχορηγήσεις μέσω του προγράμματος δημοσίων επενδύσεων.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Σαλαγκούδη, είναι μία ρύθμιση, για να μπορούν ιδιώτες που συμμετέχουν στο πρόγραμμα ΠΑΕΤ να επιδοτούνται από τα προγράμματα αυτά. Νομίζω ότι είναι πάρα πολύ λογικό. Αυτό γίνεται με τον αναπτυξιακό νόμο. Επιδοτούνται οι ιδιώτες, εκτός αν είστε αντίθετοι προς κάθε επιδότηση, σε κάθε ιδιώτη. Ελάτε τότε να κάνετε επενδύσεις εσείς.

Εδώ επιδοτούμε ιδιώτες που συμμετέχουν σε ερευνητικά προγράμματα. Ούτε πρωτοφανές είναι ούτε πρωτότυπο ούτε καινοτόμο. Είναι κάτι που γίνεται σε όλες τις χώρες και νομίζω ότι πολύ καλά το κάνουμε και εμείς. 

Δεν νομίζω ότι έγιναν άλλες ιδιαίτερες παρατηρήσεις στα επί μέρους άρθρα. Μαζί με κάποιες διορθώσεις που έχουμε ήδη μοιράσει που αναφέρονται στο άρθρο 19 και τις διορθώσεις της τροποποίησης που ανέφερα εγώ, τελειώνουν οι δικές μας τροποποιήσεις.

ΠΡΟΕΔΡΕΥΩΝ (Νικόλαος Κατσαρός): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Με μεγάλη κατάπληξη άκουσα την κυρία Υπουργό να απαντά στις αιτιάσεις μου για τα άρθρα 24 και 26. Μας είπε μεγάλες ανακρίβειες, οι οποίες οφείλονται είτε στο ότι δεν ξέρει τι ρυθμίζουν αυτές οι διατάξεις είτε ενισχύουν ακόμα περισσότερο αυτές τις ανησυχίες που εξέφρασα και τις καταγγελίες που έκανα.

Συγκεκριμένα, είπε η κυρία Υπουργός ότι είναι μία απλή ρύθμιση το άρθρο 24 και ότι σύμφωνα και με την έκθεση του Γενικού Λογιστηρίου του Κράτους δεν επέρχεται απώλεια εσόδων. Τη διαψεύδει η ίδια η έκθεση του Γενικού Λογιστηρίου του Κράτους, που κατατέθηκε από την Υπουργό, μαζί με την τροπολογία και την τροποποιούμενη διάταξη. Η έκθεση του Γενικού Λογιστηρίου του Κράτους που φέρει ημερομηνία 16.9.97 και υπογράφεται από τον γενικό διευθυντή κ. Ρίζο, λέει τα αντίθετα απ' αυτά που μας είπε η κυρία Υπουργός.

Συγκεκριμένα, διαβάζω επί λέξει: "Με τις διατάξεις της ανωτέρω τροπολογίας επέρχεται απώλεια των εσόδων του δημοσίου" -και η κυρία Υπουργός είπε ότι δεν υπάρχει καμία απώλεια κατά την έκθεση- συνεχίζει "ακαθόριστη" -είναι γνωστό σε εκείνους που ασχολούνται με αυτά, το ακαθόριστη σημαίνει πολύ μεγάλη και δεν θέλει να το αποκαλύψει, γιατί είναι απώλεια δισεκατομμυρίων από αυτήν τη ρύθμιση- και προχωράει η έκθεση "από τη δυνατότητα έκπτωσης κατά 50% των ερευνητικών δαπανών και για τα μέλη κοινοπραξίας αναδόχου που έχουν άδεια εκμετάλλευσης και έχει αρχίσει να παράγει υδρογονάνθρακες".

Αντιλαμβάνεσθε, ότι η κυρία Υπουργός είπε ανακρίβειες. Γιατί όποιος ξέρει από φορολογικά -και γνωρίζει η κυρία Υπουργός- γνωρίζει πολύ καλά ότι εισάγει μια εξαίρεση στους κανόνες του φορολογικού δικαίου.

Σας ερωτώ, κυρία Υπουργέ, ξέρετε να μου πείτε μία περίπτωση στο ισχύον φορολογικό σύστημα, που να μπορεί να αφαιρέσει δαπάνες κάποιος όταν υπάρχει διαφορετικό φυσικό ή νομικό πρόσωπο; Διότι, άλλο το φυσικό πρόσωπο και άλλο το νομικό πρόσωπο που έχει ιδίαν νομική προσωπικότητα και έχει κατά συνέπεια και ιδία φορολογική προσωπικότητα. Μέχρι τώρα τι γινόταν, κύριοι συνάδελφοι; 

Αυτά είναι τραγικά που μας λέτε. Αυτό αποτελεί απάτη της Βουλής. Εκτός αν δηλώσετε ότι δεν ξέρετε τι ρύθμιση κάνετε και προτείνετε στη Βουλή. 

Τι έλεγε μέχρι τώρα; Αν μια κοινοπραξία είχε πάρει στο παρελθόν και λειτουργούσε άδεια έρευνας πετρελαίου, είχε προχωρήσει η έρευνα και είχε αρχίσει να παράγει πετρέλαιο και η ίδια η κοινοπραξία είχε πάρει άδεια και έκανε έρευνα χωρίς παραγωγή σε κάποια άλλη περιοχή του Αιγαίου, παραδείγματος χάρη, είχε δικαίωμα να αφαιρέσει το 50% από τα ακαθάριστα έσοδα που είχε ως κοινοπραξία με την προηγούμενη άδεια. Τώρα τι λέτε; 'Οτι και τα μέλη, τα οποία μπορεί να είχαν πάρει άδεια και άρχισε η παραγωγή σε μια περιοχή, όταν έχουν πάρει σε άλλη περιοχή, αλλά με όνομα κοινοπραξίας, θα μπορούν τα μέλη κατ'ιδίαν να αφαιρούν το 50% από την προηγούμενη. Αυτά δεν υπάρχουν στο Φορολογικό Δίκαιο, κυρία Υπουργέ. Αυτή είναι χαριστική σκανδαλώδης και αφορά συγκεκριμένες εταιρείες που έχετε υπόψη σας και σπάει τη γενική αρχή που υπάρχει και θα ανοίξει για το Υπουργείο Οικονομικών. Και απορώ, αυτός ο Υπουργός Οικονομικών δεν καταλαβαίνει ότι υπογράφει με αυτό το πράγμα και ανοίγει λεωφόρο που αύριο θα το ζητήσουν όλες οι εταιρείες; Και τότε τι θα πει σε εκείνος; Θα τους πει, ότι εκεί ήθελα εγώ γιατί ήταν γνωστοί μας και εσάς δεν το κάνω; Είναι σκανδαλώδης και παρακαλώ να αποσυρθεί.

'Αρθρο 26: Είπατε ανακρίβεια παραπλανώντας τη Βουλή και πάλι. Και αυτό προκύπτει από τα δικά σας χαρτιά που καταθέσατε, γιατί αυτή η διάταξη είναι τροπολογία. Είπατε, ότι δήθεν με αυτήν τη διάταξη περιορίζετε την εξουσιοδότηση. Είναι το τελείως αντίθετο, κυρία Υπουργέ. Διότι η προηγούμενη διάταξη έλεγε ότι, στα διατάγματα αυτά είναι δυνατόν να ορίζεται ότι οι προϋποθέσεις συμμετοχής, τα κριτήρια επιλογής και ο τρόπος εφαρμογής του, ρυθμίζονται στην προκήρυξη. Δηλαδή, τρία στοιχεία επιτρέπατε, πήρατε εξουσιοδότηση να ορίζουν την προκήρυξη. Και τώρα τι κάνετε; Διευρύνετε και από τρία τα κάνετε πέντε. Και παίρνετε από την προκήρυξη αυτά που τα προβλέπατε, που η προκήρυξη


 

  

Σελίδα 2049 

ξέρουμε ότι γίνεται από τα υφιστάμενα του Υπουργείου νομικά πρόσωπα ή τις εταιρείες και τα παίρνετε κατευθείαν εσείς, στην πρόσκληση, όχι στην προκήρυξη. Γιατί η προκήρυξη γίνεται από τα υφιστάμενα νομικά πρόσωπα. Και το παίρνετε εσείς ως Υπουργός. Και αυτό αφορά ευθέως τις προγραμματικές συμβάσεις. Και μάλιστα, το επεκτείνατε και σε άλλους τομείς, όχι μόνο στους τομείς του Υπουργείου Βιομηχανίας, 'Ερευνας και Τεχνολογίας, αλλά και στο Υπουργείο Εμπορίου και της Τεχνολογίας, αλλά και σε άλλα Υπουργεία που είναι συναρμόδια με σας. Δηλαδή, ουσιαστικά τα εκατοντάδες εκατομμύρια, οι προμήθειες του δημόσιου τομέα και κυρίως αυτά που υπάγονται σε σας, άρα μονάδες ΔΕΗ κλπ, θα πηγαίνουν με απευθείας ανάθεση και καθορισμό από σας.

Αυτό λέει η διάταξη και αυτό προκύπτει από την τροποποιούμενη διάταξη την οποία έχετε επισυνάψει, γιατί ήσασταν υποχρεωμένοι από το Σύνταγμα και από τον Κανονισμό της Βουλής.

Αποσύρετε κυρία Υπουργέ αυτήν, γιατί δεν θα φέρνετε εδώ νομιμοποίηση φωτογραφικών περιπτώσεων προκειμένου να βάλετε ουσιαστικά την πλειοψηφία της Βουλής να ψηφίζει τέτοιες διατάξεις για να κάνετε προσωπικές επιλογές διαχειριζόμενη το δημόσιο χρήμα με τέτοιος αδιαφανή και σκανδαλώδη τρόπο. Περιμένουμε την τελευταία στιγμή να αποσύρετε τις διατάξεις αυτές.

ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο για προτασσόμενη δευτερολογία.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, το λόγο.

ΠΡΟΕΔΡΕΥΩΝ (Νικόλαος Κατσαρός): Μισό λεπτό, κύριε Βεζδρεβάνη, να απαντήσει η κυρία Υπουργός.

Η κυρία Υπουργός έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Τσοβόλα, λυπάμαι γιατί φαίνεται ότι είτε είσθε άσχετος με τα δύο συγκεκριμένα θέματα είτε σκοπίμως παραπλανάτε τους συναδέλφους σας. 

Δεν καταλαβαίνω στο άρθρο 26 πού βρήκατε εσείς προγραμματικές συμφωνίες, εποπτευόμενα νομικά πρόσωπα. Αναφέρεται στο Κ.Π.Σ., στο Κοινοτικό Πλαίσιο Στήριξης. Αν θέλετε ελάτε μια μέρα στο Υπουργείο να σας ενημερώσουμε τι είναι Κοινοτικό Πλαίσιο Στήριξης, ποιοι είναι οι κανονισμοί, ποιες οι διαδικασίες, πώς λειτουργεί. Διότι ό,τι αναφέρατε, είναι τελείως εκτός τόπου και χρόνου, άσχετο με την τροπολογία.

Το δεύτερο αφορά το άρθρο 24. Για να έχει κέρδος το δημόσιο, πρέπει πρώτα να γίνονται έρευνες. Και νομίζω ότι θα πρέπει να παραδεχθείτε ότι υπάρχουν κάποιες διαφοροποιήσεις από δραστηριότητα σε δραστηριότητα. Η ερευνητική δραστηριότητα στους υδρογονάνθρακες δεν είναι το ίδιο με οποιαδήποτε άλλη παραγωγική δραστηριότητα. Απαιτούνται και υψηλές επενδύσεις και ηυξημένος κίνδυνος. 

Για να έχει έσοδα, πρέπει πρώτα να κάνει έρευνα και να έχει καλά αποτελέσματα απ'αυτήν. Για να εφαρμοστεί η διάταξη αυτή, πρέπει να έχουμε μέλος κοινοπραξίας που κάνει έρευνα και υποβάλλεται σε δαπάνες. Δεύτερον, το ίδιο μέλος ως μέλος άλλης κοινοπραξίας να μετέχει στην εκμετάλλευση, να βγάζει δηλαδή, πετρέλαιο σε κάποια περιοχή. Τότε δίνεται αυτή η δυνατότητα, αυτό το κίνητρο, για να συνεχίσει την έρευνα σε μια περιοχή που αλλιώς δεν θα την έκανε, διότι δεν τη βρίσκει συμφέρουσα. Αυτό νομίζουμε ότι είναι λογικό. Κατά τη δική σας αντίληψη, δεν πρέπει να γίνεται έρευνα υδρογονανθράκων στην Ελλάδα. Εκεί διαφωνούμε.

ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, είχα εγγραφεί και ήμουν όγδοος στον κατάλογο.

ΠΡΟΕΔΡΕΥΩΝ (Νικόλαος Κατσαρός): 'Εχουν σβηστεί ορισμένοι ενδιαμέσως και είσθε δικαιολογημένος. 'Εχετε δίκιο, αλλά μη χάνετε χρόνο.

ΗΛΙΑΣ ΒΕΖΔΡΕΒΑΝΗΣ: Με τη σκέψη ότι θα μιλήσω μετά από μία ώρα γιατί εκείνη τη στιγμή μιλούσε ο Κοινοβουλευτικός Εκπρόσωπος του Συνασπισμού, ανέβηκα να εκπληρώσω και τα άλλα μου καθήκοντα για ένα πεντάλεπτο στην αίθουσα του Κόμματός μας. Εν πάση περιπτώσει, θα αρκεστώ στο δίλεπτο που μου δίνει η προτασσόμενη δευτερολογία. 

Δεν θα πω πολλά πράγματα, γιατί ούτε προλαμβάνω. 

Πρώτον, συνεπής προς όσα είπα ομιλώντας από του Βήματος της Βουλής την πρώτη ημέρα, συνεπής προς όσα είπα χθες από τη θέση αυτή ομιλώντας για το άρθρο 17, αφού η Κυβέρνηση και συγκεκριμένα η παρισταμένη κυρία Υπουργός η οποία και με άκουσε δεν προέβη σε καμία τροπολογία στο άρθρο 17 θα καταψηφίσω το σύνολο των άρθρων αυτών.

Δεύτερον, θέλω για μια ακόμη φορά να διαμαρτυρηθώ για τη μεθόδευση της Διασκέψεως των Προέδρων, η οποία φαλκιδεύει τα δικαιώματα των Βουλευτών να ομιλήσουν και να πάρουν θέση στην Αίθουσα. Και μάλιστα κατά τρόπο περίεργο, πρωτόγνωρο και απαράδεκτο το Προεδρείο σε διαμαρτυρία μου απ' αυτήν τη θέση μας είπε, ότι μπορούμε να ψηφίσουμε και τις τροπολογίες χωρίς συζήτηση. Τα είπε πολύ καλά η κ. Μπακογιάννη προηγουμένως, ότι αν δεν έχουμε το δικαίωμα να κάνουμε ονομαστικές ψηφοφορίες, γιατί υπάρχει στον Κανονισμό. Απεδείχθη από την ονομαστική ψηφοφορία που κάναμε, πόσο δίκιο είχαμε όταν η διάταξη ψηφίστηκε με μια ψήφο από την κυβερνητική Πλειοψηφία.

Συνεπώς, κύριε Πρόεδρε, θα παρακαλέσω πολύ η Διάσκεψη των Προέδρων να λάβει σοβαρά υπόψη ότι οι αποφάσεις της στην Αίθουσα αυτή δεν βρίσκουν την αποδοχή των Βουλευτών. Και σε άλλη περίπτωση η Διάσκεψη των Προέδρων απεφάσισε τρεις ημέρες, φθάσαμε στις έξι ημέρες και δεν προλάβαμε να επιτελέσουμε το καθήκον μας.

Το ίδιο γίνεται και σήμερα. Σωρεία άρθρων ψηφίζονται με αυτήν την απαράδεκτη διαδικασία. Καταγγέλλω αυτήν τη συμπεριφορά της Διασκέψεως των Προέδρων και παρακαλώ πολύ να ληφθεί σοβαρώς υπόψη, διότι από δω και πέρα φαίνεται ότι η Κυβέρνηση με τη Διάσκεψη των Προέδρων -και το λέω με πολλή λύπη, κύριε Πρόεδρε- έχει αποφασίσει να περνάει τα νομοσχέδια όπως εκείνη θέλει, χωρίς την αναγκαία κριτική από το εθνικό Κοινοβούλιο.

ΠΡΟΕΔΡΕΥΩΝ (Νικόλαος Κατσαρός): Ο κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, εγώ στο άρθρο 24 θα ήθελα να θέσω ένα άλλο ζήτημα. 

Είναι γεγονός ότι υπεγράφησαν οι τρεις, αν δεν απατώμαι, συμβάσεις παραχώρησης για έρευνα υδρογονανθράκων στο Ιόνιο. Ερχόμαστε εκ των υστέρων μετά την υπογραφή της σύμβασης, για να κάνουμε αυτές τις ρυθμίσεις. Φοβάμαι ότι αυτές οι ρυθμίσεις ίσως αποτελέσουν αιτιολογία ενστάσεως για τις συμβάσεις παραχώρησης τις οποίες έχετε ήδη υπογράψει. Διότι ίσως αυτοί που δεν έτυχαν της παραχώρησης, υποβάλλουν ένσταση γιατί ακριβώς δεν ήξεραν αυτούς τους όρους, που σήμερα παραχωρείτε σ' αυτές τις εταιρείες, που ήδη έχετε επιλέξει και έχουν υπογράψει τη σύμβαση παραχώρησης για την έρευνα των υδρογονανθράκων. Αυτή είναι η ένστασή μας όσον αφορά το άρθρο 24, που ψηφίζεται τώρα και που θα έπρεπε να ψηφισθεί κατά την άποψή μας, πριν από τη σύμβαση παραχώρησης, ούτως ώστε όλοι να ξέρουν τους όρους με τους οποίους θα συμμετείχαν στο διαγωνισμό για να αναλάβουν την έρευνα των υδρογονανθράκων στις συγκεκριμένες περιοχές.

Στο άρθρο 25, είχα πει και προηγουμένως, θα πρέπει ο Υπουργός Εθνικής Οικονομίας εδώ να μας εξηγήσει, γιατί χρειάζεται να περνάει τις επιχορηγήσεις αυτές για την έρευνα και την τεχνολογία μέσα από το πρόγραμμα δημοσίων επενδύσεων και γιατί τότε όταν έκανε το αντίστοιχο προεδρικό διάταγμα δεν προέβλεψε και χρειάζεται τώρα εμείς να έρθουμε να τις περάσουμε. Η κυρία Υπουργός δεν έδωσε ικανοποιητικές εξηγήσεις.

'Οσον αφορά το άρθρο 26, θα ήθελα να ρωτήσω: Η δυστοκία τώρα στην αξιολόγηση των προτάσεων για τις μικρομεσαίες επιχειρήσεις, την πρωτοβουλία για τις φθίνουσες περιοχές, που σύμφωνα με την εξαγγελία σας υπεβλήθησαν στις 30 Ιουνίου και θα έπρεπε να αξιολογηθούν μέχρι τις 30 Σεπτεμβρίου -και ακόμη σύμφωνα με τις πληροφορίες μας,


 

  

Σελίδα 2050 

δεν έχει γίνει τίποτα προς αυτήν την κατεύθυνση- αφορούν το άρθρο 26 και τέτοιες ανάλογες ρυθμίσεις που αφορούν τις μικρομεσαίες; 'Η για ποια συγκεκριμένα προγράμματα του επιχειρησιακού προγράμματος βιομηχανίας έχετε αυτές τις ρυθμίσεις;

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, όπως είχαμε πει και επί της αρχής, όταν συζητούσαμε τις τροπολογίες, πραγματικά, εγώ είπα ότι είναι μία λογιστική φορολογική ρύθμιση που φέρνει η Κυβέρνηση για να χαρίσει ουσιαστικά τεράστια ποσά σε εταιρείες. Και εμφανίστηκε εδώ το παράδοξο να λέει η κυρία Υπουργός ότι ένα μέλος μιάς κοινοπραξίας, γίνεται μέλος μιας άλλης εταιρείας για να κάνει έρευνα. Γίνονται αυτά τα πράγματα, σε ομοειδή εταιρεία να βρίσκεται το ίδιο μέλος και να κάνει έρευνα πότε με τη μία και πότε με την άλλη εταιρεία; Είναι τα συμφέροντα, τα οποία το αποκλείουν τουλάχιστον αυτό.

Και είχαμε πει ότι δεν θα πρέπει να δοθούν άλλες φορολογικές διευκολύνσεις σε εταιρείες οι οποίες έχουν αποικιακές ουσιαστικά συμβάσεις με το ελληνικό δημόσιο. Κι' άλλο; 'Εχουν το 50%. Τώρα και στα μέλη τους ακόμα άλλο ένα 50%;

Για το άρθρο 25, είχαμε πει και τότε και λέμε και τώρα ότι η χρηματοδότηση πρέπει να σταματήσει να γίνεται σ' αυτούς τους ιδιώτες που νέμονται ουσιαστικά χρήμα, το οποίο θα μπορεί να διατεθεί μέσω του δημοσίου για άλλες έρευνες, για την ανάπτυξη της χώρας κλπ. Και εδώ ξέρουμε πώς γίνονται αυτές και παρουσιάζονται και σε άλλα νομοσχέδια που μας φέρατε άλλες τροπολογίες για χρηματοδοτήσεις σε μη κοινωφελείς εταιρείες κλπ. Ξέρω και μία στην περιοχή μου τουλάχιστον, στην Αλόννησο, που έχει πάρει εκατοντάδες εκατομμύρια και κάνει μελέτες επί μελετών για τη φώκια, χωρίς να έχουμε ακόμα το φορέα.

Για το άρθρο 26, εμείς λέμε ότι δεν μπορεί -όπως είπα και στην πρωτολογία μου- αυτή η αρμοδιότητα να περάσει στον Υπουργό, ο οποίος δεν θα τηρεί ουσιαστικά τις διαδικασίες που προβλέπονται για τα δημόσια έργα και να γίνονται αναθέσεις από τον Υπουργό.

Με ποιο δικαίωμα καταργεί όλα τα προηγούμενα και τις προσκλήσεις ενδιαφέροντος και κάνει τις αναθέσεις; Ούτε επίσης είμαστε σύμφωνοι ότι πρέπει να πάρει όλες τις αρμοδιότητες των προγραμμάτων για εκτέλεση έργων που έχουν τα άλλα συναρμόδια Yπουργεία.

Επίσης για το 27: Δεν έχουμε καμία αντίρρηση να απαλλάσσεται ο πρόεδρος για το ένα, το άλλο κλπ, αλλά για όλα; Θα πάρει όλα αυτά τα φορτία ο δημόσιος φορέας ο οποίος τον έχει εξουσιοδοτήσει να είναι εκεί πρόεδρος χωρίς να κάνουμε έλεγχο αν πραγματικά αυτές οι υπογραφές που έβαλε, οι εγγυήσεις που έδωσε ήταν για το δημόσιο συμφέρον ή όχι;

Νομίζουμε ότι θέλει ένα ψάξιμο και δεν μπορούμε να δώσουμε τη ψήφο μας ότι μπορεί να είναι από άλλα απαλλαγμένος όταν προκύπτει από κάποια έρευνα ότι έχει συγκεκριμένες ευθύνες για χαρισματικές συμβάσεις εγγυήσεις κλπ, τις οποίες έχει περάσει. Θα τις καταψηφίσουμε όλες αυτές, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Βουλευτής Λαρίσης κ. Φώτης Χατζημιχάλης ζητεί άδεια απουσίας στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός):Συνεπώς η Βουλή ενέκρινε.

ΓΕΩΡΓΙΟΣ ΡΟΚΟΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Θα μπορούσατε να ζητήσετε το λόγο λίγο νωρίτερα, κύριε Ρόκο, αλλά τέλος πάντων.

Ορίστε, κύριε Ρόκο, έχετε το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, μέσα στο χρόνο που έχω θέλω να επανέλθω στο άρθρο 21. Εκεί δίνεται η δυνατότητα σε χιλιάδες επιχειρήσεις ανά την Ελλάδα που είναι κλειστές, εγκαταλελημμένες να αξιοποιήσουν αυτόν το νόμο με επιδοτήσεις όπως αναφέρεται στα άρθρα 17 και 18 που αγγίζουν και το 60%.

Εάν υπάρξει ένα κύμα αιτήσεων σ' αυτήν την κατεύθυνση των χιλιάδων αυτών επιχειρήσεων θα έπρεπε να υπάρχουν και οι κανόνες οι οποίοι θα προσδιορίζουν ποιες από αυτές και με ποιες προτεραιότητες θα πρέπει να χρηματοδοτηθούν. Θα είναι απόφαση της Υπουργού Ανάπτυξης; Υπάρχουν προκαθορισμένοι κανόνες; Το λέω γιατί από το άρθρο αυτό δεν καθορίζεται πως αποφασίζεται κάτι τέτοιο.

Θα ήταν θετικό βεβαίως να δώσουμε ξανά μια ανάσα και μια πνοή αν βέβαια δεν θελήσουμε να παραβιάσουμε τη μνήμη μας, ότι οι περισσότερες από αυτές τις επιχειρήσεις ήταν αποτυχημένες επενδύσεις που είχαν γίνει με χαριστικά δάνεια των προηγουμένων ετών.Αν πάει κανείς και περπατήσει Κομοτηνή, Ξάνθη κλπ.και σκεφθεί αυτούς που είχαν φύγει τότε από την Αθήνα για να κάνουν τις χαριστικές επιχειρήσεις με χαριστικά δάνεια, καταλαβαίνετε ποιους ξανά θα χρηματοδοτήσουμε. Εν τοιαύτη περιπτώσει έπρεπε να δοθεί μία δυνατότητα σε κάποιους που είχαν αδυναμίες όπως έγινε με το Υπουργειο Γεωργίας -και εκεί χαρίστηκαν εκατομμύρια σε συνεταιρισμούς- και γίνεται και εδώ τώρα αλλά δεν το αντιλαμβάνεται κανένας σε ποιο μέγεθος γίνεται. Γίνεται στο ίδιο μέγεθος και σε μεγαλύτερο ακόμα. Αν υπήρχε αυτή η διάθεση και αυτή η διάσταση όλων αυτών των κλειστών επιχειρήσεων να επανέλθουν σε λειτουργία με 60% θα δημιουργούσε μία επανάσταση από την αρχή. 'Ομως θα πρέπει να υπάρχουν και κανόνες, κυρία Υπουργέ, και δεν υπάρχουν. Υπάρχει απλώς μία αναφορά ότι θα δίνονται -όπως το τροποποιήσατε κιόλας- και με τρεισήμισι χιλιάδες μέτρα κτίρια. Τότε ποιος θα καθορίζει; Πρέπει να μπει σε ένα πλαίσιο. Θα αποφασίζει γι' αυτήν την επένδυση το Υπουργείο Ανάπτυξης ή θα αποφασίζουν οι περιφέρειες και ο Γενικός Γραμματέας της περιφέρειας; Ούτε αυτό καθορίζεται.

ΠΡΟΕΔΡΕΥΩΝ (Νικόλαος Κατσαρός): Η κυρία Υπουργός έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Μια σύντομη απάντηση στον κ. Σαλαγκούδη: Το άρθρο 26 δεν συμπεριλαμβάνει τις μικρομεσαίες επιχειρήσεις. Εδώ έχουμε ήδη ενδιάμεσους φορείς οι οποίοι αξιολογούν τις επιχειρήσεις. Σας είπα ότι το άρθρο 26 είναι αποκλειστικά για προγράμματα του Κοινοτικού Πλαισίου Στήριξης. Μέχρι τώρα δεν είχε την αρμοδιότητα το Υπουργείο Ανάπτυξης. Μερική αρμοδιότητα είχε με βάση το προεδρικό διάταγμα το Υπουργείο Εθνικής Οικονομίας. Θέλουμε το Υπουργείο Ανάπτυξης να μπορεί να εκτελεί τα προγράμματα του Κοινοτικού Πλαισίου Στήριξης που αφορούν το Υπουργείο και ειδικά για τον τομέα ενέργειας που έχει πολλές ιδιομορφίες.

Για παράδειγμα μία επένδυση που θα υπαχθεί στο μέτρο εξοικονόμησης ενέργειας πρέπει να αξιολογηθεί και οικονομικά και τεχνικά και ενεργειακά, δηλαδή, πόση ενέργεια εξοικονομείται. Για να έχουμε αυτήν τη δυνατότητα κατά μέτρο ή κατά διαφορετική δραστηριότητα να βγάζουμε διαφορετικά κριτήρια και να έχουμε την κατάλληλη αξιολόγηση των επενδυτικών προγραμμάτων, γι' αυτό κάνουμε αυτήν την τροπολογία.

Δεν αφορά ούτε δημόσια έργα ούτε προγραμματικές συμφωνίες, ούτε οτιδήποτε άλλο ειπώθηκε εδώ πέρα, αλλά φαίνεται ότι υπάρχει άγνοια για το πώς λειτουργεί το Κοινοτικό Πλαίσιο Στήριξης.

'Οσον αφορά το άλλο που είπατε για τους όρους σύμβασης, θέλω να πω ότι οι συμβάσεις έχουν υπογραφεί από τέσσερις εταιρείες και η πολιτεία έχει δικαίωμα να αλλάζει όλους τους νόμους.

ΓΕΩΡΓΙΟΣ ΣΑΛΑΓΚΟΥΔΗΣ: Δεν νομίζω.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Τους νόμους ναι.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη συζήτηση επί της ενότητας των άρθρων 19 έως 27.

Ερωτάται το Σώμα: Γίνεται δεκτό το άρθρο 19, όπως τροποποιήθηκε από την κυρία Υπουργό;


 

  

Σελίδα 2051 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 19 έγινε δεκτό κατά πλειοψηφία, όπως τροποποιήθηκε από την κυρία Υπουργό.

Ερωτάται το Σώμα: Γίνεται δεκτό το άρθρο 20;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 20 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 21, όπως τροποποιήθηκε από την κυρία Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 21 έγινε δεκτό κατά πλειοψηφία, όπως τροποποιήθηκε από την κυρία Υπουργό.

Ερωτάται το Σώμα: Γίνεται δεκτό το άρθρο 22;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 22 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 23;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 23 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 24;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 24 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 25;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 25 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 26;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 26 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 27;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 27 έγινε δεκτό κατά πλειοψηφία.

Eισερχόμαστε στη συζήτηση των τροπολογιών.

Υπάρχουν τρεις τροπολογίες Υπουργών. Η πρώτη είναι η με γενικό αριθμό 1176 και ειδικό 46 με ημερομηνία κατάθεσης 29.10.97 της κ. Παπανδρέου και του κ. Λαλιώτη, που αφορά στη συγκεκριμενοποίηση των όρων και των προϋποθέσεων έκδοσης οικοδομικών αδειών. Η δεύτερη, με γενικό αριθμό 1197, αφορά τις περιοχές ολοκληρωμένης τουριστικής ανάπτυξης. Και η τρίτη αφορά τη μείωση συντελεστού του ειδικού φόρου κατανάλωσης στο πετρέλαιο εσωτερικής χρήσης.

Κύριοι συνάδέλφοι, δεχτήκατε να τις συζητήσουμε σε μία ενότητα. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, κυρία Υπουργέ, έχετε το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, ζήτησα να κάνω κάποιες διευκρινίσεις για να προλάβω πιθανές παρεξηγήσεις.

Στην τροπολογία για τις περιοχές ολοκληρωμένης τουριστικής ανάπτυξης είναι μια καινούρια, αν θέλετε, διαδικασία, παρόλο που προβλέπεται στο νόμο από καιρό και αφορά περιοχές οι οποίες δεν είναι αναπτυγμένες τουριστικά και ιδιώτες ή δημόσιους φορείς οι οποίοι πρέπει να έχουν μια πολύ μεγάλη έκταση.

Στην προκήρυξη εκδήλωσης ενδιαφέροντος που είχαμε κάνει, είχαμε βάλει κατώτατο όριο ιδιοκτησίας οκτακόσια στρέμματα. Είχαμε δύο προτάσεις. Η μία από έναν ιδιώτη με πεντέμισι χιλιάδες στρέμματα και η άλλη από έναν άλλον, με χίλια πεντακόσια στρέμματα και προβλέπονται όχι μόνο κάποιες ξενοδοχειακές μονάδες, αλλά και επενδύσεις εναλλακτικού τουρισμού, όπως θαλασσοθεραπεία, γκολφ και αθλητικά κέντρα. Δηλαδή, είναι μια περιοχή η οποία αναπτύσσεται με ένα προγραμματισμό, με ένα σχέδιο σωστό και έχει ως στόχο να προσελκύσει τουρίστες υψηλού εισοδήματος.

Αυτές μπορεί να δημιουργούνται είτε εντός σχεδίου πόλεως είτε εκτός σχεδίου πόλεως και γνωρίζουμε ότι υπάρχουν πολλές περιοχές στη χώρα μας που δυστυχώς δεν υπάρχει ακόμη αυτή η ρύθμιση, που θα έπρεπε να υπάρχει, και ο χωροταξικός σχεδιασμός, αλλά όπως γνωρίζουμε πολύ καλά, το αρμόδιο Υπουργείο έχει έτοιμες τις μελέτες για πάρα πολλές περιοχές και πιστεύουμε ότι σύντομα θα ολοκληρωθούν και έτσι μια πολύ μεγάλη έκταση της χώρας μας θα έχει το εγκεκριμένο χωροταξιακό σχεδιασμό.

Υπάρχουν όλες οι προϋποθέσεις και οι εγκρίσεις, οι οποίες είναι σύμφωνα με τους νόμους που ισχύουν, περί περιβάλλοντος, περί πολεοδόμησης, περί χωροταξίας, και διευκολύνουμε τέτοιες επενδύσεις ακριβώς για να διαφοροποιήσουμε το τουριστικό προϊόν και για να προσελκύσουμε τουρίστες υψηλής κατηγορίας.

Θα ήθελα να πω, ότι αυτό που είπε ο κ. Κεδίκογλου προηγουμένως, ότι στην παράγραφο 3 γίνεται μία τροποποίηση. Ο χαρακτηρισμός και η οροθέτηση των Π.Ο.Τ.Α. γίνεται μετά από αίτηση φυσικών ή νομικών προσώπων του ιδιωτικού και δημόσιου τομέα.

Προστίθεται η φράση "και δημόσιου τομέα" και διαγράφεται "ή του ΕΟΤ", διότι είναι πιθανόν κάποιος άλλος δημόσιος φορέας, πέρα από τον ΕΟΤ, εάν έχει μία πολύ μεγάλη έκταση να θέλει να την αξιοποιήσει με αυτόν τον τρόπο.

'Ενα άλλο σημείο -επειδή άκουσα να λέγονται διάφορα- είναι για τους όρους δόμησης. 

Σύμφωνα με τους όρους δόμησης που ισχύουν και με το ν. 2508/97 που αναφέρεται στις περιοχές ειδικά ρυθμιζόμενης πολεοδόμησης στο άρθρο 24 και το οποίο μπορεί να αποτελέσει στοιχείο σύγκρισης με τις περιοχές ολοκληρωμένης τουριστικής ανάπτυξης, ο συντελεστής δόμησης στο σύνολο των οικοδομήσιμων χώρων στις περιοχές αυτές δεν επιτρέπεται να υπερβαίνει το 0,6 και ειδικά για περιοχές παραθεριστικής κατοικίας το 0,4. Και για τον οικοδομήσιμο χώρο δεν μπορεί να υπερβαίνει το 0,8 και ειδικά για περιοχές β' κατοικίας το 0,6.

Στις περιοχές ολοκληρωμένης ανάπτυξης εμείς προτείνουμε το 50% τουλάχιστον υποχρεωτικά κοινόχρηστοι χώροι και ο συντελεστής δόμησης δεν μπορεί να είναι παραπάνω από το 0,4 του πολεοδομήσιμου χώρου, δηλαδή, το 0,2 της τουριστικής περιοχής, της ΠΟΤΑ. Αυτό θέλω να διευκρινίσω.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δεν το γράφετε αυτό.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Το γράφουμε, κυρία Παπαδημητρίου. Αν δεν θεωρείτε ότι είναι σαφές, διότι είναι σαφέστατο, λέμε...

ΝΙΚΟΛΑΟΣ ΓΚΑΤΖΗΣ: Πού το λέτε;

ΚΙΜΩΝ ΚΟΥΛΟΥΡΗΣ: Το υπαγορεύετε τώρα, κυρία Υπουργέ;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οχι, δεν το υπαγορεύω, είναι μέσα, κύριε Κουλούρη. Και αν το διαβάζετε καλά, είναι ακριβώς αυτό που λέω. Παράγραφος 6...

ΠΡΟΕΔΡΕΥΩΝ (Νικόλαος Κατσαρός): Ισχύει αυτό, το οποίο


 

  

Σελίδα 2052 

λέει τώρα η κυρία Υπουργός.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Η παράγραφος 6 εδάφιο γ' λέει: "Τους προβλεπόμενους κοινόχρηστους ή κοινωφελείς χώρους που καταλαμβάνουν το 50% τουλάχιστον της συνολικής προς πολεοδόμηση έκτασης, καθώς και τους οικοδομήσιμους χώρους".

Το 50% τουλάχιστον είναι κοινόχρηστοι χώροι.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δεν έχει καμία σχέση...

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Με συγχωρείτε, να ολοκληρώσω, κυρία Παπαδημητρίου;

ΕΛΙΣΑΒΕΤ ΠΑΠΑΔΗΜΗΤΡΙΟΥ: Διαβάστε τι λέει ....

ΠΡΟΕΔΡΕΥΩΝ (Νικόλαος Κατσαρός): Παρακαλώ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Εδάφιο δ': "Τους γενικούς και ειδικούς όρους και περιορισμούς δόμησης, οι οποίοι μπορεί να ορίζονται ανά οικοδομικό τετράγωνο ή και ανά τμήμα του οικοδομικού τετραγώνου, εφόσον αυτό επιβάλλεται από τη διαμόρφωση του εδάφους ή τις ανάγκες προστασίας του φυσικού ή πολιτιστικού περιβάλλοντος ή άλλες ειδικές πολεοδομικές ανάγκες. Ο επιτρεπόμενος συντελεστής δόμησης δεν μπορεί να υπερβαίνει σε καμία περίπτωση το 0,4".

Το 0,4 ακριβώς για τον πολεοδομημένο χώρο, εφόσον ...

ΘΕΟΔΩΡΟΣ ΚΑΣΣΙΜΗΣ: Πού το λέει αυτό, κυρία Υπουργέ;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Αν έχετε αμφιβολία, γιατί κατηγορηματικά δηλώνω, ότι για το σύνολο είναι το 0,2, μπορώ να το διατυπώσω -αν θέλετε- και διαφορετικά.

Ο επιτρεπόμενος συντελεστής δόμησης στο σύνολο των οικοδομήσιμων χώρων της ΠΟΤΑ δεν μπορεί να υπερβαίνει σε καμία περίπτωση το 0,4. Δηλαδή, το 0,2 του συνόλου της ΠΟΤΑ.

ΚΙΜΩΝ ΚΟΥΛΟΥΡΗΣ: Βάλτε το, κυρία Υπουργέ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Είναι σαφής η διατύπωση, αλλά για να μην υπάρχουν τέτοιες παρεξηγήσεις κάνω και αυτήν την προσθήκη. 'Οτι ο συντελεστής δόμησης στο σύνολο των οικοδομήσιμων χώρων δεν μπορεί να υπερβαίνει σε καμία περίπτωση το 0,4. Και προσθέτω...

ΒΑΣΙΛΗΣ ΚΕΔΙΚΟΓΛΟΥ: Κυρία Υπουργέ, μήπως είναι πολύ λίγο;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Κεδίκογλου, επειδή είναι ακριβώς τουριστική ανάπτυξη...

ΒΑΣΙΛΗΣ ΚΕΔΙΚΟΓΛΟΥ: Τι σημαίνει 0,2; Είκοσι μέτρα στα εκατό ...

ΠΡΟΕΔΡΕΥΩΝ (Νικόλαος Κατσαρός): Κύριε Κεδίκογλου, έχετε δικαίωμα να πάρετε το λόγο να τοποθετηθείτε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Eχετε εδώ δίκιο γιατί, όταν το ΥΠΕΧΩΔΕ στο νόμο που ψήφισε η ελληνική Βουλή -και το δεχθήκατε- λέτε για περιοχές ειδικά ρυθμιζόμενης πολεοδόμησης -και περιλαμβάνει και τουριστική ανάπτυξη ειδικά ρυθμιζόμενη πολεοδόμηση- προβλέπονται συντελεστές μεγαλύτεροι. 'Εχω ακούσει σήμερα αμφιβολίες ακόμα και για το 0,2 για το σύνολο της ΠΟΤΑ. Εμείς...

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δεν υπάρχει κανείς μηχανικός στην κυβερνητική πλειοψηφία; Συγκρίνετε μήλα με πορτοκάλια. Τι δουλειά έχουν τα ΠΕΡΠΟ με την εκτός σχεδίου δόμηση;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Είναι ειδικά ρυθμιζόμενη πολεοδόμηση.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Γνωρίζω πολύ καλά...

ΠΡΟΕΔΡΕΥΩΝ (Νικόλαος Κατσαρός): Παρακαλώ, κυρία Παπαδημητρίου. Θα έρθει η σειρά σας να τοποθετηθείτε.

ΝΙΚΟΛΑΟΣ ΓΚΑΤΖΗΣ: Κυρία Υπουργέ, μου επιτρέπετε...

ΠΡΟΕΔΡΕΥΩΝ (Νικόλαος Κατσαρός): Κύριε Γκατζή, θα έχετε μετά το λόγο. Σας παρακαλώ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Επειδή, ακριβώς ο στόχος των ΠΟΤΑ είναι να γίνει τουριστική ανάπτυξη με υψηλές προδιαγραφές, διότι θέλουμε να απευθυνθούμε σε τουρίστες υψηλού εισοδήματος και να αναπτυχθούν και κάποιες μη τουριστικά αναπτυγμένες περιοχές της χώρας μας,γι'αυτό βάζουμε πολύ χαμηλούς συντελεστές και για το περιβάλλον, αλλά και για να είναι η οργανωμένη αυτή παρέμβαση πολύ πιο ελκυστική. Βάζουμε συντελεστή 0,2% στο σύνολο της ΠΟΤΑ.

ΝΙΚΟΛΑΟΣ ΓΚΑΤΖΗΣ: Το γράφετε αυτό; Κάνατε τροποποίηση και το γράφετε;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Για να μη γίνει καμία παρεξήγηση σας λέω ότι στο εδάφιο δ' του άρθρου 6, ο επιτρεπόμενος συντελεστής δόμησης προστίθεται στο σύνολο των οικοδομήσιμων χώρων της ΠΟΤΑ και δεν μπορεί να υπερβαίνει σε καμία περίπτωση το 0,4.

ΒΑΣΙΛΗΣ ΚΕΔΙΚΟΓΛΟΥ: Της ΠΟΤΑ, όχι των οικοδομήσιμων χώρων.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Στο σύνολο των οικοδομήσιμων χώρων της ΠΟΤΑ δεν μπορεί σε καμία περίπτωση...

ΒΑΣΙΛΗΣ ΚΕΔΙΚΟΓΛΟΥ: Αυτό τι χρειάζεται; Είναι λάθος. Δεν μπορεί να υπερβαίνει το 0,2 της ΠΟΤΑ.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Κεδίκογλου, λέμε "ο επιτρεπόμενος συντελεστής δόμησης στο σύνολο των οικοδομήσιμων". Το "οικοδομήσιμων" είναι το 50%.

ΒΑΣΙΛΗΣ ΚΕΔΙΚΟΓΛΟΥ: Με την άδεια του Προέδρου, σας λέω ότι δε χρειάζεται. 'Εχει ορισμό ο συντελεστής δόμησης.

ΠΡΟΕΔΡΕΥΩΝ (Νικόλαος Κατσαρός): Δυστυχώς, τον Πρόεδρο τον αγνοείτε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Να σας κάνω, λοιπόν, μία άλλη τροποποίηση. 'Οπως είναι: "Ο επιτρεπόμενος συντελεστής δόμησης δεν μπορεί να υπερβαίνει σε καμία περίπτωση το 0,2 του συνόλου της έκτασης της ΠΟΤΑ".

ΒΑΣΙΛΗΣ ΚΕΔΙΚΟΓΛΟΥ: Φθάνει το 0,2.

ΠΡΟΕΔΡΕΥΩΝ (Νικόλαος Κατσαρός): Ο κ.Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, οπωσδήποτε δεν έχουμε αντίρρηση στη φιλοσοφία της συγκρότησης της ΠΟΤΑ. Είναι κάτι πραγματικά αναγκαίο.

Εμείς που εμείς διαφωνούμε είναι ο τρόπος που έχει συνηθίσει η κυρία Υπουργός να νομοθετεί, φέρνοντας συνεχώς τροπολογίες και μάλιστα τροπολογίες που θα μπορούσαν να έρθουν σαν ξεχωριστοί νόμοι.

Η τροπολογία αυτή έχει δέκα άρθρα. Μας θυμίζει την αντίστοιχη τροπολογία που είχε φέρει για το φυσικό αέριο, που είχε επίσης και εκείνη πολλά άρθρα -δεκαεφτά αν θυμάμαι καλά, στο σύνολο- και την περάσαμε σαν μία τροπολογία.

Το ίδιο πάλι γίνεται και τώρα. Μας έδωσε διευκρινίσεις η κυρία Υπουργός σήμερα και είναι φυσιολογικό. Χθες είχαμε εδώ δραματικές καταστάσεις, που πραγματικά νομίζω ότι δεν τιμούν το Κοινοβούλιο, όταν κατηγγέλθη αυτή η τροπολογία και ήταν φυσικό να καταγγελθεί, με πολύ άσχημο μάλιστα τρόπο, λέγοντας ότι μπροστά της ωχριά, είναι πταίσμα, η αντίστοιχη τροπολογία Λιβανού για το καζίνο του Φλοίσβου.

Αυτό θα γίνεται κυρία Υπουργέ, αν συνεχίσετε αυτήν την κακή συνήθεια να νομοθετείτε δια τροπολογιών και μάλιστα τέτοιων τροπολογιών, με τόσο πολλά άρθρα. Είναι γεγονός ότι δεν είναι εύκολο να μελετηθούν. Σωρεία νόμων αναφέρεται εδώ και είναι δύσκολο κανείς να εκφράσει αμέσως τις θέσεις του και τις απόψεις του.

Μετά τη διόρθωση που έγινε φυσικά από την κυρία Υπουργό, θα μπορούσαμε να πούμε ότι κάποιες ενστάσεις διασκεδάστηκαν. Εν πάση περιπτώσει, όμως, υπάρχουν συνάδελφοι ειδικότεροι, που νομίζω ότι θα ασχοληθούν με τις λεπτομέρειες της τροπολογίας.

Η δεύτερη τροπολογία αφορά ένα λάθος που έγινε πραγματικά από το ΥΠΕΧΩΔΕ και έρχεται για διόρθωση. Είναι γεγονός ότι έχει προκληθεί μια μεγάλη αναστάτωση και νομίζω ότι η τροπολογία αυτή θα καλύψει την αναστάτωση. Δεν έχουμε αντίρρηση.

Η τρίτη τροπολογία φυσικά είναι μία τροπολογία, την οποία έχει πληρώσει στο πετσί του ο λαός, ιδιαίτερα της Βόρειας Ελλάδας, γιατί ακριβώς πάγωσε για ένα μήνα περίπου, επειδή η Κυβέρνηση ήθελε να κάνει παιχνίδια για να δείξει ένα πλαστό, χαμηλότερο τιμάριθμο, ένα χαμηλότερο πληθωρισμό και γιατί ήθελε φυσικά να εξασφαλίσει κάποια μεγαλύτερα έσοδα για το δημόσιο ταμείο.


 

  

Σελίδα 2053 

Αυτά τα εξασφάλισε κάνοντας ανήμπορους ανθρώπους στην Βόρεια Ελλάδα να υποφέρουν για ένα ολόκληρο μήνα από το πολύ κρύο, επειδή ακριβώς δεν κυκλοφορούσε πετρέλαιο θέρμανσης με τις ειδικές αυτές τιμές.

Ακόμη, όμως, θα ήθελα να παρατηρήσω στην τροπολογία, ότι έπειτα από τις πιέσεις μας, έπειτα από τις διαμαρτυρίες φορέων πολιτών και ημών των Βουλευτών με αντίστοιχες ερωτήσεις, αναγκάστηκε η Κυβέρνηση, θέλοντας να δείξει μία κάποια ευαισθησία, να πάρει δύο μέρες πιο νωρίς την απόφαση για την κυκλοφορία του πετρελαίου θέρμανσης.

'Ομως, κάνει και κάτι άλλο με αυτήν την τροπολογία και εδώ θα θέλαμε να εκφράσουμε τη διαφωνία μας. Δεν πρόκειται να συμφωνήσουμε με αυτήν την τροπολογία, όταν ορίζει σαν πέρας της κυκλοφορίας του πετρελαίου θέρμανσης την 28η Φεβρουαρίου. Στις αρχές Μαρτίου, κυρία Υπουργέ -και ιδιαίτερα απευθύνομαι στην κυρία Υφυπουργό, η οποία κατάγεται από μία περιοχή της Δυτικής Μακεδονίας όπου υπάρχει κρύο- θα έπρεπε να επέμβετε στο Υπουργείο Οικονομικών -μία και έρχεται και σε εσάς η τροπολογία και την συνυπογράφετε- έτσι, ούτως ώστε αυτό να παραταθεί. Δεν είναι δυνατόν να τελειώνει η προθεσμία κυκλοφορίας του πετρελαίου θέρμανσης στις 28 Φεβρουαρίου. Καμία δικαιολογία νομίζω ότι δεν είναι ικανή, για την αποφυγή του λαθρεμπορίου ή ο,τιδήποτε άλλο. Πάρτε μέτρα που να διασφαλίζουν την κυκλοφορία του πετρελαίου θέρμανσης.

Αισθάνομαι ιδιαίτερη ευαισθησία, γιατί είμαι ένας από αυτούς που δημιούργησε το πετρέλαιο θέρμανσης και εξασφάλισε αυτήν τη χαμηλότερη τιμή που πράγματι την έχουν ανάγκη τα χαμηλότερα λαϊκά στρώματα, ιδιαίτερα της Βορείου Ελλάδος. Νομίζω ότι θα πρέπει, κυρία Υπουργέ, η Κυβέρνηση να δείξει επιτέλους την ευαισθησία να παρατείνει κανονικά μέχρι τις 10 Απριλίου την περίοδο κυκλοφορίας του πετρελαίου θέρμανσης και όχι να τελειώνει στις 28 Φεβρουαρίου.

Αν είναι έτσι, φυσικά δεν την δεχόμαστε και διαμαρτυρόμαστε έντονα για το χρονικό αυτό περιθώριο που θέτετε.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, όσον αφορά την τροπολογία για τις περιοχές ολοκληρωμένης τουριστικής ανάπτυξης, αυτό που έχουμε να παρατηρήσουμε στην κυρία Υπουργό είναι, ότι μπορούσε τη συγκεκριμένη τροπολογία να τη φέρει με νομοσχέδιο, γιατί πρόκειται για τροπολογία-νομοσχέδιο, να γίνει μία ουσιαστική συζήτηση και κυρίως να μην αιφνιδιάζεται η Βουλή και δημιουργούνται γεγονότα σαν και αυτά που δημιουργήθηκαν χθες το βράδυ, σαν τις εντυπώσεις που βγήκαν προς τα έξω, οι οποίες οπωσδήποτε κάνουν κακό στον κρίσιμο τομέα της εθνικής μας οικονομίας που είναι ο τουρισμός.

Βέβαια μετά τη διευκρίνιση που έγινε, δεν έχουμε κανένα πρόβλημα. 'Οσον αφορά, όμως, την τροπολογία που αναφέρεται στη μείωση του φόρου πετρελαίου θέρμανσης, πάλι θα επαναλάβω το παράδοξο, ότι η Κυβέρνηση με νόμο κανονίζει πότε θα αρχίσει η κακοκαιρία και με νόμο πότε θα τελειώσει. Το παράδοξο είναι ότι τελειώνει την κακοκαιρία με αυτήν την τροπολογία στις 28 Φεβρουαρίου.

Κυρία Υπουργέ, ξέρετε τι θερμοκρασίες υπάρχουν στις ορεινές και μειονεκτικές περιοχές στις 28 Φεβρουαρίου; Είναι δυνατόν να θεσπίζουμε αφορολόγητο πετρέλαιο μέχρι αυτήν την ημερομηνία και αν διευκολύνονται να διευκολύνονται οι κάτοικοι των αστικών περιοχών, οι οποίοι μπορεί να έχουν και αποθηκευτικούς χώρους τέτοιους για να το χρησιμοποιήσουν και ένα μήνα αργότερα.

Σε αυτές τις περιοχές οι άνθρωποι λόγω της οικονομικής τους κατάστασης -ένας αγρότης παίρνει είκοσι εννέα χιλιάδες αγροτική σύνταξη. Το πετρέλαιο κυρία Υπουργέ, το παίρνει με το μπετόνι και δεν έχει αποθηκευτικούς χώρους- δεν έχουν τη δυνατότητα να έχουν αποθηκευτικό χώρο πεντακοσίων κιλών ή ενός κυβικού.

'Αρα, λοιπόν, τουλάχιστον για αυτές τις περιοχές που είναι θεσμοθετημένες -ξέρουμε ποιες είναι οι ορεινές και μειονεκτικές περιοχές- δώστε μία παράταση.

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Θα αρχίσω με την τροποποίηση, που φέρνει το ΥΠΕΧΩΔΕ. 

Κύριε Πρόεδρε, αν υπήρχε κάτι θετικό στον οικιστικό νόμο, που πέρασε πρόσφατα, ήταν αυτό το άρθρο, το οποίο έβαζε ουσιαστικά ένα φρένο στην αλόγιστη δόμηση, που έχουν γεμίσει όλα τα αστικά κέντρα με τσιμέντο. Kαι νομίζω ότι ήταν ένα μέτρο, που είχε μια κατεύθυνση φιλοπεριβαλλοντολογική, που προοιώνιζε ότι σε ό,τι δεν είχε καταστραφεί μέχρι σήμερα, θα υπήρχε τουλάχιστον μια ανθρώπινη κατοικία.

Εμείς μέχρι το συντελεστή 2,4 μπορούμε να φτάσουμε και να δεχτούμε ότι αυτό είναι το ανώτατο όριο. Είμαστε όμως αντίθετοι από εκεί και πέρα στους υψηλούς συντελεστές, που κάνουν τις πόλεις-τέρατα. Κι αυτό, γιατί το 2,4 ουσιαστικά είναι σε λαϊκές συνοικίες.

'Ερχομαι τώρα στο πετρέλαιο. Φυσικά, πρόκειται για ένα ευεργετικό μέτρο και δίνει φοροαπαλλαγή σε μεγαλύτερο ποσό γι' αυτό το διάστημα. Εμείς όμως θέλουμε αυτό το μέτρο, δηλαδή, οι είκοσι οκτώ χιλιάδες (28.000) δραχμές επιπλέον, να επεκταθεί σε όλο το χρονικό διάστημα, που υπάρχει για την προμήθεια του πετρελαίου θέρμανσης. Γιατί φέτος είδαμε, όταν η ισχύς του ήταν από την 1η Νοεμβρίου, ότι είχαμε βαρυχειμωνιά, ιδίως στις περιοχές Μακεδονίας-Θράκης κλπ., όπως και στο Πήλιο, στη δική μου περιοχή, που είχε χιονίσει και ο κόσμος δεν είχε τη δυνατότητα να αγοράσει φτηνό πετρέλαιο.

Η παλιά προθεσμία που υπήρχε από 15 Οκτωβρίου έως 15 Απριλίου, κάλυπτε όλες αυτές τις περιπτώσεις και ζητάμε η επέκταση αυτών των είκοσι οκτώ χιλιάδων (28.000) επιπλέον φοροαπαλλαγής, να ισχύσει και γι' αυτές τις περιπτώσεις.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

'Οσον αφορά τώρα για το περιβόητο άρθρο, πραγματικά είναι πολύ σοβαρό. Αν δει, δε, κανείς πόσες παραγράφους έχει, θα καταλάβει ότι κάθε μία από αυτές θα μπορούσε να αποτελέσει ένα ξεχωριστό κεφάλαιο για συζήτηση. 'Εχουμε τους όρους δόμησης, τις καταργούμενες διατάξεις, που υπάρχουν σήμερα για τις ΠΟΤΑ, πού ακριβώς επιτρέπονται, πού γίνονται κλπ. και θα μπορούσε, επαναλαμβάνω, πραγματικά να αποτελέσει ένα ξεχωριστό νομοσχέδιο.

Εμείς και με τη βιασύνη που έρχεται προς συζήτηση και με την κατεύθυνση, που πάει να δώσει ό,τι "ψαχνό" υπάρχει και να αξιοποιηθεί από τους ιδιώτες -γιατί δεν μιλάει μόνο για συντεχνιακές μονάδες κλπ.-είμαστε αντίθετοι σε μια τέτοια εκμετάλλευση της γης, που γίνεται από το μεγάλο κεφάλαιο, που καταστρέφει ουσιαστικά ό,τι όμορφο και ωραίο έχει απομείνει στη φύση μας.

ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, είμαστε χώρα της τουριστικής ανάπτυξης και θα έπρεπε να είχαμε βιαστεί πράγματι να πάρουμε κάποια μέτρα, ώστε να μπορέσουμε να βρούμε το δρόμο μας. 'Ομως, όταν γίνεται κάτι με τέτοια τακτική, έτσι ξαφνικά, σε επίπεδο τροπολογίας και όχι σαν αυτοτελές νομοσχέδιο, όπου θα μπορούσαμε με τη δικιά μας παρουσία να προσθέσουμε κάποια πράγματα, καταλαβαίνετε ότι για μια φορά ακόμα πρόκειται για έναν πρόχειρο σχεδιασμό και πολύ φοβάμαι ότι θα είναι και αναποτελεσματικός. Η ίδια, δε, διαδικασία σήμερα μας βάζει σε ανησυχία, όταν ζητάμε εδώ μέσα κάποιο μηχανικό, για να γνωμοδοτήσει και να μας διαφωτίσει. Διότι υπάρχει αδυναμία έτσι κι αλλιώς, ακόμα και των μεγάλων κομμάτων, να έχουν μια ολοκληρωμένη άποψη και πρόταση, για να μπορέσουν να βοηθήσουν τα πράγματα.

Πώς θα μπορούσε όμως να ήταν διαφορετικά, όταν μέχρι τώρα η Κυβέρνηση ασχολιόταν με τις άδειες των καζίνο, γιατί έτσι είχε δει δυστυχώς την τουριστική ανάπτυξη της χώρα μας.

Tώρα έρχομαι στο πετρέλαιο. Για μια ακόμα φορά γίνεται παιχνίδι ενόψει του κυνηγιού του τιμαρίθμου και του προϋπολογισμού. 'Εγινε κάτι τέτοιο πριν δυο μήνες, όταν συμπτύχθηκε


 

  

Σελίδα 2054 

ο χρόνος χορήγησης του πετρελαιου θέρμανσης κατά ένα μήνα και είχαμε τις συνέπειες, τουλάχιστον για όσους κατοικούν στη Βόρειο Ελλάδα, να είναι υποχρεωμένοι να πληρώσουν με δασμό την προμήθεια πετρελαίου θέρμανσης για ένα μήνα. 

Η Κυβέρνηση έρχεται για μια φορά ακόμη, πάλι, σε σχέση με το παιχνίδι του προϋπολογισμού, για να διοθρώσει τώρα τον τιμάριθμο, γι' αυτό και το περιορίζει σε ένα συγκεκριμένο χρονικό διάστημα όσο θεωρεί ότι έτσι θα μπορέσει να δώσει μια λύση.

Βεβαίως και είναι ευεργετικό. Θα ήταν όμως θετικό, πέρα από πρόσκαιρο και αναποτελεσματικό για κάποιες περιοχές της Ελλάδας και κυρίως της Βόρειας Ελλάδας, όπου οι κλιματολογικές συνθήκες είναι ιδιαίτερα επιβαρυντικές, εάν αυτό είχε επεκταθεί όχι μόνο για την επόμενη χρονιά, αλλά και για μακρύτερο χρονικό διάστημα, διότι ισχύει μόνο για δυο μήνες του 1998, τον Ιανουάριο και το Φεβρουάριο, που στην ουσία αφορά το παιχνίδι του κυνηγιού των μαγισσών, δηλαδή του τιμαρίθμου. Δεν αποτελεί στην ουσία μια ουσιαστική πολιτική βούληση της Κυβέρνησης να ενισχύσει κατά κάποιον τρόπο τους πολίτες και να τους δώσει μια φορολογική ανάσα.

Λέμε ναι, γιατί έτσι κι αλλιώς κάποιοι θα βοηθούν. Πρέπει, όμως, να πούμε την αλήθεια στον ελληνικό λαό, ότι αυτή η Κυβέρνηση δεν είναι αποφασισμένη να βοηθήσει τα χαμηλά στρώματα που κυρίως έχουν δυσκολίες επιβίωσης. Αυτά, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Κασσίμης έχει το λόγο.

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, θέλω να πω δυο λόγια για τις ΠΟΤΑ. Εδώ έχουμε ένα περίεργο πράγμα. Δεν τολμώ καν να ζητήσω να αποσυρθεί η τροπολογία διότι εάν αποσυρθεί η κ.Παπανδρέου θα μας ζητήσει να την πάμε στο ειδικό δικαστήριο, διότι θα έχουμε μια όμοια περίπτωση με το Φλοίσβο, διότι ερχόμεθα να νομοθετήσουμε για κάτι το οποίο ήδη έχει γίνει. 'Ηδη το Υπουργείο Ανάπτυξης, η κυρία Υπουργός έχει προχωρήσει σε κατακύρωση επενδύσεως για ΠΟΤΑ και έρχεται σήμερα να μας πει να νομοθετήσουμε γι' αυτό που ήδη έχει αποφασίσει πώς θα γίνει.

Εδώ έχω ένα ερώτημα. Μήπως η τροπολογία έγινε με βάση την προσφορά του επενδυτή; Δεν θέλω να το πιστεύω. Μήπως όμως η τροπολογία αυτή δεν εχει καμία σχέση με την προκήρυξη που δεν έχει και την προσφορά του επενδυτή; Στην περίπτωση αυτή τι θα γίνει; Θα περάσει η λογική της κυρίας Υπουργού, που προηγουμένως είπε, χωρίς καν να συναισθανθεί τι έλεγε, ότι ναι, συμβάσεις υπογράφουμε, αλλά η Κυβέρνηση νομοθετεί; Αυτό ξέρετε τι σημαίνει; 'Οτι δεν τιμά την υπογραφή της. Διότι σήμερα υπογράφει μια σύμβαση η Κυβέρνηση και μεθαύριο πάρα πολύ ωραία έρχεται να πει, με συγχωρείτε διεθνείς επενδυτές, άλλαξα γνώμη, αλλάζω τους όρους, μαζέψτε τα και φύγετε. Διότι αυτό έχει συμβεί στη χώρα μας με τη λογική αυτή η οποία εδηλώθη προηγουμένως στην Αίθουσα.

Και ερωτώ: Τι σχέση έχουν αυτές οι προδιαγραφές με την προκήρυξη που έγινε όσον αφορά την ΠΟΤΑ και με την προσφορά που κατετέθη; Το αγνοούμε όλοι.

Δεν επαρκεί ο χρόνος και δεν μπορεί να γίνει συζήτηση σε τρία λεπτά. Να πω όμως ένα πράγμα αναφορικά με το 0,2 σε σχέση με τη δόμηση. Κατ' αρχήν είναι διπλάσιο από εκείνο που επιτρέπεται σε τουριστικές χρήσεις διότι για τουριστικές χρήσεις είναι 0,2 μέχρι πενήντα στρέμματα, 0,15 μέχρι εκατό στρέμματα και 0,1% άνω των εκατό στρεμμάτων. Εδώ έχουμε από οκτακόσια και πάνω, άρα το 0,2 είναι μεγάλο. Και πάμε σε κάτι άλλο. Λέει σε κάποιο σημείο ότι οι εκτάσεις της ΠΟΤΑ νοούνται ως ενιαίο σύνολο.

Και ερωτώ: Και οι μη επιτρεπόμενες να πολεοδομηθούν; Ναι. Δηλαδή, και οι τυχόν αρχαιολογικοί χώροι και δασικές εκτάσεις συνυπολογίζονται; Ναι. Και έρχομαι εγώ να επενδύσω και παρουσιάζουν μια έκταση δέκα χιλιάδων στρεμμάτων εκ των οποίων οι πέντε χιλιάδες στρέμματα είναι δάσος και μου δίνεται το δικαίωμα έτσι σε δύο χιλιάδες στρέμματα στριμωγμένα στις άλλες τρεις, να πάω να τα πολεοδομήσω.

Θα έπρεπε, λοιπόν, αν θέλουμε πράγματι να προστατεύουμε το περιβάλλον και να έχουμε υψηλών προδιαγραφών τουριστική υποδομή, να μιλάμε για ποσοστό πολεοδόμησης στις εκτάσεις που μπορεί να πολεοδομηθούν και όχι στο σύνολο των προσφερομένων εκτάσεων, δηλαδή συνυπολογίζουμε και τα δάση και όλες τις άλλες απαγορευόμενες περιοχές. Και ταυτόχρονα θέλω να δηλώσω κάτι, κύριε Πρόεδρε και τελειώνω.

Δεν διαφωνούμε με την αναπτυξιακή προσπάθεια, η οποία γίνεται στη Μεσσηνία. Είναι άλλο το ένα, άλλο το άλλο. Φοβούμεθα κάτι: Θα διασυρθεί και πάλι η Κυβέρνηση, έχοντας προϋπογράψει μια σύμβαση, η οποία ίσως αντιβαίνει με τη σημερινή ρύθμιση που κάνει. Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση παρακολουθούν από τα δυτικά γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα ένας μαθητές και τρεις συνοδοί-καθηγητές από το 10ο Γυμνάσιο Βόλου.

(Χειροκροτήματα)

Ο συνάδελφος κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: 'Εκανε δεκτές τις παρατηρήσεις μου η κυρία Υπουργός προηγουμένως και την ευχαριστώ. Δεν ξέρω αυτές τις ΠΟΤΑ, κύριε Υπουργέ, μήπως πρέπει στο μέλλον με κάποια πρόσθετη παράγραφο να τις συμπληρώσετε γι' αυτές τις προσπάθειες αγροτουρισμού που γίνονται στα νέα συγκροτήματα που δημιουργούνται με το σχέδιο "ΚΑΠΟΔΙΣΤΡΙΑΣ" και τις συνενώσεις δήμων και κοινοτήτων. Κατά τα άλλα, δεν έχω να προσθέσω τίποτα. Είναι πολύ ορθή η τροπολογία που έρχεται από το Υπουργείο Περιβάλλοντος και διορθώνει το ν. 2508/1997, στο οποίο είχει παρεισφρήσει ένα λάθος και αυτό, κύριε Πρόεδρε, είναι δείγμα των προβλημάτων που δημιουργεί η ταχύτητα ψήφισης των νομοσχεδίων.

Σε ό,τι αφορά τον Οργανισμό Ανασυγκρότησης, κυρία Υπουργέ, δεν έχω αντίρρηση εφ' όσον αναφέρεται σε ζητήματα προσωπικών ευθυνών. Και είναι αν θέλετε συγκυριακό το θέμα να μιλήσουμε για την προσωπική συμμετοχή. Αυτές τις μέρες ταλανίζεται ο Τύπος για τις πολιτικές πράξεις συνεργασίας μεταξύ κάποιου στελέχους ενός κόμματος από την Κυβέρνηση. Πρέπει να κάνουμε μια σαφή διακήρυξη ότι, κύριε Πρόεδρε, δεν είμαστε κομματικό κράτος, ότι στην Κυβέρνηση και στις υπηρεσίες, έστω ακόμα και αν είναι υπηρεσίες κυβερνητικής ευθύνης, μπορούν να συμμετέχουν και πολίτες άλλων κομμάτων. Μάλιστα, δεν νομίζω ότι αναζητά η Κυβέρνηση να αποξενωθεί το μέλος, το άτομο αυτό από την κομματική του ταυτότητα.

Λοιπόν, να το καταλάβουμε. Αν θέλουμε να μιλάμε για συνεργασίες για κεντροαριστερές ή κεντροδεξιές ή δεν ξέρω τι άλλο, πρώτο πρέπει να αντιληφθούμε και να χωνέψουμε ότι είμαστε κράτος δικαίου κοινοβουλευτικού πολιτεύματος και ως εκ τούτου, όλοι οι πολίτες έχουν τη συμμετοχή και από κανέναν εμείς δεν ζητούμε να αρνηθεί την ταυτότητά του.

Χαίρομαι λοιπόν, κυρία Υπουργέ, που με αυτό απαλλάσσεσθε από τις ευθύνες. 'Ομως, σας επαναλαμβάνω, είχε γίνει μια ρύθμιση για τις επιχειρήσεις Εύβοιας και Καστοριάς για κάποια χρέη που είχαν μέχρι το 1993. Δεν περιελήφθη μέσα για τα χρέη του ΕΟΜΜΕΧ. Μας έχει υποσχεθεί ο ΕΟΜΜΕΧ και οι προηγούμενοι από σας Υπουργοί και η κ. Διαμαντοπούλου το ξέρει το θέμα, κατ'επανάληψη ότι θα φέρουμε μια τροπολογία να περιληφθούν και αυτά. Ρύθμιση χρεών είναι με μια επιδότηση επιτοκίου. 

Θα παρακαλέσω πολύ, δείτε το ή δείτε μια γενικότερη ρύθμιση δια της Βουλής, μικρών επιχειρήσεων του ΕΟΜΜΕΧ, γιατί νομίζω ότι υπάρχει ένα πρόβλημα μ' αυτήν την ιστορία της νομισματικής πολιτικής στην οποία έχουμε εμπλακεί εκ των πραγμάτων. Αντικειμενικά υπάρχει πρόβλημα και πάρτε μια πρωτοβουλία να ρυθμίσουμε τα χρέη και των μικρών βιοτεχνικών επιχειρήσεων. Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Λαμπρόπουλος έχει το λόγο.


 

  

Σελίδα 2055 

ΙΩΑΝΝΗΣ ΛΑΜΠΡΟΠΟΥΛΟΣ: Κύριε Πρόεδρε, θα αναφερθώ στην τροπολογία που αφορά την ΠΟΤΑ, κυρία Υπουργέ, όπως ξέρετε η Μεσσηνία είναι ένας νομός που φθίνει. Τα τελευταία τέσσερα χρόνια της διακυβέρνησης της χώρας μας από το κόμμα σας, στο νομό μας έχουν μείνει περίπου τέσσερις χιλιάδες άνεργοι.'Εχουν κλείσει όλα τα εργοστάσια στην Καλαμάτα, εκτός από το εργοστάσιο του "ΚΑΡΕΛΙΑ" που και αυτό έχει απολύσει αρκετούς εργαζόμενους για να κάνει εκσυγχρονισμό. Η κατάσταση είναι δραματική. Μία επιχείρηση δεν ξεκινάει, μία θέση εργασίας δεν δημιουργείται.

Κατά συνέπεια, η επένδυση που προορίζεται να γίνει στην περιοχή της Πυλίας, για μας είναι χρήσιμη, είναι αναγκαία. Και γι'αυτό όλοι τη στηρίζουμε. Προσωπικά, θα ψηφίσω την τροπολογία με όποιες ενστάσεις και αν διατυπώνονται από τους όποιους συναδέλφους καλοπροαίρετα σε αυτή εδώ την Αίθουσα. Είναι αναγκαία -το τονίζω- η επένδυση, πρέπει να τη στηρίξουμε και πρέπει να γίνει. 

Θα ήθελα όμως, η τροπολογία να κατοχυρώνει πλήρως την προστασία του περιβάλλοντος και την ιστορική ιδιαιτερότητα της περιοχής μας. Εύχομαι, όπως έχει διατυπωθεί αυτή η τροπολογία που συζητάμε, να μη δημιουργήσει προβλήματα στην ίδια την επένδυση που πάει να γίνει στο νομό και που όλοι στηρίζουμε, όπως είπα και προηγουμένως και που θα ψηφίσουμε.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κουλούρης έχει το λόγο.

ΚΙΜΩΝ ΚΟΥΛΟΥΡΗΣ: Ξεκινώντας, κυρία Υπουργέ -είναι και παλιά μου φίλη η κυρία Υπουργός και πρέπει έτσι να την προσφωνώ- θα ήθελα να πω ότι έχουμε πολλές φορές πολλοί Βουλευτές της Συμπολίτευσης κάποιες διαφορετικές προσεγγίσεις σε διάφορα ζητήματα. Επίσης, έχουμε -και αυτό δεν μπορεί να το αμφισβητήσει κανείς- τη μεγάλη αγωνία και επιθυμία και η παράταξή μας να προχωρήσει και ασφαλώς η Κυβέρνηση να πετύχει. 

Ελπίζω λοιπόν κάποιες παρατηρήσεις που κάνουμε εδώ εμείς οι Βουλευτές, έτσι ακριβώς να εκτιμώνται και να κατανοούνται από τους αρμόδιους υπουργούς.

Το λέω αυτό, κυρία Παπανδρέου, γιατί εύχομαι και ελπίζω μετά τις παρατηρήσεις που κάνω, να μην καταγγείλετε και εμένα σαν όργανο κάποιων ξενοδοχειακών συμφερόντων, γιατί τότε δεν θα νομοθετούμε, αλλά θα αρχίσουμε να σκεπτόμαστε μήπως ο κύριος Υπουργός ρίξει κεραυνούς στο συμπολιτεύομενο Βουλευτή, πως είναι όργανο κάποιων σκοτεινών οικονομικών παραγόντων. Και εάν με τη σειρά του, ο Βουλευτής πει στην Υπουργό "είστε εσείς ή δεν είστε εσείς", τότε αντιλαμβάνεστε ότι δεν είναι κλίμα ομαλό που μπορεί να διαμορφώνουμε όρους πολιτικούς μέσα στο Κοινοβούλιο. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε, σας παρακαλώ ένα λεπτό περισσότερο γιατί το θεωρώ κρίσιμο να διευκρινίζονται μερικά πράγματα, όπως αυτό που επιχειρώ να διευκρινίσω εδώ.

Χαίρομαι λοιπόν, που ουσιαστικά προσθέσατε αυτό που ζητούσε χθες ο κ. Σηφουνάκης, να πούμε δηλαδή ότι, για το σύνολο ισχύει ο συντελεστής του 0,4%, αλλά το οικοδομήσιμο να είναι 0,2%. Τώρα λοιπόν, έγινε πολύ καθαρή η δική σας νομοθετική ρύθμιση και με αυτό συμφωνώ.

Υπάρχουν όμως, ένα-δυο πράγματα ακόμα, τα οποία πια γρήγορα θα πω. Και ελπίζω ο κύριος Πρόεδρος να μου δώσει την άνεση του χρόνου, ώστε να μην έχω άγχος και να μπορέσω να τα αναφέρω.

Το πρώτο, λοιπόν, που θα ήθελα να πω είναι το εξής: Στο άρθρο 3 λέτε: "Η παραπάνω γνώμη του νομαρχιακού συμβουλίου παρέχεται το αργότερο εντός τριάντα ημερών από τη λήψη του σχετικού φακέλου. Παρερχομένης απράκτως της προθεσμίας αυτής, η υπουργική απόφαση εκδίδεται χωρίς τη γνώμη του νομαρχιακού συμβουλίου." Αντιλαμβάνεστε ότι αυτό πρέπει να δούμε με ποιoν τρόπο θα το αντιμετωπίσετε. Γιατί κάποια γραφειοκρατική διαδικασία, κάποια δικαιολογία -δεν έλαβα, δεν μπόρεσα, δεν πρόλαβα- κάποια σκοπιμότητα -να το πω, γιατί όχι- ουσιαστικά μπορείτε να αποφασίσετε οι δυο Υπουργοί χωρίς ένα "ναι" ή ένα "όχι" του νομαρχιακού συμβουλίου. Και αυτό το θεωρώ πάρα πολύ κρίσιμο.

Δεύτερον, θα ήθελα να σας πω ότι αυτό το μοντέλο της ΠΟΤΑ περίπου το ζήσαμε με την επιχείρηση "Καρράς", κυρία Υπουργέ. Και τώρα χάνονται σαράντα δυο δισεκατομμύρια (42.000.000.000). Είναι ανάλογο ακριβώς το μοντέλο. Γιατί είδαμε τα μεγάλα προβλήματα που δημιούργησε αυτό το συγκρότημα. Η μάχη δηλαδή εδώ γίνεται για την επιδότηση με τα δεκατέσσερα δισεκατομμύρια (14.000.000.000) από την Κοινότητα. Περί αυτού πρόκειται.

ΠΡΟΕΔΡΕΥΩΝ (Λουκάς Αποστολίδης): Τελειώνετε, κύριε συνάδελφε.

ΚΙΜΩΝ ΚΟΥΛΟΥΡΗΣ: Κύριε Πρόεδρε, παρεκάλεσα για την κατανόησή σας...

ΠΡΟΕΔΡΕΥΩΝ (Λουκάς Αποστολίδης): Ναι, κύριε συνάδελφε, αλλά εγώ δεν μπορώ να το κάνω ως ακορντεόν το Προεδρείο. 'Ηδη σας άφησα να μιλήσετε ενάμισι λεπτό επιπλέον.

ΚΙΜΩΝ ΚΟΥΛΟΥΡΗΣ: Το ξέρω, κύριε Πρόεδρε.

Η τρίτη παρατήρηση, κυρία Υπουργέ, είναι να δείτε αυτό που είναι στην παράγραφο 5, που μιλάτε για τη σύσταση οριζοντίων ιδιοκτησιών. Αυτό πρέπει οπωσδήποτε να απαλειφθεί, γιατί ανοίγει παράθυρο στο προεδρικό διάταγμα. Πού ακούστηκε αυτό, οριζόντιες ιδιοκτησίες να αξιοποιούνται μέσα απ' αυτήν τη διατύπωση; Δείτε το σας παρακαλώ, δεν έχω χρόνο να το αναπτύξω.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παπανικολάου έχει το λόγο.

ΚΙΜΩΝ ΚΟΥΛΟΥΡΗΣ: Κύριε Πρόεδρε, επειδή φερθήκατε άψογα ...

ΠΡΟΕΔΡΕΥΩΝ (Λουκάς Αποστολίδης): Κύριε Κουλούρη, θα έλθει ο επόμενος συνάδελφος και ...

ΚΙΜΩΝ ΚΟΥΛΟΥΡΗΣ: ... σταματάω, παρά το γεγονός ότι ήθελα να πω, πως υπάρχει και το μεγάλο ζήτημα, του να καθορίζονται με τις υπογραφές και μόνο με υπουργικές αποφάσεις της κυρίας Υπουργού και του Υπουργείου Περιβάλλοντος, Χωροταξίας και Δημοσίων 'Εργων.

Μα η Πύλος παραδείγματος χάρη είναι κατ' εξοχήν αρχαιολογικός χώρος. Δεν θα χρειάζεται να υπάρχει εδώ η υπογραφή του αρμόδιου Υπουργού Πολιτισμού; Να αλλάζουμε δηλαδή ...

ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε συνάδελφε.

Ο συνάδελφος κ. Παπανικολάου έχει το λόγο.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, θα ήθελα να τοποθετηθώ στην τροπολογία με αριθμό 1197,που αναφέρεται στις ΠΟΤΑ, με ιδιαίτερη έμφαση στην ΠΟΤΑ Μεσσηνίας. Είναι οδυνηρή η διαπίστωση ότι στην περιφέρεια και ιδιαίτερα στο Νομό Μεσσηνίας υπάρχουν μεγάλα προβλήματα. Η ανεργία ξεπερνάει το 20%. Οι σεισμοί και αυτοί που έγιναν πρόσφατα είναι μια μεγάλη απειλή και έφεραν πάρα πολύ πίσω τη Μεσσηνία. Η αποβιομηχανοποίηση είναι πλήρης, μια και εκατοντάδες συμπατριωτών μου αυτήν τη στιγμή είναι άνεργοι. Σας ανέφερα το νούμερα. Και από απόψεως οικονομικής και βιομηχανικής κατατάσσεται τεσσαρακοστή έβδομη σε σύγκριση με τους άλλους νομούς της Ελλάδος.

Επομένως σβήνει, χάνεται, πεθαίνει η επαρχία και ιδιαίτερα η Μεσσηνία. Μια πρόσφατη στατιστική για το δημογραφικό πρόβλημα αναφέρει ότι το μήνα Μάιο οι θάνατοι ξεπέρασαν τις γεννήσεις.

Αυτές οι παράμετροι ήταν το ερέθισμα για να γίνει ένα παμπελοποννησιακό, θα έλεγα, συνέδριο τουρισμού και ανάπτυξης στη Μεσσηνία και συγκεκριμένα στην Καλαμάτα, στις αρχές Οκτωβρίου, με διοργανωτές τη Νομαρχική Αυτοδιοίκηση και την Περιφέρεια Πελοποννήσου και το κύριο θέμα, θα μπορούσα να πω ότι ήταν η συζήτηση για την ΠΟΤΑ Μεσσηνίας. Υπήρξε μια ομόφωνη απόφαση, παμπελοννησιακό δημοψήφισμα θα μπορούσα να το χαρακτηρίσω, με όλους τους αρμόδιους φορείς, με συμμετοχή οικολόγων ακόμη και ιστορικών μελετητών. Και όλοι ήταν σύμφωνοι ότι η επένδυση


 

  

Σελίδα 2056 

αυτή πρέπει να γίνει. Δεν προσβάλλει ο επενδυτής και σέβεται ιδιαίτερα το περιβάλλον. Θα είναι μια μεγάλη ευκαιρία για να μπορέσει η περιφέρεια, ο νομός να πάρει μια ανοδική, οικονομική και βιομηχανική πορεία.

Αυτό πρέπει να μας ευαισθητοποιήσει όλους μας μέσα σε αυτήν την Αίθουσα. Και είναι μια ευκαιρία να ανταποκριθούμε θετικά στο αίτημα της περιφέρειας.

Και έρχομαι στην τροπολογία που αναφέρει οκτακόσια στρέμματα ενώ ο επενδυτής κάνει την επένδυση στη Μεσσηνία με πεντέμισι χιλιάδες στρέμματα. Στον πυρήνα του έργου που αναφέρεται στο συντελεστή δομήσεως, οι όροι και η διαδικασία που ακολουθεί ο επενδυτής είναι, θα μπορούσα να πω, σκληρότεροι απ' αυτούς που καθορίζει η εν λόγω τροπολογία και επ' ωφελεία οπωσδήποτε του περιβάλλοντος, το οποίο το σέβεται. 'Εχουν αναφερθεί με τα ευμενέστερα σχόλια τοπικοί παράγοντες, αλλά και παράγοντες απ' όλη την Πελοπόννησο.

Πρόσφατα στη Θεσσαλονική έγινε μία ημερίδα με σκοπό την παρουσίαση του προγράμματος της Νέας Δημοκρατίας για τον τουρισμό. Σ' αυτήν την ημερίδα ακούστηκαν τα ευμενέστερα των σχολίων για την επένδυση της ΠΟΤΑ Μεσσηνίας.

Είναι ανάγκη να γίνει αυτή η επένδυση σαν ένα πανπελοποννησιακό αίτημα και έργο πνοής για την περιφέρεια.

Επιτρέψτε μου να πω δύο κουβέντες για τις αναλογίες πληθυσμού και κλινών. Πραγματικά η Μεσσηνία βρίσκεται πολλά χρόνια πίσω και δεν μπορεί να αναπτυχθεί, δεν μπορεί να παράσχει υπηρεσίες τουρισμού. Σε άλλες περιοχές η αναλογία ανά χιλίους κατοίκους είναι διακόσιες πενήντα και τριακόσιες κλίνες. Στη Μεσσηνία η αναλογία είναι ανά χίλιους κατοίκους είκοσι κλίνες. Επομένως, είναι και αυτός ένας λόγος, που συνηγορεί για τη συγκεκριμένη επένδυση.

Είχα την ευκαιρία, σε συνέδριο τουριστικό να συζητήσω με Σουηδούς και Νορβηγούς πράκτορες, οι οποίοι θέλουν πραγματικά να φέρουν τουρίστες στη Μεσσηνία αλλά δεν υπάρχει η κατάλληλη τουριστική υποδομή, για να έλθουν. Να ένας άλλος λόγος που καθιστά αναγκαία την επένδυση.

Με αυτήν την τροπολογία νομίζω ότι θα δοθεί η δυνατότητα να δημιουργηθεί αυτή η ΠΟΤΑ της Μεσσηνίας, ώστε να επιτύχουμε την προσέλευση περισσοτέρων τουριστών. Είναι η μοναδική ευκαιρία αναπνοής και αναπτύξεως της περιφέρειας, για να πάψει η υποβάθμισή της και να σταματήσει η Μεσσηνία να είναι νότος του Νότου.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Η κ. Παπαδημητρίου έχει το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Θα ήθελα πραγματικά να συνταυτισθώ με τους συναδέλφους μου από τη Μεσσηνία, ως Πελοποννήσια κι εγώ.

Το σύνολο της περιφέρειας Πελοποννήσου, οι πέντε νομοί, έχουν τύχει αναπτυξιακών παρεμβάσεων με επιδοτήσεις στα εξής καταπληκτικά ύψη: Για το πρώτο εξάμηνο του 1996 οι πέντε νομοί έκαναν επτά επενδύσεις με επτακόσια είκοσι πέντε εκατομμύρια (725.000.000). Το δεύτερο εξάμηνο, οι πέντε νομοί με δώδεκα επενδύσεις, εξακόσια ενενήντα τρία εκατομμύρια (693.000.000). Το πρώτο εξάμηνο του 1997 οκτώ επενδύσεις με πεντακόσια τριάντα πέντε εκατομμύρια (535.000.000). Και δεν θα είχα καμία αντίρρηση τώρα, ξαφνικά, να έρχονταν σε ένα νομό από τους δικούς μας είκοσι δισεκατομμύρια σε έναν ιδιώτη, αν πραγματικά δεν υπήρχε αυτή η κακοποίηση κάθε έννοιας και πρόβλεψης της πολεοδομικής νομοθεσίας.

Λυπάμαι για τον κ. Λαλιώτη που συνυπέγραψε αυτό το νομοσχέδιο. Δεν ξέρω αν λείπει ο κ. Τζουμάκας, επειδή δεν είδαν στη βιασύνη τους ότι, εφόσον προβλέπεται το άρθρο 51 του 998, θα έπρεπε να συνυπογράφει και ο Υπουργός Γεωργίας. Εν πάση περιπτώσει ίσως φυλάχθηκε από κακοτοπιές.

Κυρία Υπουργέ, είπατε περιέργως ότι το νομοσχέδιο αφορά σε περιοχές που δεν είναι ανεπτυγμένες. Αυτό που το λέτε; Πώς το καθορίζετε; 'Οταν το προβλέπετε, και εντός ορίων Γ.Π.Σ., Γενικών Πολεοδομικών Σχεδίων; 'Οταν το προβλέπετε για ΣΧΟΟΑΠ, τα οποία έχουν πάψει να υφίστανται μετά την ψήφιση του "ΚΑΠΟΔΙΣΤΡΙΑ", γιατί δεν υπάρχουν πια συμβούλια περιοχής; 'Οταν τα ΠΕΡΠΟ του άρθρου 24 του προηγούμενου νόμου έχουν πάψει να ισχύουν με τον "ΚΑΠΟΔΙΣΤΡΙΑ";

Υπάρχει έλλειψη όχι απλά λογικής, υπάρχει έλλειψη έστω και ανησυχίας, να ρωτήσει έστω όποιος συνέγραψε αυτό το νομοσχέδιο, που δεν το έφτιαξε πολιτικός.... Γιατί, τουλάχιστον, υπάρχουν λέξεις που ίσως ο πολιτικός τις έχει ακούσει εδώ μέσα. Υπάρχει τέτοια περιφρόνηση για τα νομοτεχνικά.

Δεν εγκαθίστανται, κυρία Υπουργέ, οι χρήσεις γης, ορίζονται. Δεν εγκαθίστανται οι τουριστικές εγκαταστάσεις, χωροθετούνται. Για σεβασμό του Κοινοβουλίου, παρακαλώ να αλλάξετε τα γλωσσικά του νομοσχεδίου σας.

Να προχωρήσω στην ουσία τώρα. Χαίρομαι που σας ενημέρωσε προφανώς ο κ. Βούλγαρης για τις ανησυχίες που του κατέθεσα και ενημερώθηκε. Αλλά δεν κάνετε τίποτα μετατρέποντας το 0,40 στο 0,20. Προβλέπετε οριζόντια ιδιοκτησία για τα εκτός σχεδίου. Δεν υπήρξε ποτέ οριζόντιος ιδιοκτησία στα εκτός σχεδίου. Υπήρξε κάποτε ένα διάταγμα του 1972, της επταετίας, για κάθετο ιδιοκτησία, την οποία ο μακαρίτης ο Κατσιγιάννης κι εγώ ήμασταν πάρα πολύ υπερήφανοι που καταργήσαμε με τον 2052/1992, για να υπάρξει πράγματι εκτός σχεδίου "δόμηση", όχι εκτός σχεδίου "μπάχαλο".

Σήμερα, έρχεστε και δίνετε οριζόντια ιδιοκτησία, δηλαδή δυνατότητα πώλησης στον επενδυτή σας, οικισμών, οικιστικών μονάδων, οι οποίες προικοδοτούνται -αν έχετε το Θεό σας, κύριοι συνάδελφοι- με δυνατότητα να οικοδομήσουν -με μαθηματικά θα τα βρείτε- στα οκτακόσια μέτρα, αυτό που ο σημερινός 'Ελληνας κάνει στα τέσσερις χιλιάδες μέτρα και από εκεί και πέρα με πολύ μεγαλύτερη προικοδότηση.

Η πρόθεσή σας, κυρία Υπουργέ, ήταν σαφώς 40% επί όλης της έκτασης. Στο άρθρο 5α λέτε καθαρά "Για τον υπολογισμό της μέγιστης εκμετάλλευσης και των λοιπών όρων και περιορισμών δόμησης οι εκτάσεις της ΠΟΤΑ νοούνται ως ενιαίο σύνολο". Σας είπε ο κ. Βούλγαρης και το διορθώσατε. Δεν το διορθώσατε και πάλι σωστά.

Προτείνω πρώτον, να πείτε ότι "ο μέγιστος συντελεστής εκμετάλλευσης θα είναι το άθροισμα των επιτρεπομένων, ανά τμήμα του γηπέδου, όπως καθορίζεται από την πολεοδομική νομοθεσία που το προστατεύει". Εγώ δεν έχω αντίρρηση, αν ο κ. Τζουμάκας συμφωνήσει να χρησιμοποιήσετε το άρθρο 51 του συνταγματικού νόμου 998, ο οποίος υπέρκειται αυτού του νομοθετήματος. Σας θυμίζω, όμως, ότι είναι στην προστασία του Υπουργείου Γεωργίας το σύνολο των παρακτίων περιοχών της χώρας. Πού πάτε χωρίς το Υπουργείο Γεωργίας;

Στο άρθρο 51, λοιπόν, προβλέπεται το 10% της εκμετάλλευσης αυτών των περιοχών, το οποίο εσείς κάνετε 40% μόνοι σας. Εάν υπάρχουν τέτοιες εκτάσεις, ο κύριος από την Καλαμάτα ή ο κύριος "τάδε" που είναι από πίσω, να φροντίσει να αξιοποιήσει μόνο ό,τι του δίνει ο νόμος.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, παρακαλώ.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Εν κατακλείδι, κύριε Πρόεδρε, πιστεύω ότι δεν υπήρξε συνεργασία με κανέναν που γνώριζε πολεοδομία και πολεοδομικά. 'Οπως είπα στον κ. Λαλιώτη, ούτε οδοντογιατρός δεν συμμετείχε στη σύνταξη αυτού του νομοσχεδίου!

Παρακαλώ πάρα πολύ την κυρία Υπουργό, να αποσυρθεί αυτή η τροπολογία ή να συμπράξει με κάποιους μηχανικούς ή με τους νομικούς συμβούλους του Υ.ΠΕ.ΧΩ.Δ.Ε., που τηλεφωνικώς έμαθαν κάτι από εμένα σήμερα το πρωί και που όλοι είναι βαθύτατα ανήσυχοι για όλο τούτο. Είναι ντροπή να λέτε εδώ ότι ισχύουν αυτές οι προβλέψεις "όπου δεν υπάρχει χωροταξική εγκεκριμένη μελέτη" . Δεν υπάρχει καμία εγκεκριμένη χωροταξική μελέτη σ' αυτόν τον τόπο. 'Εχουν ήδη ανατεθεί δώδεκα και προχθές ανετέθησαν άλλες δεκατρείς.

ΠΡΟΕΔΡΕΥΩΝ (Λουκάς Αποστολίδης): Κυρία συνάδελφε, παρακαλώ ολοκληρώστε.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, δεν μπορούμε πια να νομοθετούμε με αυτόν τον τρόπο. 


 

  

Σελίδα 2057 

Εγώ το αρνούμαι, με όλη τη δεοντολογία και την επιστημονική επάρκεια που έχω σε αυτόν το μικρό τομέα.

Παρακαλώ να αποσυρθεί αυτή η τροπολογία.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, για λόγους ισότητας, δεν θα επιτρέψω σε κανέναν να μιλήσει ούτε ένα δευτερόλεπτο παραπάνω, διότι την ανοχή του Προεδρείου φαίνεται κάποιοι συνάδελφοι την εκμεταλλεύονται.

Η Κοινοβουλευτική Εκπρόσωπος της Νέας Δημοκρατίας κ. Μπακογιάννη έχει το λόγο για πέντε λεπτά.

ΘΕΟΔΩΡΑ ΜΠΑΚΟΓΙΑΝΝΗ: 'Οχι, κύριε Πρόεδρε, έχω δέκα λεπτά. Είμαι Κοινοβουλευτικός Εκπρόσωπος. Δεν έκανα κατάχρηση της ιδιότητάς μου... 

ΠΡΟΕΔΡΕΥΩΝ (Λουκάς Αποστολίδης): Κυρία Μπακογιάννη, όταν διαδέχθηκα το συνάδελφο στην 'Εδρα, πληροφορήθηκα ότι είχατε συμφωνήσει για πέντε λεπτά. Πώς θα σας δώσω δέκα λεπτά;

ΘΕΟΔΩΡΑ ΜΠΑΚΟΓΙΑΝΝΗ: 'Οχι, κύριε Πρόεδρε,...

ΠΡΟΕΔΡΕΥΩΝ (Λουκάς Αποστολίδης): Οι άλλοι μίλησαν πέντε λεπτά. 

ΘΕΟΔΩΡΑ ΜΠΑΚΟΓΙΑΝΝΗ: Δεν συμφωνήσαμε κάτι τέτοιο, κύριε Πρόεδρε. Εν πάση περιπτώσει, είναι η πρώτη φορά που μιλάω και θα μου επιτρέψετε, παρά το άγχος που έχει δημιουργηθεί σήμερα το μεσημέρι στη Βουλή να νομοθετήσουμε ταχύτατα, να μπορέσω να αναφερθώ σε δύο τουλάχιστον από τις τρείς τροπολογίες που έχει φέρει η κυρία Υπουργός. 

Ξεκινάω με το θέμα του πετρελαίου, που αφορά και τον κ. Παπαντωνίου, και την κ. Παπανδρέου και λυπάμαι γιατί αυτήν τη στιγμή δεν είναι στην Αίθουσα ο κύριος Υπουργός.

Κύριοι συνάδελφοι, εγώ έχω θαυμάσει πολλές φορές ικανότητες του ΠΑ.ΣΟ.Κ.. Δεν ήξερα ότι τώρα έχουν και τη δυνατότητα να προβλέψουν τις μετεωρολογικές συνθήκες σ' αυτόν τον τόπο. Πρέπει να πω ότι είμαι γεματή θαυμασμό!

Κύριε Υπουργέ Οικονομικών και κυρία Υπουργέ Ανάπτυξης, όσοι από εμάς είχαν την τιμή ή έχουν την τιμή να εκλέγονται σε ορεινές και προβληματικές περιοχές, γνωρίζουν πάρα πολύ καλά αυτό, που ίσως κάποιοι από τους συναδέλφους της Αθήνας δεν γνωρίζουν, ότι ο χειρότερος χειμώνας στην ελληνική ύπαιθρο είναι το Μάρτιο. Νομίζω ότι αυτό θα το διαβεβαιώσει και η κ. Διαμαντοπούλου, αλλά και όλοι οι συνάδελφοι που κατάγονται απ' αυτές τις περιοχές.

Είναι αδιανόητο να λέτε ότι το πετρέλαιο θέρμανσης θα αυξηθεί πάλι το Μάρτιο και θα τελειώσει στις 28 Φεβρουαρίου. Κάνω έκκληση στον κύριο Παπαντωνίου. Δεν νομίζω ότι θα πέσει έξω ο προϋπολογισμός σας, κύριε Υπουργέ, αν για ένα μήνα τουλάχιστον μεταβάλλετε το όριο που αναφέρετε σ' αυτήν την τροπολογία.

Η άλλη παρατήρησή μου αφορά το νομοσχέδιο, ουσιαστικά, που φέρνετε με τη μορφή τροπολογίας, που έχει να κάνει με τις ΠΟΤΑ. Ο χρόνος πιέζει πολύ και θέλω να θέσω στην κυρία Υπουργό μερικά ερωτήματα.

Πρώτον, κυρία Υπουργέ, έχει κατ' αρχήν νόημα η σημερινή συζήτηση ή τα δεδομένα που σήμερα αναφέρονται θα ανατραπούν με το νέο αναπτυξιακό νόμο που προτίθεστε να φέρετε στη Βουλή; Διότι αναγράφεται στον Τύπο ότι το άρθρο 10 του νέου νόμου προβλέπει κοινή απόφαση δική σας και του παριστάμενου Υπουργού Εθνικής Οικονομίας και μπορεί να ορίζει κατά βούληση το ποσοστό επιχορήγησης. 'Αρα, οι όροι επιδότησης μπορούν να αλλάξουν ανά πάσα στιγμή. 'Εχει, λοιπόν, νόημα η σημερινή μας συζήτηση; 

Δεύτερο ερώτημα: Στο πρόγραμμα που αποστείλατε στην Επίτροπο κ. Γούλφ για το Β' Κοινοτικό Πλαίσιο Στήριξης μιλούσατε για πιλοτικό πρόγραμμα σε δημόσια έκταση του Ε.Ο.Τ. Τώρα κάνετε ένα κύριο πρόγραμμα σε ιδιωτική έκταση. Τι άλλαξε; Είστε βέβαιη ότι καλύπτεστε σήμερα από την Επίτροπο, από την οποία πήρατε την άδεια, ή βασίζεστε μόνο στην απόφαση της επιτροπής παρακολούθησης, η οποία όπως γνωρίζετε απαρτίζεται μόνο από έναν εκπρόσωπο της Ευρωπαϊκής 'Ενωσης και υπαλλήλους του Ε.Ο.Τ.;

Το ρωτάω αυτό γιατί κινδυνεύει να βρεθεί στον αέρα μία επένδυση για την οποία εγώ αντιλαμβάνομαι το άγχος των Βουλευτών Μεσσηνίας και θα συμφωνήσω με αυτούς, οι οποίοι επιθυμούν να γίνει η επένδυση και να δημιουργηθούν νέες θέσεις εργασίας στον τόπο τους. Περιμένω από εσάς μία απάντηση, γιατί είμαι σίγουρη ότι κάτι θα έχετε εξασφαλίσει.

Τρίτον, κυρία Υπουργέ, εγώ έκανα μία ηρωϊκή προσπάθεια επί είκοσι ημέρες περίπου να αντιληφθώ ποιο είναι το ποσοστό της επιδότησης, για πόσα χρήματα μιλάμε. Σας ομολογώ ότι δεν το κατάφερα.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Πώς να το καταφέρετε, αφού δεν αναφέρεται αυτό;

ΘΕΟΔΩΡΑ ΜΠΑΚΟΓΙΑΝΝΗ: Θα μου απαντήσετε εσείς τώρα σε όλα τα ερωτήματα. Εγώ θέτω απλά ερωτήματα. Φαίνεται ότι είμαι περιορισμένων ικανοτήτων! 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Είναι ακατόρθωτο, γιατί δεν αναφέρεται στις επιδοτήσεις.

ΘΕΟΔΩΡΑ ΜΠΑΚΟΓΙΑΝΝΗ: Κυρία Υπουργέ, εγώ θέλω να ξέρω ποιο είναι το ποσόν, το οποίο υπολογίζει το Υπουργείο σας ότι θα δοθεί ως επιδότηση σ' αυτήν την επένδυση. Εσείς, φαντάζομαι, θα έχετε περισσότερα στοιχεία από εμένα, θα έχετε κάνει και τη συζήτηση με τον κύριο Υπουργό Εθνικής Οικονομίας, θα ξέρετε περίπου και τι προβλέπεται ως επιδότηση golf, ειδικών τουριστικών μονάδων και τι προβλέπεται γενικώς και θα μπορείτε να δώσετε στη Βουλή μία αίσθηση για τι χρήματα μιλάμε.

Ο κ. Κουλούρης είπε πριν για δεκατέσσερα δισεκατομμύρια (14.000.000.000) δραχμές. Εγώ έχω ακούσει ότι πρόκειται περί οκτώ δισεκατομμυρίων (8.000.000.000). 'Αλλοι λένε ότι μπορεί να είναι δεκαοκτώ δισεκατομμύρια (18.000.000.000) δραχμές. Είναι όμως, ένα πολύ σημαντικό ποσό και θα ήθελα, τουλάχιστον, να ξέρει η Βουλή των Ελλήνων πόσοι είναι οι πόροι που θα δώσετε σ' αυτήν την ιδιωτική επένδυση. Το λέω αυτό γιατί έχει γίνει πάρα πολύ συζήτηση. 'Εχετε πολύ χαμηλή απορρόφηση στους πόρους σας. Αντιλαμβάνομαι και το δικό σας άγχος για τις ΠΟΤΑ, έτσι ώστε να έχετε μία αυξημένη απορρόφηση και το σέβομαι.

Θα ήθελα, όμως, πριν ψηφίσουμε εδώ, να ξέρουμε ποιο είναι το ποσό που θα δώσετε και τι ακριβώς ψηφίζεται.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Τέλος, κυρία Υπουργέ, θα ήθελα να θέσω ένα ερώτημα, το οποίο δυστυχώς δεν έχουμε την ευκαιρία να το αναλύσουμε. 'Εχει γίνει πολύ συζήτηση για τις περιοχές οργανωμένης τουριστικής ανάπτυξης και υπάρχουν τα συν και τα πλην. Η εμπειρία που έχουμε μέχρι τώρα για αυτές τις περιοχές διεθνώς δεν είναι εξαιρετική. Αν δεν κάνω λάθος, η πολύ μεγάλη και περίφημη ΠΟΤΑ του Ακακάν στη Σαρδηνία, στη Μαρμπέλια, έχει πουληθεί δύο φορές μέχρι τώρα, διότι δεν μπόρεσε να είναι παραγωγική. Στην Ελλάδα έχουμε τη μικρή εμπειρία του Πόρτο Καρράς, την οποία δεν μπορώ επίσης να χαρακτηρίσω θετική.

Το Υπουργείο αναμφισβήτητα πριν πάρει μία τέτοια απόφαση θα έχει κάποιες πολύ συγκεκριμένες μελέτες οικονομοτεχνικές, για το πως φαντάζεται ότι θα μπορεί να γίνει, έστω και αν μέσα σε πενήντα ημέρες ή σαράντα ημέρες κληθεί αυτός ο ατυχής επενδυτής να τα προσφέρει όλα αυτά, για να μπορέσει το Υπουργείο σας να πάρει κάποια απόφαση. Θα ήθελα να παρακαλέσω να μας τις καταθέσετε αυτές, για να έχουμε και εμείς μία γνώμη και να μπορούμε να αποφασίσουμε.

ΠΡΟΕΔΡΟΣ (Απόστολος Κακλαμάνης): Ο κ. Ιντζές έχει το λόγο για προτασσόμενη δευτερολογία.

Απών. Διαγράφεται.

Ο κ. Καραμπίνας έχει το λόγο.

ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Κύριε Υπουργέ της Εθνικής Οικονομίας, το να εμμένετε σε έναν προϋπολογισμό, που έχετε καταθέσει και ο οποίος σφίγγει ακόμη περισσότερο το ζωνάρι του ελληνικού λαού, το αντιλαμβάνομαι. Αλλά αυτό μη σας οδηγεί, με την κατάθεση μιας τροπολογίας της Υπουργού Ανάπτυξης, να αγνοείτε μία πραγματικότητα, δηλαδή τις κλιματολογικές συνθήκες στην πατρίδα μας και τη μορφολογία της χώρας, που είναι ορεινός όγκος και ημιορεινός περισσότερο με άστατες κλιματολογικές συνθήκες και σε πολλές


 

  

Σελίδα 2058 

περιοχές με πολύ σκληρό χειμώνα. Αλλά να έρχεσθε να μειώνετε το χρόνο, όσον αφορά τη δυνατότητα στο λαό μας στην περίοδο αυτή που αντιμετωπίζει αυτές τις συνθήκες να αγοράζει φθηνό πετρέλαιο, ειλικρινώς αυτό δεν μπορώ να το αντιληφθώ.

Θα ξεπαγιάσει ο κόσμος. Του σφίγγουμε το ζωνάρι. Δεν νομίζω ότι η λογική σας -που τη δέχομαι- έχει αυτήν την πρόθεση, να ξεπαγιάσετε τον κόσμο. Θέλω να πρυτανεύσει αυτή η λογική και να παρατείνετε το χρόνο τουλάχιστον κατά ένα μήνα μέχρι 15 Απριλίου, για να μην υποφέρει ο λαός μας. Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, μπήκαν ερωτήματα για το σύνολο της έκτασης της ΠΟΤΑ. Θα πολεοδομείται το τμήμα που βρίσκεται έξω από αρχαιολογικούς χώρους ή θα συμπεριλαμβάνεται και αυτό και θα δομείται στην έκταση που επιτρέπεται;

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Θα είμαι πολύ σύντομος, γιατί σέβομαι το θέμα του χρόνου.

Κύριε Υπουργέ της Εθνικής Οικονομίας, όταν είχε γίνει η συζήτηση για το χρόνο που θα καθιερωνόταν φέτος για το πετρέλαιο θέρμανσης, είχε μπει ως χρονικό όριο η 1η Νοεμβρίου έως 10 Απριλίου. Τώρα βλέπω ότι αυτό το χρονικό όριο σπάει σε δύο περιόδους, από 1η Νοεμβρίου έως 28 Φεβρουαρίου και από 28 Φεβρουαρίου έως 10 Απριλίου. 'Εχουμε δύο διαφορετικές μειωμένες τιμές. Η μεν μεγάλη μείωση είναι από 1η Νοεμβρίου έως 28 Φεβρουαρίου. Και από τις 28 Φεβρουαρίου έως τις 10 Απριλίου έχουμε μία δεύτερη μικρότερη μείωση της τιμής του πετρελαίου θέρμανσης.

Οι αιτιάσεις των συναδέλφων είναι δικαιολογημένες. Είχαν συμφωνηθεί εδώ άλλα με τον Υφυπουργό, τον κ. Δρυ, ότι η περίοδος θα είναι μία και το πετρέλαιο θα είναι μειωμένο καθ'όλην την περίοδο. 

Επομένως, θα ήταν προτιμότερο να διαγραφούν οι δύο σειρές, που είναι πριν την ισχύ του παρόντος άρθρου, έτσι ώστε να ισχύσει για όλη την περίοδο η μειωμένη τιμή του πετρελαίου και να μην πάμε σε δύο διαφορετικές τιμές.

Βέβαια, αν βγει η μελέτη του Πολυτεχνείου, που ισχυρίζεται ο Υπουργός ότι ετοιμάζεται και θα έχουμε μία γενικότερη ρύθμιση για το πετρέλαιο θέρμανσης, τότε καλώς. Θα έχει γίνει αυτό και δεν θα υπάρχει κανένας λόγος. Γιατί να το βάλουμε αυτό και να δημιουργούμε εντυπώσεις, οι οποίες δεν έχουν κανένα νόημα; Αλλιώς θα αναγκασθείτε το Φεβρουάριο να πάτε στη μειωμένη τιμή του πετρελαίου των σαράντα δύο χιλιάδων και όχι των εικοσι οκτώ χιλιάδων. Να το αφήσουμε τώρα ανοιχτό και αν δεν γίνει μείωση με τη μελέτη του Πολυτεχνείου, έχει καλώς. Αν δεν το αλλάξουμε, θα αναγκασθείτε να πάτε σε ρύθμιση. Γιατί να νομοθετούμε πάλι τότε;

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών) Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Κύριοι Υπουργοί, έχετε το δικαίωμα να μιλήσετε αλλά επειδή η ώρα είναι προχωρημένη, αν επί της ουσίας πρόκειται να δεχθείτε κάτι και να γίνουν ανάλογες διατυπώσεις, έχει καλώς.

Αν υπάρχει κάποιο θέμα που πρέπει οπωσδήποτε να απαντήσετε, βεβαίως, αλλά να μην απλωθεί περισσότερο η συζήτηση, γιατί είναι ήδη προχωρημένη η ώρα. 

ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, σας παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κατσιλιέρη, έχετε το λόγο για ένα λεπτό.

ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, θα ήθελα να επισημάνω ότι εδώ και αρκετά χρόνια ολόκληρη η περιφέρεια της Πελοποννήσου και ειδικότερα ο Νομός Μεσσηνίας είναι σε μία μόνιμα φθίνουσα αναπτυξιακή πορεία. Η δημιουργία, λοιπόν, της ΠΟΤΑ, της Περιοχής Ολοκληρωμένης Τουριστικής Ανάπτυξης, είναι και μία αναγκαιότητα, αλλά και μία ανάσα -θα έλεγα- για το Νομό Μεσσηνίας και την ευρύτερη περιοχή, γιατί ακριβώς υπάρχει αυτό το τεράστιο πρόβλημα όπου χιλιάδες θέσεις ανεργίας έχουν δημιουργηθεί τα τελευταία τέσσερα χρόνια.

Γι' αυτό, λοιπόν, θέλω από τη θέση αυτή να χαιρετίσω τη θεσμοθέτηση των ΠΟΤΑ, να συγχαρώ και να προτείνω στην Υπουργό Ανάπτυξης να ψηφιστεί σήμερα η τροπολογία. Θέλω ακόμα να εκφράσω τη λύπη μου που ακούστηκαν εδώ, σε αυτήν την Αίθουσα, απόψεις από την μεριά της Νέας Δημοκρατίας, με τελικό αίτημα να αποσυρθεί η τροπολογία.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): 'Ενα λεπτό μόνο, για να σχολιάσω την τροπολογία για το πετρέλαιο θέρμανσης.

Αγαπητοί συνάδελφοι, αυτή η τροπολογία, όπως είδατε, κοστίζει τριάντα ένα δισεκατομμύρια (31.000.000.000) δραχμές. Δεν είναι αμελητέο ποσό. Και επειδή έχω την ευθύνη εκτέλεσης και του φετινού και του επόμενου προϋπολογισμού, προτιμώ να επιφυλαχθώ, σε ό,τι αφορά τη διάρκεια του χρόνου, που θα ισχύσει αυτή η μεγάλη μείωση, που είναι η μεγαλύτερη μείωση που έγινε ποτέ, και να επανέλθω εν όψει και της μελέτης του Πολυτεχνείου. Αλλά ας παραμείνει η τροπολογία ως έχει και επιφυλλάσσομαι να επανέλθω στις αρχές του επόμενου χρόνου.

Ευχαριστώ.

ΠΡΟΕΔΡΟΣ (Απόστολος Κακλαμάνης): Η κυρία Υπουργός έχει το λόγο.

Θέλετε δύο λεπτά, κυρία Παπανδρέου;

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Δύο λεπτά ή τρία ή πέντε, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Για να μην έχουμε νέο κύκλο συζητήσεων.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Πρέπει να απαντήσω σε κάποια πράγματα που μπήκαν.

ΠΡΟΕΔΡΟΣ (Απόστολος Κακλαμάνης): Απαντήστε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, σχετικά με την ΠΟΤΑ, ειπώθηκαν πολλά, που κάποιοι συνάδελφοι φαίνεται ότι δεν έχουν διαβάσει την τροπολογία. Κάποιοι είπαν ότι είναι άσχετη με το νομοσχέδιο. Αν την είχατε διαβάσει, θα βλέπατε ότι παραπέμπει σε πάρα πολλές διατάξεις του νομοσχεδίου αυτού.

Θα ήθελα να σας υπενθυμίσω ότι στην Επιτροπή Παραγωγής και Εμπορίου το είχα αναφέρει ότι θα κατατεθεί αυτή η τροπολογία και ομόφωνα είχατε συμφωνήσει. Αυτό έτσι για την ιστορία. Και μάλιστα μου ζητήθηκε και σας την έδωσα. Την κατέθεσα πολύ πιο έγκαιρα από ό,τι προβλέπει ο Κανονισμός.

ΘΕΟΔΩΡΑ ΜΠΑΚΟΓΙΑΝΝΗ: Την πήραμε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Η ΠΟΤΑ αναφέρεται σε μία ανάγκη, όπως είπα, για να προχωρήσουμε σε κάποια οργάνωση ορισμένων τουριστικών περιοχών για προσέλκυση τουριστών υψηλής ποιότητας. Αλλά η τροπολογία αυτή δείχνει ακριβώς ποιες είναι οι διαδικασίες, τι επιτρέπεται και ποιοι είναι οι στόχοι. Αν θα δείτε την τροπολογία, αναφέρεται σαφώς ότι σε περίπτωση που υπάρχουν εκτάσεις δασικές, αρχαιολογικοί χώροι κλπ., εφαρμόζονται επ'αυτών οι οικείες διατάξεις. Αυτό σημαίνει ότι αυτές οι εκτάσεις αφαιρούνται από το σύνολο της ΠΟΤΑ και ό,τι ισχύει για το 50%, για τους συντελεστές δόμησης, είναι για το υπόλοιπο. Αυτό είναι σύμφωνα με τις οικείες διατάξεις. Είναι αυτά που προβλέπει η νομοθεσία και ισχύει.

Δεν αναφέρεται τίποτα -και βέβαια σωστά- στο νόμο περί χρηματοδότησης, επιδοτήσεων, διότι αυτό είναι αναπτυξιακός νόμος. Εδώ αναφέρονται κάποιες διαδικασίες, τι επιτρέπεται σε μια περιοχή ολοκληρωμένης τουριστικής ανάπτυξης και όχι το χρηματοδοτικό σχήμα, το οποίο είναι θέμα του αναπτυξιακού νόμου και όχι μόνο δεν έχει υπογραφεί σύμβαση, αλλά δεν πρόκειται να υπογραφεί σύμβαση μεταξύ του Υπουργείου Ανάπτυξης και των επενδυτών.

Διότι θα έπρεπε να γνωρίζετε ότι αν αυτές οι προτάσεις


 

  

Σελίδα 2059 

κριθούν ότι πρέπει να ενταχθούν, θα ενταχθούν στον αναπτυξιακό νόμο. Και εκεί δεν υπογράφεται καμία σύμβαση, ακολουθούν την κανονική διαδικασία. Και εγώ σε αντίθεση με κάποιους προκατόχους μου εκεί στο Υπουργείο Τουρισμού, προσέχω πότε υπογράφω και δεν υπογράφω, όταν ακόμη δεν έχω την ιδιότητα του Υπουργού, γιατί υπάρχουν έγγραφα με υπογραφές, αφού έχουν γίνει εκλογές και έχει αλλάξει η κυβέρνηση.

Κυρία Μπακογιάννη, για το θέμα της Ευρωπαϊκής Επιτροπής, πράγματι, η πρώτη πρόταση ήταν για ιδιωτικές ΠΟΤΑ, μετά άλλαξε και είπαν για μία πιλοτική ΠΟΤΑ που θα την κάνει ο ΕΟΤ. Αλλά και στην Ευρωπαϊκή 'Ενωση, όπως και εγώ, έχουμε την ίδια άποψη. Εάν περιμένουμε ο ΕΟΤ να κάνει πιλοτική ΠΟΤΑ, πρέπει ίσως να περιμένουμε κάποιες δεκαετίες. 

ΘΕΟΔΩΡΑ ΜΠΑΚΟΓΙΑΝΝΗ: Εσείς τα είπατε, δεν τα είπα εγώ.

ΠΡΟΕΔΡΟΣ (Απόστολος Κακλαμάνης): Παρακαλώ μη διακόπτετε. Υποθέτω ότι θέλετε να πάμε όλοι στα σπίτια μας.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οχι εγώ, ούτε η Κυβέρνηση. Κάποιοι άλλοι το είπαν.

Και γι' αυτό προχωρήσαμε στην εκδήλωση ενδιαφέροντος και βάλαμε ορισμένα κριτήρια και ήρθαν δύο προτάσεις. Εδώ δεν εγκρίνουμε ούτε προτάσεις ούτε επιχορηγήσεις ούτε τίποτα. Αυτές θα πάνε στην κανονική διαδικασία του αναπτυξιακού νόμου. Εδώ, εγκρίνουμε ένα νομοθετικό πλαίσιο, το πώς μπορούν να δημιουργούνται περιοχές οργανωμένης τουριστικής ανάπτυξης. Αλλά βεβαίως θα μπορούσατε να κάνετε και μία ερώτηση, αν θέλετε, για να πληροφορηθείτε. Η κυρία Επίτροπος συμφωνεί απολύτως με αυτήν τη διαδικασία που έχουμε ακολουθήσει. Δεν έχει γίνει καμία κατακύρωση σε κανέναν, απλώς είπαμε εκδήλωση ενδιαφέροντος και το τι ποσοστά κλπ., είναι θέμα του αναπτυξιακού νόμου.

Τελειώνοντας, θέλω να πω ότι επειδή κάποιος συνάδελφος είπε για κάποιες διαφωνίες, πάντα οι διαφωνίες είναι σεβαστές από τους συναδέλφους και πολλές φορές εποικοδομητικές, αλλά δεν είναι κατανοητό να καταγγέλλεται ως απόπειρα τρομοκράτησης της πολιτικής από κάποιους κακόπιστους, είτε λόγω μη πλήρους ενημέρωσης, ή λόγω κακοπιστίας ορισμένων συναδέλφων.

Στην τροπολογία για την ΠΟΤΑ δεν έγινε καμία αλλαγή. Δεν διόρθωσα, απλώς διετύπωσα διαφορετικά για να μην υπάρχει καμία δικαιολογία για κακόπιστους συναδέλφους. 'Ηταν 0,2 από την αρχή και 0,2 και τώρα για το σύνολο, εγώ είχα πει 0,4 για το οικοδομήσιμο, 50% δεν είναι οικοδομήσιμο, άρα 0,2 και απλώς η διατύπωση είναι να μη δίνει κανένα επιχείρημα, καμία δικαιολογία στους κακόπιστους συναδέλφους που δυστυχώς φαίνεται ότι υπάρχει και αυτό το είδος.

Κυρίες και κύριοι συνάδελφοι, είναι ένα νομοσχέδιο νομίζω αρκετά σημαντικό. Δεν νομίζω βέβαια ότι η συζήτηση σε τέσσερις συνεδριάσεις έγινε λόγω της σοβαρότητας του νομοσχεδίου, αλλά κυρίως λόγω διαδικαστικών παρεμβάσεων και λόγω του ότι η Αξιωματική Αντιπολίτευση αντί να κάνει προτάσεις, να έχει επιχειρήματα, έχει βρει διαδικαστικούς τρόπους να δηλώνει την ύπαρξή της με το να ζητά συνέχεια ονομαστικές ψηφοφορίες. Εάν αυτή είναι η επιλογή σας, εμείς δεν έχουμε αντίρρηση.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Τουλάχιστον βοηθήστε εσείς, να κλείσουμε τη συζήτηση. 'Ετσι δεν είναι;

Ορίστε, λοιπόν, κυρία Μπακογιάννη, έχετε το λόγο για δύο λεπτά, γιατί πήρατε πολύ χρόνο πριν και ένα λεπτό ο κ. Κασσίμης και κλείνει η συζήτηση.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, αντιλαμβάνομαι τη δύσκολη θέση της κυρίας Υπουργού, μετά από την ψηφοφορία, που για έναν ψήφο μπόρεσε να περάσει το νομοσχέδιο. Αντιλαμβάνομαι τη δύσκολη θέση της και έτσι δεν θέλω να πω τίποτα παραπάνω γι' αυτά τα οποία είπε για τις ονομαστικές ψηφοφορίες. 

Θα πω όμως, κύριοι συνάδελφοι, και παρακαλώ πάρα πολύ να με προσέξετε, έναν καταπληκτικό τρόπο με τον οποίο γίνονται οι επενδύσεις σήμερα στην Ελλάδα. Η κυρία Υπουργός δεν ξέρει -λέει- ποιό είναι το ποσοστό επιδότησης, γιατί αυτό θα το αποφασίσει ο αναπτυξιακός νόμος και θα το αποφασίσουν οι δύο Υπουργοί, οι οποίοι κάποια στιγμή θα φέρουν αυτό το νόμο και θα μας το πουν.

Είναι εκπληκτικό ότι ένας επενδυτής έρχεται, προσφέρει τη δυνατότητα της επένδυσης, κάνει απανωτές μελέτες, πληρώνει χρήματα με συγκεκριμένα ποσοστά, υποθέτω, μέσα σε σαράντα ημέρες, φέρνει αυτές τις μελέτες στο Υπουργείο Βιομηχανίας, αλλά κατά τα λοιπά αυτός ο επενδυτής δεν ξέρει ούτε πόσα χρήματα θα πάρει επιδότηση ούτε ποιοι είναι οι όροι δόμησης, διότι αυτοί σήμερα άλλαξαν μέσα στη Βουλή, άρα δεν τους ήξερε πιο πριν, δεν γνωρίζει τίποτε για τον τρόπο με τον οποίο θα μπορεί, όπως είπε πριν ο κ. Κεδίκογλου, να βγάλει λεφτά.

Ε, κύριοι συνάδελφοι, κυρία Υπουργέ, σας άκουσα με πολύ μεγάλη προσοχή, κάντε μου μία χάρη, μην υποτιμάτε την νοημοσύνη μας και μην υποτιμάτε την νοημοσύνη της Βουλής των Ελλήνων.

ΠΡΟΕΔΡΟΣ (Απόστολος Κακλαμάνης): Ο κ. Κασσίμης έχει το λόγο.

ΘΕΟΔΩΡΟΣ ΚΑΣΣΙΜΗΣ: Μία παρατήρηση στον Υπουργό Εθνικής Οικονομίας. Λυπούμαι, αλλά μας είπατε: "Αφήστε με να κάνω έναν πλασματικό προϋπολογισμό και το Φεβρουάριο τον ανατρέπουμε για να επιμηκύνουμε για ένα μήνα το θέμα της μειωμένης τιμής του πετρελαίου".

'Οσον αφορά την κυρία Υπουργό Ανάπτυξης, πρέπει να πάψει να εξαπατά συνεχώς το Κοινοβούλιο και τον ελληνικό λαό. Για τα ποσοστά είπε και η κ. Μπακογιάννη. Πάνω σε συγκεκριμένη εθνική και κοινοτική επιδότηση έγινε και η μία πρόταση και η άλλη, η οποία υπεβλήθη.

Και κάτι άλλο, κύριε Πρόεδρε, να ξέρουμε τι κάνουμε εδώ μέσα. Η κυρία Υπουργός στο 5α λέει: "Για τον υπολογισμό της μέγιστης εκμετάλλευσης και των λοιπών όρων και περιορισμών δόμησης, οι εκτάσεις της ΠΟΤΑ νοούνται ως ενιαίο σύνολο". Αυτό σημαίνει και τα δάση και οι αρχαιολογικοί χώροι. Αυτή η λογική ότι το ερμηνεύουμε "δεν υποχώρησα", ναι, υποχωρήσατε και καλά κάνατε. Διευκρινήστε και αυτό, εκτός και αν αδιαφορείτε.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κυρία Υπουργέ, έχετε το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κατ' αρχήν η ΠΟΤΑ δεν είναι ανάγκη να είναι ενιαία. Μπορεί να είναι, όπως είναι η συγκεκριμένη, η οποία είναι τρία χωριστά κομμάτια -αν το γνωρίζετε- και άλλες περιοχές είναι με χωριστά κομμάτια. Λέμε ενιαία ιδιοκτησία και δεν περιλαμβάνονται δάση, ούτε τίποτα άλλο, γιατί ισχύουν οι οικείες διατάξεις. Είναι σαφέστατο μέσα στην τροπολογία.

Απλώς στην κ. Μπακογιάννη ήθελα να πω ότι ξέρω ποιος είναι ο αναπτυξιακός νόμος και τι ποσοστά προβλέπονται για την κάθε είδους επένδυση. Δεν ξέρω αν και εσείς το γνωρίζετε, αλλά είναι πολύ απλό.

(Θόρυβος από την πτέρυγα της Νέας Δημοκρατίας)

Είπα ότι σήμερα δεν συζητάμε εδώ ούτε για συγκεκριμένη επένδυση ούτε για συγκεκριμένα ποσοστά. Συζητάμε το θεσμικό πλαίσιο το οποίο θα διέπει της ΠΟΤΑ.

Αν θέλετε, διότι υπάρχουν ανακοινώσεις και από τον Ε.Ο.Τ., να δείτε ποιες είναι οι συγκεκριμένες προτάσεις, τι συγκεκριμένες επιχορηγήσεις προβλέπονται για τις συγκεκριμένες επενδύσεις, πολύ ευχαρίστως, κάντε μία ερώτηση, να σας δώσουμε όλα τα στοιχεία.

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των τροπολογιών.

Ερωτάται το Σώμα: Γίνεται δεκτή η τροπολογία με γενικό αριθμό 1176 και ειδικό 46 με ημερομηνία κατάθεσης 29.10.1997, για τη συγκεκριμενοποίηση των όρων και των προϋποθέσεων έκδοσης οικοδομικών αδειών;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.


 

  

Σελίδα 2060 

ΝΙΚΟΛΑΟΣ ΓΚΑΤΖΗΣ: 'Οχι.

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 1176 και ειδικό 46 με ημερομηνία κατάθεσης 29.10.1997, για τη συγκεκριμενοποίηση των όρων και των προϋποθέσεων έκδοσης οικοδομικών αδειών, έγινε δεκτή κατά πλειοψηφία.

Ερωτάται το Σώμα: Γίνεται δεκτή η τροπολογία με γενικό αριθμό 1177 και ειδικό 47 με ημερομηνία κατάθεσης 29.10.1997, για τις Περιοχές Ολοκληρωμένης Τουριστικής Ανάπτυξης, όπως τροποποιήθηκε από την κυρία Υπουργό;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΝΙΚΟΛΑΟΣ ΓΚΑΤΖΗΣ: 'Οχι.

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 1177 και ειδικό 47 με ημερομηνία κατάθεσης 29.10.1997, για τις Περιοχές Ολοκληρωμένης Τουριστικής Ανάπτυξης, έγινε δεκτή κατά πλειοψηφία, όπως τροποποιήθηκε από την κυρία Υπουργό.

Ερωτάται το Σώμα: Γίνεται δεκτή η τροπολογία με γενικό αριθμό 1178 και ειδικό 48 με ημερομηνία κατάθεσης 29.10.1997, για τη μείωση του συντελεστού του ειδικού φόρου κατανάλωσης καυσίμων;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΝΙΚΟΛΑΟΣ ΓΚΑΤΖΗΣ: 'Οχι.

ΘΕΟΔΩΡΑ ΜΠΑΚΟΓΙΑΝΝΗ: 'Οχι. 

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 1178 και ειδικό 48 με ημερομηνία κατάθεσης 29.10.1997, για τη μείωση του συντελεστού του ειδικού φόρου κατανάλωσης καυσίμων, έγινε δεκτή κατά πλειοψηφία.

ΝΙΚΟΛΑΟΣ ΓΚΑΤΖΗΣ: Εμείς τις παρατηρήσεις που έχουμε θα τις κάνουμε την Τρίτη.

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το ακροτελεύτιο άρθρο 28;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Το ακροτελεύτιο άρθρο 28 έγινε δεκτό ομοφώνως.

Συνεπώς το νομοσχέδιο του Υπουργείου Ανάπτυξης: "Βιομηχανικές και Επιχειρηματικές Περιοχές και άλλες διατάξεις" έγινε δεκτό επί της αρχής και επί των άρθρων.

Η ψήφισή του στο σύνολο αναβάλλεται για άλλη συνεδρίαση.

Εισερχόμαστε στη συζήτηση επί της αρχής των άρθρων και του συνόλου του σχεδίου νόμου του Υπουργείου Εθνικής Οικονομίας: "Ρυθμίσεις για την Τράπεζα της Ελλάδος".

Ο κ. Ανωμερίτης έχει το λόγο επί του νομοσχεδίου αυτού.

ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι 15.30' η ώρα. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Παρακαλώ. Είναι 15.30', κύριε Κόρακα, αλλά το είπαμε. 'Οχι νέα συζήτηση επί κάποιων πραγμάτων που είπαμε. 'Εχω ημερήσια διάταξη μπροστά μου και προχωρώ. Και σας είπα, για να διευκολύνω το Σώμα, ότι η συζήτηση θα συνεχισθεί και θα ολοκληρωθεί την Τρίτη.

Σήμερα θα μιλήσουν οι εισηγητές και οι ειδικοί αγορητές. Οι Κοινοβουλευτικοί Εκπρόσωποι, αλλά και οι αγορητές θα μιλήσουν την Τρίτη επί της αρχής, επί των άρθρων κλπ. Παρακαλώ, λοιπόν, όσοι θέλουν να εγγραφούν.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, παρακαλώ το λόγο για μισό λεπτό. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Κανταρτζή, έχετε το λόγο.

ΑΧΙΛΛΕΥΣ ΚΑΝΤΑΡΤΖΗΣ: Ασφαλώς το νομοσχέδιο, το οποίο συζητάμε σήμερα είναι ένα από τα πιο σημαντικά νομοσχέδια, τα οποία έχουν έλθει τον τελευταίο χρόνο για συζήτηση στη Βουλή. Αφορά το μέλλον της Τράπεζας της Ελλάδος, αλλά δεν θέλω να επεκταθώ τώρα επί της ουσίας.

Είχε αποφασισθεί να γίνει συζήτηση σε δύο συνεδριάσεις, πλην όμως, όπως διαπιστώνεται, η πρώτη μέρα έχει ήδη αναλωθεί. 'Ηδη έχει εξαντληθεί ο χρόνος. 'Εχουμε φθάσει στις 15.30' η ώρα και δεν έχουμε ακόμα ξεκινήσει τη συζήτηση. 

ΠΡΟΕΔΡΟΣ (Απόστολος Κακλαμάνης): Κύριε Κανταρτζή, κοιτάξτε, για να μην τρώμε άλλο χρόνο. Αυτό το θέμα που βάζετε ετέθη άλλες δύο φορές και έχει εξαντληθεί επ'αυτού η συζήτηση.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, αν με αφήνατε θα είχα ολοκληρώσει.

ΠΡΟΕΔΡΟΣ (Απόστολος Κακλαμάνης): Ορίστε.

ΑΧΙΛΛΕΥΣ ΚΑΝΤΑΡΤΖΗΣ: 'Ηδη αναφέρατε ότι ο εισηγητής της Νέας Δημοκρατίας θα μιλήσει την Τρίτη. Κάτι παρόμοιο θα γίνει και με τον εισηγητή του ΔΗ.Κ.ΚΙ., ο οποίος έχει αποχωρήσει. Εν όψει όλων αυτών και εν όψει του ότι η ώρα πέρασε, κάνουμε την πρόταση να σταματήσουμε σήμερα εδώ και να ξεκινήσουμε τη συζήτηση του νομοσχεδίου την Τρίτη το απόγευμα.

ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε. Σας ευχαριστώ για την άποψή σας, που διατυπώθηκε και πάλι, αλλά είναι λάθος να βάζουμε θέματα, όταν το Προεδρείο προσπαθεί να διευκολύνει για προσωπικούς λόγους κάποιους συναδέλφους. Ο κ. Τζωάννος έφυγε ήδη για την Αγγλία και το ζήτησε αυτό. Μου είπε: "Να μείνω, κύριε Πρόεδρε, ή θα μιλήσω την Τρίτη;".

Λοιπόν, είναι λάθος να βάζουμε θέματα στην Αίθουσα, όταν το Προεδρείο προφανώς το εμπιστευόμαστε τουλάχιστον για τέτοιες ρυθμίσεις. Σας παρακαλώ.

Ο κ. Ιντζές το ίδιο. Γι' αυτό είπα πριν στον κ. Ρόκο που τον αναζητούσε ότι έχει ήδη αναχωρήσει.

Το κόμμα σας πρέπει κάποτε να διευκολύνει το Προεδρείο για να διευκολύνει και το Προεδρείο το κόμμα σας. 'Εχει τον Kοινοβουλευτικό του Eκπρόσωπο, ο οποίος θα μιλήσει την Τρίτη. Εσείς θα δευτερολογήσετε την Τρίτη. Επιτέλους, δεν είναι δυνατόν...

ΣΤΡΑΤΗΣ ΚΟΡΑΚΑΣ: Δεν θα μιλήσει ο Kοινοβουλευτικός Eκπρόσωπος...

ΠΡΟΕΔΡΟΣ (Απόστολος Κακλαμάνης): Μέχρι την Τρίτη μπορεί ο Kοινοβουλευτικός σας Eκπρόσωπος να τοποθετηθεί. Σας παρακαλώ, να βοηθήσετε κάποτε.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Αλογοσκούφη.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, θέλω να κάνω μία πρόταση για τη διευκόλυνση της συζήτησης. Νομίζω ότι πρέπει να επιτραπεί να εγγραφούν ομιλητές και την Τρίτη κατά τη διάρκεια της αγόρευσης του κ. Τζωάννου, διότι, λόγω του προκεχωρημένου της ώρας, πάρα πολλοί από τους συναδέλφους, όπως βλέπετε, έχουν αποχωρήσει και δεν θα διευκολύνει τη συζήτηση να μην τοποθετηθούν συνάδελφοι, που άλλωστε έχουν τοποθετηθεί και στην επιτροπή.

ΠΡΟΕΔΡΟΣ (Απόστολος Κακλαμάνης): Κύριε Αλογοσκούφη, εγώ αυτό που λέτε το καταλαβαίνω. Αλλά κάποτε -και θα πρέπει έστω εγώ να είμαι ο πλέον δυσάρεστος σε όλους εδώ μέσα- πρέπει να συνηθίσουμε ότι δεν μπορεί να έχει κανείς και την πίττα σωστή και το σκύλο χορτάτο. 

'Οσοι συνάδελφοι ήθελαν να μιλήσουν θα έπρεπε να περιμένουν να μιλήσουν και προφανώς θα είναι συνάδελφοι, που δεν πήραν καν μέρος στη συζήτηση του πρώτου νομοσχεδίου. Δεν καταλαβαίνω γιατί η Βουλή πρέπει να προσαρμόζει τη λειτουργία της στην αντίληψη, που έχει κάθε συνάδελφος για την παρουσία του εδώ.

Πρώτα εδώ είναι η παρουσία μας -και πάρα πολλοί συνάδελφοι αυτό το κάνουν από την αρχή μέχρι το τέλος της συνεδριάσεως- και εν συνεχεία οπουδήποτε αλλού.

Εγώ είμαι υποχρεωμένος να εφαρμόσω τον Κανονισμό. Την Τρίτη όλοι αυτοί οι συνάδελφοι, που θα θέλουν να μιλήσουν επί της αρχής και δεν είναι σήμερα εδώ, μπορούν να μιλήσουν επί των άρθρων. Προφανώς δεν θα μιλήσουν επί της αρχής. Θα γίνουν οι αγορεύσεις των Κοινοβουλευτικών Εκπροσώπων και του Υπουργού, θα ψηφιστεί η αρχή του νομοσχεδίου την Τρίτη και στη συνέχεια θα μπούμε στα άρθρα και εκεί καθένας μπορεί να τοποθετηθεί. 'Οπως επί της αρχής μιλούμε συνήθως για τα άρθρα και επί των άρθρων, όπως ξέρετε, βάζουμε θέματα αρχής. 'Αρα, ουσιαστικό πρόβλημα δεν υπάρχει.

ΣΤΡΑΤΗΣ ΚΟΡΑΚΑΣ: Υπάρχει ουσιαστικό πρόβλημα, κύριε





Σελίδα 2061 

Πρόεδρε, αλλά δεν θέλουμε να το συζητήσουμε τώρα.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, απλώς θέλω να ενημερώσω το Σώμα και εσάς ότι καταθέτω ορισμένες τροπολογίες-προσθήκες με βάση τη συζήτηση στη Διαρκή Επιτροπή, αποδεχόμενος πολλές από τις προτάσεις των συναδέλφων.

Δεν ξέρω αν αρκεί η κατάθεση σε σας ή πρέπει να αναγνώσω αυτές τις τροπολογίες. 'Οπως νομίζετε εσείς.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, με συγχωρείτε. Σήμερα είναι Πέμπτη. Πολλές από τις διατάξεις αυτές αποτελούν τροπολογίες. Δεν πρόκειται, δηλαδή, για κάποιες φραστικές προσαρμογές, τις οποίες κάνουμε κατά τη συζήτηση των άρθρων. 

Γι' αυτό σας παρακαλώ, επειδή έχουμε χρόνο μέχρι την Τρίτη, τη Δευτέρα να καταθέσετε μία τροπολογία αναφερόμενος στα άρθρα, στα οποία αντιστοιχεί η κάθε παράγραφος της τροπολογίας σας, που θα συζητηθεί την Τρίτη.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Είναι επαναδιατυπώσεις κυρίως με βάση τις προτάσεις...

ΠΡΟΕΔΡΟΣ (Απόστολος Κακλαμάνης): Ναι, αλλά παρατηρώ το εξής: 'Οτι τελευταία, από πλευράς ορισμένων Υπουργών με τη διαδικασία αυτή του σημειώματος, που δίδεται πιο πριν για την ενημέρωση του Σώματος, κατατίθενται ολόκληρες τροπολογίες...

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): 'Οπως νομίζετε, κύριε Πρόεδρε, εγώ το έκανα για διευκόλυνση της συζητήσεως.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Τα ίδια θα πείτε, κύριε Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, έλεος και για μας τα μικρά κόμματα, να τοποθετηθούμε!

ΠΡΟΕΔΡΟΣ (Απόστολος Κακλαμάνης): Κύριε συνάδελφε, το έλεος πρέπει να υπάρξει και για μένα κάποτε. 

Κύριοι συνάδελφοι, ουσιαστικά θα προχωρήσουμε την Τρίτη, δε θα συζητηθεί το νομοσχέδιο έτσι. Απλώς οι αγορητές θα χρειαστεί να μιλήσετε και την Τρίτη και οι κοινοβουλευτικοί εκπρόσωποι επίσης θα καλύψουν τα κόμματά σας την Τρίτη.

ΣΤΡΑΤΗΣ ΚΟΡΑΚΑΣ: Πάντως υπάρχει σοβαρό πρόβλημα. Το αφήνουμε, αλλά πάρτε το υπόψη σας. 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, είναι ...

ΠΡΟΕΔΡΟΣ (Απόστολος Κακλαμάνης): Κοιτάξτε, κύριε Υπουργέ. Βλέπω στο κείμενό σας εδώ παραγράφους. 'Ο,τι δεν αποτελεί φραστική προσαρμογή, κάποια διόρθωση, αναδιατύπωση κλπ. έχει καλώς. Αν είναι κάτι ουσιαστικό, γιατί να σας λέει η Αντιπολίτευση ότι εδώ μας δίνετε...

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, δεν νομίζω ότι η Αντιπολίτευση θα έχει αντίρρηση. Αποδέχομαι τις περισσότερες προτάσεις της Αντιπολιτεύσεως...

ΠΡΟΕΔΡΟΣ (Απόστολος Κακλαμάνης): Καλώς. 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών):... και ο κ. Αλογοσκούφης δεν έχει αντίρρηση. 

ΓΕΩΡΓΙΟΣ ΑΛΟΓΟΣΚΟΥΦΗΣ: Ναι, να μας δώσετε μόνο ένα αντίγραφο, κύριε Υπουργέ. 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Βεβαίως και ευχαριστώ πολύ!

(Στο σημείο αυτό ο Υπουργός Εθνικής Οικονομίας και Οικονομικών καταθέτει για τα Πρακτικά τις προαναφερθείσες τροπολογίες-προσθήκες, οι οποίες έχουν ως εξής:

"ΤΡΟΠΟΛΟΓΙΕΣ - ΠΡΟΣΘΗΚΕΣ

στο Σχέδιο Νόμου "Ρυθμίσεις για την Τράπεζα

της Ελλάδος".

1. Η περίπτωση γ) της παραγράφου 1 του άρθρου 2 αναδιατυπώνεται ως εξής:

"γ) Κατέχει και διαχειρίζεται τα επίσημα συναλλαγματικά διαθέσιμα της χώρας, στα οποία περιλαμβάνονται τα σε συνάλλαγμα και χρυσό διαθέσιμα της Τράπεζας της Ελλάδος και του Δημοσίου, και ενεργεί πράξεις σε συνάλλαγμα."

2. Οι παράγραφοι 1 και 2 του άρθρου 4 αναδιατυπώνονται ως εξής:

"1. Η Τράπεζα της Ελλάδος υποβάλλει κάθε έτος έκθεση για τη νομισματική πολιτική του προηγούμενου και του τρέχοντος έτους στη Βουλή των Ελλήνων και στο Υπουργικό Συμβούλιο. Κατά τη διάρκεια του έτους η Τράπεζα υποβάλλει συμπληρωματική έκθεση για τις νομισματικές εξελίξεις και τη νομισματική πολιτική. Από της ιδρύσεως του Ε.Σ.Κ.Τ. η Τράπεζα της Ελλάδος συμβάλλει στην εκπλήρωση των υποχρεώσεων της Ε.Κ.Τ. για υποβολή εκθέσεων κατά τα άρθρα 109 Β, παράγραφος 3, της Συνθήκης και 15 του Καταστατικού του Ε.Σ.Κ.Τ.

2. Ο Διοικητής της Τράπεζας της Ελλάδος καλούμενος εμφανίζεται ενώπιον αρμόδιας επιτροπής της Βουλής προκειμένου να ενημερώσει επί θεμάτων αρμοδιότητος της Τράπεζας της Ελλάδος. Για τον ίδιο λόγο ο Διοικητής μπορεί να ζητεί από τον Πρόεδρο της Βουλής να κληθεί για να εμφανισθεί ενώπιον της επιτροπής."

3. Από το τέλος του πρώτου εδαφίου της παραγράφου 2 του άρθρου 6 διαγράφονται οι λέξεις "ενώπιον του Διοικητή και των Υποδιοικητών".

4. Στο τέλος του άρθρου 6 προστίθεται παράγραφος 7 ως εξής:

"7. Τα μέλη του Συμβουλίου Νομισματικής Πολιτικής είναι ως εκ του λειτουργήματός τους μέλη και του Γενικού Συμβουλίου της Τράπεζας."

5. Το πρώτο εδάφιο της παραγράφου 1 του άρθρου 7 αναδιατυπώνεται ως εξής:

"Η Τράπεζα της Ελλάδος για τη διεξαγωγή των εργασιών της, μπορεί να τηρεί λογαριασμούς του Δημοσίου και δημοσίων οργανισμών, πιστωτικών ιδρυμάτων, νομικών ή φυσικών προσώπων και άλλων συμμετεχόντων στις αγορές."

6. Η παράγραφος 1 του άρθρου 9 αναδιατυπώνεται ως εξής:

"1. Πιστωτικά και χρηματοδοτικά ιδρύματα, φυσικά ή νομικά πρόσωπα ή άλλοι συμμετέχοντες στις αγορές οφείλουν, μη δικαιούμενοι να επικαλεσθούν το τραπεζικό ή άλλο απόρρητο, να παρέχουν στην Τράπεζα της Ελλάδος τα ευρισκόμενα στην κατοχή τους στοιχεία και πληροφορίες που είναι αναγκαία για την άσκηση των κατά το άρθρο 2 του παρόντος αρμοδιοτήτων της. Την ίδια υποχρέωση υπέχουν και οι δημόσιες υπηρεσίες."

7. Η παράγραφος 1 του άρθρου 11 αναδιατυπώνεται ως εξής:

"1. Η Τράπεζα της Ελλάδος επιβλέπει και δύναται να θέτει κανόνες για τη λειτουργία των συστημάτων συμψηφισμού και διακανονισμού των πληρωμών, καθώς και συστημάτων διαπραγμάτευσης, διακανονισμού και εκκαθάρισης εξωχρηματιστηριακών συναλλαγών επί τίτλων ή και οποιουδήποτε χρηματοπιστωτικού μέσου από εκείνα που απαριθμούνται στο άρθρο 2 στοιχεία 1.α (i) του ν. 2396/1996 (ΦΕΚ 73 Α'), με στόχο την αποτελεσματικότητα και αξιοπιστία τους. Η Τράπεζα της Ελλάδος μπορεί και να διαχειρίζεται τέτοια συστήματα."

8. Η παράγραφος 1 του άρθρου 13 αναδιατυπώνεται ως εξής:

"1. Στην Τράπεζα της Ελλάδος ανήκει αποκλειστικά η αρμοδιότητα για τη στελέχωση των υπηρεσιών της με ειδικό επιστημονικό προσωπικό. Για το λοιπό προσωπικό ισχύουν οι διατάξεις περί προσλήψεων του ν. 2190/1994, όπως ισχύει."

9. H παράγραφος 2 του άρθρου 13 αναδιατυπώνεται ως εξής:

"2. Κατά την πρώτη σύνθεση του Συμβουλίου Νομισματικής Πολιτικής η θητεία του Διοικητή και ενός Υποδιοικητή ορίζεται εξαετής και των λοιπών μελών ορίζεται κατ' εξαίρεση βραχύτερη των έξι ετών. Συγκεκριμένα η θητεία του ετέρου Υποδιοικητή ορίζεται πενταετής, ενός μέλους τετραετής και των δύο άλλων μελών τριετής και διετής αντίστοιχα. Ο ακριβής χρόνος της θητείας κάθε ενός εκ των μελών αυτών θα


 

  

Σελίδα 2062 

καθορίζεται στην πράξη του διορισμού του."

Ο Υπουργός

Εθνικής Οικονομίας

ΓΙΑΝΝΟΣ ΠΑΠΑΝΤΩΝΙΟΥ".)

ΠΡΟΕΔΡΟΣ (Απόστολος Κακλαμάνης): Ο κ. Ανωμερίτης έχει το λόγο.

ΓΕΩΡΓΙΟΣ ΑΝΩΜΕΡΙΤΗΣ: Κύριοι συνάδελφοι, η υποχρέωση της χώρας μας βάσει του άρθρου 108 της Συνθήκης του Μάαστριχτ για την εξασφάλιση ενός νέου θεσμικού πλαισίου για την Κεντρική μας Τράπεζα θέτει δύο σημαντικά ζητήματα.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Το πρώτο το πολιτικό ζήτημα του βαθμού δηλαδή ανεξαρτησίας των κεντρικών τραπεζών από την εκτελεστική ή και τη νομοθετική εξουσία και δεύτερον το εύρος των νομισματικών πολιτικών, που θα ασκούν στα πλαίσια των ενιαίων κανόνων της επιχειρούμενης θεσμικής σύγκλισης.

Η ταυτόχρονη εμφάνιση ανεργίας και πληθωρισμού στα μεταπολεμικά χρόνια οδήγησε στην ανατροπή των πολιτικών ανάπτυξης με πλήρη απασχόληση, οδήγησε σε παρατεταμένες κρίσεις και στασιμοπληθωρισμό αναγκάζοντας έτσι το κράτος για την εξομάλυνση των κρίσεων σε ολοένα και εντονότατες παρεμβάσεις στους όρους και τους κανόνες λειτουργίας της οικονομίας.

'Ενα από τα κυριότερα εργαλεία παρέμβασης υπήρξε αυτό της νομισματικής και συναλλαγματικής πολιτικής με φορέα την κεντρική τράπεζα και πεδίο εφαρμογής τις τράπεζες του χρηματοπιστωτικού συστήματος. 'Ετσι στην ουσία το κράτος, η πολιτική εξουσία και τελικά ορισμένα Υπουργεία και Υπουργοί υποδείκνυαν και επέβαλαν κανόνες και ρυθμίσεις επηρεάζοντας θέματα της αγοράς, της ανάπτυξης, επιχειρηματικής και κοινωνικής πολιτικής.

Στη χώρα μας η παρέμβαση των κυβερνητικών μηχανισμών, στην άσκηση της νομισματικής και πιστωτικής πολιτικής, μέσω της Τράπεζας της Ελλάδος, υπήρξε μέχρι και το 1983 ιδιαίτερα ασφυκτική. Αρκεί να θυμίσω ότι ο εκάστοτε Υπουργός Συντονισμού ήταν και Πρόεδρος της Νομισματικής Επιτροπής, η οποία καθόριζε όχι μόνο τους γενικούς κανόνες νομισματικής πολιτικής, αλλά ακόμη και ρυθμίσεις δανείων σε προσωπικό ή εταιρικό επίπεδο ή τον εξαναγκασμό των ασφαλιστικών ταμείων να καταθέτουν ατόκως τις εισφορές τους στην Τράπεζα της Ελλάδος, προκειμένου στο όνομα της ανάπτυξης, ή της δήθεν ανάπτυξης, να δανειοδοτείται το βιομηχανικό και εφοπλιστικό κεφάλαιο με χαμηλότοκα δάνεια, θέματα για τα οποία ιδιαίτερα και σήμερα πληρώνουμε και θα πληρώσουμε ακόμη περισσότερο από τις άστοχες εκείνες παρεμβάσεις σε καθαρά θέματα νομισματικής πολιτικής.

Η απόφαση των ευρωπαϊκών χωρών και της χώρας μας, για μία ενωμένη Ευρώπη, με ενιαία οικονομική και νομισματική πολιτική, οδήγησε στη διαμόρφωση νέων κανόνων και οδηγιών στο χρηματοπιστωτικό σύστημα. Η διεύρυνση των οικονομικών αγορών και η επανάσταση των τεχνολογικών δικτύων έχουν διαμορφώσει μια καινούρια παγκόσμια τάξη.

Η παγκοσμιοποίηση ιδιαίτερα στο χώρο των συναλλαγών έχει αναδείξει νέες εξουσίες που κατέχουν πλέον τεράστια δύναμη στα χέρια τους. Το χρηματοπιστωτικό σύστημα, οι διεθνοποιημένοι χρηματιστές, πολλαπλασιάζουν τα κεφάλαιά τους χρησιμοποιώντας νέα προϊόντα, νέες τεχνικές και τεχνολογίες, την πολυνομία και πολυεξουσία του τραπεζικού και χρηματιστηριακού θεσμικού πλαισίου, διεφθαρμένα πολιτικά καθεστώτα και φορολογικούς παραδείσους.

Η επικυριαρχία της εικονικής οικονομίας πάνω στην πραγματική οικονομία της παραγωγικής διαδικασίας αποτελεί σήμερα το κύριο χαρακτηριστικό της χρηματικής οικονομίας. 

Η πρόσφατη χρηματιστηριακή κρίση απέδειξε ότι οι διαχειριστές του χρηματιστηριακού κεφαλαίου που διακινούν στις νομισματικές αγορές ένα τρισεκατομμύριο διακόσια δισεκατομμύρια (1.200.000.000.000) δολάρια ημερησίως, όταν το ύψος των συναλλαγών, εμπορευμάτων και υπηρεσιών μόλις που αγγίζει το 15% του ποσού αυτού, αποτελούν για εθνικές οικονομίες ή και για την παγκόσμιο οικονομία απειλή, εξαναγκάζοντας, όπως έγινε πρόσφατα ακόμη και τον Αμερικανό Πρόεδρο σε παρεμβατικές δηλώσεις για την αντιμετώπιση των ενεργειών τους.

Κύριοι συνάδελφοι, το νέο οικονομικό περιβάλλον απαιτεί προσαρμογές των μέσων άσκησης νομισματικής πολιτικής, ώστε στην Ευρωπαϊκή 'Ενωση η μετάβαση στην Ο.Ν.Ε. και το ενιαίο νόμισμα να υπηρετηθεί, μέσα από νέους κανόνες νομικής και θεσμικής σύγκλισης, στο επίπεδο των εθνικών κεντρικών τραπεζών και της Ευρωπαϊκής Κεντρικής Τράπεζας.

Η πιο σημαντική από αυτές τις ρυθμίσεις αφορά την ανάγκη ανεξαρτησίας της κεντρικής τράπεζας από την Κυβέρνηση και άλλους φορείς πολιτικής εξουσίας, σε συνδυασμό με τη θέσπιση μηχανισμών δημοκρατικού ελέγχου. 

Το θέμα αυτό προκάλεσε στην Ευρωπαϊκή 'Ενωση σε όλα τα κράτη-μέλη συζητήσεις σε δύο επίπεδα.

Πρώτον, στο πολιτικό επίπεδο, όπου ετέθη το θέμα του βαθμού του πολιτικού -όχι κυβερνητικού- κοινοβουλευτικού ελέγχου, στον οποίο οφείλουν να υπακούουν τα χρηματοπιστωτικά συστήματα.

Δεύτερον, στο επίπεδο της νομισματικής αρχής για την ενίσχυση της αξιοπιστίας και αποτελεσματικότητας της νομισματικής εξουσίας από κυβερνητικές αποφάσεις σκοπιμότητας, στα πλαίσια πάντοτε εφαρμογής μίας συγκεκριμένης οικονομικής πολιτικής.

Κύρια ιδέα της ανεξάρτητης κεντρικής τράπεζας υπήρξε η ανάγκη σταθερότητας της νομισματικής αξίας, αφού η σταθερότητα της αξίας του χρήματος έχει μεγάλη σημασία στην οικονομία της αγοράς, στον πληθωρισμό, στην αναδιανομή του πλούτου.

Η απαίτηση των πολιτών για διαφάνεια της ασκούμενης οικονομικής πολιτικής και των επιχειρηματιών για ανάσχεση της πολιτικής αβεβαιότητας, αποτελούν επίσης πραγματικούς παράγοντες ενίσχυσης της ανεξαρτησίας των τραπεζών.

'Οπως είναι γνωστό, στο άρθρο 1 του νομοσχεδίου ορίζεται ότι η Τράπεζα θα στηρίζει την γενική οικονομική πολιτική της Κυβέρνησης, με την επιφύλαξη της επίτευξης και διασφάλισης της σταθερότητας του γενικού επιπέδου τιμών.

'Οσον αφορά το πρώτο θέμα, του πολιτικού ελέγχου από τη Βουλή -και νομίζω ότι αυτό είναι το πιο σημαντικό θέμα που τίθεται μέσα σε αυτήν την Αίθουσα- τόσο το νομοσχέδιο, όσο και στην Διαρκή Επιτροπή Οικονομικών Υποθέσεων συνταχθήκαμε με τις απόψεις και την φιλοσοφία εκείνων των κρατών-μελών που κινήθηκαν προς την κατεύθυνση της ενίσχυσης -και αυτό γίνεται στα άρθρα 4 και 6 του σχεδίου νόμου- των μηχανισμών ελέγχου από την Βουλή των Ελλήνων.

Ο δημοκρατικός έλεγχος του Κοινοβουλίου αποτελεί ακρογωνιαίο λίθο της πολιτικής μας φιλοσοφίας απέναντι στη χαωτική παγκοσμιοποίηση του πολυεθνικού κεφαλαίου και των κερδοσκόπων.

Σήμερα οφείλουμε να ξεκαθαρίσουμε προς κάθε πλευρά τον κυρίαρχο ρόλο του πολιτικού ελέγχου πάνω στην οικονομική δύναμη, ώστε η δικτατορία της αγοράς και η αυτοκρατορία της τεχνολογίας να αντιληφθούν ότι υπάρχουν δυνάμεις που θα προστατεύσουν την ελεύθερη αγορά και τους κανόνες της, τις κοινωνικές κατακτήσεις, τον πολίτη ως άνθρωπο και όχι απλώς ως ένα εξαρτημένο καταναλωτή. Πρέπει να αντιληφθούμε ότι το δημοκρατικό και συλλογικό θα υπερέχει στο αυταρχικό και ατομικό, στην επιχειρούμενη από τις πολυεθνικές επιχειρήσεις ηγεμονία του οικονομικού, ακόμα και πάνω στο κοινωνικό.

Εμείς, που κατά την γνώμη μας η αρχική Συνθήκη του Μάαστριχτ απετέλεσε σύστημα μίας συγκυρίας φιλελεύθερων ιδεών και των τραπεζιτών -το είχε πεί ο Ανδρέας Παπανδρέου μιλώντας σε αυτήν την Αίθουσα ότι η Συνθήκη του Μάαστριχτ είναι συνθήκη γραμμένη από τραπεζίτες και όχι από πολιτικούς ή ακόμα όταν ο Ντελόρ μιλούσε για το Θεό της Μπούτεσμπανγκ- δεν πρόκειται στο όνομα της όποιας αποτελεσματικής λειτουργίας να επιτρέψουμε τη διαμόρφωση ενός υπερεθνικού κράτους τραπεζιτών.

Εάν στα ψυχροπολεμικά χρόνια για τη διατήρηση της ειρήνης προχωρήσαμε σε ένα στρατιωτικό αποκλεισμό, σήμερα


 

  

Σελίδα 2063 

οφείλουμε να επιβάλουμε για μια ισόρροπη και βιώσιμη ανάπτυξη, ένα χρηματοοικονομικό αφοπλισμό, που μπορεί να επιτευχθεί μέσα από το συνεχή δημοκρατικό έλεγχο των διαχειριστών του χρηματιστηριακού κεφαλαίου και γενικότερα των ανθρώπων του χώρου των συναλλαγών.

Με το σχέδιο νόμου, που συζητάμε, συμπληρώνεται η εθνική νομοθεσία με διατάξεις, που διαμορφώνουν ένα σύγχρονο θεσμικό πλαίσιο λειτουργίας της Τράπεζας της Ελλάδος, το οποίο συμβάλλει στην αποτελεσματικότερη άσκηση των αρμοδιοτήτων της στα πλαίσια του σκοπού της και των όρων της συνθήκης.

Θα αφαιρέσει, μάλιστα, με τις διατάξεις, που θα ψηφίσουμε, από την όποια κυβερνητική εξουσία, τον επηρεασμό, τη δυνατότητα να επηρεάζει για πολιτικούς λόγους πολλά μεγέθη, ακόμα και τα επιτόκια και με βιαστικές ενέργειες ή παραβιάσεις βασικών κανόνων της χρηματικής αγοράς, να δημιουργούνται πολιτικά ή οικονομικά δεδομένα, ξέχωρα φυσικά από τη λειτουργία τόσο στον εθνικό χώρο, όσο και στον πολυεθνικό χώρο, με την έννοια πάντα πολυεθνικό χώρο την Ευρωπαϊκή 'Ενωση.

Στα άρθρα του νομοσχεδίου περιλαμβάνεται και η κύρια αλλαγή, που επέρχεται με τη σύσταση ενός νέου οργάνου, του Συμβουλίου Νομισματικής Πολιτικής, το οποίο θα αποφασίζει για τη χάραξη και άσκηση της νομισματικής πολιτικής, της συναλλαγματικής πολιτικής, τη λειτουργία των συστημάτων πληρωμών και την έκδοση τραπεζογραμματίων.

Το νομοσχέδιο, που τροποποιεί τον ιδρυτικό νόμο της Τράπεζας της Ελλάδος, περιλαμβάνει διατάξεις σχετικά με την εκτέλεση των καθηκόντων της τράπεζας, μετά την υιοθέτηση του EURO ως εθνικού νομίσματος, καθώς και θέματα που ενισχύουν τους στόχους εποπτείας και διαφάνειας στις συναλλαγές, θέματα για τα οποία έχει γίνει συζήτηση και θα κατατεθούν επιμέρους παρατηρήσεις κατά τη συζήτηση των άρθρων του νομοσχεδίου, αν και αυτό, μετά τη γόνιμη συζήτηση, που είχαμε στη Διαρκή Επιτροπή Οικονομικών Υποθέσεων, ήδη ο Υπουργός Εθνικής Οικονομίας και Οικονομικών, όπως και πριν από λίγο δήλωσε, έχει κάνει τις περισσότερες δεκτές και επομένως, στη συζήτηση των άρθρων θα μπορούμε να ξαναδούμε όλα αυτά, τα οποία σαν επιμέρους θέματα συζητήσαμε στη Διαρκή Επιτροπή.

Η πλειοψηφία της Βουλής στηρίζει και ψηφίζει το νομοσχέδιο αυτό ως ένα αναγκαίο βήμα προσαρμογής στα νέα ευρωπαϊκά οικονομικά δεδομένα, στα πλαίσια της κυριαρχίας της δημοκρατικής κοινοβουλευτικής εξουσίας, ως εξουσίας που δρα διαφορετικά μεν από την κυβερνητική λειτουργία πάνω στην οικονομική διαδικασία και της ανεξάρτητης λειτουργίας των νομισματικών αρχών πάνω στις τυχόν αποφάσεις κινδύνου της εκτελεστικής εξουσίας. 

Με την ψήφιση του νομοσχεδίου αυτού, για να μην πάρω κι εγώ περισσότερο χρόνο μιλώντας και για τα ειδικά θέματα, στην ουσία θέλω να καταλάβουμε ότι αυτό το νομοσχέδιο τροποποιεί βασικά στα πλαίσια όχι μόνο του άρθρου 108 της Συνθήκης του Μάαστριχτ, αλλά και στα πλαίσια των αποφάσεων για την Ευρωπαϊκή Κεντρική Τράπεζα, το καταστατικό της Τράπεζας της Ελλάδος. Αυτή η τροποποίηση γεννά πάρα πολλά θέματα, αλλά νομίζω ότι σε μία εισαγωγική συζήτηση και για να μη σπαταλήσει κανείς το χρόνο, ειδικά στη σημερινή συνεδρίαση, δεν μπορεί παρά να μείνει σ' αυτά τα δύο κυρίαρχα στοιχεία, που ανέφερε στην αρχή. Το στοιχείο δηλαδή του πολιτικού ελέγχου, της δημοκρατίας και της διαφάνειας. Αυτό μπορεί να γίνει, εφ' όσον η ανεξάρτητη πια Τράπεζα της Ελλάδος -έτσι την έχουν προσεγγίσει και όλοι οι αναλυτές στα κράτη μέλη- πραγματικά -κι αυτό εμπειρικά και όχι επιστημονικά- είναι βέβαιο ότι θα βοηθήσει στη σμίκρυνση του πληθωρισμού και θα δώσει μια άλλη εικόνα σταθερότητας στους επιχειρηματίες και στους επενδυτές, για να βοηθήσουν κι αυτοί και στην προσπάθεια σταθεροποίησης, αλλά κυρίως στην προσπάθεια ανάπτυξης.

Με την ψήφιση του νομοσχεδίου αυτού και τους δύο αυτούς όρους πολιτική και δημοκρατία και οικονομική διαδικασία, κάνουν ένα σημαντικό βήμα ουσιαστικής αποτελεσματικότητας της οικονομικής πολιτικής. 

Πιστεύω ότι στην κατ' άρθρο συζήτηση που θα γίνει την επόμενη βδομάδα, θα μας δοθεί η δυνατότητα να σταθούμε με μεγαλύτερες λεπτομέρειες στα άρθρα εκείνα που έχουν σχέση και με το πολιτικό ζητούμενο, όπως το έθεσα, και πρέπει εδώ μέσα να το επιβεβαιώσουμε, αλλά και στα άλλα επιμέρους τεχνικά θέματα, τα οποία τίθενται με την τροποποίηση του καταστατικού της Τράπεζας Ελλαδος.

ΠΡΟΕΔΡΕΥΩΝ (Λουκάς Αποστολιδης): Κύριοι Βουλευτές, ο συνάδελφος κ. Αλογοσκούφης ορίζεται ως Κοινοβουλευτικός Εκπρόσωπος της Νέας Δημοκρατίας για τη συζήτηση του νομοσχεδίου αυτού. 

Επίσης, ο συνάδελφος κ. Κανταρτζής ορίζεται ως ειδικός αγορητής του ΚΚΕ για το νομοσχέδιο αυτό.

Ο συνάδελφος κ. Αποστόλου ορίζεται ως ειδικός αγορητής του Συνασπισμού της Αριστεράς και της Προόδου. Επίσης για το νομοσχέδιο αυτό ο συνάδελφος κ. Αναστάσιος Ιντζές ορίζεται ως ειδικός αγορητής του ΔΗ.Κ.ΚΙ.

O κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριοι συνάδελφοι, προηγουμένως θέσαμε ένα θέμα που κατά τη γνώμη μας έχει μεγάλη σημασία. 'Εχει μεγάλη σημασία δεδομένου ότι ξεκινάει η συζήτηση ενός από τα πιο σημαντικά νομοσχέδια που συζητήθηκαν τον τελευταίο καιρό στη Βουλή, αλλά κάτω όμως από συνοπτικές διαδικασίες, κάτω από διαδικασίες που κάθε άλλο παρά επιτρέπουν την ελεύθερη και ανεμπόδιστη συζήτηση.

Είναι αλήθεια ότι το παρόν νομοσχέδιο κάθε άλλο παρά νομοσχέδιο ρουτίνας μπορεί να χαρακτηριστεί. Αφορά το ρόλο, αφορά το παρόν και το μέλλον της Τράπεζας της Ελλάδας, που είναι ένα από τα πιο βασικά εργαλεία στη χάραξη της νομισματοπιστωτικής πολιτικής και κατ' επέκταση γνωστός ο ρόλος της στην εθνική μας οικονομία.

Επομένως, και μόνο το ερώτημα ποιος θα κρατά πλέον στα χέρια του, ποιος θα ελέγχει αυτόν το μοχλό, που έχει στρατηγική σημασία για το μέλλον της εθνικής μας οικονομίας, δείχνει από μόνο του τη σημασία και τη σπουδαιότητα του νομοσχεδίου που συζητάμε σήμερα.

Βέβαια ευθύς εξ' αρχής πρέπει να αναφέρουμε ότι η δήθεν καθιέρωση της ανεξαρτησίας της Τράπεζας της Ελλάδας είναι ένας κυριολεκτικά ψευδεπίγραφος τίτλος, ένας ψευδεπίγραφος όρος που καμιά σχέση δεν έχει με την πραγματικότητα. Γιατί εκείνο που στη πραγματικότητα γίνεται είναι ότι καταργείται κάθε έλεγχος από τα πολιτειακά όργανα της χώρας μας πάνω στην Τράπεζα της Ελλάδας, και η τράπεζα αυτή μετατρέπεται σε υποκατάστημα, σε παράρτημα της Ευρωπαϊκής Κεντρικής Τράπεζας, απ' αυτή θα δέχεται οδηγίες και τις αποφάσεις της Ευρωπαϊκής Κεντρικής Τράπεζας πλέον θα προωθεί. Αυτό άλλωστε θα φανεί και από τα στοιχεία που θα αναφέρουμε στη συνέχεια.

Τα άρθρα και τις ρυθμίσεις της Συνθήκης του Μάαστριχτ επικαλείται η Κυβέρνηση για την ψήφιση του νομοσχεδίου αυτού. Δεν θα αναφερθώ βέβαια εδώ στις ολέθριες συνέπειες, που είχε για τη χώρα μας η επικύρωση και εφαρμογή αυτής της Συνθήκης, συνέπειες οι οποίες επαλήθευσαν στο ακέραιο όσα ακριβώς πριν από χρόνια προειδοποιούσε το Κομμουνιστικό Κόμμα Ελλάδας ζητώντας ταυτόχρονα να τεθεί στην κρίση του λαού μας, ώστε να αποφασίσει με δημοψήφισμα, αίτημα που σκόνταψε στην άρνηση όλων των άλλων κομμάτων, που ψήφισαν και επικύρωσαν αυτήν τη συνθήκη.

Και δεν θα σταθώ τώρα, γιατί είναι ορατά πλέον τα αποτελέσματα που οδηγείται η χώρα μας και ο λαός μας. Η χώρα μας, οδηγείται σε μια διαρκή υποβάθμιση συνεχώς προς το περιθώριο, ο λαός μας δοκιμάζεται από μια μακροχρόνια πολιτική λιτότητας, που ταυτόχρονα εξασφαλίζει νέα προκλητικά κέρδη και προνόμια για τη ντόπια και την ξένη ολιγαρχία. Και θα περίμενε κανείς, έστω και τώρα μετά απ'όλες αυτές τις εξελίξεις, από εκείνες τις δυνάμεις, που στήριξαν αυτές τις επιλογές, να βγάλουν έστω και κάποια συμπεράσματα. 'Ερχεστε σήμερα όμως και λέτε ότι πρέπει να εκχωρήσουμε και αυτό το κυριαρχικό δικαίωμα της χώρας μας για τη χάραξη


 

  

Σελίδα 2064 

της νομισματικης και πιστωτικής πολιτικής στην Ευρωπαϊκή 'Ενωση, ένα από τα τελευταία όπλα που απέμειναν μετά την παραχώρηση, την εκχώρηση όλων των άλλων κυριαρχικών δικαιωμάτων.

Είναι, όμως, γνωστό σε όλους ότι και άλλες χώρες, που είτε επεκύρωσαν τη Συνθήκη του Μάαστριχτ είτε προσχώρησαν σ'αυτή μετά την επικύρωσή της, για διάφορους λόγους η κάθε μια, δεν θα συμμετάσχουν στο τρίτο στάδιο της Ο.Ν.Ε., δεν θα συμμετάσχουν στο κοινό νόμισμα. Είναι γνωστά τα στοιχεία, είναι γνωστή η θέση της Δανίας, όπως επίσης και η θέση της Κυβέρνησης της Μεγάλης Βρεττανίας, αλλά και της Σουηδίας.

Επομένως, είναι θέμα πολιτικής επιλογής εάν θα προχωρήσετε ή όχι στην ψήφιση αυτού του νόμου.'Οχι βέβαια ότι θα ανατρεπόταν ριζικά η κατάσταση, την οποία δημιούργησε η εφαρμογή των άλλων διατάξεως της Συνθήκης του Μάαστριχτ και της Ευρωπαϊκής 'Ενωσης, εάν δεν προχωρούσατε στην επιλογή αυτή. Αλλά έχει, όμως, την ιδιαίτερη βαρύτητα και την ιδιαίτερη σημασία του να μην παραχωρηθεί και αυτό το κυριαρχικό δικαίωμα της χώρας, δηλαδή το δικαίωμα στη χάραξη της νομισματοπιστωτικής πολιτικής στην Ευρωπαϊκή 'Ενωση, αποστερώντας έτσι την εθνική μας οικονομία, από ένα σημαντικότατο εργαλείο της.

Η εκχώρηση και αυτής της αρμοδιότητας στα όργανα της Ευρωπαϊκής 'Ενωσης, αφαιρεί από τη χώρα μας , κάθε δυνατότητα, κάθε μέσο για τη χάραξη μιας ανεξάρτητης εθνικής αναπτυξιακής οικονομικής πολιτικής. 

Το γεγονός και την πραγματικότητα αυτή, δεν την επισημαίνουμε μόνο εμείς. Η ίδια η Ευρωπαϊκή Επιτροπή σε παλαιότερη μελέτη της, το 1989, τότε που δεν είχε καν ψηφιστεί η Συνθήκη του Μάαστριχτ, ανέφερε ότι ο σταθερός και αμετάκλητος καθορισμός των συναλλαγματικών ισοτιμιών, θα στερήσει τις επιμέρους χώρες από ένα σημαντικό μέσο που έχουν στη διάθεσή τους για τη διόρθωση των οικονομικών ανισορροπιών και την ανεξαρτησία δράσης στην προσπάθεια επίτευξης των εθνικών στόχων. Και πρόσφατα μάλιστα, ο ίδιος ο Αντιπρόεδρος της Ευρωπαϊκής Επενδυτικής Τράπεζας, ο κ.Γεννηματάς, σε άρθρο του στη "ΝΑΥΤΕΜΠΟΡΙΚΗ" στις 22/3/1997 μεταξύ άλλων επισημαίνει ότι "με την απαλλοτρίωση της νομισματικής πολιτικής και το κοινό νόμισμα, χάνεται η δυνατότητα νομισματικών συναλλαγματικών μέτρων προστατευτικού χαρακτήρα και κυρίως χάνεται η δυνατότητα χειρισμού του επιτοκίου που θα ρύθμιζε τη συναλλαγματική χρηματοδότηση της οικονομίας". Ο ίδιος ακόμα στη συνέχεια, επισημαίνει, αναφερόμενος στις περικοπές της εθνικής οικονομικής κυριαρχίας ότι "κατά συνέπεια ως μόνος συντελεστής διαμόρφωσης των τιμών, που θα εκφράζονται εφ'εξής στο κοινό νόμισμα, μένει το κόστος παραγωγής".

Και βέβαια, δεν χρειάζεται να είναι κανείς ειδικός ή να διαθέτει ιδιαίτερες ικανότητες, για να αντιληφθεί ότι η μείωση του κόστους παραγωγής σημαίνει στη γλώσσα των κυρίαρχων κύκλων της Ευρωπαϊκής 'Ενωσης και της χώρας μας, στη γλώσσα της νεοφιλελεύθερης πολιτικής, μείωση του κόστους εργασίας, με ό,τι βέβαια αυτό συνεπάγεται για τους εργαζόμενους, για το λαό, μια διαρκή λιτότητα, ανατροπή των εργασιακών σχέσεων και αφαίρεση των κατακτήσεων των εργαζομένων, με σκοπό βέβαια την αύξηση των καπιταλιστικών κερδών. 

Ουσιαστικά, δεν θα είναι υπερβολή αν πούμε ότι το νομοσχέδιο αυτό, αποτελεί μια οικονομική και πολιτική εκρηκτική ύλη στα θεμέλια της εθνικής μας οικονομίας, στα θεμέλια της εθνικής μας κυριαρχίας.

Η Τράπεζα Ελλάδας κατ' επίφαση μόνο θα είναι ανεξάρτητη. Δεδομένου ότι, όπως προανέφερα, θα αποτελεί τμήμα υποκατάστημα της Ευρωπαϊκής Κεντρικής Τράπεζας και κατ' επέκταση της "Μπούντεσμπανκ", ο ρόλος της θα επικεντρώνεται στην εφαρμογή της νομισματικής πολιτικής, που ασκείται από τα υπερεθνικά όργανα της Ευρωπαϊκής 'Ενωσης και τα περιουσιακά της στοιχεία, τα συναλλαγματικά διαθέσιμα αυτά ουσιαστικά θα ανήκουν στο ευρωπαϊκό σύστημα κεντρικών τραπεζών. Η Τράπεζα Ελλάδας δεν θα έχει τη δυνατότητα νομισματικής χρηματοδότησης του δημόσιου τομέα, ο οποίος θα αναγκάζεται να προσφύγει στην τραπεζική αγορά με επαχθέστερους όρους δανεισμού. Βέβαια πρέπει να σημειώσουμε ότι η λεγόμενη ανεξαρτησία της τράπεζας δεν είναι η μόνη που περιορίζει την κυριαρχία της χώρας μας προς όφελος των διαφόρων κέντρων της Ευρωπαϊκής 'Ενωσης. Η δημιουργία της ίδιας της Κοινότητας και η συνθήκη του Μάαστριχτ έχουν ήδη περιορίσει με τον έναν ή τον άλλον τρόπο την κυριαρχία και τα κυριαρχικά δικαιώματα της χώρας μας. Ταυτόχρονα με όλα αυτά, πρέπει επίσης να τονισθεί ότι η λεγόμενη "ανεξαρτησία" της Τράπεζας της Ελλάδας θα έχει και αρνητικές επιπτώσεις στους εργαζόμενους σ' αυτήν. Τα περί στήριξης της οικονομικής πολιτικής της Κυβέρνησης, που αναφέρονται στο άρθρο 1 του νομοσχεδίου, δεν αντέχουν στην παραμικρή κριτική, αφού σύμφωνα με τις διατάξεις του άρθρου 2 θα λειτουργεί σαν υποκατάστημα της Ευρωπαϊκής Κεντρικής Τράπεζας που θα έχει και τον κυρίαρχο και τελικό λόγο.

Απ' αυτές ακριβώς τις διατάξεις φαίνονται πόσο ψευδεπίγραφα είναι όσα αναφέρονται και στο άρθρο 3 για τη δήθεν ανεξαρτησία. Στην πραγματικότητα η Τράπεζα Ελλάδας γίνεται ανεξέλεγκτη από τα πολιτειακά όργανα της χώρας μας, αλλά μετατρέπεται σε παράρτημα της Ευρωπαϊκής Κεντρικής Τράπεζας, με ολέθριες συνέπειες για την εθνική μας οικονομία και για το λαό μας. 

Απ' αυτές ακόμη τις διατάξεις, φαίνεται ότι η συζήτηση περί δήθεν δημοκρατικού ελέγχου από τη Βουλή, είναι μια συζήτηση χωρίς αντικείμενο. Το ακούσαμε και σήμερα από τον εισηγητή της κυβερνητικής Πλειοψηφίας, θα το αναφέρουμε και πάλι. Ακούσαμε να αναφέρεται και να επαινεί τις διατάξεις δημοκρατικού ελέγχου που περιέχονται στο νομοσχέδιο. Το αναφέραμε στην επιτροπή, θα το αναφέρουμε και πάλι ότι δεν είμαστε αδιάφοροι στο μεγάλο αυτό θέμα. Αλλά δημοκρατικός έλεγχος χωρίς τη δυνατότητα να αποφασίζεις και να καθορίζεις την πολιτική που θα ακολουθηθεί είναι γράμμα κενό. Η αλήθεια είναι ότι το μόνο δικαίωμα που θα έχει η Βουλή θα είναι μόνο το δικαίωμα της ακρόασης και της ενημέρωσης όχι όμως και να επιβάλει τις απόψεις της πλειοψηφίας του λαού μας.

Κύριοι συνάδελφοι, αναφέρθηκα στα κυριότερα άρθρα του νομοσχεδίου που δείχνουν τι πραγματικά κρύβεται πίσω από τη δήθεν ανεξαρτησία της Τράπεζας της Ελλάδας. Το Κ.Κ.Ε. θεωρεί ότι απαιτούνται βαθιές αλλαγές στη γενικότερη νομισματοπιστωτική πολιτική, η οποία θα πρέπει να είναι ενταγμένη στα πλαίσια ενός εθνικού σχεδιασμού, της οικονομικής πολιτικής με ανάδειξη του δημόσιου φορέα και κυρίαρχου στη συνολική δομή της για την εξυπηρέτηση των συμφερόντων της χώρας μας και των εργαζομένων και όχι της ντόπιας και ξένης ολιγαρχίας. 

Με την ψήφιση του νομοσχεδίου αυτού, η ευθύνη για τη χάραξη και άσκηση της νομισματοπιστωτικής και συναλλαγματικής πολιτικής, μετατίθεται από εθνικό σε κοινοτικό επίπεδο, με όσα αρνητικά συνεπάγεται αυτή η απώλεια κυριαρχικών δικαιωμάτων για την εθνική μας οικονομία το παρόν και το μέλλον της χώρας. Ο καθένας μέσα σ' αυτήν την Αίθουσα πρέπει να αναλάβει και τις ευθύνες του.

Το Κ.Κ.Ε. καταψηφίζει το νομοσχέδιο.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε συνάδελφε.

Ο συνάδελφος κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, κύριε Υπουργέ, πράγματι πρόκειται για ένα σημαντικό νομοσχέδιο. Είναι ένα νομοσχέδιο που εναρμονίζει το καταστατικό της Τράπεζας της Ελλάδας με τις διατάξεις του καταστατικού του ευρωπαϊκού συστήματος κεντρικών τραπεζών και της Ευρωπαϊκής Κεντρικής Τράπεζας.

Λέγεται από πολλούς ότι έτσι η Τράπεζα Ελλάδας γίνεται ανεξάρτητη έναντι της πολιτικής εξουσίας και καθίσταται η μόνη αρμόδια για τη χάραξη και την άσκηση της νομισματικής πολιτικής. Είναι όμως, έτσι τα πράγματα;

Δεν υπάρχει αμφιβολία ότι η Κεντρική Τράπεζα δεν πρέπει


 

  

Σελίδα 2065 

να αποτελεί όργανο εξυπηρέτησης στενών κομματικών επιδιώξεων της εκάστοτε κυβέρνησης. Η μέχρι τώρα ιστορία της Τράπεζας της Ελλάδος μπορούμε να πούμε ότι σε γενικές γραμμές είχε αυτά τα χαρακτηριστικά. Το θέμα είναι αν η ανεξαρτησία αυτή θα συνεχιστεί και απέναντι στην Ευρωπαϊκή 'Ενωση με την ψήφιση του συγκεκριμένου νομοσχεδίου. Μήπως δημιουργείται ουσιαστικά μία νομιμαστική υπερεξουσία που θα αγνοεί ακόμα και τη Βουλή των Ελλήνων;

Με το άρθρο 107 της Συνθήκης του Μάαστριχτ η Ευρωπαϊκή Κεντρική Τράπεζα και οι εθνικές κεντρικές τράπεζες, δεν επιζητούν ούτε δέχονται οδηγίες από τα όργανα της Κοινότητας ούτε της Κυβέρνησης των κρατών-μελών. Μέχρι ποίου σημείου όμως;

Στα επιμέρους άρθρα του νομοσχεδίου υπάρχουν προβλήματα με την υπερκέραση δια του νομοσχεδίου, ακόμα και της Συνθήκης του Μάαστριχτ.'Ενα σημαντικό πρόβλημα που προκύπτει είναι το δημοκρατικό έλλειμμα που προκύπτει από τη μείωση των δικαιοδοσιών των εθνικών κυβερνήσεων και κοινοβουλίων και την ουσιαστική και ανεξέλεγκτη άσκηση των καθηκόντων των μελών της διοίκησης των κεντρικών τραπεζών.

Είναι δυνατόν να καταργείται η δυνατότητα χάραξης της νομισματικής πολιτικής από τους εκπροσώπους του ελληνικού λαού; Η νομισματική πολιτική για εμάς πρέπει να ασκείται από την ίδια αρχή που χαράζει και εφαρμόζει τη δημοσιονομική και τη συναλλαγματική πολιτική. Μήπως οδηγηθούμε σε ανεξέλεγκτες καταστάσεις;

Επίσης, το πρώτο ζητούμενο για εμάς είναι εάν θα υπάρχει δημοκρατικός έλεγχος. Και αυτό φαίνεται ότι δεν υπάρχει. Ο διοικητής απλά θα ενημερώνει τη Βουλή των Ελλήνων χωρίς ουσιαστικά να δίνεται στη Βουλή η δυνατότητα ελέγχου. 

Η Ευρωπαϊκή Τράπεζα και οι κεντρικές τράπεζες είναι δυνατόν με όπλο τη νομισματική πολιτική, που ουσιαστικά τους εκχωρείται, να υλοποιούν τις περιοριστικές πολιτικές τους χωρίς να ευαισθητοποιούνται πολλές φορές για την ανεργία, για κοινωνικές ανάγκες που θα υπάρχουν ή που θα δημιουργούνται. Η μόνη υποχρέωση που έχουν είναι η απλή ενημέρωση. 

Εμείς λέμε "ναι" στην ανεξαρτησία της Τράπεζας της Ελλάδας, αλλά όχι στην ανεξέλεγκτη δραστηριότητα της Ευρωπαϊκής Κεντρικής Τράπεζας, κάτι που φοβόμαστε ότι προβλέπει το συγκεκριμένο νομοσχέδιο.

Σοβαρό πρόβλημα δημιουργείται με το συσταθεισόμενο συμβούλιο νομισματικής πολιτικής του οποίου τρία μέλη, ο διοικητής και δύο υποδιοικητές, προτείνεται με το νομοσχέδιο να έχουν εξαετή θητεία, ενώ τα άλλα δύο μέλη, οι εμπειρογνώμονες, να έχουν τριετή θητεία κατά την πρώτη σύνθεση του Διοικητικού Συμβουλίου.

ΚΟΣΜΑΣ ΣΦΥΡΙΟΥ: Τροποποιείται αυτό. 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Θα τα πούμε την Τρίτη αυτά.

ΕΥΑΓΓΕΛΟΣ ΑΠΟΣΤΟΛΟΥ: Αν αντέδρασα εκείνην την ώρα για τη συζήτηση σήμερα, είναι γιατί είχα προετοιμαστεί με βάση το νομοσχέδιο που είχαμε και διαπιστώνω ότι υπάρχουν τροποποιήσεις, για τις οποίες θα υπάρξει δευτερολογία, κύριε Υπουργέ.

Ομοίως δημιουργούνται προβλήματα και από το διαφορετικό τρόπο διορισμού των μελών του Συμβουλίου Νομισματικής Πολιτικής. Οι εμπειρογνώμονες, κατά το νομοσχέδιο, διορίζονται από την Κυβέρνηση με πρόταση του διοικητή, ενώ ο διοικητής επιλέγεται από την Κυβέρνηση, δίνει συνέντευξη στην αρμόδια επιτροπή της Βουλής και εγκρίνεται από αυτή. Οι υποδιοικητές διορίζονται από την Κυβέρνηση.

Εμείς προτείνουμε ο διορισμός των μελών της διοίκησης, διοικητού και υποδιοικητού και των λοιπών μελών του Συμβουλίου Νομισματικής Επιτροπής, να γίνεται από τη Βουλή, ύστερα από επιλογή, εξέταση υποψηφίων σε ανταπόκριση δημόσιας προκήρυξης, όπου θα καθορίζονται - προδιαγραφές - προσόντα για τις συγκεκριμένες θέσεις.

Αν αυτά τα πρόσωπα έχουν ανεγνωρισμένο κύρος, έχουν μία επαγγελματική εμπειρία, σίγουρα μπορούν να εξασφαλίσουν και καθολική αποδοχή. 

Μπορεί όμως η τοποθέτηση αυτών να γίνεται με κομματικά κριτήρια, ή ειδικά, για λόγους κομματικού διεμβολισμού, όπως έγινε σε πρόσφατη περίπτωση. Και αναγκάζομαι να αναφερθώ στην περίπτωση του προέδρου του Ο.Σ.Ε., γιατί υπήρξε πριν από λίγο μια τοποθέτηση, εκ μέρους του συναδέλφου μου κ. Κεδίκογλου, ο οποίος είπε ότι η τοποθέτηση η συγκεκριμένη γίνεται στα πλαίσια της κεντροαριστεράς και αποδεικνύει ότι το ΠΑ.ΣΟ.Κ. δεν λειτουργεί κομματικά στις τοποθετήσεις του. 'Ερχομαι, λοιπόν, να του απαντήσω ότι η συγκεκριμένη τοποθέτηση έγινε για λόγους διεμβόλισης του Συνασπισμού. Και ο Συνασπισμός δεν έχει καμία σχέση με τα διάφορα σενάρια που ακούγονται περί κεντροαριστεράς. Αυτά αφορούν μόνον το ΠΑ.ΣΟ.Κ. Και ο συγκεκριμένος διορισμός είναι προσωπική υπόθεση του μέλους του Συνασπισμού και δεν αφορά το Συνασπισμό.

'Οσον αφορά τα περί κομματικής τοποθέτησης σε άλλες περιπτώσεις, γι' αυτά νομίζω ότι ο ελληνικός λαός μπορεί και βλέπει.

Με συγχωρείτε για την παρένθεση.

Δεύτερον, να συμπίπτει η θητεία όλων των μελών του Συμβουλίου Νομισματικής Πολιτικής για αποφυγή συμβούλων διαφόρων ταχυτήτων.

Τρίτον, να υποβάλεται υποχρεωτικά ανά εξάμηνο στη Βουλή αναλυτική έκθεση για συζήτηση.

Τέταρτον, η Βουλή να μπορεί να παύσει όλα τα μέλη του Συμβουλίου Νομισματικής Πολιτικής, αν καταστούν ανίκανα κατά την εκτέλεση των καθηκόντων τους, ή για σπουδαίο λόγο, που πρέπει να αιτιολογείται και να θεμελιώνεται και που να μην είναι συμβατός με την άσκηση των καθηκόντων τους.

Επίσης, συμφωνούμε με την πρόταση του Συλλόγου Υπαλλήλων Τράπεζας της Ελλάδας, στο Συμβούλιο Νομισμαστικής Πολιτικής, που απαρτίζεται σήμερα από εκπροσώπους βιομηχάνων, εφοπλιστών και άλλων να συμμετέχει και ένας εκπρόσωπος των εργαζόμενων της Τράπεζας της Ελλάδας.

Με βάση αυτήν την τοποθέτηση, έχοντας υπόψη το νομοσχέδιο που συζητήσαμε στη Διαρκή Επιτροπή, τοποθετούμαστε αρνητικά.

Επειδή όμως υπάρχουν προσθήκες, που μόλις πριν από λίγο μας μοίρασε ο κύριος Υπουργός, θα τις μελετήσουμε και εφόσον βελτιώνουν το νομοσχέδιο προς την κατεύθυνση που εμείς ζητήσαμε, θα τοποθετηθούμε στη δευτερολογία μας.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχουν διανεμηθεί τα Πρακτικά της συνεδρίασης της Τρίτης 4 Νοεμβρίου 1997 και παρακαλώ για την επικύρωσή τους. Επικυρούνται;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς τα Πρακτικά της Τρίτης 4 Νοεμβρίου 1997 επικυρώθηκαν.

Κύριοι συνάδελφοι,ύστερα από τα όσα συμφωνήθηκαν και ανακοινώθηκαν από τον κύριο Πρόεδρο της Βουλής σχετικά με τη συζήτηση αυτού του νομοσχεδίου, σας ερωτώ αν δέχεσθε στο σημείο αυτό να λύσουμε τη συνεδρίαση.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 16.15' λύεται η συνεδρίαση για αύριο Παρασκευή 21 Νοεμβρίου 1997 και ώρα 10.00', με αντικείμενο εργασιών του Σώματος κοινοβουλευτικό έλεγχο: α) συζήτηση επίκαιρων ερωτήσεων και β) συζήτηση επερώτησης προς τον Υπουργό Γεωργίας για θέματα που αφορούν την πολιτική της Κυβέρνησης στον αγροτικό τομέα, σύμφωνα με την ημερήσια διάταξη.


Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 
 

Σελίδα 2066 σε PDF   
