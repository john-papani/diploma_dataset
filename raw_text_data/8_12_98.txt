

 

  

Σελίδα 2109 

 

Π Ρ Α Κ Τ Ι Κ Α  Β Ο Υ Λ Η Σ 

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Μ'

Τρίτη 8 Δεκεμβρίου 1998

 

 

Αθήνα, σήμερα στις 8 Δεκεμβρίου 1998, ημέρα Τρίτη και ώρα 18.05' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ. 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση. 

Οι κυρίες είναι προς ανακάλυψη! 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ. Γεώργιο Καλαντζή, Βουλευτή Καβάλας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία η Πανελλήνια Ομοσπονδία Οικοδομικών Επιχειρήσεων διαμαρτύρεται για τα νέα μέτρα κοινωνικής ασφάλισης του "μίνι ασφαλιστικού". 

2) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Πανελλήνια Ομοσπονδία Συνταξιούχων Αυτοκινητιστών ζητεί να γίνουν τροποποιήσεις στο σχέδιο νόμου "Οργανωτική και λειτουργική αναδιάρθρωση των φορέων Κοινωνικής Ασφάλισης και άλλες διατάξεις". 

3) Ο Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία η ΟΛΜΕ ζητεί να καταργηθούν οι Ν. 2525/98 και Ν. 2640/98 και τα σχετικά ΠΔ και ΥΑ. 

4) Ο Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία η Ομοσπονδία Αρτοποιών Ελλάδας ζητεί νέες ρυθμίσεις φορολόγησης για τον κλάδο. 

5) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Εργατοϋπαλληλικό Κέντρο Αλμυρού - Τμήμα ΓΣΕΕ ζητεί τη χορήγηση του έκτακτου οικονομικού βοηθήματος στους άνεργους της Μεταλλουργικής ΧΑΛΥΨ και ΕΛ.ΣΙ. 

6) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Σύλλογος "Η Αγία Κυριακή" Λακωνίας ζητεί την επίλυση του προβλήματος υδροδότησης της Κοινότητας Αγία Κυριακή Λακωνίας. 

7) Ο Βουλευτής Εύβοιας κ. ΧΡΗΣΤΟΣ ΘΕΟΔΩΡΟΥ κατέθεσε αναφορά με την οποία η 'Ενωση Κατασκευαστών Νομού Εύβοιας ζητεί να μειωθεί ο συντελεστής προσδιορισμού των ημερομισθίων. 

8) Οι Βουλευτές κύριοι ΧΡΗΣΤΟΣ ΘΕΟΔΩΡΟΥ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Νοσοκομείο Καρύστου Εύβοιας ζητεί την πλήρωση των κενών οργανικών θέσεων του νοσοκομείου. 

9) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύνδεσμος της 8ης Εδαφικής Περιφέρειας του Νομού Κυκλάδων ζητεί την επίλυση του προβλήματος της διάθεσης των απορριμμάτων της περιοχής του. 

10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Δημήτριος Βεζυρτζής, κάτοικος Δράμας, ζητεί τη διευθέτηση της συνταξιοδότησής του στον ΟΓΑ. 

11) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Σιδηροδρομικών ζητεί την απόσυρση του σχεδίου νόμου που ρυθμίζει τα θέματα του Οργανισμού Σιδηροδρόμων Ελλάδας. 

12) Οι Βουλευτές κύριοι ΣΤΑΥΡΟΣ ΠΑΠΑΔΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η 'Ενωση Αγροτικών Συνεταιρισμών του Νομού Δράμας ζητεί τη χορήγηση αποζημίωσης στους αγρότες Δράμας, που έχουν υποστεί ζημιές από την κακοκαιρία. 

13) Οι Βουλευτές κύριοι ΑΝΤΩΝΗΣ ΚΟΤΣΑΚΑΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Μαστιχοχωρίων του Νομού Χίου ζητεί οικονομική ενίσχυση για την αποκατάσταση των ζημιών από τη θεομηνία του Νοεμβρίου. 

14) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Φιλανθρωπικός 'Ομιλος Καμποχώρων Χίου ζητεί οικονομική ενίσχυση. 

15) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία η Συντονιστική Επιτροπή Μαθηματικών Επιτυχόντων στο διαγωνισμό του ΑΣΕΠ ζητεί οι επιτυχόντες του διαγωνισμού να απορροφηθούν στο Δημόσιο. 

16) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η 'Ενωση Συνταξιούχων Τοπικής Χωροφυλακής ΕΛ.ΑΣ. Αγρινίου αντιτίθεται στη διάσπαση του Μετοχικού Ταμείου Στρατού. 

17) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία το Τεχνολογικό Εκπαιδευτικό 

 

 

  

Σελίδα 2110 

'Ιδρυμα Μεσολογγίου ζητεί τη δημιουργία νέων τμημάτων. 

18) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Εμπορικός Σύλλογος Ναυπάκτου "Ο ΕΡΜΗΣ" ζητεί τη συνέχιση της υπηρεσίας σα δεύτερο παράρτημα του ΣΕΠΕ στο Νομό Αιτωλ/νίας. 

19) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με προϋποθέσεις των στρεμματικών επιδοτήσεων στους καλλιεργητές σίτου. 

20) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα λειτουργίας του λιμανιού του Πειραιά. 

21) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη δυσκολία της απορρόφησης της φετεινής αυξημένης παραγωγής σίτου. 

22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα κρούσματα της ζωονόσου Scrapie σε πρόβατα της Βόρειας Ελλάδας. 

23) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την τύχη της πτηνοτροφικής επιχείρησης Μιμίκος Α.Ε. 

24) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Ομοσπονδία Συνταξιουχικών Τραπεζικών Οργανώσεων ζητεί τη ρύθμιση της συνταξιοδότησης των μελών της με το "μίνι ασφαλιστικό". 

25) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τους επαχθείς όρους δανειοδότησης των επιχειρήσεων από τις τράπεζες. 

26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Επιτροπή Αγωνιούντων Ελλήνων για τη Θράκη ζητεί να καταργηθεί το Γενικό Τουριστικό Προξενείο στην Κομοτηνή. 

27) Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ζητεί την οικονομική ενίσχυση της κατασκευής του αεροδρομίου Ανατολικής Κρήτης Ξένιος Ζεύς στην Ιεράπετρα. 

28) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία η Πανελλαδική Ομοσπονδία Αυτοκινητιστών Υπεραστικών Συγκοινωνιών ζητεί τη ρύθμιση των συγκοινωνιακών θεμάτων της χώρας. 

29) Ο Βουλευτής Θεσ/νίκης κ. ΧΑΡΑΛΑΜΠΟΣ ΚΑΣΤΑΝΙΔΗΣ κατέθεσε αναφορά με την οποία ο κ. Ιωάννης Διαμαντόπουλος υπάλληλος του ΟΣΕ ζητεί τη ρύθμιση της συνταξιοδότησής του. 

30) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία τα Σωματεία και ΚΤΕΛ Υπεραστικών Λεωφορείων ζητούν την ικανοποίηση των οικονομικών αιτημάτων του κλάδου. 

31) Το Τεχνικό Επιμελητήριο της Ελλάδας με ψήφισμά του το οποίο επέδωσε στον κύριο Πρόεδρο της Βουλής των Ελλήνων καταγγέλλει την επιχειρούμενη υποβάθμιση των τεχνικών Πανεπιστημίων της χώρας και ζητεί να μην εφαρμοσθούν τα προγράμματα σπουδών επιλογής. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 1750/26.8.98 ερώτηση ΑΚΕ62 δόθηκε με το υπ' αριθμ. 27924/15.10.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Απαντώντας στην ερώτηση και Αίτηση Κατάθεσης Εγγράφων 1750/62/26.8.1998 του Βουλευτή κ. Ι. Τζωάννου σχετικά με το τίμημα και τη διαδικασία εξαγοράς της Γ.Μαμιδάκης και Σία από τα Ελληνικά Πετρέλαια στα πλαίσια της εισαγωγής των μετοχών της δεύτερης στο Χρηματιστήριο σας γνωρίζουμε τα ακόλουθα: 

1. Δεν υπάρχει αντίφαση μεταξύ των απαντήσεων του Υπουργείου Εθνικής Οικονομίας και του Υπουργείου Ανάπτυξης στη 8836/1006/19.6.1998 Ερώτηση και Αίτηση Κατάθεσης Εγγράφων του Βουλευτή κ. Ι. Τζωάννου σχετικα με την εισαγωγή στο Χρηματιστήριο Αξιών Αθηνών της Α.Α. Ελληνικά Πετρέλαια δεδομένου ότι στην πρώτη γίνεται αναφορά του συνόλου του τμήματος ενώ στη δεύτερη λεπτομερώς αναφέρεται ότι το τίμημα προσδιορίστηκε σε 9 δισ. πλέον των φόρων μεταβίβασης. (3 δισ. δρχ. περίπου). 

Τα ποσά αυτά δεν είναι οριστικά. 'Εχουν εκτιμηθεί με βάση τα στοιχεία του ισολογισμού της εξαγοραζομένης εταιρείας της 31.12.97 και θα αναπροσαρμοστούν μετά από λογιστικό και φορολογικό έλεγχο του ως άνω ισολογισμού και επίσης εκείνου της 30.4.98 που θα συνταχθεί γι' αυτό το σκοπό. 

2. Σύμφωνα με το άρθρο 9 του ν.2324/95 δεν επιβάλλεται φορολογικός έλεγχος για περιπτώσεις σαν την αναφερόμενη (η εξαγορά θα πραγματοποιηθεί μετά την εισαγωγή των Ελληνικών Πετρελαίων στο Χρηματιστήριο). 'Ομως για σκοπούς εξαγοράς της εταιρίας Γ. ΜΑΜΙΔΑΚΗΣ και ΣΙΑ απαλλαγμένης από φορολογικές εκκρεμότητες προκρίθηκε και συμφωνήθηκε με τους πωλητές και ο έλεγχος αυτός (σχετικός όρος περιλαμβάνεται στην υπογραφείσα επιστολή προθέσεων). 'Ηδη η διαδικασία αυτή ευρίσκεται σε εξέλιξη και εκτιμάται ότι θα ολοκληρωθεί πριν από το τέλος Οκτωβρίου, οπότε θα διαμορφωθεί και το οριστικό τίμημα. 

3. Οι παρεκκλίσεις που ενέκρινε το Χρηματιστήριο Αθηνών ως προς την εφαρμογή του Προεδρικού Διατάγματος 350/85, αφορούσαν απαραίτητες τροποποιήσεις οι οποίες θα έπρεπε να γίνουν δεδομένου ότι το υφιστάμενο Προεδρικό Διάταγμα δεν κάλυπτε τις ανάγκες της συγκεκριμένης έκδοσης. 

4. Επιπλέον σας διαβιβάζουμε αντίγραφο της Απόφασης της 133ης/2.6.1998 συνεδρίασης του Δ.Σ. της Επιτροπής Κεφαλαιαγοράς. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

2. Στην αριθμό 1843/28.8.98 ερώτηση δόθηκε με το υπ' αριθμ. 4170/19.10.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 1843/28.8.98 που κατατέθηκε στη Βουλή των Ελλήνων από το Βουλευτή κ. Β. Κεδίκογλου σας γνωρίζουμε ότι: 

1. Η πλακόστρωση μπροστά από το πάρκο των Λουτρών Αιδηψού δεν κρίνεται σκόπιμη, αφού κάθε χρόνο υπάρχει ανάγκη καθαρισμού των διερχομένων από εκεί τριών καναλιών ιαματικού νερού, που καταλαμβάνουν όλο σχεδόν το πλάτος του πεζοδρομίου και γίνονται συνεχώς επικαθίσεις ασβεστολιθικών αλάτων τις οποίες ο ΕΟΤ είναι αναγκασμένος ετησίως να απομακρύνει. 

Ο ΕΟΤ μελετά τη δυνατότητα αντικατάστασης του δικτύου καναλιών του ιαματικού νερού, σε όλο το μήκος τους, μέσα στην πόλη των Λουτρών Αιδηψού με κλειστό δίκτυο αγωγών υπό πίεση διοξειδίου του άνθρακα, το οποίο θα έλυνε το πρόβλημα της επικαθίσεως αλάτων και την ανάγκη αποξήλωσης των πλακοστρώσεων. 

2. Η κατασκευή πεζοδρομίου σε όλες τις πλευρές του οικοδομικού τετραγώνου του υδροθεραπευτηρίου, είναι μέσα στο πρόγραμμα των ετησίων έργων που εκτελεί ο ΕΟΤ για τη συντήρηση του υδροθεραπευτηρίου και την εξασφάλιση λειτουργίας όλων των ιδιωτικών υδροθεραπευτηρίων της πόλης. 

'Ετσι στη φετινή περίοδο, έγινε κατά προτεραιότητα ο καθαρισμός των γεωτρήσεων παροχής ιαματικού νερού προς 

 

 

  

Σελίδα 2111 

εξασφάλιση επάρκειας για όλα τα του υδροθεραπευτήρια της λουτρόπολης (ιδιωτικά και του ΕΟΤ). 

Καθαρισμός των καναλιών του ιαματικού νερού και επιπλέον η αναμόρφωση και ο καλλωπισμός του πάρκου με φύτευση χλοοτάπητα και άλλων φυτών. 

3. Από τον κανονισμό λειτουργίας των ιαματικών πηγών δεν προβλέπεται θέση Γυμναστή - Φυσιοθεραπευτή στην ανοιχτή κολυμβητική δεξαμενή μικτών ιαματικών λούσεων της ιαματικής πηγής Αιδηψού. 

Προκειμένου να καλυφθεί το κενό αυτό, προωθείται τροποποίηση της σύνθεσης προσωπικού έτσι ώστε να επιτευχθεί ο άριστος συνδυασμός θεραπευτικού αποτελέσματος. 

4. Ο ΕΟΤ συνεπώς, δεν είναι δυνατό να θεωρηθεί ότι παραμελεί την περιοχή των Λ. Αιδηψού, αλλά αντιθέτως εξασφαλίζει τη λειτουργία της λουτρόπολης και την αναβαθμίζει συνεχώς μέσα στα πλαίσια των διατιθεμένων ετησίως πιστώσεων. 

Η Υπουργός 

ΒΑΣΩ ΠΑΠΑΝΔΡΕΟΥ" 

3. Στην με αριθμό 1849/28.8.98 ερώτηση δόθηκε με το υπ' αριθμ. 36259/15.10.98 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 1849/28.8.98 που κατέθεσαν οι Βουλευτές κύριοι Ν. Γκατζής και Α. Κανταρτζής, όσον αφορά θέματα αρμοδιότητός μας, σας γνωρίζουμε τα ακόλουθα: 

Η αρμόδια υπηρεσία της Νομαρχιακής Αυτοδιοίκησης Μαγνησίας διενήργησε επιτόπιο έλεγχο στις 29.9.98 και κατέληξε στις εξής διαπιστώσεις: 

1. Δεν πρόκειται για κατασκευή ράμπας από την SOVEL A.E., αλλά για κυλιόμενη σιδηρόπορτα η οποία είχε κατασκευασθεί από την πρώην ιδιοκτήτρια του χαλυβουργείου "ΜΕΤΑΛΛΟΥΡΓΙΚΗ ΧΑΛΥΨ Α.Ε." και χρησιμοποιείτο και εξακολουθεί να χρησιμοποιείται ακόμη ως Κύρια Είσοδος και 'Εξοδος των οχημάτων από τον βιομηχανικό χώρο. 

2. Δεν έχει διακοπή η κυκλοφορία του δρόμου που οδηγεί προς την παραλία, καθόσον υπάρχει δρόμος για το σκοπό αυτό που έχει κατασκευασθεί μεταξύ των ορίων των γηπέδων των βιομηχανιών της "SOVEL A.E." και "ΕΛΣΙ". 

3. Δεν υπάρχουν σήμερα φυτεμένα δένδρα στο μέρος του αιγιαλού. 

Η Υφυπουργός 

ΑΝΝΑ ΔΙΑΜΑΝΤΟΠΟΥΛΟΥ" 

4. Στην με αριθμό 2042/4.9.98 ερώτηση δόθηκε με το υπ' αριθμ. 3174/13.10.98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 2042/4.9.98 που κατατέθηκε στη Βουλή από τον Βουλευτή κ. Απ. Ανδρεουλάκο, αναφορικά με υγειονομικά προβλήματα που δημιουργούνται στα Βόρεια Προάστια και ειδικότερα στο Μαρούσι από την ανεξέλεγκτη διάθεση αποβλήτων (από βιομηχανίες νοσοκομεία) σας γνωρίζουμε τα εξής: 

'Οπως μας πληροφόρησε η Δ/νση Υγείας και Δημόσιας Υγιεινής του Τομέα Ανατολικής Αθήνας της Νομαρχίας Αθηνών με το σχετικό (γ) έγγραφό της, στην περιοχή του Αμαρουσίου δεν υπάρχουν βιομηχανίες. Τα δε υπάρχοντα νοσοκομεία και κλινικές που βρίσκονται στην περιοχή είναι συνδεδεμένα με το Κεντρικό Δίκτυο Αποχέτευσης και επομένως τα λύματά του διατίθενται εκεί. Εξάλλου η παραπάνω Δ/νση Υγείας και Δημόσιας Υγιεινής δεν έχει καταγγελίες, ούτε άλλα στοιχεία που να αποδεικνύουν ότι δημιουργείται πρόβλημα Δημόσιας Υγείας από την διάθεση αποβλήτων. Ειδικότερα τα στερεά απόβλητα (κοινά και μολυσματικά) διαχειρίζονται σύμφωνα με την ισχύουσα νομοθεσία (Κ.Υ.Α. και εγκύκλιοι που έχουν κατά καιρούς εκδοθεί) 

Το συνερωτώμενο Υπουργείο ΠΕΧΩΔΕ παρακαλείται να απαντήσει στα θέματα αρμοδιότητάς του. 

Ο ΥΦυπουργός 

ΕΜΜ. ΣΚΟΥΛΑΚΗΣ" 

5. Στην με αριθμό 2071/7.9.98 ερώτηση δόθηκε με το υπ' αριθμ. 36256/15.10.98 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 2071/7.9.98 που κατέθεσε ο Βουλευτής κ. Λ. Παπαγεωργόπουλος, όσον αφορά θέματα αρμοδιότητός μας, σας γνωρίζουμε τα ακόλουθα: 

Στο πλαίσιο της Γ.Γ. Βιομηχανίας, λειτουργούν ομάδες εργασίας για την διερεύνηση πιθανών Δράσεων, που θα μπορούσαν να συμπεριληφθούν στον τομέα Βιομηχανίας του Γ' ΚΠΣ. 

Η προετοιμασία των πιο πάνω ομάδων αυτών βρίσκεται σε αρχικό στάδιο και περιλαμβάνει γενικές επεξεργασίες βιομηχανικής πολιτικής οι οποίες μέχρι στιγμής τουλάχιστον δεν αφορούν επιμέρους περιοχές της χώρας. 

Η Υφυπουργός 

ΑΝΝΑ ΔΙΑΜΑΝΤΟΠΟΥΛΟΥ" 

6. Στην με αριθμό 2073/7.9.98 ερώτηση δόθηκε με το υπ' αριθμ. 4268/19.10.98 έγγραφο από την Υπουργό Ανάπτυξης η εξής απάντηση: 

"Σε απάντηση της ερώτησης 2073/7.9.98 που κατατέθηκε στη Βουλή των Ελλήνων από τους Βουλευτές κυρίους Στρ. Κόρακα και Μπ. Αγγουράκη η οποία αναφέρεται στην πληροφορία για την τουριστική εγκατάσταση στην περιοχή της Καλντέρας στη νήσο Θήρα σας γνωρίζουμε τα εξής: 

1. Από την ημερομηνία ισχύος της υπ' αριθμ. 2647/ΥΠΕΘΟ 538866/ΕΙΔ/135/ΕΟΤ Κοινής Απόφασης ΦΕΚ 797/Β/19.11.86 με την οποία η περιοχή αυτή εντάσσεται στις κορεσμένες τουριστικά περιοχές, δεν έχει δοθεί έγκριση για τη δημιουργία τουριστικής εγκατάστασης με την επωνυμία ΑΓΕΤ. Δεν υπάρχουν όμως στο ερώτημα σαφή και συγκεκριμένα στοιχεία για τη θεμελίωση της ως άνω πληροφορίας. 

2. Από την 19.3.1990 που τίθεται σε εφαρμογή η ΖΟΕ Θήρας ΦΕΚ 139Δ/19.3.90, η περιοχή της Καλντέρας και το σημείο που εντοπίζεται το ορυχείο εξόρυξης θυραϊκής γης, εντάσσεται η ζώη "Ι" της ΖΟΕ στην οποία δεν επιτρέπεται η χρήση γης για την ανέγερση τουριστικής εγκατάστασης. 

3. Η θέση μας δεν έχει αλλάξει από το 1986 μέχρι σήμερα στο θέμα του χαρακτηρισμού περιοχών της νήσου Θήρας ως τουριστικά κορεσμένης και του χαρακτηρισμού ενός μεγάλου μέρους του νησιού ως ζώνης ελέγχου τουριστικής ανάπτυξης. 

Η Υπουργός 

ΒΑΣΩ ΠΑΠΑΝΔΡΕΟΥ" 

7. Στην με αριθμό 2086/8.9.98 ερώτηση ΑΚΕ71 δόθηκε με το υπ' αριθμ. 4418/16.10.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην 2086/71/8.9.98 ΕΡΩΤ/ΑΚΕ, που κατατέθηκε στη Βουλή από το Βουλευτή κ. Α. Κονταξή, για τα θιγόμενα σ' αυτή θέματα σας πληροφορούμε τα εξής: 

Πρόεδρος του Οργανισμού Εργατικής Εστίας (Ο.Ε.Ε.), το Φεβρουάριο του 1992, ήταν ο κ. Κων/νος Καραμπίνας. 

Κατά τους μήνες Φεβρουάριο 1992 και Φεβρουάριο 1993, εκδόθηκαν τα πιο κάτω χρηματικά εντάλματα προπληρωμής (ΧΕΠ), για τις μετακινήσεις του: 

α. ΧΕΠ 203/14.2.92 στο όνομα Ντίνη Δημητρίου, ποσού 720.500 δρχ., για την κάλυψη εξόδων μετακίνησης του κ. Κων/νου Καραμπίνα και του Νομικού Συμβούλου κ. Σοφιανού Γεωργίου στις Βρυξέλλες, προκειμένου να επισκεφθούν αρμόδια όργανα της ΕΟΚ, από 17.2.92 - 21.2.92. 

β. ΧΕΠ 3546/8.2.93 στο όνομα Κων/νου Καραμπίνα, ποσού 216.200 δρχ. για έξοδα μετακίνησης και εκτός έδρας αποζημίωσης στην Κύπρο, από 6.12.92 - 8.12.92. 

Τα παραστατικά στοιχεία για τα παραπάνω ΧΕΠ είχαν σταλεί στην Υπηρεσία Απιτρόπου και θεωρήθηκαν ως προς τη νομιμότητά τους. 

Τέλος, σας στέλνουμε τα αιτηθέντα στοιχεία για ενημέρωσή σας. 

Ο Υπουργός 

ΜΙΛΤΙΑΔΗΣ ΠΑΠΑΪΩΑΝΝΟΥ" 



 

  

Σελίδα 2112 

8. Στην με αριθμό 2104/9.9.98 ερώτηση δόθηκε με το υπ' αριθμ. 36261/15.10.98 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 2104/9.9.98 που κατέθεσε ο Βουλευτής κ. Λ.Παπανικολάου, όσον αφορά θέματα αρμοδιότητός μας, σας πληροφορούμε τα ακόλουθα: 

Το εργοστάσιο λιπασματοποίησης των αστικών απορριμμάτων περιοχής Καλαμάτας έχει εγκατασταθεί και λειτουργεί πλησίον των εγκαταστάσεων του Βιολογικού Καθαρισμού Καλαμάτας, χωρίς όμως τη σχετική άδεια εγκατάστασης και λειτουργίας. 

Αρμόδιοι του Δήμου Καλαμάτας έχουν έλθει σε επικοινωνία με τη Δ/νση Εμπορίου-Βιομηχανίας-Τουρισμού της Νομαρχιακής Αυτοδιοίκησης Μεσσηνίας, με σκοπό τη νομιμοποίηση της λειτουργίας του εργοστασίου, πλην όμως μέχρι σήμερα δεν έχουν υποβληθεί τα απαιτούμενα δικαιολογητικά. 

Σημειώνεται τέλος ότι, η λειτουργία της πιο πάνω μονάδος και μετά από αυτοψία που πραγματοποίησαν υπάλληλοι της Νομαρχιακής Αυτοδιοίκησης Μεσσηνίας, παρά τα όποια προβλήματα παρουσιάζει, συμβάλλει ουσιαστικά στην επίλυση ενός από τα σοβαρότερα προβλήματα που αντιμετωπίζουν σήμερα οι σύγχρονες κοινωνίες. 

Η Υφυπουργός 

ΑΝΝΑ ΔΙΑΜΑΝΤΟΠΟΥΛΟΥ 

9. Στην με αριθμό 2121/10.9.98 ερώτηση δόθηκε με το υπ' αριθμ. 4431/16.10.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην 2121/10.9.98 ερώτηση, που κατατέθηκε στη Βουλή από το Βουλευτή κ. Ι. Κεφαλογιάννη, για τα θιγόμενα σ' αυτή θέματα, σας πληροφορούμε τα εξής: 

Οι τοποθετήσεις των προϊσταμένων, μετά την ισχύ του ν.2190/94, γίνονται με απόφαση του Διοικητή του Οργανισμού Απασχόλησης Εργατικού Δυναμικού (ΟΑΕΔ), ύστερα από επιλογή του αρμόδιου Υπηρεσιακού Συμβουλίου (Υ.Σ.) στο οποίο συμμετέχουν, εκτός των άλλων και αιρετοί εκπρόσωποι των υπαλλήλων. Συνεπώς, η τοποθέτηση ενός προϊσταμένου, δεν αποτελεί αυθαίρετη απόφαση της διοίκησης του ΟΑΕΔ. Η θητεία του προϊσταμένου είναι τριετής. Η παραμονή του στην ίδια θέση είναι δυνατή, εφόσον επανακριθεί από το Υ.Σ. 

Η υπάλληλος Λάμπρου-Γουμενάκη Κων/να τοποθετήθηκε ως προϊσταμένη στις 24.3.89, με απόφαση της τότε Διοίκησης του Οργανισμού. 'Οταν το 1994 εφαρμόσθηκαν οι διατάξεις του νόμου 2190/94 δεν επελέγη από το Υ.Σ. ως προϊσταμένη. Εξακολουθούσε ωστόσο να ασκεί τα καθήκοντα της προϊσταμένης, διότι ο επιλεγείς προϊστάμενος δεν αποδέχθηκε την τοποθέτησή του. Συνεπώς, η κρίση του Υ.Σ. ήταν αρνητική από το 1994. 

Πέραν αυτπων, είχαν διατυπωθεί κατ' επανάληψη καταγγελίες σχετικά με αντιυπηρεσιακή συμπεριφορά της υπαλλήλου, ύστερα δε και από σχετικούς ελέγχους, διαπιστώθηκε πλημμελής λειτουργία της Υπηρεσίας της οποίας προϊστατο και αμέλεια σχετικά με την διεκπεραίωση των εργασιών της, γεγονότα, τα οποία λήφθηκαν υπόψη από το Υ.Σ. για τη διαμόρφωση της κρίσης του. 

Το γεγονός, ότι η υπάλληλος που αντικατέστησε την κ. Γουμενάκη δεν κατέχει πτυχίο Ανώτατης Σχολής δεν αποτελεί κώλυμα για την επιλογή της, ως προϊσταμένης, αφού η σχετική κοινή Υπουργική Απόφαση με την οποία καθορίζονται οι κλάδοι από τους οποίους επιλέγονται οι προϊστάμενοι των οργανικών μονάδων του ΟΑΕΔ, προβλέπει και τον κλάδο ΔΕ Διοικητικό - Λογιστικό, στον οποίο ανήκει η υπάλληλος, για την κατάληψη θέσης προϊσταμένης, αρκεί να κατέχει τον Α' βαθμό. 

Ο Υπουργός 

ΜΙΛΤΙΑΔΗΣ ΠΑΠΑΪΩΑΝΝΟΥ" 

10. Στην με αριθμό 2136/10.9.98 ερώτηση δόθηκε με το υπ' αριθμ. 331/19.10.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της ερώτησης 2136/10.9.98 των Βουλευτών κυρίων Μήτσου Κωστόπουλου και Μπάμπη Αγγουράκη σας γνωρίζουμε τα ακόλουθα: 

1. Σε αυτοψία που διενεργήθηκε από υπαλλήλους της Κτηματικής Υπηρεσίας Πειραιά και του Λιμενικού Τμήματος Γλυφάδας στην περιοχή του παραλιακού κέντρου "ΚΑΡΑΒΙ" και της Δ' Μαρίνας Γλυφάδας διαπιστώθηκε ότι δεν υπάρχει μπάζωμα της θάλασσας και δεν έχουν εκτελεσθεί παράνομα έργα στον αιγιαλό. 

2. Η εγκατάσταση του εργοταξίου της εταιρείας ΥΔΡΟΚΑΤΑΣΚΕΥΗ Α.Ε. εντός του Δημοσίου Κτήματος καθώς επίσης και το αν έχει εγκριθεί μέχρι σήμερα η Ε' Μαρίνα Γλυφάδας εκφεύγουν των αρμοδιοτήτων του ΥΕΝ. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

11. Στην με αριθμό 2136/10.9.98 ερώτηση δόθηκε με το υπ' αριθμ. 641/19.10.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 2136/10./9.98 που κατατέθηκε στη Βουλή των Ελλήνων από τους Βουλευτές κυρίους Μ. Κωστόπουλου και Μπ. Αγγουράκη όσον αφορά αρμοδιότητες του Υπουργείου μας, σας γνωρίζουμε τα εξής: 

Η μαρίνα Γλυφάδας έχει δημιουργηθεί και λειτουργεί με το προ του Νόμου 2160/93 νομικό καθεστώς, με φορέα διαχείρισης τον οικείο Δήμο. 

Στη Γραμματεία Στήριξης Τουριστικών Λιμένων είχε υποβληθεί αίτημα για την έγκριση επεμβάσεων (ανακατασκευή κρηπιδωμάτων για τοποθέτηση δικτύων, εκβάθυνση λιμενολεκάνης κλπ.) στην ήδη υφιστάμενη και λειτουργούσα Γ' λιμενολεκάνη της μαρίνας Γλυφάδας. 

Κατόπιν εξέτασης του αιτήματος από τη Διυπουργική Επιτροπή άρθ. 30 Ν.2160/93 η Υπηρεσία μας απεφάνθη ότι το θέμα εμπίπτει στην προ του ν. 2160/93 διαδικασία που σύμφωνα με την αριθμ. 56/97 Γνωμοδότηση του Ν.Σ.Κ. εξακολουθεί να διέπει την εν λόγω μαρίνα. 

Αίτημα δημιουργία πέμπτης (Ε') λιμενολεκάνης για ελλιμενισμό σκαφών στη μαρίνα Γλυφάδας δεν έχει μέχρι σήμερα υποβληθεί στην Υπηρεσία μας. 

Η Υπουργός 

ΒΑΣΩ ΠΑΠΑΝΔΡΕΟΥ") 

ΠΡΟΕΔΡΕΥΩΝ (Παναγιώτης Ν. Κρητικός): Ευχαριστούμε τον κ. Καλαντζή. 

Πριν μπούμε στη συζήτηση των αναφορών και ερωτήσεων, θα αναγνωσθεί το δελτίο επικαίρων ερωτήσεων της αύριον, Τετάρτης 9 Δεκεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρα 129 παρ. 2 και 3 και 130 παρ. 2 και 3 Καν. Βουλής) 

1. Η με αριθμό 305/2.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λουκά Αποστολίδη προς τους Υπουργούς Δημόσιας Τάξης, Δικαιοσύνης, Εσωτερικών, Δημόσιας Διοίκησης και Αποκέντρωσης, Εργασίας και Κοινωνικών Ασφαλίσεων, Υγείας και Πρόνοιας, σχετικά με τις προθέσεις της Κυβέρνησης για τη λειτουργία μόνιμου Συμβουλίου Ασφάλειας του Πολίτη κ.λπ. 

2. Η με αριθμό 333/7.12.98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Γεωργίας, σχετικά με την καθυστέρηση πληρωμής των αγροτών του Νομού Καρδίτσας κ.λπ. 

3. Η με αριθμό 329/20/7.12.98 επίκαιρη ερώτηση της Προέδρου του Κομμουνιστικού Κόμματος Ελλάδος κ. Αλέκας Παπαρήγα προς τον κύριο Πρωθυπουργό, σχετικά με την επίλυση των προβλημάτων στο χώρο της Παιδείας. 

4. Η με αριθμό 334/21/7.12.98 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τις πολιτικές και διπλωματικές ενέργειες της Κυβέρνησης εν όψει της Συνόδου Κορυφής της Ευρωπαϊκής 'Ενωσης στη Βιένη. 

5. Η με αριθμό 323/7.12.98 επίκαιρη ερώτηση του Βουλευτή 

  


 

  

Σελίδα 2113 

του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Γεωργίας, Οικονομικών, σχετικά με την καταβολή της κοινοτικής επιδότησης για το λάδι στους ελαιοπαραγωγούς της Κέρκυρας. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 2 και 3 Καν. Βουλής) 

1. Η με αριθμό 312/3.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Παπαδάτου προς τους Υπουργούς Εσωτερικών, Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων 'Εργων, Υγείας και Πρόνοιας, σχετικά με τις πρόσφατες πλημμύρες στο Νομό Ζακύνθου, την καταβολή αποζημιώσεων κλπ. 

2. Η με αριθμό 316/4.12.98 επίκαιρη ερώτηση του Βουλευτή της Νέας Δημοκρατίας κ. Ηλία Βεζδρεβάνη προς τον Υπουργό Μεταφορών και Επικοινωνιών, σχετικά με τη διαγραφή των χρεών της Τράπεζας Κρήτης προς τα Ελληνικά Ταχυδρομεία. 

3. Η με αριθμό 308/3.12.98 επίκαιρη ερώτηση του Ανεξάρτητου Βουλευτή κ. Αναστασίου Παπαληγούρα προς τον Υπουργό Γεωργίας, σχετικά με την καταβολή των επιδοτήσεων στους ελαιοπαραγωγούς του Νομού Κορινθίας κλπ. 



 

  

Σελίδα 2114 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση των 

ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές και ερωτήσεις πρώτου κύκλου: 

Πρώτη είναι η με αριθμό 2924/8.12.98 ερώτηση του Βουλευτή του Πανελλήνιου Σοσιαλιστικού Κινήματος κ. Κυριάκου Σπυριούνη προς τον Υπουργό Υγείας και Πρόνοιας, σχετικά με τη λήψη μέτρων για την επίλυση των προβλημάτων που ανακύπτουν στην καθημερινή σχέση των πολιτών με τους εργαζομένους στα νοσοκομεία κ.λπ. 

Η ερώτηση του κ. Σπυριούνη έχει ως εξής: 

"1. Από ελέγχους επιθεωρητών της Δημόσιας Διοίκησης συντάσσονται εκθέσεις για τα χρόνια προβλήματα που υπάρχουν στη Δημόσια Διοίκηση ειδικότερα στα νοσοκομεία της χώρας. 

2. Από την γραφειοκρατία μέχρι τις σπατάλες και μέχρι τα διαπλεκόμενα, για να χρησιμοποιήσω τον καθημερινό όρο και όλες τις ενδιάμεσες ανεπάρκειες και ατέλειες, όπως η πλημμελής εκτέλεση των καθηκόντων, η ασυνέπεια, η μειωμένη ευαισθησία για τον άνθρωπο προσδιορίζεται ευκρινές πεδίο εικόνος μη κολακευτικής για την πατρίδα μας. 

3. Παρά τις προσπάθειες του Υπουργείου Υγείας τα προβλήματα εξακολουθούν να κυριαρχούν στην καθημερινή σχέση του πολίτη με τα νοσοκομεία και να προκαλούν ανάλογη δυσφορία. 

Ερωτάται ο κύριος Υπουργός Υγείας και Πρόνοιας: 

Τι επιπρόσθετα μέτρα πρόκειται να λάβει, μεταξύ των οποίων και η ένταση των ελέγχων και η πρόβλεψη αυστηρότατων ποινών για τη θεραπεία της καταστάσεως". 

Ο Υφυπουργός Υγείας και Πρόνοιας κ. Φαρμάκης έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Κύριε Πρόεδρε, είναι δύσκολο να απαντηθεί με πληρότητα στα πλαίσια του χρόνου μιας επίκαιρης ερώτησης αυτό το θέμα που τίθεται από το συνάδελφο κ. Σπυριούνη. Είναι ένα θέμα συνεχώς επίκαιρο και όχι μόνο επίκαιρο, κατά την έννοια με την οποία προσδιορίζεται από τον Κανονισμό της Βουλής για να τύχει μιας λακωνικής, σύντομης απάντησης. 

Είναι αλήθεια ότι τα ελληνικά νοσοκομεία έχουν πολλά και χρόνια προβλήματα που μαστίζουν τα ίδια, αλλά και ταλαιπωρούν τον πολίτη στις σχέσεις του με αυτά. Πλήθος τέτοιων προβλημάτων πράγματι αποτυπώνεται και σε εκθέσεις ελεγκτών της Δημόσιας Διοίκησης, αλλά και σε καθημερινές καταγγελίες και αναφορές πολιτών προς κάθε αρμόδιο. Υποψιάζομαι ότι θα φθάνουν και ως τους Βουλευτές αυτά τα παράπονα των πολιτών. 

Πέρα από τα γενικά προβλήματα που έχει η ελληνική Δημόσια Διοίκηση, τα νοσοκομεία έχουν και ειδικότερα προβλήματα. Θα τα ονόμαζα προβλήματα διοίκησης, προβλήματα οργάνωσης, προβλήματα λειτουργίας. Προσπαθούμε να κάνουμε ό,τι μπορούμε για τα προβλήματα διοίκησης, όπου παγίως εδώ στην Ελλάδα διορίζοντο για να διευθύνουν τεράστιους υγειονομικούς, αλλά και οικονομικούς θα έλεγα οργανισμούς, αποτυχόντες πολιτευτές ή άλλα στελέχη των κομμάτων. Προσπαθήσαμε για πρώτη φορά και επιλέξαμε με άλλο τρόπο τις διοικήσεις, τους προέδρους των νοσοκομείων, μέσω και της Επιτροπής Ακροάσεων της Βουλής. Δεν καταφέραμε δυστυχώς ακόμα να ολοκληρώσουμε την αλλαγή στη διοίκηση των νοσοκομείων με την πρόσληψη των μάνατζερς. 

Υπάρχουν προβλήματα οργάνωσης. Είναι σε εξέλιξη η εφαρμογή προγραμμάτων πληροφορικής, για να μπορεί κάποιος να έχει εικόνα των προμηθειών, της διαχείρισης. Θα εφαρμοσθεί το λογιστικό διπλογραφικό σύστημα από τις αρχές του χρόνου. Ευτυχώς είμαστε έτοιμοι γι' αυτό. Και υπάρχουν και προβλήματα λειτουργίας, όπως είπα. Είναι προβλήματα καθαριότητας, είναι προβλήματα αναρχίας στη ροή των ασθενών μέσα στο σύστημα, είναι προβλήματα συμπεριφοράς του συνόλου του προσωπικού από τους γιατρούς, μέχρι τον τελευταίο και δεν χρειάζεται ν'αναφερθώ ειδικότερα σ'αυτό. 'Ολοι το γνωρίζουμε, από τα φακελάκια μέχρι ο,τιδήποτε άλλο, έχει κατά καιρούς καταγγελθεί. 

Είναι επίσης αλήθεια -και αναγνωρίζεται- ότι τα τελευταία είκοσι χρόνια, οι επενδύσεις στο χώρο είναι πάρα πολύ μεγάλες. Η ανάπτυξη της υποδομής, η ανάπτυξη νέων μονάδων νοσηλείας, η προμήθεια εξοπλισμού προηγμένης τεχνολογίας και ο πολλαπλασιασμός του προσωπικού, όμως αν δει κανείς την απόδοσή τους, πράγματι είναι να ντρέπεται. Πολλά χρήματα χωρίς απόδοση. Ο πολίτης δεν αισθάνεται, ότι κάτι άλλαξε. Πρέπει να κάνουμε κάτι γι'αυτό. Είναι μεγάλη κουβέντα, αν χρειαστεί θα επανέλθω στη δευτερολογία μου . 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, να ευχαριστήσω τον κύριο Υπουργό για την ειλικρίνειά του και να πω, ότι και να είχαμε συνεννοηθεί, κύριε Υπουργέ, τόσο καλά δεν θα τα έλεγα, όσο τα είπατε. 

Το πρόβλημα πράγματι ανάγεται στις σχέσεις του πολίτη με τη δημόσια διοίκηση ευρέως νοουμένη και οι σχέσεις αυτές, δεν είναι στο επίπεδο που απαιτεί η δημοκρατία και ο σεβασμός στον πολίτη. Δεν είναι στο επίπεδο που επιτάσσει το Σύνταγμα, ότι οφείλει η Δημόσια Διοίκηση να πραγματώνει τη θέληση του κράτους, να εφαρμόζει τους νόμους, το Σύνταγμα, τις διατάξεις, τις οδηγίες, τους κατευθυντήριους κανόνες, αλλά και να υπηρετεί τον πολίτη. 

Πόρρω, λοιπόν, απέχει η συνολική συμπεριφορά, η συνολική ευθύνη απ'αυτό το δόγμα της Δημόσιας Διοίκησης, ότι πρέπει να υπηρετεί τον πολίτη και το ότι οι δαπάνες στην υγεία κάθε χρόνο, όπως και στην παιδεία αυξάνουν αλματωδώς. Το αντίκρισμα, όμως, σε ποιοτική βελτίωση των προσφερομένων υπηρεσιών είναι φτωχό, είναι λιτό. 

Είμαι σίγουρος, κύριε Υπουργέ, ότι με το γενικό προβληματισμό, την ευθύνη και τη συνέπεια με την οποία αντιμετωπίζει το Υπουργείο Υγείας και Πρόνοιας τα προβλήματα, θα αντιμετωπίσετε και το θέμα της βελτίωσης των σχέσεων του ασθενούς με το σύνολο του προσωπικού και ότι ένα άλλο επίπεδο περίθαλψης θα ανατείλει επιτέλους στη χώρα που θα δικαιώνει το Εθνικό Σύστημα Υγείας, τη μεγάλη αυτή προσφορά στο λαό μας. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Ευχαριστώ τον κύριο συνάδελφο για τις διαπιστώσεις του και τη βοήθεια που μας παρέχει με όσα ανέφερε. Τελείωσα την πρωτολογία μου με τη διαπίστωση "ότι πρέπει κάτι να κάνουμε". Δεν αισθάνομαι καλά που το λέω. Ο αρμόδιος Υπουργός δεν μπορεί να λέει, πρέπει κάτι να κάνουμε. Πρέπει να πει τι θα κάνουμε και τι έκανε. Αλλά είπα κάποια από όσα έχουμε προγραμματίσει. Δεν θέλω να προχωρήσω σήμερα σε ανακοινώσεις, γιατί πολλοί έχουν πει πολλά που δεν έγιναν. Και επειδή πολύ πρόσφατα ανέλαβα τα καθήκοντα, και πάλι βέβαια, του Υφυπουργού της Υγείας, είναι καλύτερα να μην προβώ σε ανακοινώσεις. Πρέπει να κλείσω, αντιπαραθέτοντας σε όσα είπα στην πρωτολογία μου για τα κακά που συμβαίνουν στο χώρο των νοσοκομείων, ότι υπάρχει παρόλα αυτά πολύ καλή ποιότητα προσφερομένων ιατρικών υπηρεσιών. Από αυτήν την άποψη, ο δημόσιος τομέας παροχής υπηρεσιών υγείας είναι πολύ καλά και δεν μπορώ να δεχθώ σε καμιά περίπτωση αυτό που και τελευταία υπερτονίζεται ότι είναι καλύτερες δήθεν οι υπηρεσίες στον ιδιωτικό τομέα παροχής υπηρεσιών υγείας. Μπορεί και λειτουργεί, και δεν είναι υπερβολή αυτό, ο ιδιωτικός τομέας διότι υπάρχει η ποιότητα των ιατρικών υπηρεσιών του δημοσίου τομέα. Εκεί μεταφέρονται και από τον ιδιωτικό τομέα τα δύσκολα -τα "βρώμικα" όπως λέμε εμείς οι γιατροί- περιστατικά. Μπορεί να είναι καλύτερος ο ξενοδοχειακός εξοπλισμός, να είναι πολυτελέστερες οι συνθήκες, αλλά ειλικρινά σας λέω ότι η ποιότητα των παρεχομένων ιατρικών υπηρεσιών στο δημόσιο σύστημα είναι πολύ καλύτερη. Είναι πληρέστερη. 

Κατά συνέπεια και επειδή σε αυτό, με όποιο σύστημα υγείας 

  


 

  

Σελίδα 2115 

και όποια κυβέρνηση θα προσέρχεται αναγκαστικά το 80% και πλέον του ελληνικού λαού, να αναζητήσει υπηρεσίες υγείας πρέπει ο δημόσιος τομέας υγείας να στηριχθεί, να βελτιωθεί και να αλλάξει, όσο γίνεται συντομότερα, σε όσα δεν ικανοποιούν. 

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 3090/20.10.1998 ερώτηση του Βουλευτή της Νέας Δημοκρατίας κ. Γεωργίου Καλαντζή προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την αναβάθμιση της Πρωτοβάθμιας και Δευτεροβάθμιας Εκπαίδευσης και την καταπολέμηση της ανεργίας των εκπαιδευτικών. 

Η ερώτηση έχει ως εξής: 

"Η υποβάθμιση της παιδείας συνεχίζεται. Συνηθισμένοι στην αναχρονιστική συμπεριφορά σας, επαναφέρατε διατάξεις του ν. 1566/85 και τάξεις δεκαπέντε-είκοσι μαθητών τις κάνατε τριάντα μαθητών ενάντια στις νέες αρχές της παιδαγωγικής και στις μεθόδους διδασκαλίας που απαιτούν ένα καθηγητή σε είκοσι μαθητές ή το πολύ ένας προς είκοσι πέντε. 

Τελευταία παρατηρήθηκε το φαινόμενο υποβάθμισης του 10ου Δημοτικού Σχολείου Καβάλας από δωδεκαθέσιο σε οκταθέσιο και του 15ου Δημοτικού Σχολείου από δωδεκαθέσιο σε εννιαθέσιο. 

Οι δε μαθητές της Μέσης Εκπαίδευσης δεν έχουν πάρει ακόμα όλα τα βιβλία, δεν έχουν πάρει πρόγραμμα μαθημάτων, καθώς επίσης δεν γνωρίζουν ακόμα ποιοι καθηγητές θα τους διδάξουν. Οι δε ώρες φοίτησής τους είναι δύο εώς τρεις ημερησίως. 

Ερωτάσθε, κύριε Υπουργέ: 

Πώς με αυτές τις μεθοδεύσεις θα αναβαθμιστεί ο τομέας της Πρωτοβάθμιας και Δευτεροβάθμιας Εκπαίδευσης και πως θα καταπολεμήσετε την ανεργία των εκπαιδευτικών;". 

Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να πω, με δυο κουβέντες, γιατί φέτος έγιναν οι μαζικοί διορισμοί εκπαιδευτικών και ιδιαίτερα στην πρωτοβάθμια εκπαίδευση, παρά το γεγονός ότι υπήρχαν μόνο χίλια εκατό κενά και οι διορισμοί έφτασαν τους πέντε χιλιάδες περίπου. Ο στόχος της Κυβέρνησης δεν ήταν να ικανοποιήσει προφανώς ένα απλό συνδικαλιστικό αίτημα για μαζικούς διορισμούς, αλλά να εξυπηρετήσει τα λειτουργικά προγράμματα, τα οποία έχει ξεκινήσει, με το ν. 2525/97 στα πλαίσια της εκπαιδευτικής μεταρρύθμισης. Θέλουμε δηλαδή τα σχολεία, νηπιαγωγεία και δημοτικά, να λειτουργούν σε ολοήμερη βάση και όχι μόνο ως παιδοφυλακτήρια, αλλά ως σχολεία, με ολοκληρωμένα προγράμματα. Αυτός λοιπόν ήταν ο στόχος μας και στα πλαίσια αυτού του στόχου ζητήσαμε μία ορθολογική κατανομή του μαθητικού πληθυσμού, έτσι ώστε να μην οδηγηθεί η αύξηση των διορισμών σε μια κατασπατάληση του ανθρώπινου δυναμικού, αλλά στην καλύτερη αξιοποίηση, για την εξυπηρέτηση αυτών των προγραμμάτων. 

Ειδικά τώρα για τα δύο δημοτικά που επικαλείσθε, κύριε συνάδελφε, θα σας πω το εξής: Το 10ο Δημοτικό Σχολείο Καβάλας έχει εκατόν πενήντα εννέα μαθητές. Σύμφωνα με το νόμο πρέπει να είναι εξαθέσιο. Εμείς όμως στείλαμε οκτώ δασκάλους ακριβώς για την εξυπηρέτηση των προγραμμάτων που σας προανέφερα. 

Το 15ο Δημοτικό Σχολείο έχει εκατόν ογδόντα έξι μαθητές και σύμφωνα με το νόμο πρέπει να είναι επταθέσιο. Αλλά εμείς έχουμε στείλει εννέα εκπαιδευτικούς, ακριβώς και πάλι για να εξυπηρετηθεί το πρόγραμμα του ολοήμερου Δημοτικού Σχολείου. 

Επομένως νομίζω ότι αδικείτε την Κυβέρνηση λέγοντας ότι στα πλαίσια μιας αναχρονιστικής συμπεριφοράς συμπυκνώνει τα τμήματα, προκειμένου να κάνει εξοικονόμηση εκπαιδευτικού προσωπικού. Κάθε άλλο. 

'Οσον αφορά το δεύτερο σκέλος της ερώτησής σας, το θεωρώ αόριστο και δεν μπορώ να δώσω μια συγκεκριμένη απάντηση, διότι δεν αναφέρεσθε σε ποια συγκεκριμένα σχολεία υπάρχει το πρόβλημα. Λέτε της μέσης εκπαίδευσης και ρωτώ, είναι τα γυμνάσια, είναι τα λύκεια, είναι τα ΤΕΕ; Δεν αναφέρεσθε ποιοι είναι οι καθηγητές που λείπουν, πόσοι είναι οι καθηγητές που λείπουν, ποια είναι τα βιβλία που λείπουν, πόσα είναι τα βιβλία που λείπουν, προκειμένου και το Υπουργείο Παιδείας να έλθει σε επαφή με τους κατά τόπους αρμόδιους διευθυντές, να λάβει στοιχεία και να αντιμετωπίσει τα πράγματα όπως πρέπει. Αλλά μέχρι στιγμής από την Καβάλα δεν έχουμε τέτοιες δηλώσεις ελλείψεων σε προγράμματα -αυτό δεν καταλαβαίνω πώς βγαίνει- σε καθηγητές και σε βιβλία. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καλαντζής έχει το λόγο. 

ΓΕΩΡΓΙΟΣ ΚΑΛΑΝΤΖΗΣ: Κατ' αρχήν δεν μπορώ να πω αυτό που είπε ο κ. Σπυριούνης, ότι ο κύριος Υπουργός τα είπε πολύ καλύτερα απ' ό,τι θα τα έλεγα εγώ. Εκείνο όμως που μπορώ να πω και να συμφωνήσω είναι ότι θα προσπαθήσουμε και προσπαθούμε πάντα να βοηθήσουμε την Κυβέρνηση, ιδιαίτερα στον τομέα της παιδείας με όλη τη συναίσθηση ευθύνης που μας διακατέχει, ώστε να δούμε μια παιδεία αντάξια της παιδείας που αξίζει στην Ελλάδα, αντάξια της παιδείας που αξίζει στα παιδιά μας και στις γενιές που έρχονται. 

Κύριε Υπουργέ, όπως θα είδατε είναι μια ερώτηση που δεν έχει απαντηθεί από τις 20 Οκτωβρίου. 'Αρα λοιπόν είναι μια ερώτηση που αναφέρεται σε πραγματικά γεγονότα εκείνης της περιόδου. 

Θέλω να σας τονίσω και να σας πω, επειδή είχα τη δυνατότητα -και βλέπετε ολόκληρη την εκπαιδευτική κοινότητα, γονείς, μαθητές, δασκάλους να είναι ξεσηκωμένοι, ίσως γιατί δεν κατάλαβαν αν θέλετε, αλλά την ευθύνη το ποιος δεν κατάλαβε κάτι, δεν την έχουν αυτοί οι οποίοι δεν κατάλαβαν, αλλά την έχουν αυτοί που θα έπρεπε να δώσουν σε αυτούς να καταλάβουν τι είναι αυτή η εκπαιδευτική μεταρρύθμιση που σήμερα επιτελείτε- όπως επίσης είχα και την ευκαιρία ως φοιτητής το 1978 να συμμετέχω στις αντιδράσεις που ενέσκυψαν και τότε με τον 818, που είχαμε την εκπαιδευτική αναστάτωση, ότι και σήμερα βλέπουμε καθημερινά από το Σεπτέμβριο που άνοιξαν τα σχολειά, μαθητές, γονείς, εκπαιδευτικούς, να βρίσκονται συνεχώς σε κινητοποιήσεις. Αυτό θα πει κάτι. Αυτό θα πει ότι τουλάχιστον δεν μπόρεσαν να καταλάβουν, να συνεννοηθούν μαζί σας. Αυτό θέλει να πει ότι θα έπρεπε τουλάχιστον να έχετε έλθει σε μία επαφή, να τους δώσετε να καταλάβουν αυτό που εσείς προσπαθείτε σήμερα να περάσετε. 

Αν θέλετε θα πρέπει όλοι μαζί να βοηθήσουμε προς αυτήν την κατεύθυνση. Εκείνο όμως που ξέρω είναι ότι ορισμένα πραγματικά γεγονότα, τα οποία αναφέρονται στην ερώτησή μου είναι γεγονότα που δεν προκύπτουν από αόριστες τοποθετήσεις. Μπορώ να σας πω ότι ο γιος μου είναι μαθητής Πρώτη λυκείου στην Καβάλα και ειλικρινά σας λέγω, δεν υπήρχαν καθηγητές όταν ξεκίνησε η σχολική περίοδος, για ένα πολύ μεγάλο χρονικό διάστημα. Και σας ενημερώνω ότι η απάντησή τους ήταν ότι ερχόταν να ενημερωθούν από σας, να πάρουν κατευθύνσεις και να γνωρίσουν το νέο σύστημα. 

Αυτά όμως, κύριε Υπουργέ, δεν γίνονται όταν έχει ανοίξει το σχολειό. 'Επρεπε να βρεθεί τρόπος η ενημέρωση να γίνει πριν ανοίξει το σχολείο. Γιατί πιστεύω όπως και σεις πιστεύετε, ότι τα σχολειά τα θέλουμε ανοιχτά για να πάρουν αυτήν την εκπαίδευση που πρέπει και οι μαθητές αλλά και να δώσουν αυτήν την εκπαίδευση που πρέπει οι καθηγητές. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, είναι γεγονός -ότι δεν είναι χιουμοριστική η παρατήρηση- στην εκπαιδευτική μεταρρύθμιση αντιδρούν περισσότερο εκείνοι που την κατάλαβαν χρησιμοποιώντας εκείνους που δεν την κατάλαβαν, γιατί πρόκειται για μία βαθιά ανανεωτική τομή, ριζοσπαστική και όχι απλά εκσυγχρονιστική, που είναι επόμενο να ταράξει κοιμώμενες συνειδήσεις να προκαλέσει αντιδράσεις σε κάποιες αρτηριοσκληρωμένες νοοτροπίες. Μετά, είναι γεγονός ότι κάθε τι καινούριο προκαλεί και τις εύλογες αλλά και τις 



 

  

Σελίδα 2116 

κακόπιστες αντιδράσεις. Περισσότερες είναι οι κακόπιστες παρά οι εύλογες αντιδράσεις, γιατί η ενημέρωση που έπρεπε να γίνει έγινε. Και η ενημέρωση έχει τους ανθρώπους έχει και τα μέσα της. 

Δεν μπορεί ένας Υπουργός να ενημερώνει ένα ένα σχολειό και έναν έναν μαθητή. Η ενημέρωση ξεκινάει από το Υπουργείο, προχωρεί με τα στελέχη της εκπαίδευσης, απλώνεται στους καθηγητές για να φθάσει στον τελικό αποδέκτη που είναι ο μαθητής. Από εκεί και πέρα βέβαια το Υπουργείο Παιδείας δεν σταματά και κάνει και άλλη και επόμενη εκστρατεία αποκατάστασης της αλήθειας γιατί εδώ πρόκειται για μεταφορά πολλές φορές διαστρεβλωμένης της πραγματικότητας. 

Βλέπω εδώ, αγαπητέ συνάδελφε, που λέτε πως "οι αρχές της σύγχρονης παιδαγωγικής είναι να μην υπάρχουν τμήματα των τριάντα μαθητών. Εμείς δεν λέμε ότι τα τμήματα της πρώτης δημοτικού πρέπει να είναι τριάντα μαθητών". Πρέπει να είναι ολιγότεροι οι μαθητές. Αλλά η πραγματικότητα είναι ότι στη συντριπτική πλειονότητά τους τα τμήματα στην πρωτοβάθμια εκπαίδευση είναι κάτω των τριάντα. Να σας πω και τι συμβαίνει στην Καβάλα. Στα τετρακόσια εβδομήντα εννέα τμήματα πρωτοβάθμιας εκπαίδευσης στην Καβάλα δεν υπάρχει ούτε ένα τμήμα με τριάντα μαθητές. Υπάρχουν από τέσσερα παιδιά έως είκοσι τέσσερα στα περισσότερα τμήματα, στα τετρακόσια τριάντα επτά, ποσοστό 91%. Είναι ελάχιστα δε τα τμήματα από είκοσι τέσσερις έως είκοσι εννέα. Είναι ένα ελάχιστο ποσοστό της τάξεως του 10%. Αντιλαμβάνεστε δηλαδή ότι την όποια νομοθετική ρύθμιση, την τυπική ρύθμιση του θέματος την έχει προλάβει η πραγματικότητα των εκπαιδευτικών καταστάσεων. 

ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 2741/30.9.98 ερώτηση του Βουλευτή του Κομμουνιστικού Κόμματος Ελλάδας κ. Σταύρου Παναγιώτου προς τον Υπουργό Εθνικής Παιδείας και Θρησκευμάτων, σχετικά με την λήψη μέτρων για την επίλυση του στεγαστικού προβλήματος των Δημοτικών Σχολείων στην πόλη του Κιλκίς. 

Σε περίληψη η ερώτηση του κ. Παναγιώτου έχει ως εξής: 

"Οξύτατο είναι το πρόβλημα της σχολικής στέγης που αντιμετωπίζει η πρωτοβάθμια εκπαίδευση στο Δήμο Κιλκίς. Παρόλο που το μαθητικό δυναμικό την τελευταία δεκαπενταετία σχεδόν διπλασιάστηκε, επιπλέον εξακόσιοι μαθητές, την ίδια περίοδο έγιναν μόλις έξι νέες σχολικές αίθουσες. 'Ετσι για την κάλυψη περίπου των μισών τμημάτων χρησιμοποιούνται αποθήκες, υπόγεια, διάδρομοι, λουτρά, γραφεία δασκάλων κλπ. σαν αίθουσες διδασκαλίας. Πολλά είναι τα υπεράριθμα τμήματα ενώ στα σχολεία οι εγκαταστάσεις, οι αυλές, οι ελεύθεροι χώροι κλπ. λείπουν. 

Ερωτάται ο κύριος Υπουργός, τι μέτρα πρόκειται να παρει η Κυβέρνηση και πότε ώστε να αντιμετωπισθεί άμεσα το πρόβλημα με την εξασφάλιση δώδεκα τουλάχιστον νέων αιθουσών και την ανέγερση δύο νέων σχολικών κτιρίων ανατολικά και δυτικά της πόλης, καθώς και να αντιμετωπισθεί μακροπρόθεσμα πλήρως το όλο πρόβλημα με τη δημιουργία όσων νέων σχολικών κτιρίων απαιτούνται". 

Πάλι ο Υφυπουργός Εθνικής Παιδείας και Θρησκευμάτων έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρία και κύριοι συνάδελφοι, ο αγαπητός συνάδελφος παραβιάζει ανοικτές πόρτες. 

ΠΡΟΕΔΡΕΥΩΝ (Παναγιώτης Ν. Κρητικός): Προφανώς σχολικών αιθουσών ανοικτές πόρτες. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τώρα έχουν κλείσει κάποιες. 

Είναι γεγονός ότι το στεγαστικό πρόβλημα στο νομό και ιδιαίτερα στη πόλη του Κιλκίς έχει γίνει οξύ και αυτό δικαιολογείται διότι από το 1994-1995 παρατηρείται μία αστυφιλική τάση, συγκεντρώνονται στη πόλη του Κιλκίς πάρα πολλοί από την περιφέρεια και υπάρχει και μεγάλος αριθμών παλινοστούντων. Στην πλειονότητα ο πληθυσμός είναι ποντιακής προέλευσης στο Κιλκίς και υπάρχει αυτή η εκλεκτική συγγένεια η οποία τραβάει και τους Ποντίους. Γι'αυτόν ακριβώς το λόγο, επειδή το πρόβλημα επιτάθηκε τα τελευταία χρόνια, με ειδική εντολή του Υπουργού Παιδείας του κ. Αρσένη, ο ΟΣΚ αν και δεν ήταν αρμόδιος καθ'ύλην να το κάνει, διότι ανήκει στη Νομαρχιακή Αυτοδιοίκηση αυτή η δουλειά, ωστόσο λόγω της οξύτητας του προβλήματος πήγε και μαζί με τη Νομαρχιακή Αυτοδιοίκηση και τους τοπικούς παράγοντες, κατέστρωσε ένα πενταετές πρόγραμμα αντιμετώπισης του προβλήματος της σχολικής στέγης στο Κιλκίς και ιδιαίτερα στην πόλη. 

Στα πλαίσια αυτού του προγράμματος έχει προβλεφθεί η κατασκευή προκατασκευασμένων αιθουσών σε διάφορα στάδια ξεκινώντας από έξι και μετά σε δεκαοκτώ. Απ' ό,τι βλέπω προβλέπεται η ανοικοδόμηση ενός νέου κτιρίου, εννιαθέσιου διδακτηρίου και πολλά άλλα, γιατί υπάρχει και μια ευνοϊκή συγκυρία, δηλαδή, της ένταξης τέτοιων προβλημάτων σχολικής στέγης στο πρόγραμμα μαμούθ αντιμετώπισης της σχολικής στέγης που ξεκίνησε το 1996 και εξελίσσεται -πενταετές πρόγραμμα τριακοσίων εξήντα δισεκατομμυρίων (360.000.000.000) δραχμών- το οποίο πιστεύουμε, ότι θα λύσει αυτά τα προβλήματα και κυρίως θα αντιμετωπίσει το πρόβλημα που αντιμετωπίζουν τα μεγάλα αστικά κέντρα, δηλαδή της διπλής βάρδιας στη λειτουργία των σχολείων. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο. 

ΣΤΑΥΡΟΣ ΠΑΝΑΓΙΩΤΟΥ: Κύριε Υφυπουργέ, κατ' αρχήν δεν παραβιάζω καμία πόρτα. Το πρόβλημα υπάρχει αντικειμενικά και πιστεύω πως για την Ελλάδα του 2000 δεν μπορεί από τα εβδομήντα δύο τμήματα των δημοτικών σχολείων της πόλης μόνο τα τριάντα επτά να στεγάζονται σε κανονικές αίθουσες και τα υπόλοιπα τριάντα πέντε, το 50% περίπου, να στεγάζονται σε αποθήκες -τα είκοσι έξι- σε υπόγεια, σε διαδρόμους, σε βοηθητικούς χώρους και σε παλιά λουτρά που βρίσκονται απέναντι από τουαλέτες με δυσοσμία κλπ. 'Εχουν φθάσει μάλιστα στο σημείο, όπως διαβάζω εδώ από τον τοπικό Τύπο του Κιλκίς, να υπάρχει αίθουσα επτά τετραγωνικών μέτρων όπου οι δάσκαλοι δεν μπορούν να βάλουν ούτε την έδρα τους. 

Εκείνο που θέλω να σημειώσω είναι ότι ενώ η κυβέρνησή σας κάνει πολύ λόγο για σχεδιασμό και για σχεδιασμένη ανάπτυξη ενώ διαπιστώνονται αυτές οι αλλαγές, δεν πάρθηκαν έγκαιρα μέτρα με το στοιχείο της πρόγνωσης και της προοπτικής ούτως ώστε να προλάβουν αυτές τις εξελίξεις με βάση τις αλλαγές που σημειώνονται. Δηλαδή, η αύξηση του αριθμού των μαθητών κατά εξακόσιους, σημαίνει τουλάχιστον είκοσι τέσσερις νέες αίθουσες με είκοσι πέντε τουλάχιστον μαθητές. Συνέπεια της μη λήψης αυτών των μέτρων είναι να παρουσιάζεται αυτό το φαινόμενο, ιδιαίτερα στο Γ' Δημοτικό Σχολείο, όπου από τα δεκαοκτώ τμήματα τα επτά να στεγάζονται στο Γ' Γυμνάσιο προσωρινά ως τα Χριστούγεννα, τα δεκατέσσερα τμήματα του Α' Δημοτικού Σχολείου να λειτουργούν σε επτά κανονικές αίθουσες ενώ τα υπόλοιπα στις αίθουσες προβολών μουσικής και στους διαδρόμους κ.ο.κ. 

Συνεπώς τα μέτρα που παίρνετε θα ήταν πιο σωστό να τα είχατε πάρει πιο έγκαιρα και τουλάχιστον να προχωρήσουν αποφασιστικά έτσι που να μην παρουσιάζεται το φαινόμενο όπου είχατε βολευτεί, θα μπορούσαμε να πούμε με το λυόμενο... 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ολοκληρώστε. 

ΣΤΑΥΡΟΣ ΠΑΝΑΓΙΩΤΟΥ: ...το οποίο όπως γνωρίζετε από την τεχνική υπηρεσία κρίθηκε τελείως ακατάλληλο και επικίνδυνο. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο για να δευτερολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι προφανές ότι η οξύτητα του προβλήματος της σχολικής στέγης στο Κιλκίς 

 

 

  

Σελίδα 2117 

δεν οφείλεται σε ολιγωρία προηγουμένων κυβερνήσεων αλλά σε έκτακτους λόγους μιας πληθυσμιακής έκρηξης και μιας μαθητικής πληθυσμιακής έκρηξης αντίστοιχα. Αυτό το ομολόγησε και ο ίδιος ο συνάδελφος. 'Οταν ξαφνικά σου έρχονται εξακόσια παιδιά στην πόλη πως θα αντιμετωπίσεις το θέμα; 

Γι' αυτό ακριβώς και μόλις το Μάιο με πρόσκληση του νομάρχη και όλων των τοπικών παραγόντων ανέβηκε συνεργείο του ΟΣΚ με επικεφαλής τον Πρόεδρό του και επιχείρησε την καταγραφή του προβλήματος και τον προγραμματισμό της αντιμετώπισής του μέσα σε μια πενταετία. Δεν αντιμετωπίζεται το πρόβλημα της σχολικής στέγης από τη μια μέρα στην άλλη. Αντιμετωπίζεται όμως με διαφορετικούς τρόπους, με πολλαπλούς και ποικιλόμορφους τρόπους ... 

ΣΤΑΥΡΟΣ ΠΑΝΑΓΙΩΤΟΥ: Είχε υποσχεθεί ότι το Σεπτέμβρη θα λειτουργούσε... 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, δεν σας διέκοψα. Συμπατριώτη, παρακαλώ να ολοκληρώσω. 

Για να ολοκληρωθεί ένα πενταετές πρόγραμμα, πρέπει να περιμένουμε τα μισά της πενταετίας για να κάνουμε και μια αξιολόγηση του αποτελέσματος, είτε να το επιβραβεύσουμε είτε να το αποδοκιμάσουμε. 

Εδώ, ο προγραμματισμός ξεκίνησε την άνοιξη, το Μάρτιο του 1998, βρισκόμαστε ακόμα στο 1998 και προφανώς σας είπα ότι οι προκατασκευασμένες αίθουσες ήδη έχουν ετοιμαστεί και σε λίγο νομίζω ότι θα αποσταλούν. Εξάλλου, δεν υπήρξε καμία καθυστέρηση στο τακτικό πρόγραμμα χρηματοδότησης του Νομού Κιλκίς. Και απ'ό,τι βλέπω από την έκθεση του ΟΣΚ εδώ, η Νομαρχιακή Αυτοδιοίκηση χρηματοδοτήθηκε με τα ποσά των σαράντα εκατομμυρίων (40.000.000) δραχμών για κατασκευές και των εξήντα εκατομμυρίων (60.000.000) δραχμών για επισκευές και συντηρήσεις. 

Επομένως, και στα πλαίσια της τακτικής αντιμετώπισης του προβλήματος, η Κυβέρνηση αντέδρασε με έγκαιρο και θετικό τρόπο, αλλά και στα πλαίσια ενός μακροπρόθεσμου προγραμματισμού για τη συνολική αντιμετώπιση του προβλήματος. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η υπ'αριθμόν 3313/30-10-98 ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη, προς τον Υπουργό Εθνικής Παιδείας και Θρησκευμάτων, σχετικά με την λήψη μέτρων επίλυσης των προβλημάτων, λόγω έλλειψης διδακτικού και βοηθητικού προσωπικού στα Δημόσια Σχολεία του Πειραιά. 

Η ερώτηση της κυρίας συναδέλφου έχει ως εξής: 

"Για πολλοστή φορά είδαν το φως της τοπικής δημοσιότητας τα σοβαρά προβλήματα που υπάρχουν στα περισσότερα δημόσια σχολεία του Πειραιά και έχουν σαν αποτέλεσμα την υποβάθμιση της εκπαιδευτικής διαδικασίας. Το θέμα έγινε πρωτοσέλιδο στην τοπική εφημερίδα "ΦΩΝΗ ΤΟΥ ΠΕΙΡΑΙΑ". 

Το πρώτο τρίμηνο βρίσκεται σχεδόν στο μέσον του και ακόμα δεν έχουν πληρωθεί οι κενές θέσεις εκπαιδευτικών που ανέρχονται σε διακόσιες ογδόντα, με βάση τα στοιχεία εγγράφου της Διεύθυνσης Δευτεροβάθμιας Εκπαίδευσης προς την ΕΛΜΕ Πειραιά. Σημαντικά είναι και τα κενά που παρουσιάζονται σε βοηθητικό και διοικητικό προσωπικό. Είναι κενές εκατόν τριάντα θέσεις επιστατών, εκατόν τριάντα οκτώ θέσεις γραμματέων και εκατόν σαράντα πέντε θέσεις φυλάκων, με αποτέλεσμα να δημιουργούνται καθημερινά προβλήματα στα σχολεία. Τέλος, η Νομαρχία Πειραιά χρωστά στους καθηγητές εκατόν ενενήντα έξι εκατομμύρια δραχμές από υπερωρίες, επιτροπές και οδοιπορικά, που οφείλεται στη χαμηλή χρηματοδότηση από τον κρατικό προϋπολογισμό και τη στάση του Περιφερειάρχη να μην αποδεσμεύει το 100% των επιχορηγήσεων. Και σαν να μην έφταναν αυτά, χρήματα που προορίζονταν για κάλυψη εκπαιδευτικών αναγκών χρησιμοποιήθηκαν στη ΝΕΛΕ για προεκλογικούς και ρουσφετολογικούς λόγους. 

Η εκπαιδευτική "μεταρρύθμιση" δεν μπορεί να προχωρήσει όταν το Υπουργείο περιφρονεί τους καθηγητές και τις εκπαιδευτικές ανάγκες των μαθητών. 

Ερωτάται ο κύριος Υπουργός: 

1. Πότε θα προχωρήσει στην κάλυψη των κενών θέσεων εκπαιδευτικών στα σχολεία του Πειραιά. 

2. Πότε θα προχωρήσει στην κάλυψη των κενών θέσεων βοηθητικού, φυλακτικού και διοικητικού προσωπικού στα σχολεία του Πειραιά. 

3. Πότε θα προχωρήσει στην αποζημίωση των καθηγητών, καταβάλλοντας τις οφειλές για υπερωρίες κ.λπ. 

4. Προτίθεται να ελέγξει την καταγγελία που θέλει, χρήματα που προορίζονταν για ανάγκες των σχολείων του Πειραιά να χρησιμοποιήθηκαν από τη ΝΕΛΕ". 

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει και πάλι το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Να απαντήσουμε σε μία ερώτηση, δηλαδή σε τέσσερις. Εν πάση περιπτώσει, θα το επιχειρήσουμε. 

ΣΤΥΛΙΑΝΗ ΑΛΦΙΕΡΗ: Είναι από επαναφορά. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχω τρία λεπτά, είναι τέσσερα τα σκέλη των ερωτήσεων και η κάθε απάντηση θέλει από τρία λεπτά. 

Εν πάση περιπτώσει, ας ξεκινήσω από το εκπαιδευτικό προσωπικό στον Πειραιά. 

'Εγιναν διορισμοί τακτικών και αναπληρωτών εκπαιδευτικών που μέχρι τις προάλλες ξεπέρασαν τους πεντακόσιους. 'Ετσι διαμορφώθηκε συνολικά ο αριθμός των χιλίων τετρακοσίων εβδομήντα οκτώ (1.478) εκπαιδευτικών για δέκα χιλιάδες πεντακόσιους εξήντα πέντε μαθητές και η αναλογία είναι ένας καθηγητής προς επτά μαθητές. Τώρα, άλλα είναι τα κενά των αναπληρωτών, άλλα είναι τα κενά των ωρομισθίων. 

'Οταν ένας εκπαιδευτικός καλείται να προσφέρει τις υπηρεσίες του για λιγότερες από δώδεκα ώρες, προσλαμβάνεται ως ωρομίσθιος. 'Οταν είναι για παραπάνω από έντεκα ώρες, από δώδεκα και πλέον δηλαδή, προσλαμβάνεται ως αναπληρωτής. 

Το Υπουργείο Παιδείας διόρισε εκπαιδευτικούς σε όλα τα κενά στα οποία έπρεπε να πάνε αναπληρωτές. 

Από εκεί και πέρα, η πρόσληψη των ωρομισθίων γίνεται με ευθύνη της νομαρχίας, αλλά και με χρηματοδότηση σε νομαρχιακό επίπεδο. 

Ακριβώς εδώ συσχετίζω και το επόμενο ερώτημά σας και σας λέω ότι το κονδύλιο το οποίο οφείλεται, είχε πιστωθεί απευθείας στον προϋπολογισμό της Νομαρχιακής Αυτοδιοίκησης Πειραιά. Εάν δεν κατεβλήθει δεν φταίει το Υπουργείο Παιδείας. Φταίει η χρήση και η διαχείριση του προϋπολογισμού που έγινε από τη Νομαρχιακή Αυτοδιοίκηση Πειραιά. Δεν πλήρωσε τις υπερωρίες ή τις ωρομισθίες αυτού του έκτακτου εκπαιδευτικού προσωπικού. 

Παρ' όλα αυτά, το Υπουργείο Παιδείας καταβάλλει προσπάθειες έστω και αυτήν τη διαχειριστική έλλειψη της Νομαρχίας του Πειραιά να την καλύψει με διάφορες ενέργειές του προς την πλευρά του Υπουργείου Εθνικής Οικονομίας και Οικονομικών. 

'Οσον αφορά τη ΝΕΛΕ, έχω την απάντηση του Γενικού Γραμματέα Λαϊκής Επιμόρφωσης που λέει ότι ουδέποτε αποσύρθηκαν χρήματα από κωδικούς που αφορούν αποκλειστικά την εκπαίδευση, για άσχετους προς αυτήν σκοπούς. Υπάρχει στη Νομαρχία Πειραιά ο υπ' αριθμόν 2434 κωδικός της δευτεροβάθμιας εκπαίδευσης με τίτλο "Επιχορηγήσεις ΝΕΛΕ", μέσω του οποίου επιχορηγήθηκαν τουλάχιστον από το 1996 νόμιμες επιμορφωτικές δραστηριότητες της ΝΕΛΕ, πολλές απο τις οποίες μέσα στο χώρο της εκπαίδευσης. Ας σημειωθεί, όπως καταλήγει και ο κ. Παυσανίας Ζακολίκος, ότι σύμφωνα με τον Οργανισμό της Νομαρχίας Πειραιά, οι υπηρεσίες Λαϊκής Επιμόρφωσης αποτελούν Τμήμα της Διεύθυνσης Δευτεροβάθμιας Εκπαίδευσης. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, η ερώτηση αυτή έγινε στις 30.10.98, δηλαδή δεν ήταν επίκαιρη, απλά κληρώ-

 

 

  

Σελίδα 2118 

θηκε, γιατί δεν μας κάνατε την τιμή να απαντήσετε. Δηλαδή ήταν γραπτή η ερώτηση προς εσάς, για να μπορείτε με άνεση να μας απαντήσετε και να μας δώσετε όλες αυτές τις πληροφορίες που ζητάμε. Βέβαια δεν κάνατε την τιμή ούτε εσείς ούτε οι υπηρεσίες σας να μας απαντήσετε και όπως μου δίνει το δικαίωμα ο νόμος, την κλήρωσα. 

Το πιο τραγικό από όλα είναι, κύριε Υφυπουργέ, ότι σήμερα, 8 Δεκεμβρίου, έχουμε τα ίδια προβλήματα και πιο σημαντικά. Δηλαδή τα πενήντα ακόμα κενά που υπάρχουν είναι σε θέσεις αιχμής, δηλαδή στην πληροφορική, στις ξένες γλώσσες και στις τεχνικές ειδικότητες. 

'Οσον αφορά το διοικητικό προσωπικό κλπ., δεν υπάρχει κανένας διορισμός. Τα εκατόν ενενήντα έξι εκατομμύρια (196.000.000) δραχμές και σήμερα που μιλάμε, δεν έχουν δοθεί στους εκπαιδευτικούς. 

Θέλω να σας πω, κύριε Υφυπουργέ, ότι τα παιδιά που βγήκαν στους δρόμους και του Πειραιά και της Αθήνας, έστειλαν κάποιο μήνυμα στο Υπουργείο σας, που πρέπει να το ακούσετε. Γιατί εκ των πραγμάτων αποδεικνύεται ότι η μεταρρύθμιση, που όπως λέτε εσείς ότι προσπαθεί να ταράξει κοιμώμενες συνειδήσεις, δεν μπορεί να γίνει ούτε σε σχολεία αχούρια ούτε με απλήρωτους καθηγητές ούτε ακόμη με ένα τρόπο αδιαφανούς διαχείρισης κονδυλίων. Γιατί πολλές φορές σ' αυτήν την Αίθουσα είπαμε ότι δεν έχουν πληρωθεί οι καθηγητές και εσείς παραπέμπετε στη Νομαρχιακή Αυτοδιοίκηση και η Νομαρχιακή Αυτοδιοίκηση παραπέμπει σε σας και αρχίζει να γυρίζει το πράγμα επικίνδυνα. 

'Οταν μιλάμε για διαφανή διαχείριση των χρημάτων, είσθε υποχρεωμένος να μας απαντήσετε με ποια μέτρα ή με ποιους μηχανισμούς ελέγχετε αυτό το δημόσιο χρήμα. 

Επίσης, θα πρέπει να σας πούμε ότι ο Πειραιάς δεν μπορεί με αυτούς τους αριθμούς, που δεν έχουν καμία σχέση με την πραγματικότητα, να υπηρετήσει τη μεταρρύθμιση που εσείς την αναφέρετε με τόση σιγουριά. 

Καλό θα είναι να πάρετε και ένα μήνυμα, ότι η μεταρρύθμιση δεν προχωράει με τους ρυθμούς που θέλετε και ειδικά στον Πειραιά. Η κατάσταση είναι τραγική. Και σας καλώ να έρθετε συγκεκριμένα να δούμε τον Πειραιά. Να τον περπατήσουμε για να δείτε ποια κατάσταση επικρατεί. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μετα τις 31.10.97, κυρία συνάδελφε, πήγα εγώ προσωπικά στον Πειραιά και έκανα μία συνάντηση με τους προϊσταμένους γραφείων. Δεν ήταν παρών προφανώς ο κ. Συγγελάκης για ευνόητους λόγους. Και μαζί τους κάναμε μία ανάλυση της κατάστασης. Τους κάλεσα να επισκεφθούν όλα τα σχολεία του Πειραιά και ο καθένας στον τομέα ευθύνης του να καταγράψει το πρόβλημα και να μου το στείλει εάν υπάρχει. 

Δεν έχει έλθει ακόμη στο γραφείο μου κανένα απ'αυτά τα προβλήματα, τα οποία εσείς αναφέρετε στην επίκαιρη ερώτησή σας. 

Εγώ ήθελα να σας πω και κάτι άλλο. Από την επιτόπια επίσκεψή μου στον Πειραιά και έτσι μια πρόχειρη ανίχνευση που έκανα, διεπίστωσα ότι υπάρχουν αναπληρωτές οι οποίοι ουσιαστικά είναι αργόμισθοι. Αυτή η παρατήρησή μου έχει νόημα. Και έχει νόημα διότι, επαληθεύεται από τους αριθμούς. 'Οταν έχεις έναν καθηγητή για επτά μαθητές, είναι δυνατόν να υπάρχει πρόβλημα έλλειψης καθηγητών; Μπορεί να υπάρχει πρόβλημα για παράδειγμα στην έλλειψη καθηγητών πληροφορικής. Γιατί εξαντλήθηκε όλος ο κατάλογος των διαθεσίμων για διορισμό είτε τακτικών είτε αναπληρωτών εκπαιδευτικών της πληροφορικής. Και από εδώ και πέρα, θα δούμε και θα το ρυθμίσουμε εντός των ημερών, εάν υπάρχουν κάποια κενά με έκτακτη υπουργική απόφαση να καλυφθεί αυτό. Αλλά μη λέμε ότι η Κυβέρνηση δεν έκανε τους διορισμούς που έπρεπε και άφησε οργανικά κενά ακάλυπτα. 

Αγαπητοί συνάδελφοι, με την έναρξη του σχολικού έτους και μέχρι σήμερα, διορίστηκαν οκτώμισι χιλιάδες τακτικοί και έντεκα χιλιάδες αναπληρωτές και ωρομίσθιοι. Δηλαδή, δεκαεννιάμισι χιλιάδες εκπαιδευτικοί. 'Εχουμε πλεόνασμα εκπαιδευτικών και έχουμε μείωση του μαθητικού πληθυσμού. Αυτό πρέπει να μας ανησυχεί, το δεύτερο. Ευχαριστώ. 

ΣΤΥΛΙΑΝΗ ΑΛΦΙΕΡΗ: Πάντως, κύριε Υπουργέ... 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Δεν γίνεται διάλογος, πέραν εκείνων που προβλέπει ο Κανονισμός. 

Εισερχόμαστε στις αναφορές και ερωτήσεις δευτέρου κύκλου: 

Πρώτη είναι η με αριθμό 2486/22.9.98 ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Σαρρή προς τον Υπουργό Οικονομικών, σχετικά με τις ενέργειες της Κυβέρνησης για την επίλυση των προβλημάτων που αντιμετωπίζουν τα αμπελοειδή προϊόντα της Κρήτης. 

Η ερώτηση του κυρίου συναδέλφου σε περίληψη έχει ως εξής: 

"Tα αμπελοειδή προϊόντα της Κρήτης αντιμετωπίζουν αυτήν την περίοδο σοβαρά προβλήματα. 

Α. ΣΤΑΦΙΔΑ ΣΟΥΛΤΑΝΙΝΑ. 

Η σταφίδα διέρχεται ίσως την μεγαλύτερη κρίση των τελευταίων δεκαετιών, λόγω της καιρικών συνθηκών. Η παραγωγή της έχει μειωθεί από πέρυσι 40%-45% περίπου. 

Β. ΣΤΑΦΥΛΙ ΣΟΥΛΤΑΝΙ ΓΙΑ ΟΙΝΟΠΟΙΗΣΗ. 

Εφόσον σύμφωνα με τον Κανονισμό μόνο 10% από την παραγωγή του επιτρέπεται να χρησιμοποιηθεί στην αναπαραγωγή, το Υπουργείο Γεωργίας πρέπει να επιτρέψει στους παραγωγούς το περίσσευμα να το δίνουν για οινοποίηση. 

Γ. ΟΙΝΟΣΤΑΦΥΛΑ. 

Λόγω της φυλλοξήρας υπήρξε πρόγραμμα αλλαγής των καλλιεργειών με αποτέλεσμα α) να μειωθεί η παραγωγή κατά 25%, β) να ακριβήνει η πρώτη ύλη και γ) να χαθούν κάποιες αγορές του εξωτερικού. 

Επιπλέον η αθρόα εισαγωγή μεγάλων ποσοτήτων κρασιού από την Ισπανία, τη Χιλή κλπ., δημιουργεί πολλά προβλήματα. 

Δ. ΣΤΑΦΥΛΙΑ ΕΠΙΤΡΑΠΕΖΙΑ ΓΙΑ ΕΞΑΓΩΓΗ. 

Η ποιότητα του εξαγώγιμου σταφυλιού είναι υψηλού επιπέδου λόγω του ενδιαφέροντος των παραγωγών, όμως απουσιάζει ο προγραμματισμός και ο συντονισμός των εξαγωγικών φορέων. 

Ερωτάται ο κύριος Υπουργός: 

Σε τι ενέργειες έχουν προβεί ή πρόκειται να προβούν για την επίλυση των χρονιζόντων αυτών σοβαρών προβλημάτων που αντιμετωπίζουν τα αμπελοειδή προϊόντα της Κρήτης". 

O Yφυπουργός Οικονομικών κ. Δρυς έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, όπως είναι κατανοητό, θα απαντήσω μόνο στα θέματα που αφορούν το Γενικό Χημείο του Κράτους και την ευθύνη που έχει σχετικά με τον έλεγχο εισαγωγής, διακίνησης χύμα κρασιού ως και των οίνων ονομασίας προσέλευσης. 

Κύριε συνάδελφε, όπως γνωρίζετε με βάση τον κανονισμό 2392/89, όλοι οι οίνοι που εισάγονται στην Ελλάδα, κοινοτικοί ή τρίτων χωρών, πρέπει να φέρουν στην ετικέτα τους την ένδειξη της χώρας προέλευσης. Αν εισάγονται χύμα ή εμφιαλώνονται στην Ελλάδα, είναι υποχρεωτική η αναγραφή της χώρας προέλευσης, καθώς και πλήρη στοιχεία του εμφιαλωτή. Σας αναφέρω μόνο ότι επιτρέπεται η ανάμειξη οίνων από χώρες της Κοινότητας, αλλά δεν επιτρέπεται η ανάμειξη κοινοτικού οίνου με οίνους τρίτων χωρών. 

'Οπου στο παρελθόν διαπιστώθηκαν παραβάσεις ιδίως στην περίπτωση μειγμάτων, επεβλήθησαν κυρώσεις από τις υπηρεσίες του Γενικού Χημείου του Κράτους και μάλιστα με υψηλά διοικητικά πρόστιμα, όπως για παράδειγμα στη Θήβα, στην Κόρινθο και την Πάτρα. 

Σχετικά με τους οίνους ονομασίας προέλευσης, δηλαδή τους οίνους ποιότητας που ενδιαφέρουν ιδιαίτερα την Κρήτη και παράγονται σε καθορισμένες περιοχές στο γεωγραφικό έδαφος της κοινότητας, είναι δημοσιευμένος ο σχετικός κατάλογος σύμφωνα με τον κανονισμό 823/87 στην επίσημη εφημερίδα των Ευρωπαϊκών Κοινοτήτων. 

Δυστυχώς όμως, κύριε Σαρρή, συγκρίνοντας αυτούς τους 

  


 

  

Σελίδα 2119 

καταλόγους βλέπουμε ότι η Ελλάδα έχει πολύ μικρότερο αριθμό οίνων ονομασίας προέλευσης σε σχέση με άλλα οινοπαραγωγά κράτη όπως η Γαλλία, η Ιταλία, η Πορτογαλία και η Ισπανία. Επίσης στο δημοσιευόμενο κατάλογο για τους ελληνικούς οίνους φαίνεται ότι οι ονομασίες προέλευσης που υπάρχουν έχουν νομοθετηθεί μόνον τα έτη 1971, 1972, 1979 και 1982. 'Εκτοτε δυστυχώς έχει προστεθεί μία μόνο ονομασία προέλευσης το 1994 κατόπιν σχετικού αιτήματος του ενδιαφερομένου και μελέτης του Ινστιτούτου Αμπέλου και Οίνου, που υποβλήθηκε στην Κεντρική Επιτροπή Προστασίας Οινοπαραγωγής (ΚΕΠΟ). 

Πρέπει να τονισθεί ότι ο χαρακτηρισμός των οίνων ως οίνων ποιότητας προστασίας προέλευσης η οποία διασφαλίζει και τα συμφέροντα των οινοπαραγωγών και τα γενικότερα συμφέροντα της ελληνικής γεωργίας απαιτεί εξαιρετικά ποιοτικά χαρακτηριστικά και ειδικές συνθήκες εδαφολογικές και κλιματολογικές. Γι' αυτό δίνεται μόνο στις περιπτώσεις που πληρούν αυτά τα χαρακτηριστικά. 

Η εκτίμηση του Γενικού Χημείου του Κράτους είναι ότι η ελληνική οινοπαραγωγή έχει σημαντικά περιθώρια παραγωγής οίνων ονομασίας προέλευσης και ότι δεν είναι προς το συμφέρον της ελληνικής γεωργίας να συνεχίζεται η παραγωγή και εξαγωγή ελληνικών οίνων σε βαρέλια των εκατό ή των εκατόν σαράντα λίτρων. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σαρρής έχει το λόγο. 

ΔΗΜΗΤΡΙΟΣ ΣΑΡΡΗΣ: Η ερώτηση που συζητάμε είναι μια κραυγή αγωνίας, ένα σήμαντρο για τους κινδύνους που αντιμετωπίζουν τα αμπελοειδή προϊόντα της Κρήτης. Απευθύνεται σε μια σειρά Υπουργών. Αυτήν τη στιγμή συζητάμε μόνο το κομμάτι που αφορά το Υπουργείο Οικονομικών. Θα ήθελα να ευχαριστήσω τον κ. Δρύ για τις διευκρινίσεις που δίνει. Ουσιαστικά αναγνωρίζει το μεγάλο πρόβλημα που αντιμετωπίζει η ελληνική οινοπαραγωγή. 

Τα οινοστάφυλα περνούν μια μεγάλη κρίση. Με την φυλλοξήρα υπήρχε ένα πρόγραμμα εγκατάλειψης αμπελώνων που χρησιμοποιήθηκε από τους οινοπαραγωγούς. Επειδή δόθηκε η ευκαιρία να εισπράξουν την επιδότηση εγκατάλειψης και να αλλάξουν καλλιέργεια φυτεύοντας ελαιώνες είχαν τα δυσάρεστα αποτελέσματα να μειωθεί η παραγωγή κατά 75% να ακριβήνει η πρώτη ύλη, να χαθούν κάποιες αγορές του εξωτερικού, λόγω έλλειψης ποιοτικών σταφυλιών. 

Βέβαια, τα τελευταία χρόνια έγινε αθρόα εισαγωγή μεγάλων ποσοτήτων κρασιού από την Ισπανία τη Χιλή και τα Σκόπια. Υπάρχει η πιθανότητα να διατεθεί στην αγορά κρασί ελληνικής ονομασίας και προέλευσης που θα είναι αποτέλεσμα ανάμειξης ελληνικού και ξένου κρασιού. Μπορεί να επιτρέπεται η ανάμειξη ελληνικού κρασιού με κοινοτικό, αλλά αυτό πρέπει να αναγράφεται στην ταμπέλα. Δηλαδή ότι τόσο τοις εκατό είναι γαλλικό και τόσο τοις εκατό είναι ελληνικό. 

Βέβαια, δεν μπορεί να σταματήσει η εισαγωγή ξένου κρασιού χύμα.Πρέπει όμως να ελεγχθεί η διάθεσή του. Αυτό είναι δουλειά του Γενικού Χημείου του Κράτους. Πρέπει να αναγράφεται στην ετικέττα της φιάλης η χώρα ή οι χώρες παραγωγής, τα ποσοστά πρόσμειξης και η εταιρεία εμφιάλωσης. Οι οργανώσεις πρέπει να συμφωνήσουν -αυτό είναι δουλειά της Κυβέρνησης- σε τοπικό ή και σε πανελλήνιο επίπεδο για την μείωση των πολλών ονομασιών προέλευσης. Ακόμη πρέπει να παρακινηθούν οι παραγωγοί για παραγωγή ποιοτικών ποικιλιών. Να ενημερωθούν για τις δυνατότητες του ελληνικού κρασιού. Να γίνουν έρευνες για νέες αγορές με σκοπό την κατάκτησή τους. Να υπάρξει εφαρμογή αυστηρών προδιαγραφών και πρόγραμμα εμπορίας κρασιού, ώστε η κρίση να ξεπεραστεί όσο το δυνατόν πιο ήπια. 

Είναι γεγονός ότι το Γενικό Χημείο του Κράτους έχει πατάξει φαινόμενα νοθείας στο παρελθόν μετά από δικές μας ερωτήσεις και επερωτήσεις για νοθεύσεις και για ληστρική επιδρομή πάνω στους κοινοτικούς πόρους. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Δεν έχω να προσθέσω τίποτε άλλο, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 246/15.7.98 ερώτηση του Βουλευτή της Νέας Δημοκρατίας κ. Βασιλείου Κορκολόπουλου προς τον Υφυπουργό Πολιτισμού (Αρμόδιο για θέματα Αθλητισμού), σχετικά με τις προθέσεις της Κυβέρνησης για τη διεξαγωγή των κωπηλατικών αγώνων της Ολυμπιάδας του 2004 στη λίμνη Καϊάφα του Νομού Ηλείας. 

'Εχουμε και εδώ θάλασσες. Είναι ο Πειραιάς, η Σαλαμίνα, το Πέραμα. Εκτός και αν έχουν ανάγκη από ιαματική θεραπεία οι κωπηλάτες. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, οι κωπηλατικοί αγώνες γίνονται σε λίμνες και όχι στη θάλασσα. 

ΠΡΟΕΔΡΕΥΩΝ (Παναγιώτης Ν. Κρητικός): Η ερώτηση του κ. Κορκολόπουλου σε περίληψη έχει ως εξής: 

"Με την από 10.7.98 επιστολή μου (επισυνάπτεται), ο κ. Υπουργός Πολιτισμού παρεκλήθη να λάβει θέση για τη διεξαγωγή των Κωπηλατικών Αγώνων της Ολυμπιάδας του 2004 στη Λίμνη του Καϊάφα. 

Με αυτά τα δεδομένα ο κύριος Υπουργός Πολιτισμού ερωτάται: 

1. Εάν υπάρχει πρόβλημα για τη θέση κατασκευής του κωπηλατοδρομείου στο Σχοινιά Αττικής, κυρίως για λόγους περιβαλλοντικούς και τι πρόταση θα γίνει στη ΔΟΕ στις 3.9.98; 

2. Η Λίμνη του Καϊάφα θα αποτελεί κατά πρώτη προτεραιότητα την εναλλακτική λύση;". 

Ο Υφυπουργός Πολιτισμού έχει το λόγο. 

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, ο φάκελος υποψηφιότητας για τη διοργάνωση των Ολυμπιακών Αγώνων του 2004 προβλέπει ως χώρο εγκατάστασης του κωπηλατηρίου την περιοχή Σχοινιά. 

Θα ήθελα να ενημερώσω τον αγαπητό συνάδελφο, ότι ένα κωπηλατήριο είναι κυρίως μία εγκατάσταση που οφείλει να γίνει στην ξηρά και όχι εντός λίμνης, γιατί χρειάζεται έναν υφαλαύλακα τουλάχιστον εκατόν είκοσι μέτρων πλάτους και δύο εξέδρες τουλάχιστον δυόμισι χιλιομέτρων από τη μία και από την άλλη πλευρά. 

Εάν μία τέτοια εγκατάσταση τη φαντασθούμε μέσα σε μία λίμνη, κατανοούμε ότι δημιουργούμε ένα πολύ σημαντικό πρόβλημα ανατροπής των δεδομένων της περιοχής. Γι' αυτό όλα τα σύγχρονα κωπηλατήρια είναι έργα ξηράς, δεν είναι έργα τα οποία γίνονται μέσα σε υγρό στοιχείο. Επιλέγεται ένας χώρος και ανοίγεται ένας υφαλαύλακας. Ο χώρος επιλέγεται με κριτήρια τα οποία ισχύουν στη Διεθνή Ολυμπιακή Επιτροπή και στην Παγκόσμια Ομοσπονδία Κωπηλασίας, αλλά που αντέχουν και στην κοινή λογική. Χρειαζόμαστε νερό, γι' αυτό έχει επιλεγεί ο Σχοινιάς, επειδή υπάρχουν τα νερά της Μακαρίας Πηγής. Ταυτόχρονα χρειαζόμαστε να έχουμε συνθήκες περιβάλλοντος, που δεν δημιουργούν κανένα απολύτως πρόβλημα στη διεξαγωγή των αγώνων. 

Εμείς έχουμε μελετήσει σοβαρά τις μεγάλες δυνατότητες που παρέχει η λίμνη Καϊάφα και σύντομα θα γίνουν ανακοινώσεις, γιατί βρισκόμαστε σε επαφή με τη Διεθνή Ολυμπιακή Επιτροπή για μία πολύ σημαντική αξιοποίηση της λίμνης Καϊάφα. 'Ηδη στις 29 Οκτωβρίου σε μία συνάντηση που είχα τόσο εγώ όσο και ο Πρόεδρος της Ελληνικής Ολυμπιακής Επιτροπής με τον Πρόεδρο της Διεθνούς Ολυμπιακής Επιτροπής, τον Χουάν Αντόνιο Σάμαραγκ, θέσαμε υπόψη του ένα κείμενο εργασίας, το οποίο βρίσκεται στη φάση της έγκρισης τόσο από την Ελληνική Ολυμπιακή Επιτροπή όσο και από τη Διεθνή Ολυμπιακή Επιτροπή, να αξιοποιηθεί δηλαδή η λίμνη Καϊάφα, για μία σημαντική διεθνή πρωτοβουλία που θα έχει χαρακτηριστικά μόνιμης διεξαγωγής αγώνων. Επίσης κανείς δεν μπορεί να αγνοήσει ότι το νέο άθλημα που θα μπει το 2004 είναι το θαλάσσιο σκι και η λίμνη Καϊάφα μπορεί να υπηρετήσει τέτοιες ανάγκες. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κορκολόπουλος έχει το λόγο. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, θα πρέπει να επισημάνω, ότι είχα κάνει την ερώτησή μου στις 15 Ιουλίου και σήμερα, Δεκέμβριο μήνα, ερχόμαστε να συζητήσουμε για 

  


 

  

Σελίδα 2120 

ένα θέμα στο οποίο ο κύριος Υπουργός, παρ' όλο που ήταν αρκετά κατατοπιστικός, θα έλεγα ότι ως εκπρόσωπος της Κυβέρνησης μάλλον προσέθεσε ακόμα ένα τούβλο στο τείχος της σιωπής και της αδιαφορίας που υπάρχει γύρω από το θέμα Ολυμπιακοί Αγώνες, Ηλεία, Αρχαία Ολυμπία. Το εννοώ όταν λέω ότι προσθέσατε ένα ακόμα τούβλο! 

Εξηγούμαι: Κατ'αρχήν θα έπρεπε να έχετε απαντήσει με ειλικρίνεια και εγκαίρως στα εύλογα ερωτήματα που τίθενται η περιοχή του Σχοινιά και τις άλλες περιοχές της Ελλάδος που ενδιαφέρονται, αν για περιβαλλοντικούς λόγους δεν χρησιμοποιηθεί ο Σχοινιάς, τι γίνεται με το θέμα των Ολυμπιακών Αγώνων κωπηλασίας. 

Ξέρετε πολύ καλά και την ιδιοτυπία από την οποία υποχρεωθήκαμε να κάνουμε τα έργα σε ακτίνα της τάξεως -αν θυμάμαι καλά- των σαράντα χιλιομέτρων, γύρω από την Αθήνα. Οι Ολυμπιακοί Αγώνες όμως δεν είναι αγώνες της Αθήνας αλλά είναι αγώνες της Ελλάδος. 

Με αυτό το δεδομένο όμως, κύριε Υφυπουργέ, έχει περάσει ένας και πλέον χρόνος και δεν έχετε βγει ευθέως να πείτε τι θα κάνετε για την Αρχαία Ολυμπία σε σχέση με το 2004, τι θα κάνετε στην Ηλεία. Και δεν πιστεύω ότι έχετε πλέον τη δυνατότητα της υλοποίησης οποιουδήποτε συγκεκριμένου έργου σ'αυτό το χρονικό διάστημα. 

Με αφορμή αυτήν την καθυστερημένη συζήτηση που γίνεται στη Βουλή -έχουν περάσει πέντε μήνες για να συζητήσουμε ένα επίκαιρο θέμα- σας καθιστώ πραγματικά υπεύθυνο για την ενημέρωση του τόπου μου, υπεύθυνο για την ενημέρωση του λαού της Ηλείας, που θέλει δεν θέλει δέχεται και τις επιρροές της Αχαϊας. 

Θέλω να επισημάνω ότι ως Υφυπουργός Πολιτισμού έχετε κάνει ενέργειες, που σας τιμούν, για το νομό σας. Σκεφθείτε, όμως, τον όμορο νομό που έχει το προνόμιο να είναι η κοιτίδα του ολυμπισμού και η Κυβέρνηση έχει φανεί μέχρι σήμερα αδύνατη, ανίκανη και ασυνεπής στο να πει τι επιτέλους θα κάνει. 

Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, ειλικρινά λυπάμαι γιατί ο αγαπητός συνάδελφος δεν είναι επαρκώς ενημερωμένος. Η Κυβέρνηση, μέσω του Υπουργείου Πολιτισμού, έχει αναθέσει μια μελέτη για τη συνολική ανάπτυξη της Ολυμπίας. Αυτή η μελέτη τέλειωσε, παρεδόθη. Πρόκειται για μία μελέτη με τεράστιο ενδιαφέρον που δίνει λύσεις στα μεγάλα προβλήματα που αναφέρονται σ' αυτό τον ιερό χώρο. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μελέτες. 

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Προφανώς. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Πότε θα τις υλοποιήσετε; 

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Χωρίς μελέτη, αγαπητέ συνάδελφε, δεν μπορούμε να κάνουμε κάτι. 

Αυτή η μελέτη που διήρκησε δύο χρόνια, σχεδόν όσο διήρκησε και η θητεία μου στο Υπουργείο, ολοκληρώθηκε, παρεδόθη και είμαστε έτοιμοι να ανακοινώσουμε τα συμπεράσματά της. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Θα την καταθέσετε στη Βουλή, κύριε Υφυπουργέ, αν σας ζητηθεί; 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Ο αείμνηστος Κωνσταντίνος Καραμανλής είχε ζητήσει τη μόνιμη τέλεση Ολυμπιακών Αγώνων στην Ολυμπία. Μπορώ να σας βεβαιώσω ότι ήδη ο Χουάν Αντόνιο Σάμαρακ δέχθηκε πρότασή μου -και να είμαστε λίγο προσεκτικοί- να τελούνται κάθε τέσσερα χρόνια στην Ολυμπία οι Ολυμπιακοί Αγώνες Νέων και ανέλαβε και το κόστος της μετακίνησης προς την Ολυμπία τεσσάρων χιλιάδων νέων απ' όλο τον κόσμο. 

Αυτές οι ανακοινώσεις θα γίνουν λεπτομερειακά. 'Ηδη έχει συγκληθεί στις 15 Δεκεμβρίου η Ολομέλεια της Ελληνικής Ολυμπιακής Επιτροπής. Και για το μόνο το οποίο δεν μπορεί να κατηγορηθεί αυτή η Κυβέρνηση είναι η αδιαφορία για την Ολυμπία, για τα ολυμπιακά θέματα και για τον αθλητισμό. Σας ευχαριστώ, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των αναφορών και ερωτήσεων. 

Ο συνάδελφος κ. Ιωάννης Τζωάννος ζητεί ολιγοήμερη άδεια απουσίας του στο εξωτερικό. 

Η Βουλή εγκρίνει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε. 

 

 

  

Σελίδα 2121 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη. 

Υπουργείου Μεταφορών και Επικοινωνιών. 

Ψήφιση στο σύνολο του σχεδίου νόμου: "Ρύθμιση θεμάτων του Οργανισμού Σιδηροδρόμων Ελλάδος (ΟΣΕ)". 

Η ψήφιση αυτού του νομοσχεδίου θα γίνει στη συνέχεια. 

Υπουργείου Εθνικής Οικονομίας. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των Υπηρεσιών". 

Αυτό το νομοσχέδιο θα συζητηθεί αμέσως μετά τις αγορεύσεις των εισηγητών στο νομοσχέδιο, που θα ακολουθήσει απόψε, για το ασφαλιστικό, προκειμένου να διατυπώσουν τις αντιρρήσεις τους τα κόμματα, τα οποία έχουν αρνητική θέση για την κύρωση του πρωτοκόλλου αυτού. 

Υπουργείου Εργασίας και Κοινωνικών Ασφαλίσεων. 

Μόνη συζήτηση επί της αρχής, των άρθρων και του συνόλου του σχεδίου νόμου: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Το νομοσχέδιο αυτό θα συζητηθεί κατά τη σημερινή συνεδρίαση. 

Υπουργείου Εσωτερικών, Δημόσιας Διοίκησης και Αποκέντρωσης. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. και άλλες διατάξεις". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό. 

Του ιδίου Υπουργείου. 

Μόνη συζήτηση επί της αρχής, των άρθρων και του συνόλου του σχεδίου νόμου: "Οικονομικοί πόροι της Νομαρχιακής Αυτοδιοίκησης και άλλες διατάξεις". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Μεταφορών και Επικοινωνιών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Κώδικα Οδικής Κυκλοφορίας". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Οικονομικών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Διαρρυθμίσεις στη φορολογία των αυτοκινήτων οχημάτων και άλλες διατάξεις". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό. 

Επανερχόμεθα στην ψήφιση στο σύνολο του σχεδίου νόμου του Υπουργείου Μεταφορών και Επικοινωνιών: "Ρύθμιση θεμάτων του Οργανισμού Σιδηροδρόμων Ελλάδος (ΟΣΕ)". 

Το νομοσχέδιο αυτό έχει διανεμηθεί. 

Ο κύριος Υπουργός Μεταφορών και Επικοινωνιών έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, έχω να κάνω κάποιες νομοτεχνικές βελτιώσεις. 

Στον τίτλο του νομοσχεδίου να προσθέσουμε και τις λέξεις "και άλλες διατάξεις", γιατί ψηφίσαμε τροπολογίες. 

Στο άρθρο 4, παράγραφος 4, εδάφιο γ', είναι η ένατη σειρά από της αρχής της παραγράφου, το άρθρο "η" πρέπει να αντικατασταθεί με το άθρο "οι". Δηλαδή ήταν: "Η δραστηριότητες που αφορούν στην εκμετάλευση..." και πρέπει να γίνει: "Οι δραστηριότητες που αφορούν στην εκμετάλευση...". 

Το άρθρο 12, παράγραφος 2, στην τέταρτη σειρά, παραπέμπει στην ΠΥΣ, η οποία εν τω μεταξύ άλλαξε. Δημοσιεύθηκε καινούρια ΠΥΣ. Αντί για: "ΠΥΣ 236/1994, ΦΕΚ 115 Α'", πρέπει να μπει: "ΠΥΣ 55/1998, ΦΕΚ 252 Α'". 

ΠΡΟΕΔΡΟΣ (Απόστολος Κακλαμάνης): Συγνώμη, αλλά είναι εντελώς άλλη απόφαση αυτή. Είναι άλλη πράξη. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δημοσιεύθηκε καινούρια πράξη εν τω μεταξύ, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Αυτή είναι του 1994. Βγήκε άλλη του 1998; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ναι, καινούρια. 

ΠΡΟΕΔΡΟΣ (Απόστολος Κακλαμάνης): Για το ίδιο θέμα; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Για το ίδιο θέμα. 

ΠΡΟΕΔΡΟΣ (Απόστολος Κακλαμάνης): Τι αφορά; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αφορά την τριμελή επιτροπή από την οποία εγκρίνονται οι προσλήψεις προσωπικού. Είναι η τριμελής επιτροπή εγκρίσεως προσωπικού, η οποία ανανεώνεται περιοδικά και αντικαταστάθηκε με νεότερη που πλέον ισχύει. 

Στο ίδιο άρθρο 12, παράγραφος 4, στοιχείο γ', στην πέμπτη σειρά του τελευταίου εδαφίου οι λέξεις "παράγραφος 3 του παρόντος" είναι "της παρούσης παραγράφου". Η παραπομπή είναι λάθος και γι'αυτό γίνεται "της παρούσης παραγράφου". 

Και ένα άλλο κύριε Πρόεδρε, που δεν ξέρω πώς είναι τελικά διατυπωμένο, αν δηλαδή έχει διορθωθεί ή όχι. Στο κείμενο που έχω είναι διορθωμένο, αλλά δεν ξέρω αν είναι με μολύβι ή κανονικά. 

Στο άρθρο 14, τρίτο μέρος, που αφορά τον ΚΩΕΑΠ, τον κανονισμό ωρών εργασίας, στο άρθρο 17, το στοιχείο ε' πρέπει να γίνει στοιχείο δ'. 

ΠΡΟΕΔΡΟΣ (Απόστολος Κακλαμάνης): Αυτά είναι απλά γραμματικά, αλλά αυτή η Πράξη του Υπουργικού Συμβουλίου είναι κάτι εντελώς διαφορετικό. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν ρυθμίζει θέμα επί της ουσίας, είναι διαδικαστικό ζήτημα κύριε Πρόεδρε. 

ΣΤΡΑΤΗΣ ΚΟΡΑΚΑΣ: Πώς το ξέρουμε αυτό το πράγμα; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Πώς δεν το ξέρετε; 

ΣΤΡΑΤΗΣ ΚΟΡΑΚΑΣ: Πού το ξέρουμε; 

ΠΡΟΕΔΡΟΣ (Απόστολος Κακλαμάνης): Να δούμε τη διάταξη πρώτα-πρώτα. 

Το άρθρο 12, στην παράγραφο 2 -δείτε αγαπητοί συνάδελφοι, οι εισηγητές και οι εκπρόσωποι- λέει: "Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, ύστερα από εγκριση της τριμελούς επιτροπής εγκρίσεως προσλήψεων ...", έλεγε "ΠΥΣ 236/1994, ΦΕΚ 115 Α'" και το αλλάζετε με το "ΠΥΣ 55/1998". 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Εξεδόθη καινούρια Πράξη Υπουργικού Συμβουλίου. Είναι διαδικαστικό, κύριε Πρόεδρε. Να μείνει και το παλιό, δεν μας δημιουργεί ιδιαίτερο πρόβλημα, διότι η παραπομπή είναι παραπομπή, αλλά το ορθό νομοτεχνικά είναι να βάλουμε την Πράξη Υπουργικού Συμβουλίου που εκδόθηκε εν τω μεταξύ. 

ΠΡΟΕΔΡΟΣ (Απόστολος Κακλαμάνης): Εάν υπάρχει αντίρρηση να παραμείνει η παλιά Πράξη Υπουργικού Συμβουλίου. 'Αλλωστε κάθε νέα ΠΥΣ από αυτές αναφέρεται νομίζω. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ακριβώς, η μία είναι συνέχεια της άλλης. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο. 

ΠΡΟΕΔΡΟΣ (Απόστολος Κακλαμάνης): Νομίζω ότι δεν υπάρχει άλλη παρατήρηση που να έχει σημασία. Αν συμφωνείτε 

  


 

  

Σελίδα 2122 

το αφήνουμε, αν δεν συμφωνείτε αλλάζει. 

Ορίστε κύριε Σιούφα, έχετε το λόγο. 

ΔΗΜΗΤΡΙΟΣ ΣΙΟΥΦΑΣ: Για να συμφωνήσουμε, ή θα πρέπει να έχουμε τις δύο Πράξεις Υπουργικού Συμβουλίου για να δούμε τι λέει η μία και η άλλη ή εκείνο το οποίο μπορούμε να δεχθούμε, είναι να παραμείνει ως έχει προσθέτοντας τη λέξη "ως ετροποποιήθη". 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ως ισχύει ή ως ετροποποιήθη. 

ΠΡΟΕΔΡΟΣ (Απόστολος Κακλαμάνης): Για να μην πελαγοδρομούμε, η διάταξη έχει ως εξής: "Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, ύστερα από έγκριση της τριμελούς επιτροπής εγκρίσεως προσλήψεων...". 

Εγώ νομίζω ότι μπορεί και να φύγει εντελώς η Πράξη Υπουργικού Συμβουλίου. Υπάρχει μία επιτροπή. Νομίζω ότι είναι ακριβώς η ίδια. Είναι ο Υπουργός Εσωτερικών, ο Υπουργός Οικονομικών και ο αρμόδιος κατά περίπτωση Υπουργός. Αυτή δεν είναι; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Μπορεί να παραλειφθεί. 

ΠΡΟΕΔΡΟΣ (Απόστολος Κακλαμάνης): Αλλάζει την Πράξη του Υπουργικού Συμβουλίου, η οποία προβλέπει αυτήν την σύνθεση. Αφήστε το όπως είναι, δεν νομίζω ότι υπάρχει πρόβλημα. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, εάν θέλετε να το βγάλουμε, το βγάζουμε κιόλας. Δεν μας δημιουργεί πρόβλημα. 

ΠΡΟΕΔΡΟΣ (Απόστολος Κακλαμάνης): Είναι εντελώς τυπικό πάντως. Είναι η Πράξη του Υπουργικού Συμβουλίου. 'Ολες αυτές οι πράξεις όλων των κυβερνήσεων, επειδή τις θυμάμαι από δεκαετίας, προβλέπουν μία τριμελή επιτροπή. 

ΔΗΜΗΤΡΙΟΣ ΣΙΟΥΦΑΣ: 'Εδωσα δύο λύσεις ή να κρατηθεί ή να τροποποιηθεί. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε και την πρόταση του κ. Σιούφα δέχομαι και την πρόταση τη δική σας. Δεν υπάρχει ζήτημα. Είναι καθαρά τυπικό το θέμα, είναι κανονιστικό. Το πιο ομαλό, κύριε Πρόεδρε, είναι να δεχθούμε την πρόταση του κ. Σιούφα, ως ισχύει, όπως κάθε φορά ισχύει ή όπως τροποποιήθηκε και τελειώσαμε. 

ΑΘΑΝΑΣΙΟΣ ΧΕΙΜΑΡΑΣ: 'Οπως τροποποιήθηκε και τελειώσαμε. 

ΠΡΟΕΔΡΟΣ (Απόστολος Κακλαμάνης): Αναφέρεται: "... ύστερα από έγκριση της τριμελούς επιτροπής εγκρίσεως προσλήψεων...". Αφήστε καλύτερα την Πράξη Υπουργικού Συμβουλίου και το σχετικό άρθρο του νόμου. Σβήστε εντελώς τα υπόλοιπα, για να μην έχετε κανένα πρόβλημα με τον Πάρεδρο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Πολύ ωραία, κανένα πρόβλημα. 

ΣΤΡΑΤΗΣ ΚΟΡΑΚΑΣ: Δεν ξέρουμε το περιεχόμενο της ΠΥΣ 55. 

ΠΡΟΕΔΡΟΣ (Απόστολος Κακλαμάνης): Γι'αυτό τη βγάζουν τελείως, κύριε Κόρακα. Σε ό,τι αφορά τον τύπο, είναι ίδια πράξη. Ας τη σβήσουν, για να μην υπάρχει πρόβλημα με τον Πάρεδρο και αφήστε στην παρένθεση το "ΠΥΣ" και το σχετικό άρθρο. 

Ερωτάται το Σώμα: Γίνεται δεκτό το νομοσχέδιο και στο σύνολό του, με τις νομοτεχνικές βελτιώσεις του κυρίου Υπουργού; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία. 

ΣΤΡΑΤΗΣ ΚΟΡΑΚΑΣ: Κατά πλειοψηφία. 

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο, με τις νομοτεχνικές βελτιώσεις του κυρίου Υπουργού. 

Συνεπώς, το νομοσχέδιο του Υπουργείου Μεταφορών και Επικοινωνιών: "Ρύθμιση θεμάτων του Οργανισμού Σιδηροδρόμων Ελλάδος (ΟΣΕ)" και άλλες διατάξεις" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 

''Ρύθμιση θεμάτων του Οργανισμού Σιδηροδρόμων Ελλάδος (ΟΣΕ) και άλλες διατάξεις 

ΠΡΩΤΟ ΜΕΡΟΣ

'Aρθρο 1

Σκοπός του ΟΣΕ

1. Σκοπός του ΟΣΕ είναι η ανάπτυξη, οργάνωση και εκμετάλλευση:

α. Αστικών, προαστιακών, περιφερειακών, υπεραστικών και διεθνών, σιδηροδρομικών μεταφορών, εμπορευματικών και επιβατικών. Στις "σιδηροδρομικές μεταφορές" περιλαμβάνονται οι μεταφορές με τους συμβατικά γνωστούς σιδηροδρόμους, καθώς και οι μεταφορές με πάσης φύσεως σιδηροδρόμους ειδικής μορφής ή συστήματα σταθερής τροχιάς, τα οποία θα προκύψουν από την εξέλιξη της τεχνολογίας. 

β. Συνδυασμένων επιβατικών και εμπορευματικών μεταφορών. 

γ. Υπηρεσιών κατασκευής, επισκευής και συντήρησης του τροχαίου και λοιπού σιδηροδρομικού υλικού. 

δ. Υπηρεσιών κατάκλισης και εστίασης επιβατών. 

ε. Κάθε άλλης δραστηριότητας που αποσκοπεί στην ανάπτυξη του μεταφορικού έργου, την άρτια εξυπηρέτηση του κοινού και των γενικότερων μεταφορικών αναγκών της χώρας. Στις δραστηριότητες αυτές περιλαμβάνονται ιδίως: η παροχή υπηρεσιών τουριστικού χαρακτήρα, η εκτέλεση διαμεταφορικού έργου, η θέση σε λειτουργία και η εκμετάλλευση τηλεπικοινωνιακού δικτύου, η κατασκευή έργων ή υλικών σχετικών με την εκπλήρωση του σκοπού του. 

στ. Η παροχή συμβουλευτικών υπηρεσιών και η εκπόνηση μελετών σχετικών με τις δραστηριότητες που περιγράφονται στα παραπάνω εδάφια. 

2. Ο ΟΣΕ είναι ο αποκλειστικός διαχειριστής της σιδηροδρομικής υποδομής της χώρας. Σε αυτήν περιλαμβάνονται: 

α. H κατασκευή νέας υποδομής, καθώς και η συντήρηση και λειτουργία της υφισταμένης. 

β. Η διαχείριση των συστημάτων ρύθμισης και ασφάλειας της σιδηροδρομικής κυκλοφορίας. 

γ. Η εισήγηση για χρέωση τελών χρήσης της σιδηροδρομικής υποδομής. 

δ. Η χορήγηση δικαιωμάτων χρήσης της σιδηροδρομικής υποδομής. 

3. Ο ΟΣΕ, για την εκπλήρωση των σκοπών του, δύναται να ιδρύει θυγατρικές εταιρείες οποιασδήποτε μορφής ή να συμμετέχει σε εταιρείες ή σε κοινοπραξίες με αντικείμενο τις δραστηριότητες που αναφέρονται στην παράγραφο 1 του παρόντος άρθρου και στις οποίες δύναται να εκχωρεί ορισμένες από αυτές τις δραστηριότητες. 

4. Ο ΟΣΕ έχει το δικαίωμα να παραχωρεί, να εκχωρεί και να αναθέτει την εκτέλεση ή την εκμετάλλευση έργων, καθώς και την παροχή υπηρεσιών σχετικών με τις δραστηριότητες που αναφέρονται στο παρόν άρθρο σε οποιονδήποτε τρίτο. 

5. Τις δραστηριότητες που αναφέρονται στο παρόν άρθρο μπορεί να ασκεί ο ΟΣΕ είτε για δικό του λογαριασμό είτε για λογαριασμό τρίτων, στο εσωτερικό ή το εξωτερικό, στο πλαίσιο της άσκησης της επιχειρησιακής του δραστηριότητας. 

'Aρθρο 2

Παροχή ειδικών μεταφορικών υπηρεσιών

Η παράγραφος 1 του άρθρου 10 του ν. 1906/1990 (ΦΕΚ 157 Α') αντικαθίσταται ως εξής: 

"1.α. Ο Οργανισμός Σιδηροδρόμων Ελλάδος (ΟΣΕ) οργανώνει και εκμεταλλεύεται διεθνείς λεωφορειακές γραμμές. Με απόφαση του Υπουργού Μεταφορών και Επικοινωνιών καθορίζονται τα κριτήρια, οι όροι, οι προϋποθέσεις και η διαδικασία χορήγησης αδειών εκμετάλλευσης διεθνών λεωφορειακών 

 

 

  

Σελίδα 2123 

γραμμών στον ΟΣΕ και σε τρίτους. 

β. Ο Οργανισμός Σιδηροδρόμων Ελλάδος (ΟΣΕ) δύναται να διενεργεί εσωτερικές οδικές και θαλάσσιες μεταφορές, συμπληρωματικές του κυρίως σιδηροδρομικού του έργου. Με απόφαση του Υπουργού Μεταφορών και Επικοινωνιών και του κατά περίπτωση αρμόδιου υπουργού καθορίζονται οι παραπάνω γραμμές, 

τα κριτήρια, οι όροι, οι προϋποθέσεις και η διαδικασία χορήγησης αδειών εκμετάλλευσης αυτών των γραμμών. Επίσης, ο Οργανισμός Σιδηροδρόμων Ελλάδος (ΟΣΕ) δύναται να οργανώνει και να εκμεταλλεύεται σιδηροδρομικά πορθμεία, καθώς και τη μεταφορά των επιβατών και αποσκευών από το σιδηροδρομικό σταθμό μέχρι το πλησιέστερο αστικό κέντρο της περιοχής (κάθετες γραμμές). 

γ. Με απόφαση του Υπουργού Μεταφορών και Επικοινωνιών εγκρίνεται η θέση σε κυκλοφορία νέων λεωφορείων για την εξυπηρέτηση των γραμμών που ορίζονται στο παρόν άρθρο." 

'Αρθρο 3

Κυριότητα σιδηροδρομικής υποδομής

1. Ο ΟΣΕ είναι κύριος της σιδηροδρομικής υποδομής της χώρας, όπως αυτή καθορίζεται στην παρ. 3 του άρθρου 2 του π.δ. 324/1996. Με απόφαση του Υπουργού Μεταφορών και Επικοινωνιών, μετά από σχετική πρόταση του ΟΣΕ, προσδιορίζονται ειδικότερα τα πράγματα που αποτελούν τη σιδηροδρομική υποδομή. 

2. Η κατασκευή νέων γραμμών ή δικτύων υποδομής, καθώς επίσης η ανάπτυξη και ο εκσυγχρονισμός των υφιστάμενων εγκρίνονται με κοινή απόφαση των Υπουργών Εθνικής Οικονομίας και Μεταφορών και Επικοινωνιών, μετά από σχετική πρόταση του ΟΣΕ. Στην απόφαση αυτή καθορίζονται επίσης το ύψος των επενδύσεων, η επιχορήγηση αυτών από το Πρόγραμμα Δημοσίων Επενδύσεων (Π.Δ.Ε.), ως και οι λοιπές πηγές χρηματοδότησής τους. Η κυριότητα των έργων σιδηροδρομικής υποδομής, τα οποία ολοκληρώνονται με την υλοποίηση των επενδυτικών προγραμμάτων του Οργανισμού, μεταβιβάζεται από το Δημόσιο στον ΟΣΕ. Η αξία των νέων έργων (νέες γραμμές, κτίρια, εγκαταστάσεις κ.λπ.) απεικονίζεται στη στήλη του ενεργητικού του λογαριασμού της σιδηροδρομικής υποδομής. 

3. Η κυριότητα των έργων ανάπτυξης της σιδηροδρομικής υποδομής, που πραγματοποιούνται σύμφωνα με τις παρ. 1 και 2 του άρθρου 7 του παρόντος νόμου, μεταβιβάζεται στον ΟΣΕ από τα φυσικά ή νομικά πρόσωπα ή τις σιδηροδρομικές επιχειρήσεις που ορίζονται στις ως άνω διατάξεις. 

'Aρθρο 4

Διαχείριση σιδηροδρομικής υποδομής

και εκμετάλλευση υπηρεσιών μεταφορών

1. Στον ΟΣΕ συστήνεται ειδική υπηρεσιακή μονάδα με αποκλειστικό αντικείμενο τη διαχείριση της σιδηροδρομικής υποδομής. Οι δραστηριότητες του ΟΣΕ, που αφορούν τη διαχείριση της σιδηροδρομικής υποδομής, διαχωρίζονται υποχρεωτικά, από λογιστική άποψη, από τις δραστηριότητες που αφορούν την εκμετάλλευση των υπηρεσιών μεταφορών. 

2. Η εκτέλεση του Πενταετούς Προγράμματος Επενδύσεων Υποδομής του ΟΣΕ, το οποίο υποβάλλεται από τον ΟΣΕ στους Υπουργούς Εθνικής Οικονομίας και Μεταφορών και Επικοινωνιών, ελέγχεται σε ετήσια βάση. Ο ΟΣΕ υποβάλλει στους Υπουργούς Εθνικής Οικονομίας και Μεταφορών και Επικοινωνιών κατ' έτος και προ της 30ής Μαΐου πλήρη έκθεση των εκτελεσθεισών κατά το προηγούμενο έτος επενδύσεων υποδομής, ενώ για κάθε έργο προϋπολογισμού άνω των 5 δισεκατομμυρίων δραχμών, αναπροσαρμοζόμενου ετησίως σε σχέση με τη μεταβολή του δείκτη τιμών καταναλωτή, υποβάλλει έκθεση, που περιέχει τον αρχικό και αναθεωρημένο προϋπολογισμό του έργου, το ποσό των υπολειπόμενων πληρωμών, το ποσό των πραγματοποιηθεισών πληρωμών και την πρόοδο εκτέλεσης του φυσικού αντικειμένου. 

3. Ο ΟΣΕ υποβάλλει στους Υπουργούς Εθνικής Οικονομίας, Οικονομικών και Μεταφορών και Επικοινωνιών μέχρι την 31η Αυγούστου κάθε έτους, προϋπολογισμό των δαπανών διαχείρισης της υποδομής του επόμενου έτους. 

Στον προϋπολογισμό περιλαμβάνονται οι δαπάνες ανάπτυξης της υποδομής, οι δαπάνες συντήρησης της υποδομής, οι δαπάνες λειτουργίας της υποδομής και εν γένει όλες οι δαπάνες που σχετίζονται με τη διαχείριση της σιδηροδρομικής υποδομής από τον ΟΣΕ. Με απόφαση των Υπουργών Εθνικής Οικονομίας, Οικονομικών και Μεταφορών και Επικοινωνιών εγκρίνεται ο ως άνω προϋπολογισμός, καθορίζονται οι πηγές κάλυψής του και το ύψος της επιχορήγησης του Ελληνικού Δημοσίου. Το Δημόσιο καταβάλλει στον ΟΣΕ ετησίως αποζημίωση με βάση τον παραπάνω προϋπολογισμό. Η επιχορήγηση του Ελληνικού Δημοσίου καταβάλλεται σε δωδεκατημόρια. 

4. Οι δραστηριότητες του ΟΣΕ που αφορούν στη διαχείριση της σιδηροδρομικής υποδομής και στην εκμετάλλευση των υπηρεσιών μεταφορών μπορούν να διαχωριστούν και να ασκηθούν από ιδιαίτερες ανώνυμες εταιρείες, σύμφωνα με τις διατάξεις του κ.ν. 2190/1920, στις οποίες περιέρχονται τα περιουσιακά στοιχεία που αντιστοιχούν στις παραπάνω δραστηριότητες. Η εταιρεία που αναλαμβάνει τη διαχείριση της σιδηροδρομικής υποδομής ανήκει εξ ολοκλήρου στο Δημόσιο. Οι δραστηριότητες που αφορούν στην εκμετάλλευση των υπηρεσιών μεταφορών μπορούν να ασκούνται από μία ή περισσότερες ανώνυμες εταιρείες. Μέρος των μετοχών των εταιρειών, που ασκούν την εκμετάλλευση των υπηρεσιών μεταφορών, μπορεί να μεταβιβάζεται, με απόφαση της Γενικής Συνέλευσής τους και έγκριση των Υπουργών Εθνικής Οικονομίας και Οικονομικών και Μεταφορών και Επικοινωνιών, που δημοσιεύεται στην Εφημερίδα της Κυβερνήσεως, σε Οργανισμούς της Τοπικής ή της Νομαρχιακής Αυτοδιοίκησης, καθώς και σε επιχειρήσεις ή κοινοπραξίες που ασκούν συναφή δραστηριότητα. Με την ανωτέρω εγκριτική απόφαση καθορίζεται το ποσοστό, ο αριθμός και ο τρόπος καθορισμού της αξίας των μετοχών που μεταβιβάζονται. Η μεταβίβαση των μετοχών των παραπάνω εταιρειών μπορεί να γίνει και μέσω της διαδικασίας εισαγωγής τους στο Χρηματιστήριο Αθηνών κατά την περί ανωνύμων εταιρειών νομοθεσία. 

5. Οι παραπάνω εταιρείες μπορούν, μετά από απόφαση του Διοικητικού τους Συμβουλίου και έγκριση της Γενικής Συνέλευσης των Μετόχων, να ιδρύουν και να συμμετέχουν σε εταιρείες με αντικείμενο μία ή περισσότερες από τις δραστηριότητές τους, όπως αυτές περιγράφονται στον παρόντα νόμο. Οι εταιρείες αυτές εποπτεύονται από τον Υπουργό Μεταφορών και Επικοινωνιών. 

6. Το Δημόσιο, ως μοναδικός μέτοχος του ΟΣΕ, χρηματοδοτεί, μέσω αυξήσεων του μετοχικού κεφαλαίου του ΟΣΕ, επενδυτικά προγράμματα του Οργανισμού για την ανανέωση και τη βελτίωση του εξοπλισμού και του τροχαίου υλικού του, καθώς και για την ανάπτυξη υπηρεσιών σιδηροδρομικών μεταφορών. 

7. Ο ΟΣΕ και οι ανώνυμες εταιρείες που θα εκμεταλλεύονται τις υπηρεσίες μεταφορών υποχρεούνται να διαχωρίσουν λογιστικά τις επιβατικές από τις εμπορευματικές σιδηροδρομικές μεταφορές. Σε περίπτωση που εκμεταλλεύονται και λεωφορειακές γραμμές, υποχρεούνται να εξασφαλίζουν το λογιστικό διαχωρισμό μεταξύ σιδηροδρομικών και οδικών υπηρεσιών μεταφορών. 

'Αρθρο 5

Παροχή υπηρεσιών μεταφορών από τον ΟΣΕ

1. Ο ΟΣΕ οφείλει να βελτιώνει, να εκσυγχρονίζει και να αναπτύσσει τις υπηρεσίες μεταφορών, ώστε αυτές να καθίστανται ανταγωνιστικές, σύμφωνα με το Στρατηγικό και το Επιχειρησιακό Σχέδιο και τα Επενδυτικά του Προγράμματα. 

2. Ο ΟΣΕ οφείλει να καταστήσει την εκμετάλλευση των υπηρεσιών μεταφορών αυτοδύναμη και οικονομικά βιώσιμη, ώστε, με βάση το στρατηγικό του σχεδιασμό, στο προβλεπόμενο σε αυτόν χρονικό διάστημα, να εξαλειφθεί η ανάγκη χρηματοδότησης από το Δημόσιο των ελλειμμάτων εκμετάλλευσης. 

 

 

  

Σελίδα 2124 

3. Κατά τη διαμόρφωση του ύψους των κομίστρων του, τόσο για τις υπηρεσίες μεταφοράς επιβατών όσο και για τις υπηρεσίες μεταφοράς εμπορευμάτων, ο ΟΣΕ υποχρεούται να συνυπολογίζει τέλη χρήσης υποδομής, όπως αυτά προβλέπονται στο άρθρο 8 του π.δ. 324/ 1996. Τα τέλη αυτά εγγράφονται λογιστικά σε πίστωση του λογαριασμού διαχείρισης της σιδηροδρομικής υποδομής του ΟΣΕ και προσδιορίζονται σε απόφαση του Υπουργού Μεταφορών και Επικοινωνιών, η οποία εκδίδεται ύστερα από σχετική εισήγηση του ΟΣΕ. 

4. Κατά τη σύναψη συμφωνιών για την πρόσβαση σιδηροδρομικών επιχειρήσεων ή διεθνών ενώσεων σιδηροδρομικών επιχειρήσεων στην εθνική σιδηροδρομική υποδομή, ο ΟΣΕ, σύμφωνα με το άρθρο 10 του π.δ. 324/1996, επιφυλάσσει υπέρ αυτού δικαίωμα προτεραιότητας στις σιδηροδρομικές υπηρεσίες που εκτελεί και οι οποίες είναι συνυφασμένες με την έννοια της δημόσιας υπηρεσίας ή με υπηρεσίες που παρέχονται συνολικά ή εν γένει βάσει υποδομής που κατασκευάστηκε ειδικά για τις υπηρεσίες αυτές. 

'Aρθρο 6

Αξιοποίηση περιουσιακών στοιχείων του ΟΣΕ

1. Ο ΟΣΕ δύναται να διαχειρίζεται, να μεταβιβάζει ή να εκμεταλλεύεται τα κινητά ή ακίνητα περιουσιακά του στοιχεία, τα οποία ανήκουν μεν στη σιδηροδρομική υποδομή, πλην όμως δεν είναι προορισμένα από την κατασκευή, τη θέση ή τη χρήση τους να εξυπηρετούν τη σιδηροδρομική υποδομή ή δεν εξυπηρετούν ευθέως τη λειτουργία της, καθώς και να τα αξιοποιεί με αντιπαροχή, ανταλλαγή, αυτοχρηματοδότηση ή με οποιονδήποτε άλλο πρόσφορο τρόπο, σύμφωνα με το Επιχειρησιακό του Σχέδιο ή άλλες ειδικές μελέτες, που καταρτίζονται προς το σκοπό αυτόν. Η ακίνητη περιουσία του ΟΣΕ μεταβιβάζεται με απόφαση του Διοικητικού Συμβουλίου του ΟΣΕ και έγκριση των Υπουργών Οικονομικών και Μεταφορών και Επικοινωνιών. Ο ΟΣΕ δύναται να αξιοποιεί όλα τα λοιπά στοιχεία της σιδηροδρομικής του υποδομής με οποιονδήποτε τρόπο, ο οποίος δεν συνιστά εκποίηση, σύμφωνα με το Επιχειρησιακό του Σχέδιο ή άλλες ειδικές μελέτες που καταρτίζονται προς το σκοπό αυτόν. 

2. Σε περιπτώσεις κατασκευής έργων ή δικτύων υποδομής του Δημοσίου, Ν.Π.Δ.Δ., Δημόσιας Επιχείρησης ή Οργανισμού, είναι δυνατόν να παραχωρούνται, με απόφαση του Διοικητικού Συμβουλίου του ΟΣΕ, στοιχεία της σιδηροδρομικής υποδομής έναντι άλλων ίσης αξίας ανταλλαγμάτων ή ωφελειών του ΟΣΕ ή εύλογης αποζημίωσης, υπό τον όρο ότι εξασφαλίζεται η συνέχεια, η λειτουργία και η ασφάλεια της σιδηροδρομικής υποδομής. Στις περιπτώσεις αυτές, οι δαπάνες απαλλοτριώσεων, κατασκευής και όλες οι εν γένει απαιτούμενες δαπάνες βαρύνουν το Δημόσιο ή τη Δημόσια Επιχείρηση, Ν.Π.Δ.Δ. ή Οργανισμό, που εξυπηρετούνται από αυτή την παραχώρηση. 

3. Ο ΟΣΕ οφείλει να ολοκληρώσει εντός 24 μηνών από την έναρξη ισχύος του παρόντος νόμου τη λεπτομερή απογραφή της ακίνητης περιουσίας του, την αποτίμησή της και να είναι προετοιμασμένος για την ένταξή της στο Εθνικό Κτηματολόγιο. 

'Aρθρο 7

Συμμετοχή τρίτων στην ανάπτυξη και εκμετάλλευση

της σιδηροδρομικής υποδομής

1. Ο Υπουργός Μεταφορών και Επικοινωνιών με απόφασή του, μετά από πρόταση του Διοικητικού Συμβουλίου του ΟΣΕ, δύναται να επιτρέψει την άσκηση επιχειρηματικής δραστηριότητας σε χώρους της υποδομής, καθώς και να παρέχει ειδικά ή αποκλειστικά δικαιώματα εκμετάλλευσης ή συνεκμετάλλευσης αστικών, προαστιακών ή περιφερειακών υπηρεσιών μεταφορών σε φυσικά ή νομικά πρόσωπα ή σε σιδηροδρομικές επιχειρήσεις, που αναπτύσσουν νέες ή εκσυγχρονίζουν υφιστάμενες σιδηροδρομικές υποδομές. Με προεδρικό διάταγμα, που εκδίδεται μετά από πρόταση του Υπουργού Μεταφορών και Επικοινωνιών, καθορίζονται οι όροι, τα κριτήρια και η διαδικασία για την άσκηση των παραπάνω δραστηριοτήτων. 

Σε κάθε περίπτωση κύριος και διαχειριστής της υποδομής είναι ο ΟΣΕ. 

2. Τα οριζόμενα στην προηγούμενη παράγραφο εφαρμόζονται και στις περιπτώσεις του άρθρου 6 του π.δ. 180/1998 (ΦΕΚ 133 Α'). 

3. Η ανάπτυξη νέας σιδηροδρομικής υποδομής, σύμφωνα με τους ορισμούς των παραγράφων 1 και 2 του παρόντος άρθρου, είναι δυνατή μόνον εφόσον τηρούνται οι προδιαγραφές κατασκευής, ασφάλειας και λειτουργίας, τις οποίες καθορίζει ο ΟΣΕ ως διαχειριστής της σιδηροδρομικής υποδομής. 

4. Στο τέλος της παραγράφου 3 του άρθρου 10 του π.δ. 324/1996 μετά τη λέξη "εμπορευμάτων" προστίθεται και "επιβατών". 

'Aρθρο 8

Τιμολογιακή πολιτική του ΟΣΕ

1. Ο ΟΣΕ και οι εταιρείες που ιδρύονται σύμφωνα με τις διατάξεις του άρθρου 3 του παρόντος νόμου διαμορφώνουν την τιμολογιακή πολιτική των παρεχόμενων υπηρεσιών επιβατικών και εμπορευματικών μεταφορών με βάση το εγκεκριμένο Επιχειρησιακό Σχέδιο, εφόσον αυτές δεν είναι συνυφασμένες με τις προβλεπόμενες στο άρθρο 9 του παρόντος υποχρεώσεις δημόσιας υπηρεσίας. 

2. Σε περιπτώσεις κατά τις οποίες ο ΟΣΕ και οι παραπάνω εταιρείες υποχρεούνται, στο πλαίσιο της γενικότερης εθνικής, κοινωνικής ή οικονομικής πολιτικής, να διατηρούν τα τιμολόγια των παρεχόμενων υπηρεσιών στα επίπεδα που καθορίζονται από το Δημόσιο, η διαφορά καλύπτεται από το Δημόσιο και ισούται με το ποσό των εσόδων που απώλεσαν από τη μη εφαρμογή των προβλεπόμενων τιμολογίων στο εγκεκριμένο Επιχειρησιακό τους Σχέδιο. 

'Aρθρο 9

Υποχρεώσεις Δημόσιας Υπηρεσίας

1. Ο ΟΣΕ και οι εταιρείες που ιδρύονται κατά τις διατάξεις του άρθρου 4 του παρόντος νόμου καθορίζουν, σύμφωνα με εγκεκριμένο Επιχειρησιακό τους Σχέδιο, δια των αρμοδίων οργάνων τους, το εύρος των παρεχόμενων υπηρεσιών μεταφορών και έχουν το δικαίωμα, σύμφωνα με τις διατάξεις του παρόντος, να διακόπτουν ή να παύουν την εξυπηρέτηση ζημιογόνων υπηρεσιών. 

2. Πριν αποφασίσουν τη διακοπή της παροχής ζημιογόνου σιδηροδρομικής υπηρεσίας, ο ΟΣΕ ή οι παραπάνω εταιρείες υποχρεούνται να υποβάλλουν στο Υπουργείο Μεταφορών και Επικοινωνιών τεκμηριωμένη εισήγηση για τη συνέχισή της με τη μορφή υποχρέωσης δημόσιας υπηρεσίας. Εφόσον το Δημόσιο επιθυμεί τη συνέχισή της, δύναται, σύμφωνα με την ισχύουσα νομοθεσία και εντός αποκλειστικής προθεσμίας δύο (2) μηνών, να ζητήσει κατά προτεραιότητα από τον ΟΣΕ ή τις αντίστοιχες εταιρείες την εκτέλεσή της ως υποχρέωση δημόσιας υπηρεσίας προς εξυπηρέτηση του δημόσιου συμφέροντος. Για το σκοπό αυτόν υπογράφεται σχετική σύμβαση μεταξύ του ΟΣΕ ή της αντίστοιχης εταιρείας και του Δημοσίου. 

3. Οι λογαριασμοί που αντιστοιχούν σε καθεμία από τις ως άνω υποχρεώσεις δημόσιας υπηρεσίας είναι ξεχωριστοί και τα αντίστοιχα στοιχεία του ισολογισμού κατανέμονται σύμφωνα με τους παραδεδεγμένους λογιστικούς κανόνες. Οι δαπάνες που αντιστοιχούν σε καθεμία από τις ως άνω υποχρεώσεις δημόσιας υπηρεσίας ισοσκελίζονται από τα έσοδα εκμετάλλευσης και από τις καταβολές του Δημοσίου, χωρίς να είναι δυνατή η μεταφορά πόρων από ή προς άλλον τομέα της δραστηριότητας του ΟΣΕ ή της αντίστοιχης εταιρείας. Οι οφειλές του Δημοσίου, οι σχετικές με τις ως άνω υποχρεώσεις δημόσιας υπηρεσίας, εξοφλούνται ανά τρίμηνο. 

4. Εάν δεν επιτευχθεί συμφωνία μεταξύ του Δημοσίου και του ΟΣΕ ή της αντίστοιχης εταιρείας, καθώς και όταν το Δημόσιο καθυστερήσει την εξόφληση των παραπάνω οφειλών, ο ΟΣΕ ή η αντίστοιχη εταιρεία δύνανται να διακόψουν την παροχή της ως άνω υπηρεσίας και να απαιτήσουν την εξόφληση των οφειλομένων. 



 

  

Σελίδα 2125 

5. Μέχρι την 31η Δεκεμβρίου 2002 το Δημόσιο αναλαμβάνει τις υποχρεώσεις δημόσιας υπηρεσίας, οι οποίες απορρέουν από την εκμετάλλευση των υφιστάμενων κατά την ισχύ του παρόντος νόμου γραμμών. 

'Aρθρο 10

Ρύθμιση οικονομικών εκκρεμοτήτων

1. Χρέη του Οργανισμού Σιδηροδρόμων Ελλάδος (ΟΣΕ) προς το Ελληνικό Δημόσιο από καταπτώσεις εγγυημένων δανείων, που βεβαιώνονται στις οικείες Δημόσιες Οικονομικές Υπηρεσίες (Δ.Ο.Υ.), τακτοποιούνται από το Ελληνικό Δημόσιο με αντίστοιχες προς τα εν λόγω χρέη υπέρ αυτού αυξήσεις του μετοχικού τους κεφαλαίου και έκδοσης ίσης αξίας ονομαστικών μετοχών. 

2. Οι προσαυξήσεις που βαρύνουν την κύρια οφειλή της παρ. 1 του παρόντος άρθρου διαγράφονται και δεν αναζητούνται (δεν μετοχοποιούνται). 

3. Επίσης τακτοποιούνται με αυξήσεις του μετοχικού τους κεφαλαίου και έκδοση ίσης αξίας ονομαστικών μετοχών τυχόν μελλοντικές καταπτώσεις εγγυημένων άληκτων δανείων. Στις περιπτώσεις αυτές περιλαμβάνονται οι οφειλές του ΟΣΕ προς την EUROFIMA μέχρι και το 2001. Οι οφειλές από δάνεια που συνήφθησαν από τον ΟΣΕ, δυνάμει της έγκρισης της Διυπουργικής Επιτροπής του άρθρου 5 του ν. 2322/1995 (101η Συνεδρίαση, 23.1.1998) στο πλαίσιο της υπ' αριθ. οικ. 15429/1650/14.5.1997 από της ισχύος του παρόντος, καθώς και οι οφειλές του ΟΣΕ προς την EUROFIMA μετά το 2001 εξοφλούνται από τον ΟΣΕ. Σε περίπτωση αδυναμίας εξόφλησης των οφειλών που περιγράφονται στα παραπάνω εδάφια, συνάπτονται, προς το σκοπό αυτόν, δάνεια με την εγγύηση του Ελληνικού Δημοσίου, εφαρμοζομένου και στην περίπτωση αυτή του εδαφίου α' της παρούσας παραγράφου. Επί των ποσών των καταπτώσεων της παρούσας παραγράφου που βεβαιώνονται στις οικείες Δημόσιες Οικονομικές Υπηρεσίες (Δ.Ο.Υ) δεν επιβάλλονται προσαυξήσεις (τα κεφάλαια απαλλάσσονται των προσαυξήσεων). 

4. Το Δημόσιο αναλαμβάνει επίσης την υποχρέωση να χρηματοδοτήσει για τη διάρκεια της ισχύος τους τις Προγραμματικές Συμφωνίες που συνήψε ο ΟΣΕ μέχρι τις 31.12.1997. 

5. Με κοινή απόφαση των Υπουργών Οικονομικών και Μεταφορών και Επικοινωνιών εξειδικεύονται τα χρέη που μετοχοποιούνται και διαγράφονται, τα χρέη που διαγράφονται αλλά δεν μετοχοποιούνται, η διαδικασία διαπίστωσης, βεβαίωσης και διαγραφής τους, καθώς και κάθε άλλη αναγκαία λεπτομέρεια. 

6. Τα ελλείμματα του ΟΣΕ, όπως ορίζονται στο εγκεκριμένο Επιχειρησιακό Σχέδιό του και προκύπτουν από τους ετήσιους ισολογισμούς του, καλύπτονται είτε από τον Κρατικό Προϋπολογισμό είτε με σύναψη δανείου με εγγύηση του Ελληνικού Δημοσίου, εφαρμοζομένων αναλόγως των παρ. 1 και 2 του παρόντος άρθρου. 

7. Μετά τη ρύθμιση των οφειλών του ΟΣΕ, κατά τα οριζόμενα στο παρόν άρθρο, το Ελληνικό Δημόσιο δεν παρέχει εγγυήσεις σε πιστωτικά ιδρύματα της ημεδαπής ή της αλλοδαπής για νέα δάνεια που συνάπτονται από τον Οργανισμό, πλην των περιπτώσεων των δανείων που χορηγούνται για την κάλυψη των συμπεφωνημένων ελλειμμάτων που έχουν τεθεί ως στόχοι στο Συμβόλαιο Διαχείρισης, αλλά για δημοσιονομικούς λόγους δεν καλύπτονται εξ ολοκλήρου με επιχορήγηση του Κρατικού Προϋπολογισμού, καθώς και των δανείων του τέταρτου εδαφίου της παρ. 3 του παρόντος άρθρου. 

8. Από την 1.1.2000 ο ΟΣΕ υποχρεούται να καταβάλλει μόνο τις εργοδοτικές εισφορές υπέρ του Διανεμητικού Λογαριασμού Οικογενειακών Επιδομάτων Μισθωτών (ΔΛΟΕΜ). Από την 1.1.2001 ο ΟΣΕ υποχρεούται να παρακρατεί και να αποδίδει και τις εισφορές των ασφαλισμένων υπέρ του ΔΛΟΕΜ. Από την 1.1.2003, ημερομηνία ολοκλήρωσης του εγκεκριμένου Επιχειρησιακού Σχεδίου του, ο ΟΣΕ υποχρεούται να καταβάλλει εισφορές και να αποδίδει τις παρακρατούμενες εισφορές των ασφαλισμένων υπέρ του Λογαριασμού Ανεργίας του Ο.Α.Ε.Δ.. 

Για τα προηγούμενα από τις ανωτέρω ημερομηνίες χρονικά διαστήματα δεν οφείλονται οι εισφορές που αντιστοιχούν σε αυτά. 

9. Τυχόν εκδοθείσες πράξεις επιβολής εισφορών (Π.Ε.Ε.) από το Ι.Κ.Α., άλλα Ταμεία ή Οργανισμούς σε βάρος του ΟΣΕ, για τη μη καταβολή εισφορών ή πάσης φύσεως οφειλών, θεωρούνται ανίσχυρες, οι δε τυχόν βεβαιωθείσες οφειλές διαγράφονται από την έναρξη ισχύος του παρόντος νόμου. Εκκρεμείς ποινικές δίκες κατά των εκπροσώπων του ΟΣΕ ή των φερόμενων ως υπόχρεων προς καταβολή των παραπάνω οφειλών από την έναρξη ισχύος του παρόντος νόμου, καταργούνται σε όποιο στάδιο και αν βρίσκονται, οι δε τυχόν ποινικές διώξεις που έχουν αρχίσει παύουν οριστικώς. 

10. Η διάταξη της παρ. 6 του άρθρου 13 του ν.δ. 674/1970, όπως αυτό τροποποιήθηκε με το άρθρο 6 του ν.δ. 1116/1972, κωδικοποιήθηκε με το άρθρο μόνον του β.δ. 532/1972 και αντικαταστάθηκε με το άρθρο 1 παρ. 4 του ν. 2366/1995, ισχύει και για τις οικονομικές χρήσεις των ετών 1994, 1995, 1996 και 1997. 

'Aρθρο 11

Υποχρεώσεις Ασφαλιστικής και

Φορολογικής Ενημερότητας

Ο ΟΣΕ, στις σχέσεις του και συναλλαγές του με το Δημόσιο, φορολογικές αρχές, τρίτους κ.λπ. τόσο κατά τη θεώρηση των προβλεπόμενων από τον Κώδικα Βιβλίων και Στοιχείων (Κ.Β.Σ.) παραστατικών (τιμολογίων, δελτίων αποστολής, βιβλίων και κάθε φύσης στοιχείων), καθώς και κατά τη σύναψη οποιασδήποτε φύσης συμφωνιών, δανείων κ.λπ., απαλλάσσεται της υποχρέωσης προσκόμισης: 

α. Ασφαλιστικής Ενημερότητας από οποιονδήποτε ασφαλιστικό φορέα κύριας ή επικουρικής ασφάλισης. 

β. Φορολογικής Ενημερότητας. 

'Aρθρο 12

Μεταφορά προσωπικού ΟΣΕ σε άλλους φορείς

1. Το, κατά τη δημοσίευση του παρόντος, τακτικό, με σχέση εργασίας ιδιωτικού δικαίου αορίστου χρόνου, προσωπικό του ΟΣΕ που πλεονάζει, μεταφέρεται, με την ίδια σχέση εργασίας, σε υπηρεσίες υπουργείων, περιλαμβανομένων και των αυτοτελών ή ανεξάρτητων υπηρεσιών ή αρχών, περιφερειών, Ν.Π.Δ.Δ., Οργανισμών Τοπικής ή Νομαρχιακής Αυτοδιοίκησης και λοιπών φορέων του ευρύτερου δημόσιου τομέα. 

Στις διατάξεις του παρόντος νόμου υπάγεται και το προσωπικό που τοποθετήθηκε ή μετατάχθηκε στον ΟΣΕ, κατ' εφαρμογή των διατάξεων των άρθρων 20 του ν. 2414/1996, 23, 25 και 26 του ν.2190/1994, 2 επ. του ν.1648/1986 και των, σε εκτέλεση και εφαρμογή των διατάξεων αυτών, εκδοθεισών υπουργικών αποφάσεων. 

2. Με κοινή απόφαση των υπουργών Εσωτερικών, Δημόσιας Διοίκησης και Αποκέντρωσης και Οικονομικών, ύστερα από έγκριση της τριμελούς επιτροπής εγκρίσεως προσλήψεων (ΠΥΣ και άρθρο 1 παρ. 51 του ν. 2412/1996, ΦΕΚ 123 Α'), καθορίζονται οι φορείς από τους αναφερόμενους στην παράγραφο 1 του παρόντος άρθρου και οι ανάγκες τους, σε αριθμό προσωπικού κατά κλάδο ή ειδικότητα και κατά περιοχή νομαρχιακής αυτοδιοίκησης ή διαμερίσματος ενιαίας νομαρχιακής αυτοδιοίκησης, στους οποίους μπορεί να μεταφερθεί πλεονάζον προσωπικό από τον ΟΣΕ. 

3. Μετά τον καθορισμό των προς κάλυψη θέσεων, ο ΟΣΕ καλεί το προσωπικό που επιθυμεί να μεταταγεί στους φορείς της παρ. 1 του παρόντος άρθρου να υποβάλλει σχετική αίτηση. Η αποδοχή ή μη της αίτησης γίνεται με απόφαση του Διευθύνοντος Συμβούλου του ΟΣΕ. 

4. Σε περίπτωση που συνεχίζει να υπάρχει πλεονάζον προσωπικό, αυτό καθορίζεται κατά κλάδο και ειδικότητα από το Διοικητικό Συμβούλιο του ΟΣΕ, λαμβάνοντας υπόψη τις ανάγκες του Οργανισμού και τις ειδικότερες απαιτήσεις που 

 

 

  

Σελίδα 2126 

προκύπτουν από την εφαρμογή του Επιχειρησιακού Σχεδίου εξυγίανσης του Οργανισμού. 

Βάσει της απόφασης αυτής, ο ΟΣΕ καλεί το πλεονάζον προσωπικό να δηλώσει εγγράφως, εντός αποκλειστικής προθεσμίας τριάντα (30) ημερών από της επόμενης ημέρας της παραπάνω κλήσεως, μέχρι πέντε (5) προτιμήσεις κλάδων ή ειδικοτήτων του αυτού ή διαφορετικών φορέων, στους οποίους επιθυμεί να μεταφερθεί. Επί τη βάσει της παραπάνω δηλώσεως, ο ΟΣΕ συντάσσει σχετική κατάσταση, την οποία αποστέλλει, μαζί με τις υποβληθείσες δηλώσεις και τους αντίστοιχους υπηρεσιακούς φακέλους, στο Υπουργείο Εσωτερικών, Δημόσιας Διοίκησης και Αποκέντρωσης (Γενική Γραμματεία Δημόσιας Διοίκησης), το οποίο και καταρτίζει τις σχετικές αποφάσεις μεταφοράς προσωπικού, λαμβάνοντας υπόψη τις δηλωθείσες προτιμήσεις. Αν για την ίδια θέση συντρέξουν προτιμήσεις περισσότερων υποψηφίων προς μεταφορά, σε σχέση με τις υπάρχουσες προς κάλυψη θέσεις, η επιλογή γίνεται με τα ακόλουθα κριτήρια: 

α) Το βαθμό ή τον αξιολογικό χαρακτηρισμό, όπως προκύπτει από τις εκθέσεις αξιολόγησης των τριών τελευταίων ετών, εφόσον υπάρχουν εκθέσεις αξιολόγησης για όλους του συγκρινόμενους προς μεταφορά, προηγουμένων των εχόντων υψηλότερους βαθμολογικούς ή αξιολογικούς χαρακτηρισμούς. 

β) Την οικογενειακή κατάσταση των υπό μεταφορά, προτιμωμένων των εγγάμων με περισσότερα τέκνα, των διαζευγμένων ή εν χηρεία τελούντων με περισσότερα τέκνα ή των εγγάμων χωρίς τέκνα έναντι των αγάμων. 

γ) Τον ανώτερο τίτλο σπουδών ή βαθμό τίτλου σπουδών, αν τα υπό στοιχεία α' και β' κριτήρια συντρέχουν σε περισσότερους υπαλλήλους. 

Πλεονάζον προσωπικό, το οποίο δεν μπορεί να διατεθεί, σύμφωνα με τη δήλωση προτίμησής του, ή δεν δήλωσε καμία προτίμηση, μεταφέρεται υποχρεωτικά εντός των γεωγραφικών ορίων του νομού ή των ομόρων νομών, στους οποίους ήδη υπηρετεί, στους φορείς που προσδιορίζονται με την απόφαση της παρούσας παραγράφου, εφόσον οι ανάγκες τους, όπως καθορίζονται στην ανωτέρω απόφαση, δεν έχουν καλυφθεί και κατά τη σειρά με την οποία οι φορείς αυτοί αναφέρονται στην εν λόγω απόφαση, σε συνδυασμό, όπου συντρέχει περίπτωση, με τα κριτήρια της αυτής παραγράφου. 

5. Η μεταφορά του προσωπικού ενεργείται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών, Μεταφορών και Επικοινωνιών και του κατά περίπτωση αρμόδιου Υπουργού σε κενές θέσεις με σχέση εργασίας ιδιωτικού δικαίου αορίστου χρόνου, ειδικότητας αντίστοιχης ή παρεμφερούς με εκείνη που το μεταφερόμενο προσωπικό είχε στον ΟΣΕ ή άλλης ειδικότητας για την οποία έχει τα απαιτούμενα τυπικά προσόντα. Αν δεν υπάρχουν κενές θέσεις, η μεταφορά γίνεται σε προσωποπαγείς θέσεις που συνιστώνται με την πράξη μεταφοράς. Οι τυχόν, μετά τη γενόμενη μεταφορά, κενούμενες για οποιονδήποτε λόγο, οργανικές θέσεις του φορέα στον οποίο μεταφέρθηκε, κατ' εφαρμογή των διατάξεων του παρόντος, προσωπικό, δεσμεύονται, παραμένουν κενές και δεν πληρούνται μέχρι την κατά οποιονδήποτε τρόπο αποχώρηση του υπαλλήλου και κατάργηση αυτοδικαίως της προσωποπαγούς θέσης που κατέχει. 

6. Η, κατά τις διατάξεις των προηγούμενων παραγράφων, μεταφορά είναι υποχρεωτική για το πλεονάζον προσωπικό, χωρίς δικαιώματα αποζημίωσης για την αιτία αυτή. Το προσωπικό που μεταφέρεται υποχρεούται να εμφανισθεί για ανάληψη καθηκόντων στην οικεία υπηρεσία του νέου φορέα, μέσα σε αποκλειστική προθεσμία είκοσι (20) ημερών από την επόμενη ημέρα της κοινοποίησης σε αυτό της οικείας πράξης μεταφοράς, οπότε συντάσσεται σχετικό πρακτικό εμφάνισης. Η βεβαίωση μη εμφάνισης αποτελεί λόγο αυτοδίκαιης απόλυσης, για την οποία καταβάλλεται από τον ΟΣΕ η προβλεπόμενη νόμιμη αποζημίωση. Για την αυτοδίκαιη απόλυση εκδίδεται διαπιστωτική πράξη του αρμόδιου οργάνου του φορέα στον οποίο μεταφέρθηκε. 

7. Οι μεταφερόμενοι σε φορείς, που από τον οργανισμό τους προβλέπεται διαβάθμιση των θέσεων με σχέση εργασίας ιδιωτικού δικαίου αορίστου χρόνου, έχουν δυνατότητα βαθμολογικής κατάταξης, ανάλογα με το χρόνο υπηρεσίας τους που έχει διανυθεί στον ΟΣΕ. 

8. Ο συνολικός χρόνος υπηρεσίας που έχει διανυθεί στον ΟΣΕ θεωρείται ως πραγματική υπηρεσία για θέματα υπηρεσιακής του κατάστασης. 

9. Οι αποδοχές του προσωπικού, που μεταφέρεται σύμφωνα με τις διατάξεις του παρόντος, ρυθμίζονται σύμφωνα με τα οριζόμενα στη διάταξη της παρ. 3 άρθρο 20 του ν. 2515/1997. 

10. Το μεταφερόμενο προσωπικό εξακολουθεί να υπάγεται στα ασφαλιστικά ταμεία κύριας και επικουρικής ασφάλισης του φορέα από τον οποίο μεταφέρεται. 

11. Δεν υπάγεται στις ρυθμίσεις του παρόντος άρθρου το προσωπικό του ΟΣΕ, το οποίο σύμφωνα με τις ισχύουσες γι' αυτό διατάξεις αποχωρεί υποχρεωτικώς από τον ΟΣΕ ή θεμελιώνει δικαίωμα συντάξεως έως την 31η Δεκεμβρίου του έτους 2002. 

ΔΕΥΤΕΡΟ ΜΕΡΟΣ

'Aρθρο 13

Κύρωση Γενικού Κανονισμού Προσωπικού

Κυρώνεται ο Γενικός Κανονισμός Προσωπικού του ΟΣΕ ως εξής: 

ΓΕΝΙΚΟΣ ΚΑΝΟΝΙΣΜΟΣ ΠΡΟΣΩΠΙΚΟΥ ΟΣΕ

(ΓΕΚΑΠ)

ΜΕΡΟΣ ΠΡΩΤΟ

ΓΕΝΙΚΕΣ ΔΙΑΤΑΞΕΙΣ

'Aρθρο 1

Σκοπός

Σκοπός του Γενικού Κανονισμού Προσωπικού του Οργανισμού Σιδηροδρόμων Ελλάδος (ΟΣΕ) είναι η καθιέρωση των κανόνων που διέπουν την υπηρεσιακή κατάσταση του προσωπικού σε βάσεις ισότητας και δικαιοσύνης και εξασφαλίζουν την ορθή επιλογή του, την εκπαίδευσή του, την ομαλή σταδιοδρομία του και τη μεγαλύτερη δυνατή απόδοση της εργασίας του. 

'Aρθρο 2

Περιεχόμενο

Ο Κανονισμός αυτός περιλαμβάνει τους κανόνες που καθορίζουν τις διακρίσεις του Προσωπικού, τους όρους σύμφωνα με τους οποίους αυτό προσλαμβάνεται, εντάσσεται, εκπαιδεύεται, μονιμοποιείται, προάγεται, μετατάσσεται, μετατίθεται, λαμβάνει άδειες απουσίας και ασθένειας, αμείβεται, τιμωρείται και αποχωρεί ή απολύεται από την υπηρεσία, καθώς και τα γενικά καθήκοντα και τους περιορισμούς του. 

'Aρθρο 3

Σχέση εργασίας και βασική διάκριση προσωπικού

1. Το προσωπικό συνδέεται με τον ΟΣΕ με σχέση εργασίας ιδιωτικού δικαίου και διακρίνεται σε τακτικό και έκτακτο. 

2. Τακτικό προσωπικό είναι αυτό που κατέχει οργανική θέση, δηλαδή θέση που προβλέπεται από τον Υπηρεσιακό Οργανισμό του ΟΣΕ. 

3. 'Eκτακτο προσωπικό είναι αυτό που δεν κατέχει οργανική θέση και προσλαμβάνεται σύμφωνα με όσα ειδικότερα ορίζονται στον Υπηρεσιακό Οργανισμό του ΟΣΕ, σε συνδυασμό με τους ειδικούς νόμους που ισχύουν κάθε φορά. Στο έκτακτο προσωπικό περιλαμβάνεται και το εποχικό προσωπικό. Εποχικό προσωπικό είναι όσοι προσλαμβάνονται για την κάλυψη εποχικών αναγκών ή αναγκών πρόσκαιρων ή επείγουσας φύσης με σύμβαση εργασίας ορισμένου χρόνου. Η διάρκεια, το είδος και οι όροι απασχόλησης του εποχικού προσωπικού ορίζονται στην ατομική σύμβαση εργασίας, η οποία λήγει 



 

  

Σελίδα 2127 

αυτοδικαίως με την πάροδο της συμφωνηθείσας διάρκειάς της, η οποία δεν μπορεί να υπερβεί το προβλεπόμενο από το νόμο χρονικό όριο, χωρίς να απαιτείται προς τούτο καμία άλλη διατύπωση και απαγορευομένης της, για οποιονδήποτε λόγο, μετατροπής της σε σύμβαση ή σχέση εργασίας αορίστου χρόνου. 

Το εποχικό ή έκτακτο προσωπικό προσλαμβάνεται κατά τις διατάξεις του ν. 2190/1994, όπως ισχύει κάθε φορά. 

'Aρθρο 4

Προσωπικό που υπάγεται στον Κανονισμό

1. Στον παρόντα Κανονισμό υπάγονται: 

α. Το τακτικό προσωπικό (μόνιμο και δόκιμο). 

β. Το έκτακτο προσωπικό μόνο κατά το μέρος που ορίζεται στο άρθρο 151, καθώς και κατά το μέρος που ορίζεται στη σύμβαση πρόσληψής του. 

2. Το αποσπασμένο προσωπικό του ΟΣΕ (τακτικό και έκτακτο) στις θυγατρικές εταιρείες του Οργανισμού διέπεται από τις διατάξεις του παρόντος Κανονισμού. 

3. Ο Διευθύνων Σύμβουλος, οι Γενικοί Διευθυντές και οι ειδικοί σύμβουλοι δεν υπάγονται στις διατάξεις του Κανονισμού αυτού. 

Οι Γενικοί Διευθυντές που προέρχονται από το προσωπικό του ΟΣΕ και κατά τη διάρκεια της θητείας τους δεν έχουν χάσει την ιδιότητα του υπαλλήλου του ΟΣΕ υπάγονται στις διατάξεις του Κανονισμού αυτού μόνο σε ό,τι αφορά τη σταδιοδρομία τους ως υπαλλήλων, εκτός αν ορίζεται διαφορετικά με άλλες ειδικότερες διατάξεις. 

4. Με την επιφύλαξη των διατάξεων των άρθρων 17 και 153 του παρόντος, δεν υπάγονται επίσης στις διατάξεις του Κανονισμού αυτού ο Νομικός Σύμβουλος, ο Αναπληρωτής Νομικός Σύμβουλος και οι Δικηγόροι. 

'Aρθρο 5

'Oργανα εφαρμογής

'Oργανα εφαρμογής των διατάξεων του παρόντος Κανονισμού είναι: 

α. Το Διοικητικό Συμβούλιο. 

β. Ο Διευθύνων Σύμβουλος, οι Γενικοί Διευθυντές και το Συμβούλιο Διεύθυνσης. 

γ. Τα ρητά οριζόμενα στον Κανονισμό αυτόν Υπηρεσιακά 'Oργανα. 

'Aρθρο 6

Λειτουργία Συμβουλίων και Επιτροπών

1. Τα Συμβούλια και οι Επιτροπές που προβλέπονται από τον παρόντα Κανονισμό συνέρχονται σε συνεδρίαση με την έγγραφη πρόσκληση του Προέδρου τους. Στην πρόσκληση αναγράφονται με λεπτομέρειες τα θέματα που θα συζητηθούν (ημερήσια διάταξη), η ημέρα, η ώρα και ο τόπος της συνεδρίασης. 

2. Με την επιφύλαξη των διατάξεων του άρθρου 121, οι Επιτροπές και τα Συμβούλια αποφασίζουν κατά πλειοψηφία και σε περίπτωση ισοψηφίας επικρατεί η άποψη στην οποία δόθηκε η ψήφος του Προέδρου. 

3. Η ψηφοφορία είναι φανερή και είναι υποχρεωτικό να ψηφίσουν όλα τα παρόντα μέλη. 

4. Για τις συνεδριάσεις των Επιτροπών και των Συμβουλίων τηρούνται πρακτικά, που υπογράφονται από τον Πρόεδρο, τα μέλη και το Γραμματέα. 

5. Οι Επιτροπές και τα Συμβούλια συνεδριάζουν κατ' αρχήν στην έδρα του Οργανισμού. Επιτρέπεται πάντως, ανάλογα με τις ειδικές συνθήκες κάθε περιπτώσεως, να ορισθεί ως τόπος συνεδριάσεως Συμβουλίου ή Επιτροπής και εκτός της έδρας του Οργανισμού, με απόφαση του Οργάνου που είναι αρμόδιο για τη συγκρότηση αυτών. 

6. Οι Επιτροπές και τα Συμβούλια δεν συνεδριάζουν δημόσια. 

7. Η θητεία των μελών των Συμβουλίων και της Πρωτοβάθμιας Υγειονομικής Επιτροπής του άρθρου 77 του παρόντος είναι ετήσια με έναρξη την 1η Ιανουαρίου και λήξη την 31η Δεκεμβρίου κάθε έτους, με εξαίρεση τη θητεία όσων συμμετέχουν λόγω θέσεως (EX OFFICIO) και των Γραμματέων. 

Κατά τη διάρκεια της θητείας δεν επιτρέπεται αντικατάσταση των Μελών των Συμβουλίων ή Επιτροπών χωρίς σοβαρή υπηρεσιακή αιτία, αυτής ελευθέρως εκτιμωμένης από το όργανο που είναι αρμόδιο για τη συγκρότησή τους. 

8. Αποζημίωση για τα μέλη, τους εισηγητές και Γραμματείς των Συμβουλίων και Επιτροπών θα καταβάλλεται σύμφωνα με τα οριζόμενα από τις γενικές κοινές διατάξεις και μετά από απόφαση του Διοικητικού Συμβουλίου και εφόσον οι συνεδριάσεις γίνονται εκτός ωραρίου εργασίας. 

'Aρθρο 7

Εκτελεστό αποφάσεων

Αποφάσεις μονομελών ή συλλογικών οργάνων του ΟΣΕ, που υπόκεινται, σύμφωνα με τις διατάξεις του παρόντος Κανονισμού, σε αναθεώρηση, δεν εκτελούνται κατά τη διάρκεια της προθεσμίας για υποβολή αιτήσεως αναθεωρήσεως ή προσφυγής ή αν ασκήθηκε τέτοια αίτηση ή προσφυγή μέχρι να εκδοθεί η σχετική δευτεροβάθμια απόφαση. 

'Aρθρο 8

Καθήκοντα ανώτερου ή κατώτερου βαθμού

1. Ανάλογα με τις υπηρεσιακές ανάγκες είναι δυνατή η ανάθεση καθηκόντων ανώτερου ή κατώτερου βαθμού. 

2. Σε κάθε περίπτωση ο χρόνος ασκήσεως καθηκόντων κατώτερου βαθμού θεωρείται ως προς όλες τις συνέπειες ως χρόνος πραγματικής υπηρεσίας στον κατεχόμενο βαθμό. 

3. Στο προσωπικό του ΟΣΕ μπορούν να ανατίθενται και άλλα συναφή προς την κύρια απασχόληση καθήκοντα. Ως συναφή θεωρούνται και τα καθήκοντα άλλης θέσης εργασίας, η οποία ανήκει στον ίδιο ή παρεμφερή κλάδο, στην ίδια ή παρεμφερή ειδικότητα, σύμφωνα με τα προβλεπόμενα από τις οικείες διατάξεις. 

Οι διατάξεις της παραγράφου αυτής θα ισχύσουν για μια πενταετία από την ημερομηνία ενάρξεως ισχύος του παρόντος Κανονισμού. 

Για όλο αυτό το διάστημα θα λειτουργεί τριμελής επιτροπή που θα συγκροτείται με απόφαση του Διευθύνοντος Συμβούλου και θα αποτελείται: 

α. Από έναν εκπρόσωπο της Διοίκησης ως Προέδρου. 

β. Από τον Προϊστάμενο της Υπηρεσιακής Μονάδος στην οποία υπηρετεί ο υπάλληλος. 

γ. Από έναν εκπρόσωπο των εργαζομένων που θα ορίζεται από την ΠΟΣ. 

Η επιτροπή αυτή θα συνεδριάζει εντός πέντε (5) ημερών από την παραπομπή του θέματος σε αυτή και θα πρέπει μέσα σε δέκα (10) ημέρες να υποβάλει το πόρισμά της στη Διεύθυνση Προσωπικού. 

Μετά την παρέλευση άπρακτης της δεκαήμερης προθεσμίας εκδίδεται απόφαση του Διευθύνοντος Συμβούλου. 

Οι διατάξεις των παραγράφων 1 μέχρι και 6 του άρθρου 6 του παρόντος Κανονισμού εφαρμόζονται ανάλογα και στην προκειμένη περίπτωση. 

4. Η ανάθεση καθηκόντων ανώτερου ή κατώτερου βαθμού ή καθηκόντων κατά τα οριζόμενα στην παράγραφο 3 του παρόντος άρθρου, γίνεται με απόφαση του Διευθύνοντος Συμβούλου ή των υπ' αυτού εξουσιοδοτημένων οργάνων. 

5. Προσωπικό στο οποίο ανατέθηκαν καθήκοντα ανώτερου βαθμού για χρονικό διάστημα πλέον των δύο μηνών, δικαιούται αμοιβή καθηκόντων ανώτερου βαθμού για το πέρα των δύο μηνών χρονικό διάστημα. Κατ' εξαίρεση δεν δικαιούται τέτοια αμοιβή, εφόσον η ανάθεση εκτέλεσης καθηκόντων ανώτερου βαθμού γίνεται για την αναπλήρωση προσωπικού που για οποιαδήποτε αιτία απουσιάζει και δεν εκτελεί τα καθήκοντά του και πάντως όχι πέραν του εξαμήνου. 

6. Με βασική εγκύκλιο του Διευθύνοντος Συμβούλου θα καθοριστούν οι όροι, οι προϋποθέσεις και οι λεπτομέρειες εφαρμογής του παρόντος άρθρου. 



 

  

Σελίδα 2128 

'Aρθρο 9

Επίδοση εγγράφων

1. Τα έγγραφα που απευθύνονται ονομαστικά στο προσωπικό παραδίνονται με απόδειξη σε αυτόν που απευθύνονται. 

2. Σε περίπτωση που δεν ανευρεθεί, για οποιονδήποτε λόγο, αυτός προς τον οποίο απευθύνεται το έγγραφο, στον τόπο της Υπηρεσίας του ή στην κατοικία του που έχει δηλώσει στην Υπηρεσία ή αρνηθεί να το παραλάβει, το έγγραφο τοιχοκολλάται και θεωρείται ότι έχει παραληφθεί από αυτόν την τρίτη ημέρα από την επόμενη της τοιχοκολλήσεως. 

3. Η τοιχοκόλληση γίνεται στο Κατάστημα όπου ο υπάλληλος ασκεί τα κύρια καθήκοντά του ή στον πλησιέστερο σταθμό της περιοχής της γραμμής, όπου υπηρετεί αυτός προς τον οποίο απευθύνεται το έγγραφο. 

4. Την τοιχοκόλληση κάνει ο επικεφαλής του Καταστήματος στο οποίο τοιχοκολλάται το έγγραφο, ο οποίος και συντάσσει βεβαίωση για την ημέρα της τοιχοκολλήσεως και τους λόγους που την προκάλεσαν. Τη βεβαίωση αυτή συνυπογράφουν και δύο άλλοι υπάλληλοι που παρίστανται κατά την τοιχοκόλληση ως μάρτυρες. 

5. Αντί της επιδόσεως με τον τρόπο που ορίζεται πιο πάνω, μπορούν, σε κάθε περίπτωση, να εφαρμοσθούν οι σχετικές διατάξεις της Πολιτικής Δικονομίας. 

'Aρθρο 10

Στρατιωτική υπηρεσία

Για το προσωπικό που καλείται στις τάξεις των ενόπλων δυνάμεων εφαρμόζονται κάθε φορά οι γενικές διατάξεις της ισχύουσας νομοθεσίας. Πάντως μετά την απόλυσή του από αυτές επανέρχεται αυτοδικαίως στον ΟΣΕ, εφαρμοζομένων των οικείων διατάξεων σε κάθε περίπτωση. 

'Aρθρο 11

Πιστοποιητικό εργασίας

Το προσωπικό δικαιούται να ζητάει με αίτησή του και να παίρνει πιστοποιητικό για το είδος και τη διάρκεια της εργασίας του, καθώς και για το ποιόν και τη διαγωγή του στην Υπηρεσία μετά την αποχώρησή του από αυτή. 

ΜΕΡΟΣ ΔΕΥΤΕΡΟ

ΥΠΗΡΕΣΙΑΚΗ ΚΑΤΑΣΤΑΣΗ ΠΡΟΣΩΠΙΚΟΥ

ΚΕΦΑΛΑΙΟ Α'

Διακρίσεις και Διαβαθμίσεις

'Aρθρο 12

Μόνιμοι, Δόκιμοι

1. Το τακτικό προσωπικό διακρίνεται σε Μόνιμο και Δόκιμο. 

2. Μόνιμο είναι το προσωπικό που μετά από δοκιμασία καταλαμβάνει οριστικά οργανική θέση. 

Δόκιμο είναι το προσωπικό που προσλαμβάνεται για δοκιμασία ή μαθητεία και προορίζεται να καταλάβει οργανική θέση, η οποία υφίσταται κατά το χρόνο της προσλήψεως, σύμφωνα με τις διατάξεις του Κανονισμού αυτού. 

'Aρθρο 13

Κλάδοι και βαθμοί Προσωπικού

Οι κλάδοι, οι ειδικότητες και οι βαθμοί στους οποίους σταδιοδρομεί το προσωπικό, καθορίζονται ως εξής: 

1. Κλάδος Διπλωματούχων Μηχανικών 

Διευθυντής 

Αρχιμηχανικός 

Υπαρχιμηχανικός 

Μηχανικός. 

Ο Κλάδος αυτός διακρίνεται στους πιο κάτω ειδικότερους Κλάδους: 

α. Κλάδος Διπλωματούχων Μηχανικών Εκμεταλλεύ- 

σεως 

β. Κλάδος Διπλωματούχων Μηχανικών 'Eλξης 

γ. Κλάδος Διπλωματούχων Μηχανικών Γραμμής. 

2. Κλάδος Χημικών 

Διευθυντής 

Χημικός Προϊστάμενος 

Χημικός Υποπροϊστάμενος 

Χημικός. 

3. Κλάδος Πτυχιούχων Μηχανικών Τ.Ε. 

Διευθυντής 

Αρχιμηχανικός Τ.Ε. 

Υπαρχιμηχανικός Τ.Ε. 

Επιθεωρητής Μηχανικός Τ.Ε. 

Μηχανικός Τ.Ε.. 

Ο Κλάδος αυτός διακρίνεται στους πιο κάτω ειδικότερους κλάδους: 

α. Κλάδος Πτυχιούχων Μηχανικών Τ.Ε. Εκμεταλλεύ- 

σεως 

β. Κλάδος Πτυχιούχων Μηχανικών Τ.Ε. 'Ελξης 

γ. Κλάδος Πτυχιούχων Μηχανικών Τ.Ε. Γραμμής. 

4. Κλάδος Τεχνικών Υπαλλήλων - Σχεδιαστών 

Προϊστάμενος 

Τμηματάρχης 

Υποτμηματάρχης 

Τεχνικός Υπάλληλος ή Σχεδιαστής. 

Ο Κλάδος αυτός διακρίνεται στους πιο κάτω ειδικότερους κλάδους: 

α. Κλάδος Τεχνικών Υπαλλήλων - Σχεδιαστών 'Eλξης 

β. Κλάδος Τεχνικών Υπαλλήλων - Σχεδιαστών Γραμ- 

μής. 

5. Κλάδος Διοικητικών - Οικονομικών Υπαλλήλων 

Διευθυντής 

Προϊστάμενος Υπηρεσίας 

Υποπροϊστάμενος Υπηρεσίας 

Τμηματάρχης 

Υποτμηματάρχης 

Υπάλληλος. 

Για τους κατόχους Πτυχίου Α.Ε.Ι., εκ των αναφερομένων στην παράγραφο 1γ του άρθρου 18 του παρόντος Κανονισμού, εισαγωγικός βαθμός ορίζεται ο βαθμός του Τμηματάρχη. 

Για τους κατόχους Πτυχίου ή Διπλώματος Τ.Ε.Ι. ή άλλης Σχολής, εκ των αναφερομένων στην παράγραφο 1γ του άρθρου 18 του παρόντος Κανονισμού, εισαγωγικός βαθμός ορίζεται ο βαθμός του Υποτμηματάρχη. 

Για τους κατόχους τίτλου δευτεροβάθμιας εκπαίδευσης, εκ των αναφερομένων στην παράγραφο 1γ του άρθρου 18 του παρόντος Κανονισμού, εισαγωγικός βαθμός ορίζεται ο βαθμός του Υπαλλήλου. 

6. Κλάδος Μεταφραστών 

Μεταφραστής Προϊστάμενος 

Μεταφραστής Υποπροϊστάμενος 

Μεταφραστής Τμηματάρχης 

Μεταφραστής. 

7. Κλάδος Προσωπικού Πληροφορικής 

Διευθυντής 

Προϊστάμενος Πληροφορικής 

Αναλυτής 

Προγραμματιστής Α' 

Προγραμματιστής Β' 

Τεχνικός Πληροφορικής. 

  


 

  

Σελίδα 2129 

Εισαγωγικός βαθμός για τους κατόχους Πτυχίου Α.Ε.Ι., εκ των αναφερομένων στην παράγραφο 1θ του άρθρου 18 του παρόντος Κανονισμού, ορίζεται ο βαθμός του Προγραμματιστή Β', για δε τους κατόχους Πτυχίου ή Διπλώματος Σχολής Τ.Ε.Ι., εκ των αναφερομένων στην παράγραφο 1θ του άρθρου 18 του παρόντος Κανονισμού, ορίζεται εισαγωγικός βαθμός ο βαθμός του Τεχνικού Πληροφορικής. 

8. Κλάδος Χειριστών Μηχανών Εισόδου Πληροφοριών 

Χειριστής Προϊστάμενος 

Χειριστής Τμηματάρχης 

Χειριστής Α' 

Χειριστής Β'. 

9. Κλάδος Ιατρών 

Αρχίατρος 

Επιθεωρητής Ιατρός 

Ιατρός. 

10. Κλάδος Νοσοκόμων 

Προϊστάμενος Νοσοκόμος 

Νοσοκόμος Α' 

Νοσοκόμος Β'. 

11. Κλάδος Διαβιβαστών 

Προϊστάμενος Διαβιβαστής 

Τμηματάρχης Διαβιβαστής 

Υποτμηματάρχης Διαβιβαστής 

Διαβιβαστής. 

12. Κλάδος Επιμελητών 

Αρχιεπιμελητής 

Επιμελητής. 

13. Κλάδος Φυλάκων Εγκαταστάσεων 

Αρχιφύλακας 

Φύλακας. 

14. Κλάδος Προσωπικού Ασφάλειας 

Αρχιφύλακας Ασφάλειας 

Φύλακας Ασφάλειας. 

15. Κλάδος Σταθμαρχών 

Διευθυντής 

Αρχιεπιθεωρητής Εκμεταλλεύσεως 

Επιθεωρητής Εκμεταλλεύσεως 

Σταθμάρχης Α' 

Σταθμάρχης Β'. 

16. Κλάδος Προσωπικού Ελιγμών 

Αρχιελιγμοδηγός 

Ελιγμοδηγός 

Κλειδούχος. 

17. Κλάδος Προσωπικού Αποθηκών Σταθμών 

Επιστάτης 

Ζυγιστής 

Φορτωτής. 

18. Κλάδος Προσωπικού Αμαξοστοιχιών 

Προϊστάμενος Γραφείου Προσωπικού Αμαξοστοι- 

χιών 

Αρχιελεγκτής 

Ελεγκτής 

Προϊστάμενος Αμαξοστοιχιών 

Συνοδός Αμαξοστοιχιών. 

19. Κλάδος Προσωπικού 'Eλξης 

Μηχανοστασιάρχης 'Eλξης 

Μηχανοδηγός 

Βοηθός Μηχανοδηγού Α' 

Βοηθός Μηχανοδηγού Β'. 

20. Κλάδος Τεχνιτών Μηχανοστασίων - Εργοστασίων 

Προϊστάμενος 

Εργοδηγός 

Αρχιτεχνίτης 

Τεχνίτης. 

Ο Κλάδος αυτός διακρίνεται στους παρακάτω ειδικότερους Κλάδους: 

α. Κλάδος Τεχνιτών Εφαρμοστών 

β. Κλάδος Τεχνιτών Λοιπών Ειδικοτήτων. 

21. Κλάδος Τεχνιτών Ηλεκτρολόγων - Ηλεκτρονικών 

Προϊστάμενος 

Εργοδηγός 

Αρχιτεχνίτης 

Τεχνίτης. 

Ο Κλάδος αυτός διακρίνεται στους παρακάτω ειδικότερους Κλάδους: 

α. Κλάδος Τεχνιτών Ηλεκτρολόγων Μηχανοστασίων 

- Εργοστασίων 

β. Κλάδος Τεχνιτών Ηλεκτρολόγων Εναερίων και 

Υπογείων Δικτύων 

γ. Κλάδος Τεχνιτών Ηλεκτρολόγων Ηλεκτρικών 

Εγκαταστάσεων και Υποσταθμών 

δ. Κλάδος Τεχνιτών Ηλεκτρολόγων - Ηλεκτρονικών 

Τμήματος Ηλεκτρικών Εγκαταστάσεων 

ε. Κλάδος Τεχνιτών Ηλεκτρονικών Μηχανοστασίων 

- Εργοστασίων. 

22. Κλάδος Οδηγών Αυτοκινήτων 

Αμαξοστασιάρχης 

Οδηγός Αυτοκινήτων. 

23. Κλάδος Εργατών Μηχ/σίων-Εργ/σίων και 

Αποθηκών Υλικού 

Αρχιεργάτης 

Εργάτης. 

24. Κλάδος Προσωπικού Συντήρησης Γραμμής 

Εργοδηγός Γραμμής 

Αρχιτεχνίτης Γραμμής 

Τεχνίτης Γραμμής 

Εργάτης Γραμμής. 

25. Κλάδος Τεχνιτών Γραμμής 

Προϊστάμενος 

Εργοδηγός 

Αρχιτεχνίτης 

Τεχνίτης. 

Ο Κλάδος αυτός διακρίνεται στους παρακάτω ειδικότερους Κλάδους: 

α. Κλάδος Τεχνιτών Μεταλλικών 'Eργων 

β. Κλάδος Τεχνιτών Τεχνικών Συνεργείων. 

26. Κλάδος Χειριστών Μηχανημάτων Γραμμής 

και 'Eργων 

Εργοδηγός 

Αρχιχειριστής 

Χειριστής. 

27. Κλάδος Διαχειριστών Υλικού 

Διαχειριστής Υλικού 

Βοηθός Διαχειριστής Υλικού. 

Οι ονομασίες των βαθμών κατά κλάδους δεν έχουν καμία μεταξύ τους βαθμολογική ή μισθολογική αντιστοιχία. 

'Aρθρο 14

Προσωπικό Εσωτερικής και Εξωτερικής Υπηρεσίας

1. Το προσωπικό διακρίνεται σε προσωπικό Εσωτερικής και 

 

 

  

Σελίδα 2130 

Εξωτερικής Υπηρεσίας. 

2. Εσωτερικής Υπηρεσίας είναι το προσωπικό των Κλάδων: 

Διπλωματούχων Μηχανικών 

Χημικών 

Πτυχιούχων Μηχανικών Τ.Ε. 

Τεχνικών Υπαλλήλων - Σχεδιαστών 

Διοικητικών - Οικονομικών Υπαλλήλων 

Μεταφραστών 

Προσωπικού Πληροφορικής 

Χειριστών Μηχανών Εισόδου Πληροφοριών 

Ιατρών 

Νοσοκόμων 

Προσωπικού Ασφάλειας 

Επιμελητών. 

3. Εξωτερικής Υπηρεσίας είναι το προσωπικό των λοιπών Κλάδων. 

ΚΕΦΑΛΑΙΟ Β'

Πρόσληψη

'Aρθρο 15

Προσόντα πρόσληψης

Για να προσληφθεί κάποιος ως δόκιμος πρέπει: 

1. Να έχει τα απαιτούμενα γενικά ή ειδικά προσόντα που θα καθορίζονται κάθε φορά από τον Οργανισμό ή απαιτούνται από το νόμο για τη συγκεκριμένη θέση ή απασχόληση. 

2. Να έχει εκπληρώσει τις στρατιωτικές του υποχρεώσεις ή να έχει νόμιμη απαλλαγή από αυτές. 

3. Να έχει την απαιτούμενη ηλικία, η οποία καθορίζεται από οικείες διατάξεις. 

4. Να μην έχει καταδικαστεί ή να διώκεται για κακούργημα ή πλημμέλημα που συνεπάγεται στέρηση των πολιτικών του δικαιωμάτων. 

5. Να μην έχει καταδικαστεί τελεσίδικα σε οποιαδήποτε ποινή για αδικήματα κλοπής, υπεξαίρεσης, απάτης, εκβίασης, πλαστογραφίας, απιστίας, δωροδοκίας, ή δωροληψίας, παράβασης καθήκοντος ή για εγκλήματα κατά των ηθών, περί το νόμισμα, συκοφαντικής δυσφήμισης και εγκλήματα που αναφέρονται στο Ειδικό Μέρος (Α' Κεφάλαιο) του δεύτερου βιβλίου του Ποινικού Κώδικα. Επίσης να μην τελεί υπό απαγόρευση ή δικαστική αντίληψη. 

Η παραγραφή διαπραχθέντος αδικήματος ή η χάρη χωρίς άρση των συνεπειών του αδικήματος από τα περιλαμβανόμενα στην παράγραφο αυτή δεν εξαφανίζουν το κώλυμα. 

6. Δεν προσλαμβάνεται επίσης αυτός που απολύθηκε με απόφαση του αρμόδιου Συμβουλίου για πειθαρχικούς λόγους από θέση υπαλλήλου του ΟΣΕ, δημοσίου υπαλλήλου ή υπαλλήλου Ν.Π.Δ.Δ., ή ιδρύματος που επιχορηγείται από το Δημόσιο ή από τράπεζα ή επιχείρηση του ευρύτερου δημόσιου τομέα. 

7. Οι υποψήφιοι για πρόσληψη στο δόκιμο προσωπικό οφείλουν να προσκομίζουν στον ΟΣΕ τα καθοριζόμενα εκάστοτε δικαιολογητικά και μέσα στον καθοριζόμενο από την προκήρυξη χρόνο. 

8. Επιπλέον των απαιτούμενων πιστοποιητικών τίτλων σπουδών κ.λπ. όλοι οι υποψήφιοι για πρόσληψη οφείλουν να προσκομίζουν οπωσδήποτε στην Υπηρεσία, τα παρακάτω πιστοποιητικά πρωτότυπα ή σε επικυρωμένα αντίγραφα το αργότερο μέχρι την καθορισμένη εκάστοτε ημερομηνία: 

- Ληξιαρχική πράξη γέννησης. 

- Ληξιαρχική πράξη γάμου. 

- Ληξιαρχική πράξη γέννησης τέκνων. 

- Αντίγραφο Ποινικού Μητρώου. 

- Πιστοποιητικό στρατολογικής κατάστασης τύπου Α'. 

- Τίτλους σπουδών. 

- Πιστοποιητικά προϋπηρεσίας στα οποία να φαίνεται η διάρκεια, η ειδικότητα, το ασφαλιστικό του βιβλιάριο για την ασφάλιση της προϋπηρεσίας του αυτής. 

- Υπεύθυνη δήλωση του ν. 1599/1986, η οποία πρέπει να περιέχει τα στοιχεία ταυτότητας, τον Α.Φ.Μ., την ακριβή διεύθυνση και τον αριθμό τηλεφώνου και να βεβαιώνει για τη γνησιότητα των πιστοποιητικών που προσκομίζονται. Ψευδείς δηλώσεις ή απόκρυψη στοιχείων κατά την πρόσληψη θεωρούνται σοβαρά παραπτώματα για τα οποία δικαιολογείται η καταγγελία της σύμβασης εργασίας οποτεδήποτε και αν διαπιστωθούν. 

9. 'Oλο το προσωπικό οφείλει να γνωστοποιεί εγγράφως στην Υπηρεσία κάθε μεταβολή της οικογενειακής κατάστασης π.χ. γάμο, διάζευξη, γέννηση τέκνου, γάμο του τέκνου κ.λπ. το αργότερο μέσα σε τριάντα (30) ημέρες από την πραγματοποίηση του γεγονότος. 

10. Η ηλικία αποδεικνύεται από τα παραπάνω στοιχεία του εργαζομένου. 

11. Το προσωπικό πρέπει να γνωστοποιεί αμέσως στη Διεύθυνση Προσωπικού, κάθε αλλαγή της διευθύνσεως της κατοικίας του και τον αριθμό τηλεφώνου. 

12. Κάθε κοινοποίηση εγγράφου στο προσωπικό θεωρείται ότι έχει γίνει νόμιμα, εφόσον έγινε στη διεύθυνση κατοικίας που έχει δηλωθεί και κατά τα ειδικότερα στον παρόντα Κανονισμό αναφερόμενα. 

13. 'Aρνηση του προσωπικού να γνωστοποιήσει προς την Υπηρεσία την ακριβή διεύθυνσή του και τον αριθμό του τηλεφώνου του συνιστά σοβαρό πειθαρχικό παράπτωμα και επισύρει ανάλογες πειθαρχικές ποινές. 

14. Σε κάθε προσλαμβανόμενο χορηγείται αντίγραφο του παρόντος κανονισμού, αντίγραφο του ΚΩΕΑΠ και ΚΔΑ, ως και Κανονισμό Καθηκόντων, εφόσον υπάρχει, αυτός δε δηλώνει εγγράφως πριν την ανάληψη των καθηκόντων του ότι αποδέχεται ανεπιφύλακτα το περιεχόμενό τους, δεν είναι δυνατόν δε στο μέλλον να επικαλεστεί άγνοια αυτών. 

15. Για τις προϋποθέσεις πρόσληψης κάθε φύσης προσωπικού, καθώς και τα απαιτούμενα δικαιολογητικά και τη λοιπή διαδικασία πρόσληψης αυτών ισχύουν τα καθοριζόμενα από ειδικούς νόμους. 

16. Πρόσληψη αλλοδαπών επιτρέπεται σύμφωνα με τους όρους και προϋποθέσεις που καθορίζονται από ειδικούς νόμους. 

'Aρθρο 16

Κώλυμα λόγω ελλείψεως υγείας

1. Κανείς δεν προσλαμβάνεται αν δεν είναι υγιής, πλην εκείνων που προστατεύονται από ειδικούς νόμους. Ο υποψήφιος για πρόσληψη οφείλει να παρέχει κάθε απαιτούμενο στοιχείο που εγγυάται την ασφάλεια της εκτελέσεως της υπηρεσίας για την οποία προορίζεται. 

2. Η πιστοποίηση της υγείας γίνεται από τις Υγειονομικές Υπηρεσίες του Οργανισμού, εφαρμοζομένων εκάστοτε των οικείων διατάξεων ή ως ειδικός Κανονισμός εκάστοτε καθορίζει. 

'Aρθρο 17

Τρόποι πρόσληψης

Οι προσλήψεις του προσωπικού αποφασίζονται από το Διοικητικό Συμβούλιο, κατά τα ισχύοντα, και διενεργούνται σύμφωνα με τις διατάξεις του ν. 2190/1994, όπως αυτός ισχύει κάθε φορά. 

Ο Νομικός Σύμβουλος και ο Αναπληρωτής Νομικός Σύμβουλος διορίζονται από τους παρ' Αρείω Πάγω δικηγόρους, που έχουν ασκήσει επί 15ετία και 10ετία, αντίστοιχα, το δικηγορικό λειτούργημα. 

'Aρθρο 18

Ειδικά κατά κλάδους προσόντα πρόσληψης

1. Εκτός από τα γενικά προσόντα που αναφέρονται στα προηγούμενα άρθρα για την πρόσληψη απαιτούνται και τα παρακάτω ειδικά προσόντα, που αποτελούν τα ελάχιστα όρια, κατά τα οριζόμενα ειδικότερα στη σχετική πρόσκληση. 

α. Κλάδος Διπλωματούχων Μηχανικών: 

Δίπλωμα Ανωτάτης Σχολής του Εθνικού Μετσόβιου Πολυτεχνείου ή αναγνωρισμένης και ισότιμης προς αυτή σχολής της ημεδαπής ή αλλοδαπής και άδεια ασκήσεως επαγγέλματος 

 

 

  

Σελίδα 2131 

και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

β. Κλάδος Χημικών: 

Δίπλωμα Ανωτάτης Σχολής του Εθνικού Μετσόβιου Πολυτεχνείου ή του Πανεπιστημίου ή αναγνωρισμένων και ισότιμων προς αυτές σχολών της ημεδαπής ή αλλοδαπής και άδεια ασκήσεως επαγγέλματος και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

γ. Κλάδος Διοικητικών - Οικονομικών Υπαλλήλων: 

Πτυχίο οποιουδήποτε τμήματος της Νομικής Σχολής ή του Οικονομικού Πανεπιστημίου Αθηνών ή του Παντείου Πανεπιστημίου Κοινωνικών και Πολιτικών Επιστημών ή των εξομοιουμένων προς ανώτατες στρατιωτικών σχολών ή ισότιμων προς τις πιο πάνω σχολές της ημεδαπής ή αλλοδαπής ή πτυχίο ή δίπλωμα διοίκησης επιχειρήσεων ή λογιστικής Τ.Ε.Ι. ή το ομώνυμο ή αντίστοιχης ειδικότητας πτυχίο ή δίπλωμα ισότιμων σχολών της ημεδαπής ή αλλοδαπής ή πτυχίο ή δίπλωμα της Σχολής Στατιστικής, που λειτούργησε υπό την εποπτεία της πρώην Ανωτάτης Βιομηχανικής Σχολής Πειραιά ή απολυτήριο λυκείου γενικής κατεύθυνσης ή ενιαίου πολυκλαδικού λυκείου ή τεχνικού ή επαγγελματικού λυκείου χωρίς ειδικότητα ή εξατάξιου γυμνασίου ή τμήματος υπαλλήλων γραφείου (διοίκησης) ή τμήματος υπαλλήλων λογιστηρίου τεχνικού ή επαγγελματικού λυκείου ή κλάδου διοικητικών υπηρεσιών - γραμματέων ή κλάδου οικονομίας ενιαίου πολυκλαδικού λυκείου και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής, καθώς επίσης και γνώση χειρισμού PC. 

δ. Κλάδος Πτυχιούχων Μηχανικών Τ.Ε.: 

Πτυχίο Τριτοβάθμιας Τεχνολογικής Εκπαίδευσης της ημεδαπής ή αναγνωρισμένος και ισότιμος τίτλος σπουδών της αλλοδαπής ανάλογης ειδικότητας και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

ε. Κλάδος Τεχνικών Υπαλλήλων - Σχεδιαστών: 

Πτυχίο Τεχνικού Επαγγελματικού Λυκείου ή τίτλο σπουδών, από τον οποίο να προκύπτει ισότιμη και ισοδύναμη γνώση και εκπαίδευση ανάλογης ειδικότητας και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

στ. Κλάδος Σταθμαρχών: 

Πτυχίο ή δίπλωμα διοίκησης επιχειρήσεων ή λογιστικής Τ.Ε.Ι. ή το ομώνυμο ή αντίστοιχης ειδικότητας πτυχίο ή δίπλωμα ισότιμων σχολών της ημεδαπής ή αλλοδαπής ή πτυχίο ή δίπλωμα της Σχολής Στατιστικής, που λειτούργησε υπό την εποπτεία της πρώην Ανωτάτης Βιομηχανικής Σχολής Πειραιά ή απολυτήριο λυκείου γενικής κατεύθυνσης ή ενιαίου πολυκλαδικού λυκείου ή τεχνικού ή επαγγελματικού λυκείου χωρίς ειδικότητα ή εξατάξιου γυμνασίου ή τμήματος υπαλλήλων γραφείου (διοίκησης) ή τμήματος υπαλλήλων λογιστηρίου τεχνικού ή επαγγελματικού λυκείου ή κλάδου διοικητικών υπηρεσιών - γραμματέων ή κλάδου οικονομίας ενιαίου πολυκλαδικού λυκείου και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής, καθώς επίσης και γνώση χειρισμού PC. 

ζ. Στον κλάδο Σταθμαρχών μπορούν να προσληφθούν Πτυχιούχοι Α.Ε.Ι., εφόσον έχουν πτυχίο εκ των αναφερομένων για την πρόσληψη στον κλάδο Διοικητικών - Οικονομικών Υπαλλήλων. 

η. Κλάδος Μεταφραστών: 

Πτυχίο Φιλοσοφικής Σχολής Ελληνικού Πανεπιστημίου για μια από τις γλώσσες Αγγλικής, Γαλλικής ή Γερμανικής ή αναγνωρισμένης προς αυτή Σχολής της αλλοδαπής ή πτυχίο ή δίπλωμα διοίκησης επιχειρήσεων ή λογιστικής Τ.Ε.Ι. ή το ομώνυμο ή αντίστοιχης ειδικότητας πτυχίο ή δίπλωμα ισότιμων σχολών της ημεδαπής ή αλλοδαπής ή πτυχίο ή δίπλωμα της Σχολής Στατιστικής, που λειτούργησε υπό την εποπτεία της πρώην Ανωτάτης Βιομηχανικής Σχολής Πειραιά ή απολυτήριο λυκείου γενικής κατεύθυνσης ή ενιαίου πολυκλαδικού λυκείου ή τεχνικού ή επαγγελματικού λυκείου χωρίς ειδικότητα ή εξατάξιου γυμνασίου ή τμήματος υπαλλήλων γραφείου (διοίκησης) ή τμήματος υπαλλήλων λογιστηρίου τεχνικού ή επαγγελματικού λυκείου ή κλάδου διοικητικών υπηρεσιών - γραμματέων ή κλάδου οικονομίας ενιαίου πολυκλαδικού λυκείου και δίπλωμα αναγνωρισμένης σχολής της ημεδαπής ή αλλοδαπής για μια από τις γλώσσες Αγγλικής, Γαλλικής ή Γερμανικής και άδεια ασκήσεως επαγγέλματος. Επίσης και γνώση χειρισμού PC σε κάθε περίπτωση. 

θ. Κλάδος Προσωπικού Πληροφορικής: 

Πτυχίο Οικονομικού Πανεπιστημίου ή Σχολής Θετικών Επιστημών ή αναγνωρισμένης και ισότιμης σχολής της ημεδαπής ή αλλοδαπής ή πτυχίο ή δίπλωμα Πληροφορικής Σχολών Τ.Ε.Ι. ή ισότιμων Σχολών της ημεδαπής ή αλλοδαπής, πτυχίο προγραμματιστή και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

ι. Κλάδος Χειριστών Μηχανών Εισόδου Πληροφοριών: 

Απολυτήριο λυκείου γενικής κατεύθυνσης ή ενιαίου πολυκλαδικού λυκείου ή τεχνικού ή επαγγελματικού λυκείου χωρίς ειδικότητα ή εξατάξιου γυμνασίου ή τμήματος υπαλλήλων γραφείου (διοίκησης) ή τμήματος υπαλλήλων λογιστηρίου τεχνικού ή επαγγελματικού λυκείου ή κλάδου διοικητικών υπηρεσιών - γραμματέων ή κλάδου οικονομίας ενιαίου πολυκλαδικού λυκείου και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής και επιπλέον δίπλωμα χειριστή μηχανών εισόδου στοιχείων πληροφοριών. 

ια. Κλάδος Ιατρών: 

Ειδικότητα και τριετής άσκηση του επαγγέλματος στην ειδικότητα. 

ιβ. Κλάδος Νοσοκόμων: 

Δίπλωμα Σχολής Αδελφών Νοσοκόμων τριετούς φοιτήσεως και σε αδυναμία εξεύρεσης διετούς ή μονοετούς φοίτησης. 

ιγ. Κλάδοι Διαβιβαστών και Προσωπικού Αμαξοστοιχιών: 

Απολυτήριο λυκείου γενικής κατεύθυνσης ή ενιαίου πολυκλαδικού λυκείου ή τεχνικού ή επαγγελματικού λυκείου χωρίς ειδικότητα ή εξατάξιου γυμνασίου ή τμήματος υπαλλήλων γραφείου (διοίκησης) ή τμήματος υπαλλήλων λογιστηρίου τεχνικού ή επαγγελματικού λυκείου ή κλάδου διοικητικών υπηρεσιών - γραμματέων ή κλάδου οικονομίας ενιαίου πολυκλαδικού λυκείου και γνώση προφορικά και γραπτά, σε βαθμό τουλάχιστον "καλώς", μιας από τις γλώσσες Αγγλικής, Γαλλικής, Γερμανικής. 

Για τον Κλάδο Διαβιβαστών απαιτείται επιπλέον και γνώση χειρισμού PC. 

ιδ. Κλάδοι Επιμελητών, Φυλάκων Εγκαταστάσεων, Προσωπικού Ελιγμών, Προσωπικού Αποθηκών Σταθμών, Εργατών Μηχανοστασίων - Εργοστασίων και Αποθηκών Υλικού, Προσωπικού Συντήρησης Γραμμής, Προσωπικού Ασφαλείας: 

Απολυτήριος τίτλος 9ετούς υποχρεωτικής εκπαίδευσης ή άλλης ισότιμης προς αυτήν σχολής. 

ιε. Κλάδος Προσωπικού 'Eλξης: 

Πτυχίο ή δίπλωμα Ηλεκτρολογίας ή Ηλεκτρονικής ή Μηχανολογίας Σχολών Τ.Ε.Ι. ή ισότιμων Σχολών της ημεδαπής ή αλλοδαπής ή πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή ισότιμης Σχολής ειδικότητας τομέων Μηχανολογικού, Ηλεκτρολογικού, Ηλεκτρονικού και δίπλωμα Θερμαστή ή Βοηθού Μηχανοδηγού. 

ιστ. Κλάδος Τεχνιτών Μηχανοστασίων - Εργοστασίων: 

Πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή Δίπλωμα Τεχνικών Σχολών Μαθητείας του Οργανισμού Απασχολήσεως Εργατικού Δυναμικού ανάλογης ειδικότητας ή άλλης ισότιμης Σχολής και ειδική άδεια ασκήσεως επαγγέλματος στις περιπτώσεις που αυτή απαιτείται από ειδικούς νόμους. 

ιζ. Κλάδος Τεχνιτών Ηλεκτρολόγων - Ηλεκτρονικών: 

Πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή δίπλωμα Τεχνικών Σχολών Μαθητείας του Οργανισμού Απασχολήσεως Εργατικού Δυναμικού ανάλογης ειδικότητας ή άλλης ισότιμης σχολής και ειδική άδεια ασκήσεως επαγγέλματος στις περιπτώσεις που αυτή απαιτείται από ειδικούς νόμους. 

 

 

  

Σελίδα 2132 

ιη. Κλάδος Οδηγών Αυτοκινήτων: 

Απολυτήριο τίτλο 9ετούς υποχρεωτικής εκπαίδευσης και επαγγελματική άδεια οδηγού αυτοκινήτων κατάλληλη για κάθε τύπο επιβατικών, φορτηγών και λεωφορείων. 

ιθ. Κλάδος Τεχνιτών Γραμμής: 

Πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή Δίπλωμα Τεχνικών Σχολών Μαθητείας του Οργανισμού Απασχολήσεως Εργατικού Δυναμικού ή άλλης ισότιμης σχολής της ειδικότητας για την οποία προορίζεται και άδεια ασκήσεως επαγγέλματος στις περιπτώσεις που αυτή απαιτείται από ειδικούς νόμους. 

κ. Κλάδος Χειριστών Μηχανημάτων Γραμμής και 'Eργων: 

Πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή άλλης ισότιμης σχολής ειδικότητας Μηχανολόγου και άδεια άσκησης επαγγέλματος, η οποία απαιτείται από ειδικούς νόμους. Για τον κλάδο αυτόν η άδεια ασκήσεως επαγγέλματος απαιτείται με τις προϋποθέσεις της νομοθεσίας που ισχύει εκάστοτε περί επιβλέψεως της λειτουργίας χειρισμού και συντήρησης μηχανημάτων εκτελέσεως τεχνικών έργων. 

κα. Κλάδος Διαχειριστών Υλικού: 

Πτυχίο Δευτεροβάθμιας Εκπαίδευσης (Τεχνικής Επαγγελματικής Σχολής) ή Δίπλωμα Τεχνικών Σχολών Μαθητείας του Οργανισμού Απασχολήσεως Εργατικού Δυναμικού ή άλλης ισότιμης σχολής ειδικότητας μηχανοτεχνίτη ή δομικού ηλεκτρολόγου ή τεχνίτη μηχανών εσωτερικής καύσεως. 

2. Τα ως άνω ειδικά προσόντα σε ό,τι αφορά τις σπουδές αποδεικνύονται με τους οικείους τίτλους σπουδών. Τίτλοι σπουδών της αλλοδαπής θα πρέπει να είναι αναγνωρισμένοι από το ΔΙ.Κ.Α.Τ.Σ.Α. σύμφωνα με την εκάστοτε ισχύουσα νομοθεσία. 

Η γνώση της ξένης γλώσσας αποδεικνύεται είτε εκ τίτλου σπουδών είτε με ειδική δοκιμασία είτε και με τους δύο τρόπους. Ο τρόπος καθορίζεται εκάστοτε από το Διευθύνοντα Σύμβουλο. 

'Aρθρο 19

Βαθμός προσλαμβανομένου

1. Με την επιφύλαξη των διατάξεων των παραγράφων 5 και 7 του άρθρου 13 του παρόντος Κανονισμού που αναφέρονται στους Κλάδους Διοικητικών - Οικονομικών Υπαλλήλων και Προσωπικού Πληροφορικής και του επόμενου άρθρου, η πρόσληψη γίνεται στον εισαγωγικό βαθμό κάθε κλάδου και με τους όρους και διακρίσεις που αναφέρονται στα άρθρα αυτά. 

2. Κανείς δεν προσλαμβάνεται απευθείας ως μόνιμος. 

'Aρθρο 20

Πρόσληψη σε ανώτερο του εισαγωγικού βαθμό

Η πρόσληψη προσωπικού στον αμέσως ανώτερο του εισαγωγικού βαθμό, όπως ο εισαγωγικός αυτός βαθμός σε κάθε περίπτωση καθορίζεται στο άρθρο 13 του παρόντος Κανονισμού, επιτρέπεται στους κλάδους Διπλωματούχων Μηχανικών, Ιατρών, Χημικών, και Μεταφραστών, Πληροφορικής, Διοικητικών- Οικονομικών Υπαλλήλων, Σταθμαρχών που κατέχουν πτυχίο Α.Ε.Ι., εκ των αναφερομένων στις παραγράφους 1η, 1θ, 1γ και 1ζ, αντίστοιχα, του άρθρου 18 του παρόντος Κανονισμού, εφόσον κατέχουν διδακτορικό δίπλωμα ή μεταπτυχιακό τίτλο σπουδών αναγνωρισμένο από το ΔΙ.Κ.Α.Τ.Σ.Α. και τούτου μη υφισταμένου από αντίστοιχο Οργανισμό ή Φορέα που θα έχει αυτήν την αρμοδιότητα σύμφωνα με την ισχύουσα νομοθεσία, πέρα από τα ειδικά προσόντα που αναφέρονται στο άρθρο 18 του παρόντος κατά τα ειδικότερα εκάστοτε οριζόμενα με απόφαση του Διευθύνοντος Συμβούλου. 

'Aρθρο 21

Πράξη πρόσληψης

1. Το προσωπικό προσλαμβάνεται με απόφαση του Διευθύνοντος Συμβούλου ή των υπ' αυτού εξουσιοδοτημένων οργάνων. 

2. Στην απόφαση πρόσληψης αναγράφονται: 

α. Ο βαθμός και ο κλάδος στον οποίο προσλαμβάνεται, καθώς και η έδρα στην οποία τοποθετείται. 

β. Ο αριθμός μητρώου του. 

γ. Οι αποδοχές του. 

δ. Η προθεσμία μέσα στην οποία πρέπει να αποδεχθεί έγγραφα την πρόσληψη και να αναλάβει υπηρεσία. 

3. Η προθεσμία που αναφέρεται στο προηγούμενο εδάφιο δ', η οποία είναι η ίδια για όλους τους ταυτόχρονα προσλαμβανομένους της ίδιας κατηγορίας, δεν μπορεί να είναι μικρότερη των δέκα (10) ημερών ούτε μεγαλύτερη του μήνα από την κοινοποίηση του εγγράφου της πρόσληψης. 

4. Με τη δήλωση αποδοχής της πρόσληψης, ο προσλαμβανόμενος αποδέχεται τους αναγραφόμενους στην απόφαση πρόσληψης όρους και τους εν γένει Κανονισμούς της Υπηρεσίας. 

5. Η μη προσέλευση του προσλαμβανομένου μέσα στην προθεσμία που ορίζεται στην παρ. 3 του παρόντος άρθρου, για υπογραφή της απαιτούμενης δήλωσης ή για εκπλήρωση τυχόν πρόσθετων υποχρεώσεων πριν την ανάληψη υπηρεσίας, καθώς και η μη εμπρόθεσμη ανάληψη υπηρεσίας, θεωρείται ως ανάκληση της αίτησης για πρόσληψη, ο δε Οργανισμός απαλλάσσεται από κάθε υποχρέωση για πρόσληψη του προσκληθέντος υποψηφίου. 

6. Πέρα από τα κατά τα ανωτέρω στοιχεία που πρέπει να αναφέρονται στην πράξη (απόφαση) πρόσληψης ο Διευθύνων Σύμβουλος δύναται με εγκύκλιό του να καθορίζει το περιεχόμενο και τον τύπο της πράξης (απόφασης) πρόσληψης, ως και τον τύπο της δήλωσης αποδοχής της πρόσληψης. 

7. Η ατομική σύμβαση εργασίας καταρτίζεται με την υπογραφή της δήλωσης αποδοχής της πρόσληψης από τον εργαζόμενο. 

'Aρθρο 22

Ανάκληση προσλήψεως για παράβαση νόμου

1. Η πρόσληψη που τυχόν έγινε κατά παράβαση των διατάξεων του παρόντος Κανονισμού ανακαλείται μέσα σε τρεις (3) μήνες. Ανακαλείται όμως και μετά την παρέλευση τριμήνου, οποτεδήποτε, εάν αυτός που προσλήφθηκε προκάλεσε ή υποβοήθησε την παρανομία ή εάν η πρόσληψή του έγινε κατά παράβαση των διατάξεων του άρθρου 15 του παρόντος Κανονισμού. 

2. Εάν ασκήθηκε πειθαρχική δίωξη, σύμφωνα με τις διατάξεις του άρθρου 110 του παρόντος Κανονισμού, ανάκληση της πρόσληψης για τον ίδιο λόγο δεν επιτρέπεται. 

3. Αυτός που προσλήφθηκε και η πρόσληψή του ανακλήθηκε σύμφωνα με τις διατάξεις της παραγράφου 1 του άρθρου αυτού, υπέχει για το χρόνο που εκτέλεσε τα καθήκοντά του τις ευθύνες του σιδηροδρομικού υπαλλήλου και οι πράξεις του είναι έγκυρες. 

ΚΕΦΑΛΑΙΟ Γ'

Μονιμοποίηση

'Aρθρο 23

Δοκιμαστική υπηρεσία - Μονιμοποίηση

1. Το τακτικό προσωπικό διανύει δοκιμαστική υπηρεσία τουλάχιστον ενός (1) έτους, όχι πάντως μεγαλύτερη των τριών (3) ετών. 

Η διάρκεια της δοκιμαστικής υπηρεσίας για κάθε κλάδο καθορίζεται κάθε φορά με απόφαση του Διευθύνοντος Συμβούλου. 

2. Στο χρόνο της δοκιμαστικής υπηρεσίας υπολογίζεται και ο χρόνος της εκπαιδεύσεως, καθώς και η τυχόν συνεχής προ της προσλήψεως ως δοκίμου, προϋπηρεσία ως εκτάκτου στα ίδια καθήκοντα. 

3. Στο τέλος της δοκιμαστικής υπηρεσίας συντάσσεται έκθεση για την καταλληλότητα του υπό δοκιμασία υπαλλήλου, προς μονιμοποίηση, από τα αντίστοιχα όργανα που είναι 

  


 

  

Σελίδα 2133 

αρμόδια για τη σύνταξη των φύλλων ποιότητας. 

Με αιτιολογημένη απόφαση του Διευθύνοντος Συμβούλου ή των εξουσιοδοτημένων από αυτόν οργάνων και με βάση την έκθεση αυτή αποφασίζεται η μονιμοποίησή του ή η απόλυσή του. Η απόφαση αυτή εκδίδεται μέσα σε τρεις (3) μήνες από τη συμπλήρωση του χρόνου της δοκιμαστικής υπηρεσίας. 

4. Κατ' εξαίρεση είναι δυνατή η απόλυση του υπό δοκιμασία υπαλλήλου και πριν από τη λήξη του χρόνου της δοκιμαστικής υπηρεσίας, με τήρηση της προαναφερόμενης διαδικασίας. 

5. Οι μονιμοποιούμενοι εγγράφονται στην Επετηρίδα του τακτικού προσωπικού στο τέλος των ήδη υπηρετούντων μόνιμων ομοιοβάθμων τους. 

'Aρθρο 24

Μαθητεία

1. Το προσλαμβανόμενο προσωπικό ορισμένων κλάδων υποβάλλεται υποχρεωτικά σε μαθητεία για την απόκτηση των απαιτούμενων γνώσεων προς άσκηση των καθηκόντων του. 

2. Η μαθητεία θα είναι θεωρητική και πρακτική. 

3. Μετά το πέρας της μαθητείας, το προσωπικό υποβάλλεται υποχρεωτικά σε εξετάσεις. Ο αποτυγχάνων επανεξετάζεται εντός διμήνου και σε περίπτωση νέας αποτυχίας απολύεται. 

4. Η μαθητεία περιλαμβάνεται στη δοκιμαστική υπηρεσία. 

5. Με απόφαση του Διευθύνοντος Συμβούλου ορίζονται οι Κλάδοι του προσωπικού, που προσλαμβανόμενο υπόκειται σε μαθητεία, ο τρόπος και ο χρόνος αυτής, η διδακτέα ύλη, τα της διεξαγωγής των εξετάσεων, ως και κάθε άλλη συναφής λεπτομέρεια. Με απόφαση επίσης του Διευθύνοντος Συμβούλου μπορεί να καθορίζεται υποχρεωτικός χρόνος υπηρεσίας σε ορισμένα συγκροτήματα του Οργανισμού. 

6. Οι μαθητευόμενοι προ της επιτυχίας τους στις παραπάνω εξετάσεις δεν θα εκτελούν υπεύθυνη υπηρεσία. 

ΚΕΦΑΛΑΙΟ Δ'

Προαγωγές

'Aρθρο 25

Γενικά περί προαγωγών

1. Οι κενές οργανικές θέσεις της ιεραρχικής κλίμακας συμπληρώνονται με προαγωγή του προσωπικού, με την επιφύλαξη των ειδικών διατάξεων του Κανονισμού αυτού. 

2. Το προσωπικό σταδιοδρομεί σε όλους τους βαθμούς του Κλάδου στον οποίο έχει προσληφθεί, με την επιφύλαξη των προϋποθέσεων που καθορίζονται από τον Κανονισμό αυτόν και από τον Υπηρεσιακό Οργανισμό. 

3. Οι προαγωγές είναι υποχρεωτικές για τον Οργανισμό και για το προσωπικό το οποίο δεν έχει δικαίωμα αποποιήσεως και διενεργούνται διαδοχικά από βαθμό σε βαθμό, σύμφωνα με τις διατάξεις του Κανονισμού αυτού. 

4. Οι προαγωγές διενεργούνται: 

α. Στους βαθμούς του Διευθυντή και του Αρχίατρου με απόφαση του Διοικητικού Συμβουλίου. 

β. Σε όλους τους άλλους βαθμούς του προσωπικού, με απόφαση του Διευθύνοντος Συμβούλου ή των εξουσιοδοτημένων από αυτόν οργάνων, από τους κυρωμένους πίνακες προακτέων ή από τον πίνακα αποτελεσμάτων των εξετάσεων κατά περίπτωση. 

5. Οι προαγωγές ισχύουν από την ημερομηνία έκδοσης της σχετικής απόφασης και πάντως όχι αργότερα του εξαμήνου από το τέλος του έτους που κενώθηκε η θέση. Παρερχομένης απράκτου της ως άνω προθεσμίας, τότε η προαγωγή, οποτεδήποτε γενόμενη, ανατρέχει στην προθεσμία που καθορίζεται στο προηγούμενο εδάφιο. 

'Aρθρο 26

Προϋποθέσεις προαγωγής

1. Κανένας δεν προάγεται στον αμέσως ανώτερο βαθμό: 

α. Αν δεν υπάρχει κενή οργανική θέση, με εξαίρεση την αναδρομική προαγωγή των παραλειφθέντων κατά το άρθρο 45 του παρόντος Κανονισμού. 

Οι κενές θέσεις σε ένα βαθμό λογίζονται κενές και για όλους τους κατώτερους βαθμούς του ίδιου Κλάδου ή ειδικότητας, με εξαίρεση τις κενές οργανικές θέσεις που τυχόν είναι δυνατόν να καταλάβει, διαζευκτικά, προσωπικό από περισσότερους Κλάδους ή ειδικότητες. 

β. Αν δεν έχει συμπληρώσει τον απαιτούμενο χρόνο στον κατεχόμενο βαθμό. 

γ. Αν δεν έχει τα απαιτούμενα για τον ανώτερο βαθμό ουσιαστικά και πρόσθετα τυπικά προσόντα. 

δ. Αν δεν έχει περατώσει με επιτυχία την εκπαίδευση που προβλέπεται από ειδικούς Κανονισμούς. 

ε. Αν δεν έχει επιτύχει στις σχετικές εξετάσεις όπου αυτές απαιτούνται από τις διατάξεις του παρόντος Κανονισμού. 

στ. Αν δεν έχει υποβάλει σχετική αίτηση, σύμφωνα με τα οριζόμενα στον παρόντα Κανονισμό. 

2. Τα της προηγούμενης παραγράφου του παρόντος άρθρου οριζόμενα ισχύουν για όλους τους κλάδους προσωπικού. 

3. Ο τύπος και τα στοιχεία που θα πρέπει να περιλαμβάνονται στην αίτηση, ως και κάθε άλλη λεπτομέρεια καθορίζονται με απόφαση του Διευθύνοντος Συμβούλου ή του εξουσιοδοτημένου από αυτόν οργάνου. 

'Aρθρο 27

Απαιτούμενος χρόνος προς προαγωγή

1. Ο χρόνος που απαιτείται να παραμείνει σε κάθε βαθμό το προσωπικό για να αποκτήσει δικαίωμα προαγωγής καθορίζεται ως εξής: 

α. Με την επιφύλαξη των επομένων εδαφίων β' και γ' για την προαγωγή από τον εισαγωγικό βαθμό, όπως αυτός ειδικότερα καθορίζεται σε κάθε περίπτωση από τις διατάξεις του παρόντος Κανονισμού, για κάθε κλάδο στον αμέσως ανώτερο βαθμό, δέκα έτη. 

β. Για την προαγωγή στο βαθμό του Βοηθού Μηχανοδηγού Α' απαιτείται διετής παραμονή στο βαθμό του Βοηθού Μηχανοδηγού Β' και για την προαγωγή στο βαθμό του Μηχανοδηγού τριετής παραμονή στο βαθμό του Βοηθού Μηχανοδηγού Α'. Η διάταξη του εδαφίου αυτού θα εφαρμόζεται μέχρι την πλήρη εφαρμογή των οριζομένων στον οικείο Κανονισμό, οι λεπτομέρειες εφαρμογής του οποίου καθορίζονται με εγκυκλίους του Διευθύνοντος Συμβούλου. 

γ. Για την προαγωγή στο βαθμό του Υποτμηματάρχη του Κλάδου Διοικητικών - Οικονομικών Υπαλλήλων και Υποτμηματάρχη Διαβιβαστή του Κλάδου Διαβιβαστών απαιτείται πενταετής παραμονή στο βαθμό του Υπαλλήλου και Διαβιβαστή αντίστοιχα. 

δ. Για κάθε περαιτέρω προαγωγή τουλάχιστον παραμονή πέντε ετών στον κατεχόμενο βαθμό, με την επιφύλαξη των διατάξεων της επόμενης παραγράφου και του άρθρου 13 του Κανονισμού αυτού. 

2. Με την επιφύλαξη των διατάξεων του παρόντος Κανονισμού για τις προϋποθέσεις που πρέπει να συντρέχουν για την προαγωγή στο βαθμό Μηχανοστασιάρχη 'Eλξης απαιτείται και 10ετής τουλάχιστον ενεργός υπηρεσία Μηχανοδηγού. 

3. Η προαγωγή στο βαθμό του Αμαξοστασιάρχη διενεργείται μετά από εξετάσεις, η δε δεκαετής υπηρεσία στο βαθμό του Οδηγού Αυτοκινήτων πρέπει να είναι ενεργός και θεωρείται ως τυπικό προσόν για τη συμμετοχή των Οδηγών Αυτοκινήτων στις εξετάσεις. 

4. Στον απαιτούμενο για προαγωγή χρόνο παραμονής στον κατεχόμενο βαθμό δεν υπολογίζεται: 

α. Ο χρόνος της αδικαιολόγητης αποχής του προσωπικού από τα καθήκοντά του. 

β. Ο χρόνος ποινής προσωρινής παύσης 2-4 μηνών. 

γ. Ο χρόνος της αργίας που επιβλήθηκε συνεπεία δικαστικής απόφασης, καθώς και συνεπεία προφυλάκισης εφόσον επακολούθησε καταδικαστική απόφαση. 

5. Στον απαιτούμενο για προαγωγή χρόνο υπολογίζεται ο χρόνος της δοκιμαστικής υπηρεσίας. 



 

  

Σελίδα 2134 

'Aρθρο 28

Πρόσθετα τυπικά προσόντα για προαγωγή

σε ορισμένους βαθμούς 

1. Για τον Κλάδο Διοικητικών - Οικονομικών Υπαλλήλων για την προαγωγή στο βαθμό του Προϊστάμενου Υπηρεσίας πτυχίο Α.Ε.Ι. ή πτυχίο ή δίπλωμα Τ.Ε.Ι. εκ των αναφερομένων στην παράγραφο 1γ του άρθρου 18 του παρόντος Κανονισμού και τα οποία είναι απαιτητά για πρόσληψη σε ανώτερο του εισαγωγικού βαθμό όπως ειδικότερα, κατά περίπτωση, ορίζεται στο άρθρο 13 του παρόντος Κανονισμού. 

2. Για τον Κλάδο Μεταφραστών, για την προαγωγή στο βαθμό του Μεταφραστή Προϊστάμενου, πλήρη γνώση δύο τουλάχιστον ξένων γλωσσών εκ των απαιτουμένων για την πρόσληψη στον Κλάδο. 

3. Για τον Κλάδο Πληροφορικής, για την προαγωγή στο βαθμό του Αναλυτή, πτυχίο Α.Ε.Ι. ή πτυχίο ή δίπλωμα πληροφορικής Σχολών Τ.Ε.Ι. εκ των αναφερομένων στην παράγραφο 1θ του άρθρου 18 του παρόντος Κανονισμού και δίπλωμα εξειδικεύσεως σε θέματα ανάλυσης. 

4. Για τον Κλάδο προσωπικού Αποθηκών Σταθμών, για την προαγωγή στο βαθμό του Επιστάτου, απολυτήριο εκπαίδευσης εννεαετούς διάρκειας ή Β' τάξεως εξατάξιου Γυμνασίου. 

5. Για τον Κλάδο προσωπικού Μηχανοστασίων για την προαγωγή στο βαθμό του Μηχανοδηγού πέραν των όσων ορίζονται στον οικείο Κανονισμό και συμπλήρωση στους βαθμούς του Βοηθού Μηχανοδηγού Β' και Βοηθού Μηχανοδηγού Α' 85.000 χιλιομέτρων ως Βοηθός Μηχανοδηγού Β' και Βοηθός Μηχανοδηγού Α' ελκτικών μονάδων. 

Για την προαγωγή στο βαθμό του Μηχανοστασιάρχη 'Eλξης ως οικείος Κανονισμός εκάστοτε ορίζει. 

Κατ' εξαίρεση για μια πενταετία από την έναρξη εφαρμογής του παρόντος Κανονισμού θα συμμετέχουν στις εξετάσεις όλοι οι Μηχανοδηγοί που έχουν τον απαιτούμενο χρόνο που ορίζεται στον παρόντα Κανονισμό. 

6. Για την προαγωγή στο βαθμό του Αμαξοστασιάρχη ενδεικτικό υποχρεωτικής εκπαίδευσης οκταετούς διάρκειας ή Β' τάξεως εξαταξίου Γυμνασίου ή άλλης ισότιμης Σχολής Μέσης Εκπαίδευσης και επιτυχία στις εξετάσεις σύμφωνα με τα οριζόμενα στον οικείο Κανονισμό. 

7. Για τον Κλάδο Τεχνιτών Μηχανοστασίων - Εργοστασίων και τους ειδικότερους κλάδους: 

α. Τεχνιτών Εφαρμοστών 

β. Τεχνιτών λοιπών ειδικοτήτων. 

(1) Για την προαγωγή στο βαθμό του Εργοδηγού, πτυχίο μέσης τεχνικής σχολής και σχετική άδεια άσκησης επαγγέλματος στις περιπτώσεις που απαιτείται από ειδικούς νόμους. 

(2) Για την προαγωγή στο βαθμό του Αρχιτεχνίτη των ειδικοτήτων εκείνων για τις οποίες απαιτείται άδεια άσκησης επαγγέλματος, η σχετική άδεια που απαιτείται από ειδικούς νόμους. 

8. Για τον Κλάδο Προσωπικού Συντήρησης Γραμμής: 

Για την προαγωγή στο βαθμό του Εργοδηγού Γραμμής: 

α. Ενδεικτικό Β' τάξεως εξαταξίου Γυμνασίου ή άλλης ισότιμης Σχολής Μέσης Εκπαίδευσης ή ενδεικτικό υποχρεωτικής εκπαίδευσης οκταετούς διάρκειας και 

β. Επιτυχής αποφοίτηση από Σχολείο επιμόρφωσης στους βαθμούς Αρχιτεχνίτη Γραμμής και Τεχνίτη Γραμμής. 

9. Για τον Κλάδο Τεχνιτών Γραμμής και τους ειδικότερους κλάδους: 

α. Τεχνιτών Μεταλλικών 'Εργων 

β. Τεχνιτών Τεχνικών Συνεργείων. 

Για την προαγωγή στο βαθμό του Εργοδηγού, πτυχίο Μέσης Τεχνικής Σχολής της αντίστοιχης ειδικότητας και άδεια άσκησης επαγγέλματος στις περιπτώσεις που απαιτείται από ειδικούς νόμους. 

10. Για τον Κλάδο Χειριστών Μηχανημάτων Γραμμής και 'Εργων: 

Για την προαγωγή στο βαθμό του Εργοδηγού και Αρχιχειριστή, πτυχίο Μέσης Τεχνικής Σχολής της αντίστοιχης ειδικότητας και άδεια άσκησης επαγγέλματος στις περιπτώσεις που απαιτείται από ειδικούς νόμους. 

11. Για τον Κλάδο Τεχνιτών Ηλεκτρολόγων - Ηλεκτρονικών και τους ειδικότερους Κλάδους: 

α. Τεχνιτών Ηλεκτρολόγων Μηχανοστασίων - Εργοστασίων 

β. Τεχνιτών Ηλεκτρολόγων Εναερίων και Υπογείων Δικτύων 

γ. Τεχνιτών Ηλεκτρολόγων Ηλεκτρικών Εγκαταστάσεων και Υποσταθμών 

δ. Τεχνιτών Ηλεκτρολόγων Ηλεκτρονικών Τμήματος Ηλεκτρικών Εγκαταστάσεων 

ε. Τεχνιτών Ηλεκτρονικών Μηχανοστασίων - Εργοστασίων. 

Για την προαγωγή στο βαθμό του Εργοδηγού και του Αρχιτεχνίτη, η σχετική άδεια άσκησης επαγγέλματος στις περιπτώσεις που απαιτείται από ειδικούς νόμους. Για το βαθμό του Εργοδηγού απαιτείται πρόσθετα και πτυχίο Μέσης Τεχνικής Σχολής. 

12.α. Για τους Κλάδους Τεχνιτών Μηχανοστασίων - Εργοστασίων, Τεχνιτών Γραμμής, Χειριστών Μηχανημάτων Γραμμής και 'Eργων και Ηλεκτρολόγων - Ηλεκτρονικών θα δύναται να κριθεί για το βαθμό του Εργοδηγού και προσωπικό που δεν έχει Πτυχίο Μέσης Τεχνικής Σχολής για μία τριετία από την ένταξη εφαρμογής του παρόντος Κανονισμού. Παρερχομένης της τριετίας το προσωπικό αυτό θα δύναται να κριθεί μόνο εφόσον δεν υπάρχει στους Κλάδους αυτούς προσωπικό που να κατέχει το παραπάνω τυπικό προσόν ή το προσωπικό που κατέχει το τυπικό αυτό προσόν δεν επαρκεί για την κάλυψη των κενών θέσεων. 

β. Τα παραπάνω έχουν ανάλογη εφαρμογή και για το προσωπικό Συντήρησης Γραμμής σε ό,τι αφορά το τυπικό προσόν που αναφέρεται στην παράγραφο 8α του παρόντος άρθρου. 

'Aρθρο 29

Κλίμακα βαθμολογίας

Η κλίμακα βαθμολογίας της γνώσης ξένης γλώσσας για την εφαρμογή των διατάξεων του παρόντος Κανονισμού είναι η ακόλουθη: 

'Aριστα 10 και 9 

Λίαν καλώς 8 έως 9 μη συμπεριλαμβανόμενου 

Καλώς 6,5 έως 8 μη συμπεριλαμβανόμενου 

Σχεδόν καλώς 5,5 έως 6,5 μη συμπεριλαμβανόμενου. 

Η γνώση της ξένης γλώσσας αποδεικνύεται με έναν από τους τρόπους που αναφέρονται στον παρόντα Κανονισμό. 

'Aρθρο 30

Ουσιαστικά προσόντα

1. Τα ουσιαστικά προσόντα προσδιορίζουν την ικανότητα και αξία του προσωπικού και αποτελούν τα βασικά στοιχεία στα οποία στηρίζονται οι κρίσεις γι' αυτό. 

2. Τα ουσιαστικά προσόντα συνάγονται: 

α. Από τα φύλλα ποιότητας για τα οποία γίνεται αναφορά στον παρόντα Κανονισμό. 

β. Από τα λοιπά στοιχεία που περιέχονται στους ατομικούς φακέλους του προσωπικού. 

γ. Γενικά, από κάθε χρήσιμο έγγραφο στοιχείο, κατά την κρίση του Συμβουλίου. 

'Aρθρο 31

Ανάλυση ουσιαστικών προσόντων

1. Τα ουσιαστικά προσόντα διακρίνονται σε σωματικά, πνευματικά, διοικητικά και επαγγελματικά. 

2. Τα σωματικά προσόντα αναφέρονται στην υγεία, αρτιμέλεια και αντοχή στην καταβολή προσπαθειών. 

3. Τα πνευματικά προσόντα προσδιορίζουν τη δύναμη του νου και γενικά τη διανοητική ευστροφία και αναφέρονται: 

α. Στη νοημοσύνη και την κρίση. 

β. Στην αντίληψη της πραγματικότητας, στην πρακτικότητα και την προσαρμοστικότητα στις μεταβαλλόμενες καταστάσεις και απαιτήσεις της Υπηρεσίας. 



 

  

Σελίδα 2135 

γ. Στην επινοητικότητα, δημιουργικότητα και πρωτοτυπία. 

δ. Στη δύναμη έκφρασης. 

4. Τα διοικητικά προσόντα προσδιορίζουν γενικά τη διοικητική ικανότητα και αναφέρονται: 

α. Στο κύρος. 

β. Στις δυνατότητες συνεργασίας με τους υφισταμένους. 

γ. Στην ικανότητα κρίσεως και αποδοτικής χρησιμοποιήσεως των υφισταμένων. 

δ. Στο ενδιαφέρον για τις ανάγκες των υφισταμένων και την ψυχική επαφή με αυτούς. 

ε. Στη μέριμνα για την ανύψωση του ηθικού, για την πειθαρχία και γενικά για την επαγγελματική αγωγή των υφισταμένων. 

στ. Στην ενεργητικότητα και στη δραστηριότητα. 

ζ. Στην προβλεπτικότητα. 

η. Στην ικανότητα οργανώσεως, διευθύνσεως συντονισμού. 

θ. Στην επίβλεψη και τον έλεγχο εκτελέσεως των υπηρεσιακών εντολών. 

5. Τα επαγγελματικά προσόντα προσδιορίζουν την επαγγελματική ικανότητα και αξία και αναφέρονται: 

α. Στην επαγγελματική κατάρτιση στο βαθμό. 

β. Στην κατάρτιση για παραπέρα υπηρεσιακή εξέλιξη. 

γ. Στην ικανότητα αφομοιώσεως των νέων εξελίξεων στην τεχνολογία ή την επιστήμη, ανάλογα με το βαθμό ή την ειδικότητα του προσωπικού. 

δ. Στη μεθοδικότητα. 

ε. Στο ζήλο, το ενδιαφέρον και το πνεύμα ανησυχίας για την Υπηρεσία. 

στ. Στο ενδιαφέρον για τη συντήρηση του υλικού και την περιφρούρηση της περιουσίας του Οργανισμού. 

ζ. Στην εκπαιδευτική ικανότητα. 

η. Στην αγάπη προς το επάγγελμα του σιδηροδρομικού υπαλλήλου και στο αίσθημα συναδελφικότητας και αλληλεγγύης. 

'Aρθρο 32

Φύλλα ποιότητας

1. Τα φύλλα ποιότητας είναι έντυπα, στα οποία καταγράφονται και αξιολογούνται τα ουσιαστικά προσόντα του προσωπικού. 

2. Τα φύλλα ποιότητας που αποτελούν το κυριότερο στοιχείο για το σχηματισμό κρίσης από το αρμόδιο Συμβούλιο Προαγωγών, συντάσσονται κάθε χρόνο για όλο το προσωπικό κατά το μήνα Ιανουάριο και περιέχουν την αξιολόγηση της απόδοσής του για το προηγούμενο έτος, καθώς και πρόταση για το έτος συντάξεως αυτών. 

3. Το περιεχόμενο των φύλλων ποιότητας καθορίζεται με απόφαση του Διοικητικού Συμβουλίου. Μέχρις εκδόσεως της απόφασης αυτής θα εξακολουθήσει να ισχύει ο τύπος των Φύλλων Ποιότητας που ίσχυε κατά το χρόνο έναρξης ισχύος του παρόντος Κανονισμού και πάντως όχι πλέον του έτους. 

4. Τα αρμόδια κατά περίπτωση όργανα που συντάσσουν τα φύλλα ποιότητας, καθορίζονται με απόφαση του Διευθύνοντος Συμβούλου. 

5. Τα ουσιαστικά προσόντα του προσωπικού, όπως αυτά αναφέρονται αναλυτικά στο προηγούμενο άρθρο, βαθμολογούνται από το συντάκτη του φύλλου ποιότητας, με βάση την ακόλουθη κλίμακα: 

Εξαίρετος: 10 

Λίαν Καλώς: 9 

Καλός: 8 

Μέτριος: 7 και 6 

Απαράδεκτος: 5 έως και 1. 

6. Ο βαθμός των ουσιαστικών προσόντων θα πολλαπλασιάζεται με συντελεστές που καθορίζονται ως εξής: 

α. Σωματικά προσόντα, συντελεστής 6,5 

β. Πνευματικά προσόντα, συντελεστής 9,2 

γ. Διοικητικά προσόντα, συντελεστής 9,5 

δ. Επαγγελματικά προσόντα, συντελεστής 10. 

Το άθροισμα των γινομένων που θα προκύπτει από τον πολλαπλασιασμό του βαθμού του κάθε προσόντος με τον κατά τα άνω καθοριζόμενο συντελεστή θα πολλαπλασιάζεται με τον αριθμό δέκα (10). 

7. Στα φύλλα ποιότητας θα χαρακτηρίζεται το προσωπικό από τα αρμόδια για τη σύνταξή τους όργανα ως κατ' εκλογήν προακτέο ή κατ' αρχαιότητα προακτέο με πλήρη και αιτιολογημένη έκθεση. 

8. Το περιεχόμενο των φύλλων ποιότητας ανακοινώνεται στον ενδιαφερόμενο ύστερα από αίτησή του, και είναι εμπιστευτικού χαρακτήρα για κάθε τρίτο πρόσωπο. 

9. Οι λεπτομέρειες εφαρμογής της παραγράφου αυτής θα καθοριστούν με εγκύκλιο του Διευθύνοντος Συμβούλου. 

'Aρθρο 33

Τρόποι προαγωγών

1. α. Με την επιφύλαξη των διατάξεων του επόμενου εδαφίου β' οι προαγωγές από τον εισαγωγικό βαθμό κάθε κλάδου διενεργούνται 60% κατ' εκλογήν και 40% κατ' αρχαιότητα και με εξετάσεις όπου αυτές κατά τον παρόντα Κανονισμό απαιτούνται. 

Στην περίπτωση αυτή στη σειρά προαγωγής μεταξύ των κατ' εκλογήν και κατ' αρχαιότητα προαγομένων προηγούνται οι κατ' εκλογήν προαγόμενοι. Για τον καθορισμό του αριθμού των κατ' εκλογήν προακτέων και των κατ' αρχαιότητα προακτέων το κλάσμα που είναι ίσο με το μισό της μονάδας ή υπερβαίνει το μισό της μονάδας υπολογίζεται ως μονάδα στον αριθμό των κατ' εκλογήν προακτέων. 

β. Οι προαγωγές από το βαθμό του Τμηματάρχη στο βαθμό του Υποπροϊστάμενου Υπηρεσίας, Υποτμηματάρχη στο βαθμό του Τμηματάρχη, Προγραμματιστή Β' σε Προγραμματιστή Α' διενεργούνται μόνο κατ' εκλογήν και ανεξάρτητα αν για ορισμένο προσωπικό των Κλάδων αυτών λόγω αυξημένων προσόντων ορίζεται ως εισαγωγικός βαθμός άλλος βαθμός ανώτερος του εισαγωγικού βαθμού του Κλάδου. 

γ. Οι προαγωγές σε όλους τους λοιπούς βαθμούς όλων των Κλάδων διενεργούνται μόνο κατ' εκλογήν. 

2. Η προαγωγή στο βαθμό του Αμαξοστασιάρχη γίνεται μόνο κατόπιν εξετάσεων και η σειρά για προαγωγή καθορίζεται με συνεκτίμηση των αποτελεσμάτων των εξετάσεων και των ουσιαστικών προσόντων. 

Το ίδιο ισχύει και για την προαγωγή στο βαθμό του Μηχανοστασιάρχη μέχρις ότου πληρωθούν οι προϋποθέσεις εφαρμογής του οικείου Κανονισμού και πάντως όχι πέραν της πενταετίας. 

3. Η πλήρωση των θέσεων Τεχνιτών Γραμμής του Κλάδου Προσωπικού Συντήρησης Γραμμής, γίνεται: 

α. Με ένταξη μονίμων Εργατών Γραμμής. 

β. Με απευθείας κατά τις οικείες διατάξεις πρόσληψη έκτακτων Εργατών Γραμμής, εφόσον οι ενδιαφερόμενοι και των δύο παραπάνω περιπτώσεων διαθέτουν τις ακόλουθες προϋποθέσεις: 

(1) Πενταετή συνολική υπηρεσία μόνιμου ή έκτακτου Εργάτη Γραμμής ή τριετή όμοια υπηρεσία εφόσον έχουν αποκτήσει πτυχίο Γενικού ή Τεχνικού Λυκείου ή Μέσης Τεχνικής Σχολής. 

(2) Επιτυχία στις επαγγελματικές εξετάσεις, που διενεργούνται σύμφωνα με τις διατάξεις του ειδικότερου Κανονισμού και 

(3) Να έχουν κριθεί κατάλληλοι για το βαθμό του Τεχνίτη Γραμμής από το αρμόδιο Πρωτοβάθμιο Συμβούλιο Προαγωγών. 

(4) Ειδικότερα για τους έκτακτους Εργάτες Γραμμής, απαιτείται και προηγούμενη από τις εξετάσεις κρίση του αρμόδιου Συμβουλίου, περί της δυνατότητας συμμετοχής τους στις εξετάσεις, βάσει υπηρεσιακών εκθέσεων που θα συντάσσονται για το σκοπό αυτόν. 

4. Η διαδικασία που τηρείται για την πλήρωση των θέσεων της παρ. 3 είναι η ακόλουθη: 

  

 

  

Σελίδα 2136 

α. Στις εξετάσεις έχουν δικαίωμα συμμετοχής όσοι από τους μόνιμους και έκτακτους Εργάτες Γραμμής έχουν συμπληρώσει τον παραπάνω απαιτούμενο βασικό χρόνο υπηρεσίας κατά την ημερομηνία προκήρυξης των εξετάσεων. 

β. Μετά τη διενέργεια των εξετάσεων συντάσσονται οι εξής πίνακες: 

(1) Πίνακας επιτυχίας στις εξετάσεις που περιλαμβάνει με τη σειρά εγγραφής στην επετηρίδα τους, όλους τους επιτυχόντες, σε αυτές. Ο παραπάνω πίνακας συντάσσεται σε δύο κατηγορίες οι οποίες περιλαμβάνουν: 

(α) Τους επιτυχόντες Εργάτες Γραμμής. 

(β) Τους επιτυχόντες έκτακτους Εργάτες Γραμμής. 

(2) Πίνακας πλήρωσης των κενών οργανικών θέσεων, τον οποίο καταρτίζει το αρμόδιο Πρωτοβάθμιο Συμβούλιο Προαγωγών με βάση τη συνεκτίμηση των αποτελεσμάτων των εξετάσεων και των ουσιαστικών προσόντων των επιτυχόντων στις εξετάσεις αυτές. Ο πίνακας αυτός συντάσσεται επίσης σε δύο κατηγορίες, όμοιες με αυτές του πρώτου πίνακα στις οποίες περιλαμβάνονται όσοι κρίνονται κατάλληλοι για να καταλάβουν κενές οργανικές θέσεις Τεχνιτών Γραμμής. 

γ. Η πλήρωση των κενών οργανικών θέσεων Τεχνιτών Γραμμής θα γίνεται με την παρακάτω διαδοχική σειρά χρήσης των κατηγοριών του πίνακα πλήρωσης κενών θέσεων που κατάρτισε το αρμόδιο Πρωτοβάθμιο Συμβούλιο Προαγωγών: 

(1) Από την κατηγορία των Εργατών Γραμμής. 

(2) Από την κατηγορία των εκτάκτων Εργατών Γραμμής. 

δ. Οι αποφάσεις για την υλοποίηση των παραπάνω εντάξεων και προσλήψεων θα εκδίδονται από τον Διευθύνοντα Σύμβουλο του Οργανισμού ή από τα εξουσιοδοτημένα για το σκοπό αυτόν υπηρεσιακά όργανα. 

ε. Οι παραπάνω πίνακες πλήρωσης θέσεων Τεχνιτών Γραμμής, που καταρτίζονται από το Συμβούλιο Προαγωγών, ισχύουν μέχρι την πλήρη εξάντλησή τους, μετά την οποία διενεργούνται νέες εξετάσεις και κρίσεις κατά την ίδια διαδικασία. 

στ. Εκείνοι από τους υποψηφίους που δεν θα περιληφθούν στον πίνακα επιτυχίας στις εξετάσεις, θα έχουν δικαίωμα συμμετοχής και παραπέρα κρίσης μόνο στην περίπτωση διενεργείας νέων εξετάσεων, σύμφωνα με τα παραπάνω. 

ζ. Εκείνοι που περιλήφθηκαν στον πίνακα επιτυχίας στις εξετάσεις και δεν κρίθηκαν ικανοί από το αρμόδιο Συμβούλιο Προαγωγών για πλήρωση θέσης Τεχνίτη Γραμμής, για το λόγο δε αυτόν δεν περιλήφθηκαν στο δεύτερο πίνακα έχουν δικαίωμα επανάκρισης από το ίδιο Συμβούλιο Προαγωγών κατά τα επόμενα χρόνια. Οι διατάξεις που αφορούν επανάκριση από το Δευτεροβάθμιο Συμβούλιο Προαγωγών, εξακολουθούν να ισχύουν και στις περιπτώσεις αυτές. 

η. Τόσο η περίπτωση ένταξης, όσο και η περίπτωση πρόσληψης των παραπάνω κατηγοριών Εργατών Γραμμής, θα γίνεται στο βαθμό του μόνιμου Τεχνίτη Γραμμής, και οι εντασσόμενοι ή προσλαμβανόμενοι θα εγγράφονται στο αριστερό της Επετηρίδας των, κατά την ημερομηνία της ένταξης ή της πρόσληψής τους, υπηρετούντων ομοιοβάθμων τους. 

5. 'Oπου στο παρόν άρθρο αναφέρεται 'Eκτακτοι Εργάτες Γραμμής νοείται το προσωπικό που υπηρετεί με αυτή την ειδικότητα με σύμβαση αορίστου χρόνου. 

6. Στις διαδικασίες του παρόντος άρθρου σε καμιά περίπτωση δεν συμμετέχει εποχικό προσωπικό. 

'Aρθρο 34

Κρίσεις προσωπικού

1. Με βάση τα ουσιαστικά προσόντα το προσωπικό κρίνεται ως: 

α. Προακτέο κατ' εκλογή. 

β. Προακτέο κατ' αρχαιότητα μόνο για την εφαρμογή της παραγράφου 1α του άρθρου 33 του παρόντος Κανονισμού. 

γ. Ακατάλληλο, λόγω υπηρεσιακής ανεπάρκειας. 

2. α. Προακτέοι κατ' εκλογή κρίνονται εκείνοι οι οποίοι έδειξαν εξαιρετική δραστηριότητα και αφοσίωση στο καθήκον και εμφανίζουν ήθος, χαρακτήρα και εξαιρετική υπηρεσιακή ικανότητα, ώστε να ικανοποιούν απόλυτα τις απαιτήσεις της Υπηρεσίας για την άσκηση των καθηκόντων του ανωτέρου βαθμού. 

β. Προακτέοι κατ' αρχαιότητα κρίνονται εκείνοι οι οποίοι έχουν την ικανότητα και μπορούν να ανταποκριθούν στα καθήκοντα του ανωτέρου βαθμού. 

γ. Ακατάλληλοι κρίνονται εκείνοι οι οποίοι λόγω υπηρεσιακής ανεπάρκειας, δεν μπορούν να ανταποκριθούν στα καθήκοντα και τις υποχρεώσεις του βαθμού τους. 

3. Για το χαρακτηρισμό των κατ' εκλογή προακτέων, κατά την περίπτωση α' της προηγούμενης παραγράφου 2 του άρθρου αυτού, απαιτείται υποχρεωτικά από τους συντάκτες των φύλλων ποιότητας ειδική αιτιολογημένη έκθεση, στην οποία θα αξιολογείται η απόδοση στον κατεχόμενο βαθμό και θα περιέχεται πρόβλεψη για την ικανότητα κατάληψης του επόμενου βαθμού, που θα βρίσκεται σε συνάφεια με τη βαθμολόγηση των ουσιαστικών προσόντων και θα θεμελιώνεται σε πραγματικά δεδομένα. 

4. Για το χαρακτηρισμό των Ακαταλλήλων λόγω υπηρεσιακής ανεπάρκειας κατά την περίπτωση γ' της παραγράφου 2 του παρόντος άρθρου απαιτείται υποχρεωτικώς αιτιολόγηση από τους συντάκτες των Φύλλων Ποιότητας μιας τέτοιας πρότασης με μνεία των πραγματικών δεδομένων που θεμελιώνουν αυτή την πρόταση. 

5. Οι κρινόμενοι τελεσίδικα ως ακατάλληλοι, απολύονται από την Υπηρεσία υποχρεωτικά, σύμφωνα με τη διαδικασία των διατάξεων του παρόντος Κανονισμού. 

'Aρθρο 35

Τακτικές κρίσεις

1. Το προσωπικό κρίνεται μια φορά το χρόνο. 

2. Οι τακτικές ετήσιες κρίσεις γίνονται από την 1η Φεβρουαρίου μέχρι την 30ή Απριλίου κάθε έτους. 

Κατ' αυτές κρίνεται: 

α. Το προσωπικό το οποίο υποβάλει σχετική αίτηση κατά τα ειδικότερα στην παράγραφο 4 του παρόντος άρθρου οριζόμενα. 

β. Το προσωπικό για το οποίο έχουν υποβληθεί ειδικές εκθέσεις ακαταλληλότητας, λόγω επαγγελματικής ανεπάρκειας. 

3. Το προσωπικό της παραγράφου 2α του παρόντος άρθρου θα πρέπει να συμπληρώνει μέχρι 31 Δεκεμβρίου του έτους της τακτικής συνόδου των Συμβουλίων τον προβλεπόμενο από το άρθρο 27 χρόνο παραμονής στο βαθμό. 

4. Ο Διευθύνων Σύμβουλος μέσα στο μήνα Σεπτέμβριο κάθε χρόνου εκδίδει εγκύκλιο στην οποία καθορίζονται κατά κλάδο, ειδικότερο κλάδο, ειδικότητα και βαθμό οι προβλεπόμενες να κενωθούν το επόμενο έτος οργανικές θέσεις και καλεί το προσωπικό που θα πληροί τις σχετικές προϋποθέσεις, που προβλέπονται από τον παρόντα Κανονισμό, να υποβάλει μέσα στην προθεσμία που θα ορίζεται στην εγκύκλιο αίτηση ότι επιθυμεί να κριθεί για προαγωγή. 

Στην αίτηση θα αναφέρεται η συγκεκριμένη θέση ή θέσεις που ενδιαφέρεται και θα δηλώνει υπεύθυνα ότι δέχεται να υπηρετήσει στη θέση αυτή τουλάχιστον επί μία πενταετία, εκτός αν άλλως αποφασισθεί από τη Διοίκηση του Οργανισμού για την κάλυψη των υπηρεσιακών αναγκών και κατά παρέκκλιση των σχετικών διατάξεων. 

Η αίτηση υποβάλλεται μόνο για προαγωγή στον αμέσως ανώτερο του κατεχομένου βαθμό, του κλάδου, ειδικότερου κλάδου και ειδικότητας που ανήκει, μη λαμβανομένων υπόψη των αιτήσεων που τυχόν έχουν υποβληθεί για βαθμούς πέραν του αμέσως ανωτέρου του κατεχομένου ή για άλλους Κλάδους ή Ειδικότερους Κλάδους ή Ειδικότητες κ.λπ.. 

'Aρθρο 36

Προαγωγές προσωπικού

1. Με την επιφύλαξη των σχετικών διατάξεων του Υπηρεσιακού Οργανισμού και του άρθρου 13 του Κανονισμού αυτού, 

  


 

  

Σελίδα 2137 

οι Διευθυντές επιλέγονται μεταξύ των Αρχιμηχανικών, των Προϊσταμένων Υπηρεσίας, των Χημικών Προϊσταμένων, των Αρχιεπιθεωρητών Εκμετάλλευσης, των Αρχιμηχανικών ΤΕ και των Προϊσταμένων Πληροφορικής, κατά περίπτωση, και σύμφωνα με τα προβλεπόμενα από τον Υπηρεσιακό Οργανισμό και εφόσον κατέχουν πτυχίο από τα προβλεπόμενα για την πρόσληψη στον παρόντα Κανονισμό. 

α. Ο Διευθυντής της Διευθύνσεως Εμπορικής Εκμεταλλεύσεως (ΔΕΜ), επιλέγεται, με τήρηση των πιο πάνω διατάξεων, μεταξύ είτε των Προϊσταμένων Υπηρεσίας είτε των Αρχιεπιθεωρητών Εκμεταλλεύσεως. 

β. Ο Διευθυντής του Τομέα Προμηθειών της Διευθύνσεως Προμηθειών και Αποθηκών (ΔΙΠΑ), επιλέγεται, με τήρηση των ίδιων πιο πάνω διατάξεων, μεταξύ είτε των Προϊσταμένων Υπηρεσίας είτε των Αρχιμηχανικών είτε των Χημικών Προϊσταμένων. 

γ. Οι Διευθυντές των Διευθύνσεων Προσωπικού (ΔΠ), Οικονομικής Διοίκησης (ΔΟΔ), Οικονομικής Διαχείρισης (ΔΟΔΙΑ), Ελεγκτηρίου Εισπράξεων (ΔΕΕ), Οικονομικού Ελέγχου (ΔΟΕ), καθώς και του Τομέα Αποθηκών της Διευθύνσεως Προμηθειών και Αποθηκών (ΔΙΠΑ), επιλέγονται, με τήρηση των ίδιων πιο πάνω διατάξεων, μεταξύ των Προϊσταμένων Υπηρεσίας. 

2. Οι Προϊστάμενοι Υπηρεσίας και Αρχιεπιθεωρητές Εκμεταλλεύσεως, απαιτείται να είναι πράγματι κάτοχοι πτυχίου των Σχολών που αναφέρονται στον παρόντα Κανονισμό και είναι απαιτητά για την πρόσληψη σύμφωνα με τον παρόντα Κανονισμό. 

3. Ο Αρχίατρος επιλέγεται μεταξύ των Επιθεωρητών Ιατρών. 

4.α. Ο επικεφαλής της Υπηρεσίας Αυτοκινήτων, Προϊστάμενος Υπηρεσίας ή Αρχιμηχανικός, επιλέγεται, μεταξύ είτε των πράγματι κεκτημένων πτυχίο Ανωτάτης Σχολής από τα προβλεπόμενα στον παρόντα Κανονισμό Υποπροϊσταμένων Υπηρεσίας είτε των Υπαρχιμηχανικών Κλάδου 'Eλξης. 

β. Οι επικεφαλής των Υπηρεσιών Οργανώσεως και Στατιστικής και Κόστους ως και κάθε άλλης που θα δημιουργηθεί στο μέλλον της Διευθύνσεως Οργανώσεως Μελετών και Προγραμματισμού (ΔΟΜΠ) Προϊστάμενοι Υπηρεσίας ή Αρχιμηχανικοί, επιλέγονται, μεταξύ είτε των Υποπροϊσταμένων Υπηρεσίας είτε των Υπαρχιμηχανικών οποιουδήποτε ειδικότερου Κλάδου, του Κλάδου Διπλωματούχων Μηχανικών. 

Οι πιο πάνω Υποπροϊστάμενοι Υπηρεσίας, απαιτείται να είναι πράγματι κάτοχοι Πτυχίου Ανωτάτης Σχολής των Σχολών που αναφέρονται στον παρόντα Κανονισμό. 

γ. Οι επικεφαλής των Υπηρεσιών Γενικών Μελετών και Προγραμματισμού της Διευθύνσεως Οργανώσεως Μελετών και Προγραμματισμού (ΔΟΜΠ) Αρχιμηχανικοί, επιλέγονται, μεταξύ των Υπαρχιμηχανικών οποιουδήποτε ειδικότερου Κλάδου, του Κλάδου Διπλωματούχων Μηχανικών. 

5. Με διατάξεις του Υπηρεσιακού Οργανισμού θα ρυθμίζονται τα ειδικότερα θέματα κατάληψης ορισμένων βαθμών. 

6. Το προσωπικό του Κλάδου Διοικητικών - Οικονομικών Υπαλλήλων που υπαγόταν στις διατάξεις του άρθρου 200 του προϊσχύσαντος ΓΕΚΑΠ και γίνεται μνεία στο άρθρο 157 του παρόντος Κανονισμού, εξακολουθεί να κρίνεται για τους βαθμούς που είχε δικαίωμα κρίσης κατά το χρόνο έναρξης ισχύος του παρόντος Κανονισμού, εφαρμοζομένων κατά τα λοιπά των διατάξεων του παρόντος Κανονισμού. 

'Aρθρο 37

Συμβούλια Προαγωγών

1. Αρμόδιο για τις προαγωγές στους βαθμούς του Διευθυντή και του Αρχίατρου είναι το Διοικητικό Συμβούλιο. Στην περίπτωση αυτή, ως προς τη σύνθεση, απαρτία, λήψη απόφασης, εισηγητή, γραμματέα κ.λπ., έχουν εφαρμογή τα ισχύοντα στο Διοικητικό Συμβούλιο. 

2. Αρμόδια Συμβούλια για τις κρίσεις του προσωπικού για προαγωγή στους λοιπούς βαθμούς είναι τα παρακάτω: 

α. Πρωτοβάθμια Συμβούλια: 

(1) Το Ι Συμβούλιο Προαγωγών, για τις προαγωγές στους βαθμούς Αρχιμηχανικού και Υπαρχιμηχανικού, Χημικού Προϊσταμένου και Χημικού Υποπροϊσταμένου, Αρχιμηχανικού ΤΕ και Υπαρχιμηχανικού ΤΕ, Προϊσταμένου Υπηρεσίας και Υποπροϊσταμένου Υπηρεσίας, Μεταφραστή Προϊσταμένου και Μεταφραστή Υποπροϊστάμενου, Προϊσταμένου Πληροφορικής και Αναλυτή, Επιθεωρητή Ιατρού, Αρχιεπιθεωρητή Εκμεταλλεύσεως και Επιθεωρητή Εκμεταλλεύσεως, Μηχανοστασιάρχη 'Eλξης και Προϊστάμενου Κλάδων Τεχνιτών Μηχανοστασίων Εργοστασίων, Ηλεκτρολόγων - Ηλεκτρονικών και Τεχνιτών Γραμμής. 

(2) Το ΙΙ Συμβούλιο Προαγωγών για τις προαγωγές των υπαλλήλων στους λοιπούς βαθμούς. 

β. Δευτεροβάθμια Συμβούλια: 

(1) Το Ι Συμβούλιο Προαγωγών, αρμόδιο για την κρίση των ενστάσεων του προσωπικού που έχει κριθεί ως Ακατάλληλο λόγω υπηρεσιακής ανεπάρκειας και των προσφυγών του Διευθύνοντος Συμβούλου κατά των αποφάσεων του Ι Πρωτοβάθμιου Συμβουλίου. 

(2) Το ΙΙ Συμβούλιο Προαγωγών, αρμόδιο για την κρίση των ενστάσεων του προσωπικού που έχει κριθεί ως Ακατάλληλο λόγω υπηρεσιακής ανεπάρκειας και των προσφυγών του Διευθύνοντος Συμβούλου κατά των αποφάσεων του ΙΙ Πρωτοβάθμιου Συμβουλίου. 

'Aρθρο 38

Σύνθεση Συμβουλίων Προαγωγών

1. Τα Πρωτοβάθμια Συμβούλια Προαγωγών είναι επταμελή και η σύνθεσή τους γίνεται ως ακολούθως: 

α. Του Ι Συμβουλίου Προαγωγών από ένα Μέλος του Διοικητικού Συμβουλίου ως Πρόεδρο και από έξι (6) μέλη, από τα οποία τα τέσσερα είναι Διευθυντές ή εκτελούντες χρέη Διευθυντή επί ένα τουλάχιστον έτος και τα άλλα δύο, εκπρόσωποι των εργαζομένων. 

β. Του ΙΙ Συμβουλίου Προαγωγών από ένα Μέλος του Διοικητικού Συμβουλίου ως Πρόεδρο και από έξι (6) μέλη, από τα οποία το ένα είναι Διευθυντής ή εκτελών χρέη Διευθυντή επί ένα τουλάχιστον έτος, ένας Αρχιμηχανικός, ένας Προϊστάμενος Υπηρεσίας, ένας Αρχιμηχανικός ΤΕ ή Αρχιεπιθεωρητής Εκμεταλλεύσεως και δύο εκπρόσωποι των εργαζομένων. 

2. Τα Δευτεροβάθμια Συμβούλια Προαγωγών είναι οκταμελή και η σύνθεσή τους γίνεται ως εξής: 

α. Του Ι Δευτεροβάθμιου Συμβουλίου Προαγωγών από τον Διευθύνοντα Σύμβουλο, αναπληρούμενο από ένα Γενικό Διευθυντή, ως Πρόεδρο, και από επτά (7) μέλη, από τα οποία το ένα είναι ο Νομικός Σύμβουλος του ΟΣΕ, τρεις Διευθυντές ή εκτελούντες χρέη Διευθυντού επί ένα τουλάχιστον έτος, δύο εκπρόσωποι των εργαζομένων και ο αντιπρόσωπος του ενισταμένου. Οι Διευθυντές που μετείχαν στο Ι Πρωτοβάθμιο Συμβούλιο Προαγωγών, εξαιρούνται από τη σύνθεση του Συμβουλίου αυτού. 

β. Του ΙΙ Δευτεροβάθμιου Συμβουλίου Προαγωγών. 

Χρέη του Συμβουλίου αυτού εκτελεί το Ι Πρωτοβάθμιο Συμβούλιο Προαγωγών, αφού συμπληρωθεί η σύνθεσή του με έναν αντιπρόσωπο του ενισταμένου. 

3. Τα Συμβούλια Προαγωγών συγκροτούνται με απόφαση του Διευθύνοντος Συμβούλου: 

α. Ο Πρόεδρος και τα μέλη των Συμβουλίων αυτών ορίζονται από τον Διευθύνοντα Σύμβουλο, με εξαίρεση τα δύο μέλη του κάθε Συμβουλίου που εκπροσωπούν τους εργαζομένους, καθώς και τους αναπληρωτές τους, οι οποίοι ορίζονται από την πιο αντιπροσωπευτική δευτεροβάθμια συνδικαλιστική οργάνωση και από τους οποίους ο ένας τουλάχιστον προέρχεται από τον κλάδο των κρινομένων με τον περιορισμό, πάντοτε, οι εκπρόσωποι αυτοί των εργαζομένων να μην είναι ταυτόχρονα και μέλη του Διοικητικού Συμβουλίου Πρωτοβάθμιας ή Δευτεροβάθμιας συνδικαλιστικής οργάνωσης. 

β. Με την ίδια απόφαση ορίζονται από τον Διευθύνοντα Σύμβουλο ο αναπληρωτής του Προέδρου, δύο αναπληρωτές των υπολοίπων τακτικών μελών, ο Γραμματέας με τον αναπληρωτή του και στην περίπτωση συγκρότησης Δευτερο-βάθμιου Συμβουλίου Προαγωγών, ορίζονται από τον ενιστά-

 

 

  

Σελίδα 2138 

μενο ο αντιπρόσωπός του, στο Συμβούλιο και ο αναπληρωτής του αντιπροσώπου του. 

4. Χρέη εισηγητού εκτελούν υπάλληλοι, με βαθμό τουλάχιστον Τμηματάρχη κατά προτίμηση εκ των υπηρετούντων στη Διεύθυνση Προσωπικού, που ορίζονται με την πιο πάνω απόφαση του Διευθύνοντος Συμβούλου. 

5. Οι οριζόμενοι ως μέλη Συμβουλίου προαγωγών ε.χ. Διευθυντές ευθύς ως παύσουν να εκτελούν αυτά τα χρέη αντικαθίστανται και από μέλη των Συμβουλίων Προαγωγών. 

'Aρθρο 39

Σύγκληση Συμβουλίων

1. Τα Συμβούλια Προαγωγών συνέρχονται σε τακτικές συνόδους με απόφαση του Διευθύνοντος Συμβούλου. 

2. Τα Πρωτοβάθμια Συμβούλια συνέρχονται σε τακτική σύνοδο μέσα στο μήνα Φεβρουάριο κάθε έτους και τελειώνουν τις εργασίες τους μέχρι της 25ης του ίδιου μήνα. 

3. Τα Δευτεροβάθμια Συμβούλια συνέρχονται σε τακτική σύνοδο μέσα στο μήνα Απρίλιο κάθε έτους και τελειώνουν τις εργασίες τους μέσα στον ίδιο μήνα. 

'Aρθρο 40

Απαρτία - Λήψη αποφάσεως

1. Τα Συμβούλια Προαγωγών έχουν απαρτία και αποφασίζουν νόμιμα όταν παρίστανται στη συνεδρίαση πέντε (5) μέλη μεταξύ των οποίων ο Πρόεδρος ή ο Αναπληρωτής του. 

2. Οι αποφάσεις των Συμβουλίων λαμβάνονται σύμφωνα με τα οριζόμενα στα άρθρα 6 παράγραφος 2 και 121 του Κανονισμού αυτού. 

'Aρθρο 41

Σύνταξη πινάκων

1. Με βάση την απόφαση που λαμβάνεται για κάθε κρινόμενο, σύμφωνα με τις περί προαγωγών διατάξεις του παρόντος Κανονισμού, τα Πρωτοβάθμια Συμβούλια συντάσσουν, χωριστά κατά Κλάδο, ειδικότερο κλάδο, ειδικότητα και βαθμό πίνακες κατ' εκλογήν προακτέων μόνο για το προσωπικό που επιλέγεται από αυτά να προαχθεί στον επόμενο βαθμό κατ' εκλογήν, και πίνακες κατ' αρχαιότητα προακτέων μόνο για το προσωπικό που επιλέγεται από αυτά να προαχθεί στον επόμενο βαθμό κατ' αρχαιότητα και μόνο για τους βαθμούς που προβλέπεται κατ' αρχαιότητα προαγωγή από τις διατάξεις του άρθρου 33 του παρόντος Κανονισμού ως και άλλων συναφών διατάξεων του Κανονισμού αυτού. Οι συντασσόμενοι πίνακες υπογράφονται από τον Πρόεδρο και τα παριστάμενα κατά τη συνεδρίαση μέλη. 

Η σειρά αναγραφής στους πίνακες αυτούς προσδιορίζεται με βάση τη μεταξύ τους σειρά αρχαιότητας στο βαθμό. 

2. Οι πίνακες που συντάσσονται από τα Πρωτοβάθμια Συμβούλια Προαγωγών ως και τα σχετικά πρακτικά, σύμφωνα με την προηγούμενη παράγραφο, διαβιβάζονται άμεσα από τους Προέδρους των Συμβουλίων αυτών στη Διεύθυνση Προσωπικού, η οποία υποβάλλει το δυνατό ταχύτερο τους πίνακες αυτούς, που θεωρούνται προσωρινοί, στο Διευθύνοντα Σύμβουλο για κύρωση ή για τυχόν άσκηση απ' αυτόν προσφυγής στο αρμόδιο Δευτεροβάθμιο Συμβούλιο Προαγωγών. 

3. Οι πίνακες των κατ' εκλογήν προακτέων ή κατ' αρχαιότητα προακτέων, κατά περίπτωση, που συντάσσονται από τα Πρωτοβάθμια ή Δευτεροβάθμια Συμβούλια Προαγωγών σε καμιά περίπτωση δεν περιλαμβάνουν περισσότερους σε αριθμό από το διπλάσιο των προβλεπόμενων να κενωθούν οργανικών θέσεων, εντός του έτους για το οποίο γίνεται η κρίση. 

4. Για το λοιπό προσωπικό που με την απόφαση του Συμβουλίου Προαγωγών, που λαμβάνεται κατά την ελεύθερη κρίση του και σύμφωνα με τις διατάξεις του παρόντος Κανονισμού, δεν κρίνεται ως προακτέο κατ' εκλογήν ή κατ' αρχαιότητα δεν συντάσσονται πίνακες. 

5. Επίσης για τους κρινόμενους ως ακατάλληλους λόγω υπηρεσιακής ανεπάρκειας δεν συντάσσονται πίνακες αλλά αναγράφονται αναλυτικά στα πρακτικά οι λόγοι για τους οποίους κρίνονται ως ακατάλληλοι. 

6. Το προσωπικό που κρίθηκε Ακατάλληλο λόγω επαγγελματικής ανεπάρκειας ειδοποιείται εγγράφως από τη Διεύθυνση Προσωπικού και σε προθεσμία πέντε (5) εργάσιμων ημερών από την ημερομηνία που περιήλθαν σε αυτήν τα σχετικά πρακτικά, κοινοποιώντας τους και απόσπασμα του πρακτικού στο οποίο περιέχεται η αιτιολογία της σχετικής κρίσεως του Πρωτοβάθμιου Συμβουλίου Προαγωγών. 

7. Διαδικαστικές λεπτομέρειες εφαρμογής του άρθρου αυτού ρυθμίζονται με εγκύκλιο του Διευθύνοντος Συμβούλου. 

'Aρθρο 42

Αναθεώρηση αποφάσεων Πρωτοβάθμιων

Συμβουλίων Προαγωγών

1. Οι αποφάσεις των Πρωτοβάθμιων Συμβουλίων Προ- αγωγών και οι πίνακες των κατ' εκλογήν προακτέων ή κατ' αρχαιότητα προακτέων, που έχουν συνταχθεί από αυτά με βάση τις πιο πάνω αποφάσεις, είναι δυνατόν να αναθεωρηθούν από το αρμόδιο, σύμφωνα με το άρθρο 37 του Κανονισμού αυτού, Δευτεροβάθμιο Συμβούλιο Προαγωγών, ύστερα από άσκηση ενώπιον αυτού προσφυγής μόνο του Διευθύνοντος Συμβούλου. 

2. Ο Διευθύνων Σύμβουλος, αν διαπιστώσει μη νομιμότητα καταρτίσεως των πινάκων των κατ' εκλογήν προακτέων ή κατ' αρχαιότητα προακτέων των Πρωτοβάθμιων Συμβουλίων Προαγωγών, μπορεί να ασκήσει προσφυγή ενώπιον του Δευτεροβάθμιου Συμβουλίου Προαγωγών εντός αποκλειστικής προθεσμίας πέντε (5) εργασίμων ημερών από την υποβολή σε αυτόν των σχετικών πινάκων, για εσφαλμένη εφαρμογή ή για παράβαση συγκεκριμένης διατάξεως των περί προαγωγών διατάξεων του Κανονισμού αυτού, που θα πρέπει να διατυπώνεται ρητά στην προσφυγή. 

3. Κατά των αποφάσεων των Πρωτοβάθμιων Συμβουλίων Προαγωγών για κατάταξη υπαλλήλου στον πίνακα προακτέων κατ' εκλογή ή προακτέων κατ' αρχαιότητα δεν επιτρέπεται ένσταση από οποιονδήποτε και για οποιαδήποτε αιτία. 

4. Δικαίωμα για υποβολή ένστασης έχει μόνο αυτός που έχει κριθεί ως Ακατάλληλος λόγω επαγγελματικής ανεπάρκειας. 

Η ένσταση ασκείται εντός αποκλειστικής προθεσμίας πέντε (5) εργάσιμων ημερών από την κοινοποίηση, σύμφωνα με το άρθρο 41, της σχετικής απόφασης του Πρωτοβάθμιου Συμβουλίου Προαγωγών για κρίση ως Ακατάλληλου. 

Στην ένστασή του ο ενιστάμενος ορίζει τον αντιπρόσωπό του και τον αναπληρωτή του αντιπροσώπου του που θα λάβει μέρος στο Δευτεροβάθμιο Συμβούλιο, δηλώνοντας ταυτόχρονα αν επιθυμεί να παρουσιασθεί αυτοπροσώπως ενώπιον του Συμβουλίου. 

Η μη προσέλευση ενώπιον του Συμβουλίου, του ενισταμένου, του αντιπροσώπου του ή του αναπληρωτή του αντιπροσώπου του, για οποιονδήποτε λόγο, δεν παρεμποδίζει την κρίση της ενστάσεως. 

Κατά τα λοιπά, εφαρμόζονται ανάλογα οι διατάξεις του άρθρου 125 εφόσον δεν ορίζεται διαφορετικά στο άρθρο αυτό. 

5. Τα Δευτεροβάθμια Συμβούλια Προαγωγών που επιλαμβάνονται της αναθεώρησης απόφασης Πρωτοβάθμιου Συμβουλίου, έχουν το δικαίωμα να επανεξετάσουν από την αρχή την υπόθεση και αφού λάβουν υπόψη τις περί προαγωγών διατάξεις του Κανονισμού αυτού, καθώς και την προσφυγή ή, σε περίπτωση ένστασης, όπου αυτή επιτρέπεται από τις διατάξεις του άρθρου 42 του παρόντος Κανονισμού, τα συμπληρωματικά στοιχεία που τυχόν υπέβαλε ο ενιστάμενος που κρίθηκε ως Ακατάλληλος, αποφασίζουν αιτιολογημένα και οριστικά ως ακολούθως: 

α. Αν κρίνουν βάσιμη την προσφυγή του Διευθύνοντος 

 

 

  

Σελίδα 2139 

Συμβούλου ή τις ενστάσεις, για κρίση ως Ακατάλληλων, εξαφανίζουν την απόφαση του Πρωτοβάθμιου Συμβουλίου ως προς το αντικείμενο που αναθεωρήθηκε. 

Σε αυτή την περίπτωση ανασυντάσσουν τους πίνακες σύμφωνα με τις αποφάσεις που έλαβαν, εφαρμοζομένων σε κάθε περίπτωση των διατάξεων του παρόντος Κανονισμού. 

β. Αν κρίνουν αβάσιμη την προσφυγή ή τις ενστάσεις που υπέβαλαν οι κριθέντες ως Ακατάλληλοι, τις απορρίπτουν και επικυρώνουν τη σχετική απόφαση του Πρωτοβάθμιου Συμβουλίου. 

6. Οι πιο πάνω πίνακες των κατ' εκλογήν προακτέων ή των κατ' αρχαιότητα προακτέων που ανασυντάσσονται από τα Δευτεροβάθμια Συμβούλια Προαγωγών, κυρώνονται υποχρεωτικά από το Διευθύνοντα Σύμβουλο, με μέριμνα της Διεύθυνσης Προσωπικού στην οποία διαβιβάζονται άμεσα από τους Προέδρους των Συμβουλίων αυτών. 

Επίσης κυρώνονται υποχρεωτικά από το Διευθύνοντα Σύμβουλο, με μέριμνα της πιο πάνω Διεύθυνσης, οι πίνακες των κατ' εκλογήν προακτέων και κατ' αρχαιότητα προακτέων, που συντάχθηκαν από τα Πρωτοβάθμια Συμβούλια Προαγωγών, εφόσον έγιναν τελεσίδικοι είτε με την παρέλευση άπρακτης της προθεσμίας που ορίζεται στο άρθρο αυτό, για την άσκηση προσφυγής είτε με την επικύρωσή τους από τα Δευτεροβάθμια Συμβούλια που απέρριψαν την προσφυγή. 

'Aρθρο 43

Ισχύς πινάκων - Κοινοποίηση

Οι προαγωγές διενεργούνται αποκλειστικά και μόνο από τους πίνακες των κατ' εκλογήν προακτέων ή των κατ' αρχαιότητα προακτέων, σύμφωνα με τα ειδικότερα οριζόμενα από τις διατάξεις του παρόντος Κανονισμού, λαμβανομένων υπόψη σε κάθε περίπτωση και των διατάξεων του εκάστοτε ισχύοντος Υπηρεσιακού Οργανισμού. 

1. Οι συντασσόμενοι από τα Συμβούλια προαγωγών πίνακες προακτέων ισχύουν για ένα χρόνο που αρχίζει την 1η Ιανουαρίου και λήγει την 31η Δεκεμβρίου. 

2. Με εγκύκλιο του Διευθύνοντος Συμβούλου ή των εξουσιοδοτημένων από αυτόν οργάνων γνωστοποιούνται οι σχετικοί πίνακες των κατ' εκλογήν και κατ' αρχαιότητα προακτέων. 

'Aρθρο 44

Επαγγελματική ανεπάρκεια

Για το κρινόμενο ως ακατάλληλο προσωπικό λόγω επαγγελματικής ανεπάρκειας από τα Πρωτοβάθμια και το Δευτεροβάθμιο Συμβούλιο Προαγωγών εφαρμόζονται οι διατάξεις του άρθρου 80 του παρόντος Κανονισμού. 

'Aρθρο 45

Αναδρομική προαγωγή παραλειφθέντων

1. Προσωπικό που δεν κρίθηκε ως κατ' εκλογήν ή κατ' αρχαιότητα προακτέο, και η αιτιολογία είναι διατυπωμένη ρητά στα πρακτικά ότι εκκρεμεί κατ' αυτού ποινική ή πειθαρχική κατηγορία η οποία αποδεικνύεται εκ των υστέρων αβάσιμη, κρίνεται και πάλι από το οικείο Δευτεροβάθμιο Συμβούλιο Προαγωγών μέσα σε ένα μήνα από την κοινοποίηση στη Διεύθυνση Προσωπικού της τελεσίδικης αθωωτικής κρίσης για την κατηγορία, και εφόσον κριθεί κατά τις διατάξεις του παρόντος Κανονισμού από το Δευτεροβάθμιο Συμβούλιο ως κατ' εκλογήν ή κατ' αρχαιότητα προακτέο, εγγράφεται με βάση τα προσόντα του, στον οικείο πίνακα και με την ανάλογη σειρά. 

2. Με βάση την εγγραφή αυτή και εφόσον έχει ήδη προαχθεί άλλος μετά από τη σειρά που έχει εγγραφεί στο σχετικό πίνακα κατ' εκλογήν ή κατ' αρχαιότητα προακτέων, η Διοίκηση υποχρεούται να προβεί στην αποκατάσταση του υπαλλήλου χωρίς να του καταβληθούν χρήματα άσχετα αν υπάρχουν ή όχι κενές θέσεις. 

3. Οι κατ' αυτόν τον τρόπο προαγόμενοι καταλαμβάνουν υποχρεωτικά τις πρώτες θέσεις που κενώνονται. 

'Aρθρο 46

Ορισμός των επικεφαλής των υπηρεσιακών μονάδων

1. Η τοποθέτηση των προϊσταμένων και εν γένει των επικεφαλής των υπηρεσιακών μονάδων (Ομάδα, Τμήμα, Συγκρότημα, Διεύθυνση κ.λπ.) γίνεται με πράξη του Διευθύνοντος Συμβούλου ή των οργάνων που εξουσιοδοτούνται από αυτόν, μεταξύ εκείνων που διαθέτουν τον ανάλογο βαθμό, καθώς και τα αναγκαία για τη συγκεκριμένη θέση τυπικά και ουσιαστικά προσόντα, σύμφωνα με τις διατάξεις του Υπηρεσιακού Οργανισμού και του παρόντος Κανονισμού. 

Ομοιόβαθμοι πλην των κατεχόντων τον καταληκτικό βαθμό του Κλάδου τους που δεν ασκούν καθήκοντα επικεφαλής σε καμία περίπτωση δεν μπορούν να διεκδικήσουν την τοποθέτησή τους ως επικεφαλής υπηρεσιακής μονάδας ή τις ίδιες με τους επικεφαλής αποδοχές και ασκούν κανονικά τα καθήκοντα που τους ανατίθενται κάθε φορά. 

2. Ο ασκών τα καθήκοντα αυτά υποχρεούται να ασκεί και καθήκοντα της ειδικότητας ή της θέσης του, εκτός αν απαλλαγεί ρητώς εν όλω ή εν μέρει από αυτά. 

'Aρθρο 47

Δυνατότητα παραλείψεως από προαγωγές όσων

τελούν υπό ποινική ή πειθαρχική κατηγορία

1. Προσωπικό που περιλήφθηκε στους πίνακες προακτέων κατ' εκλογήν ή κατ' αρχαιότητα, κατά του οποίου εκκρεμεί, κατά το χρόνο διενέργειας των προαγωγών ποινική ή πειθαρχική κατηγορία για αδίκημα, που επισύρει ποινή προσωρινής παύσης άνω των δύο μηνών, είναι δυνατόν να παραλειφθεί από τις προαγωγές, μετά από αιτιολογημένη απόφαση του οικείου Δευτεροβάθμιου Συμβουλίου, που συνέρχεται για το σκοπό αυτόν. 

2. Σε περίπτωση που αποφασισθεί η παράλειψη, εφαρμόζονται ανάλογα όσα ορίζονται στο άρθρο 45 του Κανονισμού αυτού. 

'Aρθρο 48

Διαγραφή από πίνακα όσων τιμωρήθηκαν

Διαγραφή από πίνακα προακτέων, κατά τη διάρκεια της ισχύος του επιτρέπεται για ποινικό αδίκημα, για το οποίο επιβλήθηκε τελεσίδικα ποινή που δεν επισύρει απόλυση ή έκπτωση κατά τις διατάξεις του παρόντος Κανονισμού ή για πειθαρχικό αδίκημα, για το οποίο επιβλήθηκε τελεσίδικα ποινή προσωρινής παύσης άνω των δύο μηνών. 

Για τη διαγραφή αυτή αποφαίνεται το οικείο Δευτεροβάθμιο Συμβούλιο Προαγωγών, που συνέρχεται για το σκοπό αυτόν. 

ΚΕΦΑΛΑΙΟ Ε'

Τοποθέτηση - Μετάθεση - Απόσπαση

'Aρθρο 49

Τοποθέτηση

1. Τοποθέτηση είναι ο καθορισμός της οργανικής θέσης, της υπηρεσίας και της έδρας όπου θα υπηρετήσει το προσλαμβανόμενο και προαγόμενο προσωπικό, καθώς και το προσωπικό, που επανέρχεται στην Υπηρεσία μετά από για οποιονδήποτε λόγο διακοπή ή απουσία πέραν του μήνα, πλην των λόγω ασθενείας απουσιαζόντων κατά τις διατάξεις του παρόντος Κανονισμού. 

2. Οι παρουσιαζόμενοι για ανάληψη υπηρεσίας από την κατάσταση της αργίας ή μετά την έκτιση ποινής προσωρινής παύσης και στις δύο περιπτώσεις, εφόσον η αποχή διήρκησε πέραν του μηνός, τοποθετούνται υποχρεωτικά σε άλλη θέση και υπό άλλον Προϊστάμενο. 

3. 'Oπου προβλέπεται εκπαίδευση του προσλαμβανόμενου προσωπικού, η τοποθέτηση γίνεται μετά το τέλος της 

 

 

  

Σελίδα 2140 

εκπαίδευσης. Κατά τη διάρκεια της εκπαίδευσής του, ως έδρα του εκπαιδευομένου θεωρείται ο τόπος στον οποίο γίνεται η εκπαίδευση. Καθ' όλο το χρόνο της θεωρητικής εκπαίδευσής του θεωρείται ως δύναμη της Διεύθυνσης Προσωπικού, η οποία είναι και υπεύθυνη για τις υπηρεσιακές του μεταβολές. Πειθαρχικός Προϊστάμενος κατά το χρόνο της θεωρητικής εκπαίδευσης είναι ο Διευθυντής Προσωπικού, κατά δε το χρόνο πρακτικής εκπαίδευσης ο Προϊστάμενος του συγκροτήματος στο οποίο έχει τοποθετηθεί για την πρακτική εκπαίδευση. 

4. Η τοποθέτηση του προσωπικού σε οργανικές θέσεις ενεργείται από το αρμόδιο για την πρόσληψη όργανο ή των εξουσιοδοτημένων από αυτό οργάνων. 

'Aρθρο 50

Μετάθεση

1. Μετάθεση είναι η μετατόπιση προσωπικού από μία θέση σε άλλη θέση του ίδιου Κλάδου, που μπορεί να συνεπάγεται και αλλαγή έδρας. Οι μεταθέσεις διενεργούνται κατά τα ειδικότερα από τον ειδικό Κανονισμό μεταθετότητας οριζόμενα. 

Κατ' εξαίρεση και με την επιφύλαξη των σχετικών διατάξεων του παρόντος Κανονισμού, το προσωπικό μπορεί να μετατεθεί και σε άλλη θέση ανώτερου ή κατώτερου βαθμού του αυτού Κλάδου. 

2. Οι μεταθέσεις γίνονται με απόφαση του Διευθύνοντος Σύμβουλου ή των οργάνων που είναι εξουσιοδοτημένα από αυτόν. 

3. Μέχρις ότου ολοκληρωθούν οι σχετικές διαδικασίες πλήρους εφαρμογής του Κανονισμού μεταθετότητας, οι μεταθέσεις διενεργούνται, ανάλογα με τις υπηρεσιακές ανάγκες, με απόφαση του Διευθύνοντος Συμβούλου ή των υπ' αυτού εξουσιοδοτημένων υπηρεσιακών οργάνων. 

4. Για τη μετάθεση προσωπικού, η οποία συνεπάγεται αλλαγή έδρας, θα πρέπει να έχουν περάσει τρία (3) χρόνια από την προηγούμενη μετάθεση ή τοποθέτησή του. 

Κατ' εξαίρεση και προ της παρόδου τριετίας η μετάθεση επιτρέπεται στις ακόλουθες περιπτώσεις: 

α. Με αμοιβαία αίτηση των ενδιαφερομένων. 

β. Σε περίπτωση προαγωγής. 

γ. Σε περίπτωση που συντρέχουν ειδικά αιτιολογημένοι λόγοι εξαιρετικής υπηρεσιακής ανάγκης ή ειδικές συνθήκες που αφορούν στο προσωπικό. 

δ. Σε περίπτωση που συντρέχουν σοβαροί λόγοι υγείας που βεβαιώνονται από την Υγειονομική Υπηρεσία. 

'Aρθρο 51

Απόσπαση

1. Απόσπαση είναι η προσωρινή μετατόπιση προσωπικού από τη θέση που υπηρετεί σε άλλη θέση του ίδιου ή και άλλου κλάδου. 

2. Η απόσπαση επιτρέπεται για εξυπηρέτηση υπηρεσιακών αναγκών. 

Η απόσπαση διαρκεί μέχρι ένα έτος. 

3. Η απόσπαση γίνεται με απόφαση του Διευθύνοντος Συμβούλου ή των εξουσιοδοτημένων από αυτόν υπηρεσιακών οργάνων. 

'Aρθρο 52

Κοινοποίηση μετάθεσης και απόσπασης - Προθεσμία

Με την επιφύλαξη των διατάξεων του ειδικού Κανονισμού μεταθετότητας όταν ο Κανονισμός αυτός τεθεί σε πλήρη ισχύ: 

α. Η απόφαση της μετάθεσης και της απόσπασης γνωστοποιείται στον ενδιαφερόμενο με έγγραφο, στο οποίο καθορίζεται η ημερομηνία παράδοσης της υπηρεσίας, καθώς και η ημερομηνία εμφάνισης στη νέα θέση και ανάληψης καθηκόντων. 

β. Σε περίπτωση που ο εργαζόμενος, μετά την παρέλευση πέντε (5) ημερών από την ημέρα που έπρεπε να εμφανιστεί στη νέα του θέση, δεν έχει παρουσιαστεί για να αναλάβει τα καθήκοντά του, θεωρείται αυθαιρέτως απών και επιβάλλονται οι προβλεπόμενες προς τούτο πειθαρχικές κυρώσεις. 

γ. Οι Προϊστάμενοι του μετατιθέμενου ή αποσπώμενου προσωπικού υποχρεούνται, ευθύς ως περιέλθει στην Υπηρεσία τους η σχετική απόφαση, να την κοινοποιήσουν αμέσως στο προσωπικό και δεν έχουν τη διακριτική ευχέρεια της μη κοινοποίησης. Πάντως η σχετική προθεσμία αρχίζει από την ημερομηνία που περιήλθε η σχετική απόφαση στην υπηρεσία του μετατιθεμένου ή αποσπωμένου. Σε κάθε περίπτωση οι Προϊστάμενοι που δεν επιτρέπουν στο προσωπικό να μεταβεί στη νέα του θέση υπέχουν πειθαρχικές ευθύνες. 

ΚΕΦΑΛΑΙΟ ΣΤ'

Μετάταξη

'Aρθρο 53

Μετάταξη

1. Μετάταξη είναι η με μία και μόνη απόφαση οργανική έξοδος του προσωπικού από ορισμένο Κλάδο ή ειδικότερο Κλάδο και η είσοδος αυτού σε άλλο Κλάδο ή ειδικότερο Κλάδο. 

2. Για τη μετάταξη προσωπικού προς κάλυψη υπηρεσιακών αναγκών διενεργείται εσωτερικός διαγωνισμός, μετά από σχετική ανακοίνωση του Διευθύνοντος Συμβούλου προς όλο το προσωπικό. Με απόφαση του Διοικητικού Συμβουλίου καθορίζονται η διαδικασία του διαγωνισμού, οι προϋποθέσεις συμμετοχής και τα τυπικά και ουσιαστικά προσόντα των ενδιαφερομένων. 

3. Σε περίπτωση που οι προς κάλυψη, με μετάταξη, κενές θέσεις είναι περιορισμένου αριθμού ή δεν υποβληθούν αιτήσεις υποψηφίων ή ο αριθμός των αιτήσεων είναι μικρότερος, τότε οι θέσεις αυτές καλύπτονται με απόφαση του Διευθύνοντος Συμβούλου χωρίς τη διαδικασία της προηγούμενης παραγράφου. 

4. Προσωπικό που προσλαμβάνεται μετά την έναρξη ισχύος του παρόντος Κανονισμού δεν επιτρέπεται να μεταταγεί πριν από την πάροδο πέντε ετών από την πρόσληψή του ως Τακτικό Προσωπικό. 

5. Το μετατασσόμενο προσωπικό υποβάλλεται σε δοκιμασία όταν αυτό κριθεί απαραίτητο ή προβλέπεται από τη σχετική νομοθεσία. 

6. Κατ' εξαίρεση, μετάταξη για λόγους υγείας γίνεται μόνο μετά από κρίση της αρμόδιας Υγειονομικής Επιτροπής και εφόσον υπάρχει απόφαση αυτής με την οποία ο υπάλληλος κρίνεται ανίκανος για την εκτέλεση των καθηκόντων του στον Κλάδο που ανήκει. 

Οι Υγειονομικές Υπηρεσίες του Οργανισμού υποχρεούνται, μετά από σχετικό ερώτημα της Διεύθυνσης Προσωπικού, να αποφαίνονται με βάση τα στοιχεία που κατέχουν, αν το προσωπικό είναι ικανό να εκτελέσει τα καθήκοντα του Κλάδου και βαθμού για τον οποίο προορίζεται. 

7. Σε περιπτώσεις κατάργησης θέσεως ή μείωσης του αριθμού αυτών εφαρμόζονται οι διατάξεις του άρθρου 81 του παρόντος Κανονισμού και όχι του παρόντος άρθρου. 

8. Ο μετατασσόμενος οφείλει να υποβληθεί στην τυχόν εκπαίδευση που απαιτείται για τη νέα του θέση. 

9. Προσωπικό που έχει σχέση με την ασφάλεια της κυκλοφορίας αμαξοστοιχιών και εγκαταστάσεων και υπέπεσε σε παράπτωμα, σχετικό με την ασφάλεια της κυκλοφορίας, για το οποίο του επεβλήθη πειθαρχική ποινή πλην της απόλυσης, μετατάσσεται με απόφαση του Διευθύνοντος Συμβούλου, και κατά παρέκκλιση των ισχυουσών διατάξεων, σε θέση που θα αποφασίζει ο Διευθύνων Σύμβουλος και σε θέση ανάλογη με τα τυπικά και ουσιαστικά προσόντα. 

Αν δεν υπάρχει κενή οργανική θέση θα εκτελεί τα καθήκοντα της θέσης στην οποία πρόκειται να μεταταχθεί μέχρις ότου κενωθεί θέση, οπότε και τελειούται η πράξη μετάταξής του. 

10. Η μετάταξη σε κάθε περίπτωση γίνεται μόνο στον εισαγωγικό βαθμό και στο αριστερό των ομοιοβάθμων τους. Κατ' εξαίρεση, όταν πρόκειται για μετάταξη από Ειδικότερο Κλάδο σε Ειδικότερο Κλάδο του ίδιου Κλάδου ή από Ειδικότητα σε Ειδικότητα του ίδιου Ειδικότερου Κλάδου επιτρέπεται η 



 

  

Σελίδα 2141 

μετάταξη σε αντίστοιχο βαθμό και στο αριστερό των υπηρετούντων ομοιοβάθμων τους. 

11. Η μετάταξη σε κάθε περίπτωση γίνεται με απόφαση του Διευθύνοντος Συμβούλου. 

'Aρθρο 54

Κάλυψη αναγκών

1. Οι ανάγκες για τη φύλαξη των Ισόπεδων Διαβάσεων θα καλύπτονται από Εργάτες Γραμμής μετά από την απαιτούμενη εκπαίδευση. 

2. Επίσης οι ανάγκες σε Φύλακες Γραμμής θα καλύπτονται από Εργάτες Γραμμής μετά την απαιτούμενη εκπαίδευση. 

3. Σε κάθε περίπτωση θα λαμβάνονται υπόψη οι διατάξεις του ισχύοντος Υπηρεσιακού Οργανισμού του ΟΣΕ, ως και οι σχετικές ειδικές διατάξεις για προσωπικό των κατηγοριών αυτών. 

ΚΕΦΑΛΑΙΟ Ζ'

Αργία

'Aρθρο 55

Αυτοδίκαιη θέση σε αργία

1. Τίθεται αυτοδίκαια σε αργία: 

α. Αυτός που στερήθηκε την προσωπική του ελευθερία για λόγους προφυλάκισης ή δικαστικής απόφασης. 

β. Αυτός που τιμωρήθηκε με πειθαρχική ποινή προσωρινής παύσης πάνω από δύο (2) μήνες ή απόλυσης και μέχρι την τελεσιδικία της απόφασης. 

2. 'Oταν εκλείψει ο λόγος για τον οποίο τέθηκε σε αργία ο υπάλληλος, η επαναφορά του στην Υπηρεσία γίνεται αυτοδίκαια. 

Στις περιπτώσεις της αργίας λόγω πειθαρχικής ποινής προσωρινής παύσης πάνω από δύο (2) μήνες, θεωρείται ότι εξέλιπε ο λόγος της αργίας μόλις παρέλθει ο χρόνος της προσωρινής παύσης, έστω και αν μέχρι τότε δεν έχει τελεσιδικήσει η πειθαρχική απόφαση. 

3. Σε περίπτωση αποφυλάκισης με εγγύηση, αυτός που τελεί σε αργία, είναι δυνατόν να αναλάβει υπηρεσία με απόφαση του Διευθύνοντος Συμβούλου. 

'Aρθρο 56

Δυνητική θέση σε αργία

1. Είναι δυνατόν να τεθεί σε αργία το προσωπικό στις εξής περιπτώσεις: 

α. Εάν υπάρχει κατ' αυτού εκκρεμής ποινική δίωξη για αδίκημα που επιφέρει έκπτωση αυτού από τη θέση του σύμφωνα με τις διατάξεις του άρθρου 74. 

β. Εάν υπάρχει κατ' αυτού εκκρεμής πειθαρχική δίωξη για αδίκημα που είναι δυνατόν να τιμωρηθεί με απόλυση. 

γ. Εάν υπάρχει κατ' αυτού βάσιμη υπόνοια άτακτης διαχείρισης στηριζόμενη σε υπηρεσιακή έκθεση. 

2. Για τη θέση σε αργία ή την επαναφορά από αυτήν αποφασίζει ο Διευθύνων Σύμβουλος ή τα εξουσιοδοτούμενα από αυτόν υπηρεσιακά όργανα. 

3. Ο χρόνος της αργίας για τις υπό στοιχεία β' και γ' περιπτώσεις της παραγράφου 1 δεν μπορεί να παραταθεί πέραν του τριμήνου μετά την πάροδο του οποίου η αργία λήγει αυτοδίκαια, εκτός εάν επιβλήθηκε στο μεταξύ πειθαρχική ποινή και υπάρχει περίπτωση εφαρμογής των διατάξεων του προηγούμενου άρθρου. 

Επίσης, στην περίπτωση α' της πρώτης παραγράφου το προσωπικό επανέρχεται αυτοδίκαια στην Υπηρεσία από της τελεσιδικίας της οριστικής ποινικής αποφάσεως, εφόσον αυτή δεν συνεπάγεται έκπτωση. 

4. Η δυνητική αργία και η επαναφορά από αυτήν αρχίζει από την κοινοποίηση των σχετικών αποφάσεων. 

'Aρθρο 57

Αργία σε περίπτωση κατάφωρου αδικήματος

1. Σε περίπτωση κατάφωρου αδικήματος το προσωπικό είναι δυνατόν να τεθεί αμέσως σε αργία από τον αρμόδιο πειθαρχικά Προϊστάμενο, μόλις αυτός αντιληφθεί ή πληροφορηθεί το αδίκημα τούτο και εφόσον κρίνει ότι αυτό επιβάλλεται για την ομαλή διεξαγωγή της υπηρεσίας. 

Ο πειθαρχικά Προϊστάμενος, στην περίπτωση αυτή, οφείλει να αναφέρει χωρίς καμία καθυστέρηση, ιεραρχικά, τη θέση σε αργία, στη Διοίκηση (Διευθύνοντα Σύμβουλο - Γενικούς Διευθυντές), οι οποίοι έχουν δικαίωμα να διατάξουν την επαναφορά του προσωπικού στην Υπηρεσία. 

2. Ο χρόνος της αργίας δεν μπορεί να είναι μεγαλύτερος των 30 ημερών εκτός εάν ασκήθηκε στο μεταξύ πειθαρχική δίωξη με προβλεπόμενη ποινή απόλυσης, οπότε έχουν εφαρμογή στη συνέχεια οι διατάξεις του προηγούμενου άρθρου 56. 

3. Εάν παρέλθει άπρακτη η προθεσμία των 30 ημερών, το προσωπικό επανέρχεται αυτοδίκαια στην Υπηρεσία και δικαιούται να πάρει τις αποδοχές του που στερήθηκε κατά τις διατάξεις του παρόντος Κανονισμού. 

'Aρθρο 58

Συνέπειες αργίας

1. Αυτός που είναι σε αργία απέχει από την εκτέλεση των καθηκόντων του, έχει όμως όλες τις υπόλοιπες υποχρεώσεις του σαν υπάλληλος και διατηρεί τα δικαιώματά του με την επιφύλαξη των ειδικών διατάξεων του Κανονισμού αυτού. 

2. Κατά το χρόνο της αργίας καταβάλλεται στο προσωπικό το πενήντα τοις εκατό (50%) των τακτικών του αποδοχών. 

Η διάταξη του προηγούμενου εδαφίου δεν εφαρμόζεται στην περίπτωση θέσεως σε αργία λόγω επιβολής πειθαρχικής ποινής απόλυσης. 

3. Κατ' εξαίρεση, αυτός που τίθεται σε αργία γιατί στερήθηκε την προσωπική του ελευθερία, λόγω προφυλάκισης για αδίκημα που είχε σχέση με την εκτέλεση των υπηρεσιακών του καθηκόντων, εκτός από τις περιπτώσεις κλοπής, απάτης, υπεξαίρεσης, πλαστογραφίας, εκβιάσεως, απιστίας και ψευδομαρτυρίας, λαμβάνει το εβδομήντα πέντε τοις εκατό (75%) των τακτικών αποδοχών του. 

4. Το ποσό των αποδοχών που παρακρατήθηκε επιστρέφεται στο προσωπικό σε περίπτωση απαλλαγής του με τελεσίδικη απόφαση, καθώς και σε περίπτωση μη επιβολής πειθαρχικής ποινής απόλυσης ή προσωρινής παύσης από 2-4 μηνών. 

5. Ο χρόνος της αργίας συμψηφίζεται με το χρόνο της ποινής προσωρινής παύσης, που επιβλήθηκε για την ίδια αιτία. 

Για το χρονικό διάστημα που τυχόν διανύθηκε σε αργία επιπλέον της ποινής που επιβλήθηκε, καταβάλλονται πλήρεις οι τακτικές αποδοχές. 

6. Αν επιβληθεί ποινή απόλυσης, τα τυχόν καταβληθέντα κατά τις διατάξεις του παρόντος άρθρου δεν αναζητούνται. 

ΚΕΦΑΛΑΙΟ Η'

'Aδειες

'Aρθρο 59

Διάκριση αδειών

1. Κανονική άδεια: 

α. Το προσωπικό που συμπληρώνει συνεχή απασχόληση στον ΟΣΕ τουλάχιστον δώδεκα μηνών (βασικός χρόνος) δικαιούται κάθε ημερολογιακό έτος άδεια με αποδοχές είκοσι (20) εργάσιμες ημέρες, χωρίς να υπολογίζεται σε αυτές η ημέρα της εβδομάδος κατά την οποία δεν απασχολείται λόγω του εφαρμοζόμενου συστήματος πενθήμερης εβδομάδας εργασίας. 

β. Η άδεια αυτή επαυξάνεται κατά μία εργάσιμη ημέρα για κάθε έτος απασχόλησης πέρα από το βασικό χρόνο μέχρι τις είκοσι πέντε (25) εργάσιμες ημέρες. 

  


 

  

Σελίδα 2142 

γ. Για την εφαρμογή του παρόντος δεν υπολογίζονται ως εργάσιμες ημέρες οι χαρακτηριζόμενες από τις ισχύουσες διατάξεις των κανονισμών του ΟΣΕ ως ημέρες γενικής αργίας. 

δ. Η άδεια είναι δικαίωμα του προσωπικού για το οποίο δεν χωρεί παραίτηση. 

ε. Η εκτέλεση των κανονικών αδειών του προσωπικού προγραμματίζεται κάθε χρόνο από τη Διοίκηση με βάση τις αιτήσεις του προσωπικού και τις υπηρεσιακές ανάγκες. 

Η άδεια κατ' αρχήν εκτελείται ολόκληρη. Επιτρέπεται όμως και τμηματική εκτέλεση αυτής. Πάντως το 75% αυτής πρέπει να εκτελεστεί εφάπαξ. 

στ. Η κανονική άδεια πρέπει να εκτελείται κατά κανόνα μέχρι 31 Δεκεμβρίου κάθε χρόνου. Κατ' εξαίρεση και όταν συντρέχουν εξαιρετικές υπηρεσιακές ανάγκες, η άδεια εκτελείται το αργότερο μέχρι 31 Μαρτίου του επόμενου έτους. 

ζ. Για τα λοιπά θέματα που δεν ρυθμίζονται με τα παρόντα εδάφια έχουν εφαρμογή η εκάστοτε ισχύουσα Εθνική Συλλογική Σύμβαση Εργασίας και οι κοινές διατάξεις της Εργατικής Νομοθεσίας. 

η. Εφόσον εντός του χορηγηθέντος χρόνου ετήσιας άδειας ο μισθωτός ασθενήσει, οι ημέρες ασθένειας δεν υπολογίζονται στην εν λόγω άδεια, σε καμία όμως περίπτωση η άδεια δεν παρατείνεται εκ του λόγου αυτού, του προσωπικού υποχρεουμένου να επανέλθει στην Υπηρεσία κατά την ημερομηνία που αρχικά καθορίστηκε κατά το χρόνο έναρξης της κανονικής του άδειας. Μετά την επιστροφή στην Υπηρεσία γίνεται νέος προγραμματισμός για να χορηγηθούν οι απωλεσθείσες ημέρες άδειας σύμφωνα με τις υφιστάμενες υπηρεσιακές ανάγκες. Η ασθένεια πρέπει να αποδεικνύεται από επίσημα ιατρικά πιστοποιητικά Νοσοκομείου τα οποία πρέπει να προσκομίζονται το συντομότερο και πάντως όχι πέρα του καθορισμένου χρόνου επιστροφής του προσωπικού στην Υπηρεσία. 

2. 'Aδεια Γάμου: 

Εργαζόμενοι και εργαζόμενες που συνάπτουν γάμο δικαιούνται να πάρουν άδεια γάμου με αποδοχές τριών (3) εργάσιμων ημερών που δεν συμψηφίζεται με κανονική τους άδεια. Η άδεια αυτή θα πρέπει να ακολουθεί αμέσως την ημέρα τέλεσης του γάμου και δεν είναι δυνατόν να δίνεται κατανεμημένη. 

3. 'Aδεια κυήσεως και τοκετού: 

Η χορηγούμενη, μετά από σχετική γνωμάτευση των αρμόδιων Υγειονομικών Επιτροπών του Δικτύου, περί της πιθανής ημερομηνίας του τοκετού, άδεια, για κύηση - τοκετό ορίζεται συνολικά σε πέντε (5) μήνες, από τους οποίους οι δύο (2) μήνες θα λαμβάνονται υποχρεωτικά στην περίοδο της κύησης και οι τρείς μετά τον τοκετό. Η μετά τον τοκετό άδεια σε καμία περίπτωση δεν μπορεί να υπερβαίνει τους τρεις (3) μήνες, με επιφύλαξη των οριζομένων από το επόμενο εδάφιο. Σε περίπτωση πρόωρου τοκετού η άδεια κύησης - τοκετού δεν θα υπερβαίνει τους τέσσερις (4) μήνες χωρίς όμως τον προηγούμενο περιορισμό για προ και μετά τον τοκετό διάστημα. Τυχόν ευνοϊκότερες ρυθμίσεις στο μέλλον από Ε.Γ.Σ.Σ.Ε. ή τις κοινές γενικά διατάξεις της Εργατικής Νομοθεσίας θα εφαρμόζονται και στον ΟΣΕ. 

4. Γονική άδεια ανατροφής: 

Χορηγείται στους εργαζόμενους γονική άδεια ανατροφής σύμφωνα με τις εκάστοτε ισχύουσες διατάξεις της κοινής εργατικής νομοθεσίας. 

5. Σχολική άδεια απουσίας: 

Χορηγείται στους εργαζόμενους άδεια απουσίας για παρακολούθηση της σχολικής επίδοσης των παιδιών τους σύμφωνα με τις εκάστοτε ισχύουσες διατάξεις της κοινής εργατικής νομοθεσίας. 

6. 'Aδεια γέννησης τέκνου: 

Χορηγείται άδεια δύο (2) ημερών με αποδοχές στον εργαζόμενο λόγω απόκτησης τέκνου. 

Στις ημέρες αυτές περιλαμβάνεται και η ημέρα γέννησης του τέκνου, εκτός εάν κατά την ημέρα αυτή ο εργαζόμενος εργάστηκε κατά το πλήρες ωράριό του. 

7. 'Aδεια λόγω θανάτου συγγενούς: 

Χορηγείται άδεια δύο (2) ημερών με αποδοχές στο προσωπικό σε περιπτώσεις θανάτου συζύγου, τέκνων, γονέων και αδελφών. Στις ημέρες αυτές, συμπεριλαμβάνεται και η ημέρα του θανάτου, εκτός αν κατ' αυτή ήδη ο εργαζόμενος εργάστηκε κατά το πλήρες ωράριό του. Εφόσον μέρος της άδειας αυτής συμπέσει με μη εργάσιμο χρόνο του εργαζόμενου (π.χ. Κυριακή) η άδεια μειώνεται αντίστοιχα και δεν μεταφέρεται σε μεταγενέστερο χρονικό διάστημα. 

8. 'Aδεια άνευ αποδοχών: 

α. Στο προσωπικό είναι δυνατόν να χορηγείται, με αίτησή του, άδεια χωρίς αποδοχές όταν υπάρχουν σπουδαίοι ιδιωτικοί λόγοι και το επιτρέπουν οι υπηρεσιακές ανάγκες που εκτιμώνται, και οι δύο αυτές προϋποθέσεις, ελεύθερα από τα αρμόδια υπηρεσιακά όργανα. 

β. Η άδεια χωρίς αποδοχές υπολογίζεται συνεχής και όχι μόνο σε εργάσιμες ημέρες. 

γ. Η διάρκεια της άδειας αυτής δεν μπορεί να είναι μεγαλύτερη του μηνός κατά ημερολογιακό έτος και σε περίπτωση εξαιρετικών αναγκών, των τριών (3) μηνών, με ειδική έγκριση του Διευθύνοντος Συμβούλου ή των υπ' αυτού εξουσιοδοτούμενων υπηρεσιακών οργάνων. 

δ. Σε όλως εξαιρετικές περιπτώσεις είναι δυνατή η χορήγηση άδειας άνευ αποδοχών, ύστερα από απόφαση του Συμβουλίου Διεύθυνσης και πέραν των τριών (3) μηνών. Σε περίπτωση χορήγησης άδειας άνευ αποδοχών ενός έτους το προσωπικό δεν δικαιούται κανονική άδεια. 

ε. Το σύνολο της άδειας χωρίς αποδοχές, που μπορεί να πάρει ένας υπάλληλος σε όλη τη διάρκεια της υπηρεσίας του στον ΟΣΕ, ορίζεται σε δώδεκα (12) μήνες και, σε ανυπέρβλητες ανάγκες, μπορεί να φθάσει τους τριάντα έξι (36) μήνες με απόφαση του Διοικητικού Συμβουλίου. 

στ. Η άδεια χορηγείται από το Διευθύνοντα Σύμβουλο ή τα εξουσιοδοτημένα από αυτόν υπηρεσιακά όργανα. 

ζ. Οικειοθελής διακοπή χορηγηθείσας άδειας χωρίς αποδοχές είναι υποχρεωτική για την Υπηρεσία, χωρίς όμως να παρέχει το δικαίωμα στον αδειούχο να ζητήσει τη συνέχισή της. 

9. Εκπαιδευτική άδεια: 

Με απόφαση του Διοικητικού Συμβουλίου του Οργανισμού είναι δυνατόν να χορηγηθεί εκπαιδευτική άδεια διάρκειας μέχρι δύο (2) ετών με ή χωρίς αποδοχές στο μόνιμο προσωπικό, εφόσον έχει συμπληρώσει τουλάχιστον πενταετή πραγματική υπηρεσία, για ειδικότερες σπουδές, μόρφωση ή ενημέρωση στην ημεδαπή ή αλλοδαπή, που έχουν άμεση σχέση με την εργασία που εκτελεί ή εξυπηρετούν συγκεκριμένα συμφέροντα και ανάγκες του Οργανισμού. 

10. Ειδικές άδειες: 

Στους αντιπροσώπους των επαγγελματικών οργανώσεων του Προσωπικού, καθώς και στα μέλη των διοικήσεων της Γ.Σ.Ε.Ε. ή εργατικών κέντρων, χορηγείται η από την κείμενη νομοθεσία και την Ε.Γ.Σ.Σ.Ε. προβλεπόμενη άδεια. 

Στους υπαλλήλους - αιρετά όργανα των Ο.Τ.Α. και Ν.Α. η άδεια που προβλέπεται από την εκάστοτε ισχύουσα κείμενη νομοθεσία. 

Στους μαθητές ή σπουδαστές ή φοιτητές εκπαιδευτικών μονάδων οποιουδήποτε τύπου και βαθμίδας παρέχεται άδεια ή διευκόλυνση κατά τις οικείες διατάξεις της ισχύουσας εκάστοτε νομοθεσίας. 

Στους προστατευόμενους από το ν. 2643/1998 παρέχεται ειδική άδεια κατά τα εκάστοτε ισχύοντα από τις σχετικές διατάξεις της νομοθεσίας. 

Στους εθελοντές αιμοδότες χορηγείται ειδική άδεια σύμφωνα με την εκάστοτε ισχύουσα νομοθεσία. 

'Aρθρο 60

Υποχρεώσεις του προσωπικού κατά τη διάρκεια της εκπαιδευτικής άδειας

1. Ο υπάλληλος που τελεί σε εκπαιδευτική άδεια είναι υποχρεωμένος, σε τακτές προθεσμίες που καθορίζονται από τη Διοίκηση, να ενημερώνει την Υπηρεσία σχετικά με την πορεία της εκπαίδευσής του, με αναφορά του που υποβάλλεται απευθείας στη Διεύθυνση Προσωπικού με τα σχετικά δικαιολογητικά. Η μη τήρηση της υποχρέωσής του αυτής συνεπάγεται ανάκληση της άδειας. 

2. Ο εκπαιδευόμενος οφείλει, όταν επανέλθει από την άδειά 

  


 

  

Σελίδα 2143 

του, να υποβάλει βεβαίωση και έκθεση σχετικά με την εκπαίδευσή του. 

'Aρθρο 61

Υποχρεώσεις του προσωπικού μετά 

τη λήξη της εκπαιδευτικής άδειας 

1. Οι σύμφωνα με τα παραπάνω εκπαιδευόμενοι υποχρεούνται, μετά την επάνοδό τους, να υπηρετήσουν στον Οργανισμό για χρονικό διάστημα ίσο με το τριπλάσιο του χρόνου της άδειας εάν η άδεια ήταν με αποδοχές, και ίσο με το διπλάσιο εάν αυτή ήταν χωρίς αποδοχές. 

2. Οι με τη θέλησή τους αποχωρούντες από την Υπηρεσία, καθώς και αυτοί που θα δώσουν αφορμή για απόλυση πριν από τη συμπλήρωση των παραπάνω χρονικών ορίων, λογίζονται παραιτηθέντες και υποχρεούνται να επιστρέψουν στο τριπλάσιο και μέσα σε χρονικό διάστημα τριών (3) μηνών: 

α. Αν είχαν πάρει άδεια με αποδοχές, τις αποδοχές που πήραν κατά το χρόνο της διάρκειας της άδειας και τα έξοδα μετάβασης και επιστροφής που τυχόν δικαιώθηκαν. 

β. Αν είχαν πάρει άδεια χωρίς αποδοχές, τα τυχόν χορηγηθέντα έξοδα μεταβάσεως και επιστροφής. 

3. Σε περίπτωση αρνήσεώς τους για την επιστροφή των ανωτέρω, εφαρμόζονται οι διατάξεις των νόμων για την είσπραξη δημοσίων εσόδων. 

4. Ο χρόνος της εκπαιδευτικής άδειας με αποδοχές ή όχι λογίζεται ως χρόνος υπηρεσίας εκτός της περιπτώσεως της παραγράφου 2, οπότε δεν υπολογίζεται ως χρόνος υπηρεσίας. 

5. Σε περίπτωση που η εκπαιδευτική άδεια χρησιμοποιηθεί για άλλο λόγο, αυτό αποτελεί πειθαρχικό αδίκημα δυνάμενο να επισύρει την ποινή της απολύσεως, επιφυλασσομένων και των συνεπειών της παραγράφου 2 του άρθρου αυτού. 

6. Στις περιπτώσεις χορηγήσεως άδειας για εκτός έδρας εκπαίδευση (εσωτερικό ή εξωτερικό), οι αναπαύσεις θα πραγματοποιούνται στον τόπο της εκπαιδεύσεως. 

'Aρθρο 62

'Aδεια ασθένειας

1. Στο προσωπικό που λόγω ασθένειας ή ανάρρωσης που πιστοποιείται από τον Ιατρό της Υπηρεσίας αδυνατεί να εκτελέσει την υπηρεσία του χορηγείται άδεια ασθένειας. 

2. Η διάρκεια της άδειας καθορίζεται ως ακολούθως: 

α. Για όσους έχουν υπηρεσία μέχρι τέσσερα (4) έτη, ένας (1) μήνας. 

β. Για όσους έχουν υπηρεσία από τέσσερα (4) έτη και μέχρι δέκα (10) έτη, τρεις (3) μήνες. 

γ. Για όσους έχουν υπηρεσία από δέκα (10) έτη και μέχρι δεκαπέντε (15) έτη, τέσσερις (4) μήνες. 

δ. Για όσους έχουν υπηρεσία από δεκαπέντε (15) έτη και άνω, έξι (6) μήνες. 

ε. Σε περίπτωση εργατικού ατυχήματος δεκαοκτώ (18) μήνες. 

3. Στα χρονικά όρια υπολογίζεται μόνο η διάρκεια της τελευταίας και συνεχούς ασθενείας του Προσωπικού όχι δε και οι τυχόν προηγούμενες ένεκα ασθενείας απουσίες του. 

4. Χρόνος υπηρεσίας μεγαλύτερος των έξι (6) μηνών θεωρείται ως πλήρες έτος. 

5. Σε όσους έχουν προσβληθεί από πνευμονική φυματίωση εν ενεργεία, από φυματίωση της σπονδυλικής στήλης και των μεγάλων αρθρώσεων των κάτω άκρων, από τον ιό επίκτητης ανοσοανεπάρκειας (ΑIDS) και γενικά από ασθένειες που απαιτούν μακροχρόνια θεραπεία όπως καρκίνο, κύρωση του ήπατος, λευχαιμία, νόσου HOTSKIN, κακοήθη αναιμία, νόσου ADISSON, πνευμονικό εμφύσημα, ουραιμική νεφρίτιδα, τα όρια που προβλέπονται στο παρόν άρθρο μπορούν να αυξηθούν μέχρι και το τετραπλάσιο. 

Σε όλως εξαιρετικές περιπτώσεις μετά από απόφαση του Συμβουλίου Διεύθυνσης και εφόσον έχει εξαντληθεί το προβλεπόμενο ανώτατο όριο (τετραπλάσιο) η άδεια ασθένειας μπορεί να παραταθεί για ένα ακόμη έτος. 

6. Σε κάθε περίπτωση και με την επιφύλαξη της παρ. 5 του παρόντος άρθρου, αν εξαντληθούν τα ανώτατα καθοριζόμενα όρια έξι (6) μήνες και δεκαοκτώ (18) μήνες και ο εργαζόμενος αδυνατεί, και ιατρικώς αποδεδειγμένα, να αναλάβει υπηρεσία, δικαιούται, εφόσον δεν είναι ακόμα ικανός προς εργασία, να ζητήσει να παραμείνει στην Υπηρεσία χωρίς αποδοχές για ένα ακόμη δωδεκάμηνο. 

7. Στην άδεια συνυπολογίζονται και οι ημέρες απουσίας που προηγήθηκαν της ασθένειας. 

'Aρθρο 63

Αρμοδιότητα χορήγησης των αδειών ασθένειας

Η διαδικασία χορήγησης των αδειών ασθένειας και τα αρμόδια γι' αυτή τη χορήγηση όργανα καθορίζονται με απόφαση του Διευθύνοντος Συμβούλου. 

'Aρθρο 64

Αποδοχές άδειας ασθένειας

1. Στο προσωπικό που καλύπτεται με δελτίο ασθένειας, παρέχονται από τον οικείο ασφαλιστικό φορέα οι προβλεπόμενες οικονομικές παροχές. 

2. Για τις αποδοχές των ημερών ασθένειας ισχύουν τα ακόλουθα: 

α. Επί μίας ή περισσότερων αποχών του προσωπικού διάρκειας μέχρι τέσσερις (4) ημέρες για την κάθε ασθένεια, δικαιούται από τον ΟΣΕ για μεν τις δύο πρώτες ημέρες το ήμισυ του ημερομισθίου του, για δε τις επόμενες δύο ημέρες το 1/4 του ημερομισθίου του. 

β. Επί ασθένειας η οποία υπερβαίνει τις τέσσερις ημέρες, δικαιούται από τον ΟΣΕ για μεν τις δύο πρώτες μέρες το ήμισυ δύο ημερομισθίων του, για δε τις επόμενες δύο ημέρες το 1/4 του ημερομισθίου του. Για τις υπόλοιπες ημέρες δεν θα καταβάλλεται τίποτε από τον ΟΣΕ. 

γ. Τα προηγούμενα εδάφια α' και β' δεν έχουν εφαρμογή για το προσωπικό που εισάγεται σε Δημόσιο Νοσοκομείο ή προσκομίζει βεβαίωση ιατρού του οικείου φορέα κοινωνικής ασφάλισης. Στην περίπτωση αυτή το προσωπικό δικαιούται από τον ΟΣΕ το ημερομίσθιό του και για τις δύο πρώτες ημέρες. 

δ. Αν μέσα στο αυτό ημερολογιακό έτος επακολουθήσουν και άλλες ασθένειες άνω των τεσσάρων ημερών θα καταβάλλεται από τον ΟΣΕ η τυχόν διαφορά που προκύπτει μεταξύ των παροχών του οικείου ασφαλιστικού φορέα και του ύψους των τακτικών αποδοχών που δικαιούται πάντοτε όμως μέχρι τη συμπλήρωση των καθοριζόμενων ορίων ασθένειας. 

ε. Για τον υπολογισμό του ημερομισθίου θα λαμβάνονται υπόψη μόνο οι τακτικές αποδοχές. 

3. Ειδικές διατάξεις που παρέχουν ευνοϊκότερες οικονομικές παροχές για αποχή από την υπηρεσία λόγω εργατικού ατυχήματος, διατηρούνται σε ισχύ. 

Στο προσωπικό που απέχει από την υπηρεσία λόγω εργατικού ατυχήματος και δικαιούται σύμφωνα με τον Κανονισμό Δευτερευουσών Απολαβών, αμοιβής χιλιομετρικών διανύσεων καταβάλλονται και τα εβδομήντα πέντε εκατοστά (75%) του μέσου όρου των χιλιομετρικών διανύσεων του προηγούμενου ημερολογιακού έτους. 

4. Το προσωπικό σε περίπτωση ασθένειας οφείλει να ενημερώσει αμέσως την Υπηρεσία του και να παρέχει οποιαδήποτε σχετική πληροφορία για την κατάσταση της υγείας του, καθώς και πλήρη στοιχεία της διαμονής του για παροχή πληροφοριών υπηρεσιακής φύσεως. 

5. Το προσωπικό το οποίο βρίσκεται σε άδεια ασθένειας οφείλει κατά το χρόνο της ασθένειάς του, εφόσον δεν νοσηλεύεται σε Νοσηλευτικό 'Iδρυμα (Ιδιωτικό ή Δημόσιο) να δηλώνει τον τόπο διαμονής του. 

Προσωπικό που τελεί σε άδεια ασθένειας δεν δύναται σε καμία περίπτωση να εργάζεται στον ΟΣΕ ή αλλού. Πάντως σε κάθε περίπτωση, η προσφορά εργασίας εκτός ΟΣΕ κατά το χρόνο της άδειας ασθένειας αποτελεί σπουδαίο λόγο καταγγελίας της σύμβασης εργασίας χωρίς την καταβολή οποιασδήποτε αποζημίωσης. 

  


 

  

Σελίδα 2144 

'Aρθρο 65

Παραπομπή προς εξέταση μετά τη λήξη

της άδειας ασθένειας

Μετά την εξάντληση του ανώτατου ορίου άδειας ασθένειας το προσωπικό παραπέμπεται κατά τα προβλεπόμενα του άρθρου 77 του Κανονισμού αυτού, για να κριθεί αν είναι ικανό να εκτελεί την υπηρεσία του. 

Στην περίπτωση που ο παραπεμπόμενος κριθεί ικανός υποχρεούται να αναλάβει αμέσως υπηρεσία, διαφορετικά αν πρόκειται για ασθένεια που τον καθιστά ανίκανο εφαρμόζονται οι περί απολύσεως διατάξεις του άρθρου 77 του Κανονισμού αυτού. Στην περίπτωση που η κατάσταση της υγείας του δεν επιτρέπει την άμεση ανάληψη υπηρεσίας, αλλά είναι δυνατόν να αποκατασταθεί σε χρόνο που να μην υπερβαίνει τους δώδεκα (12) μήνες, χορηγείται συμπληρωματική άδεια ασθένειας ίση προς τον αναγκαίο αυτό χρόνο και πάντως όχι μεγαλύτερη των δώδεκα (12) μηνών. 

'Aρθρο 66

Γενικές διατάξεις αδειών

1. 'Oλες οι άδειες απουσίας γράφονται στο μητρώο του προσωπικού. 

2. Το προσωπικό δεν δικαιούται να εγκαταλείψει τη θέση του πριν από τη γνωστοποίηση της απόφασης, με την οποία του χορηγείται η άδεια και πριν από την ημέρα από την οποία ορίζεται η έναρξη αυτής. 

3. Ο υπάλληλος που τελεί σε άδεια οφείλει να επανέλθει στην Υπηρεσία του αμέσως μετά τη λήξη της άδειας, μη επιτρεπομένης οποιασδήποτε παράτασης για τυχόν διακοπή της άδειας λόγω ασθένειας, σύμφωνα με τα οριζόμενα στον παρόντα Κανονισμό. 

4. Το προσωπικό που μετατίθεται σε καμία περίπτωση δεν δικαιούται να εκτελέσει την κανονική του άδεια πριν παρουσιαστεί στη θέση που μετατίθεται, την οποία όμως δικαιούται να εκτελέσει αμέσως μετά την παρουσίασή του. 

5. Η διαδικασία χορήγησης των αδειών, ως και τα αρμόδια για τη χορήγηση αυτών όργανα καθορίζονται με απόφαση του Διευθύνοντος Συμβούλου. 

6. Σε περίπτωση απρόβλεπτων και εξαιρετικών υπηρεσιακών αναγκών, οι ιεραρχικά Προϊστάμενοι των οργάνων που χορήγησαν την άδεια μπορούν να μην εγκρίνουν την εκτέλεση χορηγηθείσας άδειας. 

7. Οι λεπτομέρειες εφαρμογής των διατάξεων περί αδειών καθορίζονται με εγκύκλιο του Διευθύνοντος Συμβούλου. 

ΚΕΦΑΛΑΙΟ Θ'

Αμοιβές - Διακρίσεις

'Aρθρο 67

Ηθικές αμοιβές

1. Η οικεία Διεύθυνση ή Ανεξάρτητη Υπηρεσία μπορεί ιεραρχικά να εισηγείται αιτιολογημένα στο Διευθύνοντα Σύμβουλο την απονομή ηθικής αμοιβής στις περιπτώσεις κατά τις οποίες ο εργαζόμενος διακρίθηκε λόγω των εξαίρετων πράξεών του ή της διαγωγής του κατά την εκτέλεση της εργασίας του στην Υπηρεσία. Το τι συνιστά εξαιρετική πράξη, καθώς και το είδος της ηθικής αμοιβής καθορίζονται κατά την κρίση του Διευθύνοντος Συμβούλου. 

2. Εξαιρετικές πράξεις ενδεικτικά είναι: 

α. Η με αυτοθυσία επέμβαση κάποιου για να αποτρέψει κινδύνους που θα μπορούσαν να έχουν επιζήμιες συνέπειες στο προσωπικό και υλικό. 

β. Η εκτός συνήθους κύκλου επιθεωρήσεων ανακάλυψη και έγκαιρη αναφορά σοβαρού τεχνικού σφάλματος επί σιδηροδρομικού ή μη υλικού, από το οποίο θα μπορούσε να προκληθεί ατύχημα. 

γ. Η πέραν από τα όρια συμβατικών υποχρεώσεων επαγγελματική απόδοση, η οποία αποδεικνύεται με εκθέσεις των Διευθυντών ή Προϊσταμένων Ανεξάρτητων Υπηρεσιών. 

δ. Η άμεση παράδοση στην Υπηρεσία απωλεσθέντων αντικειμένων. 

3. Οι ηθικές αμοιβές είναι: 

α. Ευαρέσκεια 

β. 'Aδεια με αποδοχές. 

- Οι ηθικές αμοιβές απονέμονται στο προσωπικό από το Διευθύνοντα Σύμβουλο, μετά από έγγραφη και αιτιολογημένη πρόταση των Προϊσταμένων του. 

- Η πράξη και οι λόγοι απονομής της ηθικής αμοιβής κοινοποιείται σε όλες τις Διευθύνσεις και Ανεξάρτητες Υπηρεσίες. 

- Η οικεία Διεύθυνση ή Ανεξάρτητη Υπηρεσία μπορεί να εισηγηθεί αιτιολογημένα στο Διευθύνοντα Σύμβουλο την απονομή ηθικής αμοιβής στις περιπτώσεις κατά τις οποίες η πράξη ή η επιδειχθείσα διαγωγή από τον εργαζόμενο είναι αξιομίμητη και προξένησε ευμενέστερα σχόλια για τον Οργανισμό και το προσωπικό της γενικότερα. 

4. Ο αριθμός των ημερών της χορηγούμενης πρόσθετης άδειας με αποδοχές καθορίζεται με απόφαση του Διοικητικού Συμβουλίου. 

5. Οι πιο πάνω εξαιρετικές πράξεις συνεκτιμώνται κατά τις αναθέσεις εποπτικών - διοικητικών καθηκόντων και σε κάθε περίπτωση διακρίσεως που θα έχει σχέση με την εξέλιξη και σταδιοδρομία του προσωπικού. 

6. Οι λεπτομέρειες εφαρμογής του παρόντος άρθρου καθορίζονται με εγκύκλιο του Διευθύνοντος Συμβούλου. 

ΚΕΦΑΛΑΙΟ Ι'

Παροχές

'Aρθρο 68

Γενικά περί αποδοχών

1. Οι αποδοχές του προσωπικού καθορίζονται με βάση την ισχύουσα κάθε φορά Επιχειρησιακή Συλλογική Σύμβαση Εργασίας, την Εθνική Γενική Συλλογική Σύμβαση Εργασίας και τις διατάξεις της Εργατικής Νομοθεσίας. 

2. Απαγορεύεται στο προσωπικό η άρνηση είσπραξης των αποδοχών του, η οποία είναι πειθαρχικό αδίκημα. 

3. Οι αποδοχές καταβάλλονται σε δύο δόσεις κατά τα ειδικότερα οριζόμενα με απόφαση του Διευθύνοντος Συμβούλου. 

4. Με την επιφύλαξη των διατάξεων του παρόντος Κανονισμού και της λοιπής κείμενης νομοθεσίας, δεν οφείλεται μισθός για υπηρεσία που δεν έχει παρασχεθεί. 

5. Κατά τη διάρκεια της διαδικασίας απόλυσης του προσωπικού κατά τις διατάξεις του παρόντος Κανονισμού συνεχίζονται καταβαλλόμενες οι αποδοχές μέχρι λύσεως της εργασιακής σχέσεως και πάντως όχι πέραν του εξαμήνου από της αρχικής παραπομπής του στην αρμόδια Υγειονομική Επιτροπή. 

6. Η αξίωση επί του μισθού παύει από την ημερομηνία λύσεως της εργασιακής σχέσεως. 

7. 'Oπου στον παρόντα Κανονισμό αναφέρεται "τακτικές αποδοχές" θα νοούνται με αυτές ο βασικός μισθός του μισθολογικού κλιμακίου του κάθε μισθολογικού κλάδου, ως και τα από το μισθολογικό σύστημα χορηγούμενα επιδόματα. 

Σε καμία περίπτωση δεν νοούνται τακτικές αποδοχές οι από τον Κανονισμό Δευτερευουσών Απολαβών χορηγούμενες Δευτερεύουσες Απολαβές. Επίσης δεν θεωρούνται αποδοχές οι χορηγούμενες παροχές σε είδος. 

'Aρθρο 69

Επιδόματα εορτών και κανονικής άδειας

Στο προσωπικό καταβάλλεται επίδομα για τις εορτές του Πάσχα και των Χριστουγέννων, ως και επίδομα για τη χορήγηση κανονικής άδειας, σύμφωνα με τα οριζόμενα κάθε φορά από τις κοινές διατάξεις της Εργατικής Νομοθεσίας. 

'Aρθρο 70

Ασφάλιση

1. Το προσωπικό και τα μέλη της οικογένειάς του δικαιούνται 

  


 

  

Σελίδα 2145 

ασφάλιση κατά της ασθένειας (περίθαλψη ιατροφαρμακευτική, οδοντιατρική, νοσοκομειακή κ.λπ.). Το προσωπικό δικαιούται επίσης ασφάλιση, κύρια και επικουρική, κατά του γήρατος, θανάτου και της αναπηρίας. Η ασφάλιση παρέχεται από ειδικούς ασφαλιστικούς φορείς σύμφωνα με τα οριζόμενα από ειδικές διατάξεις. 

2. Το προσωπικό εξερχόμενο της υπηρεσίας δικαιούται εφάπαξ βοήθημα από το Ταμείο Πρόνοιας Προσωπικού ΟΣΕ, στο οποίο ασφαλίζεται σύμφωνα με τις διατάξεις του Καταστατικού του Ταμείου αυτού. 

3. Στις περιπτώσεις των παραγράφων 1 και 2 καθορίζεται κάθε φορά και συμμετοχή του προσωπικού με ανάλογες κρατήσεις από τις αποδοχές του, με την επιφύλαξη των εκάστοτε ισχυουσών διατάξεων. 

'Aρθρο 71

Ευκολίες μεταφοράς

Ο ΟΣΕ, ως σιδηροδρομική επιχείρηση, σύμφωνα με τους διεθνείς κανονισμούς και τη σιδηροδρομική πρακτική χορηγεί στο τακτικό προσωπικό ευκολίες μεταφοράς με τα μεταφορικά μέσα του Οργανισμού. Ο αριθμός των εισιτηρίων, η ποιότητα των Αμαξοστοιχιών, καθώς και οι προϋποθέσεις χορήγησης των ανωτέρω ευκολιών καθορίζονται με απόφαση του Διοικητικού Συμβουλίου του Οργανισμού. 

'Aρθρο 72

Στολές και είδη ιματισμού

1. Ο Οργανισμός μπορεί να απαιτεί από το προσωπικό να φέρει στολή κατά τη διάρκεια της εργασίας του. 

2. Η στολή και τα διάφορα είδη ιματισμού χορηγούνται από τον Οργανισμό προς το προσωπικό του, ως χρησιδάνειο. Το προσωπικό υποχρεούται να τα διατηρεί σε καλή κατάσταση και να τα επιστρέφει στον Οργανισμό όταν ζητηθούν. Η στολή χορηγείται στο προσωπικό για την κάλυψη υπηρεσιακών αναγκών και για λόγους υγιεινής και ασφάλειας, σε καμία δε περίπτωση δεν έχει χαρακτήρα αντιπαροχής για την προσφερόμενη εργασία ή όποια έννοια οικονομικής ενίσχυσης του προσωπικού. 

3. Απαγορεύεται η ολική ή μερική παραποίηση της στολής. Το προσωπικό υποχρεούται να φέρει στολή με όλα τα εξαρτήματα αυτής και η εμφάνιση αυτής πρέπει να είναι επιμελημένη. 

4. Η συχνότητα των χορηγήσεων, τα είδη και η ποσότητα του ιματισμού, η ποιότητα αυτού και γενικά κάθε θέμα που έχει σχέση με τις διαδικασίες χορηγήσεως ιματισμού καθορίζονται με απόφαση του Διοικητικού Συμβουλίου του Οργανισμού. 

5. Η χρήση της στολής εκτός υπηρεσίας δεν επιτρέπεται εκτός από τη μετάβαση από και προς τους χώρους εργασίας. 

6. Ο καθαρισμός των στολών και η διατήρησή τους σε καλή κατάσταση γίνεται με ευθύνη του Προσωπικού. 

ΚΕΦΑΛΑΙΟ ΙΑ'

Λύση εργασιακής σχέσης

'Aρθρο 73

Γενικά

Η εργασιακή σχέση του προσωπικού λύεται με το θάνατο, την έκπτωση, την αποδοχή της παραίτησης και την απόλυσή του. 

'Aρθρο 74

'Eκπτωση λόγω καταδίκης

1. Το προσωπικό εκπίπτει αυτοδίκαια της υπηρεσίας εάν καταδικαστεί με αμετάκλητη απόφαση: 

α. Σε ποινή τουλάχιστον πρόσκαιρης κάθειρξης. 

β. Για πλημμέλημα από τα αναφερόμενα στο άρθρο 15 του παρόντος Κανονισμού. 

γ. Σε στέρηση των πολιτικών του δικαιωμάτων. 

δ. Για ανυποταξία ή λιποταξία. 

2. Για την έκπτωση εκδίδεται διαπιστωτική πράξη του Διευθύνοντος Συμβούλου ή των υπ' αυτού εξουσιοδοτημένων οργάνων, που κοινοποιείται στον υπάλληλο, η δε λύση της εργασιακής σχέσης γίνεται από την ημερομηνία έκδοσης της αμετάκλητης απόφασης που την προκάλεσε. 

3. Από την έκπτωση και μέχρι την κοινοποίηση της διαπιστωτικής πράξης, ο υπάλληλος που εκπίπτει, εφόσον εξετέλεσε τα καθήκοντά του, μισθοδοτείται κανονικά και έχει τις ευθύνες του σιδηροδρομικού υπαλλήλου, οι δε πράξεις αυτού είναι έγκυρες. 

4. Αυτός που εξέπεσε δεν επιτρέπεται να επανέλθει στην Υπηρεσία, σε περίπτωση αμνηστίας, αποκαταστάσεως, χάριτος ή παραγραφής του αδικήματος που επέβαλε την έκπτωση ή μεταβολής των συνεπειών της καταδίκης. 

'Aρθρο 75

Παραίτηση

1. Το προσωπικό δικαιούται να παραιτηθεί. 

2. Η παραίτηση υποβάλλεται με έγγραφη αίτηση, η δε λύση της εργασιακής σχέσης γίνεται με την αποδοχή της από το Διευθύνοντα Σύμβουλο ή από τα εξουσιοδοτημένα από αυτόν όργανα. 

3. Αίρεση, όρος ή προθεσμία στην παραίτηση θεωρούνται ότι δεν έχουν γραφτεί. 

4. Θεωρείται ότι δεν υποβλήθηκε η παραίτηση: 

α. Αν κατά την υποβολή της ήταν εκκρεμής ποινική δίκη σε βαθμό πλημμελήματος, από τα αναφερόμενα στο άρθρο 15, ή κακουργήματος ή πειθαρχική δίωξη ενώπιον οποιουδήποτε Πειθαρχικού Συμβουλίου ή είχε αρχίσει τέτοια δίκη ή πειθαρχική δίωξη εντός διμήνου από της υποβολής και προ της αποδοχής της. 

β. Αν τυχόν δεν έχει εκτελέσει τυχόν οφειλόμενες άδειες και αναπαύσεις. Στην περίπτωση αυτή, η υποβολή της παραίτησης ισχύει από την ημερομηνία κατά την οποία έχουν εκτελεστεί όλες οι οφειλόμενες άδειες και αναπαύσεις. 

5. Το προσωπικό που έχει τις υποχρεώσεις του άρθρου 61 δεν δικαιούται να παραιτηθεί προτού να περάσει ο χρόνος που ορίζεται σε αυτές τις διατάξεις. 

6. Η αίτηση παραίτησης υποβάλλεται από τον υπάλληλο που επιθυμεί να παραιτηθεί στον άμεσο προϊστάμενό του, ο οποίος οφείλει χωρίς καθυστέρηση να τη στείλει ιεραρχικά στο αρμόδιο για την αποδοχή όργανο. 

Με ευθύνη του άμεσου προϊσταμένου θα σημειωθούν επάνω στην αίτηση ή σε χωριστό έγγραφο που θα σταλεί μαζί με αυτήν, όλες οι παραπάνω δεσμεύσεις που τυχόν υπάρχουν. 

7. Το προσωπικό δύναται να ανακαλέσει την παραίτηση εγγράφως, πριν την αποδοχή ή πάροδο άπρακτης της πιο πάνω διμηνιαίας προθεσμίας. Η εντός της προθεσμίας αυτής ανάκληση της παραίτησης έχει νομικές συνέπειες, μόνο αν συναινέσει σαφώς και ρητώς ο Οργανισμός δια του αρμόδιου οργάνου. 

8. Με την επιφύλαξη των αναφερομένων στην παράγραφο 4 του παρόντος άρθρου, η αίτηση πρέπει να γίνει αποδεκτή το αργότερο μέσα σε δύο μήνες από την υποβολή της. Εάν η προθεσμία αυτή περάσει άπρακτη, η παραίτηση θεωρείται ότι έγινε αποδεκτή και λύεται αυτοδίκαια η εργασιακή σχέση του παραιτουμένου, ο οποίος δικαιούται να αποχωρήσει από την υπηρεσία, αφού ειδοποιήσει με έγγραφο τον άμεσο προϊστάμενό του πριν από 72 ώρες. 

Οι λεπτομέρειες εφαρμογής του παρόντος άρθρου καθορίζονται με απόφαση του Διευθύνοντος Συμβούλου. 

'Aρθρο 76

Περιπτώσεις απολύσεως

Το προσωπικό απολύεται μόνο για τους παρακάτω λόγους: 

α. 'Oταν επιβληθεί πειθαρχική ποινή απολύσεως. 

β. Για σωματική ή πνευματική ανικανότητα. 

  


 

  

Σελίδα 2146 

γ. Για επαγγελματική ανεπάρκεια. 

δ. Για κατάργηση θέσεως. 

ε. Για συμπλήρωση του υποχρεωτικού ορίου ηλικίας. 

στ. Για συμπλήρωση 35 ετών πραγματικής και συντά- ξιμης υπηρεσίας. 

ζ. Για αποχή μεγάλης διάρκειας που οφείλεται σε προφυλάκιση ή φυλάκιση. 

'Aρθρο 77

Απόλυση για σωματική ή πνευματική ανικανότητα

1. Οι σωματικά ή πνευματικά ανίκανοι για την εκτέλεση των υπηρεσιακών καθηκόντων που τους έχουν ανατεθεί απολύονται σύμφωνα με τα οριζόμενα παρακάτω. 

Η ανικανότητα διακρίνεται στις εξής κατηγορίες: 

α. Ανίκανος για την εκτέλεση της Υπηρεσίας την οποία πρέπει να παρέχει. 

β. Ανίκανος για κάθε εργασία. 

γ. Ανίκανος για κάθε εργασία που έχει ανάγκη, λόγω της σωματικής ή διανοητικής του κατάστασης, της συνεχούς επίβλεψης και βοήθειας τρίτου προσώπου. 

2. Η ανικανότητα διαπιστώνεται με σχετική γνωμάτευση της Υγειονομικής Επιτροπής, που αποτελείται από έναν ιατρό-μέλος της Ανωτάτης του Στρατού Υγειονομικής Επιτροπής (Α.Σ.Υ.Ε.) ή από τους σε ενεργό υπηρεσία ανώτερους στρατιωτικούς ιατρούς, τον οποίο ορίζει η Διεύθυνση Υγειονομικού του Γενικού Επιτελείου Στρατού ως Πρόεδρο και από τους δύο ιατρούς που ορίζονται, ο ένας από το Διευθύνοντα Σύμβουλο του ΟΣΕ και ο άλλος από τον ασφαλιστικό φορέα σύνταξης. 

'Oταν πρόκειται για προσωπικό που κατοικεί εκτός της έδρας της Επιτροπής και η ασθένειά του δεν του επιτρέπει να προσέλθει για εξέταση, η Επιτροπή αποφασίζει με βάση τη γνωμάτευση των δύο από τα μέλη της, που μεταβαίνουν στον τόπο που βρίσκεται ο υπάλληλος. 

Στις γνωματεύσεις θα αναφέρεται υποχρεωτικά και το ποσοστό αναπηρίας σύμφωνα με τις διατάξεις του ν. 2084/1992 όπως αυτός εκάστοτε ισχύει, ως και κάθε άλλο παρεπόμενο στοιχείο που είναι απαραίτητο σύμφωνα με το νόμο αυτόν. 

3. Η παραπομπή του προσωπικού στην πιο πάνω Επιτροπή για κρίση της σωματικής ή πνευματικής του ανικανότητας λόγω νόσου είναι δυνατόν να γίνει σε οποιονδήποτε χρόνο και άσχετα με τη χορήγηση σε αυτό άδειας ασθένειας. 

Σε περίπτωση όμως που το προσωπικό τελεί σε άδεια ασθένειας, η παραπομπή πρέπει να γίνει μέσα σε προθεσμία τριών μηνών από την έναρξη της άδειας ασθένειας. 

Εξαίρεση από τον κανόνα αυτόν γίνεται μόνο στις περιπτώσεις των παραγράφων 2ε και 5 του άρθρου 62 του παρόντος Κανονισμού. Στις περιπτώσεις αυτές η παραπομπή γίνεται τρεις μήνες πριν εξαντληθεί το ανώτατο επιτρεπόμενο όριο άδειας ασθένειας, χωρίς να αποκλείεται η παραπομπή και σε προγενέστερο χρόνο, εφόσον το επιθυμεί ο παραπεμπόμενος. 

Στις αποφάσεις των Υγειονομικών Επιτροπών, όταν η σωματική ανικανότητα είναι απότοκος τραυματισμού στην Υπηρεσία, πρέπει να αναφέρεται ρητά το στοιχείο αυτό, εφόσον αυτό προκύπτει είτε από πόρισμα υπηρεσιακό είτε από άλλα στοιχεία του φακέλου. 

4. Ο ΟΣΕ, ο ασφαλιστικός φορέας της σύνταξης ή ο ενδιαφερόμενος μπορούν να ζητήσουν εγγράφως, μέσα σε 10 ημέρες από την κοινοποίηση της κατά τα άνω γνωμάτευσης, αναθεώρηση αυτής ενώπιον πενταμελούς Επιτροπής, η οποία θα απαρτίζεται από έναν ιατρό του ΟΣΕ, έναν του ασφαλιστικού φορέα της σύνταξης, έναν του ενδιαφερομένου και δύο ιατρούς που μπορεί να είναι: Καθηγητές ή Αναπληρωτές Καθηγητές ή Επίκουροι Καθηγητές Ιατρικής Σχολής των Πανεπιστημίων της χώρας ή ιατροί του Εθνικού Συστήματος Υγείας (Διευθυντές ή Επιμελητές) ή μέλη της Ανώτατης του Στρατού Υγειονομικής Επιτροπής (Α.Σ.Υ.Ε.) ή σε ενεργό υπηρεσία ανώτεροι στρατιωτικοί ιατροί, από τους οποίους ένας ειδικός για την κρινόμενη περίπτωση και ένας της Γενικής Παθολογίας και σε περίπτωση που δεν είναι δυνατή η συμμετοχή Ειδικού Ιατρού, δύο της Γενικής Παθολογίας. 

Οι δύο ιατροί δεν είναι υποχρεωτικό να είναι από την ίδια από τις αναφερόμενες παραπάνω κατηγορίες. Επιτρέπεται δηλαδή να είναι ένας Καθηγητής Πανεπιστημίου και ένας Στρατιωτικός Ιατρός ή ένας Αναπληρωτής Καθηγητής και ένας Επιμελητής κ.ο.κ.. 

Οι ιατροί που αναφέρονται στην προηγούμενη παράγραφο (Καθηγητές, Αναπληρωτές Καθηγητές, Επίκουροι Καθηγητές, Διευθυντές ή Επιμελητές του Ε.Σ.Υ., στρατιωτικοί ιατροί) ορίζονται από τον ΟΣΕ από πίνακα που θα καταρτίζεται με βάση τις προτάσεις του Υπουργείου Υγείας και Πρόνοιας, του Πανελλήνιου Ιατρικού Συλλόγου, των Πανεπιστημίων της χώρας και της Διεύθυνσης Υγειονομικού του Γενικού Επιτελείου Στρατού, μετά από σχετικό αίτημα του ΟΣΕ. 

Ο πίνακας αυτός θα κοινοποιείται και στον ασφαλιστικό φορέα της σύνταξης, ο οποίος υποχρεούται να δώσει το σύμφωνο μέσα σε δεκαπέντε ημέρες από την ημερομηνία που θα περιέλθει σε αυτόν το σχετικό έγγραφο του ΟΣΕ. Παρερχομένης απράκτου αυτής της προθεσμίας θεωρείται ότι αποδέχεται τον πίνακα. 

Ο πίνακας αυτός θα είναι σε διαρκή ισχύ και θα συμπληρώνεται κάθε χρόνο μετά από σχετική υποβολή αιτήματος του ΟΣΕ κατά τα άνω. 

Σε περίπτωση αδυναμίας κατάρτισης τέτοιου πίνακα, η Δευτεροβάθμια Επιτροπή θα ορίζεται κατά τον προσφορότερο δυνατό τρόπο με μέλη σύμφωνα με τα οριζόμενα στο παρόν άρθρο. 

Σε περίπτωση διαφωνίας του ΟΣΕ και του ασφαλιστικού φορέα ως προς τα πρόσωπα των διοριζομένων, ως και σε περίπτωση μη ανταπόκρισης των φορέων στο αίτημα του ΟΣΕ για σχετικές προτάσεις, αυτοί διορίζονται από τον Πρόεδρο του Πανελλήνιου Ιατρικού Συλλόγου. 

5. Το ύψος της αμοιβής των μελών των Υγειονομικών Επιτροπών καθορίζεται με απόφαση του Διοικητικού Συμβουλίου, καταργουμένης κάθε άλλης απόφασης για το θέμα αυτό με την έναρξη ισχύος του παρόντος Κανονισμού. 

6. Η Δευτεροβάθμια Επιτροπή ορίζεται για κάθε περίπτωση χωριστά και προεδρεύει σε αυτήν ο ένας από τους Καθηγητές ή Αναπληρωτές Καθηγητές ή Επίκουρους Καθηγητές ή Διευθυντές ή Επιμελητές ιατρούς του Εθνικού Συστήματος Υγείας ή στρατιωτικούς ιατρούς, τούτου οριζομένου κάθε φορά από την ίδια την Επιτροπή κατά την εκάστοτε συνεδρίαση για κρίση της σωματικής ή πνευματικής ανικανότητας. 

Η Δευτεροβάθμια Επιτροπή πρέπει να συγκληθεί το αργότερο μέσα σε δέκα (10) ημέρες από την ημερομηνία που ζητήθηκε η αναθεώρηση κατά τις διατάξεις του παρόντος άρθρου. 

7. Η παράλειψη του ενδιαφερομένου και του ασφαλιστικού φορέα να ορίσουν έγκαιρα ιατρούς - μέλη των πιο πάνω Επιτροπών δεν εμποδίζει τη συγκρότηση αυτών από τα υπόλοιπα μέλη. 

8. Η Πρωτοβάθμια Επιτροπή θεωρείται ότι είναι σε απαρτία με την παρουσία των δύο μελών της και η Δευτεροβάθμια με την παρουσία τριών μελών της, με την απαραίτητη προϋπόθεση ότι και στις δύο περιπτώσεις θα παρίσταται ο Πρόεδρος. 

Οι Επιτροπές αποφασίζουν σύμφωνα με τα οριζόμενα στο άρθρο 6 παρ. 2 του Κανονισμού αυτού. 

9. Οι γνωματεύσεις των Επιτροπών κοινοποιούνται χωρίς καθυστέρηση στον ΟΣΕ, στον ασφαλιστικό φορέα της σύνταξης και στον ενδιαφερόμενο, το αργότερο εντός 10 ημερών από την εξέταση του κρινομένου. 

10. Η δαπάνη της αμοιβής και των άλλων τυχόν εξόδων όλων των μελών των Επιτροπών επιμερίζεται ισόποσα στον ΟΣΕ και στον ασφαλιστικό φορέα της σύνταξης. 

11. Ο προσερχόμενος στις Επιτροπές για εξέταση δικαιούται αποζημίωση μετακινήσεως, εκτός αν η διαδικασία κινήθηκε σε εφαρμογή των διατάξεων του άρθρου 78 του παρόντος Κανονισμού. 

12. Η μη προσέλευση του κρινομένου στις Επιτροπές για εξέταση δεν εμποδίζει αυτές να κρίνουν και να πάρουν απόφαση. 

  


 

  

Σελίδα 2147 

13. Οι αποφάσεις των Επιτροπών είναι υποχρεωτικές για τον Οργανισμό, τον ασφαλιστικό φορέα της σύνταξης και τον κρινόμενο. 

14. Υπεύθυνοι για την ταχεία περαίωση των υποθέσεων που παραπέμπονται στις Υγειονομικές Επιτροπές είναι οι εκάστοτε επικεφαλής των Υγειονομικών Υπηρεσιών. 

15. Οι προθεσμίες που αναφέρονται στο παρόν άρθρο είναι αποκλειστικές. 

16. Ο Διευθύνων Σύμβουλος του Οργανισμού με εγκύκλιό του θα καθορίσει τυχόν λεπτομέρειες εφαρμογής του παρόντος άρθρου, ως και τις διαδικασίες που θα τηρηθούν μέχρι την έκδοση της τελικής απόφασης από την αρμόδια Υγειονομική Επιτροπή. 

'Aρθρο 78

Ανικανότητα με αίτηση προσωπικού

Την απόλυση για σωματική ή πνευματική ανικανότητα έχει δικαίωμα να τη ζητήσει και το προσωπικό, ο δε ΟΣΕ υποχρεούται να κινήσει όλη τη διαδικασία που απαιτείται σύμφωνα με τις διατάξεις του προηγούμενου άρθρου 77. 

'Aρθρο 79

Χαρακτηρισμός του χρόνου διαδικασίας κρίσεως

της σωματικής ή πνευματικής ανικανότητας

1. Ο χρόνος που μεσολαβεί από την έναρξη της διαδικασίας κρίσεως της σωματικής ή πνευματικής ανικανότητας του προσωπικού και μέχρι το τέλος αυτής θεωρείται ως άδεια ασθένειας, η οποία δύναται να υπερβεί τα ανώτατα χρονικά όρια που προβλέπονται από τον Κανονισμό αυτόν. Ο χρόνος αυτός δεν μπορεί σε οποιαδήποτε περίπτωση να ξεπεράσει τους δύο μήνες. 

2. Στην περίπτωση που ο υπάλληλος ο οποίος παραπέμφθηκε στην Πρωτοβάθμια Υγειονομική Επιτροπή και κρίθηκε από αυτήν ικανός για τα καθήκοντά του, ζητήσει την αναθεώρηση της απόφασης, τότε δεν καλύπτεται με άδεια ασθένειας μέχρι την έκδοση της δευτεροβάθμιας απόφασης, αλλά υποχρεούται να αναλάβει αμέσως υπηρεσία. 

'Aρθρο 80

Απόλυση για επαγγελματική ανεπάρκεια

1. Το προσωπικό κρινόμενο ως ακατάλληλο, που οφείλεται σε αποδειγμένη ανεπάρκεια στην εκτέλεση των καθηκόντων που του έχουν ανατεθεί και των υποχρεώσεων του βαθμού του (επαγγελματική ανεπάρκεια), απολύεται από τον Οργανισμό καταγγελομένης της σχετικής σύμβασης, μετά από απόφαση του Διοικητικού Συμβουλίου του Οργανισμού. 

2. Η επαγγελματική ανεπάρκεια διαπιστώνεται με απόφαση του αρμόδιου Συμβουλίου Προαγωγών, που λαμβάνεται κατά τις διατάξεις του παρόντος Κανονισμού. 

3. Το Συμβούλιο κρίνει με βάση ειδική έκθεση ακαταλληλότητας, που συντάσσεται από τους αρμόδιους κατά περίπτωση προϊσταμένους, σύμφωνα με τις διατάξεις του παρόντος Κανονισμού. 

4. Από τις διατάξεις του παρόντος άρθρου εξαιρούνται τα άτομα με ειδικές ανάγκες που έχουν προσληφθεί σε εφαρμογή του ν. 1648/1986, εφαρμοζομένων σε αυτά των σχετικών διατάξεων του ν. 2643/1998. 

'Aρθρο 81

Απόλυση λόγω κατάργησης θέσης

1. Σε περίπτωση κατάργησης θέσης ή μείωσης του αριθμού αυτών, για το προσωπικό που πλεονάζει από την αιτία αυτήν, εφαρμόζονται οι ακόλουθες διατάξεις: 

α. Οι νεότεροι στο βαθμό στον οποίο έγινε η κατάργηση ή μείωση θεωρούνται ότι κατέχουν ισάριθμες θέσεις του αμέσως κατώτερου βαθμού. Οι νεότεροι που πλεονάζουν στο βαθμό αυτόν θεωρούνται ότι κατέχουν ισάριθμες θέσεις του αμέσως κατώτερου βαθμού κ.ο.κ. μέχρι του εισαγωγικού βαθμού. Οι πλεονάζοντες στον εισαγωγικό βαθμό του κλάδου μετατάσσονται στον εισαγωγικό βαθμό άλλων κλάδων με σειρά που αρχίζει από τους αρχαιότερους στο βαθμό, με την επιφύλαξη του άρθρου 53 του παρόντος Κανονισμού. 

β. Απολύονται οι συμπληρώνοντες, μέσα σε μια διετία από την κατάργηση ή μείωση των θέσεων, τριακονταπενταετή πραγματική και συντάξιμη υπηρεσία, από τους κατέχοντες το βαθμό των θέσεων που καταργούνται ή μειώνονται. 

γ. Απολύονται οι συμπληρώνοντες μέσα σε μια διετία από την κατάργηση ή μείωση των θέσεων, το όριο ηλικίας, από τους κατέχοντες το βαθμό των θέσεων που καταργούνται ή μειώνονται. 

δ. Αν οι συμπληρώνοντες μέσα στη διετία τα όρια που αναφέρονται στα προηγούμενα εδάφια β' και γ' είναι περισσότεροι από αυτούς που πρέπει να απολυθούν, απολύονται αυτοί που έχουν κατά σειρά μεγαλύτερο χρόνο πραγματικής υπηρεσίας ή είναι μεγαλύτεροι στην ηλικία κατά περίπτωση. 

ε. Απολύονται αυτοί που έχουν συμπληρωμένη τριακονταετή συντάξιμη υπηρεσία, από τους κατέχοντες βαθμό των θέσεων που καταργήθηκαν ή μειώθηκαν. 

στ. Αν παρά τη διαδοχική εφαρμογή των ανωτέρω διατάξεων και με τη σειρά που κατατάσσεται το προσωπικό, εξακολουθεί να πλεονάζει, απολύεται ανάλογος αριθμός προσωπικού του εισαγωγικού βαθμού του κλάδου με σειρά που αρχίζει από τους δόκιμους ή μαθητευόμενους. 

Στους απολυόμενους με αυτόν τον τρόπο θα καταβάλλεται η προβλεπόμενη από τις διατάξεις της κοινής εργατικής νομοθεσίας νόμιμη αποζημίωση. 

2. 'Oσοι δεν αποδέχονται τη μεταβολή της υπηρεσιακής τους κατάστασης, σε εφαρμογή των διατάξεων του παρόντος άρθρου, απολύονται λόγω κατάργησης θέσεως. 

'Aρθρο 82

Απόλυση λόγω ορίου ηλικίας

1. Το προσωπικό αποχωρεί αυτοδίκαια από την Υπηρεσία την 31η Δεκεμβρίου του έτους κατά το οποίο συμπληρώνει το υποχρεωτικό όριο ηλικίας. 

2. Ως όρια ηλικίας καθορίζονται τα ακόλουθα: 

α. Το 65ο έτος για τους έχοντες το βαθμό του Διευθυντή, του Αρχίατρου, του Αρχιμηχανικού, Υπαρχιμηχανικού, Αρχιμηχανικού ΤΕ και Υπαρχιμηχανικού ΤΕ, Προϊστάμενου Τεχνικών Υπαλλήλων - Σχεδιαστών, Προϊστάμενου Υπηρεσίας και Υποπροϊστάμενου Υπηρεσίας, Χημικού Προϊστάμενου και Χημικού Υποπροϊστάμενου, Προϊστάμενου Πληροφορικής και Αναλυτή, Αρχιεπιθεωρητή Εκμεταλλεύσεως και Επιθεωρητή Εκμεταλλεύσεως, Επιθεωρητή Ιατρού και Ιατρού, Μεταφραστή Προϊστάμενου και Μεταφραστή Υποπροϊστάμενου. 

β. Το 60ό για το προσωπικό που έχει το βαθμό του Κλειδούχου και άνω, Φορτωτή, Τεχνίτη παντός κλάδου, Εργάτη παντός κλάδου. 

γ. Το 58ο για το προσωπικό που έχει το βαθμό του Συνοδού Αμαξοστοιχιών και άνω, Βοηθού Μηχανοδηγού Β', Βοηθού Μηχανοδηγού Α' και Μηχανοδηγού. 

δ. Το 63ο για όλο το λοιπό προσωπικό. 

ε. Η ηλικία αποδεικνύεται με ληξιαρχική πράξη γέννησης. 

3. Τα όρια ηλικίας που καθορίζονται στο παρόν άρθρο ισχύουν για το προσωπικό που θα προσληφθεί από την ημερομηνία ισχύος του παρόντος Κανονισμού. Για το προσωπικό που υπηρετεί κατά το χρόνο έναρξης ισχύος του παρόντος Κανονισμού για την απόλυσή του λόγω ορίου ηλικίας ισχύουν τα όρια ηλικίας του άρθρου 103 του προϊσχύσαντος ΓΕΚΑΠ. 

'Aρθρο 83

Απόλυση λόγω συμπλήρωσης 35ετίας

1. Το προσωπικό αποχωρεί από την Υπηρεσία λόγω συμπλήρωσης 35ετούς πραγματικής και συντάξιμης υπηρεσίας κατά τα οριζόμενα εκάστοτε από την κείμενη νομοθεσία. 

2. Για τη συμπλήρωση της 35ετίας υπολογίζονται όλοι οι χρόνοι που προβλέπονται από την κείμενη νομοθεσία. 

  


 

  

Σελίδα 2148 

'Aρθρο 84

Απόλυση λόγω προφυλακίσεως, καταδίκης

1. Αποχή από την Υπηρεσία λόγω προφυλακίσεως ή δικαστικής απόφασης για χρονικό διάστημα που υπερβαίνει τους δώδεκα μήνες είναι δυνατό, ανάλογα με τη φύση του αδικήματος, να θεμελιώσει λόγο απολύσεως. 

2. Αρμόδιο για να λάβει τη σχετική απόφαση είναι το οικείο Πειθαρχικό Συμβούλιο. 

Κατά της απόφασης επιτρέπεται αναθεώρηση που ασκείται με έγγραφη αίτηση στο αρμόδιο Δευτεροβάθμιο Πειθαρχικό Συμβούλιο, οπότε εφαρμόζεται ανάλογα η διαδικασία κρίσεως των πειθαρχικών αδικημάτων. 

'Aρθρο 85

Απόφαση λύσεως της εργασιακής σχέσεως

1. Η απόφαση απόλυσης ή αποδοχής παραίτησης κοινοποιείται στο ενδιαφερόμενο προσωπικό. 

2. Η λύση της εργασιακής σχέσεως γίνεται από την ημερομηνία που αναφέρεται στη σχετική απόφαση. 

ΜΕΡΟΣ ΤΡΙΤΟ

ΚΑΘΗΚΟΝΤΑ - ΠΕΡΙΟΡΙΣΜΟΙ ΚΑΙ ΑΣΤΙΚΗ

ΕΥΘΥΝΗ ΤΟΥ ΠΡΟΣΩΠΙΚΟΥ

ΚΕΦΑΛΑΙΟ Α'

Α. Καθήκοντα

'Aρθρο 86

Καθήκοντα - Απαγορεύσεις

1. Γενικά: 

Το προσωπικό όλων των κλάδων, κατηγοριών και ειδικοτήτων (συμπεριλαμβανομένων των εκτάκτων, των εποχικών, στο μέτρο που συμβιβάζεται με το χαρακτήρα της σχέσης τους και το περιεχόμενο της ατομικής τους σύμβασης) οφείλει ιδιαίτερα: 

α. Να τηρεί τον παρόντα Κανονισμό και τους κάθε φύσεως Κανονισμούς, των οποίων άγνοια δεν μπορεί να επικαλείται, καθώς και τις οδηγίες, εγκυκλίους, εντολές και βασικές εγκυκλίους (οδηγίες) της Διοίκησης. 

β. Να εκτελεί με επιμέλεια την υπηρεσία που του ανατίθεται και να προάγει και να προασπίζει τα συμφέροντα του Οργανισμού, υπηρετώντας ευσυνείδητα αυτά. Ειδικότερα οφείλει να προσέρχεται εμπρόθεσμα στον τόπο εργασίας για την έγκαιρη ανάληψη υπηρεσίας και να τηρεί πιστά το εκάστοτε εφαρμοζόμενο ωράριο εργασίας. 

γ. Να διαφυλάσσει το επαγγελματικό υπηρεσιακό απόρρητο και να τηρεί απόλυτη εχεμύθεια για όλες τις υπηρεσιακές υποθέσεις και ως προς ο,τιδήποτε αφορά την άσκηση των καθηκόντων του και γενικά ο,τιδήποτε περιέρχεται σε γνώση του κατά την άσκηση ή επ' αφορμή της άσκησης των καθηκόντων του, τόσο κατά τη διάρκεια της απασχόλησής του, όσο και μετά την αποχώρησή του από τον Οργανισμό. 

δ. Να μην απομακρύνεται κατά τη διάρκεια της εργασίας του χωρίς άδεια του αρμόδιου Διευθυντή, Προϊστάμενου Ανεξάρτητης Υπηρεσίας ή άλλου εξουσιοδοτημένου προς τούτο υπηρεσιακού οργάνου. 

ε. Να συμπεριφέρεται ευγενικά και πρόθυμα προς εξυπηρέτηση των συναλλασσομένων με τον Οργανισμό και ιδιαίτερα στο επιβατικό κοινό και να επιδεικνύει πνεύμα συνεργασίας με τους συναδέλφους του. 

στ. Να υπερασπίζεται και να διαφυλάσσει την κανονική λειτουργία της Υπηρεσίας, ώστε να μη βλάπτει τα συμφέροντα του Οργανισμού. Ειδικότερα να εκτελεί την εργασία του σεβόμενος τα περιουσιακά στοιχεία του Οργανισμού, των οποίων του έχει ανατεθεί η χρήση, η λειτουργία ή η φύλαξη. 

ζ. Στην ατομική σύμβαση του έκτακτου και δόκιμου προσωπικού είναι δυνατόν να προβλέπονται περαιτέρω υποχρεώσεις, οι οποίες συνδέονται με τη συγκεκριμένη θέση ή εργασία του εργαζομένου. 

η. Οι εντεταλμένοι να προΐστανται είναι υπεύθυνοι μέσα στα όρια της δικαιοδοσίας τους για την κανονική και απρόσκοπτη εκτέλεση της υπηρεσίας έχοντες πάντοτε υπόψη την ευόδωση του έργου του Οργανισμού, που αποτελεί τον τελικό σκοπό κάθε προσπάθειας του προσωπικού. 

Για το σκοπό αυτόν οφείλουν να παρακινούν, να καθοδηγούν και να δημιουργούν τις προϋποθέσεις για την άρτια εκπλήρωση των καθηκόντων του υπαγόμενου σε αυτούς προσωπικού. 

θ. Το προσωπικό οφείλει να αλληλοβοηθείται στην εκτέλεση των καθηκόντων του και να εκτελεί καθήκοντα κατώτερου βαθμού σύμφωνα με τις διατάξεις του παρόντος Κανονισμού. 

Σε κάθε περίπτωση και ειδικότερα για την αντιμετώπιση ανωτέρας βίας, αιχμών μεταφορικής κίνησης ή άλλων έκτακτων αναγκών που δεν μπορούν να αντιμετωπισθούν από το προσωπικό που είναι αρμόδιο και υπεύθυνο γι' αυτό, το προσωπικό και ανεξάρτητα από τον κλάδο στον οποίο ανήκει, υποχρεούται να προσφέρει υπηρεσία έστω και αν αυτά δεν είναι στα κύρια καθήκοντά του. 

ι. Η διαταγμένη συμμετοχή του προσωπικού σε Υπηρεσιακά Συμβούλια και επιτροπές είναι υποχρεωτική. 

Εξαιρούνται οι αντιπρόσωποι των κρινομένων σε Συμβούλια Προαγωγών ή Πειθαρχικά, των οποίων η αποδοχή της αντιπροσώπευσης είναι προαιρετική. Σε περίπτωση μη αποδοχής της αντιπροσώπευσης, για την οποία απαιτείται έγγραφη δήλωση, ο Πρόεδρος του Συμβουλίου ορίζει αντιπρόσωπο από πίνακα που υποβάλλει ο κρινόμενος. Ο πίνακας υποβάλλεται μαζί με τη δήλωση του κρινόμενου περί ορισμού αντιπροσώπου του. 

H δήλωση μη αποδοχής της αντιπροσώπευσης αποστέλλεται στο Γραμματέα του Συμβουλίου, το αργότερο 5 ημέρες προ της συνεδρίασης. 

ια. Αμέσως μόλις περιέλθει σε γνώση του προσωπικού ότι εκκρεμεί εναντίον του ποινική δίκη ή αν επεβλήθη κατ' αυτού ποινή, οφείλει να το αναφέρει, χωρίς καθυστέρηση, έγγραφα στην Υπηρεσία. 

ιβ. Σε περίπτωση προσφυγής προσωπικού ενώπιον ποινικών δικαστηρίων για αδικήματα που σχετίζονται με οποιονδήποτε τρόπο με την Υπηρεσία οφείλει να το ανακοινώσει στον Οργανισμό. 

2. Τήρηση ιεραρχίας: 

α. Το προσωπικό είναι υποχρεωμένο να αναφέρεται ιεραρχικά μέσω του άμεσα προϊσταμένου του, υποβάλλοντας σε αυτόν κάθε αίτηση, αναφορά ή παράπονο για κάθε θέμα. 

β. Εάν παρέλθει χρονικό διάστημα μεγαλύτερο από έναν μήνα από την ημερομηνία υποβολής της αναφοράς και ο ενδιαφερόμενος δεν λάβει απάντηση, μπορεί να απευθυνθεί απευθείας στη Διοίκηση. 

γ. Το προσωπικό οφείλει να εκτελεί χωρίς αντίρρηση και με ακρίβεια τις διαταγές των προϊσταμένων του. Την υποχρέωση αυτήν την έχει το προσωπικό και όταν ακόμα νομίζει ότι οι διαταγές που του δόθηκαν είναι αντίθετες με τις διατάξεις που ισχύουν ή δεν συμπεριλαμβάνονται μεταξύ των υπηρεσιακών του καθηκόντων. Σε αυτήν την περίπτωση θα εκτελέσει τη διαταγή και αμέσως μετά οφείλει να αναφέρει ιεραρχικά εγγράφως την παράβαση. 

δ. Κατ' εξαίρεση επιτρέπεται η μη συμμόρφωση σε διαταγή, μόνον αν από την εκτέλεση αυτής θα ήταν δυνατόν να τεθούν σε άμεσο και σοβαρό κίνδυνο η ασφάλεια κυκλοφορίας αμαξοστοιχιών και εγκαταστάσεων, πρόσωπα ή πράγματα και εφόσον δεν υπάρχει χρόνος να γίνει αναφορά για λήψη νεότερης διαταγής στην αμέσως ανώτερη Προϊσταμένη Υπηρεσία. Στην περίπτωση αυτήν είναι υποχρεωτικό να αναφερθούν γραπτά και χωρίς καμία καθυστέρηση οι λόγοι της μη εκτέλεσης της διαταγής. Η αναφορά υποβάλλεται ιεραρχικά. 

ε. Υπάλληλος που έχει αντίθετη γνώμη σε εντελλόμενη υπηρεσιακή ενέργεια, η οποία χρειάζεται την προσυπογραφή του ή τη θεώρησή του, οφείλει να διατυπώσει γραπτά τις αντιρρήσεις του ή στο σχέδιο του εγγράφου ή σε ιδιαίτερη 

  


 

  

Σελίδα 2149 

αναφορά του. 

Η απλή παράλειψη επιβαλλόμενης προσυπογραφής ή θεώρησης κάποιας ενέργειας δεν απαλλάσσει τον μη υπογράψαντα από την ευθύνη για την ενέργεια αυτήν. 

στ. 'Oποτε το προσωπικό βρεθεί σε αναπόφευκτη και επείγουσα ανάγκη να λάβει με προσωπική του ευθύνη μέτρα αντίθετα στις υπηρεσιακές διατάξεις, οφείλει γι' αυτό να ενημερώσει με έγγραφη αναφορά του χωρίς καμία καθυστέρηση τον άμεσο προϊστάμενό του, στην οποία να δικαιολογεί τη συγκεκριμένη ενέργειά του. 

3. Απαγορεύσεις: 

α. Απαγορεύεται η απασχόληση κατά τις ώρες εργασίας σε προσωπικές ή ξένες προς το έργο του ασχολίες. 

β. Απαγορεύεται κάθε απασχόληση ή συμμετοχή με ή χωρίς αμοιβή, σε ομοειδείς ή ανταγωνιστικές προς τον Οργανισμό επιχειρήσεις, όπως και σε πρακτορεία ταξιδίων ή μεταφορικές εταιρείες ή άλλες συναφείς τουριστικές επιχειρήσεις και σε επιχειρήσεις συναφείς με τα προϊόντα και τις δραστηριότητες του Οργανισμού. 

γ. Απαγορεύεται η απασχόληση υφισταμένων από ιεραρχικά ανώτερο σε εργασίες ξένες προς την Υπηρεσία κατά τη διάρκεια του ωραρίου εργασίας ή και μετά από αυτό. 

Επίσης απαγορεύεται ο δανεισμός χρημάτων από υφισταμένους. 

δ. Απαγορεύεται να δέχεται δώρα ή να εξασφαλίζει άμεσα ή έμμεσα υπέρ αυτού ή των οικείων του ωφελήματα κάθε φύσεως από την άσκηση των υπηρεσιακών του καθηκόντων. 

ε. Απαγορεύεται να παρέχει οποιαδήποτε πληροφορία για υποθέσεις του Οργανισμού, οι οποίες μπορεί να προκαλέσουν βλάβη στα συμφέροντά του, χωρίς προηγούμενη ενημέρωση και έγκριση από τα αρμόδια όργανα του Οργανισμού. 

στ. Σε όσες περιπτώσεις διατίθεται από τον Οργανισμό οίκημα στο προσωπικό, οφείλει αυτό να διαμένει σε αυτό και με τους όρους που καθορίζονται κάθε φορά και να το εγκαταλείπει όταν λάβει σχετική εντολή. 

ζ. Στην ατομική σύμβαση εργασίας του έκτακτου, εποχικού και δόκιμου προσωπικού είναι δυνατόν να προβλέπονται περαιτέρω απαγορεύσεις, οι οποίες συνδέονται με τη συγκεκριμένη θέση ή εργασία του εργαζομένου. 

'Aρθρο 87

Κώλυμα λόγω συμφέροντος ή συγγενείας

1. Το προσωπικό δεν δύναται είτε ατομικά είτε μετέχοντας σε συλλογικό όργανο να επιληφθεί της επίλυσης θέματος για το οποίο έχει πρόδηλο συμφέρον το ίδιο ή συγγενής εξ αίματος ή αγχιστείας μέχρι και του τρίτου βαθμού. 

2. Η παράβαση της διάταξης αυτής αποτελεί λόγο ακυρότητας της σχετικής απόφασης συλλογικών οργάνων του ΟΣΕ, εάν η σχέση που αποσιωπήθηκε επέδρασε ουσιωδώς στη διαμόρφωση της απόφασης αυτής. 

3. Δεν δύναται να συμμετέχουν στην αυτή συνεδρίαση συλλογικού οργάνου συγγενείς μεταξύ τους εξ αίματος ή αγχιστείας μέχρι τρίτου βαθμού. 

'Aρθρο 88

Συνέπειες παραβάσεων

Παράβαση οποιωνδήποτε από τις διατάξεις των άρθρων 86 και 87, έστω και αν δεν προβλέπονται ειδικά στο περί πειθαρχικών αδικημάτων και ποινών κεφάλαιο του παρόντος Κανονισμού, θεωρείται παράβαση καθήκοντος και επισύρει, ανάλογα με τη σοβαρότητα αυτής, τη σχετική ποινή κατά τα οριζόμενα στον παρόντα Κανονισμό. 

ΚΕΦΑΛΑΙΟ Β'

Χρόνος Εργασίας

'Aρθρο 89

Ανελλιπής Εργασία

1. Το προσωπικό οφείλει να εργάζεται ανελλιπώς κατά το οριζόμενο από τις ισχύουσες κάθε φορά διατάξεις ωράριο εργασίας και πέραν αυτού, εφόσον οι υπηρεσιακές ανάγκες το απαιτούν αυτό. 

2. Η εργασία, διακοπή, ανάπαυση κ.λπ. ρυθμίζονται από τον Κανονισμό Ωρών Εργασίας και Ανάπαυσης Προσωπικού (Κ.Ω.Ε.Α.Π.). 

ΚΕΦΑΛΑΙΟ Γ'

Αστική ευθύνη

'Aρθρο 90

Καταλογισμοί

1. Ο ΟΣΕ είναι αποκλειστικά υπεύθυνος απέναντι των τρίτων για υλικές ζημιές, σωματικές βλάβες και χρηματική ικανοποίηση για ηθική βλάβη ή ψυχική οδύνη, που προξενήθηκαν σε αυτούς από παράνομες πράξεις ή παραλείψεις του προσωπικού του κατά την εκτέλεση της υπηρεσίας του. 

Το προσωπικό καμία αστική ευθύνη δεν έχει έναντι τρίτων, αλλά μόνο έναντι του ΟΣΕ. 

2. Υλικές ζημίες που γίνονται σε βάρος του ΟΣΕ από υπαίτια πράξη ή παράλειψη του προσωπικού, των οποίων το ποσό δεν είναι ανώτερο των δίμηνων αποδοχών του υπαιτίου, είναι δυνατόν να καταλογίζονται σε αυτόν, είτε στο σύνολο είτε σε τμήμα τους, άσχετα με την κίνηση πειθαρχικής ή ποινικής δίωξής του. 

3. Ο καταλογισμός της ζημίας και ο καθορισμός του ποσοστού αυτής που καταλογίζεται, γίνονται με βάση το βαθμό της υπαιτιότητας του υπαλλήλου και των συνθηκών που μεσολάβησαν. 

4. Αρμοδιότητα καταλογισμού έχουν ο Διευθύνων Σύμβουλος για όλο το προσωπικό, οι Γενικοί Διευθυντές για το προσωπικό των ελεγχόμενων ή εποπτευόμενων από αυτούς Υπηρεσιών και οι Διευθυντές και Προϊστάμενοι Ανεξάρτητων Υπηρεσιών για το προσωπικό που ανήκει στη δικαιοδοσία τους. 

5. Αυτός στον οποίο καταλογίστηκε η ζημία έχει δικαίωμα, μέσα σε προθεσμία δέκα (10) ημερών από την κοινοποίηση σε αυτόν της σχετικής απόφασης, να ζητήσει με γραπτή αίτησή του την αναθεώρησή της από το Διευθύνοντα Σύμβουλο, προσκομίζοντας και κάθε χρήσιμο για την προκείμενη περίπτωση στοιχείο. 

Η αίτηση υποβάλλεται ιεραρχικά μέσω του οργάνου που εξέδωσε την απόφαση καταλογισμού. 

6. Η απόφαση επί της αίτησης αναθεώρησης του Διευθύνοντος Συμβούλου πρέπει να εκδοθεί το αργότερο μέσα σε δύο (2) μήνες από την υποβολή της αίτησης. Διαφορετικά θεωρείται ότι η αίτηση έγινε σιωπηρά αποδεκτή. 

7. Το ποσό που καταλογίσθηκε με τελεσίδικη απόφαση, παρακρατείται τμηματικά σε μηνιαίες δόσεις, καθεμία από τις οποίες δεν μπορεί να υπερβεί το ένα δέκατο (1/10) των μηνιαίων αποδοχών του καταλογιζομένου. 

8. Το δικαίωμα για καταλογισμό δεν μπορεί να ασκηθεί μετά την παρέλευση ενός έτους, το οποίο αρχίζει, στη μεν περίπτωση άμεσης ζημίας του Οργανισμού από τότε που αυτή διαπιστώθηκε, στη δε περίπτωση καταβολής αποζημίωσης σε τρίτους, από τότε που την κατέβαλε ο Οργανισμός. 

'Aρθρο 91

Αχρεώστητες καταβολές

1. Αποδοχές που καταβλήθηκαν στο προσωπικό από τον ΟΣΕ για οποιονδήποτε λόγο χωρίς να οφείλονται, παρακρατούνται από τη μισθοδοσία επόμενων μηνών. 

2. Η παρακράτηση γίνεται σε μηνιαίες δόσεις, που η καθεμία δεν μπορεί να είναι μεγαλύτερη από το 1/10 των αποδοχών του μήνα. 

3. Οι διατάξεις της προηγούμενης παραγράφου εφαρμόζονται ανάλογα και σε οποιαδήποτε άλλη αχρεώστητη καταβολή. 

4. Σε περίπτωση που το προσωπικό συμμετείχε με πράξη ή παράλειψή του στην αχρεώστητη καταβολή, στον ίδιο, η παρακράτηση γίνεται εφάπαξ και εφόσον δεν επαρκεί το ποσό, η παρακράτηση θα γίνεται τους αμέσως επόμενους μήνες, ενώ παράλληλα υπέχει και πειθαρχικές ευθύνες. 

 

 

  

Σελίδα 2150 

ΜΕΡΟΣ ΤΕΤΑΡΤΟ

ΠΕΙΘΑΡΧΙΚΟΣ ΕΛΕΓΧΟΣ

ΚΕΦΑΛΑΙΟ Α'.

Πειθαρχικά Αδικήματα και Ποινές

'Aρθρο 92

Πειθαρχικά αδικήματα

1. Κάθε παράβαση υπηρεσιακού καθήκοντος που οφείλεται σε υπαίτια πράξη ή παράλειψη και μπορεί να καταλογιστεί, αποτελεί πειθαρχικό αδίκημα. 

2. Το υπηρεσιακό καθήκον προσδιορίζεται τόσο από τις υποχρεώσεις του προσωπικού όπως αυτές προκύπτουν από τις κείμενες διατάξεις, εγκυκλίους, οδηγίες και διαταγές, όσο και από τη διαγωγή του γενικά, εντός και εκτός της Υπηρεσίας. 

'Aρθρο 93

Πειθαρχικές ποινές

Οι πειθαρχικές ποινές που επιβάλλονται στο προσωπικό για τον κολασμό των πειθαρχικών αδικημάτων, είναι οι εξής: 

α. 'Eγγραφη επίπληξη. 

β. Πρόστιμο ενός τετάρτου (1/4) των ημερήσιων τακτικών αποδοχών επιβαλλόμενο για μία μέχρι τριάντα ημέρες. 

γ. Προσωρινή παύση από δέκα ημέρες μέχρι τέσσερις μήνες. 

δ. Απόλυση. 

'Aρθρο 94

'Eννοια προστίμου

1. Για την εξεύρεση των ημερήσιων τακτικών αποδοχών, επί των οποίων υπολογίζεται το πρόστιμο, λαμβάνονται υπόψη οι μηνιαίες τακτικές αποδοχές. 

2. Το ποσό που παρακρατείται από τις αποδοχές του προσωπικού για την είσπραξη ποινών προστίμου, δεν μπορεί να υπερβεί το ένα όγδοο (1/8) των μηνιαίων αποδοχών του. 

Αν το πρόστιμο είναι μεγαλύτερο, το επιπλέον ποσό παρακρατείται, με τον πιο πάνω περιορισμό, από τις αποδοχές του επόμενου μήνα ή των επόμενων μηνών. 

3. Το ποσό του προστίμου αποδίδεται στο Ταμείο Αλληλοβοηθείας Προσωπικού ΟΣΕ. 

'Aρθρο 95

Συνέπειες προσωρινής παύσεως

1. Ο υπάλληλος που βρίσκεται σε κατάσταση προσωρινής παύσης απέχει από κάθε υπηρεσία. 

2. Κατά τη διάρκεια της προσωρινής παύσεως στερείται του συνόλου των τακτικών αποδοχών του, πλην εάν το Πειθαρχικό Συμβούλιο αποφασίσει, ανάλογα με τη φύση του αδικήματος, την καταβολή μέρους των αποδοχών του, που σε καμία περίπτωση δεν μπορεί να ξεπεράσει το μισό (1/2) αυτών. 

3. Απαγορεύεται απόλυτα η καταβολή οποιουδήποτε ποσού αποδοχών στις περιπτώσεις που η ποινή προσωρινής παύσεως επιβλήθηκε για κάποιο από τα παρακάτω αδικήματα: 

α. Δωροδοκία ή δωροληψία για χάρη πράξεως ή παραλείψεως που αφορά την Υπηρεσία και έγινε ή πρόκειται να γίνει, έστω και χωρίς παράβαση Κανονισμών. 

β. Συμμετοχή σε κέρδος που εξαρτάται από τη διεξαγωγή της υπηρεσίας έστω και χωρίς παράβαση Κανονισμών. 

γ. Αυτόβουλη εγκατάλειψη θέσεως που έχει σχέση με την ασφάλεια της κυκλοφορίας, από την οποία προκλήθηκε ή ήταν δυνατό να προκληθεί ανωμαλία στην Υπηρεσία. 

δ. Πράξεις καταχρήσεως, κλοπής, απάτης, υπεξαιρέσεως, πλαστογραφίας, εκβιάσεως, απιστίας και ψευδομαρτυρίας ανεξάρτητα από ποινική δίωξη. 

4. Η ποινή της προσωρινής παύσεως των άρθρων 99 και 100 επιφέρει πρόσθετα και τις συνέπειες των άρθρων 27 παρ. 4 και 148 παρ. 4 του Κανονισμού αυτού. 

'Aρθρο 96

Αδικήματα που τιμωρούνται με έγγραφη επίπληξη

1. Καθυστέρηση προσέλευσης στην Υπηρεσία ή πρόωρη αποχώρηση, χωρίς να έχει ως συνέπεια υπηρεσιακή ανωμαλία. 

2. Συμπεριφορά που δεν συμβιβάζεται με την υπαλληλική ή συναδελφική ιδιότητα προς οποιονδήποτε συνάδελφο, μη σοβαρής μορφής. 

3. Αμέλεια στην εκτέλεση του καθήκοντος που δεν είχε, αλλά και που δεν ήταν δυνατό να είχε, ως συνέπεια, υπηρεσιακή ανωμαλία ή ζημία στον Οργανισμό. 

4. Εκτέλεση υπηρεσίας χωρίς τη στολή ή τα άλλα εφόδια που προβλέπονται από το σχετικό Κανονισμό και εφόσον έχουν δοθεί στο προσωπικό τα εφόδια αυτά. 

'Aρθρο 97

Αδικήματα που τιμωρούνται με πρόστιμο μέχρι 15/4 

ημερήσιων αποδοχών

Την ποινή του προστίμου μέχρι δεκαπέντε τετάρτων (15/4) ημερήσιων αποδοχών επισύρουν τα ακόλουθα αδικήματα: 

α. Καθυστέρηση προσέλευσης στην Υπηρεσία ή πρόωρη αποχώρηση, που είχε σαν συνέπεια υπηρεσιακή ανωμαλία ή ζημία στον Οργανισμό. 

β. Συμπεριφορά που δεν συμβιβάζεται με την υπαλληλική ή συναδελφική ιδιότητα, προς οποιονδήποτε συνάδελφο, σοβαρής μορφής. 

γ. Ανάρμοστη συμπεριφορά προς τρίτους κατά την εκτέλεση της υπηρεσίας, μη σοβαρής μορφής. 

δ. Αμέλεια στην εκπαίδευση. 

ε. Αμέλεια στην εκτέλεση του καθήκοντος, που είχε σαν συνέπεια ή που ήταν δυνατό να είχε, μη σοβαρή ανωμαλία στην Υπηρεσία ή μικρή ζημία στον Οργανισμό. 

'Aρθρο 98

Αδικήματα που τιμωρούνται με πρόστιμο από 16/4 μέχρι 

30/4 ημερήσιων αποδοχών

Την ποινή του προστίμου δεκαέξι τετάρτων (16/4) μέχρι τριάντα τετάρτων (30/4) ημερήσιων αποδοχών επισύρουν τα ακόλουθα αδικήματα: 

α. Ανάρμοστη συμπεριφορά προς τρίτους κατά την εκτέλεση της υπηρεσίας, βαριάς μορφής. 

β. Αναξιοπρεπής συμπεριφορά. 

γ. Αυτόβουλη εγκατάλειψη θέσεως που δεν έχει άμεση σχέση με την ασφάλεια της κυκλοφορίας. 

δ. Παρέμβαση υπέρ ή κατά τρίτου, χωρίς αρμοδιότητα. 

ε. 'Αρνηση παραλαβής υπηρεσιακού εγγράφου ή να λάβει γνώση αυτού, με υπογραφή. 

'Aρθρο 99

Αδικήματα που τιμωρούνται με προσωρινή παύση

από 10 ημέρες μέχρι και 60 ημέρες

Την ποινή της προσωρινής παύσης από 10 μέχρι 60 ημέρες επισύρουν τα ακόλουθα αδικήματα: 

α. Αντιπειθαρχική συμπεριφορά προς τον προϊστάμενο μη σοβαρής μορφής. 

β. Συμπεριφορά που δεν συμβιβάζεται με την υπαλληλική ή συναδελφική ιδιότητα, προς οποιονδήποτε συνάδελφο. 

γ. Συμπεριφορά στην υπηρεσιακή ζωή, που θίγει σοβαρά την υπαλληλική αξιοπρέπεια. 

δ. Γνωστοποίηση γεγονότων ή πληροφοριών που έχουν σχέση με την εκτέλεση των υπηρεσιακών καθηκόντων. 

ε. Αδικαιολόγητη υπέρβαση χορηγηθείσας άδειας επί μία ημέρα. 

στ. Αδικαιολόγητη καθυστέρηση μετάβασης στη νέα θέση σε περίπτωση μετάθεσης επί μία ημέρα. 

ζ. Αυθαίρετη απουσία επί δύο ημέρες. 

η. Βαριά αμέλεια στην εκτέλεση του καθήκοντος ή παράβαση Κανονισμών ή διαταγών, που είχε σαν συνέπεια ή που ήταν δυνατό να είχε μικρή ζημία στην Υπηρεσία ή σε τρίτο. 

θ. Χρησιμοποίηση τρίτων προσώπων για απόκτηση υπηρεσιακής εύνοιας ή για πρόκληση ή ματαίωση διαταγής της Υπηρεσίας. 

  


 

  

Σελίδα 2151 

ι. Μέθη σε ώρα υπηρεσίας του προσωπικού, που δεν έχει άμεση σχέση με την ασφάλεια της κυκλοφορίας. 

ια. Ψευδή επίκληση ασθένειας. 

'Aρθρο 100

Αδικήματα που τιμωρούνται με προσωρινή παύση

άνω των 2 μέχρι 4 μηνών

Την ποινή της προσωρινής παύσης άνω των 2 μέχρι 4 μηνών επισύρουν τα ακόλουθα αδικήματα: 

α. Αντιπειθαρχική συμπεριφορά βαριάς μορφής έναντι του προϊσταμένου. 

β. Αντικανονική συμπεριφορά βαριάς μορφής έναντι ανωτέρων. 

γ. 'Αρνηση εκτέλεσης υπηρεσιακής διαταγής από την οποία προκλήθηκε ή μπορούσε να προκληθεί ως άμεση συνέπεια μικρή ζημία στον Οργανισμό ή σε τρίτο. 

δ. Δωροδοκία ή δωροληψία για πράξη ή παράλειψη που έγινε ή πρόκειται να γίνει, η οποία αφορά στην Υπηρεσία. 

ε. Αδικαιολόγητη καθυστέρηση μετάβασης στη νέα θέση επί τρεις (3) ημέρες σε περίπτωση μετάθεσης. 

στ. Αυθαίρετη απουσία επί τρεις (3) ημέρες. 

ζ. Προφορική ή γραπτή αναφορά ή κατάθεση σε διοικητικές ανακρίσεις ψευδών γεγονότων. 

η. Από πρόθεση παράβαση των κανονισμών ή διαταγών, που μπορεί να επιφέρει μικρή ζημία στον Οργανισμό. 

θ. Μη αντικειμενική έκθεση του προϊσταμένου για το προσωπικό που υπάγεται σε αυτόν. 

ι. 'Αρνηση σε περίπτωση κλήσεως από τον Οργανισμό, για μαρτυρία ή παροχή σαφών και κατηγορηματικών πληροφοριών σε υπόθεση που έχει σχέση με την Υπηρεσία ή ενδιαφέρει τον Οργανισμό. 

ια. Αμέλεια στην εκτέλεση του καθήκοντος που είχε ή που ήταν δυνατό να είχε σαν συνέπεια σοβαρή ανωμαλία στην Υπηρεσία ή μεγάλη ζημία στον Οργανισμό ή ζημία σε τρίτο. 

ιβ. 'Αρνηση εκτέλεσης υπηρεσιακής διαταγής χωρίς άλλες άμεσες συνέπειες για την Υπηρεσία. 

'Aρθρο 101

Αδικήματα που τιμωρούνται με απόλυση

Την ποινή της απολύσεως επισύρουν τα ακόλουθα αδικήματα: 

α. Αντιπειθαρχική συμπεριφορά εξαιρετικά βαριάς μορφής προς τον προϊστάμενο. 

β. 'Αρνηση εκτέλεσης υπηρεσιακής διαταγής, που είχε σαν συνέπεια μεγάλη ζημία στον Οργανισμό ή σωματική βλάβη σε πρόσωπα. 

γ. Συμμετοχή σε κέρδος που εξαρτάται από τη διεξαγωγή της υπηρεσίας. 

δ. Αδικαιολόγητη υπέρβαση χορηγηθείσας άδειας πέραν των 5 ημερών. 

ε. Αδικαιολόγητη καθυστέρηση μετάβασης στη νέα θέση πέραν των 5 ημερών σε περίπτωση μετάθεσης. 

στ. Αυθαίρετη απουσία από την Υπηρεσία πέραν των 5 ημερών. 

ζ. Αυτόβουλη εγκατάλειψη θέσεως που έχει σχέση με την ασφάλεια της κυκλοφορίας αμαξοστοιχιών και εγκαταστάσεων. 

η. Πράξεις κατάχρησης, κλοπής, απάτης, υπεξαίρεσης, πλαστογραφίας, εκβίασης, απιστίας και ψευδομαρτυρίας, ανεξάρτητα από το αν ασκήθηκε ποινική δίωξη. 

θ. Βαριά αμέλεια κατά την εκτέλεση του καθήκοντος, που επέφερε μεγάλη ζημία στην Υπηρεσία ή σωματική βλάβη σε πρόσωπα. 

ι. Κατάχρηση εμπιστευμένης εξουσίας. 

ια. Από πρόθεση παράβαση νόμων, κανονισμών ή διαταγών που έχουν σχέση με την ασφάλεια της κυκλοφορίας αμαξοστοιχιών και εγκαταστάσεων, που επέφερε ή μπορούσε να επιφέρει μεγάλη ζημία στον Οργανισμό ή σωματική βλάβη σε πρόσωπα. 

'Aρθρο 102

Οριστική στέρηση ευκολιών μεταφοράς

Αυτοί που απολύονται για αδικήματα των περιπτώσεων γ' και η' του προηγούμενου άρθρου 101, καθώς και τα μέλη της οικογένειάς τους, στερούνται οριστικά κάθε ευκολίας μεταφοράς. 

'Aρθρο 103

Αδικήματα που μπορούν να χαρακτηριστούν

ως παραίτηση

1. 'Oταν πρόκειται για αδικήματα αυθαίρετης απουσίας, υπέρβασης άδειας ή καθυστέρησης μετάβασης στη νέα θέση, τα οποία διαπράχθηκαν στην έκταση που προβλέπεται ποινή απόλυσης, το Πρωτοβάθμιο Πειθαρχικό Συμβούλιο, εφόσον πείθεται ότι οφείλονται σε πρόθεση αποχώρησης από την Υπηρεσία, δύναται, αντί να επιβάλει ποινή, να χαρακτηρίσει την απουσία ως παραίτηση. 

2. Η απόφαση αυτή του Πρωτοβάθμιου Συμβουλίου, κατά της οποίας δύναται να ασκηθεί αναθεώρηση σύμφωνα με το άρθρο 126, είναι εκτελεστή από της τελεσιδικίας της, ο δε Οργανισμός υποχρεούται να εκδώσει τη σχετική απόφαση αποδοχής της παραίτησης. 

'Aρθρο 104

Αδίκημα που γίνεται συστηματικά

ή κατ' εξακολούθηση

Η συστηματική ή κατ' εξακολούθηση διάπραξη αδικήματος θεωρείται ως επιβαρυντική περίπτωση για την επιμέτρηση της ποινής. 

'Aρθρο 105

Υποτροπή

1. Η διάπραξη του ίδιου αδικήματος ή συγγενούς ή ανάλογου ή παρόμοιου, που έχει ήδη τιμωρηθεί (υποτροπή) θεωρείται ως ιδιαίτερα επιβαρυντική περίπτωση για την επιμέτρηση της ποινής. 

2. Η υποτροπή είναι δυνατόν να επισύρει την ποινή του αμέσως επόμενου άρθρου από εκείνο που προβλέπει το πειθαρχικό αδίκημα, στην περίπτωση που για το προηγούμενο παράπτωμα επιβλήθηκε η ανώτατη ποινή που προβλέπεται από το οικείο άρθρο. Κατά την ίδια διαδικασία είναι δυνατόν να επιβληθεί ποινή του μεθεπόμενου άρθρου κ.ο.κ.. 

3. Η υποτροπή δεν έχει τις συνέπειες των προηγούμενων παραγράφων 1 και 2, αν από την κοινοποίηση της απόφασης που επέβαλε την ποινή μέχρι τη διάπραξη του νέου αδικήματος πέρασε χρονικό διάστημα τριών ετών για τα αδικήματα των άρθρων 96 μέχρι 98, και πέντε ετών για τα αδικήματα των άρθρων 99 μέχρι 101 του Κανονισμού αυτού. 

'Aρθρο 106

Ελαφρυντικά στοιχεία

Το αρμόδιο για την κρίση αδικήματος όργανο, αν διαπιστώσει την ύπαρξη ειδικών ελαφρυντικών στοιχείων, δύναται, αντί της ποινής του άρθρου που προβλέπει το αδίκημα, να επιβάλει ποινή του αμέσως προηγούμενου άρθρου. 

Στην περίπτωση αυτή, τα ειδικά ελαφρυντικά στοιχεία πρέπει απαραίτητα να αναφέρονται ρητά στη σχετική απόφαση επιβολής ποινής. 

ΚΕΦΑΛΑΙΟ Β'

Εξάλειψη του αξιόποινου

'Aρθρο 107

Παραγραφή πειθαρχικών αδικημάτων

1. Τα πειθαρχικά αδικήματα παραγράφονται, δηλαδή δεν δικάζονται και παραμένουν ατιμώρητα, αν από τη διάπραξή τους δεν κινηθεί πειθαρχική δίωξη μέσα σε ένα χρόνο για τα 

  


 

  

Σελίδα 2152 

αδικήματα των άρθρων 96 μέχρι 98 και μέσα σε τρία χρόνια για τα αδικήματα των άρθρων 99 μέχρι και 101. 

2. Οι πράξεις που απευθύνονται στο προσωπικό για τη δίωξη του αδικήματος διακόπτουν την παραγραφή, ο χρόνος όμως αυτής δεν είναι δυνατόν να περάσει συνολικά την τριετία για τα αδικήματα των άρθρων 96 μέχρι 98 και την πενταετία για τα αδικήματα των άρθρων 99 μέχρι και 101. 

3. Πειθαρχικό αδίκημα που είναι ταυτόχρονα και ποινικό, δεν παραγράφεται πριν από την παρέλευση του χρόνου παραγραφής που προβλέπεται για το ποινικό. Στις περιπτώσεις αυτές, οι πράξεις της ποινικής διαδικασίας διακόπτουν την παραγραφή του πειθαρχικού αδικήματος. 

4. Η παραγραφή πειθαρχικού αδικήματος διακόπτεται με τη διάπραξη άλλου πειθαρχικού αδικήματος, που αποσκοπεί στην απόκρυψη του πρώτου ή στη ματαίωση της κινήσεως πειθαρχικής δίωξής του. 

5. Πειθαρχικό αδίκημα που έχει παραγραφεί είναι δυνατόν να ληφθεί υπόψη κατά την επιμέτρηση της ποινής άλλου πειθαρχικού αδικήματος, αν το δεύτερο αδίκημα διαπράχθηκε προ της παραγραφής του πρώτου. 

'Aρθρο 108

Αυτοτέλεια κολάσιμου πειθαρχικού αδικήματος

1. Το πειθαρχικά κολάσιμο μιας πράξης δεν αίρεται με οποιονδήποτε τρόπο και αν έγινε άρση του κολάσιμου ή άρση ή μεταβολή των συνεπειών της καταδίκης. 

2. Η προαγωγή του προσωπικού δεν αίρει το πειθαρχικά κολάσιμο αυτού για αδίκημα που έγινε πριν την προαγωγή. 

'Aρθρο 109

Συνέπειες ποινικής καταδίκης

Κάθε καταδίκη από ποινικό δικαστήριο είναι δυνατόν να θεμελιώσει πειθαρχική δίωξη αυτού που καταδικάστηκε, έστω και αν το αδίκημα για το οποίο υπήρξε η καταδίκη δεν σχετίζεται άμεσα με τα υπηρεσιακά του καθήκοντα. 

'Aρθρο 110

Πράξεις που έγιναν πριν την πρόσληψη

Τιμωρείται πειθαρχικά μέχρι και με ποινή απόλυσης, η από το προσωπικό χρήση βίας, δόλου ή δωροδοκίας για επίτευξη της πρόσληψής του. 

Ο χρόνος της παραγραφής αρχίζει από την πρόσληψη. 

'Aρθρο 111

Σχέση πειθαρχικής με ποινική δίκη

1. Η πειθαρχική δίκη είναι αυτοτελής και ανεξάρτητη από οποιαδήποτε άλλη δίκη. 

2. Η ποινική δίκη δεν αναστέλλει την πειθαρχική, είναι όμως δυνατό, το αρμόδιο για την επιβολή της ποινής όργανο, να διατάξει την αναστολή της για εξαιρετικούς λόγους, με απόφασή τους, που δύναται ελεύθερα να ανακληθεί οποτεδήποτε. 

3. Πραγματικά γεγονότα που η ύπαρξη ή η ανυπαρξία τους διαπιστώθηκε με τελεσίδικη απόφαση ποινικού δικαστηρίου, λαμβάνονται υποχρεωτικά υπόψη στην πειθαρχική δίκη, όπως και στην ποινική. 

Το όργανο όμως που είναι αρμόδιο για την επιβολή ποινής δεν δεσμεύεται από αυτόν το λόγο να εκδώσει απόφαση διαφορετική από την ποινική. 

4. Σε περίπτωση έκδοσης τελεσίδικης ποινικής καταδικαστικής απόφασης μετά την πειθαρχική, επαναλαμβάνεται η πειθαρχική δίωξη που έγινε για την ίδια πράξη, εάν δικαιολογείται προσωρινή παύση ή απόλυση του υπαλλήλου κατά τα άρθρα 99 έως 101. 

5. Σε περίπτωση έκδοσης τελεσίδικης αθωωτικής ποινικής απόφασης μετά την πειθαρχική, επαναλαμβάνεται η πειθαρχική δίκη, μόνο εάν είχε ως αποτέλεσμα για την ίδια πράξη την προσωρινή παύση ή την απόλυση του υπαλλήλου. 

6. Το δικαίωμα για επανάληψη της πειθαρχικής δίκης παραγράφεται μετά την παρέλευση διετίας από την τελεσιδικία της ποινικής απόφασης. 

'Aρθρο 112

Συρροή αδικημάτων και ποινών

1. Για το ίδιο πειθαρχικό αδίκημα δεν ασκείται πειθαρχική δίωξη για δεύτερη φορά. 

2. Για την ίδια πράξη επιβάλλεται μια πειθαρχική ποινή, έστω και αν η πράξη αυτή περιέχει τα στοιχεία περισσότερων πειθαρχικών αδικημάτων. 

3. Με την ίδια απόφαση επιβάλλεται μόνο μια ποινή. 

'Aρθρο 113

Λήξη πειθαρχικής ευθύνης

1. Αυτός που για οποιονδήποτε λόγο αποχώρησε από την Υπηρεσία δεν διώκεται πειθαρχικά, η πειθαρχική όμως δίκη που τυχόν είχε αρχίσει πριν από την αποχώρησή του συνεχίζεται και μετά τη λύση της υπαλληλικής σχέσεως, με εξαίρεση την περίπτωση του θανάτου. 

2. Πειθαρχική δίωξη που άρχισε, συνεχίζεται υποχρεωτικά μόνο μετά από αίτηση του υπαλλήλου που αποχώρησε, η οποία υποβάλλεται μέσα σε προθεσμία ενός μηνός από την ημερομηνία της αποχωρήσεώς του. 

3. Η καταδικαστική απόφαση που τυχόν θα εκδοθεί κατά την προηγούμενη παράγραφο 2, παραμένει ανεκτέλεστη. 

'Aρθρο 114

Δίωξη και τιμωρία των πειθαρχικών αδικημάτων

1. Η δίωξη και η τιμωρία του πειθαρχικού αδικήματος είναι καθήκον του οργάνου που είναι αρμόδιο για την επιβολή ποινής, παράλειψη του οποίου συνιστά πειθαρχικό αδίκημα αυτού. 

2. Κατ' εξαίρεση μόνο για αδικήματα που δικαιολογούν την ποινή της επίπληξης, η δίωξη εναπόκειται στη διακριτική ευχέρεια των οργάνων που είναι αρμόδια γι' αυτό, τα οποία λαμβάνουν υπόψη αφ' ενός το συμφέρον της Υπηρεσίας και αφ' ετέρου τη διαγωγή του κρινόμενου υπαλλήλου στην Υπηρεσία και εκτός αυτής. 

3. Στην τιμωρία το αρμόδιο όργανο κατέχει διακριτική εξουσία ως προς την επιμέτρηση της ποινής, αφού λάβει υπόψη του και τα κριτήρια της προηγούμενης παραγράφου. 

ΚΕΦΑΛΑΙΟ Γ'

Πειθαρχικές δικαιοδοσίες

'Aρθρο 115

Διάκριση

1. Οι πειθαρχικές δικαιοδοσίες διακρίνονται σε μονομελείς και πολυμελείς. 

2. Οι μονομελείς πειθαρχικές δικαιοδοσίες ασκούνται από τους πειθαρχικώς προϊσταμένους του προσωπικού, οι δε πολυμελείς από τα Πειθαρχικά Συμβούλια. 

'Aρθρο 116

Μονομελείς δικαιοδοσίες, Πειθαρχικά Προϊστάμενοι

1. Πειθαρχικά Προϊστάμενοι είναι: 

α. Ο Διευθύνων Σύμβουλος σε όλο το προσωπικό του Οργανισμού. 

β. Οι Γενικοί Διευθυντές στο προσωπικό των ελεγχόμενων ή εποπτευόμενων από αυτούς Διευθύνσεων και Υπηρεσιών. 

γ. Οι Διευθυντές και ο Αρχίατρος στο προσωπικό που υπάγεται σε αυτούς. 

δ. Οι Προϊστάμενοι των Υπηρεσιών και Τμημάτων ως και των πάσης φύσεως συγκροτημάτων (Γραφεία Προσωπικού Αμαξοστοιχιών, Μηχανοστάσια, Επιθεωρήσεις Εκμεταλλεύσεως, Εργοστάσια, Τμήματα Γραμμής κ.λπ.) για το υπαγόμενο σε αυτούς προσωπικό των Εσωτερικών και Εξωτερικών 

  


 

  

Σελίδα 2153 

Υπηρεσιών. 

2. Η εφαρμογή της διάταξης αυτής θα εξειδικευθεί με εγκύκλιο του Διευθύνοντος Συμβούλου, στην οποία μπορεί να καθορίζονται λεπτομερώς οι πειθαρχικώς προϊστάμενοι. 

3. Τα συγκροτήματα της παραγράφου 1δ του παρόντος άρθρου αναφέρονται ενδεικτικά. 

'Aρθρο 117

Ποινές επιβαλλόμενες από Πειθαρχικά

Προϊσταμένους

1. Οι Πειθαρχικά Προϊστάμενοι δύναται να επιβάλλουν την ποινή της επιπλήξεως, τη δε ποινή του προστίμου με τις εξής διακρίσεις: 

α. Ο Διευθύνων Σύμβουλος και οι Γενικοί Διευθυντές μέχρι τριάντα τέταρτα (30/4) των ημερήσιων αποδοχών. 

β. Οι Διευθυντές μέχρι των είκοσι τετάρτων (20/4) των ημερήσιων αποδοχών. 

γ. Οι Προϊστάμενοι Υπηρεσιών όλων των υπηρεσιακών μονάδων μέχρι δέκα τετάρτων (10/4) των ημερήσιων αποδοχών. 

δ. 'Ολοι οι λοιποί μέχρι των πέντε τετάρτων (5/4) των ημερήσιων αποδοχών. 

'Aρθρο 118

Αμεταβίβαστο αρμοδιότητας των Πειθαρχικά

Προϊσταμένων, αυτεπάγγελτη δίωξη κ.λπ.

1. Η αρμοδιότητα των Πειθαρχικά Προϊσταμένων είναι αμεταβίβαστη. 

2. Οι Πειθαρχικά Προϊστάμενοι ασκούν πειθαρχική δίωξη και δικάζουν αυτεπάγγελτα. 

3. Αρμόδιος Πειθαρχικά Προϊστάμενος είναι αυτός στον οποίο υπαγόταν το προσωπικό κατά το χρόνο τέλεσης του αδικήματος. 

4. Με την κλήση σε απολογία αρχίζει η αυτεπάγγελτη δίκη. 

5. Μεταξύ περισσότερων Πειθαρχικά Προϊσταμένων που επιλήφθηκαν λόγω αρμοδιότητας, προτιμάται εκείνος που πρώτος κάλεσε σε απολογία. 

6. Με την επιφύλαξη της περίπτωσης αναθεωρήσεων των ποινών σύμφωνα με τις σχετικές διατάξεις του Κανονισμού αυτού, η έκδοση οριστικής απόφασης από Πειθαρχικά Προϊστάμενο αποκλείει την επανεκδίκαση της ίδιας υπόθεσης από άλλο Πειθαρχικά Προϊστάμενο έστω και ανώτερο από αυτόν που δίκασε. 

'Aρθρο 119

Πειθαρχικά Συμβούλια - Αρμοδιότητα αυτών

1. Τα Πειθαρχικά Συμβούλια είναι τα παρακάτω: 

α. Πρωτοβάθμια Πειθαρχικά Συμβούλια. 

β. Δευτεροβάθμια Πειθαρχικά Συμβούλια. 

2. Τα Πειθαρχικά Συμβούλια είναι αρμόδια για την εκδίκαση αδικημάτων για τα οποία προβλέπεται ποινή προσωρινής παύσης ή απόλυσης. 

3. Πρωτοβάθμια Πειθαρχικά Συμβούλια λειτουργούν δύο στην έδρα του Οργανισμού, από τα οποία το ένα για το προσωπικό που υπηρετεί στην Πελοπόννησο και το άλλο για το προσωπικό που υπηρετεί στην υπόλοιπη Ελλάδα πλην Μακεδονίας και Θράκης και ένα στη Θεσσαλονίκη για το προσωπικό που υπηρετεί στη Μακεδονία και Θράκη, με την επιφύλαξη των διατάξεων του άρθρου 122. 

4. Δευτεροβάθμιο Πειθαρχικό Συμβούλιο που λειτουργεί στη Διοίκηση, για όλο το προσωπικό του Οργανισμού, με επιφύλαξη των διατάξεων του άρθρου 122 και είναι αρμόδιο για την εκδίκαση αιτήσεων αναθεώρησης κατά των αποφάσεων των Πρωτοβάθμιων Πειθαρχικών Συμβουλίων. 

5. Σε καμία περίπτωση τα Πειθαρχικά Συμβούλια, είτε όταν δικάζουν σε πρώτο βαθμό είτε σε δεύτερο, δεν μπορούν να παραπέμψουν την υπόθεση για κρίση σε μονομελή πειθαρχική δικαιοδοσία. 

'Aρθρο 120

Σύνθεση και Συγκρότηση Πειθαρχικών Συμβουλίων

1. Τα Πειθαρχικά Συμβούλια (Πρωτοβάθμια και Δευτεροβάθμιο) είναι επταμελή και συγκροτούνται με απόφαση του Διοικητικού Συμβουλίου. 

2. Η σύνθεση των Πρωτοβάθμιων Πειθαρχικών Συμβουλίων γίνεται ως εξής: 

α. 'Eναν Διευθυντή ως Πρόεδρο. 

β. Δύο Αρχιμηχανικούς. 

γ. 'Eναν Προϊστάμενο Υπηρεσίας. 

δ. Δύο εκπροσώπους των εργαζομένων. 

ε. 'Eναν αντιπρόσωπο του κρινομένου. 

3. Η σύνθεση του Δευτεροβάθμιου Πειθαρχικού Συμβουλίου γίνεται ως εξής: 

α. Το Διευθύνοντα Σύμβουλο ως Πρόεδρο, αναπληρούμενο από έναν Γενικό Διευθυντή. 

β. Δύο Διευθυντές. 

γ. Το Νομικό Σύμβουλο του Οργανισμού, αναπληρούμενο από τον Αναπληρωτή Νομικό Σύμβουλο αυτού. 

δ. Δύο εκπροσώπους των εργαζομένων. 

ε. 'Eναν αντιπρόσωπο του κρινομένου. 

4. Με την επιφύλαξη των οριζομένων στα επόμενα εδάφια της παραγράφου αυτής: 

α. Ο Πρόεδρος και τα τακτικά μέλη των Πρωτοβάθμιων και του Δευτεροβάθμιου Συμβουλίου με τους αναπληρωτές τους ορίζονται με απόφαση του Διοικητικού Συμβουλίου. 

β. Οι εκπρόσωποι των εργαζομένων όλων των Συμβουλίων των πιο πάνω παραγράφων 2 και 3 με τους αναπληρωτές τους από την πιο αντιπροσωπευτική Δευτεροβάθμια Συνδικαλιστική Οργάνωση, με τους περιορισμούς τα μέλη αυτά να μην είναι ταυτόχρονα και μέλη Διοικητικού Συμβουλίου Πρωτοβάθμιας και Δευτεροβάθμιας Συνδικαλιστικής Οργάνωσης. 

γ. Ο αντιπρόσωπος και ο αναπληρωτής του αντιπροσώπου, όλων των Συμβουλίων των πιο πάνω παραγράφων 2 και 3, από τον κρινόμενο, με την επιφύλαξη της παραγράφου 1ι του άρθρου 86 του παρόντος Κανονισμού. 

5. Δεν επιτρέπεται η συμμετοχή σε Πειθαρχικά Συμβούλια: 

α. Του προσωπικού που κωλύεται σύμφωνα με τις διατάξεις του άρθρου 87 και παραγράφου 4 του άρθρου 129 του Κανονισμού αυτού. 

β. Του προσωπικού που έχει ιδιαίτερη φιλία και οικειότητα ή έχθρα με τον κρινόμενο. 

γ. Του υπαλλήλου που είτε ατομικά είτε ως μέλος Επιτροπής συμμετείχε σε διοικητική εξέταση που τυχόν διενεργήθηκε για το συγκεκριμένο πειθαρχικό αδίκημα. 

δ. Εκείνου που έκρινε το αδίκημα σε πρώτο βαθμό και εξέδωσε απόφαση, είτε ατομικά είτε ως μέλος Συμβουλίου, δεν επιτρέπεται η συμμετοχή σε Δευτεροβάθμιο Πειθαρχικό Συμβούλιο. 

6. Με την επιφύλαξη των διατάξεων του άρθρου 122, οι Εισηγητές και οι Γραμματείς των Πειθαρχικών Συμβουλίων, καθώς και οι αναπληρωτές τους ορίζονται από το Διευθύνοντα Σύμβουλο με την ίδια θητεία των μελών των Συμβουλίων. 

'Aρθρο 121

Πλειοψηφία

1. Τα Πειθαρχικά Συμβούλια αποφασίζουν κατά τα οριζόμενα στο άρθρο 6 του Κανονισμού αυτού. 

2. Αν κατά την ψηφοφορία σχηματισθούν περισσότερες από δύο γνώμες, τότε γίνεται ψηφοφορία για τον αποκλεισμό των περισσότερων γνωμών αρχής γενομένης από την ασθενέστερη. Αν περισσότερες από τις ασθενέστερες γνώμες συγκεντρώνουν ίσο αριθμό ψήφων, γίνεται ψηφοφορία για τον αποκλεισμό μιας από αυτές. 

3. Η διαδικασία της προηγούμενης παραγράφου εξαντλείται όταν σχηματισθεί πλειοψηφία. 

'Aρθρο 122

Αδικήματα ορισμένων κατηγοριών προσωπικού

1. Προκειμένου για αδικήματα Διευθυντών και Αρχιάτρων και 

 

 

  

Σελίδα 2154 

των εκτελούντων χρέη των βαθμών αυτών, έργα Πειθαρχικού Συμβουλίου εκτελεί, πρωτοβαθμίως μεν το Διοικητικό Συμβούλιο, δευτεροβαθμίως δε, το Ειδικό Αναθεωρητικό Συμβούλιο, που συγκροτείται από τους κάτωθι: 

α. 'Eναν Σύμβουλο της Επικρατείας, ως Πρόεδρο, που ορίζεται με τον αναπληρωτή του, από τον Πρόεδρο του Δικαστηρίου αυτού, κατόπιν αίτησης του ΟΣΕ. 

β. Από έναν Νομικό Σύμβουλο του Κράτους με τον αναπληρωτή του. 

γ. Από το Διευθύνοντα Σύμβουλο, ο οποίος σε περίπτωση κωλύματος ή απουσίας του αναπληρώνεται από έναν Γενικό Διευθυντή. 

δ. Από ένα Μέλος του Διοικητικού Συμβουλίου του ΟΣΕ, που επιλέγεται με τον αναπληρωτή του, από το Διοικητικό Συμβούλιο με κλήρο. 

ε. Από τον αντιπρόσωπο του κρινομένου, που ορίζεται με τον αναπληρωτή του από τον ίδιο, επιφυλασσομένης της διάταξης της παρ. 1ι του άρθρου 86 του παρόντος Κανονισμού. 

2. 'Oταν πρόκειται για αδικήματα Αρχιμηχανικών και Υπαρχιμηχανικών, Χημικών Προϊσταμένων και Χημικών Υποπροϊσταμένων, Αρχιμηχανικών ΤΕ και Υπαρχιμηχανικών ΤΕ, Προϊσταμένων Υπηρεσίας και Υποπροϊσταμένων Υπηρεσίας, Προϊσταμένου Πληροφορικής και Αναλυτών, Μεταφραστή Προϊσταμένου και Μεταφραστή Υποπροϊσταμένου, καθώς και Αρχιεπιθεωρητών Εκμεταλλεύσεως και Επιθεωρητών Εκμεταλλεύσεως, αρμόδιο για την εκδίκασή τους είναι σε πρώτο βαθμό το Δευτεροβάθμιο Συμβούλιο, σε δεύτερο δε βαθμό το Διοικητικό Συμβούλιο. 

'Aρθρο 123

Συνυπεύθυνοι από περισσότερες Υπηρεσίες

1. Αδίκημα που διαπράχθηκε από περισσότερους υπαλλήλους που ανήκουν σε διάφορες Υπηρεσίες εκδικάζεται από τον Πειθαρχικά Προϊστάμενο που υπάγονται οι Υπηρεσίες αυτές. 

Σε περίπτωση που οι Υπηρεσίες δεν υπάγονται στον αυτό Πειθαρχικά Προϊστάμενο, το αδίκημα εκδικάζεται από Πειθαρχικά Προϊστάμενο, που ορίζεται από το Διευθύνοντα Σύμβουλο. 

2. Αδίκημα που διαπράχθηκε από περισσότερους υπαλλήλους που υπάγονται σε διάφορα Πρωτοβάθμια Πειθαρχικά Συμβούλια εκδικάζεται από το Πρωτοβάθμιο Συμβούλιο που ορίζεται από το Διευθύνοντα Σύμβουλο. 

3. Αδίκημα που διαπράχθηκε από περισσότερους υπαλλήλους που υπάγονται λόγω βαθμού σε διάφορα Πειθαρχικά Συμβούλια εκδικάζεται από το Πειθαρχικό Συμβούλιο του αρμόδιου για τον ανώτερο κατά βαθμό υπάλληλο. 

4. Η παραπομπή στο Πειθαρχικό Συμβούλιο ενός από τους περισσότερους συνυπεύθυνους διαφόρων Υπηρεσιών για το ίδιο παράπτωμα συνεπάγεται αυτοδίκαια την παραπομπή όλων στο αυτό Συμβούλιο, η δε εκδίκαση της υπόθεσης πρέπει να γίνει ταυτόχρονα. 

Οι τυχόν εν τω μεταξύ εκδοθείσες πράξεις επιβολής ποινών ακυρώνονται αυτοδίκαια. 

'Aρθρο 124

Σύγκρουση αρμοδιοτήτων

Σύγκρουση αρμοδιοτήτων Πειθαρχικών Συμβουλίων, για το ίδιο αδίκημα, είτε καταφατική είτε αποφατική, αίρεται από το Διευθύνοντα Σύμβουλο, που αποφασίζει για το αρμόδιο Συμβούλιο. 

'Aρθρο 125

Ορισμός, δικαιώματα και υποχρεώσεις

του αντιπροσώπου

1. Μέσα σε προθεσμία οκτώ (8) ημερών από την κοινοποίηση της παραπομπής, ο διωκόμενος, με αναφορά του, ορίζει τον αντιπρόσωπό του και τον αναπληρωτή του που θα λάβει μέρος στο Πειθαρχικό Συμβούλιο, συγχρόνως δε δηλώνει αν επιθυμεί να εμφανιστεί αυτοπροσώπως ενώπιον του Συμβουλίου. 

Ο αντιπρόσωπος του κρινομένου και ο αναπληρωτής του στο Δευτεροβάθμιο Πειθαρχικό Συμβούλιο ορίζονται: 

α. Αν η αναθεώρηση ασκήθηκε από τον τιμωρηθέντα, στην αίτηση για αναθεώρηση. 

β. Αν η αναθεώρηση ασκήθηκε από τον αποφασίσαντα την παραπομπή, με αναφορά του τιμωρηθέντα, μέσα σε προθεσμία οκτώ ημερών από την ανακοίνωση σε αυτόν της αναθεώρησης που ασκήθηκε. 

Ο αντιπρόσωπος και ο αναπληρωτής του ορίζονται από τους υπηρετούντες στην έδρα του υπαλλήλου συναδέλφους του διωκομένου, εφαρμοζομένων των σχετικών διατάξεων του παρόντος Κανονισμού. Μέλη του Πειθαρχικού Συμβουλίου δεν μπορούν να οριστούν ως αντιπρόσωποι του διωκομένου. 

2. Αν παρέλθει άπρακτη η παραπάνω προθεσμία, καθώς και σε περίπτωση που δεν ορίσει αντιπρόσωπο του παραπεμπομένου, το Πειθαρχικό Συμβούλιο συνεδριάζει νόμιμα με τα λοιπά μέλη του. 

3. Ο αντιπρόσωπος του παραπεμπομένου δικαιούται να λάβει γνώση του φακέλου πριν την ημέρα εκδίκασης της υπόθεσης. 

4. Ο αντιπρόσωπος του παραπεμπομένου, όταν ειδοποιηθεί έγκαιρα από την Υπηρεσία, υποχρεούται να παραστεί κατά τη συνεδρίαση του Πειθαρχικού Συμβουλίου. 

5. 'Αρνηση της αποδοχής της αντιπροσώπευσης ή αδικαιολόγητη απουσία από τη συνεδρίαση, λαμβάνεται ως άρνηση υπηρεσίας. 

6. 'Oταν δεν προσέλθει ο αντιπρόσωπος του παραπεμπομένου ή ο αναπληρωτής του, η εκδίκαση της υπόθεσης αναβάλλεται, της νέας ημερομηνίας εκδίκασης οριζομένης μέσα σε δεκαπέντε ημέρες το αργότερο και εκδικαζομένης της υπόθεσης κατά τη νέα δικάσιμη και με απουσία του αντιπροσώπου ή του αναπληρωτή του. 

'Aρθρο 126

Αναθεώρηση ποινών

1. Σε αναθεώρηση υπόκεινται: 

α. Οι αποφάσεις των πειθαρχικά προϊσταμένων, πλην αυτών του Διευθύνοντος Συμβούλου που επιβάλλουν ποινή προστίμου. 

β. Αποφάσεις Πειθαρχικών Συμβουλίων που επιβάλλουν: 

(1) Ποινή προσωρινής παύσης 10 ημερών έως 4 μηνών. 

(2) Ποινή απόλυσης. 

Κακή σύνθεση του Πειθαρχικού Συμβουλίου αποτελεί λόγο αναθεώρησης, ανεξάρτητα από την ποινή που επιβλήθηκε. 

2. Δικαίωμα για αίτηση αναθεώρησης έχουν: 

α. Αυτός που τιμωρήθηκε. 

β. Σε αποφάσεις μονομελών δικαιοδοσιών, κάθε ανώτερος πειθαρχικά αυτού που εξέδωσε την απόφαση που προσβάλλεται. 

γ. Σε αποφάσεις Πρωτοβάθμιου Συμβουλίου, ο Διευθύνων Σύμβουλος και οι Γενικοί Διευθυντές. 

3. Η προθεσμία άσκησης αίτησης αναθεώρησης είναι δεκαπενθήμερη και αρχίζει: 

α. Στην περίπτωση άσκησης αυτής από τον τιμωρηθέντα, από την ημερομηνία που του κοινοποιήθηκε η απόφαση. 

β. Στις λοιπές περιπτώσεις, από την κοινοποίηση ιεραρχικά της απόφασης στην αρμόδια Υπηρεσία ή στη Διεύθυνση Προσωπικού κατά περίπτωση. 

'Oταν παρέλθει άπρακτη η παραπάνω προθεσμία, η πειθαρχική απόφαση γίνεται τελεσίδικη και εκτελεστή. 

4. Η αίτηση αναθεώρησης: 

α. Του τιμωρηθέντα, κατά απόφασης μονομελούς ή πολυμελούς δικαιοδοσίας, κατατίθεται στην Υπηρεσία που υπηρετεί, με απόδειξη. 

β. Του ανωτέρου, πειθαρχικά, από τον προϊστάμενο που επέβαλε την ποινή, ασκείται με αναφορά του προς τον αρμόδιο να κρίνει αυτή, Πειθαρχικά Προϊστάμενο. 

γ. Του Διευθύνοντος Συμβούλου και των Γενικών Διευθυντών ασκείται με έγγραφο προς τον Πρόεδρο του Δευτεροβάθμιου Πειθαρχικού Συμβουλίου. 

  


 

  

Σελίδα 2155 

5. Η πειθαρχική απόφαση με το σχετικό φάκελο και η ασκηθείσα κατ' αυτής αναθεώρηση διαβιβάζονται το ταχύτερο στο αρμόδιο για την εκδίκαση της αίτησης αναθεώρησης πειθαρχικό όργανο, που επίσης οφείλει να επιληφθεί αυτής το ταχύτερο. 

6. Αρμόδιο όργανο για την εξέταση της αίτησης αναθεώρησης, στη μεν περίπτωση που επιβλήθηκε ποινή προστίμου, είναι ο αμέσως ανώτερος Πειθαρχικά Προϊστάμενος αυτού που εξέδωσε την απόφαση που προσβάλλεται, αν η αίτηση ασκήθηκε από τον τιμωρηθέντα, ή ο αμέσως ανώτερος Πειθαρχικά Προϊστάμενος αυτού που άσκησε την αίτηση αναθεώρησης Πειθαρχικά Προϊστάμενου, κατά απόφασης δε επιβολής ποινής προσωρινής παύσης 10 ημερών έως 4 μηνών ή απόλυσης, το Δευτεροβάθμιο Πειθαρχικό Συμβούλιο. 

7. Τα αρμόδια όργανα που εκδικάζουν αίτηση αναθεώρησης: 

α. 'Oταν η αίτηση ασκήθηκε από τον τιμωρηθέντα, δικαιούνται είτε να απορρίψουν την αίτηση και να επικυρώσουν την ποινή που επιβλήθηκε είτε να εξαφανίσουν την προσβαλλόμενη απόφαση και την ποινή που επιβλήθηκε με αυτήν είτε να μειώσουν την ποινή που επιβλήθηκε. 

β. Σε κάθε άλλη περίπτωση δικαιούνται από την αρχή επανεξέταση της υπόθεσης και αφού λάβουν υπόψη και νεότερα ακόμη στοιχεία που δεν είχαν τεθεί υπόψη του Πρωτοβάθμιου Πειθαρχικού Συμβουλίου, δύνανται επιπλέον των αναφερομένων στο προηγούμενο εδάφιο και να αυξήσουν την ποινή που επιβλήθηκε και να επιβάλλουν οποιαδήποτε ποινή της δικαιοδοσίας τους. 

'Aρθρο 127

Αίτηση εξαίρεσης

1. Ο παραπεμπόμενος μπορεί, με έγγραφη αναφορά του, προς τον Πρόεδρο του Πειθαρχικού Συμβουλίου στον οποίον εκκρεμεί η εκδίκαση του αδικήματος, να υποβάλει αίτηση εξαίρεσης κάποιου μέλους, για το οποίο συντρέχει ένας από τους λόγους εξαίρεσης που καθορίζονται στο άρθρο 120 παρ. 5 του Κανονισμού αυτού, αναφέροντας συγχρόνως και τους λόγους της εξαίρεσης, καθώς και τα γεγονότα που αποδεικνύουν την ύπαρξη αυτών. 

Η αίτηση εξαίρεσης ασκείται για ένα μόνο μέλος, αν δε τύχει και ασκηθεί για περισσότερα, εξετάζεται μόνο ως προς το πρώτο από τα αναφερόμενα στην αναφορά του παραπεμπόμενου μέλη. 

2. Την αίτηση για εξαίρεση, ο Πρόεδρος διαβιβάζει αμέσως στο προς εξαίρεση μέλος, το οποίο υποχρεούται όπως μαζί με την ταχύτερη επιστροφή σε αυτόν της αίτησης εξαίρεσης αναφερθεί εγγράφως στους αναφερόμενους στην αναφορά του διωκόμενου διαλαμβανόμενους λόγους εξαίρεσης. 

3. Στην αίτηση του παραπεμπομένου για εξαίρεση αποφασίζει το Πειθαρχικό Συμβούλιο, που συνέρχεται και συνεδριάζει χωρίς το μέλος που ζητείται η εξαίρεση, αντί του οποίου συμμετέχει, για συμπλήρωση του Συμβουλίου ειδικά και μόνο για την εξέταση της αίτησης εξαίρεσης, ο ορισθείς κατά τις διατάξεις του άρθρου 120 του παρόντος ως αναπληρωτής αυτού. 

Στην αίτηση εξαίρεσης του Προέδρου, την προεδρία του Συμβουλίου αναλαμβάνει προσωρινά ο ορισθείς κατά τις ίδιες πιο πάνω διατάξεις ως αναπληρωτής αυτού. 

4. Αφού συγκροτηθεί κατ' αυτόν τον τρόπο το Πειθαρχικό Συμβούλιο και αφού λάβει υπόψη την αίτηση εξαίρεσης και τα αποδεικτικά στοιχεία που προσκομίστηκαν αποφασίζει σε μυστική συνεδρίαση επί της αίτησης. 

Αν η αίτηση γίνει δεκτή, το Συμβούλιο συνεχίζει περαιτέρω την εκδίκαση του αδικήματος χωρίς το μέλος που εξαιρέθηκε, στη θέση του οποίου παραμένει οριστικά το αναπληρωματικό. 

5. Κάθε μέλος Πειθαρχικού Συμβουλίου που εκτιμά ότι υφίσταται λόγος εξαίρεσής του, οφείλει να αναφέρει σχετικά στο Συμβούλιο, αυτό δε, αφού συμπληρωθεί, σύμφωνα με τα παραπάνω αποφασίζει. 

6. Για την όλη διαδικασία, κατά το παρόν άρθρο, συντάσσεται ιδιαίτερο πρακτικό, στο οποίο καταχωρείται η απόφαση του Συμβουλίου που εκδόθηκε. 

7. Δεν γίνεται δεκτή αίτηση εξαίρεσης μέλους Πειθαρχικού Συμβουλίου που έχει συγκροτηθεί ειδικά σύμφωνα με το παρόν άρθρο και συνέρχεται για κρίση της αίτησης εξαίρεσης. 

Ομοίως δεν μπορεί να ασκηθεί αίτηση εξαίρεσης κάποιου μέλους του Διοικητικού Συμβουλίου, όταν αυτό επιλαμβάνεται κάποιου πειθαρχικού παραπτώματος του ανώτατου προσωπικού, καθώς και κάποιου μέλους του ειδικού Αναθεωρητικού. 

'Aρθρο 128

Αιτιολογημένο πειθαρχικών αποφάσεων

1. Οι πειθαρχικές αποφάσεις πρέπει να διατυπώνονται αιτιολογημένα, δηλαδή να αναφέρονται σε αυτές τα στοιχεία που αποδείχθηκαν και από τα οποία προκύπτει ότι ο διωκόμενος υπέπεσε πράγματι στο αδίκημα που του αποδίδεται, ή ότι συντρέχει λόγος απαλλαγής του, όταν αυτές είναι απαλλακτικές. 

2. Αναιτιολόγητες αποφάσεις Πρωτοβάθμιου Πειθαρχικού Συμβουλίου δύνανται να αναπέμπονται από το Διευθύνοντα Σύμβουλο στο ίδιο Συμβούλιο που τις εκδίκασε για επανεξέταση της υπόθεσης. 

3. Οι πειθαρχικές αποφάσεις είναι υποχρεωτικές για τον Οργανισμό. 

ΚΕΦΑΛΑΙΟ Δ'

Πειθαρχικές Διαδικασίες

'Aρθρο 129

Διαπίστωση τέλεσης αδικήματος

1. Σε περίπτωση τέλεσης αδικήματος ο αρμόδιος Προϊστάμενος σε γνώση του οποίου περιήλθε με οποιονδήποτε τρόπο αυτό, οφείλει να προβεί αμέσως σε προκαταρκτική άτυπη συλλογή πληροφοριών και στοιχείων για το αδίκημα και τις συνθήκες κάτω από τις οποίες αυτό διαπράχθηκε. 

2. Αυτός που διενήργησε την προκαταρκτική εξέταση, αν δεν έχει πειθαρχική δικαιοδοσία, υποβάλλει ιεραρχικά στον Προϊστάμενό του, που έχει πειθαρχική δικαιοδοσία, το φάκελο που σχηματίσθηκε. 

3. Ο Προϊστάμενος που έχει την πειθαρχική δικαιοδοσία ή αυτός στον οποίο υποβλήθηκε κατά τα οριζόμενα ανωτέρω ο φάκελος, αν κρίνει ότι δεν υφίσταται περίπτωση πειθαρχικής δίωξης, τερματίζει την υπόθεση χωρίς να κληθεί σε απολογία με έκθεσή του, που υποβάλλεται με το φάκελο στον αμέσως ανώτερο Πειθαρχικώς Προϊστάμενο, αρμόδιο, είτε να τερματίσει οριστικά την υπόθεση είτε να διατάξει νέα εξέταση. 

Αν αντιθέτως κρίνει ότι προκύπτει πειθαρχική ευθύνη, καλεί τον υπαίτιο σε απολογία και επιβάλλει την πρέπουσα ποινή, εκτός αν κρίνει ότι για το αδίκημα πρέπει να επιβληθεί ποινή μεγαλύτερη από τη δικαιοδοσία του, οπότε και υποβάλει το φάκελο στον αμέσως ανώτερο αυτού Πειθαρχικώς Προϊστάμενό του. 

Αν κριθεί ότι η ποινή που πρέπει να επιβληθεί είναι της δικαιοδοσίας Πειθαρχικού Συμβουλίου, η υπόθεση παραπέμπεται σε αυτό, σύμφωνα με τις διατάξεις του παρόντος Κανονισμού. 

4. Ο Πειθαρχικά Προϊστάμενος που ενήργησε την εξέταση δεν μπορεί να μετάσχει του αρμόδιου για την εκδίκαση του αδικήματος Πειθαρχικού Συμβουλίου. 

'Aρθρο 130

Κλήση σε απολογία - Επίδοση

1. Κανένας δεν τιμωρείται χωρίς να απολογηθεί. Κατ' εξαίρεση δεν ζητείται απολογία όταν επιβάλλεται πειθαρχική ποινή ως συνέπεια τελεσίδικης καταδικαστικής αποφάσεως Δικαστηρίου. 

2. Η κλήση σε απολογία είναι προφορική ή έγγραφη. 'Oταν πρόκειται για επιβολή ποινής επίπληξης ή προστίμου μέχρι τεσσάρων τετάρτων (4/4) ημερήσιων αποδοχών, αρκεί και προφορική κλήση. 

  


 

  

Σελίδα 2156 

Στην κλήση πρέπει να καθορίζεται με σαφήνεια ποια είναι η πράξη ή η παράλειψη που συνιστά το πειθαρχικό αδίκημα το οποίο αποδίδεται στο διωκόμενο και να ορίζεται η προθεσμία για την υποβολή της απολογίας, που δεν μπορεί να είναι μεγαλύτερη των έξι (6) εργάσιμων ημερών. 

3. Η οποιαδήποτε τυχόν εξέταση του υπαιτίου κατά οποιοδήποτε στάδιο δεν αναπληρώνει την κλήση του σε απολογία. 

4. Μετά την κλήση σε απολογία, η υπόθεση πρέπει να τερματισθεί με απόφαση, η οποία κοινοποιείται στον ενδιαφερόμενο. 

5. Η έγγραφη κλήση σε απολογία επιδίδεται κατά τα οριζόμενα στις σχετικές διατάξεις του παρόντος Κανονισμού. 

'Aρθρο 131

Απολογία

1. Η απολογία είναι προφορική ή έγγραφη, ανάλογα του τρόπου κλήσεως αυτής, υποβάλλεται δε εντός της προθεσμίας που ορίζεται σε αυτήν. 

2. Η μη εμπρόθεσμος υποβολή αυτής θεωρείται ως ομολογία του αποδιδόμενου αδικήματος. 

'Aρθρο 132

Παραπομπή σε Πειθαρχικό Συμβούλιο

1. Για την παραπομπή της υποθέσεως στο αρμόδιο Πειθαρχικό Συμβούλιο αποφασίζει ο Διευθύνων Σύμβουλος. 

2. Η απόφαση για την παραπομπή ανακοινώνεται εγγράφως στον διωκόμενο. 

'Aρθρο 133

Σύγκληση Πρωτοβάθμιου Συμβουλίου

1. Τα Πρωτοβάθμια Πειθαρχικά Συμβούλια, συγκροτούμενα σύμφωνα με τις διατάξεις του Κανονισμού αυτού, συγκαλούνται από τους Προέδρους τους. Ο τόπος, η χρονολογία και η ώρα της συνεδρίασης γνωστοποιούνται έγκαιρα στα μέλη του Συμβουλίου, στον παραπεμπόμενο και στον αντιπρόσωπό του. 

2. Ο παραπεμπόμενος οφείλει να παρευρίσκεται στον τόπο της συνεδρίασης του Πειθαρχικού Συμβουλίου κατά την ημέρα που συζητείται η υπόθεσή του, η δε Υπηρεσία του υποχρεούται να τον διευκολύνει παρέχοντάς του την απαιτούμενη υπηρεσιακή άδεια. 

3. Τα μέλη του Συμβουλίου δύνανται να ζητήσουν την αυτοπρόσωπη παράσταση του παραπεμπομένου ενώπιον του Συμβουλίου. 

4. Η μη προσέλευση του παραπεμπομένου ενώπιον του Συμβουλίου λόγω υπαιτιότητάς του ή λόγω στερήσεως της προσωπικής του ελευθερίας, έστω και αν αυτός το είχε ζητήσει, δεν εμποδίζει την εκδίκαση της υπόθεσης. 

Επίσης δεν εμποδίζει την εκδίκαση η τυχόν ασθένεια του παραπεμπομένου που παρατείνεται πέρα από πέντε (5) συνεχείς ημέρες. Σε περίπτωση ασθένειάς του, μικρότερης διάρκειας, η εκδίκαση αναβάλλεται για μία μόνο φορά και ορίζεται ταυτόχρονα νέα ημέρα συνεδρίασης μέσα σε δεκαπέντε (15) ημέρες από την ημερομηνία της αναβολής, οπότε η υπόθεση εκδικάζεται και χωρίς την παρουσία του παραπεμπομένου, έστω και αν η απουσία του οφείλεται σε λόγους ασθενείας του. 

5. Η παράσταση ή συμπαράσταση ενώπιον του Συμβουλίου πληρεξούσιου δικηγόρου απαγορεύεται, πλην της περιπτώσεως παραπομπής, που επισύρει την ποινή της απόλυσης. 

'Aρθρο 134

Συζήτηση ενώπιον Πρωτοβάθμιου Πειθαρχικού Συμβουλίου 

1. Κατά τη συζήτηση της πειθαρχικής υπόθεσης στο Πρωτοβάθμιο Συμβούλιο γίνεται ανάγνωση όλων των έγγραφων στοιχείων που περιέχονται στο σχετικό πειθαρχικό φάκελο (παραπεμπτική πρόταση της Υπηρεσίας, απολογία του διωκομένου, καταθέσεις κ.λπ.). 

2. Ο διωκόμενος καλείται να παρουσιασθεί στο Συμβούλιο, προκειμένου να εξετασθεί για την υπόθεση, εφόσον είναι παρών και έχει δηλώσει ότι επιθυμεί να εμφανιστεί αυτοπροσώπως. 

'Aρθρο 135

Απόφαση Πρωτοβάθμιου Συμβουλίου

Μετά το πέρας της συζήτησης της υποθέσεως το Συμβούλιο αποφαίνεται, πρώτα για το χαρακτηρισμό του αδικήματος και του άρθρου του παρόντος Κανονισμού, το οποίο προβλέπει και τιμωρεί το αδίκημα τούτο, και μετά για την ποινή που πρέπει να επιβληθεί. 

'Aρθρο 136

Πειθαρχική απόφαση

1. Κάθε πειθαρχική απόφαση είναι έγγραφη. 

2. Στην πειθαρχική απόφαση πρέπει υποχρεωτικά να μνημονεύονται: 

α. Ο τόπος και η χρονολογία εκδόσεώς της. 

β. Το όνομα και ο βαθμός αυτών που εκδίκασαν την υπόθεση. 

γ. Το όνομα και ο βαθμός αυτού που κρίθηκε. 

δ. Το πειθαρχικό αδίκημα που αποδίδεται στον κρινόμενο, καθώς και ο χρόνος και ο τόπος διάπραξης αυτού. 

ε. Η απολογία και η τυχόν προφορική αυτής υποστήριξη ή η μη υποβολή απολογίας, καθώς και η κλήση ή μη κλήση σε προφορική ανάπτυξη της απολογίας. 

στ. Η αιτιολογία της απόφασης (χαρακτηρισμός του αδικήματος, τα άρθρα του Κανονισμού στα οποία στηρίχθηκε η απόφαση), καθώς και οποιοδήποτε άλλο στοιχείο απαραίτητο για τη θεμελίωσή της. 

ζ. Αν λήφθηκε ομόφωνα ή κατά πλειοψηφία προκειμένου για πολυμελή δικαιοδοσία. 

η. Η αθώωση αυτού που κρίθηκε ή η ποινή που του επιβλήθηκε. 

Το με στοιχείο ε' μέρος της απόφασης μνημονεύεται περιληπτικά. 

3. Η πειθαρχική απόφαση, αν μεν εκδίδεται από Πειθαρχικά Προϊστάμενο υπογράφεται από αυτόν, αν δε εκδίδεται από Πειθαρχικό Συμβούλιο από τον Πρόεδρο και το Γραμματέα του Συμβουλίου. 

'Aρθρο 137

Σύγκληση και διαδικασία Δευτεροβάθμιου Συμβουλίου 

1. Για τη σύγκληση του Δευτεροβάθμιου Πειθαρχικού Συμβουλίου, τη διαδικασία που τηρείται κατά τη συζήτηση της υπόθεσης κ.λπ., έχουν ανάλογη εφαρμογή οι διατάξεις των άρθρων 133 μέχρι 136. 

2. Το Δευτεροβάθμιο Συμβούλιο κρίνει με βάση τα έγγραφα στοιχεία που περιέχονται στον πειθαρχικό φάκελο, καθώς και με όσα νέα στοιχεία προσκομισθούν στο μεταξύ. 

'Aρθρο 138

Αναπομπή υπόθεσης στο Πρωτοβάθμιο Πειθαρχικό Συμβούλιο

Σε περίπτωση που γίνει δεκτή αίτηση αναθεώρησης για κακή σύνθεση του Πρωτοβάθμιου Πειθαρχικού Συμβουλίου, το Δευτεροβάθμιο Συμβούλιο αναπέμπει την υπόθεση στο Πρωτοβάθμιο Συμβούλιο για νέα εκδίκασή της. 

'Aρθρο 139

Παραβάσεις πειθαρχικής διαδικασίας 

Οποιαδήποτε παράβαση ή αταξία σχετικά με την πειθαρχική διαδικασία που ακολουθήθηκε μέχρι την ημέρα εκδίκασης της υπόθεσης από το Πρωτοβάθμιο ή το Δευτεροβάθμιο Πειθαρ-

  

 

  

Σελίδα 2157 

χικό Συμβούλιο, πρέπει να προβάλλεται από τον κρινόμενο ή τον αντιπρόσωπό του το αργότερο μέχρι τη συζήτηση της υπόθεσης στο Συμβούλιο, διαφορετικά δεν γίνεται δεκτή. 

Η αναφορά πρέπει να είναι έγγραφη, εάν υποβλήθηκε προ της συνεδρίασης, ενώ κατά τη διάρκεια της συνεδρίασης μπορεί να είναι και προφορική, καταχωρούμενη υποχρεωτικά στα πρακτικά. 

'Aρθρο 140

Εξουσίες Δευτεροβάθμιου Συμβουλίου

Το Δευτεροβάθμιο Πειθαρχικό Συμβούλιο, με εξαίρεση την περίπτωση του άρθρου 138, ερευνά την υπόθεση στην ουσία και δύναται να διατάξει νέες αποδείξεις και να ζητήσει νέες πληροφορίες που θεωρεί αναγκαίες. 

'Aρθρο 141

Συμψηφισμός προφυλακίσεως ή φυλακίσεως με προσωρινή παύση

Η ποινή προσωρινής παύσεως που επιβλήθηκε για αδίκημα το οποίο προκάλεσε και ποινική δίωξη, συμψηφίζεται με το χρόνο της προφυλακίσεως ή της φυλακίσεως για την ίδια αιτία. 

'Aρθρο 142

Συνεργοί - Ηθικοί Αυτουργοί

1. Οι συνεργοί και οι ηθικοί αυτουργοί στη διάπραξη πειθαρχικού αδικήματος τιμωρούνται όπως και οι κύριοι παραβάτες. 

2. Θεωρείται συνεργός και εκείνος που, έχοντας υποχρέωση λόγω της φύσεως της υπηρεσίας του να αναφέρει το αδίκημα, παρέλειψε να το πράξει. 

'Aρθρο 143

Εκτέλεση πειθαρχικών αποφάσεων

1. Η εκτέλεση των αποφάσεων των πολυμελών πειθαρχικών διαδικασιών, καθώς και των αποφάσεων που εκδόθηκαν από τον Διευθύνοντα Σύμβουλο, τους Γενικούς Διευθυντές και τους Διευθυντές γίνεται με τη φροντίδα της αρμόδιας, κατά περίπτωση, Υπηρεσίας. 

2. Η εκτέλεση των αποφάσεων των μονομελών πειθαρχικών δικαιοδοσιών, πλην των αναφερομένων στην προηγούμενη παράγραφο, γίνεται με μέριμνα του Προϊσταμένου που εξέδωσε την απόφαση. 

3. Η εκτέλεση των αποφάσεων γίνεται σε έναν μήνα από την τελεσιδικία αυτών. 

4. Αντίγραφο της πειθαρχικής απόφασης κοινοποιείται στον κριθέντα, στη Διεύθυνση ή Ανεξάρτητη Υπηρεσία που υπηρετεί ως και στη Διεύθυνση Προσωπικού. 

'Aρθρο 144

Προθεσμία συζήτησης υποθέσεων

'Oλες οι υποθέσεις οι οποίες παραπέμπονται στα Πειθαρχικά Συμβούλια (Πρωτοβάθμια και Δευτεροβάθμιο) θα πρέπει να συζητούνται μέσα σε 30 ημέρες από την ημερομηνία κοινοποίησης της περί παραπομπής απόφασης του Διευθύνοντος Συμβούλου. 

Παράταση της παραπάνω προθεσμίας επιτρέπεται σε εξαιρετικές περιπτώσεις μόνο με απόφαση του Διευθύνοντος Συμβούλου κατόπιν αιτιολογημένης πρότασης του Προέδρου του οικείου Πειθαρχικού Συμβουλίου. 

Η παραπάνω προθεσμία δεν ισχύει για πειθαρχικές υποθέσεις που αρμόδιο προς εκδίκαση είναι το Διοικητικό Συμβούλιο ή το ειδικό αναθεωρητικό Συμβούλιο. 

Οι εκκρεμείς πειθαρχικές υποθέσεις κατά την έναρξη ισχύος του Κανονισμού αυτού θα πρέπει να έχουν εκδικαστεί μέσα σε ένα εξάμηνο και από τα Πειθαρχικά Συμβούλια ενώπιον των οποίων εκκρεμούν με την ίδια σύνθεση που προβλεπόταν από τον προϊσχύσαντα ΓΕΚΑΠ παρατεινομένης αντίστοιχα της διάρκειας ισχύος των. 

ΜΕΡΟΣ ΠΕΜΠΤΟ

ΕΙΔΙΚΕΣ ΔΙΑΤΑΞΕΙΣ

ΚΕΦΑΛΑΙΟ Α'

Ατομικοί Φάκελοι και Μητρώο

'Aρθρο 145

Ατομικοί Φάκελοι

1. Για κάθε υπάλληλο του Οργανισμού τηρείται ατομικός φάκελος ο οποίος περιλαμβάνει όλα τα στοιχεία που αφορούν γενικά την υπαλληλική του ιδιότητα. 

2. Στον ατομικό φάκελο του καθενός τοποθετούνται όλα τα έγγραφα που τον αφορούν ατομικά, τα οποία ταξινομούνται σε υποφακέλους με τις παρακάτω διακρίσεις: 

α. Προσόντα. 

β. Οικογενειακή κατάσταση. 

γ. Υπηρεσιακή σταδιοδρομία. 

δ. Ηθικές αμοιβές - Ποινές. 

ε. Φύλλα ποιότητας. 

στ. 'Aδειες - Ασθένειες. 

Σε κάθε υποφάκελο καταχωρούνται σε περίληψη, αριθμημένα και κατά τη σειρά τοποθέτησης όλα τα έγγραφα που περιέχονται σ' αυτούς. 

3. Ο τύπος των ατομικών φακέλων, ο τρόπος τηρήσεώς τους και κάθε άλλη αναγκαία λεπτομέρεια ορίζονται με απόφαση του Διευθύνοντος Συμβούλου. 

4. Το προσωπικό μπορεί με αίτησή του να ενημερώνεται για το περιεχόμενο του ατομικού του φακέλου. 

'Aρθρο 146

Μητρώο

1. Στον ΟΣΕ τηρείται μητρώο του προσωπικού, στο οποίο καταχωρούνται χωριστά για καθένα όλα τα στοιχεία που αφορούν την υπηρεσιακή, τη στρατολογική και την οικογενειακή του κατάσταση. 

2. Ο τύπος του μητρώου, ο τρόπος τηρήσεώς του και κάθε άλλη αναγκαία λεπτομέρεια ορίζονται με απόφαση του Διευθύνοντος Συμβούλου. 

3. Κάθε μεταβολή των καταχωρημένων στο μητρώο στοιχείων της στρατολογικής και οικογενειακής κατάστασης του προσωπικού πρέπει να ανακοινώνεται από αυτό στη Διεύθυνση Προσωπικού, αμέσως ή το αργότερο μέσα σε ένα μήνα, ιεραρχικά και γραπτά, με ταυτόχρονη υποβολή και των σχετικών αποδεικτικών στοιχείων. 

Για την αδικαιολόγητη παράλειψη έχουν εφαρμογή οι διατάξεις του παρόντος Κανονισμού. 

'Aρθρο 147

Προβάδισμα - Αναπλήρωση

1. Με την επιφύλαξη των διατάξεων του άρθρου 8 του παρόντος Κανονισμού στην ιεραρχία, ανώτερος σε κάθε Κλάδο είναι αυτός που κατέχει τον ανώτερο βαθμό, μεταξύ δε ισόβαθμων ο αρχαιότερος στο βαθμό. 

2. Η αναπλήρωση του Προϊσταμένου κάθε οργανικής μονάδας είναι δυνατό να ανατεθεί σε αυτόν που έχει τη δυνατότητα, σύμφωνα με τις διατάξεις του παρόντος Κανονισμού, του Υπηρεσιακού Οργανισμού και των σχετικών αποφάσεων που εκδόθηκαν με εξουσιοδότηση αυτού, να καλύψει με το βαθμό που κατέχει ή με προαγωγή, την οργανική θέση του αναπληρούμενου. 

Για τη, σύμφωνα με τα ανωτέρω, ανάθεση της αναπλήρωσης, εκδίδεται απόφαση του Διευθύνοντος Συμβούλου ή των υπηρεσιακών οργάνων που είναι εξουσιοδοτημένα από αυτόν. 

Σε περίπτωση που υπάρχει η δυνατότητα να ανατεθεί αυτή η αναπλήρωση σε προσωπικό διαφορετικών Κλάδων ή διαφορετικών ειδικότερων Κλάδων, τότε, για τον καθορισμό του αναπληρωτή, γίνεται συνεκτίμηση όλων των στοιχείων. 

  


 

  

Σελίδα 2158 

'Aρθρο 148

Αρχαιότητα

1. Η γενική υπηρεσιακή αρχαιότητα του προσωπικού καθορίζεται από το χρόνο της πρόσληψης στον ΟΣΕ, ο οποίος είναι η ημερομηνία που αναγράφεται στη σχετική πράξη πρόσληψης ή η ημερομηνία ανάληψης υπηρεσίας. 

2. Σε περίπτωση σύγχρονων αρχικών προσλήψεων, καθορίζεται από τη σειρά επιτυχίας στο διαγωνισμό πρόσληψης που τυχόν διενεργήθηκε, ή από τη σειρά προτεραιότητας των υποψηφίων που αναγράφεται στους σχετικούς πίνακες προσλήψεων με βάση αντικειμενικά κριτήρια, ανάλογα αν οι προσλήψεις έγιναν με διαγωνισμό ή με επιλογή. 

Στην περίπτωση ισοβαθμίας στο διαγωνισμό, ή ίσου αριθμού μορίων στην επιλογή, η γενική υπηρεσιακή αρχαιότητα καθορίζεται από τη χρονολογία κτήσεως του πτυχίου ή άλλου τίτλου σπουδών και σε περίπτωση κτήσεώς τους στο ίδιο έτος, από το βαθμό του πτυχίου ή του άλλου τίτλου σπουδών. 

Ειδικά για όσους έχουν υποστεί εκπαίδευση, η γενική υπηρεσιακή αρχαιότητα καθορίζεται με βάση τη σειρά επιτυχίας τους στις εξετάσεις μετά το τέλος της εκπαιδεύσεως. 

3. Η αρχαιότητα στο βαθμό καθορίζεται από το χρόνο της προαγωγής του προσωπικού στο βαθμό αυτόν. 

4. Από την αρχαιότητα αφαιρείται ο χρόνος: 

α. Της αυθαίρετης απουσίας. 

β. Της ποινής προσωρινής παύσης. 

γ. Της κατά την περίπτωση α' της παραγράφου 1 του άρθρου 55 του Κανονισμού αυτού αργίας. 

'Aρθρο 149

Επετηρίδες προσωπικού

1. Στον ΟΣΕ τηρούνται Επετηρίδες του τακτικού και έκτακτου προσωπικού, οι οποίες εκδίδονται κάθε τρία χρόνια. 

2. Στην επετηρίδα του τακτικού προσωπικού καταχωρείται όλο το τακτικό προσωπικό που υπηρετεί, κατά Κλάδο, ειδικότητα και βαθμό, η δε σειρά εγγραφής του γίνεται με βάση την αρχαιότητα στο βαθμό που καθορίζεται από την ημερομηνία προαγωγής στο βαθμό αυτόν. 

Τα στοιχεία που αναφέρονται σε αυτήν είναι: 

α. Επώνυμο, όνομα, όνομα πατέρα και όνομα μητέρας. 

β. Αριθμός Μητρώου. 

γ. 'Eτος γεννήσεως. 

δ. Γενική υπηρεσιακή αρχαιότητα. 

ε. Αρχαιότητα στο βαθμό. 

3. Στην επετηρίδα του έκτακτου προσωπικού καταχωρείται όλο το έκτακτο προσωπικό που υπηρετεί, κατά Κλάδο και ειδικότητα, η δε σειρά εγγραφής του γίνεται με βάση την υπηρεσιακή του αρχαιότητα που καθορίζεται από την ημερομηνία της τελευταίας πρόσληψης. 

Σε αυτήν περιλαμβάνονται τα στοιχεία των υποπαραγράφων α', β', γ' και δ' της προηγούμενης παραγράφου. 

4. Το προσωπικό έχει δικαίωμα να λαμβάνει γνώση των ανωτέρω Επετηρίδων. 

ΚΕΦΑΛΑΙΟ Β'

Εκπαίδευση

'Aρθρο 150

Εκπαίδευση και Επιμόρφωση

1. Στο Κέντρο Εκπαίδευσης του ΟΣΕ παρέχονται οι εξής εκπαιδεύσεις: 

α. Βασική Εκπαίδευση με την οποία παρέχονται στο προσλαμβανόμενο προσωπικό οι απαιτούμενες γνώσεις για την άσκηση καθηκόντων. 

β. Εκπαίδευση για την επαγγελματική και γενικότερη επιμόρφωση του προσωπικού. 

Η εκπαίδευση ή η επιμόρφωση είναι δυνατόν να παρέχεται και εκτός του ΟΣΕ. 

Με απόφαση του Διευθύνοντος Συμβούλου ορίζεται ο τρόπος και ο χρόνος φοίτησης στα παραπάνω Σχολεία, η διδακτέα ύλη, η διεξαγωγή των εξετάσεων και οποιαδήποτε άλλη λεπτομέρεια, καθώς και οι ώρες διδασκαλίας, η επιλογή και η ανά ώρα διδασκαλίας αμοιβή του διδακτικού προσωπικού. 

2. Για την εξασφάλιση της συνεχούς αξιοποίησης και ενημέρωσής του το προσωπικό παρακολουθεί εκπαιδεύσεις και άλλες πέραν των υποχρεωτικών που κάθε φορά ορίζονται αρμοδίως ώστε να μπορεί να ανταποκρίνεται στις απαιτήσεις της σύγχρονης τεχνολογίας και της εκμετάλλευσης. 

3. Οι εκπαιδεύσεις στοχεύουν στο να καταστήσουν το προσωπικό ικανό να προσφέρει τις υπηρεσίες του στον Οργανισμό σε συναφή και ομότιμα καθήκοντα. 

4. Οι προγραμματιζόμενες από τον Οργανισμό εκπαιδεύσεις είναι υποχρεωτικές για το προσωπικό. Ο τρόπος διαπίστωσης της απόδοσης του εκπαιδευόμενου προσωπικού γίνεται από τα αρμόδια όργανα του Οργανισμού. Η επίδοση του προσωπικού στις εκπαιδεύσεις λαμβάνεται υπόψη στην εξέλιξή του. 

5. Η διδασκαλία αποτελεί υπηρεσιακό καθήκον του προσωπικού. 

6. Στους εκπαιδευόμενους δύναται να χορηγούνται με απόφαση του Διευθύνοντος Συμβούλου κατά περίπτωση και με όρους καθοριζόμενους από αυτόν οικονομικές ή άλλης φύσεως παροχές. 

ΚΕΦΑΛΑΙΟ Γ'

'Eκτακτο Προσωπικό

'Aρθρο 151

Διατάξεις για 'Eκτακτο Προσωπικό

1. Η πρόσληψη έκτακτου προσωπικού ενεργείται από τον Διευθύνοντα Σύμβουλο ή τα εξουσιοδοτημένα από αυτόν όργανα με βάση τις υπηρεσιακές ανάγκες και σύμφωνα με τους όρους και τις προϋποθέσεις που καθορίζονται στο ν. 2190/1994, όπως κάθε φορά ισχύει. 

2. Από της ισχύος του παρόντος το έκτακτο προσωπικό προσλαμβάνεται με σύμβαση εργασίας διάρκειας ορισμένου χρόνου. Στην κατηγορία της ορισμένου χρόνου σύμβασης υπάγεται και το εποχικό προσωπικό, σύμφωνα με τις οικείες διατάξεις του παρόντος Κανονισμού. 

3. Στην απόφαση πρόσληψης καθορίζονται κάθε φορά οι ειδικότητες, ο αριθμός και τα πλαίσια των αποδοχών του έκτακτου προσωπικού, καθώς και το έργο για τις ανάγκες του οποίου προσλαμβάνεται. 

4. Στο έκτακτο εν γένει προσωπικό έχουν εφαρμογή από τον παρόντα Κανονισμό οι διατάξεις των άρθρων 9, 15, 16, 59, 62, 63, 64, 66, 67, 86, 87, 88, 89, 90, 91, 145, 146 και 150, καθώς και όλες οι διατάξεις του πειθαρχικού μέρους αυτού. 

Ειδικά για το έκτακτο αορίστου χρόνου προσωπικό έχουν εφαρμογή και οι διατάξεις του άρθρου 82 παρ. 1, 2δ και 2ε. 

5. Για το έκτακτο προσωπικό ορισμένου χρόνου (συμπεριλαμβανομένων και των εποχικών) η δια τα πειθαρχικά αδικήματα επιβαλλόμενη ποινή είναι η της επιπλήξεως, του προστίμου, της αζημίου για τον ΟΣΕ καταγγελίας της συμβάσεως προ του χρόνου λήξεώς της εφαρμοζομένων των περί αζήμιας καταγγελίας της σύμβασης εργασίας κοινών διατάξεων της εργατικής νομοθεσίας. 

Οι ποινές της επιπλήξεως και του προστίμου επιβάλλονται για τα παραπτώματα για τα οποία προβλέπονται οι ποινές αυτές και για το τακτικό προσωπικό, η δε ποινή της αζημίου για τον ΟΣΕ καταγγελίας επιβάλλεται για όσα παραπτώματα προβλέπονται για το τακτικό προσωπικό οι ποινές της προσωρινής παύσης και της απολύσεως. Οι ποινές της επιπλήξεως και του προστίμου επιβάλλονται υπό των Πειθαρχικώς Προϊσταμένων που προβλέπονται στο άρθρο 116 του παρόντος Κανονισμού και κατά την προβλεπόμενη για το τακτικό προσωπικό διαδικασία, η δε της αζημίου για τον ΟΣΕ καταγγελίας της συμβάσεως εργασίας από τον Διευθύνοντα Σύμβουλο ή των εξουσιοδοτημένων από αυτόν οργάνων. 

6. Το έκτακτο προσωπικό κάθε φύσης μετατίθεται με απόφαση του Διευθύνοντος Συμβούλου ή των υπ' αυτού εξουσιοδοτημένων οργάνων ανάλογα με τις ανάγκες της 



 

  

Σελίδα 2159 

Υπηρεσίας κατά παρέκκλιση των οικείων διατάξεων και χωρίς άλλη διατύπωση. 

7. Κατά τα λοιπά οι σχέσεις του έκτακτου εν γένει προσωπικού με τον ΟΣΕ διέπονται από τις γενικής ισχύος διατάξεις της Εργατικής Νομοθεσίας. 

ΜΕΡΟΣ ΕΚΤΟ

ΤΕΛΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ

ΚΕΦΑΛΑΙΟ Α'

Τελικές διατάξεις

'Aρθρο 152

Αναστολή ισχύος διατάξεων Κανονισμού

1. Σε περίπτωση πολέμου ή επιστράτευσης ή μερικής αδυναμίας λειτουργίας του Οργανισμού δύναται να ανασταλεί η ισχύς των διατάξεων του παρόντος Κανονισμού που κρίνεται ότι χρήζουν αναστολής. 

2. Η αναστολή αποφασίζεται από το Διοικητικό Συμβούλιο του Οργανισμού και εγκρίνεται από τον Υπουργό Μεταφορών και Επικοινωνιών. 

Στην απόφαση καθορίζονται τα άρθρα που αναστέλλονται και η διάρκεια αναστολής. 

3. Κατά την ίδια διαδικασία ρυθμίζονται οι ενδεχόμενες συνέπειες της αναστολής και κάθε άλλο θέμα που ανακύπτει από αυτή που σχετίζεται με την εφαρμογή του παρόντος Κανονισμού. 

'Aρθρο 153

Λύση σύμβασης Νομικού Συμβούλου, Αναπληρωτή

αυτού και Δικηγόρων

1. Ο Νομικός Σύμβουλος, ο Αναπληρωτής αυτού και οι Δικηγόροι, αποχωρούν αυτοδίκαια από την Υπηρεσία με τη συμπλήρωση του 65ου έτους της ηλικίας. 

2. Οι διατάξεις των παρ. 1 και 2ε του άρθρου 82 του παρόντος Κανονισμού εφαρμόζονται και στην προκειμένη περίπτωση. 

3. Οι ανωτέρω αποχωρούν της υπηρεσίας λόγω συμπληρώσεως τριακονταπενταετούς υπηρεσίας στον ΟΣΕ κατά τις διατάξεις του άρθρου 83 του παρόντος Κανονισμού. 

'Aρθρο 154

Απόκτηση πτυχίου από το προσωπικό

1. Προσωπικό του Κλάδου Διοικητικών - Οικονομικών Υπαλλήλων με βαθμό κατώτερο του Τμηματάρχη που αποκτά πτυχίο Ανώτατης Σχολής από τα αναφερόμενα στον παρόντα Κανονισμό εντάσσεται στο βαθμό του Τμηματάρχη. 

2. Η ένταξη γίνεται με απόφαση του Διευθύνοντος Συμβούλου από την ημερομηνία έκδοσης της σχετικής απόφασης εφόσον από το φύλλο ποιότητας προκύπτει κρίση ως κατ' εκλογήν ή κατ' αρχαιότητα προακτέου. 

3. Το κατ' αυτόν τον τρόπο εντασσόμενο προσωπικό εγγράφεται στην επετηρίδα στο αριστερό των ομοιοβάθμων του. 

ΚΕΦΑΛΑΙΟ Β'

Μεταβατικές Διατάξεις

'Aρθρο 155

Διαχρονική ισχύς διατάξεων

1. Μέχρις εκδόσεως της υπό το άρθρο 32 προβλεπόμενης απόφασης του Διοικητικού Συμβουλίου ισχύουν οι κείμενες διατάξεις περί φύλλων ποιότητας. 

2. Οι διατάξεις του άρθρου 163 και οι αναγκαίες για την εφαρμογή του διατάξεις του παρόντος Κανονισμού ισχύουν από της δημοσιεύσεως του παρόντος Κανονισμού και των σχετικών διατάξεων του Υπηρεσιακού Οργανισμού στην Εφημερίδα της Κυβερνήσεως. 

'Aρθρο 156

Ισχύς κανονισμού σε προσωπικό που κατέχει

προσωρινή οργανική θέση

Το προσωπικό που κατέχει προσωρινή οργανική θέση διέπεται από τις διατάξεις του παρόντος Κανονισμού. 

'Aρθρο 157

Προσόντα του προσωπικού που υπηρετεί

1. Οι διατάξεις του άρθρου 200 του προϊσχύσαντος ΓΕΚΑΠ εξακολουθούν να ισχύουν κατ' αναλογία των διατάξεων του παρόντος Κανονισμού και κατά το μέρος που δεν τροποποιούνται με τις διατάξεις του Κανονισμού αυτού. 

2. Πάντως σε κάθε περίπτωση η εφαρμογή των διατάξεων αυτών θα γίνεται μόνο μετά από απόφαση του Διοικητικού Συμβουλίου στην οποία θα καθορίζονται οι όροι και ο τρόπος εφαρμογής του. 

'Aρθρο 158

'Eνταξη

Το κατά την έναρξη ισχύος του παρόντος Κανονισμού υπηρετούν τακτικό προσωπικό εντάσσεται στις υπό του Υπηρεσιακού Οργανισμού προβλεπόμενες θέσεις, όπως αυτές διαρθρούνται στον παρόντα Κανονισμό σε Κλάδους, Ειδικότερους Κλάδους και βαθμούς με απόφαση του Διευθύνοντος Συμβούλου, ως εξής: 

1. Κλάδος Διπλωματούχων Μηχανικών. 

Το προσωπικό των ειδικότερων Κλάδων Διπλωματούχων Μηχανικών Εκμετάλλευσης, Διπλωματούχων Μηχανικών 'Eλξης, Διπλωματούχων Μηχανικών Γραμμής του Κλάδου Διπλωματούχων Μηχανικών εντάσσεται στους αντίστοιχους Ειδικότερους Κλάδους Διπλωματούχων Μηχανικών Εκμετάλλευσης, Διπλωματούχων Μηχανικών 'Eλξης, Διπλωματούχων Μηχανικών Γραμμής του Κλάδου Διπλωματούχων Μηχανικών, ως ακολούθως: 

α. 'Oσοι έχουν το βαθμό του Διευθυντή, Αρχιμηχανικού και Υπαρχιμηχανικού εντάσσονται στο βαθμό του Διευθυντή, Αρχιμηχανικού και Υπαρχιμηχανικού, αντίστοιχα. 

β. 'Oσοι έχουν το βαθμό του Επιθεωρητή Μηχανικού, Τμηματάρχη Μηχανικού, Υποτμηματάρχη Μηχανικού και Μηχανικού εντάσσονται στο βαθμό του Μηχανικού. 

2. Κλάδος Χημικών. 

α. 'Oσοι έχουν βαθμό Διευθυντή, Χημικού Προϊσταμένου και Χημικού Υποπροϊσταμένου εντάσσονται στο βαθμό του Διευθυντή, Χημικού Προϊσταμένου και Χημικού Υποπροϊσταμένου, αντίστοιχα. 

β. 'Oσοι έχουν βαθμό Χημικού Α', Χημικού Β', Χημικού Γ' και Χημικού Δ' εντάσσονται στο βαθμό του Χημικού. 

3. Κλάδος Πτυχιούχων Μηχανικών Τ.Ε.. 

Το προσωπικό του Κλάδου Τεχνολόγων, των Ειδικότερων Κλάδων Τεχνολόγων 'Eλξης, Τεχνολόγων Γραμμής εντάσσεται στους αντίστοιχους Ειδικότερους Κλάδους Πτυχιούχων Μηχανικών Τ.Ε. 'Eλξης, Πτυχιούχων Μηχανικών Τ.Ε. Γραμμής του Κλάδου Πτυχιούχων Μηχανικών Τ.Ε., ως ακολούθως: 

α. 'Oσοι έχουν βαθμό Αρχιτεχνολόγου, Τεχνολόγου Ι και Τεχνολόγου ΙΙ εντάσσονται στο βαθμό του Αρχιμηχανικού Τ.Ε., Υπαρχιμηχανικού Τ.Ε. και Επιθεωρητή Μηχανικού Τ.Ε., αντίστοιχα. 

β. 'Oσοι έχουν βαθμό Τεχνολόγου Α', Τεχνολόγου Β', Τεχνολόγου Γ', Τεχνολόγου Δ' και Τεχνολόγου Ε' εντάσσονται στο βαθμό του Μηχανικού Τ.Ε.. 

γ. Η κάλυψη των θέσεων που θα συσταθούν από τον Υπηρεσιακό Οργανισμό στον Ειδικότερο Κλάδο Πτυχιούχων Μηχανικών Τ.Ε. Εκμεταλλεύσεως θα γίνει με μετάταξη κατά τα ειδικότερα με απόφαση του Διευθύνοντος Συμβούλου οριζόμενα. 

4. Κλάδος Τεχνικών Υπαλλήλων - Σχεδιαστών. 

α. Το προσωπικό του Κλάδου Τεχνικών Βοηθών, των 

  

 

  

Σελίδα 2160 

Ειδικότερων Κλάδων Τεχνικών Βοηθών 'Eλξης, Τεχνικών Βοηθών Γραμμής εντάσσεται στους αντίστοιχους Ειδικότερους Κλάδους Τεχνικών Υπαλλήλων - Σχεδιαστών 'Eλξης, Τεχνικών Υπαλλήλων - Σχεδιαστών Γραμμής, ως ακολούθως: 

(1) 'Oσοι έχουν βαθμό Προϊσταμένου Τεχνικού Βοηθού, Τεχνικού Βοηθού Ι και Τεχνικού Βοηθού Α' εντάσσονται στο βαθμό του Προϊσταμένου, Τμηματάρχη και Υποτμηματάρχη, αντίστοιχα. 

(2) 'Oσοι έχουν βαθμό Τεχνικού Βοηθού Β', Τεχνικού Βοηθού Γ', Τεχνικού Βοηθού Δ' και Τεχνικού Βοηθού Ε', εντάσσονται στο βαθμό του Τεχνικού Υπαλλήλου - Σχεδιαστή. 

β. Το προσωπικό του Κλάδου Σχεδιαστών εντάσσεται στους Ειδικότερους Κλάδους Τεχνικών Υπαλλήλων - Σχεδιαστών 'Eλξης, Τεχνικών Υπαλλήλων - Σχεδιαστών Γραμμής, ως ακολούθως: 

(1) 'Oσοι έχουν βαθμό Προϊσταμένου Σχεδιαστή, Σχεδιαστή Ι και Σχεδιαστή ΙΙ εντάσσονται στο βαθμό του Προϊσταμένου, Τμηματάρχη και Υποτμηματάρχη, αντίστοιχα. 

(2) 'Oσοι έχουν βαθμό Σχεδιαστή Α', Σχεδιαστή Β', Σχεδιαστή Γ' και Σχεδιαστή Δ' εντάσσονται στο βαθμό του Τεχνικού Υπαλλήλου - Σχεδιαστή. 

5. Το προσωπικό του Κλάδου Διοικητικών - Οικονομικών Υπαλλήλων εντάσσεται ως εξής: 

α. 'Oσοι έχουν βαθμό Διευθυντή, Προϊσταμένου Υπηρεσίας και Υποπροϊσταμένου Υπηρεσίας εντάσσονται στο βαθμό του Διευθυντή, Προϊσταμένου Υπηρεσίας και Υποπροϊσταμένου Υπηρεσίας, αντίστοιχα. 

β. 'Oσοι έχουν βαθμό Τμηματάρχη Α', Τμηματάρχη Β', Υπαλλήλου Α' και Υπαλλήλου Β' και έχουν πτυχίο Α.Ε.Ι. εκ των αναφερομένων στην παράγραφο 1γ του άρθρου 18 του παρόντος Κανονισμού, εντάσσονται στο βαθμό του Τμηματάρχη. 

γ. 'Oσοι έχουν πτυχίο Τεχνολογικής Εκπαίδευσης εκ των αναφερομένων στην παράγραφο 1γ του άρθρου 18 του παρόντος Κανονισμού εντάσσονται: 

(1) 'Oσοι έχουν το βαθμό του Τμηματάρχη Α' και Τμηματάρχη Β' εντάσσονται στο βαθμό του Τμηματάρχη. 

(2) 'Oσοι έχουν το βαθμό του Υπαλλήλου Α', Υπαλλήλου Β', Υπαλλήλου Γ' και Υπαλλήλου Δ' εντάσσονται στο βαθμό του Υποτμηματάρχη. 

δ. 'Oσοι έχουν τίτλο σπουδών Δευτεροβάθμιας Εκπαίδευσης, όπως προσδιορίζεται στην παράγραφο 1γ του άρθρου 18 του παρόντος Κανονισμού, εντάσσονται: 

(1) 'Oσοι έχουν το βαθμό του Τμηματάρχη Α' και Τμηματάρχη Β' εντάσσονται στο βαθμό του Τμηματάρχη. 

(2) 'Oσοι έχουν το βαθμό του Υπαλλήλου Α' και Υπαλλήλου Β', εντάσσονται στο βαθμό του Υποτμηματάρχη. 

(3) 'Oσοι έχουν το βαθμό του Υπαλλήλου Γ' και Υπαλλήλου Δ', εντάσσονται στο βαθμό του Υπαλλήλου. 

ε. Το προσωπικό του Ειδικότερου Κλάδου Υπαλλήλων Εμπορικής Εκμεταλλεύσεως εντάσσεται στον Κλάδο Διοικητικών - Οικονομικών Υπαλλήλων, ανάλογα με τα τυπικά προσόντα και σε βαθμό αντίστοιχο του κατεχόμενου και με τους όρους και προϋποθέσεις που αναφέρονται παραπάνω και με αρχαιότητα την αρχαιότητα που κατέχει στο βαθμό αυτόν. Για την κατάταξη στην επετηρίδα θα ληφθεί υπόψη η αρχαιότητα στο βαθμό και σε περίπτωση που έχουν την ίδια αρχαιότητα στο βαθμό θα καταταγούν στο αριστερό των ομοιοβάθμων τους. 

6. Κλάδος Μεταφραστών. 

α. 'Oσοι έχουν βαθμό Μεταφραστή Προϊσταμένου και Μεταφραστή Υποπροϊσταμένου εντάσσονται στο βαθμό του Μεταφραστή Προϊσταμένου και Μεταφραστή Υποπροϊσταμένου, αντίστοιχα. 

β. 'Oσοι έχουν βαθμό Μεταφραστή Ι εντάσσονται στο βαθμό του Μεταφραστή Τμηματάρχη. 

γ. 'Oσοι έχουν βαθμό Μεταφραστή Α', Μεταφραστή Β' και Μεταφραστή Γ', εντάσσονται στο βαθμό του Μεταφραστή. 

7. Κλάδος Προσωπικού Πληροφορικής. 

Το προσωπικό του Κλάδου Χειριστών Ηλεκτρονικών Μηχανών εντάσσεται στον Κλάδο Προσωπικού Πληροφορικής, ως ακολούθως: 

α. 'Oσοι έχουν βαθμό Προϊσταμένου Μηχανογραφικού Κέντρου εντάσσονται στο βαθμό του Προϊσταμένου Πληροφορικής. 

β. 'Oσοι έχουν το βαθμό του Αναλυτή εντάσσονται στο βαθμό του Αναλυτή. 

γ. 'Oσοι έχουν το βαθμό του Προγραμματιστή Ηλεκτρονικών Μηχανών Α' και Προγραμματιστή Ηλεκτρονικών Μηχανών Β' εντάσσονται στο βαθμό του Προγραμματιστή Α' και Προγραμματιστή Β', αντίστοιχα. 

δ. 'Oσοι έχουν το βαθμό του Χειριστή Ηλεκτρονικών Μηχανών Α', Χειριστή Ηλεκτρονικών Μηχανών Β', Χειριστή Ηλεκτρονικών Μηχανών Γ', Χειριστή Ηλεκτρονικών Μηχανών Δ' εντάσσονται στο βαθμό του Τεχνικού Πληροφορικής. 

8. Κλάδος Χειριστών Μηχανών Εισόδου Πληροφοριών. 

Το προσωπικό του Κλάδου Χειριστών Διατρητικών Μηχανών εντάσσεται στον Κλάδο Χειριστών Μηχανών Εισόδου Πληροφοριών, ως ακολούθως: 

α. 'Oσοι έχουν το βαθμό του Προϊσταμένου Χειριστή Διατρητικών Μηχανών εντάσσονται στο βαθμό του Χειριστή Προϊσταμένου. 

β. 'Oσοι έχουν το βαθμό του Χειριστή Διατρητικών Μηχανών ΙΑ και Χειριστή Διατρητικών Μηχανών Ι εντάσσονται στο βαθμό του Χειριστή Τμηματάρχη. 

γ. 'Oσοι έχουν βαθμό Χειριστή Διατρητικών Μηχανών Α' και Χειριστή Διατρητικών Μηχανών Β' εντάσσονται στο βαθμό του Χειριστή Α'. 

δ. 'Oσοι έχουν βαθμό Χειριστή Διατρητικών Μηχανών Γ' και Χειριστή Διατρητικών Μηχανών Δ' εντάσσονται στο βαθμό του Χειριστή Β'. 

9. Κλάδος Ιατρών. 

α. 'Oσοι έχουν βαθμό Αρχιάτρου και Επιθεωρητή Ιατρού εντάσσονται στο βαθμό του Αρχιάτρου και Επιθεωρητή Ιατρού αντίστοιχα. 

β. 'Oσοι έχουν βαθμό Επίατρου, Ιατρού Α', Ιατρού Β', Ιατρού Γ' και Ιατρού Δ' εντάσσονται στο βαθμό του Ιατρού. 

10. Κλάδος Νοσοκόμων. 

α. 'Oσοι έχουν βαθμό Αρχινοσοκόμου εντάσσονται στο βαθμό του Προϊσταμένου Νοσοκόμου. 

β. 'Oσοι έχουν βαθμό Νοσοκόμου Ι εντάσσονται στο βαθμό του Νοσοκόμου Α'. 

γ. 'Oσοι έχουν βαθμό Νοσοκόμου Α' και Νοσοκόμου Β' εντάσσονται στο βαθμό του Νοσοκόμου Β'. 

11. Κλάδος Διαβιβαστών. 

α. 'Oσοι έχουν βαθμό Προϊσταμένου Γραφείου Διαβιβάσεων εντάσσονται στο βαθμό του Προϊσταμένου Διαβιβαστή. 

β. 'Oσοι έχουν βαθμό Διαβιβαστή Ι εντάσσονται στο βαθμό του Τμηματάρχη Διαβιβαστή. 

γ. 'Oσοι έχουν βαθμό Διαβιβαστή Α' και Διαβιβαστή Β' εντάσσονται στο βαθμό του Υποτμηματάρχη Διαβιβαστή. 

δ. 'Oσοι έχουν βαθμό Διαβιβαστή Γ' και Διαβιβαστή Δ' εντάσσονται στο βαθμό του Διαβιβαστή. 

12. Κλάδος Επιμελητών. 

Το προσωπικό του Κλάδου Κλητήρων εντάσσεται στον Κλάδο Επιμελητών, ως ακολούθως: 

α. 'Oσοι έχουν βαθμό Αρχικλητήρα Ι και Αρχικλητήρα εντάσσονται στο βαθμό του Αρχιεπιμελητή. 

β. 'Oσοι έχουν βαθμό Κλητήρα Α' και Κλητήρα Β' εντάσσονται στο βαθμό του Επιμελητή. 

13. Κλάδος Φυλάκων Εγκαταστάσεων. 

α. 'Oσοι έχουν βαθμό Αρχιφύλακα Εγκαταστάσεων Ι και Αρχιφύλακα Εγκαταστάσεων εντάσσονται στο βαθμό του Αρχιφύλακα. 

β. 'Oσοι έχουν βαθμό Φύλακα Εγκαταστάσεων Α' και Φύλακα Εγκαταστάσεων Β' εντάσσονται στο βαθμό του Φύλακα. 

14. Κλάδος Προσωπικού Ασφαλείας. 

Στον Κλάδο αυτόν θα ενταχθεί τυχόν έκτακτο Προσωπικό που έχει προσληφθεί κατά τις διατάξεις του ν. 1339/1983 και υπηρετεί κατά τη δημοσίευση του παρόντος Κανονισμού. Η ένταξη θα γίνει στον εισαγωγικό βαθμό του Κλάδου. 

15. Κλάδος Σταθμαρχών. 

α. 'Oσοι έχουν βαθμό Διευθυντή εντάσσονται στο βαθμό του Διευθυντή. 

  


 

  

Σελίδα 2161 

β. 'Oσοι έχουν βαθμό Αρχιεπιθεωρητή Εκμεταλλεύσεως και Επιθεωρητή Εκμεταλλεύσεως εντάσσονται στο βαθμό του Αρχιεπιθεωρητή Εκμεταλλεύσεως και Επιθεωρητή Εκμεταλλεύσεως, αντίστοιχα. 

γ. 'Oσοι έχουν το βαθμό του Σταθμάρχη Α' εντάσσονται στο βαθμό του Σταθμάρχη Α'. 

δ. 'Oσοι έχουν βαθμό Σταθμάρχη Β', Σταθμάρχη Γ', Σταθμάρχη Δ', Σταθμάρχη Ε' και Σταθμάρχη ΣΤ' εντάσσονται στο βαθμό του Σταθμάρχη Β'. 

16. Κλάδος Προσωπικού Ελιγμών. 

α. 'Oσοι έχουν βαθμό Αρχιελιγμοδηγού Ι και Αρχιελιγμοδηγού εντάσσονται στο βαθμό του Αρχιελιγμοδηγού. 

β. 'Oσοι έχουν βαθμό Ελιγμοδηγού εντάσσονται στο βαθμό του Ελιγμοδηγού. 

γ. 'Oσοι έχουν βαθμό Κλειδούχου Α' και Κλειδούχου Β' εντάσσονται στο βαθμό του Κλειδούχου. 

17. Κλάδος Προσωπικού Αποθηκών Σταθμών. 

α. 'Oσοι έχουν βαθμό Αρχιεπιστάτη Ι, Αρχιεπιστάτη και Επιστάτη εντάσσονται στο βαθμό του Επιστάτη. 

β. 'Oσοι έχουν βαθμό Ζυγιστή εντάσσονται στο βαθμό του Ζυγιστή. 

γ. 'Oσοι έχουν βαθμό Φορτωτή - Εργάτη Αποθηκών Α' και Φορτωτή - Εργάτη Αποθηκών Β' εντάσσονται στο βαθμό του Φορτωτή. 

δ. Το προσωπικό του Κλάδου Στασιαρχών εντάσσεται στον Κλάδο Προσωπικού Αποθηκών Σταθμών στο βαθμό του Ζυγιστή. 

18. Κλάδος Προσωπικού Αμαξοστοιχιών. 

α. 'Oσοι έχουν βαθμό Προϊσταμένου Κεντρικών Γραφείων Προσωπικού Αμαξοστοιχιών εντάσσονται στο βαθμό του Προϊσταμένου Γραφείου Προσωπικού Αμαξοστοιχιών. 

β. 'Oσοι έχουν βαθμό Αρχιελεγκτή και Ελεγκτή εντάσσονται στο βαθμό του Αρχιελεγκτή και Ελεγκτή, αντίστοιχα. 

γ. 'Oσοι έχουν βαθμό Προϊσταμένου Αμαξοστοιχιών Α' και Προϊσταμένου Αμαξοστοιχιών Β' εντάσσονται στο βαθμό του Προϊσταμένου Αμαξοστοιχιών. 

δ. 'Oσοι έχουν βαθμό Συνοδού Αμαξοστοιχιών Α', Συνοδού Αμαξοστοιχιών Β' και Τροχοπεδητή εντάσσονται στο βαθμό του Συνοδού Αμαξοστοιχιών. 

19. Κλάδος Προσωπικού 'Eλξης. 

Το προσωπικό του Κλάδου Προσωπικού Μηχανοστασίων εντάσσεται στον Κλάδο Προσωπικού 'Eλξης, ως ακολούθως: 

α. 'Oσοι έχουν το βαθμό του Μηχανοστασιάρχη Α' και Μηχανοστασιάρχη Β' εντάσσονται στο βαθμό του Μηχανοστασιάρχη 'Eλξης. 

β. 'Oσοι έχουν το βαθμό του Μηχανοδηγού Α' και Μηχανοδηγού Β' εντάσσονται στο βαθμό του Μηχανοδηγού. 

γ. 'Oσοι έχουν το βαθμό του Θερμαστή ή Βοηθού Μηχανοδηγού Α' και Θερμαστή ή Βοηθού Μηχανοδηγού Β' εντάσσονται στο βαθμό του Βοηθού Μηχανοδηγού Α' και Βοηθού Μηχανοδηγού Β', αντίστοιχα. 

20. Κλάδος Τεχνιτών Μηχανοστασίων - Εργοστασίων. 

α. Το προσωπικό των ειδικότερων Κλάδων Τεχνιτών Εφαρμοστών, Τεχνιτών λοιπών ειδικοτήτων του Κλάδου Τεχνιτών Μηχανοστασίων - Εργοστασίων εντάσσεται στους αντίστοιχους ειδικότερους Κλάδους Τεχνιτών Εφαρμοστών, Τεχνιτών Λοιπών Ειδικοτήτων και στην αντίστοιχη ειδικότητα, ως ακολούθως: 

(1) 'Oσοι έχουν βαθμό Εργοστασιάρχη και Υπεργοστασιάρχη, εντάσσονται στο βαθμό του Προϊσταμένου. 

(2) 'Oσοι έχουν βαθμό Εργοδηγού εντάσσονται στο βαθμό του Εργοδηγού. 

(3) 'Oσοι έχουν βαθμό Αρχιτεχνίτη Ι, Αρχιτεχνίτη εντάσσονται στο βαθμό του Αρχιτεχνίτη. 

(4) 'Oσοι έχουν βαθμό Τεχνίτη Α', Τεχνίτη Β', Τεχνίτη Γ' εντάσσονται στο βαθμό του Τεχνίτη. 

β. Το προσωπικό του Κλάδου Σημειωτών εντάσσεται στον Κλάδο Τεχνιτών Μηχανοστασίων - Εργοστασίων και στον Ειδικότερο Κλάδο Λοιπών Ειδικοτήτων, δημιουργουμένης ειδικότητας Σημειωτή, κατά τις διατάξεις του Υπηρεσιακού Οργανισμού, ως ακολούθως: 

(1) 'Oσοι έχουν βαθμό Σημειωτή Ι εντάσσονται στο βαθμό του Αρχιτεχνίτη. 

(2) 'Oσοι έχουν βαθμό Σημειωτή Α' και Σημειωτή Β' εντάσσονται στο βαθμό του Τεχνίτη. 

γ. Το προσωπικό του Κλάδου Απολυμαντών εντάσσεται στον Κλάδο Τεχνιτών Μηχανοστασίων - Εργοστασίων και στον Ειδικότερο Κλάδο λοιπών Ειδικοτήτων, δημιουργουμένης ειδικότητας Απολυμαντή, κατά τις διατάξεις του Υπηρεσιακού Οργανισμού, ως ακολούθως: 

(1) 'Oσοι έχουν βαθμό Αρχιτεχνίτη - Απολυμαντή εντάσσονται στο βαθμό του Αρχιτεχνίτη. 

(2) 'Oσοι έχουν βαθμό Τεχνίτη - Απολυμαντή Α', Τεχνίτη - Απολυμαντή Β', Τεχνίτη - Απολυμαντή Γ' και Eργάτη - Απολυμαντή εντάσσονται στο βαθμό του Τεχνίτη. 

δ. Tο προσωπικό του Κλάδου Τεχνιτών Αποθηκών Υλικού εντάσσεται στον Κλάδο Τεχνιτών Μηχανοστασίων - Εργοστασίων και σε έναν από τους Ειδικότερους Κλάδους Τεχνιτών Εφαρμοστών ή λοιπών Ειδικοτήτων και ανάλογα με τα τυπικά του προσόντα, ως ακολούθως: 

(1) 'Oσοι έχουν βαθμό Εργοδηγού Αποθηκών Υλικού εντάσσονται στο βαθμό του Εργοδηγού. 

(2) 'Oσοι έχουν βαθμό Αρχιτεχνίτη Αποθηκών Υλικού εντάσσονται στο βαθμό του Αρχιτεχνίτη. 

(3) 'Oσοι έχουν βαθμό Τεχνίτη Αποθηκών Υλικού Α', Τεχνίτη Αποθηκών Υλικού Β' και Τεχνίτη Αποθηκών Υλικού Γ' εντάσσονται στο βαθμό του Τεχνίτη. 

21. Κλάδος Τεχνιτών Ηλεκτρολόγων - Ηλεκτρονικών. 

Το προσωπικό των Ειδικότερων Κλάδων Τεχνιτών Ηλεκτρολόγων Μηχανοστασίων - Εργοστασίων, Τεχνιτών Ηλεκτρολόγων Εναέριων και Υπογείων Δικτύων, Τεχνιτών Ηλεκτρολόγων Ηλεκτρικών Εγκαταστάσεων και Υποσταθμών, Τεχνιτών Ηλεκτρολόγων - Ηλεκτρονικών Τμήματος Ηλεκτρικών Εγκαταστάσεων και Τεχνιτών Ηλεκτρονικών Μηχανοστασίων - Εργοστασίων του Κλάδου Τεχνιτών Ηλεκτρολόγων Ηλεκτρονικών εντάσσεται στους αντίστοιχους ειδικότερους Κλάδους Τεχνιτών Ηλεκτρολόγων Μηχανοστασίων - Εργοστασίων, Τεχνιτών Ηλεκτρολόγων Εναερίων και Υπογείων Δικτύων, Τεχνιτών Ηλεκτρολόγων Ηλεκτρικών Εγκαταστάσεων και Υποσταθμών, Τεχνιτών Ηλεκτρολόγων - Ηλεκτρονικών Τμήματος Ηλεκτρικών Εγκαταστάσεων, Τεχνιτών Ηλεκτρονικών Μηχανοστασίων -Εργοστασίων του Κλάδου Τεχνιτών Ηλεκτρολόγων Ηλεκτρονικών, ως ακολούθως: 

α. 'Oσοι έχουν βαθμό Εργοστασιάρχη και Υπεργοστασιάρχη, εντάσσονται στο βαθμό του Προϊσταμένου. 

β. 'Oσοι έχουν βαθμό Εργοδηγού εντάσσονται στο βαθμό του Εργοδηγού. 

γ. 'Oσοι έχουν βαθμό Αρχιτεχνίτη Ι και Αρχιτεχνίτη εντάσσονται στο βαθμό του Αρχιτεχνίτη. 

δ. 'Oσοι έχουν βαθμό Τεχνίτη Α', Τεχνίτη Β' και Τεχνίτη Γ' εντάσσονται στο βαθμό του Τεχνίτη. 

22. Κλάδος Οδηγών Αυτοκινήτων. 

α. 'Oσοι έχουν βαθμό Αμαξοστασιάρχη Ι και Αμαξοστασιάρχη εντάσσονται στο βαθμό του Αμαξοστασιάρχη. 

β. 'Oσοι έχουν βαθμό Οδηγού Αυτοκινήτων Α', Οδηγού Αυτοκινήτων Β' και Οδηγού Αυτοκινήτων Γ' εντάσσονται στο βαθμό του Οδηγού Αυτοκινήτων. 

23. Κλάδος Εργατών Μηχανοστασίων - Εργοστασίων και Αποθηκών Υλικού. 

α. Το προσωπικό του Κλάδου Εργατών Μηχανοστασίων - Εργοστασίων εντάσσεται στον Κλάδο Εργατών Μηχανοστασίων - Εργοστασίων και Αποθηκών Υλικού, ως ακολούθως: 

(1) 'Oσοι έχουν βαθμό Αρχιεργάτη Ι, Αρχιεργάτη και Υπαρχιεργάτη εντάσσονται στο βαθμό του Αρχιεργάτη. 

(2) 'Oσοι έχουν βαθμό Εργάτη Α', Εργάτη Β' εντάσσονται στο βαθμό του Εργάτη. 

β. Το προσωπικό του Κλάδου Εργατών Αποθηκών Υλικού εντάσσεται στον Κλάδο Εργατών Μηχανοστασίων - Εργοστασίων και Αποθηκών Υλικού, ως ακολούθως: 

(1) 'Oσοι έχουν βαθμό Αρχιεργάτη Αποθηκών Υλικού Ι και Υπαρχιεργάτη Αποθηκών Υλικού εντάσσονται στο βαθμό του Αρχιεργάτη. 

(2) 'Oσοι έχουν βαθμό Εργάτη Αποθηκών Υλικού Α' 

  


 

  

Σελίδα 2162 

και Εργάτη Αποθηκών Υλικού Β' εντάσσονται στο βαθμό του Εργάτη. 

24. Κλάδος Προσωπικού Συντήρησης Γραμμής. 

α. 'Oσοι έχουν βαθμό Εργοδηγού Γραμμής Ι και Εργοδηγού Γραμμής εντάσσονται στο βαθμό του Εργοδηγού Γραμμής. 

β. 'Oσοι έχουν βαθμό Αρχιεργάτη Γραμμής εντάσσονται στο βαθμό του Αρχιτεχνίτη Γραμμής. 

γ. 'Oσοι έχουν βαθμό Υπαρχιεργάτη Γραμμής εντάσσονται στο βαθμό του Τεχνίτη Γραμμής. 

δ. 'Oσοι έχουν βαθμό Εργάτη Γραμμής Α' και Εργάτη Γραμμής Β' εντάσσονται στο βαθμό του Εργάτη Γραμμής. 

ε. Το προσωπικό του Κλάδου Φυλάκων Γραμμής εντάσσεται στον Κλάδο Προσωπικού Συντήρησης Γραμμής με βαθμό Εργάτη Γραμμής. 

στ. Το προσωπικό του Κλάδου Φυλάκων Ισόπεδων Διαβάσεων εντάσσεται στον Κλάδο Προσωπικού Συντήρησης Γραμμής με βαθμό Εργάτη Γραμμής. 

25. Κλάδος Τεχνιτών Γραμμής. 

Το προσωπικό των Ειδικότερων Κλάδων Τεχνιτών Μεταλλικών 'Eργων και Τεχνιτών Τεχνικών Συνεργείων του Κλάδου Τεχνιτών Γραμμής εντάσσεται στους αντίστοιχους Ειδικότερους Κλάδους Τεχνιτών Μεταλλικών 'Eργων και Τεχνιτών Τεχνικών Συνεργείων και στην αντίστοιχη ειδικότητα, ως ακολούθως: 

α. 'Oσοι έχουν βαθμό Εργοστασιάρχη και Υπεργοστασιάρχη εντάσσονται στο βαθμό του Προϊσταμένου. 

β. 'Oσοι έχουν βαθμό Εργοδηγού εντάσσονται στο βαθμό του Εργοδηγού. 

γ. 'Oσοι έχουν βαθμό Αρχιτεχνίτη Ι και Αρχιτεχνίτη εντάσσονται στο βαθμό του Αρχιτεχνίτη. 

δ. 'Oσοι έχουν βαθμό Τεχνίτη Α', Τεχνίτη Β' και Τεχνίτη Γ' εντάσσονται στο βαθμό του Τεχνίτη. 

26. Κλάδος Χειριστών Μηχανημάτων Γραμμής και 'Eργων. 

α. Οι οργανικές θέσεις του κλάδου αυτού καλύπτονται: 

(1) Με ένταξη προσωπικού του Ειδικότερου Κλάδου Χειριστών Μηχανημάτων Γραμμής του Κλάδου Τεχνιτών Γραμμής. 

(2) Με μετάταξη μόνιμου προσωπικού, οποιουδήποτε κλάδου και βαθμού που υπηρετεί κατά την έναρξη ισχύος του παρόντος Κανονισμού. 

(3) Με ένταξη έκτακτου προσωπικού με σύμβαση αορίστου χρόνου κατά τις διατάξεις του παρόντος Κανονισμού. 

β. Τα της προσκλήσεως των ενδιαφερομένων και της προθεσμίας για υποβολή αιτήσεων καθορίζονται με απόφαση του Διευθύνοντος Συμβούλου. 

γ. Επί των αιτήσεων που θα υποβληθούν θα αποφασίζει ο Διευθύνων Σύμβουλος εν όψει των υπηρεσιακών αναγκών και της καταλληλότητας εν γένει του καθενός από τους αιτούντες, λαμβανομένων ιδιαίτερα υπόψη του χρόνου υπηρεσίας άσκησης καθηκόντων, κατά το παρελθόν, Χειριστού Μηχανημάτων Γραμμής και 'Eργων. 

δ. Οι κατ' αυτόν τον τρόπο μετατασσόμενοι και εντασσόμενοι, και με την επιφύλαξη της σχετικής με τον κλάδο αυτόν διάταξης του άρθρου 28 του παρόντος Κανονισμού, κατατάσσονται, με απόφαση του Διευθύνοντος Συμβούλου στο βαθμό που προσήκει, ανάλογα με τα έτη σιδηροδρομικής υπηρεσίας αυτών, τα κεκτημένα από αυτούς τυπικά και ουσιαστικά προσόντα και καταβαλλόμενες αποδοχές, επιτρεπομένης της ένταξης και μετατάξεως σε βαθμό ανώτερο του εισαγωγικού που καθορίζεται για τον κλάδο αυτόν. 

ε. Η μεταξύ τους σειρά αρχαιότητας θα καθοριστεί με απόφαση του Διευθύνοντος Συμβούλου, ανάλογα με το χρόνο άσκησης καθηκόντων Χειριστών Μηχανημάτων Γραμμής και 'Eργων. 

στ. Σε όσες περιπτώσεις προκύψουν αποδοχές μικρότερες των προ της εντάξεως λαμβανομένων, οι κατά την παράγραφο αυτή καταλαβόντες θέσεις του κλάδου αυτού διατηρούν προσωρινά τις μεγαλύτερες αποδοχές που ελάμβαναν μέχρι της καλύψεώς των με οποιονδήποτε τρόπο. 

27. Κλάδος Διαχειριστών Υλικού. 

α. 'Oσοι έχουν βαθμό Διαχειριστή Υλικού Ι, Διαχειριστή Υλικού Α' και Διαχειριστή Υλικού Β' εντάσσονται στο βαθμό του Διαχειριστή. 

β. 'Oσοι έχουν βαθμό Βοηθού Διαχειριστή Υλικού Α', Βοηθού Διαχειριστή Υλικού Β', Βοηθού Διαχειριστή Υλικού Γ' εντάσσονται στο βαθμό του Βοηθού Διαχειριστή Υλικού. 

28. Οι κατά το χρόνο έναρξης ισχύος του παρόντος Κανονισμού ισχύουσες διατάξεις για συμμετοχή του προσωπικού σε εξετάσεις εξακολουθούν να ισχύουν, κατά το μέρος που δεν τροποποιούνται με τις διατάξεις του Κανονισμού αυτού. 

Ειδικότερα οι διατάξεις που προέβλεπαν εξετάσεις για την προαγωγή στο βαθμό του Υπαρχιεργάτη Γραμμής, από την έναρξη ισχύος του παρόντος Κανονισμού ισχύουν για την προαγωγή στο βαθμό του Τεχνίτη Γραμμής του Κλάδου Προσωπικού Συντήρησης Γραμμής και μέχρις ότου θεσπιστούν νέες ειδικότερες διατάξεις. 

29. Οι Φύλακες Ισόπεδων Διαβάσεων και Φύλακες Γραμμής που εντάσσονται κατά τις διατάξεις του παρόντος Κανονισμού στο βαθμό του Εργάτη Γραμμής του Κλάδου Προσωπικού Συντήρησης Γραμμής θα εξακολουθήσουν, εφόσον το επιθυμούν να ασκούν τα καθήκοντα αυτά και μετά την ένταξή τους στο νέο κλάδο, κατόπιν υποβολής δήλωσης, μη ανακαλούμενης μέσα σε προθεσμία 2 μηνών από την έναρξη ισχύος του παρόντος. 

'Aρθρο 159

Αρχαιότητα εντασσομένου

1. Η κατάταξη στην επετηρίδα των εντασσομένων σε κάθε βαθμό κατά τις διατάξεις του άρθρου 158 του παρόντος Κανονισμού ενεργείται με απόφαση του Διευθύνοντος Συμβούλου, με παραφύλαξη της υφιστάμενης στην επετηρίδα του κατεχόμενου κατά την ένταξη βαθμού, μεταξύ τους σειράς. 

2. Για την κατάταξη στην επετηρίδα προσωπικού περισσότερων του ενός βαθμών του αυτού κλάδου που εντάσσεται στον ίδιο, κατά τις διατάξεις του άρθρου 158 του παρόντος Κανονισμού, βαθμό λαμβάνεται υπόψη η αρχαιότητα στο βαθμό που κατείχε πριν την ένταξη και προηγείται πάντοτε το προσωπικό που έχει το μεγαλύτερο βαθμό, ώστε ο πρώτος στην επετηρίδα του αμέσως κατώτερου βαθμού να έπεται του τελευταίου στην επετηρίδα του προηγούμενου βαθμού και με αρχαιότητα την αρχαιότητα του τελευταίου του προηγούμενου βαθμού. Την ίδια αρχαιότητα θα έχουν και όλοι οι επόμενοι του πρώτου. Η διαδικασία αυτή θα ακολουθηθεί για όλους τους εντασσόμενους και μέχρι του τελευταίου εντασσόμενου και χωρίς να αλλάζει η κατά το χρόνο ένταξης μεταξύ τους σειρά. 

3. Για την κατάταξη στην επετηρίδα σε έναν κλάδο ή ειδικότερο κλάδο ή ειδικότητα προσωπικού που προέρχεται από άλλους κλάδους, λαμβάνεται υπόψη ως ημερομηνία αρχαιότητας, η αρχαιότητα που είχε στο βαθμό του κλάδου από τον οποίο προέρχεται και κατατάσσεται σε κάθε περίπτωση στο αριστερό των ομοιοβάθμων του. 

4. Για την κατάταξη προσωπικού σε νέες ειδικότητες θα λαμβάνεται υπόψη η σειρά που είχαν στους βαθμούς που κατείχαν πριν την ένταξη, εφαρμοζομένων αναλόγως των διατάξεων των προηγούμενων παραγράφων του παρόντος άρθρου. 

5. Οι ειδικότεροι όροι και προϋποθέσεις εφαρμογής του άρθρου αυτού θα καθορισθούν με απόφαση του Διευθύνοντος Συμβούλου. 

'Aρθρο 160

'Eνταξη προσωπικού με μετάταξη

1. Προσωπικό που δεν θα ενταχθεί σε θέση που προβλέπεται από τον Υπηρεσιακό Οργανισμό και θα παραμείνει στην Υπηρεσία μπορεί να μεταταγεί με αίτησή του σε θέσεις άλλων κλάδων, ειδικότερων κλάδων και ειδικοτήτων. Ο αιτών θα πρέπει να κατέχει, κατά το χρόνο υποβολής της αίτησης για μετάταξη, τα ουσιαστικά και τυπικά προσόντα του κλάδου, ειδικότερου κλάδου και ειδικότητας που ζητεί τη μετάταξη πλην της ηλικίας. 

2. Τα της προσκλήσεως των ενδιαφερομένων και της 



 

  

Σελίδα 2163 

προθεσμίας για υποβολή αιτήσεων καθορίζονται με απόφαση του Διευθύνοντος Συμβούλου. 

3. Επί των αιτήσεων που θα υποβληθούν θα αποφασίζει ο Διευθύνων Σύμβουλος εν όψει των υπηρεσιακών αναγκών και της καταλληλότητας εν γένει του καθενός από τους αιτούντες, λαμβανομένων υπόψη ιδιαίτερα του χρόνου ασκήσεως καθηκόντων κατά το παρελθόν του κλάδου, του ειδικότερου κλάδου και ειδικότητας που θα μεταταγεί. 

4. Οι κατ' αυτόν τον τρόπο μετατασσόμενοι θα καταταγούν από την ημερομηνία της περί μετάταξης απόφασης του Διευθύνοντος Συμβούλου στον κατά την κρίση αυτού βαθμό τον οποίο φέρει ο τελευταίος στο κλάδο μόνιμος και στο αριστερό των ομοιοβάθμων. Στην περί μετάταξης απόφαση θα καθορίζεται και η μεταξύ τους σειρά. 

5. Σε όσες περιπτώσεις προκύψουν αποδοχές μικρότερες των προ της εντάξεως λαμβανομένων, οι κατά την παράγραφο αυτήν εντασσόμενοι διατηρούν προσωρινά τις μεγαλύτερες αποδοχές που ελάμβαναν μέχρι της καλύψεώς των, με οποιονδήποτε τρόπο. 

6. Οι διατάξεις του Κανονισμού αυτού ισχύουν κατ' αναλογία και για την εφαρμογή του παρόντος άρθρου. 

'Aρθρο 161

Υπολογισμός του προς προαγωγή χρόνου

1. Με την επιφύλαξη των σχετικών περί προαγωγών διατάξεων του παρόντος Κανονισμού, και των λοιπών διατάξεων περί ουσιαστικών και τυπικών προσόντων για προαγωγή, ο υπολογισμός του απαιτούμενου προς προαγωγή χρόνου του εντασσόμενου κατά τις διατάξεις του παρόντος Κανονισμού προσωπικού θα γίνεται ως εξής: 

α. Για το εντασσόμενο σε εισαγωγικό βαθμό προσωπικό για προαγωγή στον αμέσως ανώτερο του εισαγωγικού βαθμό θα υπολογίζεται όλος ο χρόνος της πραγματικής σιδηροδρομικής υπηρεσίας που διανύθηκε στον κλάδο αυτόν και ανεξάρτητα σε ποιο βαθμό διανύθηκε αυτή. 

β. Σε κάθε άλλη περίπτωση προαγωγής στους λοιπούς βαθμούς θα λαμβάνεται υπόψη η ημερομηνία αρχαιότητας στο βαθμό με την οποία θα ενταχθεί και θα καταταγεί στην επετηρίδα. 

2. Οι ειδικές διατάξεις για προαγωγή κατόπιν εξετάσεων ισχύουν σε κάθε περίπτωση. 

'Aρθρο 162

Πειθαρχικά αδικήματα πριν τον παρόντα

Γενικό Κανονισμό

1. Πειθαρχικά αδικήματα που διαπράχθηκαν πριν την εφαρμογή του παρόντος Κανονισμού και δεν έχουν ακόμη οριστικά εκδικαστεί, διέπονται ως προς τις ουσιαστικές διατάξεις από τον προϊσχύσαντα Γενικό Κανονισμό, εφόσον οι διατάξεις του παρόντος δεν είναι ευνοϊκότερες, ενώ ως προς τις διαδικαστικές και με την επιφύλαξη του άρθρου 144 από τον παρόντα Κανονισμό. 

Οι πράξεις που προηγήθηκαν της πειθαρχικής διαδικασίας έχουν την ίδια και με τις προϊσχύσασες διατάξεις ισχύ. 

2. Πειθαρχικές αποφάσεις που εκδόθηκαν πριν από την ισχύ του παρόντος εκτελούνται σύμφωνα με τα οριζόμενα στον παρόντα Κανονισμό. 

3. Στην παραγραφή των πειθαρχικών αδικημάτων σύμφωνα με τις διατάξεις του παρόντος Κανονισμού υπόκεινται και αυτά που διαπράχθηκαν πριν από την έναρξη ισχύος αυτού, αρχομένου του χρόνου προς παραγραφή από την έναρξη ισχύος του παρόντος. 

'Aρθρο 163

Ρύθμιση θεμάτων

1. Οι κρίσεις του προσωπικού από τα αρμόδια Συμβούλια προαγωγών για προαγωγές θα λάβουν χώρα αμέσως μετά την ισχύ των σχετικών διατάξεων του νέου Υπηρεσιακού Οργανισμού και σύμφωνα με τις καθοριζόμενες σε αυτόν θέσεις, σε συνδυασμό με τις διατάξεις του παρόντος Κανονισμού. Για τις κρίσεις από την έναρξη ισχύος του παρόντος Κανονισμού θα λαμβάνονται υπόψη μόνο τα φύλλα ποιότητας που θα συνταχθούν με βάση τις διατάξεις του Κανονισμού αυτού. 

2. Οι ανάγκες της φύλαξης των Ισόπεδων Διαβάσεων θα καλύπτονται από Εργάτες Γραμμής μετά από την απαιτούμενη εκπαίδευση. 

3. Οι ανάγκες σε Φύλακες Γραμμής θα καλύπτονται από μόνιμους Εργάτες Γραμμής μετά από την απαιτούμενη εκπαίδευση. 

'Aρθρο 164

Μισθολογική διαφοροποίηση

Τα κατά κλάδους απαιτούμενα για την πρόσληψη ειδικά προσόντα κατά το άρθρο 18 του Κανονισμού αυτού σε καμιά περίπτωση δεν αποτελούν κριτήριο για μισθολογικές διαφοροποιήσεις είτε μεταξύ των κλάδων ή ειδικότερων κλάδων και ειδικοτήτων είτε μεταξύ του προσωπικού του αυτού κλάδου, ούτε δύνανται να αποτελέσουν κριτήριο για τη μισθολογική αναβάθμιση όλου του προσωπικού του αυτού κλάδου. Σε κάθε περίπτωση τυχόν θέματα που θα ανακύψουν κατά την εφαρμογή του παρόντος άρθρου θα επιλυθούν αμετάκλητα με απόφαση του Διοικητικού Συμβουλίου. 

'Aρθρο 165

Θέματα σχετικά με την οργανωτική δομή ή τον Υπηρεσιακό Οργανισμό του ΟΣΕ ρυθμίζονται με αποφάσεις του Υπουργού Μεταφορών και Επικοινωνιών μετά από πρόταση του Διοικητικού Συμβουλίου του ΟΣΕ. 

ΤΡΙΤΟ ΜΕΡΟΣ

'Aρθρο 14

Κύρωση Κανονισμού Ωρών Εργασίας

και Ανάπαυσης Προσωπικού ΟΣΕ

Κυρώνεται ο Κανονισμός Ωρών Εργασίας και Ανάπαυσης Προσωπικού του ΟΣΕ ως εξής: 

ΚΑΝΟΝΙΣΜΟΣ ΩΡΩΝ ΕΡΓΑΣΙΑΣ ΚΑΙ ΑΝΑΠΑΥΣΗΣ ΠΡΟΣΩΠΙΚΟΥ ΟΣΕ (ΚΩΕΑΠ)

'Aρθρο 1

Αντικείμενο του Κανονισμού

1. Με τον Κανονισμό Ωρών Εργασίας και Ανάπαυσης του Προσωπικού (ΚΩΕΑΠ), καθορίζονται, κατά παρέκκλιση των γενικών διατάξεων που ισχύουν, οι ώρες εργασίας και οι ημέρες ανάπαυσης του προσωπικού του ΟΣΕ, η διάρκεια των διακοπών ή διαλειμμάτων, το μεγαλύτερο χρονικό διάστημα μέχρι το οποίο μπορεί να φθάνει διακεκομμένη η ημερήσια εργασία, καθώς και η διάρκεια της ημερήσιας και της εβδομαδιαίας εργασίας. 

2. Οι διατάξεις του υπόψη Κανονισμού εφαρμόζονται στο τακτικό προσωπικό του ΟΣΕ (μόνιμο και δόκιμο), καθώς και στο κάθε μορφής έκτακτο προσωπικό του, εφόσον στην ατομική σύμβαση εργασίας δεν καθορίζεται διαφορετικά και με την επιφύλαξη των σχετικών διατάξεων του Γενικού Κανονισμού Προσωπικού ΟΣΕ. 

3. Το αποσπασμένο προσωπικό του ΟΣΕ (τακτικό και έκτακτο) στις θυγατρικές εταιρείες του Οργανισμού διέπεται από τις διατάξεις του παρόντος Κανονισμού. 

'Aρθρο 2

'Eννοιες - Γενικές Διατάξεις

1. Οι όροι που αναφέρονται στον παρόντα Κανονισμό σημαίνουν: 

α. Προσωπικό: Το μόνιμο, το δόκιμο και το κάθε μορφής έκτακτο προσωπικό του ΟΣΕ. 

  


 

  

Σελίδα 2164 

β. Ημερήσια Εργασία: Το χρονικό διάστημα στο οποίο εκτείνεται με διαλείμματα ή όχι, η εργασία της καθεμιάς ημέρας. 

γ. Κανονική Ημερήσια Εργασία: Η διάρκεια της ημερήσιας εργασίας, η οποία καθορίζεται από το πηλίκο που θα προκύψει από τη διαίρεση του αριθμού των ωρών της εβδομαδιαίας εργασίας δια του αριθμού των εργάσιμων ημερών μιας ολόκληρης εβδομάδας που δεν περιλαμβάνει αργίες. 

δ. Μέγιστη Ημερήσια Εργασία: Το ανώτατο επιτρεπόμενο όριο της ημερήσιας εργασίας. 

ε. Διορία: Το ανώτατο χρονικό διάστημα στο οποίο επιτρέπεται να επεκταθεί με τα διαλείμματα η ημερήσια εργασία. 

στ. Διάλειμμα: Το ενδιάμεσο χρονικό διάστημα παύσης της ημερήσιας εργασίας. 

ζ. Διακοπή: Το χρονικό διάστημα από τη λήξη της ημερήσιας εργασίας του προσωπικού μέχρι την έναρξη από αυτό της επόμενης ημερήσιας εργασίας του, κατά το οποίο το προσωπικό μπορεί να απομακρυνθεί από την έδρα του. 

η. Ανάπαυση: Διακοπή εργασίας τουλάχιστον 24 ωρών, κατά την οποία το προσωπικό μπορεί να απομακρυνθεί από την έδρα του. 

θ. Επιφυλακή: Η παραμονή του προσωπικού σε μια καθορισμένη θέση με την υποχρέωση να εκτελεί, κατά τη διάρκειά της, διάφορες εργασίες που να έχουν κάποια σχέση με την ιδιότητά του, ώσπου να διαταχθεί να αναλάβει κανονική υπηρεσία. 

ι. Εφεδρεία: Η παραμονή του προσωπικού στην καθορισμένη θέση χωρίς άλλη υποχρέωση μέχρις ότου αναλάβει υπηρεσία, όταν διαταχθεί. 

ια. Νυχτερινές ώρες: Οι ώρες που περιλαμβάνονται μεταξύ 22ης και 6ης ώρας. 

ιβ. Συμπληρωματικές ώρες: Οι ώρες που πραγματοποιούνται πέρα από το χρόνο της κανονικής ημερήσιας εργασίας, όπως αυτή καθορίζεται στο άρθρο 5 του παρόντος Κανονισμού. 

ιγ. Επίκουρος: Ο υπάλληλος που έχει διατεθεί, στην έδρα του ή έξω από αυτήν για την κάλυψη οποιασδήποτε έκτακτης υπηρεσιακής ανάγκης ή για την αντικατάσταση απόντων και γενικά του προσωπικού που για οποιονδήποτε λόγο δεν μπορεί να προσέλθει στην εργασία του. 

2. Το προσωπικό προσφέρει την εργασία του στον ΟΣΕ όλες τις ημέρες. 

3. Το προσωπικό δεν προσφέρει εργασία κατά τις ημέρες που δεν είναι εργάσιμες, με την επιφύλαξη πάντοτε των διατάξεων του άρθρου 8 του παρόντος Κανονισμού. 

Τέτοιες ημέρες είναι: 

α. Οι ημέρες ανάπαυσης του προσωπικού. 

β. Οι ημέρες γενικής αργίας. 

'Aρθρο 3

Μειωμένη ημερήσια απασχόληση

Αν κατά τις ημέρες εργασίας υπάρξει περίπτωση εορτασμού εθνικού ή θρησκευτικού γεγονότος πανελλήνιας σημασίας, με έγκριση του Διευθύνοντος Συμβούλου του ΟΣΕ μπορεί να διακόπτεται για ορισμένο χρονικό διάστημα η εργασία του προσωπικού για να δίδεται σε αυτό η δυνατότητα να συμμετάσχει στις εκδηλώσεις που θα οργανώνονται με την ευκαιρία των γεγονότων αυτών, και η παραπάνω συμμετοχή θα θεωρείται σαν εκπλήρωση υπηρεσιακού καθήκοντος. 

Στην περίπτωση αυτήν, όσοι από το προσωπικό, λόγω της ιδιομορφίας της προσφερόμενης από αυτούς εργασίας, εργασθούν κανονικά, δεν αποκτούν κανένα δικαίωμα ιδιαίτερης αμοιβής για την απασχόλησή τους κατά τη διάρκεια της διακοπής ή για παροχή μειωμένης εργασίας κάποια άλλη ημέρα. 

'Aρθρο 4

Ημέρες ανάπαυσης και γενικής αργίας

1. Ημέρες ανάπαυσης είναι οι Κυριακές και τα Σάββατα ή οι ημέρες της εβδομάδας που τις αντικαθιστούν. 

2. Ως ημέρες γενικής αργίας ορίζονται: 

α. Η Πρωτοχρονιά 

β. Τα Θεοφάνεια 

γ. Η Καθαρή Δευτέρα 

δ. Η 25η Μαρτίου 

ε. Η Μεγάλη Παρασκευή 

στ. Το Μεγάλο Σάββατο 

ζ. Η Δευτέρα του Πάσχα 

η. Η Πρωτομαγιά 

θ. Του Αγίου Πνεύματος 

ι. Της Κοίμησης της Θεοτόκου (15 Αυγούστου) 

ια. Η 28η Οκτωβρίου 

ιβ. Τα Χριστούγεννα 

ιγ. Η επόμενη ημέρα των Χριστουγέννων. 

'Aρθρο 5

Διάρκεια της εργασίας

1. Οι ώρες εργασίας του προσωπικού για τη διάρκεια εβδομάδας κανονικής εργασίας ορίζονται με κοινή απόφαση των Υπουργών Μεταφορών και Επικοινωνιών και Εργασίας, ύστερα από προτάσεις του Διοικητικού Συμβουλίου του ΟΣΕ, οι οποίες δεν πρέπει να υπερβαίνουν τα παρακάτω όρια: 

α. Για το προσωπικό των Κλάδων της Εσωτερικής Υπηρεσίας, αυτές που κάθε φορά καθορίζονται για τους υπαλλήλους των Δημοσίων Υπηρεσιών. 

β. Για το προσωπικό των Κλάδων της Εξωτερικής Υπηρεσίας, αυτές που κάθε φορά καθορίζονται από την Εθνική Γενική Συλλογική Σύμβαση Εργασίας. 

2. Προσωπικό που απασχολείται με κανονικό ωράριο σε έργα διαφορετικά από εκείνα της κατηγορίας, του κλάδου ή της ειδικότητας στην οποία ανήκει, ακολουθεί το ωράριο εργασίας του προσωπικού της κατηγορίας, του κλάδου ή της ειδικότητας, της οποίας το έργο εκτελεί. 

3. Υπάλληλοι του ΟΣΕ, μητέρες βρεφών, μπορούν, με επιλογή τους είτε να προσέρχονται αργότερα στην εργασία είτε να αποχωρούν νωρίτερα από αυτήν κατά δύο ώρες συνολικά κάθε ημέρα, εφόσον έχουν παιδιά ηλικίας μέχρι δύο ετών ή όταν πρόκειται για δίδυμα μέχρι τεσσάρων ετών και κατά μία ώρα, όταν πρόκειται για παιδιά ηλικίας από δύο μέχρι τεσσάρων ετών. 

Η ίδια διευκόλυνση παρέχεται και κατά τις ημέρες γενικής αργίας που θα παρασχεθεί εργασία. 

Η παραπάνω επιλογή γίνεται μία μόνο φορά με δήλωση της μητέρας και μόνο στην περίπτωση που υπάρχει σοβαρός λόγος επιτρέπεται νέα επιλογή. 

Τα παραπάνω εφαρμόζονται ανάλογα και για τις από υιοθεσίες μητέρες βρεφών και για τους άντρες που είναι χήροι και έχουν παιδιά με τις παραπάνω ηλικίες. 

4. Αν κατά τη διάρκεια κάποιας εβδομάδας παρασχεθεί εργασία λιγότερων ωρών, επειδή παρεμβλήθηκαν ημέρες γενικής αργίας, το προσωπικό δεν είναι υποχρεωμένο να εργαστεί άλλη ημέρα για να συμπληρώσει τις ώρες που για την παραπάνω αιτία δεν εργάστηκε. 

'Aρθρο 6

Πρόγραμμα εργασίας

1. Η ώρα έναρξης της εργασίας (πρόγραμμα εργασίας) του προσωπικού, μέσα στο 24ωρο της κάθε ημέρας, καθορίζεται κάθε φορά ανάλογα με τις υπηρεσιακές ανάγκες και πάντοτε μέσα στην κατά περίπτωση οριζόμενη από το άρθρο 5 αυτού του Κανονισμού διάρκεια της εργασίας κατά εβδομάδα. 

2. Η έναρξη και λήξη της ημερήσιας εργασίας μπορεί και να μη συμπίπτει με το ημερολογιακό 24ωρο. 

3. Η εργασία που ορίζεται με πρόγραμμα δεν μεταβάλλεται, εκτός από τις περιπτώσεις που αναφέρονται στο άρθρο 17 του παρόντος Κανονισμού. 

'Aρθρο 7

Νυχτερινή εργασία

1. Το Προσωπικό, όταν καλείται, είναι υποχρεωμένο να 

  


 

  

Σελίδα 2165 

παρέχει τις υπηρεσίες του και κατά τις νυχτερινές ώρες. 

2. Νυχτερινή εργασία είναι αυτή που παρέχεται από την 22.00 μέχρι την 06.00 ώρα της επόμενης ημέρας. 

3. Με εξαίρεση τις περιπτώσεις ειδικής υπηρεσιακής ανάγκης ή ιδιαίτερων συνθηκών, το προσωπικό πρέπει να εναλλάσσεται κατά την παροχή νυχτερινής εργασίας. Η εναλλαγή πρέπει να πραγματοποιείται το πολύ κάθε 10 ημέρες συνεχούς νυχτερινής εργασίας. 

'Aρθρο 8

Εργασία κατά τις ημέρες ανάπαυσης και

ημέρες γενικής αργίας

1. Το προσωπικό, όταν καλείται, είναι υποχρεωμένο να παρέχει τις υπηρεσίες του κατά τις ημέρες ανάπαυσης, καθώς και κατά τις ημέρες γενικής αργίας. 

2. Οι αναφερόμενες στην προηγούμενη παράγραφο 1 ημέρες γενικής αργίας, διαρκούν από την 00.00 ώρα μέχρι την 24.00 ώρα. 

3. Το πλήρες ωράριο εργασίας των παραπάνω ημερών είναι ίσο με το ωράριο της κανονικής ημερήσιας εργασίας. 

4. Στο προσωπικό που παρέχει τις υπηρεσίες του σε ημέρα γενικής αργίας χορηγείται ημέρα συμπληρωματικής ανάπαυσης εκτός των περιπτώσεων κατά τις οποίες καταβάλλεται προσαυξημένη αμοιβή. 

5. Στο προσωπικό που εργάζεται κατά τις Κυριακές και τις ημέρες που κατά τις κοινές διατάξεις της εργατικής νομοθεσίας (νόμοι, νομοθετικά διατάγματα, προεδρικά διατάγματα, υπουργικές αποφάσεις κ.λπ.) χαρακτηρίζονται εξαιρέσιμες κάθε φορά, και μόνο για αυτές, θα καταβάλλεται προσαύξηση 75% υπολογιζόμενη επί των αποδοχών που λαμβάνονται υπόψη για τον υπολογισμό της προσαύξησης αυτής. 

'Aρθρο 9

Μέγιστη ημερήσια εργασία

Η μέγιστη ημερήσια εργασία του προσωπικού ορίζεται στην κανονική ημερήσια εργασία του, προσαυξημένη κατά δύο (2) ώρες. 

'Aρθρο 10

Διορία

1. Η διορία καθορίζεται γενικά σε τόσες ώρες, όσες είναι οι ώρες της κανονικής ημερήσιας εργασίας αυξημένες κατά τέσσερις (4) ώρες. 

2. Η έναρξη και η λήξη της διορίας μπορεί να μην συμπίπτουν με το ημερολογιακό 24ωρο. 

3. Η παραπάνω διορία περιλαμβάνει: 

α. Στο μισό το χρόνο που χρειάζεται για τη μετάβαση του προσωπικού στην εργασία ή για την επιστροφή του από αυτήν με οποιοδήποτε μεταφορικό μέσο. 

β. Στο μισό το χρόνο της εφεδρείας. 

γ. Στις άνω περιπτώσεις α' και β' αυξάνεται ανάλογα η διορία, χωρίς όμως να μπορεί να υπερβεί σε σύνολο το 12ωρο. 

4. Η διάταξη της παραγράφου 1 του υπόψη άρθρου δεν έχει εφαρμογή όταν πρόκειται για το προσωπικό εσωτερικής υπηρεσίας που παρέχει υπερωριακή εργασία κατά τις απογευματινές ώρες. 

'Aρθρο 11

Διάλειμμα

1. Διάλειμμα είναι η παύση εργασίας που έχει χρονική διάρκεια τουλάχιστον μίας (1) ώρας. 

2. Κατά τη διάρκεια της ημερήσιας εργασίας επιτρέπονται μέχρι δύο διαλείμματα και μέχρι του ορίου της διορίας. 

3. Διάλειμμα ή τμήμα διαλείμματος δεν μπορεί να περιλαμβάνεται μεταξύ 22.00 ώρας και 06.00 ώρας ούτε και κατά τη διάρκεια της εφεδρείας. 

4. Κατά τη διάρκεια του διαλείμματος το προσωπικό μπορεί να απομακρυνθεί από τον τόπο της εργασίας του, έχει όμως υποχρέωση να γνωστοποιήσει στον αρμόδιο υπάλληλο του συγκροτήματος, το μέρος στο οποίο θα βρίσκεται. 

'Aρθρο 12

Ημερήσια εργασία

Στο χρόνο της ημερήσιας εργασίας του προσωπικού περιλαμβάνονται: 

α. Ο χρόνος της, με οποιονδήποτε τρόπο, προγραμματισμένης εργασίας. 

β. Διάλειμμα διάρκειας μικρότερης της μίας (1) ώρας. 

γ. Ο χρόνος κατά τον οποίο το προσωπικό βρίσκεται σε επιφυλακή. 

δ. Το μισό του χρόνου κατά το οποίο το προσωπικό βρίσκεται σε αμαξοστοιχία ή σε άλλο υπηρεσιακό μεταφορικό μέσο, χωρίς να εκτελεί υπηρεσία, προκειμένου να μεταβεί για εργασία από κάποια θέση εργασίας σε άλλη ή επιστρέψει από αυτήν. 

ε. Το μισό του χρόνου κατά τον οποίο το προσωπικό βρίσκεται σε εφεδρεία. 

στ. Ο χρόνος μετάβασης και επιστροφής με πεζοπορία στον τόπο της εργασίας από την έδρα ή από την προσωρινή θέση στην οποία έχει μεταβεί το προσωπικό για εργασία. 

'Aρθρο 13

Διακοπή

1. Η διακοπή πρέπει να είναι το λιγότερο στη μεν έδρα 12 ώρες, εκτός δε της έδρας 8 ώρες. Σε περιπτώσεις καθυστέρησης ή άλλων έκτακτων συμβάντων επιτρέπεται μείωση μόνο στην έδρα και μέχρι 8 ώρες με την προϋπόθεση ότι το προσωπικό δεν έχει εργαστεί συνέχεια περισσότερες από 16 ώρες. 

2. 'Oταν πρόκειται για εργασία που παρέχεται σε εναλλασσόμενα κάθε ημέρα ωράρια (βάρδιες) και για το σκοπό της εναλλαγής του προσωπικού, επιτρέπεται μία φορά την εβδομάδα η διακοπή μέσα στην έδρα να είναι δέκα (10) ώρες. 

3. Η εκτός έδρας παραμονή του προσωπικού των Κλάδων Προσωπικού Αμαξοστοιχιών, 'Eλξης και Οδηγών Αυτοκινήτων, δεν πρέπει να περιλαμβάνει περισσότερες από έξι (6) αλλεπάλληλες διακοπές. 

Κατ' εξαίρεση, για όσους από το προσωπικό αυτό εκτελούν υπηρεσία αμαξοστοιχιών έργων, ο αριθμός των αλλεπάλληλων εκτός έδρας διακοπών μπορεί να ανέλθει σε οκτώ (8), για δε τους επίκουρους, γενικά, σε δώδεκα (12). 

'Aρθρο 14

Αναπαύσεις

1. Η ανάπαυση πρέπει να χορηγείται στην έδρα του προσωπικού και η ελάχιστη διάρκειά της να είναι 28 ώρες από του μεσονυκτίου της τελευταίας ημέρας της εργασίας. Οι συνεχόμενες αναπαύσεις θα προσαυξάνουν τον παραπάνω χρόνο κατά 24 ώρες για κάθε χορηγούμενη, επιπλέον της μιας, ανάπαυση. 

2. Επιτρέπεται η χορήγηση ανάπαυσης εκτός έδρας, εφόσον ο ενδιαφερόμενος το ζητήσει με αίτησή του. 

Επίσης επιτρέπεται η χορήγηση αναπαύσεων εκτός έδρας στο προσωπικό που μεταβαίνει για υπηρεσία στο εξωτερικό. 

3. 'Oταν οι υπηρεσιακές ανάγκες το επιβάλλουν επιτρέπεται η συνεχόμενη χορήγηση των αναπαύσεων που περιλαμβάνονται μέσα στον ημερολογιακό μήνα. 

4. Προσωπικό που απέχει από την Υπηρεσία λόγω: θέσεώς του σε αργία, ποινής προσωρινής παύσης, ασθένειας, τραυματισμού του κατά τη διάρκεια της υπηρεσίας του και άδειας κάθε είδους, πλην της κανονικής του άδειας, δεν δικαιούται τις αναπαύσεις και τις αργίες που περιλαμβάνονται μέσα στο χρόνο της απουσίας του, όπως αυτές καθορίζονται στις παραγράφους 1 και 2 του άρθρου 4 αυτού του Κανονισμού, αλλά θεωρούνται (αυτές) ότι πραγματοποιήθηκαν μέσα στο χρόνο της απουσίας του. 

5. Σε περίπτωση αυθαίρετης απουσίας για μία (1) τουλάχι-

  

 

  

Σελίδα 2166 

στον ημέρα το προσωπικό δεν δικαιούται ισάριθμες της αυθαίρετης απουσίας αναπαύσεις. Σε περίπτωση επιβολής ποινής προσωρινής παύσης, το προσωπικό δεν δικαιούται τις αναπαύσεις που οφείλονταν πριν την απουσία του και αρχίζει ο υπολογισμός των αναπαύσεων από την ημέρα που αναλαμβάνει εκ νέου υπηρεσία. 

6. Κατά τις αναπαύσεις το προσωπικό απαλλάσσεται από κάθε υπηρεσία και μπορεί να απομακρύνεται από την έδρα του. 

7. Σε κάθε ημερολογιακό μήνα χορηγούνται όλες οι δικαιούμενες για το μήνα αναπαύσεις, αλλά επιτρέπεται και η καταβολή αποζημίωσης γι' αυτές μόνο στην περίπτωση που την αποδέχεται το προσωπικό. 

'Aρθρο 15

Σε καμία περίπτωση δεν υπολογίζονται ως Συμπληρωματικές 'Ωρες (ΣΩ) οι ώρες κατά τις οποίες το προσωπικό εσωτερικής υπηρεσίας ταξιδεύει (μετάβαση - επιστροφή) για εκτέλεση υπηρεσίας. 

'Aρθρο 16

Επιφυλακή

Η υπηρεσία επιφυλακής του προσωπικού θεωρείται ως ημερήσια εργασία και ισχύουν όλες οι σχετικές με αυτήν διατάξεις του υπόψη Κανονισμού. 

'Aρθρο 17

Υπέρβαση ορίων εργασίας, διορίας κ.λπ.

Η εργασία του προσωπικού πρέπει να ρυθμίζεται σύμφωνα με τις διατάξεις αυτού του Κανονισμού. 'Oμως, λόγω της ιδιομορφίας της προσφερόμενης από το προσωπικό υπηρεσίας, επιτρέπεται, χωρίς την άδεια της αρμόδιας αρχής, υπέρβαση των ορίων εργασίας, της διορίας, της διακοπής κ.λπ., στις ακόλουθες περιπτώσεις, αλλά η πρόσθετη εργασία ρυθμίζεται σύμφωνα με τις διατάξεις του παρόντος Κανονισμού: 

α. Σε περίπτωση συγκρούσεων, εκτροχιάσεων, πλημμυρών και γενικά διακοπών συγκοινωνίας. 

β. Σε περιπτώσεις καθυστέρησης αμαξοστοιχίας, το προσωπικό που έχει σχέση με την κίνηση, την εξασφάλιση της κυκλοφορίας και την υποδοχή στους Σταθμούς, Μηχανοστάσια κ.λπ., είναι υποχρεωμένο, εφόσον δεν γίνεται αντικατάστασή του, να εξακολουθήσει την εργασία που του έχει ανατεθεί ακόμα και αν υπερβεί τα όρια εργασίας, διορίας κ.λπ.. Κατ' εξαίρεση, σε περιπτώσεις καθυστέρησης αμαξοστοιχίας και μόνο, το προσωπικό που έχει σχέση με την κίνηση (Βοηθοί Μηχανοδηγοί, Μηχανοδηγοί, Τροχοπεδητές, Συνοδοί Αμαξοστοιχιών), μπορεί να δηλώσει υπερκόπωση στον πρώτο σταθμό που υπάρχει Μηχανοστάσιο ή Γραφείο Προσωπικού Αμαξοστοιχιών, κατά περίπτωση. 

γ. Σε περιπτώσεις κωλύματος ή καθυστέρησης του προσωπικού αλλαγής και εφόσον δεν υπάρχει καμία άλλη δυνατότητα αντικατάστασης, το προσωπικό που πρόκειται να αντικατασταθεί υποχρεώνεται σε υπέρβαση των ορίων εργασίας, διορίας κ.λπ.. 

δ. Σε περιπτώσεις εξαιρετικής συσσώρευσης εργασίας ή έκτακτης εργασίας, εξαιρετικά επείγουσας ανάγκης εξυπηρέτησης του κοινού, αναπλήρωσης των ωρών που χάθηκαν από τις δυσμενείς καιρικές συνθήκες για τις εκτελούμενες στο ύπαιθρο εργασίες της σιδηροδρομικής γραμμής, εκτέλεσης προπαρασκευαστικών ή συμπληρωματικών εργασιών, οι οποίες λόγω του είδους τους εκτελούνται έξω από το καθορισμένο για την κύρια εργασία χρονικό όριο ημερήσιας εργασίας, το κατά περίπτωση προσωπικό είναι υποχρεωμένο να παρέχει εργασία, μέχρις ότου εξομαλυνθεί η κατάσταση. 

Στις περιπτώσεις αυτές τηρούνται οι σχετικές διατάξεις της Διεθνούς Σύμβασης Εργασίας, που έχει κυρωθεί με το ν. 2269/1920. 

'Aρθρο 18

'Aρνηση εκτέλεσης υπηρεσίας που έχει διαταχθεί

Το προσωπικό δεν μπορεί σε καμία περίπτωση και με καμία πρόφαση να αρνηθεί την εκτέλεση εργασίας που διατάχθηκε σε εφαρμογή των διατάξεων αυτού του Κανονισμού, στην περίπτωση όμως που η διαταγή βρίσκεται σε αντίθεση με τις διατάξεις του Κανονισμού τούτου, είναι υποχρεωμένο να καταγγείλει, ιεραρχικά, την παράβαση αυτή. Στην περίπτωση αυτή θα ακολουθήσει υποχρεωτικά διοικητική εξέταση και αν τελικά αποδειχθεί τεκμηριωμένη η παράβαση θα αποτελέσει βαρύ πειθαρχικό αδίκημα γι' αυτόν που έδωσε τη διαταγή. 

'Aρθρο 19

Αναστολή διατάξεων Κανονισμού

Οι διατάξεις αυτού του Κανονισμού μπορούν, με απόφαση του Διοικητικού Συμβουλίου του ΟΣΕ, να ανασταλούν στο σύνολό τους ή σε ορισμένα μόνο μέρη, εφόσον παρουσιάζονται και υπάρχουν οι ακόλουθες περιπτώσεις για το προσωπικό, το οποίο, λόγω της ιδιότητάς του, πρέπει να τις αντιμετωπίσει: 

α. Σε περίπτωση επιστράτευσης ή κάθε φορά που παρουσιάζεται ανάγκη εκτέλεσης, με ειδικές αμαξοστοιχίες, στρατιωτικών μεταφορών που έχουν σχέση με την εδαφική ακεραιότητα και την ασφάλεια της χώρας, και 

β. Σε περίπτωση μαζικής κενώσεως θέσεων προσωπικού ή γενικευμένης αδυναμίας του προσωπικού να εργαστεί λόγω επιδημίας ή άλλης ασθένειας. 

'Aρθρο 20

Ανακοίνωση ωραρίου εργασίας

Στα Γραφεία, τους Σταθμούς, τα Εργοστάσια, Μηχανοστάσια και λοιπά Συγκροτήματα, πρέπει η Υπηρεσία να τοιχοκολλά πίνακα, στον οποίο να φαίνονται οι ώρες εργασίας και τα διαλείμματα, για να λαβαίνει γνώση το προσωπικό. 

Στην ίδια θέση πρέπει να τοιχοκολλάται και κάθε τροποποίηση. 

'Aρθρο 21

Προσωπικό νέων Κλάδων

Τα όρια εργασίας, η διορία, τα διαλείμματα, η διακοπή, οι αναπαύσεις κ.λπ. κλάδων προσωπικού που θα δημιουργηθούν μελλοντικά, καθορίζονται με απόφαση του Διοικητικού Συμβουλίου που θα βασίζεται σε αυτά που ορίζονται από τον υπόψη Κανονισμό για το προσωπικό συγγενών κλάδων. 

ΤΕΤΑΡΤΟ ΜΕΡΟΣ

'Aρθρο 15

Ρυθμίσεις Δευτερευουσών Απολαβών

Προσωπικού ΟΣΕ

Ο Κανονισμός Δευτερευουσών Απολαβών του Προσωπικού των ΣΕΚ, που κυρώθηκε με το από 22.11.1926 διάταγμα (ΦΕΚ 26 Α'/22.1.1926), όροι εθνικής γενικής συλλογικής σύμβασης εργασίας ή επιχειρησιακής συλλογικής σύμβασης εργασίας, καθώς και αποφάσεις των οργάνων διοίκησης του Οργανισμού, ακόμη και αν δεν αναφέρονται ρητά στον ανωτέρω Κανονισμό, αλλά ρυθμίζουν θέματα που διέπονται από αυτόν, παραμένουν σε ισχύ με τις ακόλουθες τροποποιήσεις και συμπληρώσεις: 

1. 'Oλο το τακτικό προσωπικό (μόνιμο και δόκιμο) πλην του προσωπικού 'Ελξεως και Κινήσεως Αμαξοστοιχιών και Οδηγών Αυτοκινήτων, περί των οποίων η παράγραφος 2 του παρόντος άρθρου, που απομακρύνεται από την έδρα του κατά 30 τουλάχιστον χιλιόμετρα για εκτέλεση υπηρεσίας, δικαιούται τις εκάστοτε προβλεπόμενες αποζημιώσεις: 

α. Γεύματος, όταν διανύει εκτός έδρας ολόκληρο το χρονικό διάστημα μεταξύ της 13ης και 17ης ώρας. 

β. Δείπνου, όταν διανύει εκτός έδρας ολόκληρο το χρονικό 

  


 

  

Σελίδα 2167 

διάστημα μεταξύ της 19ης και 22ης ώρας. 

γ. Διανυκτέρευσης, όταν διανύει εκτός έδρας ολόκληρο το χρονικό διάστημα μεταξύ μεσονυκτίου και 6ης ώρας. 

Τα χρονικά αυτά διαστήματα λογίζονται διανυόμενα εν συνεχεία, η διάνυση δε αυτών εκτός έδρας νοείται από τη στιγμή της αναχωρήσεως από την έδρα μέχρι την επάνοδο σε αυτήν. 

2. Το προσωπικό 'Eλξεως και Κινήσεως Αμαξοστοιχιών και Οδηγών Αυτοκινήτων, για κάθε εκτός έδρας διακοπή δικαιούται με τους ίδιους όρους και προϋποθέσεις το ύψος της αποζημίωσης διανυκτέρευσης που δικαιούται το προσωπικό Εσωτερικής Υπηρεσίας που διανυκτερεύει εκτός έδρας. 

3. Οι Αρχιτεχνίτες Γραμμής, Τεχνίτες Γραμμής και Εργάτες Γραμμής του Κλάδου προσωπικού Συντήρησης Γραμμής και οι εκτελούντες χρέη Φύλακα Γραμμής δικαιούνται αποζημίωση γεύματος, δείπνου, διανυκτέρευσης, σύμφωνα με τα οριζόμενα στην παράγραφο 1 του παρόντος άρθρου, εφόσον απομακρύνονται τουλάχιστον 30 χιλιόμετρα από την έδρα της ομάδας για εκτέλεση υπηρεσίας. 

4. Με αποφάσεις του Διοικητικού Συμβουλίου του ΟΣΕ καθορίζονται τα εκάστοτε είδη ρουχισμού, ατομικής προστασίας, στολής και υπόδησης του προσωπικού. Με ίδια απόφαση προσδιορίζεται και το προσωπικό που δικαιούται τα παραπάνω είδη. 

5. Οι ειδικές πρόσθετες αμοιβές, οι οποίες χορηγούνται στο προσωπικό λόγω παροχής ειδικής φύσης εργασίας καταβάλλονται μόνο εφόσον πράγματι παρέχεται από το προσωπικό αυτή η εργασία. 

Το προσωπικό του Κλάδου Προσωπικού Ελιγμών και μόνο αυτό που εργάζεται σε συγκροτήματα που έχουν ελιγμούς μεγάλης έντασης και διάρκειας δικαιούται αμοιβή ελιγμών λαμβανομένων υπόψη των συνθηκών και των υφιστάμενων εγκαταστάσεων, για διευκόλυνση των ελιγμών, καταργούμενης και αποκλειόμενης κάθε άλλης ρύθμισης για το θέμα αυτό. 

6. Στο προσωπικό 'Ελξεως και Κινήσεως Αμαξοστοιχιών στους οποίους η Υπηρεσία υποχρεωτικά αναθέτει υπηρεσία διαφορετική από αυτήν που απορρέει από τα καθήκοντά τους, θα καταβάλλεται ημερήσια αμοιβή ίση προς το μέσο όρο των αμοιβών του αμέσως προηγούμενου τριμήνου κατά τα εκάστοτε υπό του Διοικητικού Συμβουλίου οριζόμενα. Η αμοιβή αυτή δεν θα καταβάλλεται σε καμία περίπτωση όταν το προσωπικό υπηρετεί σε οργανικές θέσεις του κλάδου εκτός καθηκόντων, σε καλυπτόμενους με δελτίο ασθενείας, σε όσους με αίτησή τους υπηρετούν σε άλλες εκτός κυρίων καθηκόντων θέσεις, ως και στους λόγω ανικανότητας μη εκτελούντες τα κύρια καθήκοντά τους, εξαιρουμένων σε κάθε περίπτωση των λόγω εργατικού ατυχήματος εκτελούντων αλλότρια καθήκοντα. 

Τελικές διατάξεις

'Aρθρο 16

Τρόπος κάλυψης δαπανών

1. Οι δαπάνες που προκαλούνται από τις διατάξεις των άρθρων 10 παρ. 3 και 7 καλύπτονται από τις πιστώσεις του Τακτικού Προϋπολογισμού. 

Οι δαπάνες που προκαλούνται από τις διατάξεις των άρθρων 12 παρ. 1 και άρθρο 13 (άρθρο 52 του ΓΕΚΑΠ) καλύπτονται από τις πιστώσεις του Τακτικού Προϋπολογισμού ή του προϋπολογισμού των φορέων στους οποίους μεταφέρεται ή αποσπάται προσωπικό του ΟΣΕ. 

2. Οι δαπάνες που προκαλούνται από τις διατάξεις των άρθρων 3, 4 παρ. 3 και 6, 5 παρ. 2, 6 παρ. 2, 8 παρ. 2, 9 παρ. 2 και 3, 10 παρ. 4 και 6 καλύπτονται από τις πιστώσεις του Προϋπολογισμού Δημοσίων Επενδύσεων (Π.Δ.Ε.). 

3. Οι δαπάνες που προκαλούνται από τις διατάξεις των άρθρων 4 παρ. 4, 6 παρ. 2, 12 παρ. 1 και 13 (άρθρο 52 του ΓΕΚΑΠ) καλύπτονται από τις πιστώσεις του προϋπολογισμού των οικείων Ν.Π.Δ.Δ. και Ο.Τ.Α.. 

4. Οι απώλειες εσόδων που προκαλούνται από τις διατάξεις του άρθρου 10 παρ. 1 και 2 αναπληρώνονται από άλλες πηγές εσόδων του Κρατικού Προϋπολογισμού. 

5. Οι απώλειες εσόδων των Ο.Α.Ε.Δ., Ι.Κ.Α. και των άλλων ασφαλιστικών ταμείων και οργανισμών που προκαλούνται από τις διατάξεις του άρθρου 10 παρ. 8 και 9 αναπληρώνονται από άλλες πηγές εσόδων του προϋπολογισμού των ανωτέρω φορέων. 

'Aρθρο 17

Καταργούμενες διατάξεις

1. Από τη θέση σε ισχύ του παρόντος νόμου καταργείται κάθε διάταξη νόμου, κανονισμού εργασίας (ΓΕΚΑΠ, ΚΩΕΑΠ, ΚΔΑ) με ισχύ νόμου ή συλλογικής σύμβασης εργασίας, όροι επιχειρησιακών συλλογικών συμφωνιών, αποφάσεις της Διοίκησης του Οργανισμού ή των εντεταλμένων οργάνων του και πρακτική, οποιουδήποτε χαρακτήρα ή νομικής δεσμευτικότητας, που αντίκεινται ρητά και ειδικά στις διατάξεις του. 

2. Οι τακτικές ετήσιες κρίσεις παρελθόντων ετών του προσωπικού του ΟΣΕ, οι οποίες, για οποιονδήποτε λόγο, δεν πραγματοποιήθηκαν μέχρι και τη δημοσίευση του παρόντος νόμου, θα διενεργηθούν σύμφωνα με τις διατάξεις του Γενικού Κανονισμού Προσωπικού ΟΣΕ (ΓΕΚΑΠ) που κυρώνεται με τον παρόντα νόμο. 

'Aρθρο 18

Κωδικοποίηση σιδηροδρομικής νομοθεσίας

Με προεδρικό διάταγμα, που εκδίδεται με πρόταση του Υπουργού Μεταφορών και Επικοινωνιών και του κατά περίπτωση συναρμόδιου Υπουργού, κωδικοποιούνται, σε ενιαίο κείμενο υπό τον τίτλο "Σιδηροδρομική Νομοθεσία" οι διατάξεις που διέπουν τον ΟΣΕ και τις άλλες σιδηροδρομικές επιχειρήσεις. 

'Aρθρο 19

Σώμα Επιθεωρητών - Ελεγκτών

Υπουργείου Μεταφορών και Επικοινωνιών

1. Συνιστάται στο Υπουργείο Μεταφορών και Επικοινωνιών Σώμα Επιθεωρητών - Ελεγκτών (Σ.Ε.Ε.) Υπουργείου Μεταφορών και Επικοινωνιών υπαγόμενο απευθείας στον Υπουργό Μεταφορών και Επικοινωνιών. 

2. Το Σώμα Επιθεωρητών - Ελεγκτών (Σ.Ε.Ε.) συγκροτείται από το Γενικό Επιθεωρητή και είκοσι (20) Επιθεωρητές - Ελεγκτές, εκ των οποίων οι δέκα (10) Επιθεωρητές - Ελεγκτές, τουλάχιστον, είναι μόνιμοι υπάλληλοι του Υπουργείου Μεταφορών και Επικοινωνιών, οι δε υπόλοιποι δέκα (10) υπάλληλοι αποσπώμενοι, από δημόσιες υπηρεσίες, Ν.Π.Δ.Δ., Ο.Τ.Α., καθώς και από τις ελεγχόμενες υπηρεσίες και οργανισμούς της παρ. 5 του άρθρου αυτού του παρόντος νόμου, κατά παρέκκλιση των κειμένων διατάξεων. 

Επίσης για τη γραμματειακή, διοικητική και λοιπή υποστήριξη του Σ.Ε.Ε. συνιστώνται είκοσι (20) θέσεις του κλάδου ΔΕ Διοικητικού - Λογιστικού και τρεις (3) θέσεις του κλάδου ΥΕ Επιμελητών, οι οποίες πληρούνται από μόνιμους υπαλλήλους του Υπουργείου Μεταφορών και Επικοινωνιών και από αποσπώμενους από δημόσιες υπηρεσίες Ν.Π.Δ.Δ., Ο.Τ.Α., καθώς και από τις ελεγχόμενες υπηρεσίες και οργανισμούς της παρ. 5 του άρθρου αυτού. 

Οι παραπάνω Επιθεωρητές - Ελεγκτές θα πρέπει να είναι μόνιμοι υπάλληλοι, κατηγορίας ΠΕ με βαθμό Α' ή απόφοιτοι της Εθνικής Σχολής Δημόσιας Διοίκησης με διετή τουλάχιστον υπηρεσία, οι οποίοι έχουν διακριθεί για την επαγγελματική τους κατάρτιση, την υπηρεσιακή επίδοση και το ήθος τους. 

Ειδικά για το Γενικό Επιθεωρητή απαιτείται να είναι μόνιμος υπάλληλος και να έχει τα προσόντα προκειμένου να επιλεγεί προϊστάμενος γενικής διεύθυνσης δημόσιας υπηρεσίας. 

Ο Γενικός Επιθεωρητής επιλέγεται από το Ειδικό Υπηρεσιακό Συμβούλιο του άρθρου 29 του ν. 2190/1994. 

Ο Γενικός Επιθεωρητής και οι Επιθεωρητές - Ελεγκτές, καθώς και το λοιπό προσωπικό αποσπώνται με απόφαση των Υπουργών Εσωτερικών, Δημόσιας Διοίκησης και Αποκέντρω-

  

 

  

Σελίδα 2168 

σης, Μεταφορών και Επικοινωνιών και του αρμόδιου κατά περίπτωση Υπουργού, ύστερα από ιδιαίτερη για κάθε περίπτωση δημόσια πρόσκληση προς υποβολή υποψηφιοτήτων. Η πρόσκληση δημοσιεύεται σε δύο τουλάχιστον ημερήσιες εφημερίδες και κοινοποιείται σε όλες τις υπηρεσίες της παρ. 1 του άρθρου 14 του ν. 2190/1994. 

3. Οι Επιθεωρητές - Ελεγκτές, μόνιμοι υπάλληλοι του Υπουργείου Μεταφορών και Επικοινωνιών, επιλέγονται για τρία (3) χρόνια από το Υπηρεσιακό Συμβούλιο (Υ.Σ.) του Υπουργείου Μεταφορών και Επικοινωνιών. Η θητεία τους δύναται να διακοπεί πριν λήξει, με απόφαση του Υ.Σ. ύστερα από αίτηση του ενδιαφερομένου ή για εξαιρετικούς λόγους ύστερα από αιτιολογημένη εισήγηση του Γενικού Επιθεωρητή. Η τοποθέτηση των Επιθεωρητών - Ελεγκτών πραγματοποιείται με απόφαση του Υπουργού Μεταφορών και Επικοινωνιών ή του εξουσιοδοτημένου οργάνου. 

4. Η απόσπαση των Επιθεωρητών - Ελεγκτών στο Σ.Ε.Ε. διαρκεί τρία (3) έτη, δύναται να παραταθεί για άλλη μία τριετία και είναι υποχρεωτική για την υπηρεσία του υπαλλήλου. Ο χρόνος της απόσπασης λογίζεται για κάθε συνέπεια ως χρόνος συνεχούς και πραγματικής υπηρεσίας στην οργανική θέση του υπαλλήλου. Ανάκληση της απόσπασης μπορεί να γίνει ύστερα από αίτηση του ενδιαφερομένου ή για εξαιρετικούς λόγους ύστερα από αιτιολογημένη εισήγηση του Γενικού Επιθεωρητή. 

5. Το Σώμα Επιθεωρητών - Ελεγκτών (Σ.Ε.Ε.) έχει αρμοδιότητα να διενεργεί τακτικούς και έκτακτους ελέγχους, επιθεωρήσεις, έρευνες στις υπηρεσίες του Υπουργείου Μεταφορών και Επικοινωνιών, στις Υπηρεσίες των Νομαρχιακών Αυτοδιοικήσεων που παρέχουν υπηρεσίες ευθύνης του Υπουργείου Μεταφορών και Επικοινωνιών, Υπηρεσία Πολιτικής Αεροπορίας (ΥΠΑ), Ταχυδρομικό Ταμιευτήριο, Οργανισμό Τηλεπικοινωνιών της Ελλάδος (ΟΤΕ) και τις θυγατρικές του, Ελληνικά Ταχυδρομεία (ΕΛΤΑ), Ολυμπιακή Αεροπορία (ΟΑ) και τις θυγατρικές της, Οργανισμό Σιδηροδρόμων Ελλάδος (ΟΣΕ) και τις θυγατρικές του, Οργανισμό Αστικών Συγκοινωνιών Αθηνών (ΟΑΣΑ) και τις θυγατρικές του, Ηλεκτρικοί Σιδηρόδρομοι Αθηνών - Πειραιώς (ΗΣΑΠ), Ηλεκτροκίνητα Λεωφορεία Περιοχής Αθηνών - Πειραιώς (ΗΛΠΑΠ), καθώς και σε οποιονδήποτε ιδιωτικό φορέα, στον οποίο έχει ανατεθεί έργο αρμοδιότητας του Υπουργείου Μεταφορών και Επικοινωνιών. 

Σκοπός των Επιθεωρήσεων, των τακτικών και έκτακτων ελέγχων και των ερευνών που το Σ.Ε.Ε. διενεργεί είναι η διασφάλιση της εύρυθμης και αποτελεσματικής λειτουργίας των Υπηρεσιών που αναφέρονται στο προηγούμενο εδάφιο, η εξασφάλιση της συνοχής της έννομης τάξης, η τήρηση των κειμένων διατάξεων - κοινοτικών νομοθετημάτων, νόμων, προεδρικών διαταγμάτων, υπουργικών αποφάσεων, ο εντοπισμός φαινομένων αδιαφάνειας, διαφθοράς και αναποτελεσματικότητας, η πρόληψη της διαφθοράς, η καταστολή καταστάσεων που αντίκεινται στο δημόσιο συμφέρον, η εξυπηρέτηση του πολίτη, καθώς και η αναβάθμιση της ποιότητας των παρεχόμενων υπηρεσιών. 

6. Το προσωπικό του Σ.Ε.Ε. υπάγεται, ως προς τα θέματα υπηρεσιακής κατάστασης, στο Υπουργείο Μεταφορών και Επικοινωνιών. 

Οι υπάλληλοι του Υπουργείου Μεταφορών και Επικοινωνιών, καθώς και οι αποσπώμενοι στο Σ.Ε.Ε. δικαιούνται να λαμβάνουν το μισθό και όλες τις επιπλέον τακτικές αποδοχές, καθώς και τα κάθε είδους επιδόματα και απολαβές της οργανικής τους θέσης. Ο Γενικός Επιθεωρητής και οι Επιθεωρητές - Ελεγκτές λαμβάνουν επίσης ειδική πρόσθετη αμοιβή που καθορίζεται κατά παρέκκλιση από τις κείμενες διατάξεις με κοινή απόφαση των Υπουργών Μεταφορών και Επικοινωνιών και Οικονομικών και καταβάλλεται από τον ειδικό λογαριασμό του ν.δ. 638/1970, που τηρεί το Υπουργείο Μεταφορών και Επικοινωνιών στην Εθνική Τράπεζα της Ελλάδος. Η προβλεπόμενη εκτός έδρας αποζημίωση και τα οδοιπορικά έξοδα καταβάλλονται με χρηματικά εντάλματα προπληρωμής. 

7. Ο Γενικός Επιθεωρητής διοικεί το Σώμα, προΐσταται των Επιθεωρητών - Ελεγκτών, είναι πειθαρχικός Προϊστάμενός τους και μπορεί να επιβάλλει ποινή επίπληξης ή πρόστιμο μέχρι των αποδοχών ενός μηνός, απευθύνει στους Επιθεωρητές - Ελεγκτές τις εντολές επιθεώρησης, ελέγχου και έρευνας. Ο Γενικός Επιθεωρητής αναπληρώνεται από Επιθεωρητή - Ελεγκτή που ορίζει ο ίδιος. 

Ο Γενικός Επιθεωρητής αξιολογεί τους Επιθεωρητές - Ελεγκτές, σύμφωνα με τις ισχύουσες διατάξεις που ορίζουν το χρόνο, τον τύπο, το περιεχόμενο και τη διαδικασία σύνταξης των εκθέσεων και γενικότερα το σύστημα αξιολόγησης της Υπηρεσίας ή του φορέα τους. Επίσης αξιολογεί κάθε χρόνο με ειδική έκθεση το συνολικό έργο κάθε Επιθεωρητή - Ελεγκτή. 

Με απόφαση του Υπουργού Μεταφορών και Επικοινωνιών, ύστερα από εισήγηση του Γενικού Επιθεωρητή, ρυθμίζονται τα κριτήρια, ο τύπος, ο τρόπος και οι αναγκαίες λεπτομέρειες για την αξιολόγηση αυτή. Εάν σε δύο ειδικές εκθέσεις κριθεί το έργο Επιθεωρητή - Ελεγκτή, ως μη ικανοποιητικό, ανακαλείται η απόσπασή του. 

8. Ο Γενικός Επιθεωρητής δίνει εντολή για επιθεώρηση, έλεγχο ή έρευνα στους Επιθεωρητές - Ελεγκτές αυτεπαγγέλτως ή κατόπιν εντολής του Υπουργού Μεταφορών και Επικοινωνιών. Διενέργεια ελέγχου ή έρευνας μπορεί να ζητήσει και ο Συνήγορος του Πολίτη. 

Ο Γενικός Επιθεωρητής κατανέμει τις εντολές σε Επιθεωρητή - Ελεγκτή ή σε κλιμάκιο Επιθεωρητών - Ελεγκτών και παρακολουθεί την έγκαιρη εκτέλεσή τους. Με την εντολή καθορίζει το χρόνο μέσα στον οποίο πρέπει να περατωθεί ο έλεγχος με την υποβολή της έκθεσης. 

Οι Επιθεωρητές - Ελεγκτές για την εκπλήρωση των έργων τους έχουν δικαίωμα πρόσβασης στους συναφείς με τη φύση του ελέγχου φακέλους συμπεριλαμβανομένων και των απορρήτων, εκτός και αν αυτά ανάγονται στην άσκηση εξωτερικής πολιτικής, την εθνική άμυνα και την κρατική ασφάλεια. Οι Επιθεωρητές - Ελεγκτές υποχρεούνται να διαφυλάσσουν τα απόρρητα κατά τις κείμενες διατάξεις. Οι ελεγχόμενες υπηρεσίες οφείλουν να παρέχουν όλα τα απαραίτητα για το έργο των Επιθεωρητών - Ελεγκτών στοιχεία και τις αναγκαίες πληροφορίες, να συνεργάζονται καλόπιστα κατά τη διάρκεια του ελέγχου και να τους διευκολύνουν με κάθε τρόπο. 

Η άρνηση χορήγησης των στοιχείων, ως και η απόκρυψη ή η χορήγηση ανακριβών ή παραποιημένων και γενικά η παρακώλυση και η παραπλάνηση του έργου των Επιθεωρητών - Ελεγκτών, πέρα από ενδεχόμενες ποινικές ευθύνες, συνιστά αυτοτελές πειθαρχικό αδίκημα, σύμφωνα με τις ισχύουσες διατάξεις του πειθαρχικού δικαίου. 

Αν κατά τον έλεγχο διαπιστωθεί μη σύννομη συμπεριφορά λειτουργού ή υπαλλήλου ή μέλους διοίκησης, η έκθεση του Επιθεωρητή - Ελεγκτή διαβιβάζεται στο αρμόδιο όργανο με πρόταση για την άσκηση πειθαρχικού ελέγχου ή τη λήψη άλλων μέτρων. 

Αν προκύψουν αποχρώσες ενδείξεις ποινικού αδικήματος από λειτουργό ή υπάλληλο της ελεγχόμενης υπηρεσίας, η έκθεση του Επιθεωρητή - Ελεγκτή διαβιβάζεται στην αρμόδια εισαγγελική αρχή. 

Μετά το πέρας της επιθεώρησης, του ελέγχου ή της έρευνας ο Επιθεωρητής - Ελεγκτής υποβάλλει στο Γενικό Επιθεωρητή τεκμηριωμένη έκθεση, που θα περιέχει τις διαπιστώσεις, τα συμπεράσματα και τις προτάσεις για τυχόν βελτιώσεις ή απλουστεύσεις. Ο Γενικός Επιθεωρητής - Ελεγκτής γνωστοποιεί το πόρισμά του στον Υπουργό Μεταφορών και Επικοινωνιών και τις υπηρεσίες που έγινε η επιθεώρηση, ο έλεγχος, η έρευνα και εφόσον διαπιστώσει παράνομη συμπεριφορά λειτουργού ή υπαλλήλου ή μέλους διοίκησης, προτείνει την άσκηση πειθαρχικής δίωξης. 

Οι υπηρεσίες υποχρεούνται το ταχύτερο δυνατόν να αναφέρουν στο Γενικό Επιθεωρητή και στον Υπουργό Μεταφορών και Επικοινωνιών τις ενέργειες στις οποίες προέβησαν. 

Με προεδρικό διάταγμα, που εκδίδεται με πρόταση των Υπουργών Μεταφορών και Επικοινωνιών και Εσωτερικών, Δημόσιας Διοίκησης και Αποκέντρωσης, θεσπίζεται ο Κανονισμός λειτουργίας του Σ.Ε.Ε. και καθορίζεται κάθε άλλη 

  

 

  

Σελίδα 2169 

αναγκαία λεπτομέρεια για τη λειτουργία του. 

9. Το προσωπικό του Σ.Ε.Ε. εκπαιδεύεται αρχικά κατά την είσοδό του σε αυτό και στη συνέχεια κατά τακτά χρονικά διαστήματα. 

Τα προγράμματα εκπαίδευσης καταρτίζονται με συνεργασία του Γενικού Επιθεωρητή της Διεύθυνσης Εκπαίδευσης του Υπουργείου Μεταφορών και Επικοινωνιών, καθώς και με το ΕΚΔΔ. 

Η αρχική εκπαίδευση, θεωρητική και πρακτική, πριν λάβει ο υπάλληλος τον τίτλο του Επιθεωρητή - Ελεγκτή και ενταχθεί στο Σ.Ε.Ε., δεν μπορεί να είναι μικρότερη των δύο (2) μηνών. 

Με υπουργική απόφαση ορίζεται ο ακριβής χρόνος εκπαίδευσης. 

Κατά την πρώτη εφαρμογή του νόμου αυτού, οι τοποθετούμενοι στο Σ.Ε.Ε. σύμφωνα με την παράγραφο 2 του παρόντος άρθρου θεωρείται ότι έχουν αποκτήσει την αρχική εκπαίδευση. 

'Αρθρο 20

1. Με αποφάσεις των Υπουργών Εξωτερικών, Οικονομικών και Μεταφορών και Επικοινωνιών, δύνανται να παραχωρούνται ή να μεταβιβάζονται λεωφορεία, τα οποία ανήκουν στους οργανισμούς ΟΑΣΑ, ΕΘΕΛ, ΗΛΠΑΠ και ΗΣΑΠ και με αποφάσεις των Δ.Σ. αυτών έχουν αποσυρθεί ή θα αποσυρθούν από την κυκλοφορία, προς τρίτες χώρες ή φορείς αυτών στα πλαίσια συνεργασίας της χώρας με αυτές. 

Με τις ίδιες αποφάσεις καθορίζεται ο αριθμός των μεταβιβαζόμενων λεωφορείων, τα στοιχεία ταυτότητας αυτών, το τίμημα και ο φορέας κάλυψης αυτού και κάθε άλλη αναγκαία λεπτομέρεια. 

2. Α. Στο άρθρο 3 του ν. 2175/1993 (ΦΕΚ 211 Α') προστίθεται παράγραφος 5 με το εξής περιεχόμενο: 

"5.α. Τα ποσά που κατεβλήθησαν από το λογαριασμό του αποθεματικού κεφαλαίου κάθε πρώην Σ.ΕΠ., ως προκαταβολές, για την προμήθεια λεωφορείων και το οποίο (αποθεματικό) είχε δημιουργηθεί σύμφωνα με τις διατάξεις της παρ. 7 του άρθρου 3 και της παρ. 5 του άρθρου 4 του ν. 2078/1992 (ΦΕΚ 139 Α') ανήκουν στις πρώην Σ.ΕΠ. και θεωρείται ως ανίσχυρη οποιαδήποτε απαίτηση του ΟΑΣΑ επ' αυτών. Ο ΟΑΣΑ υποχρεούται να επιστρέψει, νομιμοτόκως από την ισχύ του παρόντος νόμου, κεφάλαια του αποθεματικού που είχαν καταβληθεί από τις πρώην Σ.ΕΠ. ως προκαταβολές αγοράς λεωφορείων, σύμφωνα με τις δανειακές συμβάσεις στις οποίες υπεισήλθε ο ΟΑΣΑ κατά τις διατάξεις της παρ. 1 του άρθρου 3 του ν. 2175/1993. 

β. Οι οφειλές των πρώην Σ.ΕΠ. ή μετόχων των πρώην Σ.ΕΠ. προς τον ΟΑΣΑ, στις 23.12.1993 από την εκποίηση ανταλλακτικών από τον πρώην ΟΑΣ προς τις Σ.ΕΠ. ή τους μετόχους αυτών με τις ρυθμίσεις του άρθρου 5 του ν. 2078/1992 και τα οποία δεν είχαν τιμολογηθεί κατά την εκποίησή τους (χορήγηση), καθορίζονται με βάση την αξία των αντίστοιχων ανταλλακτικών απογραφής της πρώην ΕΑΣ έτους 1991 προσαυξημένες κατά τριάντα πέντε τοις εκατό (35%). 

γ. Ως επιτόκιο καθορισμού των νομιμότοκων απαιτήσεων των πρώην Σ.ΕΠ., σύμφωνα με την παρ. 3 του άρθρου 3 του ν. 2175/1993 και της, κατ' εξουσιοδότηση αυτής, εκδοθείσας υπουργικής απόφασης, ορίζεται για κάθε έτος το μέσο επιτόκιο των ετήσιων εντόκων γραμματίων του Ελληνικού Δημοσίου και συγκεκριμένα: 

- 20,25% για το έτος 1993 

- 17,50% για το έτος 1994 

- 15,24% για το έτος 1995 

- 12,80% για το έτος 1996 

- 10,11% για το έτος 1997 και 

- Το προκύπτον μέσο επιτόκιο για το χρονικό διάστημα από 1.1.1998 μέχρι της απόδοσης στους Εκκαθαριστές κάθε ωφελούμενου ποσού από τον ΟΑΣΑ ή το Δημόσιο." 

Β. Στο άρθρο 2 του ν. 2175/1993 προστίθεται παράγραφος 9 με το εξής περιεχόμενο: 

"9. Η επιδότηση του εισιτηρίου ή των μηνιαίων καρτών απεριορίστων διαδρομών του άρθρου 14 του ν. 2078/ 1992 δεν επεκτείνεται και δεν εφαρμόζεται και στις ετήσιες κάρτες των Υπουργείων Υγείας και Πρόνοιας και Δημόσιας Τάξης, που χορηγήθηκαν με αποφάσεις του Δ.Σ. του πρώην Ο.Α.Σ. με τις οποίες ρυθμίστηκε και κάθε σχετικό θέμα." 

Γ. Το αργότερο εντός τριών (3) μηνών από της ισχύος του παρόντος νόμου λήγει η θητεία των εκκαθαριστών των πρώην Σ.ΕΠ. που ορίσθηκαν κατ' εξουσιοδότηση της παρ. 3 του άρθρου 3 του ν. 2175/1993. Οι Εκκαθαριστές οφείλουν να παραδώσουν το προϊόν εκκαθάρισης στους νέους Εκκαθαριστές, που θα οριστούν με αποφάσεις των Γενικών Συνελεύσεων των πρώην Σ.ΕΠ. οι οποίοι και θα ολοκληρώσουν την εκκαθάριση κάθε πρώην Σ.ΕΠ.. 

Σε περίπτωση κατά την οποία η Γενική Συνέλευση μιας ή περισσότερων πρώην Σ.ΕΠ. δεν ορίσει εντός τριμήνου από της ισχύος του παρόντος νόμου Εκκαθαριστές, παρατείνεται αυτοδίκαια η θητεία και το έργο των υπαρχόντων Εκκαθαριστών, δυναμένου του Υπουργού Μεταφορών και Επικοινωνιών να αντικαταστήσει παραιτούμενο Εκκαθαριστή και μόνο. 

Δ. Με απόφαση του Υπουργού Μεταφορών και Επικοινωνιών και του, κατά περίπτωση, αρμόδιου Υπουργού, ρυθμίζονται ειδικότερα θέματα που αφορούν την εφαρμογή του παρόντος άρθρου. 

3. Στο άρθρο 2 του ν.δ. 638/1970, όπως τροποποιήθηκε και συμπληρώθηκε με τους νόμους 771/1978, 823/1978, 1959/1991, 2366/1995 και 2465/1997, προστίθεται περίπτωση ιγ', που έχει ως εξής: 

"ιγ. Τη μερική ή ολική χρηματοδότηση κατασκευής Πάρκων Κυκλοφοριακής Αγωγής από πρωτοβάθμιους ή δευτεροβάθμιους οργανισμούς τοπικής αυτοδιοίκησης ως και οποιουδήποτε έργου ή προγράμματος σχετικού με την οδική ασφάλεια και τον τεχνικό έλεγχο των οχημάτων, που πραγματοποιείται από το Υπουργείο Μεταφορών και Επικοινωνιών ή από τις Υπηρεσίες Μεταφορών - Επικοινωνιών και ΚΤΕΟ των Νομαρχιακών Αυτοδιοικήσεων ή και από δημόσιους ή ιδιωτικούς μη κερδοσκοπικούς φορείς." 

4. Για την κάλυψη επιτακτικών αναγκών της Ε.ΘΕ.Λ. Α.Ε. επιτρέπεται η πρόσληψη μέχρι διακοσίων πενήντα (250) οδηγών από τον πίνακα σειράς προτεραιότητας του Α.Σ.Ε.Π. που δημοσιεύθηκε στο ΦΕΚ 13/27.3.1998 (Τεύχος Προκηρύξεων Α.Σ.Ε.Π.). 

'Αρθρο 21

'Εναρξη ισχύος

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως.] 

ΠΡΟΕΔΡΟΣ (Απόστολος Κακλαμάνης): Παρακαλώ να εξουσιοδοτηθεί το Προεδρείο για την κύρωση των Πρακτικών της συνεδριάσεως ως προς την ψήφιση αυτού του νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση. 

Εισερχόμεθα στη συζήτηση του νομοσχεδίου του Υπουργείου Εργασίας και Κοινωνικών Ασφαλίσεων. 

'Οπως είπα, μετά τις αγορεύσεις των εισηγητών, θα προχωρήσουμε στη συζήτηση του νομοσχεδίου του Υπουργείου Εθνικής Οικονομίας και θα συνεχίσουμε μετά τη συζήτηση του νομοσχεδίου: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Ο Συνασπισμός της Αριστεράς και της Προόδου ορίζει ως ειδικό αγορητή το Βουλευτή κ. Ευάγγελο Αποστόλου. 

Κύριοι συνάδελφοι, όπως σας έχει γνωστοποιηθεί με την ημερήσια διάταξη, θα διατεθούν δύο συνεδριάσεις για τη συζήτηση επί της αρχής και οι υπόλοιπες για τη συζήτηση επί των άρθρων. Εάν δεν χρειαστεί να διατεθούν και οι δύο συνεδριάσεις για τη συζήτηση επί της αρχής, θα τελειώσουμε απόψε τη συζήτηση επί της αρχής. Εάν δεν χρειαστεί να διατεθούν και οι τέσσερις συνεδριάσεις για τη συζήτηση επί 



 

  

Σελίδα 2170 

των άρθρων, θα τελειώσουμε νωρίτερα τη συζήτηση επί των άρθρων. 

ΣΤΡΑΤΗΣ ΚΟΡΑΚΑΣ: Mπορεί να χρειαστούν δυόμισι συνεδριάσεις επί της αρχής. 

ΔΗΜΗΤΡΙΟΣ ΣΙΟΥΦΑΣ: Μπορεί να χρειαστούν μία-δύο ακόμα. 

ΠΡΟΕΔΡΟΣ (Απόστολος Κακλαμάνης): Θα τα δούμε όλα με καλή πίστη και καλή διάθεση. 

ΣΤΡΑΤΗΣ ΚΟΡΑΚΑΣ: Να μην είμαστε δογματικοί, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Καθόλου δογματικοί, κύριε Κόρακα. Τι λέτε; Εσείς και εγώ δογματικοί! Προς Θεού! Θα μας κάψει ο Θεός και ο Μάρξ, εάν υπάρχει ακόμα. Εγώ είμαι κατ' εξοχήν αντιδογματικός. 

'Ακουσα χθες ένα ανέκδοτο των φυλακών, που το έλεγε ένας πρώην συνάδελφος και αξίζει να το πω. 'Οτι ένας παλαιός τρόφιμος -πολιτικός βέβαια κρατούμενος των φυλακών- έλεγε: "Καημένε Κάρολε" -για το Μάρξ-"από τότε που σε γνώρισα δεν είδα άσπρη μέρα!". 

Ο κ. Λάμπρος Κανελλόπουλος έχει το λόγο. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, πιστεύω ότι θα συμφωνήσετε μαζί μου ότι το συγκεκριμένο νομοσχέδιο δεν μπορεί να αντιμετωπισθεί με δογματικό τρόπο και με δογματικές αντιλήψεις,γιατί έχει να αντιμετωπίσει κρίσιμα προβλήματα που αφορούν την κοινωνική ασφάλιση της πατρίδας μας και ασφαλώς προϋποθέτει και απαιτεί ανοικτό μυαλό, περίσσευμα καρδιάς, γιατί οι σωρευμένες αντιθέσεις και η κρίση που το διαπερνά δεν επιτρέπουν μικρόψυχες προσεγγίσεις, δεν επιτρέπουν κοντότερες αναφορές και επιδιώξεις οι οποίες, εάν στην Αίθουσα αυτήν το επόμενο εξαήμερο αναδειχθούν σε κυρίαρχα μέτωπα αντιθέσεων, θα απέχουν πολύ από αυτά που προσδοκά σήμερα ο ελληνικός λαός, ο 'Ελληνας εργαζόμενος και ο συνταξιούχος. 

Το συγκεκριμένο νομοσχέδιο, κυρίες και κύριοι συνάδελφοι, εντάσσεται σ' ένα συνολικότερο στρατηγικό σχεδιασμό που αποβλέπει στην ουσιαστική αναμόρφωση και την εξυγίανση του ασφαλιστικού συστήματος στην Ελλάδα. 

Οδηγηθήκαμε σ' αυτό το σχέδιο,κάτω από το βάρος μιας βαθιάς επίγνωσης ότι η συσσωρευμένη κρίση του, τα διαρθρωτικά προβλήματά του, οι αντιφάσεις, οι άτολμες πολιτικές παρεμβάσεις που ασκήθηκαν, αλλά και η σημερινή οριακή του λειτουργία δεν επιτρέπουν ούτε άλλη μετάθεση ή αντιμετώπιση του προβλήματος ούτε αποσπασματικές παρεμβάσεις. 

Αποτιμώντας τα μέτρα που πάρθηκαν την τελευταία δεκαπενταετία πιστεύω ότι τη σημερινή προσπάθεια τη διακρίνει κοινωνική ευθύνη, σεβασμός στους ασφαλισμένους, ρεαλισμός στους στόχους, συνέπεια στη βαθύτερη επιδίωξη για ριζική αναμόρφωση του συστήματος κοινωνικής ασφάλισης. 

Αυτό το νομοσχέδιο, κυρίες και κύριοι, αποτελεί απόδειξη πιστεύω μιας ολοκληρωμένης γνώσης της σύγχρονης ασφαλιστικής πραγματικότητας στην πατρίδα μας. Δεν είναι η πρώτη φορά εξ άλλου που ένα νομοσχέδιο επιστρατεύεται για να αντιμετωπίσει τα αδιέξοδα, τα υπαρκτά και τα χρονίζοντα, του συστήματος κοινωνικής ασφάλισης. Πολλά νομοσχέδια καλλιέργησαν ελπίδες, προσδοκίες και αυταπάτες. 'Αλλα πυροδότησαν εντάσεις, συγκρούσεις και δημιούργησαν κοινωνικά χάσματα... 

ΔΗΜΗΤΡΙΟΣ ΣΙΟΥΦΑΣ: Κύριε συνάδελφε, λίγο πιο αργά για να έχουμε περίσσευμα καρδιάς και έλλειμμα σοσιαλισμού. Λίγο πιο αργά, για να σας παρακολουθήσουμε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Σιούφα, θα συμφωνήσω μαζί σου αν συνηγορήσεις να πάρω λίγο χρόνο ακόμα, γιατί το νομοσχέδιο είναι μεγάλο ... 

ΔΗΜΗΤΡΙΟΣ ΣΙΟΥΦΑΣ: Κανένα πρόβλημα. 

ΛΑΜΠΡΟΣ ΚΑΝΕΛΛΟΠΟΥΛΟΣ: ... έχει ογδόντα τρία άρθρα... 

ΠΡΟΕΔΡΟΣ (Απόστολος Κακλαμάνης): Νομίζω ότι δεν είναι θέμα χρόνου, αλλά είναι γνωστόν ότι είσαι ταχύς ως ταχυβόλον στο λόγο σου! 

ΛΑΜΠΡΟΣ ΚΑΝΕΛΛΟΠΟΥΛΟΣ: Και δεν θα ολοκληρώσω την παρουσίαση στοιχειωδώς, γι' αυτό ... 

ΠΡΟΕΔΡΟΣ (Απόστολος Κακλαμάνης): Οι πρακτικογράφοι το γνωρίζουν αυτό καλύτερα απ' όλους. 

Συνεχίστε, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Πολλές εξ άλλου φιλότιμες και φιλόδοξες προσπάθειες ακυρώθηκαν και άλλες υπονομεύθηκαν από τα πολιτειακά δίκτυα εξουσίας. Σήμερα όμως, δεν επιδιώκουμε να επιμερίσουμε ευθύνες, αλλά να υπογραμμίσουμε την ιστορική ευθύνη που έχουμε απέναντι στον ελληνικό λαό, σ' ένα θεμελιακό πρόβλημα της χώρας, που αφορά τον κοινωνικό χαρακτήρα του κράτους, την κοινωνική συνοχή και την προστασία του πολίτη, τη διασφάλιση των κοινωνικών δικαιωμάτων των εργαζομένων και των συνταξιούχων. 

Το ασφαλιστικό σύστημα της χώρας απεικονίζει, κυρίες και κύριοι, μ' ένα σαφή και αποκαλυπτικό τρόπο τη λειτουργία του πολιτικού μας συστήματος, σκιαγραφεί τα όρια και τις δυνατότητές του, αναδεικνύει τις νέες κοινωνικές ανάγκες, αλλά και τις επιρροές, τις εξαρτήσεις και τις στρεβλώσεις από την κυρίαρχη συντεχνιακή λογική του σύγχρονου κοινωνικού κράτους-πρόνοιας που διαπερνά όλη την κοινωνική δομή της χώρας, γεγονός που αλλοίωσε και έφθειρε τον ανταποδοτικό χαρακτήρα, καλλιέργησε ανισότητες και επέτρεψε σε επαγγελματικές ομάδες να παραμορφώνουν τις πραγματικές δυνατότητες παροχών των φορέων με πιέσεις και εκλογικίστικους πολιτικάντικους εκβιασμούς. 

Κυρίες και κύριοι, μετά τη δημιουργία του νέου κλάδου κύριας ασφάλισης αγροτών, που εξασφάλισε την ασφαλιστική κάλυψη στο 20% περίπου του πληθυσμού της χώρας, μετά τη νομιμοποίηση και την ασφαλιστική κάλυψη των οικονομικών μεταναστών, μετά τη θεσμοθέτηση και την επέκταση του ΕΚΑΣ για την ενίσχυση αυτών που έχουν τις μεγαλύτερες κοινωνικές ανάγκες, μετά τα μέτρα για το φάρμακο, που ήδη από την πρώτη φάση εφαρμογής τους έχουν επιφέρει οικονομικά οφέλη μεγάλης κλίμακας για τους ασφαλιστικούς οργανισμούς, μετά τη σύσταση της ειδικής υπηρεσίας ελέγχου ασφάλισης, σήμερα η Κυβέρνηση με στόχο την αντιμετώπιση των διαρθρωτικών προβλημάτων του κοινωνικοασφαλιστικού συστήματος προωθεί μια πρώτη δέσμη μέτρων,για τον οργανωτικό και λειτουργικό εκσυγχρονισμό του. 

Στόχος μας είναι το ασφαλιστικό σύστημα να εγγυάται την κοινωνική προστασία των ασφαλισμένων, των συνταξιούχων και των οικογενειών τους, να απαντά στις σημερινές προκλήσεις από τις επιπτώσεις της ανεργίας και των αλλαγών των εργασιακών σχέσεων από την τεχνολογία, να διασφαλίζει τις συνταξιοδοτικές παροχές της επόμενης τριαντακονταετίας. 

Βασική αφετηρία του σχεδίου και των παρεμβάσεών μας αποτελεί ο συνταγματικά κατοχυρωμένος δημόσιος και κοινωνικός χαρακτήρας της κοινωνικής ασφάλισης, που αποτελεί υποχρέωση της πολιτείας και στηρίζεται στην τριμερή χρηματοδότηση και στις αρχές της κοινωνικής αλληλεγγύης. 

Για το σχεδιασμό των παρεμβάσεών μας παίρνουμε σοβαρότατα υπόψη την ευρωπαϊκή συγκυρία που χαρακτηρίζεται από την κρίση των θεσμών κοινωνικής προστασίας και ασφάλισης, που υποτάσσονται στις ραγδαία εξελισσόμενες συνθήκες διεθνοποίησης και στις επιδιώξεις της ανταγωνιστικότητας των οικονομιών. 

Η διαπίστωση αυτή ισχύει ακόμα και για τις χώρες που έχουν αναπτύξει ισχυρό σύστημα κοινωνικής ασφάλισης και προστασίας, έχοντας εξασφαλίσει χρηματοδότηση και υψηλή κάλυψη. 

Αυτή η εξέλιξη εκφράζεται με πολιτικές που προκύπτουν από τις συνθήκες της ευρωπαϊκής ενοποίησης και των προγραμμάτων σύγκλισης. Παράλληλα, η προτεραιότητα της δημοσιονομικής πειθαρχίας και η μείωση των κρατικών δαπανών έχει θέσει σε δοκιμασία την κοινωνική συνοχή πολλών χωρών διεθνώς, με τη διατήρηση της ανεργίας σε υψηλά επίπεδα, με την εξάπλωση των άτυπων μορφών απασχόλησης και την εκτόπιση του εργατικού δυναμικού από το καθεστώς της πλήρους απασχόλησης και με τις ανησυχητικές δημογραφικές τάσεις που οδηγούν σε συνθήκες αυξημένης γήρανσης του πληθυσμού. 

Αυτές οι διαπιστώσεις συγκλίνουν στο ίδιο συμπέρασμα, ότι

 

 

  

Σελίδα 2171 

το ευρωπαϊκό κοινωνικό μοντέλο στις μέρες μας βρίσκεται στη δυσκολότερη φάση της ιστορίας του, βρίσκεται αντιμέτωπο με λογικές, που οδηγούν στην υποβάθμισή του και το εκθέτουν σε σοβαρούς κινδύνους πλήρους ανατροπής του. 

'Οταν το μοντέλο της πλήρους απασχόλησης, που αποτελούσε τη βάση του συστήματος κοινωνικής ασφάλισης, βρίσκεται σε υποχώρηση, το κρίσιμο ερώτημα που τίθεται είναι: Tι ασφαλιστικό σύστημα θέλουμε σήμερα για τη χώρα, πως προετοιμάζουμε τις δομές του για να αντιμετωπίσει τους υπαρκτούς κινδύνους που το απειλούν με συρρίκνωση; 

Στην Ελλάδα το σύστημα κοινωνικής ασφάλισης βρίσκεται χρόνια τώρα σε μία κρίση διάρκειας. Η διόγκωση των ελλειμμάτων, οι ερασιτεχνικές και αποσπασματικές παρεμβάσεις, οι μικροκομματικοί υπολογισμοί, η πολιτική ατολμία, η αναποτελεσματική διοικητική οργάνωση και η παρωχημένη λειτουργία συνθέτουν το σκηνικό της κρίσης. 

Το σύστημα της κοινωνικής ασφάλισης, κύριοι συνάδελφοι, βρίσκεται μπροστά σε μία διπλή πρόκληση. 

Η πρώτη συνδέεται με την επιδείνωση των δημογραφικών δεδομένων, την ανεργία, το νέο τεχνολογικό μοντέλο παραγωγής και τις νέες μορφές απασχόλησης, την αλματώδη αύξηση των δαπανών υγείας. 

Η δεύτερη συνδέεται με την πολυνομία και την πολυπλοκότητα των καταστατικών διατάξεων των ασφαλιστικών φορέων, την πολυδιάσπαση των φορέων κοινωνικής ασφάλισης, την ανισότητα των πόρων και των παροχών, τα μεγάλα οργανωτικά και λειτουργικά προβλήματα, το υψηλό διοικητικό και οικονομικό κόστος, καθώς και την ταλαιπωρία του πολίτη. 

Η οικονομική κατάσταση του ασφαλιστικού μας συστήματος επιβαρύνεται και από τους επί πολλά έτη χαμηλούς ρυθμούς ανάπτυξης της οικονομίας, την ωρίμανση του ίδιου του συστήματος, την ιλιγγιώδη αύξηση των δαπανών υγείας, την εισφοροδιαφυγή και κυρίως από το γεγονός ότι χρησιμοποιήθηκαν από το κράτος οι πόροι των ασφαλιστικών οργανισμών, για κάλυψη ελλειμμάτων και άσκηση, μέσω της ασφάλισης, κοινωνικής πολιτικής. Οι συντάξεις της Εθνικής Αντίστασης και οι πολιτικοί πρόσφυγες αποτελούν ένα παράδειγμα, για το πως διοχετεύθηκαν κρίσιμα οικονομικά μεγέθη που θα μπορούσαν να συνεισφέρουν ουσιαστικά στην εξυγίανση του συστήματος. 

Για να εκτιμηθεί ακριβέστερα το όλο πρόβλημα του ελληνικού ασφαλιστικού προβλήματος αναφέρονται ενδεικτικά τα ακόλουθα στοιχεία: 

Ο αριθμός των ασφαλιστικών φορέων της κύριας σύνταξης, επικουρικής, ασθένειας και πρόνοιας ανέρχεται σε διακόσιους τριάντα έξι, από τους οποίους οι διακόσιοι δέκα πέντε εποπτεύονται από τη Γενική Γραμματεία Κοινωνικών Ασφαλίσεων και οι είκοσι ένα από άλλα Υπουργεία. 

Τα οργανικά προβλήματα των φορέων μεταφράζονται σε πλήθος καθημερινών λειτουργικών προβλημάτων. Παράλληλα, αρκετά ταμεία εμφανίζουν οργανικά προβλήματα, με αποτέλεσμα την εκταμίευση των αναγκαίων πόρων για την κάλυψη από τα αποθεματικά, ενώ σε πολλές περιπτώσεις, λόγω εξάντλησης των αποθεματικών, η αναγκαία κάλυψη επιτυγχάνεται με επιχορηγήσεις. 

Το απαράδεκτο πρόβλημα, λοιπόν, του συστήματος κοινωνικής ασφάλισης αποτελεί ένα κορυφαίο πολιτικό ζήτημα. Σήμερα σε πρώτη φάση απαντάμε με τη στρατηγική της εξυγίανσης και της αναμόρφωσης για τη διασφάλιση του δημόσιου και του κοινωνικού του χαρακτήρα, για την κατοχύρωση του δικαιώματος της ασφάλισης σαν κοινωνικού αγαθού, με τομές που βελτιώνουν λειτουργίες και ασφαλιστικές σχέσεις και προετοιμάζουν τα ασφαλιστικά ταμεία να αντιμετωπίσουν τις πιέσεις και τους οικονομικούς κλυδωνισμούς, που είναι αποτέλεσμα των διεθνών οικονομικών και εργασιακών ανακατατάξεων που συντελούνται. 

Με το συγκεκριμένο νομοσχέδιο προωθούνται ρυθμίσεις άμεσης προτεραιότητας και στρατηγικής σημασίας για το σύστημα κοινωνικής ασφάλισης στη χώρα. Η παρέμβασή μας αυτή δεν είναι κίνηση που συνδέεται με συγκυριακές ανάγκες, αλλά εντάσσεται σε ένα στρατηγικό σχέδιο, με αρχές, με στόχους, με κριτήρια και με αλληλοδιαδοχικές παρεμβάσεις. 

Το σχέδιο αυτό αποβλέπει στην ενίσχυση της κοινωνικής προστασίας, στη διασφάλιση του χαρακτήρα της κοινωνικής ασφάλισης στη χώρα και στη ριζική αντιμετώπιση των διαρθρωτικών του προβλημάτων. 

Αυτά τα συσσωρευμένα αδιέξοδα δεν μπορούσαν και δεν μπορούν να αντιμετωπισθούν μονομερώς. Αποσυνδέονται με το κρίσιμο ζήτημα που αφορά τον προγραμματισμό της ζωής των πολιτών. 

Η σύγχρονη πολιτική ιστορία διδάσκει, ότι όσες φορές επιδιώχτηκαν αλλαγές, στο σύστημα κοινωνικής ασφάλισης, χωρίς συμφωνία, έπεσαν στο κενό. Η επιλογή, λοιπόν, του κοινωνικού διαλόγου για την κυβέρνηση και το ΠΑΣΟΚ, αποτελεί μια στρατηγική αρχή και όχι μια συγκυριακή ανάγκη. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Oι συμφωνίες και οι συναινέσεις αποτελούν προαπαιτούμενα των αναγκαίων αλλαγών και οι τελευταίες αλλαγές που έχουν συντελεστεί στο σύστημα έρχονται πραγματικά να αναδείξουν τη σημασία του κοινωνικού διαλόγου, αλλά και των κοινωνικών συμφωνιών που μπορούν να διασφαλίσουν και την κοινωνική συνοχή, αλλά και την ομαλή και αποτελεσματική λειτουργία των νέων θεσμικών παρεμβάσεων. 

Ο κοινωνικός, λοιπόν, διάλογος υπήρξε όσο λίγες φορές αξιόπιστος και αποτελεσματικός τα τελευταία χρόνια στη χώρα μας. 

Αυτό το νομοσχέδιο κατά 90% είναι καρπός αυτής της διαδικασίας και αποτελεί υπόδειγμα για τον τρόπο οργάνωσης της διαδικασίας του. Αυτό πρέπει να το συνειδητοποιήσουμε όλοι, ότι η βιωσιμότητα του ασφαλιστικού συστήματος, ο δημόσιος χαρακτήρας του, η ανταποδοτικότητα και η κοινωνική αλληλεγγύη, αποτελούν στρατηγικές αρχές για το ΠΑΣΟΚ. 'Εχουν, αν θέλετε, για μας -και θεωρούμε ότι έτσι είναι- την καθολική αποδοχή του συνόλου του ελληνικού λαού. 

Ετσι, λοιπόν, στην υπόθεση και στη διαδικασία του κοινωνικού διαλόγου, όπως ξεκίνησε με την συμμετοχή όλων των εμπλεκομένων φορέων, έχοντας αυτές τις αρχές σαν προαπαιτούμενο, δεν υπήρξαν μεγάλες διαφορές και μεγάλες αντιθέσεις, ώστε καταλήξουμε σε αυτές τις συμφωνίες που αγκαλιάζουν, όπως σας είπα, πάνω από το 90% των συμφωνιών. 

Ο λειτουργικός εκσυγχρονισμός του συστήματος και η βελτίωση του συστήματος της εξυπηρέτησης του πολίτη αποτελούν βασικές προτεραιότητες του προτεινόμενου νομοσχεδίου. 

Κύριοι συνάδελφοι, με βάση τα παραπάνω, κύριοι στόχοι της νομοθετικής μας πρωτοβουλίας σήμερα είναι να μην πληρώσει ο συνεπής ασφαλισμένος με επιδείνωση, είτε στις εισφορές είτε στους όρους συνταξιοδότησης. Να πληρώσουν τα ταμεία, μέσω της καλύτερης οργάνωσής τους, μέσω της μείωσης του διοικητικού κόστους και της πιο αποδοτικής αξιοποίησης της περιουσίας τους. 

Οι εισφοροφυγάδες και αυτοί που κερδοσκοπούν από την απουσία ουσιαστικών ελέγχων από τη σπατάλη, να βρεθούν μπροστά σε αυτήν την κρίσιμη κοινωνική ευθύνη. Να διαμορφώσουμε δηλαδή τις προϋποθέσεις για ένα αξιόπιστο επιχειρησιακό σύστημα, ώστε τα μέτρα που θα ακολουθήσουν σε δεύτερη φάση, να μην πέσουν στο κενό σε μια μαύρη τρύπα από τις οργανωτικές αδυναμίες του συστήματος. Να δώσουμε το ταχύτερο δυνατό απάντηση σε καταστάσεις και προβλήματα που δημιουργούν οι νέες ρυθμίσεις και η ίδια η ζωή. 

Το νομοσχέδιο αποτελείται από ογδόντα τρία άρθρα και χωρίζεται σε ενότητες θεμάτων. Χαρακτηρίζεται δε, σαν νόμος πλαίσιο, λόγω της σκληρότητας και της αιχμηρότητας που έχει. 

Συγκεκριμένα στο πρώτο κεφάλαιο περιλαμβάνει τις ενοποιήσεις, τις συγχωνεύσεις των ασφαλιστικών οργανισμών από τα άρθρα 1 έως και 31. Συστήνεται νέος οργανισμός ασφάλισης ελευθέρων επαγγελματιών στον οποίο εντάσσονται τα μέχρι σήμερα λειτουργούντα ταμεία ΤΕΒΕ, ΤΑΕ και ΤΣΑ. Ο οργανισμός ασφάλισης ελεύθερων επαγγελματιών αποτε-



 

  

Σελίδα 2172 

λείται από δύο κλάδους, τον κλάδο σύνταξης και τον κλάδο υγείας. Ο αριθμός των ασφαλισμένων του νέου φορέα θα ανέλθει στις οκτακόσιες πενήντα χιλιάδες και οι συνταξιούχοι στις διακόσιες είκοσι χιλιάδες, καθιστώντας τον, έναν σύγχρονο και υγιή ασφαλιστικό οργανισμό ελεύθερων επαγγελματιών. 

Συστήνεται ταμείο επικουρικής ασφάλισης δημοσίων υπαλλήλων στο οποίο εντάσσονται τα δώδεκα υφιστάμενα ταμεία αρωγής των δημοσίων υπαλλήλων. Το νέο ταμείο θα καλύπτει περίπου τετρακόσιους χιλιάδες ασφαλισμένους και συνταξιούχους του δημοσίου. Η δημιουργία του νέου φορέα θεωρείται επιβεβλημένη, αφού οι δημόσιοι υπάλληλοι έχουν πλέον το ίδιο μισθολόγιο και βαθμολόγιο και η νομοθεσία των υφιστάμενων ταμείων διέπεται από τις ίδιες βασικές αρχές λειτουργίας, εισφορές, προϋποθέσεις συνταξιοδότησης κλπ. 

Στο νέο ταμείο για πρώτη φορά καθιερώνεται η αγροτική εισφορά για την επικουρική ασφάλιση των δημοσίων υπαλλήλων. Το ύψος της παρεχόμενης σύνταξης καθορίζεται ενιαίο σε ποσοστό 20% των συντάξιμων αποδοχών με τριάντα πέντε χρόνια ασφάλισης. 

Ακόμη συγχωνεύεται ο κλάδος σύνταξης του ΤΕΕ, του ΕΤΕΜ, στο ΙΚΑ ΤΕΑΜ το ταμείο μετάλλων, δηλαδή, εμφανίζει -και είναι γνωστό σε όλους, όσους ασχολούνται με τα ασφαλιστικά προβλήματα της χώρας- μεγάλα αναλογιστικά ελλείμματα, γιατί δεν έχει δώσει καμία αύξηση στις συντάξεις τα τελευταία πέντε χρόνια. 

Πιστεύουμε και ελπίζουμε ότι με τη συγχώνευσή του θα αποκατασταθεί μία ισορροπία και θα διαλυθεί η ανασφάλεια που επικρατούσε πολλά χρόνια τώρα στις τάξεις των μεταλλεργατών συνταξιούχων. 

Συγχωνεύεται ο κλάδος σύνταξης του Ταμείου Εργατικών Στελεχών στο ΙΚΑ ΤΕΑΜ. Η συγχώνευσή του κρίθηκε αναγκαία, αφού εξέλιπαν πλέον οι λόγοι της ύπαρξής του. 

'Υστερα από πενήντα χρόνια λειτουργίας, αφού βρέθηκε στο κέντρο έντονων πολιτικών, ιδεολογικών και συνδικαλιστικών συγκρούσεων, αυτό το ταμείο παύει να υπάρχει και εντάσσεται και αυτό στο ΙΚΑ-ΤΕΑΜ, χωρίς οι ασφαλισμένοι σε αυτό, τόσο τα συνδικαλιστικά στελέχη, όσο και οι υπάλληλοι των συνδικαλιστικών οργανώσεων να χάνουν τα ασφαλιστικά τους δικαιώματα, αλλά και τις παροχές που μέχρι σήμερα είχαν. 

Συστήνεται το Ταμείο Αρωγής Αστυνομικών στο οποίο εντάσσονται, το Ταμείο Αρωγής Αξιωματικών Χωροφυλακής και το Ταμείο Αρωγής οπλιτών Χωροφυλακών. Συγχωνεύεται το Ταμείο Πρόνοιας Εργατών Κομιστικής Υπηρεσίας του Οργανισμού Λιμένος Θεσσαλονίκης στο κεφάλαιο αποζημίωσης φορτοεκφορτωτών του Οργανισμού Λιμένος Θεσσαλονίκης. 

Συγχωνεύεται το Ταμείο Αλληλοβοηθείας Προσωπικού του ΟΣΕ ΤΑΠΟΣΕ στον κλάδο ασθένειας του ΤΑΠΟΤΕ. Η συγχώνευση αυτή κρίθηκε αναγκαία, γιατί δεν εξασφαλίζεται πλέον η βιωσιμότητά του και γιατί οι ασφαλισμένοι στον ΤΑΠΟΣΕ ασφαλίζονται για κύρια ασφάλιση στο ταμείο αυτό. 

Καταργείται το Ταμείο Πρόνοιας Υπαλλήλων Αγροφυλακής εξαιτίας των σοβαρότατων οικονομικών προβλημάτων, που αντιμετωπίζει αυτό το ταμείο από το 1974 και μετά αφού δεν έχουν γίνει ούτε προσλήψεις ούτε βέβαια υφίσταται πλέον αυτός ο κλάδος. 

'Ετσι, λοιπόν, η περιουσία του πρόκειται να εκκαθαριστεί και δεν αφήνει κανένα πρόβλημα πίσω από αυτήν την κατάργηση. 

Καταργούνται τα σαράντα επτά υφιστάμενα ταμεία πρόνοιας δικηγόρων επαρχιών. Παραμένουν μόνο τα ταμεία πρόνοιας Αθήνας, Πειραιά και Θεσσαλονίκης. Το σύνολο της κινητής και ακίνητης περιουσίας τους εκκαθαρίζεται. 

Στο δεύτερο κεφάλαιο περιλαμβάνονται οι ρυθμίσεις των φορέων και των κλάδων υγείας και συγκεκριμένα συστήνεται στη Γενική Γραμματεία Κοινωνικών Ασφαλίσεων υπηρεσία ελέγχου δαπανών υγείας φορέων κοινωνικής ασφάλισης. 

Η ανάγκη σύστασης της υπηρεσίας αυτής κρίθηκε επιτακτική, γιατί οι τριάντα επτά ασφαλιστικοί οργανισμοί ασθένειας που λειτουργούν σήμερα στη χώρα μας έχουν αποδειχθεί ότι αδυνατούν να ελέγξουν συστηματικά τις παροχές περίθαλψης, τις οποίες καλούνται να χρηματοδοτήσουν, με αποτέλεσμα οι δαπάνες που καταβάλουν για παροχές υγείας να διογκώνονται συνεχώς. 

Με οικονομικά στοιχεία του έτους 1998 υπολογίζεται ότι για τις παροχές υγείας θα δαπανηθούν από τους ασφαλιστικούς οργανισμούς και το δημόσιο 1,15 δισεκατομμύρια δραχμές. 

Με την υπό σύσταση υπηρεσία ελέγχου προσδοκάται εξοικονόμηση πόρων των ταμείων της τάξεως του 20% με 30% του συνόλου των δαπανών τους. 

Καθιερώνεται βασικό πακέτο παροχών υποχρεωτικής προληπτικής ιατρικής για τους ασφαλισμένους συνταξιούχους. Προβλέπεται ακόμα η καθιέρωση ενιαίου βιβλιαρίου υγείας για το δημόσιο και τους ασφαλιστικούς οργανισμούς. 

Δεύτερον ενιαίου εντύπου εντολών της ιατρικής περίθαλψης. Ενιαίου εντύπου και τρόπου παροχής ιατρικής περίθαλψης. Προβλέπεται η έκδοση ενιαίου κανονισμού οδοντιατρικής περίθαλψης για όλους τους ασφαλιστικούς οργανισμούς της χώρας. Καθιερώνεται η δωρεάν χορήγηση από τους ασφαλιστικούς φορείς των αντιρετροϊκών φαρμάκων για τους ασθενείς AIDS ασφαλισμένους για όλα τα φάρμακα που είναι απαραίτητα για τους ασφαλισμένους που υποβάλλονται σε μεταμόσχευση συμπαγών ή ρευστών οργάνων. 

Μειώνεται από 25% σε 10% η συμμετοχή στη φαρμακευτική περίθαλψη των συνταξιούχων που δικαιούνται το ΕΚΑΣ. 

Το μέτρο αυτό, κυρίες και κύριοι συνάδελφοι, στοχεύει στην οικονομική ενίσχυση και την προστασία της αγοραστικής δύναμης των χαμηλοσυνταξιούχων. 

Επεκτείνονται οι διατάξεις της διαδοχικής ασφάλισης και στις παροχές μητρότητας. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Στο τρίτο κεφάλαιο που περιλαμβάνει τις ρυθμίσεις της διοικητικής και λειτουργικής αναδιάρθρωσης, συστήνεται υπηρεσία επιχειρησιακού σχεδιασμού και ανάπτυξης της πληροφορικής και ανακαθορίζεται ο αριθμός των μελών των διοικητικών συμβουλίων των ασφαλιστικών οργανισμών ούτως ώστε κανένας ασφαλιστικός οργανισμός εκτός από το Ι.Κ.Α. και τον Ο.Γ.Α. και το συνιστόμενο από τον παρόντα νόμο οργανισμό ασφάλισης ελεύθερων επαγγελματιών, να υπερβαίνει τα εννέα μέλη. 

Στόχος του νέου μέτρου είναι να αποκτήσουν τα διοικητικά συμβούλια των ασφαλιστικών οργανισμών, την αναγκαία ευελιξία. Παρέχει τη δυνατότητα στους ασφαλιστικούς οργανισμούς να επενδύουν ποσοστό μέχρι 20% του ενεργητικού τους σε ακίνητα, σε μετοχές και σε άλλα χρεόγραφα εταιρειών που έχουν εισαχθεί στο Χρηματιστήριο, καθώς και σε μερίδια Αμοιβαίων Κεφαλαίων. 

Οι επενδύσεις σε ακίνητα θα εξαρτώνται από τις δυνατότητες που παρέχονται μέσα από τους επενδυτικούς κανόνες που θα καθορίσουν τα διοικητικά συμβούλια. 

Συστήνεται ειδική επιτροπή ελέγχου και εποπτείας της διακίνησης κινητής περιουσίας των ασφαλιστικών οργανισμών με έδρα την Τράπεζα της Ελλάδος. Αντιμετωπίζεται αποτελεσματικά το θέμα της αξιοποίησης ακίνητης περιουσίας των ασφαλιστικών οργανισμών με την ανάθεση και εκπόνηση σχετικής μελέτης από την ΚΕΔ που διοικεί και διαχειρίζεται σήμερα την περιουσία του Υπουργείου Οικονομικών. 

Καθιερώνεται το δικαίωμα της προηγούμενης ακρόασης του ασφαλισμένου πριν από την έκδοση της διοικητικής πράξης απόρριψης της αίτησης για απονομής σύνταξης. Αναδιαρθρώνεται το πλαίσιο λειτουργίας των τοπικών διοικητικών επιτροπών. Θεσπίζονται κριτήρια ενιαία για όλους τους οφειλέτες σχετικά με τη χορήγηση των διευκολύνσεων και της τμηματικής καταβολής των οφειλομένων προς το Ι.Κ.Α. ασφαλιστικών εισφορών. 

Καθιερώνεται ενιαίος τρόπος αντιμετώπισης των οφειλετών. Παρέχεται η δυνατότητα εκπτώσεων στα πρόσθετα τέλη από 5% μέχρι 20%. Επαναπροσδιορίζονται και μειώνονται τα 

 

 

  

Σελίδα 2173 

πρόσθετα τέλη και οι λοιπές επιβαρύνσεις για οφειλές προς το Ι.Κ.Α. 

Καθιερώνεται ένα νέο είδος εφάπαξ προσαύξησης των εισφορών προς το Ι.Κ.Α. 30% για τις επιχειρήσεις που χρησιμοποιούν χειρόγραφο σύστημα και 50% για όσους χρησιμοποιούν μηχανογραφικό. 

Προσδιορίζονται επακριβώς αλλά και περιοριστικώς οι περιπτώσεις για τις οποίες μπορεί να γίνει διαγραφή των βεβαιωμένων οφειλών από εισφορές προς το Ι.Κ.Α. 

Καθιερώνεται νέος ευνοϊκότερος τρόπος εξόφλησης των καθυστερούμενων ασφαλιστικών εισφορών, ίδιος για όλους τους ασφαλιστικούς οργανισμούς πλην του Ι.Κ.Α. Παρέχεται, δηλαδή, το δικαίωμα έκπτωσης επί των πρόσθετων τελών από 10% έως 20% ανάλογα με την εξόφληση της οφειλής. 

Καθιερώνεται σύνταξη λόγω θανάτου στο χήρο σύζυγο και τίθενται νέες προϋποθέσεις σύνταξης που είναι ίδιες για άντρες και γυναίκες. 

Θεσπίζονται περιορισμοί στην απασχόληση των συνταξιούχων και αντιμετωπίζονται πλέον με τον ίδιο τρόπο οι συνταξιούχοι εργαζόμενοι όλων των ασφαλιστικών φορέων, παίρνοντας υπόψη ένα σημαντικό μεταβατικό στάδιο, ικανό για την προσαρμογή των οικονομικών και προγραμματικών υπολογισμών των συνταξιούχων. 

Κυρίες και κύριοι συνάδελφοι, με αυτόν το βασικό κορμό, αλλά και με μια σειρά από άλλες ρυθμίσεις, που έρχονται να λύσουν εκκρεμότητες που χρονίζουν σε ζητήματα που αφορούν τις συνδικαλιστικές οργανώσεις, αλλά και ζητήματα που αφορούν την εσωτερική λειτουργία των ασφαλιστικών φορέων και τις σχέσεις με τους ασφαλισμένους, πιστεύω ότι περιέγραψα ένα νόμο πλαίσιο το οποίο νομίζω ότι μπορεί πραγματικά μέσα από τον αναγκαίο σήμερα γόνιμο και εποικοδομητικό σήμερα διάλογο που θα ακολουθήσει και στις επόμενες έξι μέρες, να καταλήξουμε σε ένα νόμο που να ανταποκρίνεται και στις ανάγκες και στις προσδοκίες και των εργαζομένων και των συνταξιούχων. 

Πιστεύω ότι η σημερινή συζήτηση στη Βουλή και αυτά που θα ακολουθήσουν,αποτελούν μία αφετηρία για μια συνεχή και συστηματική συζήτηση διαλόγου, πιστεύοντας ότι το κρίσιμο πρόβλημα του ασφαλιστικού συστήματος σήμερα στην πατρίδα μας δεν μπορεί να αντιμετωπισθεί μόνο με αυτό το νομοσχέδιο. 'Ομως, οι όποιες προσεγγίσεις στο μέλλον και οι όποιες παρεμβάσεις που πρέπει να γίνουν,πρέπει να παίρνουν υπόψη τους πάντοτε έξω και πέρα από τις όποιες μικροκομματικές μας επιδιώξεις,τις κάθε φορά συγκυρίες τις μεγάλες ανακατατάξεις που συντελούνται διεθνώς, τις μεγάλες κοινωνικές αλλαγές που συντελούνται στο επίπεδο της εργασίας, τις μεγάλες αλλαγές στο επίπεδο των εργασιακών σχέσεων και βέβαια τις μεγάλες ανακατατάξεις που συντελούνται στα ζητήματα που έχουν να κάνουν με την ίδια την αγορά εργασίας. 

Μέσα, λοιπόν, σε ένα τέτοιο πλαίσιο πιστεύω ότι θα μπορέσουμε να καταλήξουμε σε μια μεγάλη εθνική και κοινωνική συμφωνία έξω και πέρα από τις όποιες κομματικές μας διαφορές, έξω από τις όποιες πολιτικές διαφωνίες μας, έξω από τις διαφορετικές και υπαρκτές στρατηγικές διαφωνίες όσον αφορά τις βαθύτερες επιδιώξεις μας για τη σχέση του ασφαλιστικού συστήματος με την οικονομική ανάπτυξη της χώρας. 

Πιστεύω ότι η κουβέντα αυτή θα μας βγάλει όλους πιο ενισχυμένους και ασφαλώς θα ενισχύσει και το κύρος του Κοινοβουλίου γιατί σήμερα ο 'Ελληνας εργαζόμενος και ο 'Ελληνας συνταξιούχος περιμένει από εμάς να αναδείξουμε μέσα από το γόνιμο προβληματισμό μας, από τον πηγαίο αν θέλετε αυτόν προβληματισμό, μια ολοκληρωμένη άποψη που να έχει μορφή και περιεχόμενο και να καλύπτει έξω και πέρα από τις όποιες κομματικές τάσεις και παρουσίας όλων μας, τη βασική προσδοκία και τη βασική ανάγκη του 'Ελληνα εργαζόμενου σήμερα που είναι μία, η διασφάλιση του δικαιώματος της σύνταξης, η διασφάλιση της προσδοκίας του, η διασφάλιση, αν θέλετε, μιας ομαλής μετάβασης μετά την ολοκλήρωση του παραγωγικού του κύκλου στην υπόλοιπη ζωή του. Αυτό έχει ανάγκη σήμερα ο 'Ελληνας εργαζόμενος και πιστεύω ότι με το σημερινό νομοσχέδιο γίνεται το πρώτο βήμα προς αυτήν την κατεύθυνση. Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Ελευθέριος Παπαγεωργόπουλος. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κυρίες και κύριοι συνάδελφοι, το νομοσχέδιο που συζητούμε σήμερα είναι κατώτερο των προσδοκιών που η ίδια η Κυβέρνηση καλλιέργησε. 'Ετσι δικαιολογείται η καθολική θα έλεγε κανείς εχθρική υποδοχή που επεφύλαξαν οι εργαζόμενοι και οι συνταξιούχοι στο νομοσχέδιο αυτό. 

Θέλω να σημειώσω ότι ο ίδιος ο κ. Σημίτης ουσιαστικά συνομολόγησε την αδυναμία της Κυβέρνησής του να προβεί στη λήψη των αναγκαίων μέτρων και των επιβαλλομένων τομών στο ασφαλιστικό σύστημα όταν πριν ακόμα καταθέσει το λεγόμενο από την ίδια την Κυβέρνηση σαν μίνι ασφαλιστικό άνοιξε τη συζήτηση για το μεγάλο ασφαλιστικό και για το τριανταπεντάωρο για να αποπροσανατολίσει την κοινή γνώμη αλλά και για να διατηρήσει τους μύθους ζωντανούς ενόψει των εκλογών. 

Είναι γεγονός -και οφείλω να το παραδεχθώ- ότι σε επίπεδο διαπιστώσεων η Κυβέρνηση τα πάει καλά. Στην πράξη, στην εφαρμογή τα χαλάει. Δηλαδή, ισχύει για την Κυβέρνηση του ΠΑ.ΣΟ.Κ. ότι το πνεύμα πρόθυμο αλλά η σαρξ ασθενής, γιατί σε επίπεδο εφαρμογής πάντα έρχεται αντιμέτωπο με τον κακό εαυτό της. 

Μετά από την πιο πάνω γενικού περιεχομένου παρατήρηση, θέλω να καταγγείλω την Κυβέρνηση, διότι όχι μόνο λειτούργησε κατά τρόπο εξωθεσμικό αλλά χρησιμοποίησε και τους θεσμούς. 'Ενα χρόνο πριν προηγήθηκε, προετοιμάζοντας για τα χειρότερα, ο φίλος του κ. Σημίτη, ο καθηγητής κ. Σπράος για να ακολουθήσει στο διάστημα που διέρρευσε ένα κύμα διαρροών, συνεντεύξεων, μια ολόκληρη καλοστημένη επιχείρηση προπαγάνδας που προκάλεσε, σύγχυση, πανικό στους πληττομένους και κύμα φυγής από το δημόσιο. 

Νομίζω ότι το σχέδιο νόμου αποτελούμενο από τριακόσιες σελίδες δόθηκε την Παρασκευή 27 Νοεμβρίου στα πολιτικά κόμματα ενώ το νομοσχέδιο κυκλοφορούσε επί μήνες στους πιο απίθανους χωρίς να το έχουν τα κόμματα τα οποία μάλιστα η Κυβέρνηση τα κατηγορούσε ότι δεν έχουν θέσεις. 

Σας καταγγέλλω, λοιπόν, για ασέβεια και για φαρισαϊσμό. 

'Οσον αφορά το αποτέλεσμα αυτών των συμπεριφορών έχω να πω ότι ώδινεν όρος και έτεκεν μυν. Αυτός ο χαρακτηρισμός προσήκει, κατά την άποψή μου, στο συζητούμενο νομοσχέδιο. 

Θέλω, επίσης, να καταγγείλω ότι η Κυβέρνηση μετέτρεψε σε φάρσα τη διαδικασία του κοινωνικού διαλόγου, κακοποίησε και υπονόμευσε το θεσμό για τους εξής λόγους: 

Πρώτον, γιατί τα σοβαρότερα ζητήματα τα απέσυρε από τον κοινωνικό διάλογο, δεν τήρησε, όμως, ούτε τα συνομολογηθέντα. Τήρησε η Κυβέρνηση μόνο συμφωνίες σε λεπτομέρειες. Δεν τήρησε τις συμφωνίες για την απελευθέρωση των δυνατοτήτων αξιοποίησης της περιουσίας των ταμείων. Αντίθετα έκανε βήματα προς δέσμευση, προς την αντίθετη κατεύθυνση ή για το ΛΑΦΚΑ ή για τα διοικητικά συμβούλια των ταμείων. 

Δεύτερον, διότι κατέθεσε το νομοσχέδιο στη Βουλή τα μεσάνυχτα της 25ης Νοεμβρίου 1998, ενώ η ΟΚΕ θα συνεδρίαζε δύο μέρες μετά, σαράντ οχτώ ώρες μετά. Και όμως, δυο μέρες πριν ο κύριος Υπουργός Εργασίας διένειμε τη γνώμη της ΟΚΕ. Είναι δε χαρακτηριστικό ότι το τελικό κείμενο αξιολόγησης της εκτελεστικής επιτροπής της ΟΚΕ είναι διαφορετικό από αυτό που διένειμε ο Υπουργός. Κατά δε την ακρόαση ο αντιπρόεδρος της ΟΚΕ κ. Πολίτης χαρακτήρισε άκαιρη και άκομψη -επί λέξει αναφέρομαι- την ενέργεια του Υπουργού, ο οποίος ούτε λίγο ούτε πολύ νόθευσε έγγραφο ή χρησιμοποίησε νοθευμένο έγγραφο. 

Τρίτον, ζήτησε από την ΟΚΕ τη γνώμη για εξήντα πέντε άρθρα. Αυτό ήταν δε το νομοσχέδιο που αρχικά είχατε στείλει για επεξεργασία. Και όμως στη Βουλή καταθέσατε ογδόντα τρία άρθρα και έπεται συνέχεια με τις διαδοχικές τροπολογίες 

  

 

  

Σελίδα 2174 

και ένα ατελείωτο ράβε-ξήλωνε που μέχρι σήμερα έχει υποστεί αυτό το νομοσχέδιο. 

Υπό την πίεση, λοιπόν, των ορατών πλέον αδιεξόδων στο ασφαλιστικό σύστημα της χώρας, η Κυβέρνηση φαίνεται ότι επιχειρεί μία ελάχιστη ορθολογικοποίηση του υφιστάμενου συνταξιοδοτικού καθεστώτος. Είναι, όμως, γεγονός ότι δεν απουσιάζει μόνο το απαραίτητο στρατηγικό σχέδιο μακρόπνοης αντιμετώπισης του ασφαλιστικού μας προβλήματος. Απουσιάζει ακόμα και η πολιτική βούληση, η στοιχειώδης γενναιότητα προκειμένου να γίνουν τα αναγκαία. 

Η Κυβέρνηση έχει σαν βάση τη στέρεη πολιτική πλατφόρμα που εισήγαγε η Νέα Δημοκρατία την περίοδο 1990-1993. Παρ' όλα αυτά αποφεύγει να αντιμετωπίσει το κοινωνικοασφαλιστικό σύστημα με μακρόπνοο σχέδιο και επιδίδεται σε διαχειριστικού τύπου παρεμβάσεις, οι οποίες όμως είναι και αυτές λανθασμένες. 

Για παράδειγμα, αντί να προχωρήσει μετά από κοινωνικό διάλογο στον εκσυγχρονισμό του κοινωνικοασφαλιστικού συστήματος, αφού προηγηθούν μελέτες λειτουργικού ανασχεδιασμού με σύγχρονη εγκατάσταση των λεωφόρων της πληροφορικής στα ασφαλιστικά ταμεία, ασχολείται με επιλεκτική και πρόχειρη ενοποίηση ασφαλιστικών οργανισμών μετακυλίοντας το κόστος της ενοποίησης από τον προϋπολογισμό στους ασφαλισμένους. 

'Οσον αφορά το συζητούμενο σχέδιο νόμου έχω να παρατηρήσω ότι πρώτον, είναι απόλυτα συμβατό με τις συνήθεις κυβερνητικές προδιαγραφές. Είναι, δηλαδή, αποσπασματικό, πρόχειρο, χωρίς αρχη και τέλος, χωρίς στόχους, χωρίς ιδέες, χωρίς έμπνευση, χωρίς χρήμα. Δεν διαθέτετε και χρήματα. Ακόμα και η ΟΚΕ επισημαίνει την αποσπασματικότητα και το πρόχειρο του νομοσχεδίου. Και σαν να μην έφταναν αυτά, την τελευταία στιγμή προσθέσατε ακόμα ένα 50% περίπου στο νομοσχέδιο, πάνω από είκοσι καινούρια άρθρα. 

Είναι χαρακτηριστικό ότι ο κ. Σημίτης είναι στα λόγια μόνο γαλαντόμος. Διότι ενώ προχθές ακούσαμε εξαγγελίες πιστώσεων τετρακοσίων είκοσι δισεκατομμυρίων (420.000.000.000) δραχμών για την καταπολέμηση της ανεργίας, που βρίσκεται πλέον εκτός ελέγχου και έχει ξεπεράσει κάθε συγκριτικό στοιχείο -και αυτό βέβαια στα λόγια θα μείνει δυστυχώς- για το ασφαλιστικό σύστημα δεν διαθέτετε παρά μόνο ψυχία. 

Ο Υπουργός, κατ'επανάληψη, θέλοντας να απαντήσει σε αυτές τις αναφορές μας είπε ότι σε τρία χρόνια θα διατεθούν από την Κυβέρνηση σαράντα δύο δισεκατομμύρια (42.000.000.000) δραχμές. Πολύ γαλαντόμοι είσαστε, κύριε Υπουργέ, πολύ κουβαρντάδες είσαστε όταν χαρίζετε εννιακόσια δισεκατομμύρια (900.000.000.000) στην Ολυμπιακή, άλλα τόσα στις αστικές συγκοινωνίες και πάει λέγοντας. Αλλού δεν μπορείτε να κρατήσετε το χέρι σας. Εδώ μας λέτε σαράντα δύο δισεκατομμύρια (42.000.000.000) δραχμές για την εξυπηρέτηση του ασφαλιστικού συστήματος και αυτά σε τρία χρόνια. 

Στην πραγματικότητα βάζετε χέρι στα χρήματα των εργαζομένων γιατί αυτές τις παρεμβάσεις που επιχειρείτε, τις χρηματοδοτείτε με το ΛΑΦΚΑ που ίδρυσε ο 2084 που τόσο εξορκίζατε και κατακεραυνώνατε παλαιότερα, αλλά σήμερα αποτελεί την πλατφόρμα, τη βάση για τις όποιες ρυθμίσεις και για το όποιο προσδόκιμο επιβίωσης του ασφαλιστικού συστήματος. 

Παίρνετε, λοιπόν, από τα πενήντα τρία δισεκατομμύρια (53.000.000.000) του ΛΑΦΚΑ όπως είπε η ΓΣΕΕ και όπως είναι δεδομένο, τα τριάντα πέντε δισεκατομμύρια (35.000.000.000) για να χρηματοδοτήσετε τον ΟΕΕ, τον Οργανισμό των Ελευθέρων Επαγγελματιών. 

Επίσης, για τη χρηματοδότηση του ΤΕΑΔΥ παίρνετε τριάντα δισεκατομμύρια (30.000.000.000) μετρητά από τους τελωνειακούς. Με ξένα χρήματα προσπαθείτε να επιλύσετε τα ασφαλιστικά προβλήματα του τόπου. 

Η Κυβέρνηση Σημίτη, λοιπόν, αποδεικνύεται κατώτερη των περιστάσεων. Δείχνει ότι ασχολείται και μάλιστα ανεπιτυχώς και πάλι με μικρά πράγματα. Μετά το μίνι εργασιακό, μετά το μίνι φορολογικό, έρχεται τώρα το μίνι ασφαλιστικό και πάει λέγοντας. 'Ετσι με τις ρυθμίσεις που εισάγετε μοιάζει σαν να μη θέλετε να κάνετε τίποτα. Μοιάζει σαν να κάνετε αγγαρεία. Δηλαδή, να περάσετε ένα μήνυμα στην Ευρωπαϊκή 'Ενωση ότι απλώς λαμβάνετε μέτρα για το ασφαλιστικό, ενώ οι αναγκαίες ρυθμίσεις αναβάλλονται μέχρι τα όρια του προσδόκιμου βιωσιμότητος του ασφαλιστικού συστήματος, που χάρη στους νόμους της Νέας Δημοκρατίας τοποθετούνται κατά τον κ. Σπράο τουλάχιστον μέχρι το 2005. Και αυτό με τη μικρόψυχη λογική ότι μέχρι τότε θα έλθουν άλλοι υπεύθυνοι να ασχοληθούν σοβαρά με το πρόβλημα. 

Είσαστε, λοιπόν, γνώστες της ανεπάρκειας αυτής και γι'αυτό , απο τη μία δεν κάνετε τίποτε και από την άλλη συντηρείτε τους μύθους για το μεγάλο ασφαλιστικό και για το τριανταπεντάωρο. 

Είναι χαρακτηριστικό για να μη φανεί ότι είναι αντιπολιτευτικές προσεγγίσεις αυτές οι αναφορές μας, ότι ο Πρόεδρος της ΓΣΕΕ ο κ. Πολυζωγόπουλος που είναι δικός σας άνθρωπος, χαρακτήρισε τις ρυθμίσεις του νομοσχεδίου δειλές και το νομοσχέδιο άθροισμα αιτημάτων. Αυτός είναι ο χαρακτηρισμός του κ. Πολυζωγόπουλου, του Προέδρου της ΓΣΕΕ και νομίζω ότι είναι αυστηρότερος από τις δικές μας αναφορές. 

Τρίτον, πάσχουν από απέραντα θεσμικά κενά οι προτεινόμενες ρυθμίσεις. Στην πραγματικότητα ζητείται από την Κυβέρνηση εν λευκώ νομοθετική εξουσιοδότηση του εκάστοτε Υπουργού, γιατί για κάθε άρθρο απαιτείται προεδρικό διάταγμα και για κάθε παράγραφο, υπουργική απόφαση. Ακόμα και οι ΟΚΕ, οι τριτοβάθμιες οργανώσεις σας το επισημαίνουν. 

'Ενα ακόμα παράδειγμα της προχειρότητος και της κυβερνητικής τσαπατσουλιάς είναι ότι πολλά άρθρα είναι στο όριο της αντισυνταγματικότητας. Αλλά ευθέως αντισυνταγματική είναι η ρύθμιση του άρθρου 62 -σας το είχαμε επισημάνει, το επισημαίνει και η Επιστημονική Υπηρεσία της Βουλής- που αφορά τις συντάξεις αιτία θανάτου, τις ορφανικές οικογένειες, οι οποίες πλήττονται βάναυσα από τις ρυθμίσεις σας. 

Η τέταρτη παρατήρηση είναι ότι πνεύμα κρατισμού και γραφειοκρατική λογική διαπνέουν τις ρυθμίσεις του σχεδίου νόμου. Χαρακτηριστικές είναι οι περιπτώσεις της δημιουργίας ενός τερατώδους ελεγκτικού μηχανισμού παροχών υγείας, ο οποίος αλληλοσυγκρούεται και θα αλληλοεπικαλύπτεται με αντίστοιχους μηχανισμούς, τους ΣΔΟΥ, του Υπουργείου Υγείας, τους αντίστοιχους ελεγκτικούς μηχανισμούς του ΙΚΑ. 'Οπως επίσης και η θέσπιση ασφυκτικών δεσμεύσεων, στο όνομα της ανεξαρτησίας της διαχείρισης της περιουσίας των ασφαλιστικών οργανισμών, τους οποίους παρά τα συνομολογηθέντα στον κοινωνικό διάλογο, βάζετε σε περισσότερους ελέγχους και δεσμεύσεις. 

Η πέμπτη παρατήρηση είναι ότι το νομοσχέδιο το οποίο συζητάμε σήμερα είναι παλαιοκομματικής αντίληψης. Η εφαρμογή όσων διατάξεων έχουν πολιτικό κόστος αναβάλλεται μετά δύο χρόνια, για ευνόητους λόγους. Παραδείγματος χάρη, οι περιορισμοί της απασχόλησης των συνταξιούχων προβλέπεται να ισχύουν μετά από διετία και η αιτιολογία που κατέθεσε η Κυβέρνηση δεν κρίνεται ως επαρκής. 'Οπως επίσης και ο κομματικός στρατός των δυόμισι χιλιάδων μελών των διοικητικών συμβουλίων των ταμείων θα συνεχίσει να σιτίζεται σε βάρος των ασφαλισμένων και εις βάρος του κρατικού προϋπολογισμού για ενάμιση χρόνο ακόμα. Παράλληλα εξασφαλίζετε έξοδα προπαγάνδας με χρήματα των ασφαλισμένων. 

Με χρήματα του χρεοκοπημένου Ι.Κ.Α. η Κυβέρνηση σε ένα ακριβό πολύπτυχο σε κυριακάτικες εφημερίδες διαφημίζει το έργο του Ι.Κ.Α. Γιατί κύριε Υπουργέ; Η "ΙΝΤΕΡΑΜΕΡΙΚΑΝ" είσαστε; Τι είσαστε; Είσαστε καμία ιδιωτική ασφαλιστική εταιρεία που προαιρετικά ασφαλίζονται οι ενδιαφερόμενοι και κάνετε διαφήμιση; Στην πραγματικότητα διαφημίζετε με χρήματα των εργαζομένων το ανύπαρκτο έργο σας στην ασφάλιση και τίποτα παραπάνω. 

Είναι, λοιπόν, πλέον των άλλων και ρουσφετολογικής νοοτροπίας γιατί προβλέπετε, φανερές, συγκεκριμένες, εκατοντάδες περιπτώσεις διορισμών. Και για όσους διατηρούν αμφιβολίες, σημειώνω τα άρθρα 32, 36, 38 και 74 και μάλιστα, 



 

  

Σελίδα 2175 

κατά παρέκκλιση του 2190 και των διαδικασιών του ΑΣΕΠ. 

Για να μη μας πείτε και πάλι ότι είναι αντιπολιτευτικές αυτές οι αναφορές μας σας υπενθυμίζω -έχει γραφτεί στα Πρακτικά- ότι κατά την ακρόαση των φορέων ο πρόεδρος της ΑΔΕΔΥ, ο δικός σας άνθρωπος, ο κ. Κουτσούκος αποδοκίμασε αυτήν τη λογική και αυτήν τη νοοτροπία να βρίσκετε διάφορες παρακαμπτηρίους οδούς για να διορίσετε πάνω από τετρακόσιους ανθρώπους με τις ρυθμίσεις του νομοσχεδίου, στο όνομα του δήθεν συμμαζέματος του ασφαλιστικού συστήματος. 

Αποδεικνύεται ότι το εκσυγχρονιστικό ΠΑ.ΣΟ.Κ. έχει εντονότερη τη διάθεση από το παλιό ΠΑ.ΣΟ.Κ., της καταχρηστικής νομής της εξουσίας. Παράλληλα, θεσπίζετε μηχανισμούς ρύθμισης καθυστερουμένων ασφαλιστικών εισφορών, κατά περίπτωση και κατά κρίση αυθαίρετη, χωρίς να θέτετε αντικειμενικούς όρους και προϋποθέσεις, άρθρο 48 και επόμενα. 

Εμείς σας προτείναμε και θα επιμείνουμε σύστημα αντικειμενικό, σύστημα μοριοποίησης κατά το πρότυπο του μίνι φορολογικού, που ήταν πάλι δική μας πρόταση και η Κυβέρνηση την υιοθέτησε. 

Το νομοσχέδιο είναι αντιασφαλιστικής λογικής και πλήττει την ασφαλιστική συνείδηση. Συνιστά οργανισμό ασφάλισης ελευθέρων επαγγελματιών επιβαρύνοντας το ΛΑΦΚΑ, όπως είπα και πιο πριν με τριάντα πέντε δισεκατομμύρια (35.000.000.000), από τα πενήντα τρία δισεκατομμύρια (53.000.000.000), που έχει συνολικά, παρά τις διαμαρτυρίες των ασφαλισμένων ότι βάζετε χέρι στα χρήματά τους. Αντί να χρηματοδοτήσετε τον κρατικό προϋπολογισμό με αποτέλεσμα το ΛΑΦΚΑ να κινδυνεύει όπως αποδείχθηκε και να μην μπορεί στο μέλλον να εκπληρώσει το σκοπό και την αποστολή του. 

Απουσιάζουν εντελώς οι αναλογιστικές μελέτες. Απλώς λέτε σε κάθε περίπου άρθρο ότι θα συνταχθούν εκ των υστέρων σε ένα περίεργο κυβερνητικό προθύστερο. Η ενοποίηση των επικουρικών ταμείων στο ΤΕΑΔΥ είναι αποσπασματική, είναι επιλεκτική, είναι πρόχειρη, φαλκιδεύει ασφαλιστικά δικαιώματα. Η ρύθμιση των καθυστερουμένων ασφαλιστικών εισφορών γίνεται χωρίς να έχει προσμετρηθεί το κόστος που θα δεχθεί το Ι.Κ.Α. Κυρίως δεν εξασφαλίζει αντικειμενικούς κανόνες και αρχές. 

Η θέση μας είναι αναμφίβολα θετική προς την κατεύθυνση της ενοποίησης των ταμείων, όμως με την τήρηση κοινά αποδεκτών αρχών και κανόνων. Εσείς με τις εξαιρέσεις, όπως το ΤΕΑΠΟΚΑ, ανοίξατε τους ασκούς του Αιόλου και τις συνέπειες τις υφίσταται το κοινωνικό σύνολο, όπως με την απεργία των τελωνειακών και απ' ότι πληροφορούμαι οι υπάλληλοι τουλάχιστον πέντε Υπουργείων απεργούν αυτήν την ώρα. 

Το νομοσχέδιο είναι επίσης κατώτερο των περιστάσεων, γιατί στις πρόχειρες αντιφατικές, χωρίς αρχές και κανόνες ρυθμίσεις που εισάγετε αποδεικνύετε ότι όχι μόνο δεν έχετε συγκεκριμένη πολιτική για ένα από τα μεγαλύτερα θέματα της εποχής μας, όπως είναι το ασφαλιστικό, αλλά πορεύεστε τυχαία, χωρίς την έστω βασική, αναγκαία πρόβλεψη για το επόμενο βήμα. Ούτε αυτή δεν προβλέπετε με τις ρυθμίσεις που εισάγετε. 

Είναι άτολμο επίσης το νομοσχέδιο. Ο πρόεδρος της ΓΣΕΕ το χαρακτήρισε δειλό και αναποτελεσματικό, γιατί οι διατάξεις του δεν θίγουν το σκληρό πυρήνα του ασφαλιστικού προβλήματος και διακατέχονται από μία αδιέξοδη και αποτελεσματική διαχειριστική λογική. 

Είναι βέβαιο νομοτελειακά ότι πριν ακόμα λήξει η συζήτηση για το μικρό ασφαλιστικό θα επικαιροποιηθεί εκ των πραγμάτων η συζήτηση για το μεγάλο ασφαλιστικό. 

Μετά τα ανωτέρω, είναι σαφές ότι η Κυβέρνηση δεν βρίσκεται στο ύψος των περιστάσεων, είναι ανεπαρκής. 

Η Νέα Δημοκρατία με αίσθηση ευθύνης και συνείδηση αποστολής καταθέτει τη δική της θέση. Η θέση μας είναι, ότι είναι αναπόφευκτη η μεταρρύθμιση του συστήματος κοινωνικών ασφαλίσεων και ο ανασχεδιασμός του συστήματος συντάξεων. Χρειάζεται να θεσμοθετήσουμε διαδικασίες που θα ανατρέψουν νοοτροπίες, που θεωρούν το ασφαλιστικό σύστημα εργαλείο κομματικής φαυλότητας και τα ασφαλιστικά ταμεία κομματικά λάφυρα της Κυβέρνησης, όπως σήμερα πιστεύεται. 

Χρειάζεται να υπάρξουν επιθετικές πολιτικές, γενναίες αποφάσεις, θετικές δράσεις, ριζικές μεταρρυθμίσεις, ώστε να προχωρήσουμε από την κοινωνική ασφάλιση στην κοινωνική ασφάλεια, από το κράτος πρόνοιας στην κοινωνία της αλληλεγγύης. 

Θεωρούμε ότι το σύστημα της κοινωνικής ασφάλισης στη χώρα μας έφθασε στα πρόθυρα της κοινωνικής κατάρρευσης, διότι τα έσοδα της κοινωνικής ασφάλισης χρηματοδότησαν την ανάπτυξη και χρησιμοποιήθηκαν για τη στήριξη άλλων πολιτικών, με αυθαίρετες αποφάσεις του κράτους για μεγάλο χρονικό διάστημα. 

Το όλο οικοδόμημα στηρίχθηκε στην ανυπαρξία γενικών αρχών λειτουργίας, στις κοινωνικές ανισότητες που διατηρήθηκαν και διευρύνθηκαν και με ευθύνη του συνδικαλιστικού κινήματος, στην άνιση κατανομή εισφορών και παροχών, στην προκλητική ανισότητα στα όρια ηλικίας και στα ποσοστά σύνταξης, στην παραγωγή αναπήρων για πολιτικές και άλλες σκοπιμότητες στην ένταξη κοινωνικών ομάδων στο σύστημα, χωρίς ποτέ κανείς να καταβάλει παροχές. 

Επηρεάζεται, επίσης, το ασφαλιστικό πρόβλημα και θα οξυνθεί αύριο από την υπογεννητικότητα, που εκτός των άλλων συνεχώς μικραίνει την κρίσιμη σχέση συνταξιούχων και εργαζομένων. Η πολιτική για την κοινωνική πρόνοια γίνεται επίσης από την Κυβέρνηση σε υπερβάλλοντες ρυθμούς και τόνους δια μέσου των ασφαλιστικών ταμείων και επιβαρύνει όχι τον κρατικό προϋπολογισμό, αλλά τα ασφαλιστικά ταμεία. 

Σας ανέφερε κατά την ακρόαση ο διοικητής του ΤΕΒΕ ότι χρωστάτε τα χρήματα που πλήρωσε το ΤΕΒΕ για το ΕΚΑΣ και δεν τα δίνετε. Επίσης, χρωστάτε όλα τα χρήματα που οφείλετε από προνοιακή πολιτική. Με "φέσια" στα ασφαλιστικά ταμεία, κύριε Υπουργέ, δεν μπορεί να επιλυθεί το ασφαλιστικό πρόβλημα της χώρας. 

Η λύση για μας βρίσκεται σε ένα νέο σύστημα που στηρίζεται στην αρχή της ανταποδοτικότητας και της αλληλεγγύης των γενεών, που διασφαλίζει ενιαίες αρχές σε εισφορές, όρια ηλικίας και ποσοστά σύνταξης, που διασφαλίζει την τριμερή χρηματοδότηση, που καθορίζει τους ίδιους πόρους για όλο τον ελληνικό λαό, όπου και αν εργάζεται, που απονέμει κοινωνική οφειλή στα μέλη της κοινωνίας που έχουν μεγαλύτερη ανάγκη, όπως οι μητέρες με τα ανήλικα παιδιά, οι πολύτεκνοι και τα άτομα με ειδικές ανάγκες, που κατοχυρώνει ισότητα στη συμμετοχή και δικαιοσύνη στις παροχές. 

Η μεταβίβαση στη νέα πραγματικότητα θα γίνει με ήπιο τρόπο, κοινωνικά δίκαιο, χωρίς να θίγει ώριμα ασφαλιστικά, συνταξιοδοτικά δικαιώματα και θα διασφαλίζει την οικονομική βιωσιμότητα, τουλάχιστον για τα επόμενα είκοσι χρόνια. 

Η Νέα Δημοκρατία, στο λίγο διάστημα που άσκησε την εξουσία το 1990-1993 έδειξε δείγμα γραφής και τόλμησε και δικαιώθηκε στην πορεία από τα μέτρα, τις αποφάσεις και τις νομοθετικές πρωτοβουλίες που έλαβε. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, είκοσι πέντε λεπτά μίλησε ο προηγούμενος συνάδελφος. Θέλω ένα ή δύο λεπτά ακόμα. 

ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε ότι ο Πρόεδρος της Βουλής μίλησε για τέσσερα λεπτά ενδιάμεσα στο χρόνο του. Τέλος πάντων, πρέπει να έχετε άνεση χρόνου. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Επειδή χρειάζεται να σας χρονομετρούμε, κύριε Αντιπρόεδρε, το ανέκδοτο του κ. Κακλαμάνη διήρκεσε σαράντα δευτερόλεπτα. Μην πολλαπλασιάζετε, λοιπόν, παρακαλώ. 

ΠΡΟΕΔΡΕΥΩΝ (Παναγιώτης Σγουρίδης): Ξέρω πολύ καλά πόσο διήρκεσε. Τα κρατάμε εδώ όλα. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Είναι απαραίτητο, λοιπόν, να αρχίσει ένας καλόπιστος διάλογος, έξω από κομματικές ή ιδεολογικές αγκιλώσεις, για να δούμε το ρόλο των παραγόντων -κράτος, εργαζόμενοι, εργοδότες- σε σχέση με 

 

 

  

Σελίδα 2176 

την κοινωνική ασφάλιση. 

Πριν επιχειρηθούν, όμως, οι οποιεσδήποτε παρεμβάσεις, θα πρέπει να ληφθούν μέτρα προς την κατεύθυνση της εξυγίανσης του τρόπου οργάνωσης και λειτουργίας των ασφαλιστικών ταμείων. Ενδεικτικά, αναφέρεται ότι θα πρέπει να γίνει αύξηση των δαπανών κοινωνικής προστασίας ως ποσοστό του ΑΕΠ στο μέσο όρο περίπου του ευρωπαϊκού επιπέδου. 

Δεύτερον, η εξυγίανση του τρόπου οργάνωσης και λειτουργίας των ταμείων, αλλά και η ρύθμιση των χρεών του κράτους προς τα ταμεία. 

Τρίτον, η οργάνωση των ασφαλιστικών φορέων με σύγχρονα συστήματα, μακριά από την παραδοσιακή στελέχωση των δημοσίων υπηρεσιών. 

Τέταρτον, η στελέχωση και λειτουργία των ταμείων με αξιοκρατικά επιλεγμένο και άρτια εκπαιδευμένο προσωπικό. 

Πέμπτον, η εκπόνηση αναλογιστικών μελετών πριν από κάθε παρέμβαση. 

'Εκτον, η πλήρης αξιοποίηση της κινητής και ακίνητης περιουσίας των ταμείων. 

Επίσης, θα πρέπει να γίνει ο διαχωρισμός της κοινωνικής πρόνοιας από την ασφάλιση, ώστε να μην ασκείται οικονομική και κοινωνική πολιτική μέσω των ταμείων. 

Χρειάζεται να γίνει λειτουργική μηχανογράφηση, σωστή και αποτελεσματική λειτουργία του θεσμού της διαδοχικής ασφάλισης και επίσης αποκέντρωση με πρόγραμμα και ριζική αλλαγή στο εισπρακτικό σύστημα. 

Η Νέα Δημοκρατία καταψηφίζει επί της αρχής το νομοσχέδιο που συζητάμε, επιφυλασσόμενοι κατά τη συζήτηση των άρθρων να ψηφίσει όσες διατάξεις κρίνει θετικές. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Παπαγεωργόπουλο. 

Σύμφωνα με την επιστολή που μας έστειλε ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Ορέστης Κολοζώφ, ορίζεται ως ειδικός αγορητής στο νομοσχέδιο αυτό ο κ. Δημήτριος Β. Κωστόπουλος. 

Επίσης, ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας με επιστολή του ορίζει ως Κοινοβουλευτικό Εκπρόσωπο στο νομοσχέδιο αυτό τον κ. Αναστάσιο Ιντζέ και ειδικό αγορητή τον κ. Γεώργιο Τσαφούλια. 

Ο κ. Κωστόπουλος έχει το λόγο για είκοσι λεπτά. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Η Κυβέρνηση συνεχίζει τον αντεργατικό, αντιασφαλιστικό της κατήφορο. Παρά τις αντιδράσεις των εργαζομένων της βάσης, τις διαμαρτυρίες των συνταξιούχων, δείχνει αποφασισμένη να υλοποιήσει, κατά γράμμα, τις κατευθύνσεις του διευθυντηρίου των Βρυξελλών, τις αντιδραστικές επιλογές της "Λευκής Βίβλου". 

Εμείς βέβαια, θα καταθέσουμε τις προτάσεις μας, που σε τελική ανάλυση είναι και προτάσεις των εργαζομένων, του κινήματος από παλαιότερα. Απλά να σημειώσουμε ότι το ζήτημα είναι γενικότερα πολιτικό και αν δεν υπάρξουν γενικότερες πολιτικές ανακατατάξεις, τα επιμέρους επιχειρήματα θα προσκρούουν στο μέτωπο των κωφών. 

Το νομοσχέδιο που συζητάμε ονομάστηκε μίνι. Δεν είναι βέβαια καθόλου μίνι, αφού δίνει νέα βαριά, μάξι, πλήγματα σε κατακτήσεις των εργαζομένων, των συνταξιούχων, δίνει νέα χτυπήματα στην κοινωνική ασφάλιση κύρια και επικουρική. Αυτό κάνουν πως δεν το βλέπουν οι κύριοι της ΟΚΕ και το χειρότερο, κάνουν πως δεν το βλέπουν ορισμένες ηγεσίες ανώτατων συνδικαλιστικών οργανώσεων, που το καθήκον τους δεν είναι να προσφέρουν τις συμβουλές τους στις όποιες κυβερνήσεις, αλλά να υπερασπίζονται τα δικαιώματα των εργαζομένων. Τουλάχιστον, εμείς έτσι γνωρίζουμε και μάθαμε το συνδικαλισμό. 

Θα προσπαθήσουμε να θεμελιώσουμε τις απόψεις μας, τις ανησυχίες μας, να αποδείξουμε το βάσιμο των κατηγοριών μας προς την Κυβέρνηση και προς όλους εκείνους που άμεσα ή έμμεσα τη στηρίζουν και την παροτρύνουν να γίνει πιο αποτελεσματική, να χτυπήσει δηλαδή περισσότερο. 

Επιχείρημα πρώτο. Με το νομοσχέδιο και ειδικότερα με τα άρθρα 1 έως 13, η Κυβέρνηση λέει ότι ενοποιεί τα ταμεία Τ.Ε.Β.Ε., Τ.Σ.Α., Τ.Α.Ε., υποστηρίζοντας σε όλους τους τόνους ότι βελτιώνεται η θέση των συνταξιούχων αυτών των ταμείων. Πρόκειται για μία μεγάλη και ολοφάνερη ανακρίβεια για όποιον ξέρει να διαβάζει. Δεν προκύπτει από τα όσα περιέχει το νομοσχέδιο, ενοποίηση με την έννοια που για χρόνια παλεύουν οι εργαζόμενοι, δηλαδή ενοποίηση μέσα από την οποία θα προκύψει μία γενικότερη βελτίωση της θέσης τους. Πρόκειται για μία λογική πρόσθεσης της φτώχειας, όπου με μαθηματική ακρίβεια το προσθετικό αποτέλεσμα θα είναι φτώχεια. Πρόκειται για τσουβάλιασμα. 

Σύμφωνα με την έκθεση του Γενικού Λογιστηρίου του Κράτους, η Κυβέρνηση δεν θα δώσει ούτε μία δεκάρα από τον κρατικό προϋπολογισμό για τη στήριξη της "ενοποίησης" και πολύ περισσότερο για τη βελτίωση της θέσης των συνταξιούχων. Τα τέσσερα δισεκατομμύρια (4.000.000.000) δραχμές που δίνονται από τον ειδικό λογαριασμό Λ.Β.Κ.Α αφορούν ελάχιστους συνταξιούχους του Τ.Σ.Α. Για τους υπόλοιπους, για τις εκατοντάδες, χιλιάδες συνταξιούχους, τα πράγματα θα πάνε από το κακό στο χειρότερο. 

Η ενοποίηση, κύριοι Βουλευτές, δεν είναι αφηρημένη έννοια. Η ενοποίηση έχει δύο ταξικές όψεις. Από τη μία είναι οι εργαζόμενοι, και από την άλλη, είναι τα μεγάλα συμφέροντα. 

Ενοποίηση, λοιπόν, προς τα πάνω για τη βελτίωση της θέσης των εργαζομένων, λέμε "ναι". Ενοποίηση προς τα κάτω, ενοποίηση που χειροτερεύει τη θέση του εργαζόμενου ή του συνταξιούχου, θα ήταν για μας τουλάχιστον και ανοησία να την υποστηρίξουμε. Και η Κυβέρνηση με το νομοσχέδιο αυτό κάνει. Με την πολιτική της αυτή, παραβιάζει σε πολλές περιπτώσεις και αυτό ακόμη το Σύνταγμα. 

Κατά συνέπεια, δεν συμφωνούμε και προτείνουμε: 

α. Κατώτατη σύνταξη αυτών των κατηγοριών εργαζομένων που κουβεντιάζουμε, των μικρομεσαίων, ίση με το επίσημο όριο φτώχειας ή ίση, όπως για χρόνια διεκδικούν και οι οργανώσεις των μικρομεσαίων, με τα είκοσι ημερομίσθια του ανειδίκευτου εργάτη. 

β. Βελτίωση αυτής της κατώτατης σύνταξης ανάλογα με τα χρόνια ασφάλισης. Δηλαδή, να υπάρξει ανταπόδοση ανάλογα με τη συμμετοχή ενός εκάστου. 

γ. Τιμαριθμική αναπροσαρμογή. Δηλαδή, να μην καταστρέφονται καθημερινά από την ακρίβεια και τον πληθωρισμό. 

δ. Ακολούθως, ενοποίηση με τη θέληση των ίδιων των εργαζομένων. "Με το ζόρι παντρειά δεν γίνεται". 

Σχετικά με αυτήν την άποψή μας θέλουμε να σημειώσουμε τα εξής: Στα όσα λέγονται ότι μία τέτοια επιλογή, όπως προτείνουμε εμείς, βελτίωσης της θέσης των εργαζομένων και των συνταξιούχων, απαιτεί χρήματα που δεν υπάρχουν, απαντούμε ότι χρήματα υπάρχουν αλλά η Κυβέρνηση δεν θέλει να στεναχωρήσει εκείνους που τα έχουν. Και όχι μόνο αυτό, αλλά τους δίνει και περισσότερα. 

Και εδώ θέλω να πω παρά το ότι μπορεί να είναι εκτός ημερήσιας διάταξης, ότι χθες ο Πρωθυπουργός είχε συνάντηση με τον κ. Σρέντερ και με τον κ. Λαφονταίν. Κουβέντιασαν το θέμα των γερμανικών επανορθώσεων και του κατοχικού δανείου. Λένε ότι η απάντηση των Γερμανών ήταν ένα "νάιν". Γιατί δεν ανοίγει, λοιπόν, αυτό το θέμα; Να κουβεντιάσει και να πάρει αυτά που "δανείστηκαν" οι Γερμανοί δανεικά και αγύριστα; Αυτό ισχύει ιδιαίτερα για το κατοχικό δάνειο που είναι δανειακή σύμβαση. Δεν το κάνει, γιατί άλλες σκοπιμότητες και άλλα συμφέροντα σπρώχνουν προς άλλη κατεύθυνση. 

Επιχείρημα δεύτερον, η Κυβέρνηση μέσα στο ίδιο αντεργατικό πλαίσιο "ενοποιεί" τα επικουρικά ταμεία των ασφαλισμένων στο δημόσιο. Το άλλοθι είναι ότι αυτήν τη δήθεν ενοποίηση τη ζητάει για χρόνια το συνδικαλιστικό κίνημα των δημοσίων υπαλλήλων, η ΑΔΕΔΥ. Στην προκειμένη περίπτωση δεν έχει σημασία τι ζητούσε ή τι ζητάει σήμερα η ΑΔΕΔΥ, γιατί σύμφωνα με τα στοιχεία άλλα έλεγε παλαιότερα, άλλα λέει σήμερα και πολύ περισσότερο άλλα πράττει. 

Και με την ευκαιρία επειδή πολύς λόγος γίνεται περί 



 

  

Σελίδα 2177 

διαλόγου και περί ομόφωνων αποφάσεων εγώ έχω ένα χαρτί στα χέρια μου στο οποίο κάποιες ομοσπονδίες εργαζομένων στο δημόσιο λένε ότι παρά το γεγονός ότι η ΑΔΕΔΥ έχει διατυπώσει εγγράφως τη μελέτη ενοποίησης των ταμείων δεν δίνει τη σύμφωνη γνώμη της γι'αυτήν την ενοποίηση επειδή δεν τηρούνται βασικές προϋποθέσεις, όπως είναι η ύπαρξη αναλογιστικής μελέτης και βιωσιμότητας. Εν τούτοις, η ΑΔΕΔΥ σε συνάντηση με τον Υπουργό Εργασίας συμφώνησε με τις ενοποιήσεις των ταμείων πράγμα που το καταγγέλουν και τους βρίσκει κάθετα αντίθετους. Από το "κάθετα" συμπεραίνετε ποιος είναι ο συντάκτης. Μην λέτε, λοιπόν, ότι συμφώνησαν. Τα κάνατε μεταξύ σας και μετά μας λέτε ότι συμφώνησαν οι εργαζόμενοι. 

Αυτό που έχει σημασία πάντως είναι το εξής: Αν οι εργαζόμενοι ασφαλισμένοι στα ξεχωριστά επικουρικά ταμεία συμφωνούν με το βιασμό που ονομάζεται ενοποίηση. Αν η ενοποίηση δεν προκύψει ύστερα από απόφαση των ίδιων των εργαζομένων, τότε δεν έχουμε να κάνουμε με μια απλή νομοθετική παρέμβαση που έρχεται να ρυθμίσει κάποιες λεπτομέρειες και να τακτοποιήσει κάποιες εκκρεμότητες και ωριμάνσεις και στο βαθμό που νομιμοποιείται να παρέμβει διορθωτικά, αλλά έχουμε να κάνουμε με μια βίαιη πραξικοπηματική πράξη, με μια αντισυνταγματική ενέργεια με στοιχεία που θυμίζουν κάποια καθεστώτα του μεσοπολέμου. 

Τα επικουρικά ταμεία είναι φορείς συμπληρωματικής ασφαλιστικής κάλυψης, αποκλειστικά των ίδιων των εργαζομένων που έτσι και αλλιώς άμεσα ή έμμεσα καταθέτουν το υστέρημά τους ώστε να ενισχύσουν την πενιχρή κύρια σύνταξή τους και να εξασφαλίσουν κάποιο εφάπαξ ώστε να έχουν κάποιο συμπλήρωμα. 'Αλλοι ασφαλισμένοι δίνουν περισσότερα στα επικουρικά γιατί έτσι αποφάσισαν οι ίδιοι. 'Αλλοι δίνουν λιγότερα γιατί πάλι έτσι αποφάσισαν οι ίδιοι. Δική τους η επιλογή, δικό τους και το αποτέλεσμα αυτής της επιλογής. Αν μέσα από την πάλη τους υποχρέωσαν κάποιους να εισφέρουν στα επικουρικά, αν μέσα από την πάλη για κλαδικές συλλογικές συμβάσεις υποχρέωσαν κάποιες κυβερνήσεις και κάποιους εργοδότες να βάλουν στα επικουρικά αυτό δεν αλλάζει καθόλου την ουσία ότι τα χρήματα είναι δικά τους. 

Με ποιο δικαίωμα, λοιπόν, έρχεται η Κυβέρνηση και λέει, ότι εγώ ως Κυβέρνηση θα μοιράσω τα χρήματά σας όπως μου αρέσει; Ξένα χρήματα δεν μπορεί να μοιράσει! Αν κάποιος πάρει τα χρήματα από την τσέπη ενός πολίτη, είναι κλέφτης. Αν κάποιος πάρει τις καταθέσεις ενός πολίτη και τις μοιράσει ή τις φάει, λέγεται κλέφτης ή καταχραστής. Γιατί δεν είναι το ίδιο όταν μία κυβέρνηση τα παίρνει από ένα επικουρικό ταμείο; Γιατί δεν είναι το ίδιο όταν μία κυβέρνηση παίρνει με το έτσι θέλω, με στρατιωτικό νόμο -τον εφάρμοσε προχθές- δεκάδες δισεκατομμύρια δραχμές από τους τελωνειακούς, οδηγώντας τους και στα δικαστήρια επειδή είπαν το αυτονόητο "δεν έχετε δικαίωμα να μας παίρνετε τα λεφτά μας!"; Γιατί δεν είναι το ίδιο όταν μία κυβέρνηση αποφασίζει με μία μονοκονδυλιά να μειώσει τις επικουρικές των εργατών μετάλλου από σαράντα έξι χιλιάδες (46.000) δραχμές σε είκοσι έξι χιλιάδες (26.000) δραχμές; Και μη μας πουν οι αρμόδιοι, ότι το ταμείο έχει τα χάλια του, έχει προβλήματα, γιατί αυτοί που σήμερα καταργούν το ΕΤΕΜ είναι οι ίδιοι που με τις σκοπιμότητες, τις χαριστικές τους πράξεις, το έχουν ρημάξει. Να μη βγουν και από πάνω! 

Επιχείρημα τρίτο: Το νομοσχέδιο προβλέπει, επιβάλλει τρόπους διαχείρισης των αποθεματικών της περιουσίας των ταμείων. Στην ουσία με δύο λόγια προβλέπει παίξιμο των ιερών χρημάτων των ασφαλισμένων στον τζόγο. 

Με δύο κουβέντες θα το συνοψίσω αυτό το ζήτημα: Τα χρήματα είναι των εργαζομένων, των ασφαλισμένων. Είναι κρίσιμο ζήτημα. Διατρέχουν θανάσιμους κινδύνους αν δεν προσεχθούν από τους αρμόδιους ή από τις διοικήσεις αυτών των ταμείων. Τα χρήματα αυτά χρόνια ήταν άτοκα, κέρδιζαν οι τραπεζίτες και μετά ισχύει να "τα παίζουμε στον τζόγο". 'Ισιος δρόμος δεν υπάρχει δηλαδή; Τα χρήματα αυτά να μπαίνουν σε μία κρατική τράπεζα και θα παίρνουν τον τόκο που τρέχει. Αν υπάρχει ένα μικρό ποσοστό να το διαχειριστούν οι διοικήσεις των ταμείων αυτών, να πάρουν κάποια κρατικά ομόλογα κλπ, πάλι με την ομπρέλα του κράτους, με την κάλυψη του κράτους. Τα χρήματα να τα προσέξουμε σαν τα μάτια μας. Γιατί πρόσφατο παράδειγμα σε κάποια χώρα απέδειξε, ότι με τέτοιο τζόγο τινάχθηκαν τα χρήματα στον αέρα και έτρεχαν οι άνθρωποι να πάρουν τις συντάξεις τους. 'Οχι τέτοια πράγματα! 

Αν θέλουν να ρυθμίσουν τα νομισματικά τους οι διάφορες κυβερνήσεις, έχουν άλλους τρόπους. Εξάλλου, ξέρουν τι έχουν μέσα στα συρτάρια τους τα ταμεία, δεν είναι ανάγκη να τα χειρίζονται με αυτόν τον απαράδεχτο τρόπο. Δεν θα κάνουμε επιτέλους τώρα και τα ταμεία μετόχους! Με το ζόρι δηλαδή! 

Επιχείρημα τέταρτο: Με το νομοσχέδιο καθορίζεται ο τρόπος επιλογής διοικήσεως στα ταμεία που ενοποιούνται. Επίσης ανακαθορίζεται ο τρόπος επιλογής των οργάνων στις τοπικές διοικητικές επιτροπές. 

Ανεξάρτητα από το πώς σκέφτηκε η Κυβέρνηση το θέμα, που συνεχίζει την πεπατημένη του απόλυτου ελέγχου, του στραγγαλισμού -αν θέλετε- των διοικήσεων αυτών των ταμείων για να ασκεί την εκάστοτε κοινωνική της πολιτική, η οποία οδήγησε στην ξέρα το καράβι, η πρότασή μας είναι ότι τα ταμεία πρέπει να ελέγχονται κατά πλειοψηφία από τους εργαζόμενους, γιατί αυτοί νομιμοποιούνται περισσότερο από τον κάθε έναν να κάνουν κουμάντο σε αυτά. Το ίδιο και οι τοπικές διοικητικές επιτροπές του ΙΚΑ να ελέγχονται κατά πλειοψηφία από τους εργαζόμενους. Αυτοί που θα ορίζονται από τους εργαζόμενους γι' αυτά τα όργανα να είναι εκλεγμένοι μέσα από δημοκρατικές διαδικασίες με την απλή αναλογική, να είναι αιρετοί και ανακλητοί. Δεν υπάρχει άλλος δρόμος. Αυτήν την πολιτική την έχουμε ζήσει για αρκετές δεκαετίες και μας οδήγησε εδώ που μας οδήγησε. Παίρνει ο Υπουργός τηλέφωνο κάποιο διοικητή ενός ταμείου, του βάζει τις φωνές και τρέμουν τα πόδια του. Δεν θα λειτουργήσει έτσι ο εργάτης που εκλέγεται μέσα από το συνέδριο της ομοσπονδίας του ή της γενικής του συνομοσπονδίας! 

Αυτή είναι η πρότασή μας. 

Επιχείρημα πέμπτο: Το νομοσχέδιο ρυθμίζει για πολλοστή φορά θέματα που έχουν να κάνουν με τα χρέη των οφειλετών του ΙΚΑ κλπ. Κατ' επανάληψη είμαστε μάρτυρες τέτοιων ρυθμίσεων, εδώ μέσα ψηφίζονται τέτοιες ρυθμίσεις. Ως πού θα πάει αυτή η κατάσταση; Και εξάλλου από ποια αφετηρία ξεκινά κάποιος για να κάνει ρύθμιση των οφειλών προς το ΙΚΑ και μάλιστα ρύθμιση των οφειλών εκείνων που αφορά χρήματα, εισφορές των εργαζομένων, που είναι ποινικό αδίκημα η παρακράτησή τους από τον εργοδότη; 

Από ποια αφετηρία ξεκινάς και κάνεις ρυθμίσεις; Γιατί; Για να διευκολύνεις κάποιους; Και εμείς ανοικτοί είμαστε στη διευκόλυνση. 

Δεν υπάρχουν όμως πολλοί δρόμοι να ρυθμίσουμε το ζήτημα. Χρωστάς αγαπητέ μου; Θα τα πληρώσεις. Δεν γίνεται διαφορετικά. Ξέρουμε ότι αυτό ακούγεται κάπως βαρύ για ορισμένες επιχειρήσεις, ιδιαίτερα μικρομεσαίες. Το καταλαβαίνουμε, αλλά τι να κάνουμε; Να επιτρέψουμε και εμείς, να συνδράμουμε και εμείς να σκάσει η βόμβα που είναι στα θεμέλια των ταμείων και κυρίως μεγάλων ταμείων και να τρέχουμε όλοι να μαζεύουμε τα αποκαϊδια; 'Οχι. Οι καλοί λογαριασμοί, κάνουν τους καλούς φίλους, τέρμα οι ρυθμίσεις, τέρμα αυτά τα πράγματα και να λειτουργήσει ο χρυσός κανόνας "κύριε, χρωστάς, θα πληρώσεις". 'Ετσι πρέπει να λειτουργήσουμε. 

Τι θα συμβεί τώρα; Τα μεγάλα ονόματα στην πιάτσα των επιχειρηματιών θα περιμένουν να ψηφιστεί το νομοσχέδιο, θα κάνουν ότι δεν κατάλαβαν, θα αναμένουν και την επόμενη ρύθμιση και θα τη φέρει η Κυβέρνηση, μοιραία θα οδηγηθούμε εκεί. Να παρθεί μια απόφαση, να τελειώνει η φασαρία. Το ΙΚΑ απειλείται. Τελεία και παύλα. Και δεν θα πάμε να μαδήσουμε τον κόσμο για να σώσουμε το ΙΚΑ, αλλά να πάμε να πούμε σε εκείνους που μας χρωστάνε μαζί και το κράτος που είναι ο μεγάλος μπαταχτσής, να τα δώσουν τα τρισεκατομμύρια για να λειτουργήσει η κοινωνική ασφάλιση και ας αφήσουν τα 



 

  

Σελίδα 2178 

άλλα περί ωριμάνσεων, γιατί και εμείς κουβεντιάζουμε τις ωριμάνσεις, αλλά όχι μ' αυτόν τον τρόπο που τις κουβεντιάζουν ορισμένοι άλλοι. 

Επιχείρημα έκτο. Το νομοσχέδιο έρχεται να βάλει, λέει, τάξη στο θέμα των φαρμάκων και σε άλλα ζητήματα που αφορούν την υγεία των πολιτών και προτείνει μερικά ακόμη ελεγκτικά όργανα κλπ. για να φέρουμε σε λογαριασμό την κατάσταση, όπως ισχυρίζονται οι συντάκτες του νομοσχεδίου. Δεν θα έχει κανένας αντίρρηση να φτιάξει κάποια ελεγκτικά όργανα στην περίπτωση που δεν είναι οι "ημέτεροι" για να βολευτούν λόγω των εκλογών κλπ. Καθαρές κουβέντες. Να φτιάξουμε αν και υπάρχουν τέτοια όργανα στον τομέα αυτό. Βάλτε, κύριοι, φρένο σ' αυτό το κακούργημα που γίνεται στις αυλές των νοσοκομείων και το ξέρετε και το ξέρουμε. Βάλτε φρένο σ' αυτούς οι οποίοι λυμαίνονται τα ασφαλιστικά ταμεία των εργαζομένων και τα κρατικά νοσοκομεία. Βάλτε φρένο εκεί και μετά να δούμε τι περισσεύει να δώσουν και οι εργαζόμενοι ασφαλισμένοι και οι συνταξιούχοι. Δεν το κάνετε αυτό, αλλά έρχεστε και λέτε να περισώσουμε ό,τι δύναται να περισωθεί, να κόψουμε δηλαδή και άλλα φάρμακα από τους συνταξιούχους. 'Αμα όμως δεν του δώσεις το φάρμακο και κάποιος το έχει ανάγκη, θα πουλήσει, θα δανειστεί, δεν ξέρω τι θα κάνει, θα πάει να το βρει από τον έμπορο τον ιδιώτη. Τον φορτώνει, δηλαδή, ακόμη περισσότερο αφού θα φορτώσει και τα ταμεία μ'αυτές τις ρυθμίσεις και άλλο βάρος. 

Επιχείρημα έβδομο. Το νομοσχέδιο έρχεται και μας λέει να ψηφίσουμε μια διάταξη που απαγορεύει την εργασία στους συνταξιούχους. Και σήμερα απαγορεύεται η εργασία των συνταξιούχων, για να μην κάνουμε ότι ανακαλύπτουμε τώρα την Αμερική δηλαδή. Βεβαίως υπάρχουν απαγορευτικές διατάξεις. Ποια είναι η ουσία για να βάλουμε τα πράγματα με το κεφάλι προς τα πάνω; Αν ο συνταξιούχος παίρνει ενενήντα δυο χιλιάδες (92.000) δραχμές τι λέτε, ζει και να πληρώνει και νοίκι; Θα αναγκαστεί να κάνει πράξεις κάτω από το τραπέζι, να πάει να βρει ένα δίωρο, ένα τρίωρο, ένα ψιλομεροκάματο για να επιβιώσει. Αυτόν τον διώκεις. Τα μεγάλα ονόματα όμως, ούτε θέλεις ούτε μπορείς να τα κυνηγήσεις, αυτά που παίρνουν πολύ μεγάλες συντάξεις και καλύπτουν υψηλές θέσεις στο δημόσιο, στον ιδιωτικό τομέα κλπ. 

Η ουσία, λοιπόν, είναι να ενισχυθεί το εισόδημα των συνταξιούχων και από κει και πέρα βεβαίως κανένας δεν θα μπορούσε να έχει αντίρρηση να μη δουλεύουν οι συνταξιούχοι γιατί κόβουν εργατικά χέρια και κυρίως από τους νέους ανθρώπους. Αλλά πώς να το δεχθώ έτσι ξερά; Να τον πάω στις ενενήντα δυο χιλιάδες (92.000) δραχμές, να συμφωνήσω και εγώ σαν να λέω αυτοκτόνα; Δεν μπορώ να το πω αυτό το πράγμα. Επομένως, μια γενικότερη κοινωνική πολιτική γι' αυτό το ζήτημα, μοιραία θα οδηγούσε από μόνη της στο συμπέρασμα, στη λύση ότι δεν θέλουν οι άνθρωποι να δουλεύουν. Δούλεψαν μια ζωή, τους έστυψαν σαν λεμονόκουπες, ας χαρούν και αυτοί λίγα χρόνια που τους απομένουν. Με το ζόρι δεν θέλουν να δουλέψουν. Αυτό γίνεται σήμερα. 

Επιχείρημα όγδοο: Το νομοσχέδιο λέει ότι τη σύνταξη θανάτου τη δικαιούνται και οι δυο σύζυγοι, αν ο ένας εκ των δυο πεθάνει. Αυτό ακούγεται καλά από την άποψη της τάχα ίσης μεταχείρισης. 

Ερώτημα, απλά για να μην πολυλογούμε: Είναι πενήντα πέντε χρονών μια γυναίκα και πέθανε ο άνθρωπός της. Θα πάρει σύνταξη για τρία χρόνια. Και ύστερα; Στα πενήντα οκτώ θα την πάρει ο εργοδότης να δουλέψει; Μα, είναι σοβαρά πράγματα αυτά; Αυτή η διάταξη πρέπει να αποσυρθεί και να ξανακουβεντιαστεί. 'Ηδη, η Επιστημονική Επιτροπή της Βουλής στην έκθεσή της υπογραμμίζει ότι αυτή η διάταξη είναι αντισυνταγματική. 

ΕΥΑΓΓΕΛΟΣ ΒΛΑΣΣΟΠΟΥΛΟΣ: Μετά τα σαράντα... 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μετά τα σαράντα; Το διόρθωσε αυτό. Δεν έχει κανένα νόημα. Σας είπα και στην επιτροπή τι κάνει μ' αυτήν τη διόρθωση. 

Επιχείρημα ένατο: Σχετικά με το νέο ύψος της κατώτερης σύνταξης λέει η Κυβέρνηση σε μια διάταξη ότι η βάση θα είναι το 1991, το ΑΕΠ το κατά κεφαλήν τότε, θα αυξηθεί τώρα κατά 50%. 

Από το '91 μέχρι τώρα, άμα πάρετε τα στοιχεία, θα δείτε ότι ο πληθωρισμός αυξήθηκε κατά 85%. Με ποιο κριτήριο το έβγαλε αυτός ο σοφός συντάκης και λέει θα πάμε με 50% αύξηση, αφού είναι 85%; Και με τη λογική της Κυβέρνησης, -που εμείς δεν συμφωνούμε να πάμε-, θα πρέπει να πάρει συν 85% για να έρθει στα ζύγια της. Δεν γίνεται ούτε αυτό. 

Επιχείρημα δέκατο και τελειώνω, κύριε Πρόεδρε. Είναι το ειδικό ζήτημα. Το νομοσχέδιο καταργεί, διαλαλεί η Κυβέρνηση, το ταμείο των εργατοπατέρων. Χαράς ευαγγέλια για τους κομμουνιστές που για έξι δεκαετίες αξιώνουν να κλείσει το μαγαζί του Μανιαδάκη. Ικανοποιούμε, λέει, η Κυβέρνηση ένα χρόνιο αίτημα του συνδικαλιστικού κινήματος. Πάνε να μας το βγάλουν ξυνό. Βεβαίως έπρεπε να καταργηθεί. Να πάρει τέλος αυτή η ιστορία. Δεν πρόκειται περί αυτού. Δεν θα μιλήσουμε για τους υπαλλήλους των συνδικαλιστικών οργανώσεων που καλύπτει αυτό το έκτρωμα του Μανιαδάκη-Μεταξά γιατί έπρεπε και αυτοί σαν εργαζόμενοι να έχουν ένα επικουρικό ταμείο, να δίνουν βέβαια την εισφορά τους για να δικαιούνται αυτά που και οι άλλοι εργαζόμενοι δικαιούνται, γιατί τα πληρώνουν. 

Θα μιλήσω με δυο κουβέντες για κάποιους συνδικαλιστές οι οποίοι έχουν και άλλη επικουρική κάλυψη και το ταμείο αυτό είναι το πανωπροίκι, είναι από μια άποψη το δόλωμα, είναι η προσβολή, είναι η ντροπή, χωρίς ωστόσο να δίνουν δεκάρα τσακιστή ως εισφορά για να δικαιούνται τη δεύτερη επικουρική σύνταξη. Φυσικά το ζήτημα είναι πολύ πιο σημαντικό. 'Εχει να κάνει με τη μορφή του συνδικαλιστικού κινήματος, με τον κατακερματισμό, αφού αρκετοί, δήθεν, συνδικαλιστές μετά τον εμφύλιο, ελέω 'Ιρβιγκ Μπράουν, έφτιαχναν σωρηδόν σωματεία για να πάρουν και αυτοί τη σύνταξη και όχι μόνο. Βέβαια ορισμένες συγκεκριμένες ανάγκες οδήγησαν και κάποιους άλλους, οι οποίοι δεν ήταν σαν τους προηγούμενους "συνδικαλιστές" να πάρουν αυτήν τη σύνταξη, παρ' ότι τους λέγαμε ότι δεν είναι σωστό. Ωστόσο αυτό το γεγονός, που αφορά λίγες περιπτώσεις, δεν είναι ούτε ήταν επιχείρημα να το επικαλείται κάθε φορά η Κυβέρνηση, να μας ανεμίζει ορισμένα ονόματα που μετρούνται στα δάκτυλα του χεριού, ώστε να διατηρείται το διαφθορείο. Δεν είναι άλλοθι αυτά. Το ταμείο αυτό δεν καταργείται για όσους έχουν τώρα τις προϋποθέσεις, θα ζήσει τουλάχιστον άλλα τριάντα πέντε χρόνια. Με το νομοσχέδιο που φέρνετε, του δίνετε φιλί ζωής. Αυτή είναι η αλήθεια. Και τα άλλα είναι κουβέντες. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα κόψουμε συντάξεις; 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν θα κόψετε συντάξεις. Μα σας το έχω πει, μην επιμένετε σ' αυτά τα πράγματα, είναι υπερβολές. Θα δείτε παρακάτω. 

Από τη μεριά μας, εκφράζοντας τις πάγιες θέσεις του ΚΚΕ, όπως αυτές διατυπώνονται στα επίσημα ντοκουμέντα, τις καθαρές ταξικές θέσεις του συνδικαλιστικού κινήματος, χωρίς να απολογούμαστε για κανέναν, με σταθερότητα και ειλικρίνεια λέμε: Θα ψηφίζαμε αυτήν τη διάταξη και με τα δυο μας χέρια αν το νομοσχέδιο προέβλεπε τα εξής απλά πράγματα. 'Οσοι πήραν, πήραν. Από τώρα και στο εξής δεν δικαιούται κανένας, εκτός απ' αυτά που παίρνουμε όλοι μας. 'Οχι πλεονεκτήματα για τους συνδικαλιστές. Και τα λεφτά που έδιναν τα άλλα ασφαλιστικά ταμεία σ'αυτό το διαφθορείο παίρνουν τέλος. Και τα λεφτά που έδινε η Εργατική Εστία ας τα αξιοποιήσει να κάνει μερικά γκρουπ να στείλει εκδρομές μερικούς γέροντες κ.ο.κ. Αυτή είναι η καθαρή θέση, κύριε Υπουργέ, και αφήστε τα άλλα. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κωστόπουλο. 

Το λόγο έχει ο κ. Αποστόλου. 

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, ξεκίνησε η Κυβέρνηση το ασφαλιστικό ως μίνι. Στη διαδρομή το 

  


 

  

Σελίδα 2179 

μεγάλωσε. Και το ερώτημα είναι κύριε Υπουργέ: Γιατί, εφόσον έχετε ανακοινώσει ότι την επόμενη άνοιξη θα φέρετε το μεγάλο ασφαλιστικό, δεν τα αντιμετωπίζατε όλα τα θέματα μαζί; Γιατί τόση βιασύνη; Γιατί να μην γίνει ο απαραίτητος διάλογος, να μη υπάρξουν οι αναλογιστικές μελέτες και επιτέλους να αντιμετωπιστούν τα όντως σοβαρά προβλήματα του ασφαλιστικού συστήματος όλα από την αρχή και σε μια γενική και σωστή βάση; 

Είναι γεγονός, αγαπητοί συνάδελφοι, ότι το ασφαλιστικό μας σύστημα βρίσκεται σε μια παρατεταμένη κρίση, η οποία, αν δεν αντιμετωπιστεί όσο γίνεται γρηγορότερα, υπάρχει κίνδυνος να οδηγήσει στην κατάρρευσή του. 

Η λογική των μίνι νομοσχεδίων που υπάρχει στο Υπουργείο σας για την αντιμετώπιση των προβλημάτων νομίζουμε ότι χειροτερεύει την κατάσταση παρά την αντιμετωπίζει ουσιαστικά. 

Το προβλημα του ασφαλιστικού συστήματος δεν πρόκειται να επιλυθεί αν δεν απαντήσουμε σε δύο σοβαρά ερωτήματα. Πρώτον, πώς φθάσαμε σ' αυτήν την κατάσταση και δεύτερον αν υπάρχει τρόπος αντιμετώπισης αυτής της κατάστασης. 

Η κρίση του ασφαλιστικού συστήματος, αγαπητοί συνάδελφοι, στη χώρα μας, είναι αποτέλεσμα της λειτουργίας του κράτους, των σχέσεων του κράτους και της κοινωνίας και της έλλειψης αρχών σωστής διαχείρισης και μακροχρόνιας προοπτικής, ενώ το μέλλον του προβλέπεται δυσοίωνο κυρίως λόγω ανεργίας και μειωμένης απασχόλησης και όχι βέβαια για το λόγο που ανέφερε ο κ. Σπράος στην προσβλητική φράση του για τον ελληνικό λαό, λέγοντας ότι πρόβλημα,γείναι ιατί φταίμε οι 'Ελληνες που δεν γεννάμε και που δεν πεθαίνουμε. 

'Εχουν τεράστιες ευθύνες όλες οι κυβερνήσεις με την κατασπατάληση των αποθεματικών των ταμείων και ιδιαίτερα του ΙΚΑ, από τις αρχές της δεκαετίας του '80 μέχρι σήμερα, όταν το ΙΚΑ άρχισε να σωρεύει ελλείμματα παρά το χαμηλό επίπεδο των παροχών του. 

Είναι γνωστό ότι οι κυβερνήσεις χρησιμοποίησαν τα αποθεματικά και χρηματοδότησαν με θαλασσοδάνεια, με δανεικά και αγύριστα επιχειρήσεις. Αλλά και το τραπεζικό σύστημα χρησιμοποίησε τα αποθεματικά, δεσμεύοντάς τα με μηδενικά ή χαμηλά επιτόκια. Παράλληλα, τα αποθεματικά των ταμείων άσκησαν κοινωνική πολιτική που όφειλε το κράτος να κάνει από τον κρατικό προϋπολογισμό. 

Επίσης δεν είναι ευκαταφρόνητα τα ποσά που χάνονται λόγω της εκτεταμένης εισφοροδιαφυγής που όλες οι κυβερνήσεις διευκόλυναν. Η πολιτική των ρυθμίσεων των χρεών των εργοδοτών και των επιχειρήσεων, αυτό που κάνει είναι να επιβραβεύει κάθε φορά τους κακοπληρωτές εργοδότες και δυστυχώς δεν είναι λίγες οι φορές που ακόμη και το ίδιο το συνδικαλιστικό κίνημα χρησιμοποιήθηκε ως εμπροσθοφυλακή για να μην πληρώσουν επιχειρήσεις ασφαλιστικές εισφορές, ένα μέρος των οποίων παρακρατούσαν ακόμη και απο τις αποδοχές των εργαζομένων. 

Οι κυβερνήσεις λοιπόν, της τελευταίας εικοσαετίας διαχειρίστηκαν τα αποθεματικά των ταμείων σαν τμήμα του κρατικού προϋπολογισμού. Κατ' αυτόν τον τρόπο χάθηκε η δυναμική του συστήματος ασφάλισης αφού αποσαθρώθηκαν τα κεφαλαιοποιητικά χαρακτηριστικά του και χάθηκαν σχεδόν όλα τα στοιχεία της αποδοτικότητας. 

Βέβαια τα επικαλούμενα σήμερα επιχειρήματα ότι είναι χαμηλή η σχέση συνταξιούχων-εργαζομένων ή ότι έχουμε ποσοστό αναπηρικών συντάξεων πολύ μεγάλο, μπορεί όντως, ειδικά στη δεύτερη περίπτωση, να υπάρχουν και σκανδαλώδεις περιπτώσεις για τις οποίες βεβαίως υπάρχει ευθύνη και από τα δύο κόμματα που την τελευταία εικοσαετία κυβέρνησαν τη χώρα και με τις μικροπολιτικές τους παρεμβάσεις, δημιούργησαν το συγκεκριμένο πρόβλημα. 

'Ομως δεν είναι αυτό το ουσιαστικό. Το ουσιαστικό είναι ότι ασκήθηκε μία κοινωνική πολιτική αυτά τα χρόνια από τα αποθεματικά των ταμείων και δεν μπορεί, αγαπητοί συνάδελφοι, να μιλάμε σήμερα για κοινωνικό κράτος, όταν η κρατική συμβολή στις δαπάνες για την κοινωνική προστασία φθάνει μόνο στο 21% του Ακαθαρίστου Εθνικού Προϊόντος όταν αντίστοιχα στις άλλες χώρες της Ευρωπαϊκής 'Ενωσης φθάνει στο 30%. Μάλιστα πρόσφατα στοιχεία της EUROSTAT του 1997 αναφέρουν για την Ελλάδα ότι δαπανά δύο χιλιάδες διακόσιες πενήντα μονάδες σταθερής αγοραστικής δύναμης για κοινωνική ασφάλιση, όταν αντίστοιχα ο μέσος όρος στις άλλες χώρες της Ευρωπαϊκής 'Ενωσης είναι τέσσερις χιλιάδες οκτακόσιες τριάντα μονάδες. 

Αυτό, λοιπόν, που απαιτείται είναι η στήριξη του συστήματος κοινωνικής ασφάλισης. Και για να γίνει αυτό θα πρέπει να βρεθούν νέοι πόροι. 

Συγκεκριμένα, θα πρέπει να θεσμοθετηθεί η τριμερής χρηματοδότηση με συμμετοχή κατά το 1/3 του κράτους. 'Αλλωστε το ασφαλιστικό σύστημα βασίζεται μέχρι σήμερα στο μοντέλο της πλήρους απασχόλησης, που βέβαια αυτό μεταλλάσσεται. Αποκλειστική πηγή σήμερα είναι οι ασφαλιστικές εισφορές. Από την ώρα, όμως, που έχουμε μερική απασχόληση, από την ώρα που έχουμε απασχόληση που περνά και μέσα από την παραοικονομία, η οποία -όπως γνωρίζετε- ξεπερνά ακόμη και το 30%, θα πρέπει οπωσδήποτε να θεσμοθετηθούν νέοι πόροι. 

Καθίσταται, λοιπόν, αναγκαίο σήμερα να υπάρξουν στοιχεία βιωσιμότητας από πηγές χρηματοδότησης έξω από τη μισθωτή εργασία. Και βέβαια δεν αρκούν απλές διαχειριστικές παρεμβάσεις. Αυτό που σήμερα απαιτείται, είναι να γίνει μια δικαιότερη κατανομή του πλούτου, απαιτείται η φορολογική μεταρρύθμιση, είναι αυτό που λέμε ότι πρέπει να αντιμετωπισθεί το πρόβλημα της κοινωνικής συνοχής. 

Το υπό συζήτηση νομοσχέδιο, αγαπητοί συνάδελφοι, είναι σε κατεύθυνση αμφισβήτησης ασφαλιστικών δικαιωμάτων και σε αναντιστοιχία με τις προτάσεις των εργαζομένων για εξορθολογισμό της λειτουργίας των φορέων της κοινωνικής ασφάλισης. Μπορεί να έχει ορισμένες θετικές διατάξεις, αλλά αυτές δεν αλλάζουν την όλη εικόνα. 

Είναι λάθος η αποσπασματική αντιμετώπιση επιμέρους προβλημάτων του συστήματος κοινωνικής ασφάλισης, χωρίς να αντιμετωπίζονται οι βασικές αιτίες, που δημιουργούν την κρίση του. Δεν μπορούμε εμείς να αποδεχθούμε τη λογική του νομοσχεδίου, που παρέχει εξουσιοδότηση επίλυσης, με σωρεία προεδρικών διαταγμάτων και υπουργικών αποφάσεων, σοβαρών ζητημάτων της κοινωνικής ασφάλισης, ακόμη και την τύχη ορισμένων ταμείων. 

Με το υπό συζήτηση νομοσχέδιο προωθούνται ενοποιήσεις ασφαλιστικών φορέων, χωρίς να έχουν προηγηθεί οι αναγκαίες, οι απαραίτητες αναλογιστικές μελέτες και μάλιστα το βάρος των ενοποιήσεων το αναλαμβάνει ο ΛΑΦΚΑ, χωρίς το κράτος να συνεισφέρει τίποτε από τον κρατικό προϋπολογισμό. 

Ο Συνασπισμός όντως έχει ταχθεί υπέρ των ενοποιήσεων ομοειδών ταμείων, αλλά μόνον όταν προϋπάρχουν οι αναγκαίες αναλογιστικές μελέτες και εφόσον έχει εξασφαλιστεί η συναίνεση των ενδιαφερομένων. 

Παγώνουν οι συντάξεις ενός μεγάλου τμήματος των αυτοαπασχολούμενων εμπόρων, καθώς και οι επικουρικές συντάξεις ορισμένων τμημάτων των δημοσίων υπαλλήλων. Επεκτείνεται όντως η χορήγηση των συντάξεων θανάτου και στον επιζώντα σύζυγο, αλλά αυτό χρησιμοποιείται ως άλλοθι για αναστολή ή περικοπή της χορήγησής τους κάτω από ορισμένες προϋποθέσεις και στις γυναίκες και στους άνδρες. 

'Οσον αφορά τη συγκρότηση στα πλαίσια της Γενικής Γραμματείας Κοινωνικών Ασφαλίσεων, υπηρεσίας η οποία θα ελέγχει τις δαπάνες υγείας των ταμείων, με αυτές τις διατάξεις, τίθενται ουσιαστικά υπό ασφυκτικό έλεγχο στην κατεύθυνση του δραστικού περιορισμού τους οι ήδη υποβαθμισμένες υπηρεσίες και παροχές υγείας με τη συγκρότηση μιας πολυδαίδαλης υπηρεσίας και προπαντός παντοδύναμης στο Υπουργείο Εργασίας και Κοινωνικών Ασφαλίσεων. 

Υπάρχει πραγματικό πρόβλημα με την προκλητική ζήτηση ορισμένων υπηρεσιών, αλλά αυτό μπορεί να αντιμετωπισθεί στα πλαίσια των θεσμοθετημένων φορέων εποπτείας και ελέγχου ή μέσα στα πλαίσια του κάθε ταμείου ξεχωριστά ή και μέσα από εθελοντικές συμπράξεις των ίδιων των ταμείων. 

  

 

  

Σελίδα 2180 

Τίθενται ως αντικίνητρα για την απασχόληση των συνταξιούχων οι περικοπές και αναστολές καταβολής των συντάξεων εντελώς ισοπεδωτικά και άδικα, χωρίς να λαμβάνονται υπόψη οι παράγοντες που διαμορφώνουν το σύνολο των αναγκών τους για μια αξιοπρεπή διαβίωση των ιδίων και των οικογενειών τους. 

Να τεθούν απαγορεύσεις και αντικίνητρα στην απασχόληση των συνταξιούχων, αλλά το πλαφόν των διακοσίων χιλιάδων (200.000), κύριε Υπουργέ, δεν θα πρέπει να αυξηθεί; Δεν θα πρέπει να τεθούν πιο σύνθετα κριτήρια οικογενειακά, περιουσιακά, κοινωνικά, αντικειμενικά, τα οποία θα λαμβάνουν υπόψη τα έξοδα διαβίωσης και τα πραγματικά εισοδήματα μιας οικογένειας; 

Συγκροτείται ένας μόνιμος μηχανισμός για χαριστικές ρυθμίσεις στους οφειλέτες των ταμείων και διαιωνίζεται έτσι μία κατάσταση που στην ουσία ενισχύει την εισφοροδιαφυγή και φοροκλοπή, αφού όλοι γνωρίζουν ότι κάποια στιγμή είναι δυνατόν να πληρώσουν τις οφειλές τους με ευνοϊκούς όρους. 

Ο Συνασπισμός με σαφή και κατηγορηματικό τρόπο έχει μέχρι σήμερα καταγγείλει ότι αυτές οι πρακτικές υπονομεύουν την ασφαλιστική συνείδηση στη χώρα μας. 

Βέβαια καταργείται, αλλά ουσιαστικά όμως επανέρχεται με άλλη μορφή το γνωστό ταμείο των εργατικών στελεχών και η συνταξιοδότηση όλων των εχόντων μέχρι σήμερα την ιδιότητα του συνδικαλιστικού στελέχους. Για μας το ταμείο αυτό πρέπει να καταργηθεί. Είναι ένα ταμείο εκμαυλισμού και διάσπασης του εργατικού συνδικαλιστικού κινήματος. Βέβαια σε κάθε περίπτωση να διασφαλιστούν τα δικαιώματα των ασφαλισμένων, αλλά επανέρχομαι και πάλι ότι, δυστυχώς, μέχρι σήμερα αυτό το ταμείο έχει χρησιμοποιηθεί για άλλους σκοπούς. 

Παραμένει, στο όνομα της ΟΝΕ, η διαχείριση των αποθεματικών των ταμείων στην αποκλειστική αρμοδιότητα της Κυβέρνησης μέσω ειδικού υπεροργάνου που συγκροτείται στην Τράπεζα της Ελλάδος. 'Ετσι, συνεχίζεται η καταλήστευση της μεγάλης κινητής περιουσίας τους και μάλιστα τίθενται και πρόσθετες δυσκολίες στις διοικήσεις των ταμείων για την αποδοτική αξιοποίηση του 20% των αποθεματικών τους για το οποίο όμως, ποσοστό μέχρι σήμερα δεν απαιτούνταν ειδικές κυβερνητικές εγκρίσεις για την αξιοποίησή του. Η μόνη περίπτωση στην οποία δεν προβλέπονται δυσκολίες είναι στις περιπτώσεις που η αξιοποίηση αυτή περνάει μέσα από την αγοραπωλησία μετοχών φορέων και επιχειρήσεων του δημοσίου που ιδιωτικοποιούνται. Δηλαδή, εμμέσως διευκολύνουμε την πολιτική των γενικευμένων ιδιωτικοποιήσεων με τα χρήματα ουσιαστικά των ασφαλισμένων. 

Εμείς προτείνουμε να δοθεί η δυνατότητα στις διοικήσεις των ταμείων να διαχειρίζονται την περιουσία τους με ασφάλεια και αποδοτικότητα. 

Παραμένει στην αποκλειστική αρμοδιότητα της Κυβέρνησης ο διορισμός της πλειοψηφίας των διοικήσεων των ασφαλιστικών ταμείων. 'Ετσι, με αυτήν τη λογική παρακάμπτεται το αίτημα των συνδικάτων να υπάρχει πλειοψηφία των ασφαλισμένων και των εργοδοτών στα ταμεία κύριας ασφάλισης και στα ταμεία επικουρικής ασφάλισης. 

Η μειωμένη ή μηδενική συμμετοχή στα φάρμακα που θεσπίζετε για τους χαμηλοσυνταξιούχους ή για τους πάσχοντες από ορισμένες σοβαρές ασθένειες, νομίζουμε ότι πρέπει να ισχύσει και για τους ανέργους και ειδικά τους μακροχρόνια ανέργους που σε μερικές περιοχές αποτελούν σοβαρότατο και σημαντικότατο πρόβλημα. 

Προτείνουμε, επίσης, να καταργηθούν οι αντιασφαλιστικές διατάξεις των ετών 1990-1992 για τα θέματα που ρυθμίζονται με το συγκεκριμένο νομοσχέδιο. Η διόρθρωση που γίνεται στα κατώτερα όρια των συντάξεων για τους μετά το 1993 ασφαλισμένους, είναι ανεπαρκής. Χρειάζεται να εξομαλυνθούν με τους ασφαλισμένους πριν το 1993 και μαζί όλα τα κατώτατα ημερομίσθια να επανασυνδεθούν με το ημερομίσθιο του ανειδίκευτου εργάτη και οι συντάξεις με το 80% των συντάξιμων αποδοχών. 

Για το Συνασπισμό, αγαπητοί συνάδελφοι, πρώτον, ενοποιούνται ταμεία χωρίς την ύπαρξη αναλογιστικών μελετών και μάλιστα γίνεται και επιλεκτική ένταξη ταμείων στον ενιαίο φορέα των δημοσίων υπαλλήλων. Δεύτερον, δεν διασφαλίζεται άμεσα η διμερής χρηματοδότηση του συστήματος επικουρικής ασφάλισης με βάση το 3% για το κράτος και τους εργαζόμενους. Τρίτον, παραχωρείται η δυνατότητα επίλυσης σοβαρών ζητημάτων της κοινωνικής ασφάλισης σε προεδρικά διατάγματα και υπουργικές αποφάσεις. 

Τέταρτον, η διαχείριση των αποθεματικών των ταμείων μένει ουσιαστικά στην αποκλειστική αρμοδιότητα ενός υπεροργάνου που συγκροτείται στην Τράπεζα Ελλάδος. 

Πέμπτον, η απουσία από τις διατάξεις του νομοσχεδίου, έστω ψιχίων πρόθεσης για διεύρυνση του κοινωνικού κράτους. 

Για όλους αυτούς τους λόγους, εμείς καταψηφίζουμε το συγκεκριμένο νομοσχέδιο, παρ' ότι, όπως είπα στην αρχή, υπάρχουν ορισμένες διατάξεις οι οποίες κινούνται προς θετική κατεύθυνση. Αυτά όλα όμως θα τα αναφέρουμε στην κατ' άρθρον συζήτηση. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου. 

Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Κύριοι συνάδελφοι, επιμένω ότι ήταν πράξικοπηματική η εισαγωγή του νομοσχεδίου αυτού. 

Είναι ένα νομοσχέδιο για το οποίο η Εθνική Αντιπροσωπεία δεν είχε καμία ενημέρωση. Λέτε ότι γίνεται μια ενοποίηση ορισμένων ταμείων. Απευθύνθηκε το Υπουργείο στα μέλη της Εθνικής Αντιπροσωπείας για να δώσει τη σαφή εικόνα του τρόπου αντιμετώπισης του προβλήματος; Ποιες αναλογιστικές μελέτες δόθησαν στους Βουλευτές εδώ και δύο μήνες, με όλες τις περιουσίες των ταμείων σε κινητά και σε ακίνητα, με όλα τα στοιχεία τα οποία έπρεπε να προσδιορίσουν την δυνατότητα της ενοποιήσεως, έστω και αυτών των ταμείων, με όλες τις συντάξεις... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Τα έχει ο κοινωνικός προϋπολογισμός. 

ΓΕΩΡΓΙΟΣ ΤΣΑΦΟΥΛΙΑΣ: Ο κοινωνικός προϋπολογισμός έχει αυτά τα στοιχεία, χωρίς αυτά να υπάγονται στο πνεύμα της λειτουργίας του νομοσχεδίου. Είναι γενικές δηλώσεις στον κοινωνικό προϋπολογισμό που αφορούν εκτεταμένα πράγματα, χωρίς στη συγκεκριμένη περίπτωση να προσδιορίζουν επακριβώς το περιεχόμενο αυτών που αναφέρονται στον προϋπολογισμό για τη συγκεκριμένη ενοποίηση. Δηλαδή στη συγκεκριμένη ενοποίηση δεν έχουμε στοιχεία για τη περιουσία των συγκεκριμένων ταμείων, ποιο είναι το σύνολο, ποιες είναι οι συντάξεις, ποια τα μετρητά τους τι είναι εκείνο το οποίο σας ανάγκασε να προβείτε σ' αυτό το νομοσχέδιο. 

Αυτό το νομοσχέδιο είναι κάτι το ξεκάρφωτο, είναι κάτι που δεν δίνει την εντύπωση μιας σοβαρής δουλειάς, αλλά ενός προχείρου νομοσχεδίου το οποίο έρχεται την τελευταία στιγμή. Μάλιστα καλείτε και την ΟΚΕ την τελευταία στιγμή να δώσει γνωμοδότηση στις 27 Νοεμβρίου. Δεν είναι σοβαρά πράγματα αυτά. 

Το νομοσχέδιο θα πρέπει να κατατίθεται τουλάχιστον δέκα ημέρες πριν συζητηθεί. Αυτό δεν έγινε. 

Η Κυβέρνηση ισχυρίζεται ότι διαμόρφωσε και υλοποιεί ένα ολοκληρωμένο σχέδιο με συγκεκριμένους στόχους, σαφές χρονοδιάγραμμα και αλληλουχία στις παρεμβάσεις. Δυστυχώς όμως κρύβει πολύ καλά αυτό το σχέδιό της, ώστε να μην το αντιλαμβάνονται οι Βουλευτές που θα το ψηφίσουν. 

Ποιο εμπόδιο υπάρχει για να παρουσιαστεί στη Βουλή το σύνολο του σχεδίου με άνεση χρόνου ώστε να γίνει συλλογική, υπεύθυνη και ολοκληρωμένη συζήτηση, όταν μάλιστα το μεγάλο πακέτο που αναμένεται στις αρχές του 1999 πρόκειται να περιέχει ρυθμίσεις για θέματα, όπως είναι τα όρια ηλικίας συνταξιοδότησης, το ύψος των συντάξεων, χρηματοδότηση των ταμείων και παροχές αυτών; 

Είναι φανερό ότι ψηφίζοντας η Βουλή το μικρό πακέτο θα έχει δώσει την έγκρισή της σε μια ορισμένη αντίληψη γύρω από τα ασφαλιστικά θέματα, χωρίς όμως να γνωρίζει τις ρυθμίσεις που θα προκύψουν στο μεγάλο πακέτο και που θα απορρέουν από την αντίληψη αυτή. 

  

 

  

Σελίδα 2181 

Ο καθένας καταλαβαίνει ότι με τέτοιες μεθοδεύσεις, αυτό που μαγειρεύεται δεν είναι μεταρρύθμιση, αλλά αντιμεταρρύθμιση. Στοχεύει να πλήξει τα δικαιώματα των ασφαλισμένων. Δεν είναι άλλωστε τυχαίο που σημαίνοντα στελέχη της ασφαλιστικής αγοράς αξιολογούν την δήθεν μεταρρύθμιση ως ανώδυνη για τις ασφαλιστικές εταιρείες, γιατί το κυβερνητικό σχέδιο δεν αποσκοπεί στην ουσιαστική βελτίωση των παροχών. 

Αυτό ενδιαφέρει άμεσα τους ασφαλισμένους και αποτελεί μέρος της γενικότερης στρατηγικής για διαρθρωτικές αλλαγές που θα επιτρέψουν στη χώρα μας να ενταχθεί στην ΟΝΕ. 'Ισως αυτός είναι και ο λόγος που η Κυβέρνηση καθυστέρησε τη γνωμοδότηση της ΟΚΕ. 

Μια επιστημονική υπεύθυνη γνώμη θα μπορούσε να σχηματιστεί, μόνο εάν είχαμε στη διάθεσή μας, ένα πανόραμα του ασφαλιστικού τοπίου, δηλαδή, φορείς αρμοδιότητες, καλυπτόμενοι κλάδοι, αριθμός ασφαλισμένων, αξία των παρεχομένων υπηρεσιών, ετήσιες δαπάνες για μισθούς και κινητά, σύνολο ετησίων εσόδων, σύνολο ετησίου ελλείμματος και σύνολο σωρευτικών χρεών. 

Τα έχει, κύριε Φοίβο Ιωαννίδη, ο προϋπολογισμός αυτά που λέω τώρα; Δεν τα έχει. Προσέξτε το και όταν θα μιλήσετε, να μου αναπτύξετε τους λόγους. Πώς η Κυβέρνηση, επιδιώκει με μια βεβιασμένη ψήφο της Βουλής, -αφού η πρότασή της είναι προϊόν συναίνεσης που προήλθε από το λεγόμενο κοινωνικό διάλογο, όπως ισχυρίζεται- από έναν κοινωνικό διάλογο να προκύπτουν αντικοινωνικά συμπεράσματα; 

Η Κυβέρνηση επικαλείται την πανευρωπαϊκή κρίση στα συστήματα κοινωνικής ασφάλισης. Ως εκ θαύματος, μέσα σε δύο αράδες ξεχνά την Ευρώπη και εντοπίζει τα προβλήματα στην Ελλάδα. Η έκθεση διατρέχεται από τα προβλήματα και τα αδιέξοδα της Ελλάδος. Δεν γίνεται καμία αναφορά για το τι συμβαίνει στην Ευρώπη. Δεν υπάρχει καμιά σύγκριση στις παροχές ή στις δαπάνες. Υπάρχουν ορισμένοι συντελεστές και συγκεκριμένα: Η γήρανση των ευρωπαϊκών πληθυσμών, η ανάγκη ομοιογένειας των εθνικών συστημάτων των χωρών-μελών, οι αλλαγές στις εργασιακές σχέσεις. 'Ομως, εάν δει κανείς τα συγκριτικά στοιχεία μεταξύ Ελλάδος και λοιπών χωρών της Ευρωπαϊκής 'Ενωσης, μάλλον θα έπρεπε να θεσμοθετήσει μια αύξηση και μια ποιοτική βελτίωση των ασφαλιστικών δικαιωμάτων των Ελλήνων πολιτών. 

Είμαστε η τελευταία χώρα που χαλάμε τα λιγότερα για την ασφάλιση. Είναι αυταπόδεικτο, ότι η περαιτέρω επαξίωση του ασφαλιστικού μας συστήματος, θα οδηγήσει σε απόκτηση του επιπέδου ζωής. Είναι η κατεύθυνση που τώρα κινούμαστε, ως χώρα και όχι σε σύγκλιση. 

'Εχω εδώ τα έγγραφα που δείχνουν ότι είμαστε η τελευταία χώρα στην ασφάλιση. 

Γίνεται, λοιπόν, σαφές, ότι ο πυρήνας της σκέψης των κυβερνώντων δεν είναι η σύγκλιση της Ελλάδος, για το μέσο όρο της Ευρωπαϊκής 'Ενωσης σε όλους τους τομείς της κοινωνίας, της οικονομίας, των θεσμών και της ποιότητας ζωής. Είναι μόνο η σύγκλιση ορισμένων δεικτών, σε βάρος όλων των άλλων κοινωνικών στόχων, ακόμη και σε βάρος της πραγματικής οικονομίας. Προβάλλεται έτσι μια αντίληψη της κοινωνικής ασφάλισης, για να είναι ανταποδοτική, που ουσιαστικά προορίζεται μόνο για τους έχοντες, αφού η τάση της Κυβέρνησης είναι να μειώσει τις δημόσιες δαπάνες, αυξάνοντας το μερίδιο συμμετοχής των ασφαλισμένων και μεταφέροντας, εκτός ασφάλισης, μεγάλα τμήματα του πληθυσμού. 

Χαρακτηριστική είναι η άποψη ότι οι αλλαγές στις εργασιακές σχέσεις επιβάλλουν παρόμοιες αλλαγές. 

Είναι γεγονός, ότι οι αλλαγές στο εργασιακό τοπίο, ιδίως στο βαθμό που οφείλονται στις εξελίξεις της τεχνολογίας, συνίσταται στη μείωση της συμμετοχής της εργασίας, στη διαμόρφωση του κόστους των προϊόντων και των υπηρεσιών. Αυτό συνεπάγεται συγκράτηση των αποδοχών, αύξηση της ανεργίας και αφαίρεση δικαιωμάτων με άμεση επίπτωση διπλής κατεύθυνσης. 

Πρώτη επίπτωση είναι η μείωση των εργατικών εισφορών στο σύστημα κοινωνικής ασφάλισης. 

Η δεύτερη επίπτωση είναι, οι αυξημένες ανάγκες, ως κάλυψη από την κοινωνική πολιτική. 

Στις αναπτυγμένες και ισόρροπα αναπτυσσόμενες οικονομίες, οι πιο πάνω διαπιστώσεις επιβάλλουν μια συγκροτημένη κοινωνική πολιτική, που θα αντισταθμίσει την πτώχευση των λαϊκών στρωμάτων από κοινωνικούς πόρους, υπό τη μορφή δημοσίας παροχής υπηρεσίας στον πολίτη. 

Αυτό άλλωστε, για τις αναπτυγμένες χώρες είναι και οφθαλμοφανώς εφικτό. Για την Ελλάδα όμως, όπου λειτουργούν παράγοντες στρεβλώσεων και όπου η πτώχευση των λαϊκών στρωμάτων συνδυάζεται με αστρονομικές αυξήσεις σχεδόν τεράστια παραοικονομία και μεταφορά πλούτου ακόμη και από το σύστημα ασφάλισης, δεν είναι απλή ταξική επιλογή, είναι επιλογή αντιαναπτυξιακή και αντεθνική. 

Επιπλέον η Κυβέρνηση, επικαλείται το δημογραφικό πρόβλημα, αφού η αντιμετώπιση του δημογραφικού προβλήματος προϋποθέτει αναπτυξιακή πορεία, τόνωση του βιοτικού επιπέδου, αίσθημα ασφάλειας και αισιοδοξίας και όχι μιζέριας και παρακμής. 

Το ερώτημα για την Κυβέρνηση, είναι: Θέλει να αντιμετωπίσει τα προβλήματα, οπότε θα πρέπει να αλλάξει το φορολογικό σύστημα και να αυξήσει τις δημόσιες δαπάνες σε παραγωγικές κατευθύνσεις ή θέλει να αποδεχθεί τα προβλήματα, ως τετελεσμένο φυσικό φαινόμενο, οπότε κάνει καλά να υποβαθμίζει το σύστημα της κοινωνικής ασφάλισης; 

Το ΔΗ.Κ.ΚΙ. αναγνωρίζει τα πραγματικά προβλήματα, δεν θεωρεί όμως ειλικρινείς τις προτεινόμενες λύσεις. Ασφαλώς χρειάζετει ο ενιαίος ασφαλιστικός φορέας, το ενιαίο των ρυθμίσεων και ισότητα στη μεταχείριση όλων των ασφαλισμένων. 

'Ομως με το παρόν νομοσχέδιο ούτε αυτά πραγματοποιούνται. 

'Οσον αφορά την περιουσία των ασφαλιστικών οργανισμών, η οποία φθάνει τα 3,1 τρισεκατομμύρια σε κινητές αξίες και διακόσια πενήντα δισεκατομμύρια (250.000.000.000) δραχμές σε ακίνητα, μία πρώτη επισήμανση είναι ότι ήδη υπάρχει δυνατότητα οικονομικής ενδυνάμωσης, εάν σκεφθεί κανείς ότι με την υποθετική απόδοση 15% για τα κινητά και 8% για τα ακίνητα, θα προσδοκούσαμε τετρακόσια εξήντα πέντε τρισεκατομμύρια (465.000.000.000.000) και 20,32 δισεκατομμύρια αντίστοιχα κατ' έτος. 

Εξ άλλου δεν πρέπει να παραλείψουμε τις ευθύνες των προηγουμένων κυβερνήσεων, για το γεγονός ότι μεταξύ των ετών 1950-1982 τα αποθεματικά των ταμείων δεσμεύονταν άτοκα στις τράπεζες, οι οποίες αντίθετα τα χρησιμοποιούσαν για τη χρηματοδότηση των ιδιωτικών επενδύσεων με το αζημίωτο. 

Χρειάζεται να σταθούμε στο σημείο αυτό για να κάνουμε υπολογισμούς; 'Αραγε μετά και από αυτήν τη σκέψη είναι ακόμα δυνατόν να φλυαρεί η Κυβέρνηση για τις παροχές της δεκαετίας του 1980 και για τη διεθνοποίηση της οικονομίας; 

Υπάρχει, όμως, και ένα άλλο στοιχείο, που αφορά τα οικονομικά του συστήματος. 'Ολοι οι νοσηλευόμενοι πληρώνουν το καθορισμένο νοσήλειο ανά μέρα νοσηλείας, που είναι πολύ χαμηλότερο του κανονικού. Η σχέση είναι περίπου είκοσι πέντε προς εννιακόσια πενήντα. Εάν το δημόσιο καταβάλλει την εισφορά στον ενιαίο ασφαλιστικό φορέα, αυτόματα όλα τα ταμεία θα έχουν κίνδυνο να ενταχθούν σε αυτό εθελοντικά. Αντίθετα, υγιείς ιδιωτικές ασφάλειες για τα υγιή ταμεία, θα πληρώνουν την πραγματική αξία νοσηλείας. 'Ετσι θα εκλείψουν τα λογιστικά ελλείμματα των νοσοκομείων, θα εκκαθαριστεί αυτόματα το πεδίο από τα υποτιθέμενα ευγενή ταμεία και θα πάψει η έμμεση επιδότηση των ιδιωτικών ασφαλειών στο χώρο της υγείας. Το ΔΗ.Κ.ΚΙ. έχει επίγνωση της αναντικατάστατης σημασίας του ιδιωτικού τομέα, στα πλαίσια μιας προγραμματικής ανάπτυξης. 

Για το λόγο αυτό τάσσεται υπέρ της αξιοποίησης εθνικών και κοινωνικών πόρων μέσα και από την εφαρμογή ενός εκσυγχρονισμένου και δικαίου φορολογικού συστήματος, ώστε η χώρα να βγει από το τέλμα, την παρακμή και το αδικαιολόγητο εμπλουτισμό των ολίγων και να περάσει σε 



 

  

Σελίδα 2182 

διαδικασία ολόπλευρης ανάπτυξης με κοινωνική δικαιοσύνη, που θα αναβαθμίσει και την ποιότητα ζωής μας και την ανταποδοτικότητα και την αποδοτικότητα και την παραγωγικότητά μας και τον πολιτισμό μας, βελτιώνοντας το επίπεδο των πολλών και καταστρέφοντας την πορεία απόκλισης της χώρας μας, από εκείνες της Ευρωπαϊκής 'Ενωσης. 

Οι γενικές μας επισημάνσεις είναι οι παρακάτω: Δεν εξασφαλίζεται η βιωσιμότητα του νέου φορέα, ο οποίος δεν δημιουργεί βελτίωση των παροχών όλων των ασφαλισμένων. Βοηθάει την κατηγορία των αυτοκινητιστών, θίγει όμως την κατηγορία των εμπόρων. Δημιουργεί διοίκηση με ενιαίο συσχετισμό εκπροσώπων των ταμείων. Δεν αναφέρεται στο υφιστάμενο προσωπικό με σαφήνεια. Δεν εξασφαλίζεται η βιωσιμότητα, επειδή οι βασικοί παράγοντες που συντελούν στη βιωσιμότητα ενός ασφαλιστικού φορέα είναι οι εξής: 

Πρώτον, η δημιουργία αναλογικής σχέσης μεταξύ συνταξιούχων και ασφαλισμένων στο επίπεδο του ένα προς επτά. 

Δεύτερον, η οικονομική του στήριξη από την πολιτεία με τη μορφή του κοινωνικού πόρου. 

Τρίτον, η δυνατότητα ασφάλισης άλλων ανασφαλίστων επαγγελματικά ομάδων είναι ανέφικτη, περιορίζεται σε μικρό αριθμό προσώπων, ώστε να ανατρέψουν τη δεδομένη σχέση. 

Η υπάρχουσα οικονομική κρίση έχει ως αποτέλεσμα τον περιορισμό της δημιουργίας νέων επιχειρήσεων και την ώθηση των ήδη ασφαλισμένων επαγγελματιών σε γρήγορη συνταξιοδότηση. Η ραγδαία αύξηση των συνταξιούχων λόγω ωρίμανσης των συνταξιοδοτικών τους δικαιωμάτων ύστερα από τα πενήντα και εξήντα χρόνια του κοινωνικού ασφαλιστικού συστήματος. Η αύξηση των συνταξιούχων λόγω της δικαιολογημένης μείωσης του συντάξιμου χρόνου σε δεκαπέντε έτη ασφάλισης, σύμφωνα με το ν. 2084/92. Η τάση των επαγγελματιών αποφυγής της υπαγωγής τους στην κοινωνική ασφάλιση και την προτίμησή τους σε ιδιωτικές ασφαλιστικές εταιρείες. Η έλλειψη διατάξεων ελέγχου και της υποχρεωτικότητας της ασφάλισης. Η δημιουργία ενός οργανισμού με μεγάλο αριθμό συνταξιούχων με ασφαλισμένους που έχουν ήδη ωριμάσει ή ωριμάζουν άμεσα τα συνταξιοδοτικά τους δικαιώματα και με περιορισμένη δυνατότητα υπαγωγής στην ασφάλιση νέων ομάδων, μειονεκτεί κατά πολύ των οργανισμών που για πρώτη φορά ιδρύθηκαν στην Ελλάδα και που οι συνταξιοδοτικές τους παροχές άρχισαν να χορηγούνται μετά τουλάχιστον είκοσι χρόνια. 

Από αυτό το σχέδιο νόμου όμως δεν διαμορφώνεται διάθεση για οικονομική στήριξη όταν ο οικονομικός πόρος ανάγεται σε επίπεδα του έτους 1992, με τη δεδομένη από τότε αλματώδη αύξηση των παροχών σύνταξης. 

Για όλους τους παραπάνω λόγους, προκειμένου να διασφαλιστεί η βιωσιμότητα και η μακροβιότητα του ασφαλιστικού τομέα, θεωρούμε απαραίτητο ότι πρέπει να γίνουν. 

Πρώτον, πλήρης και σαφή αναλογιστική μελέτη του φορέα. 

Δεύτερον, ενίσχυση των οργανισμών για εκκαθάριση των μητρώων και λοιπών εκκρεμών θεμάτων. 

Τρίτον, θέσπιση διάταξης για την υποχρεωτική ασφάλιση συγκεκριμένων ανασφαλίστων ομάδων. 

Τέταρτον, κατάργηση των διατάξεων για απαλλαγή όλων όσων κατοικούν σε περιοχές κάτω των δύο χιλιάδων κατοίκων. Δεν ξέρω αν διορθώθηκε. 

Πέμπτον, θέσπιση νομοθετικού πλαισίου για την αξιοποίηση της κινητής και ακίνητης περιουσίας προς την ενοποίηση των οργανισμών ξεχωριστά από αυτή που αναφέρει αυτήν τη στιγμή το νομοσχέδιο. 

'Εκτον, αύξηση του κοινωνικού πόρου και εφαρμογή των άρθρων 22, 35 και 68 του ν. 2084/92. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Είναι δεδομένο, λοιπόν, ως μονόδρομος που θα ακολουθήσει η προσωρινή, αλλά και η νέα, διοίκηση του φορέα, δηλαδή η ραγδαία αύξηση του ασφαλίστρου και η σταθεροποίηση των συντάξεων κυρίως των εμπόρων. 

Το εγχείρημα της ομαδοποίησης που παρακολουθούν με ιδιαίτερο ενδιαφέρον όλοι οι οργανισμοί, πρέπει να δώσει προοπτική σταδιακής αύξησης των παροχών τόσο σε επίπεδο συντάξεων, όσο και σε επίπεδο ιατροφαρμακευτικής περίθαλψης. Πρέπει να αποτελέσει τον αντίποδα των ιδιωτικών ασφαλιστικών εταιρειών, οι οποίες ραγδαία αναπτύσσονται τα τελευταία χρόνια στην Ελλάδα. 

Ενδεικτικά θα σας αναφέρω τα εξής παραδείγματα: Εμπόρους ασφαλισμένους με κλάδο υγείας στο νέο φορέα, αυτοκινητιστές ασφαλισμένους με κλάδο υγείας στο ΙΚΑ και αντιστοίχως. Αν αυτό θεωρείται σύγχρονος οργανισμός ασφάλισης με προδιαγραφές του 2000 προορισμένος στα πρότυπα των ευρωπαϊκών ασφαλιστικών ταμείων, εμείς έχουμε αντίθετη άποψη. 

Οι διατάξεις περί του προσωπικού ασφαλισμένων δεν είναι πλήρως αιτιολογημένες και εμπεριστατωμένες. Και τα συμπεράσματά τους είναι τα εξής: Είναι, λοιπόν, ολοφάνερο ότι οι εισφορές των ταμείων έτσι όπως αποτυπώνονται στο νομοσχέδιο αποσκοπούν στην πρόσκαιρη επίλυση των οικονομικών προβλημάτων που αντιμετωπίζει το ΤΣΑ εις βάρος των ασφαλισμένων του ΤΕΒΕ και κυρίως του ΤΕΕ. 

Τεράστια είναι τα προβλήματα, που θα προκύψουν από τη διαδικασία αυτή. Δεν παρατηρείται προοπτική εκσυγχρονισμού στα πρότυπα οργανισμού ασφάλισης ευρωπαϊκών ή άλλων ξένων αναπτυγμένων χωρών. 

Στο άρθρο 8 έρχονται εκείνοι που έχουν δεκαπέντε χρόνια ασφάλισης και παίρνουν εξήντα δύο χιλιάδες (62.000) να φθάσουν ύστερα από χρόνια τις ενενήντα δύο χιλιάδες (92.000). Και αυτούς που τους έχει με ενενήντα δύο χιλιάδες (92.000) και έχουν τριάντα με σαράντα χρόνια και έχουν γυρίσει όλους τους δρόμους Ελλάδας και Ευρώπης τους αφήνει στάσιμους. 

Για ποια κοινωνική δικαιοσύνη μιλάς, κύριε Ιωαννίδη, όταν εμείς οι δικηγόροι που γινόμαστε Βουλευτές, παίρνουμε σύνταξη -το είπα και στην επιτροπή- δικηγόρου, Βουλευτού και δημοσίου υπαλλήλου ή αν έχουμε κάνει σε κανέναν κρατικό οργανισμό δύο τετραετίες παίρνουμε σύνταξη και απ' αυτόν τον κρατικό οργανισμό; 'Οταν παίρνει ο άλλος ενάμισι εκατομμύριο και λέει ότι είναι το πλαφόν του προέδρου του Αρείου Πάγου και ο άλλος παίρνει ενενήντα δύο χιλιάδες (92.000) για ποια κοινωνική δικαιοσύνη μιλάτε, κύριε Παπαϊωάννου; Τα είπα και αυτά και προχθές και δεν θέλω να τα επαναλαμβάνω. 

Δεν είναι δουλειά ότι με την αρχή αυτή αντιμετωπίζει το πρόβλημα της εφαρμογής της αρχής της κοινωνικής δικαιοσύνης. Καταρρίπτεις τον κανόνα της αξίας της έννοιας, της αρχής της κοινωνικής δικαιοσύνης και δεν έχει εμπιστοσύνη κανένας στο κράτος. 

'Οπως είναι το νομοσχέδιο αυτήν τη στιγμή θα γίνει το πιο χρεοκοπημένο ταμείο. Η αοριστία, η αβελτηρία, οι διατάξεις που δεν είναι συγκεκριμένες, δεν είναι σταθερές, δεν έχουν τρόπο λειτουργίας καθοδηγητικό για την αντιμετώπιση των προβλημάτων, η διασπορά των καθηκόντων, οι επεμβάσεις και η σύγχυση που θα επικρατήσει θα δημιουργήσουν ένα νέο ΙΚΑ χρεοκοπημένο και τότε αν ήσαστε Κυβέρνηση, θα σας καλούν να επεμβαίνετε σαν κράτος, προκειμένου να σώσετε την περίπτωση αυτή. 

Πού είναι οι αναλογιστικές μελέτες, κύριε Υπουργέ; Ποιος έχει πεισθεί εδώ μέσα ότι υπάρχει βιωσιμότητα; Κανένας. Ούτε εσείς οι ίδιοι. Αλλά επειδή το είπατε το προχωρείτε. Και τώρα αν έλθει το μεγάλο πακέτο, θα υπαγορεύει το μεγάλο πακέτο όρους λειτουργίας του μίνι ασφαλιστικού. Θα αχρηστεύει την αξία της έννοιας της λειτουργίας του νομοσχεδίου, του μίνι ασφαλιστικού το πακέτο του Σπράου, που έρχεται το Γενάρη και το οποίο δεν έχουμε υπόψη μας. 

Αφού το φέρνετε το Γενάρη, κύριε Υπουργέ, γιατί δεν μας το δίνετε να ρίξουμε μια ματιά για να συγκρίνουμε τι θα λέει τότε; Να πούμε ότι εκείνο το μεγάλο πακέτο έχει την εξής βάση, ότι το μεγάλο πακέτο αναφέρεται στο μικρό και σε τι, τι καταργεί από το μικρό και τι θα γίνει με το μεγάλο. Φέρτε εδώ το μεγάλο. Να πού κρύβεται η μεγάλη πλάνη, η μεγάλη εξαπάτηση των ασφαλισμένων, διότι δεν συσχετίζεται η αξία της έννοιας του ενός νομοσχεδίου με το άλλο. Θα υπάρξει 

  

 

  

Σελίδα 2183 

σύγχυση, θα υπάρξουν κενά και τα κενά θα είναι εις βάρος των ασφαλισμένων, διότι αυτοί θα πληρώσουν τη νύφη. Δεν θα την πληρώσει κανένας άλλος. Το λέει αυτό και ο πρόεδρος της ΑΔΕΔΥ ο κ. Κουτσούκος, ο οποίος είναι δικός σας. Και γι' αυτό δεν καταργείτε το ταμείο των εργατικών στελεχών, διότι αυτοί προσέφεραν τη μεγαλύτερη υπηρεσία. Λέτε ότι το καταργείτε, αλλά στην ουσία δεν το καταργείτε. Το καταργείτε για τα μάτια του κόσμου. Τα στελέχη τα κομματικά θα την πάρουν τη σύνταξη. Και τα κομματικά στελέχη προσέφεραν υπηρεσίες για να περάσουν σε μια νύχτα με τη συγκατάθεσή τους τα νομοσχέδια αυτά που αφορούν το κοινωνικό σύνολο, που αφορούν την αρχή της κοινωνικής δικαιοσύνης, που αφορούν τη ζωή των φτωχών ανθρώπων, των πτωχευμένων ανθρώπων της κοινωνίας μας. 

Αυτούς θα τους αμείψετε με άλλο τρόπο. Και έχει δίκιο ο Κωστόπουλος, που σας είπε ότι δεν το καταργείτε στην ουσία. Σας το είπε δε και ο Αποστόλου. Επομένως, πώς είναι δυνατόν με αυτές τις διατάξεις της διαχείρισης των αποθεματικών να προχωρήσετε; 

Χθες μιλήσαμε για το φάρμακο. Η πολιτική του φαρμάκου θα είναι η καταστροφή των ασφαλισμένων. Το συνταγολόγιο ήταν ο πλουτισμός των ολίγων. Καθυστερήσατε για έξι μήνες την απόφαση για τη συμπληρωματική λίστα των πενήντα δύο φαρμάκων για να πλουτίσουν οι δικοί σας. Και πλούτισαν οι δικοί σας σε βάρος των άλλων και έβγαλαν δισεκατομμύρια. Και πού πήγαν αυτά τα δισεκατομμύρια; Οι δε φτωχοί άνθρωποι δεν μπορούσαν να πάρουν το φάρμακο, το οποίο δεν είχε υποκατάστατο και πήγαιναν και το πλήρωναν. 

Είπατε ότι θα μειώσετε τις δαπάνες κατά 22%. Το .... λέγει 13,8%. Εάν δε λάβουμε υπόψη μας την αύξηση των φαρμάκων όλου του έτους 4%, τότε έχετε κάνει μία τρύπα στο νερό. Επομένως να η πολιτική του φαρμάκου, να η πολιτική της υγείας, να η πολιτική της κοστολόγησης του φαρμάκου που πλήττει τους ασφαλισμένους. Ποια κατοχύρωση των ασφαλισμένων έχετε εδώ μέσα στις διατάξεις, όταν εφαρμόζετε πολιτική φαρμάκου καταστρεπτική για το φτωχό άνθρωπο; Αυτά είναι συγκοινωνούνται δοχεία. Δεν μπορείς να εξαλείψεις την αξία της έννοιας της άσκησης της πολιτικής σου στο φάρμακο από εκείνες τις διατάξεις που πρέπει να υπάρξουν εδώ για να προστατεύσουν τον ασφαλισμένο. Εδώ του δίνεις μία με την πολιτική στο φάρμακο και τον θέτεις εκτός μάχης, τον εκθέτεις στο περιθώριο, τον εκθέτεις στο θάνατο. Και οι άλλοι οικονομάνε δισεκατομμύρια. Πού είναι οι κατοχυρώσεις εδώ για την εφαρμογή της κοινωνικής δικαιοσύνης ως κοινωνικού αγαθού του φαρμάκου σε σχέση με τις διατάξεις που εφαρμόζεις με τη φαρμακευτική και νοσηλευτική περίθαλψη στην προκειμένη περίπτωση; Πού είναι η τιμαριθμική αναπροσαρμογή για τις συντάξεις; Πού βελτιώνονται, αναλόγως του χρόνου ασφαλίσεως; Πώς θα διαχειριστούν τα χρήματα των ταμείων; Πώς θα υπάρξει κοινωνική δικαιοσύνη, όταν παίρνεις από το ΛΑΦΚΑ τριάντα πέντε δισεκατομμύρια (35.000.000.000) από τα πενήντα τρία δισεκατομμύρια (53.000.000.000) που έχει και τα δίνεις στον οργανισμό; Οι τελωνειακοί δίνουν τριάντα δισεκατομμύρια (30.000.000.000) στην ΑΔΕΔΥ, στο ταμείο του Κουτσούκου. Δώσατε και δεκαπέντε δισεκατομμύρια (15.000.000.000) στο ΕΚΑΣ, τα οποία, όμως, χρωστάτε στο ΤΕΒΕ. 

ΜΙΛΤΙΑΔΗΣ ΠΑΠΑΪΩΑNΝΟΥ (Υπουργός Εργασίας και Κοινωνικών Ασφαλίσεων): Πού τα δίνεις; 

ΓΕΩΡΓΙΟΣ ΤΣΑΦΟΥΛΙΑΣ: Τα δίνεις εδώ στον οργανισμό. 

ΜΙΛΤΙΑΔΗΣ ΠΑΠΑΪΩΑNΝΟΥ (Υπουργός Εργασίας και Κοινωνικών Ασφαλίσεων): Στο ΙΚΑ. 

ΓΕΩΡΓΙΟΣ ΤΣΑΦΟΥΛΙΑΣ: Αφού τα παίρνεις, δεν το εξασθενίζεις; Εκεί που τα δίνεις δεν είναι χρεοκοπημένο; 

Ρυθμίζετε τις εισφορές. Δώστε τον κατάλογο των μεγαλοκαναλαρχών και των μεγαλοεκδοτών και των μεγαλοεργολάβων για το τι χρωστάνε. Ζητάμε τον κατάλογο των μεγάλων προνομιούχων, συμμάχων της πολιτικής σας και φίλων σας. Δώστε τον εδώ απόψε να δούμε τι χρωστάνε, για να μη κοροϊδεύουμε τον κόσμο ότι δήθεν με τη ρύθμιση των χρεών που κάνετε εφαρμόζετε κοινωνική δικαιοσύνη και διευκόλυνση για τους ασφαλιζομένους. Εδώ ένα και ένα, δώστε τον κατάλογο. Δεν τον δίνετε εδώ και δύο χρόνια τώρα, που τον ζητάει ο Πρόεδρος ο κ. Τσοβόλας. Και ερχόσαστε τώρα να μου πείτε για ρυθμίσεις. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Δεν μπορώ τίποτα άλλο να πω. 

ΠΡΟΕΔΡΕΥΩΝ (Νικόλαος Κατσαρός): Κύριε Τσαφούλια, για σας κτυπά το κουδούνι. Σε σας απευθύνεται το Προεδρείο. 

ΓΕΩΡΓΙΟΣ ΤΣΑΦΟΥΛΙΑΣ: Τελείωσα. Και για άλλους χτυπάει η καμπάνα, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ο Υπουργός Εργασίας και Κοινωνικών Ασφαλίσεων, θέλει να κάνει μία μικρή παρέμβαση. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, ο κατάλογος τον οποίο έχει ζητήσει ο Πρόεδρος του ΔΗ.Κ.ΚΙ. έχει διαβιβαστεί στον Πρόεδρο του ΔΗ.Κ.ΚΙ. εδώ και ενάμιση χρόνο και αύριο θα είναι πάλι υπόψη στο σύνολο της Εθνικής Αντιπροσωπείας. 'Οσες φορές έχει ζητηθεί, έχει δοθεί σε όλους. 

ΓΕΩΡΓΙΟΣ ΤΣΑΦΟΥΛΙΑΣ: Δεν τον έχει λάβει. 

ΒΑΣΙΛΗΣ ΚΕΔΙΚΟΓΛΟΥ: Να διανεμηθεί, κύριε Υπουργέ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Εχει δοθεί σε όλους, δεν είναι μυστικό. Τον έχω καταθέσει πριν από λίγο καιρό στην Εθνική Αντιπροσωπεία, όταν μου ζητήθηκε. Τον έστειλα και μια μέρα απ' ευθείας στον ίδιο όταν μου το ζήτησε. Αυτή είναι η αλήθεια. 

ΓΕΩΡΓΙΟΣ ΤΣΑΦΟΥΛΙΑΣ: Δεν τον έχει λάβει. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Είπε ο κύριος Υπουργός ότι θα διανεμηθεί. 

ΒΑΣΙΛΗΣ ΚΕΔΙΚΟΓΛΟΥ: Πάντως είναι αίτημά μας, κύριε Πρόεδρε, να κατατεθεί. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Υπουργέ, είπατε ότι θα κατατεθεί ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Αύριο θα τον φέρω. 

ΒΑΣΙΛΗΣ ΚΕΔΙΚΟΓΛΟΥ: Εάν κατετέθη, είναι αίτημά μας. Είναι θέμα τάξεως. 

ΠΡΟΕΔΡΕΥΩΝ (Νικόλαος Κατσαρός): Ενδεχομένως δεν κατετέθη. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Δεν κατάλαβα τι λέτε, κύριε Κεδίκογλου. 'Επρεπε να τον είχα εδώ απόψε; 

ΒΑΣΙΛΗΣ ΚΕΔΙΚΟΓΛΟΥ: Εάν τον στείλατε ιδιωτικώς, κακώς κάνατε. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ! Είπε ο κύριος Υπουργός τι θα γίνει. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Κεδίκογλου, ο κ. Γιακουμάτος είπε ότι τον έχει. 'Εχει κατατεθεί στην Εθνική Αντιπροσωπεία. Και όποιος τον ζητάει τον παίρνει. Αύριο είπα. Δεν τον έχω απόψε εδώ. 

ΠΡΟΕΔΡΕΥΩΝ (Νικόλαος Κατσαρός): Καθίστε, κύριε Κεδίκογλου, παρακαλώ. 

Κύριοι συνάδελφοι, όπως ήδη έχει συμφωνήσει το Σώμα, θα διακόψουμε σε αυτό το σημείο τη συνέχιση της συζήτησης επί της αρχής του συζητούμενου νομοσχεδίου για να συζητήσουμε το νομοσχέδιο του Υπουργείου Εθνικής Οικονομίας: "Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των Υπηρεσιών". Εισάγεται προς ψήφιση από τη Βουλή με το άρθρο 108 του Κανονισμού της Βουλής και είναι γνωστό ότι δικαιούνται να ομιλήσουν οι αντιλέγοντες, ένας από τα κόμματα. Δεν συμφωνούσε το ΚΚΕ, ζήτησε το λόγο ο κ. Αγγουράκης, ο Συνασπισμός και το ΔΗΚΚΙ. 

Παρακαλώ, κύριε Αγγουράκη, έχετε το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε. 

Εμείς δεν μπορούμε να συμφωνήσουμε με την επικύρωση του πέμπτου πρωτοκόλλου της γενικής συμφωνίας για τις συναλλαγές στον τομέα των υπηρεσιών, για τους εξής τρεις βασικούς λόγους. 

Ο πρώτος βασικός λόγος έχει να κάνει με την αντίθεσή 

 

 

  

Σελίδα 2184 

μας, με τη συμφωνία GATT, της οποίας προέκταση αποτελεί ένα προηγούμενο πρωτόκολλο το οποίο υπό συζήτηση πέμπτο πρωτόκολλο αποτελεί επίσης μία προέκταση. Δηλαδή η αντίθεσή μας ξεκινάει από την ίδια τη συμφωνία GATT, τους στόχους που αυτή η συμφωνία έχει και τα ολέθρια αποτελέσματα που έχει επιφέρει και για τη χώρα μας αλλά και γενικότερα στον κόσμο. 

Ο δεύτερος λόγος της αντίθεσής μας με την επικύρωση του συγκεκριμένου πρωτοκόλλου έχει να κάνει με αυτό που λέγεται στην εισηγητική έκθεση, δηλαδή ότι το συγκεκριμένο πρωτόκολλο έρχεται να αντικαταστήσει ένα προηγούμενο το οποίο υπήρχε στο προηγούμενο χρονικό διάστημα δύο χρόνων για τους λόγους τους οποίους σας διαβάζω, κύριε Πρόεδρε. Λόγω της αποχής των ΗΠΑ, οι οποίες δεν ήταν ικανοποιημένες με τις αναληφθείσες δεσμεύσεις για την απελευθέρωση των χρηματοπιστωτικών υπηρεσιών, σημαντικών χωρών για τον τομέα αυτό όπως η Μαλεσία, η Ινδονησία, οι Φιλιππίνες, η Ιαπωνία, η Νότια Κορέα και η Βραζιλία. Δηλαδή αυτό το πέμπτο πρωτόκολλο έρχεται να ικανοποιήσει όπως ρητώς λέει η συγκεκριμένη συμφωνία, τις ΗΠΑ στις διαπραγματεύσεις και στις διεκδικήσεις που είχαν ενάντια των συγκεκριμένων χωρών συν άλλων πενήντα μία χωρών γιατί συνολικά αφορά αυτό το συγκεκριμένο πρωτόκολλο πενήντα έξι χώρες. 

Εντελώς συμπτωματικά, κύριε Πρόεδρε, θα σας πω ότι το συγκεκριμένο πρωτόκολλο, όσον αφορά τις συγκεκριμένες χώρες, προωθεί το άνοιγμα των αγορών, ίσοι όροι πρόσβασης στην αγορά κ.ο.κ., κάτι περαιτέρω απελευθέρωση στους τομείς των ασφαλιστικών εταιρειών και των χρηματοπιστωτικών ιδρυμάτων. 

Θεωρούμε ότι η χρηματιστηριακή κρίση, της οποίας γίναμε μάρτυρες τον Αύγουστο που πέρασε, δεν είναι τυχαίο ότι εκδηλώθηκε με ιδιαίτερη σφοδρότητα ακριβώς σε αυτές τις συγκεκριμένες χώρες. 

Θεωρούμε ότι η κατάρρευση του τραπεζικού συστήματος, όπως είναι της Ιαπωνίας παραδείγματος χάρη ή η τεράστια κρίση που χτύπησε την Ινδονησία, τη Νότιο Κορέα και τη Βραζιλία, οπωσδήποτε έχουν να κάνουν και με τους όρους και με τις συνθήκες που έχουν επιβληθεί από τη συγκεκριμένη συμφωνία. 

Θεωρούμε ότι και η χώρα μας εμμέσως πλην σαφώς έχει ευθύνη γι'αυτήν την κατάσταση με δεδομένο ότι οι όροι του συγκεκριμένου πρωτοκόλλου έχουν διαπραγματευτεί, έχουν συμφωνηθεί στα πλαίσια συμφωνιών Ηνωμένων Πολιτειών, Ευρωπαϊκής 'Ενωσης και Ιαπωνίας. Και φυσικά η χώρα μας ως μέλος της Ευρωπαϊκής 'Ενωσης συμμετείχε στις συγκεκριμένες διαπραγματεύσεις, αλλά είχε και συγκεκριμένες επιπτώσεις όσον αφορά τη χώρα μας, παλιότερες, με το προηγούμενο πρωτόκολλο. Με το καινούριο δεν υπάρχουν τέτοιες επιπτώσεις. 

Επίσης στο σημείο αυτό θα ήθελα να πω ότι πραγματικά μας προκαλεί κατάπληξη η απαίτηση να ψηφίσουμε ένα πρωτόκολλο που αφορά πέντε συγκεκριμένες χώρες χωρίς να ξέρουμε καν τι δεσμεύσεις ανέλαβαν οι συγκεκριμένες χώρες, τι δεσμεύσεις έχουν αναλάβει οι Ηνωμένες Πολιτείες, εν πάση περιπτώσει ποιο είναι το μυστήριο, για ποιο πράγμα καλούμαστε να ψηφίσουμε. 

Ο τρίτος βασικός λόγος, κύριε Πρόεδρε, έχει να κάνει με τους όρους που ούτως ή άλλως έχουν υιοθετηθεί από τη χώρα μας στους τομείς αυτούς τόσο στα πλαίσια των συμφωνιών GATT όσο και στα πλαίσια του προηγούμενου πρωτοκόλλου, όροι που κατά τη γνώμη μας είναι εντελώς απαράδεκτοι και ανισότιμοι, αν θέλετε ακόμα, όσον αφορά τη χώρα μας σε σχέση με άλλες χώρες-μέλη της Ευρωπαϊκής 'Ενωσης. 

Δεν έχω χρόνο τώρα να το αναπτύξω περισσότερο. Το είχαμε πει πριν δύο χρόνια, όταν είχαμε τοποθετηθεί στο συγκεκριμένο θέμα. Απλώς θέλω να αναφέρω ότι μόνο στην περίπτωση της χώρας μας μπορεί ξένη τράπεζα να δημιουργήσει υποκατάστημα υπό τον όρο ότι θα έχει τουλάχιστον το μισό του κεφαλαίου από το κεφάλαιο που απαιτείται για ελληνικό πιστωτικό ίδρυμα. Επίσης, υπάρχουν μια σειρά από σοβαρότατες εξαιρέσεις σε τομείς ασφάλειας, σε τομείς δράσης τέτοιων εταιρειών στη χώρα μας, που επαναλαμβάνω, είναι εντελώς ανισότιμα σε σχέση με τις ρυθμίσεις που έχουν γίνει για άλλες χώρες-μέλη της Ευρωπαϊκής 'Ενωσης. 

Γι'αυτούς τους λόγους το καταψηφίζουμε. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, δεν είναι εύκολο να αξιολογήσει κανείς τέτοιες συμφωνίες, ειδικά όταν δεν υπάρχει μία έκθεση από τους αρμόδιους φορείς για να υπάρξει και μια λεπτομερής ενημέρωση του Σώματος. 

Εμείς είμαστε αντίθετοι, κύριε Πρόεδρε, συνολικά με τη φιλοσοφία που διέπει αυτού του τύπου τις απελευθερώσεις και ιδιαίτερα μετά τις πρόσφατες διεθνείς κρίσεις κυρίως για δύο λόγους: 

Πρώτον, γιατί αυτές οι απελευθερώσεις συνήθως απελευθερώνουν τη φοροδιαφυγή, την οποία αξιοποιεί το διεθνές κεφάλαιο. Δεν μπορεί κανείς σήμερα να μιλάει για απελευθερώσεις χωρίς τα συνοδευτικά μέτρα που θα θέτουν φραγμούς στις κερδοσκοπικές επιδιώξεις των κεφαλαίων. 

Δεύτερον, όπως έχουν δείξει οι διεθνείς εξελίξεις δεν μπορούμε να μιλάμε για απελευθερώσεις αγορών χωρίς ταυτόχρονα να προβλέπεται κάποιο νέο ρυθμιστικό πλαίσιο λειτουργίας τους. 

Για το λόγο αυτό καταψηφίζουμε το συγκεκριμένο πρωτόκολλο, που ουσιαστικά δεν είναι τίποτε άλλο από την άρση της επιφύλαξης που είχαν οι Ηνωμένες Πολιτείες για την υπογραφή της τελικής συμφωνίας, μια επιφύλαξη η οποία βέβαια ήρθη, αφού ικανοποιήθηκαν οι Ηνωμένες Πολιτείες της Αμερικής. 

Αυτό που θα πρέπει να μας απασχολήσει εμάς ιδιαίτερα ως Ευρωπαϊκή 'Ενωση είναι, αγαπητοί συνάδελφοι, η πίεση η οποία έχει αρχίσει να ασκείται από πλευράς Ηνωμένων Πολιτειών της Αμερικής στον αγροτικό τομέα της Ευρωπαϊκής 'Ενωσης. Είναι γνωστές οι πιέσεις που γίνονται σε βάρος της κοινής αγροτικής πολιτικής, πιέσεις, οι οποίες έχουν ως στόχο τη μείωση των επιδοτήσεων μέσα από τη μερική επανεθνικοποίηση της αγροτικής πολιτικής, κάτι που εμείς πιστεύουμε ότι θα είναι καταστροφικό για το μέλλον της αγροτικής μας οικονομίας. 

'Οπως προανέφερα, καταψηφίζουμε τη συγκεκριμένη συμφωνία. 

ΠΡΟΕΔΡΕΥΩΝ (Νικόλαος Κατσαρός): Θέλετε το λόγο, κύριε Ιντζέ; 

ΑΝΑΣΤΑΣΙΟΣ ΙΝΤΖΕΣ: Ναι, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ορίστε, έχετε το λόγο. 

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, και εμείς, το Δημοκρατικό Κοινωνικό Κίνημα, καταψηφίζει το σχέδιο νόμου για την κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των υπηρεσιών, διότι είμαστε ενάντια στον Παγκόσμιο Οργανισμό Εμπορίου που αποτελεί διεθνή θεσμοθέτηση επιθυμιών των Ηνωμένων Πολιτειών. 

Ειδικότερα δε, καταψηφίζουμε το πρωτόκολλο αυτό που αφορά τη χώρα μας, το πεντηκοστό έκτο, που αναφέρεται στις χώρες της Ευρωπαϊκής 'Ενωσης, διότι κατά τις διαπραγματεύσεις οι Ηνωμένες Πολιτείες είχαν αντιρρήσεις διότι η απελευθέρωση των αγορών για τις χρηματοπιστωτικές υπηρεσίες, τη διακίνηση φυσικών προσώπων, τη ναυτιλία και τις τηλεπικοινωνίες ήταν ολιγώτερη από εκείνη που απαιτούσαν. 'Ετσι, είχε υπογραφεί μία μεταβατική συμφωνία το 1995, έως ότου ολοκληρωθούν οι διαπραγματεύσεις, δηλαδή έως ότου γίνουν αποδεκτές οι προτάσεις των Ηνωμένων Πολιτειών. 

Παρά ταύτα, ως κράτος-μέλος της Ευρωπαϊκής 'Ενωσης, οι επιφυλάξεις μας σε αυτό το πρωτόκολλο είναι πολύ ολιγώτερες, πολύ περιορισμένες εν σχέσει με χώρες-μέλη της Ευρωπαϊκής 'Ενωσης που έχουν σε υπέρτατο βαθμό ανεπτυγμένες τις χρηματοπιστωτικές τους υπηρεσίες, δηλαδή τις τραπεζικές και τις ασφαλιστικές ιδιαίτερα. 

 

 

  

Σελίδα 2185 

Δεν έχω το χρόνο να αναφερθώ σε συγκεκριμένες επιφυλάξεις που έχει κάνει η Γερμανία, για τις ασφάλειες, για τις υποχρεωτικές ασφαλίσεις των αεροπορικών εταιρειών που απαιτούν να γίνονται από γερμανικές ασφαλιστικές εταιρείες ή εταιρείες που είναι εγκαταστημένες στη Γερμανία, όχι με απλά πρακτορεία, αλλά με υποκαταστήματα. Το ίδιο έχει κάνει και η Αυστρία, το ίδιο έχει κάνει και Φιλανδία και εμείς δεχόμαστε ανεπιφύλακτα, ό,τι αφορά γενικά τις χώρες μέλη της Ευρωπαϊκής 'Ενωσης, μολονότι είναι πολύ ολιγώτερο ανεπτυγμένες αυτές οι υπηρεσίες, δηλαδή οι χρηματοπιστωτικές, οι τραπεζικές, οι χρηματιστηριακές και ιδίως οι ασφαλιστικές. 

Επιπλέον, επιτρέπεται και η δημιουργία ασφαλιστικών εταιρειών χωρίς επιφύλαξη σε τομείς ασφάλισης που υπάρχουν και ασφαλιστικά ταμεία, ιδίως νομικά πρόσωπα δημοσίου δικαίου, κάτι για το οποίο κάνει επιφύλαξη εάν δεν με απατά η μνήμη μου, η Φιλανδία. 

Επομένως για όλους αυτούς τους λόγους, δηλαδή για το ότι εμείς δεν έχουμε ανεπτυγμένες αυτές τις υπηρεσίες στο βαθμό τέτοιο που θα μπορούσαν να είναι ανταγωνιστικές με άλλων ανεπτυγμένων χωρών και ιδίως των Ηνωμένων Πολιτειών, αλλά ακόμα και χωρών -μελών της Ευρωπαϊκής 'Ενωσης, δεχόμεθα τη γενική ρύθμιση που αφορά την Ευρωπαϊκή 'Ενωση χωρίς ιδιαίτερες επιφυλάξεις, όπως έκαναν άλλες χώρες-μέλη της Ευρωπαϊκής 'Ενωσης και αναφέρω τη Γερμανία, τη Φιλανδία, τη Δανία κλπ. Για όλους αυτούς τους λόγους καταψηφίζουμε αυτήν τη σύμβαση. 

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος αντιλέγων... 

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, να πω μία λέξη. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Νικόλαος Κατσαρός): Δεν δικαιούσθε να λάβετε το λόγο. Τα κόμματά σας συμφώνησαν. 

ΗΛΙΑΣ ΒΕΖΔΡΕΒΑΝΗΣ: Μπορεί να συμφώνησαν τα κόμματα... 

ΠΡΟΕΔΡΕΥΩΝ (Νικόλαος Κατσαρός): Είναι ειδική η διαδικασία του άρθρου 108. Δεν έχετε το λόγο. 

Ο κύριος Υπουργός έχει το λόγο. 

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, μία παρατήρηση απλώς ήθελα να κάνω. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε συνάδελφε, δεν μπορώ να κάνω εξαίρεση. 

ΒΑΣΙΛΗΣ ΚΕΔΙΚΟΓΛΟΥ: Δεν υπάρχει η έκθεση του Γενικού Λογιστηρίου, έσοδα, οφειλές και πληρωμές. 

ΠΡΟΕΔΡΕΥΩΝ (Νικόλαος Κατσαρός): Δεν έχετε το λόγο, κύριε συνάδελφε. 

Ορίστε, κύριε Υπουργέ. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Από ελληνικής πλευράς η κύρωση του Πρωτοκόλλου είναι πράξη τυπική, όπως το είπαμε και στη Διαρκή Επιτροπή πολλές φορές, υπό την έννοια ότι οι ελληνικές δεσμεύσεις είναι εκείνες που είχαν αναληφθεί κατά την αποδοχή της τελικής πράξης του 1994 και έχουν κυρωθεί άλλωστε. 

Οι ίδιες δεσμεύσεις είχαν επαναληφθεί στη μεταβατική συμφωνία. Καταγράφουν δε διατάξεις της ισχύουσας σχετικής νομοθεσίας. 'Ο,τι υπάρχει στη νομοθεσία μας υπάρχει και σε αυτό το πρωτόκολλο. Βεβαίως ευχαριστώ τη Νέα Δημοκρατία και το ΠΑ.ΣΟ.Κ. που ψήφισαν αυτό το πρωτόκολλο. Σέβομαι τη διαφορετική άποψη των κομμάτων που μίλησαν απόψε, αλλά ειλικρινά δεν αντιλαμβάνομαι την τοποθέτησή τους. 

Εν πάση περιπτώσει, πρόκειται για ένα πρωτόκολλο που είναι επιπλέον του πρώτου πρωτοκόλλου και έρχεται μετά τη συμφωνία που έκαναν οι Ηνωμένες Πολιτείες με τη Μαλαισία, με την Ινδονησία, με τις Φιλιππίνες, με την Ιαπωνία, με τη Νότια Κορέα και με τη Βραζιλία. Αυτές οι χώρες συζήτησαν με τις Ηνωμένες Πολιτείες και συμφώνησαν. 

ΑΝΑΣΤΑΣΙΟΣ ΙΝΤΖΕΣ: Και η Ευρωπαϊκή 'Ενωση. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δηλαδή εμείς τι είμαστε; "Βραζιλιανότεροι της Βραζιλίας"; Αυτά έχουν υπογραφεί. 

'Οσον αφορά την Ευρωπαϊκή 'Ενωση επαναλαμβάνω άλλη μια φορά ότι και η Γερμανία και η Φιλανδία και η Αυστρία είναι χώρες της Ευρωπαϊκής 'Ενωσης και ό,τι υπεγράφη, υπεγράφη ως Ευρωπαϊκή 'Ενωση. Εκεί εμφανίστηκε και η Ελλάδα και κατοχύρωσε τα δίκαιά της όπως σας είπα προηγουμένως. Εν πάση περιπτώσει, σέβομαι την άποψή σας αλλά δεν την καταλαβαίνω. Και όταν πρόκειται για τέτοιες τυπικές συμφωνίες, νομίζω ότι θα έπρεπε όλη η Βουλή να τις αποδεχθεί. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Οικονομίας: "Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των Υπηρεσιών". 

Ερωτάται το Σώμα: Γίνεται δεκτό το νομοσχέδιο; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο του Υπουργείου Εθνικής Οικονομίας: "Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των Υπηρεσιών" έγινε δεκτό κατά πλειοψηφία κατ' αρχήν, κατ' άρθρον και στο σύνολο σε μόνη συζήτηση και έχει ως εξής: 

''Κύρωση του Πέμπτου Πρωτοκόλλου της Γενικής Συμφωνίας για τις συναλλαγές στον τομέα των Υπηρεσιών 

'Aρθρο πρώτο

Κυρώνεται και έχει την ισχύ, που ορίζει το άρθρο 28 παρ.1 του Συντάγματος, το Πέμπτο Πρωτόκολλο της Γενικής Συμφωνίας για τις συναλλαγές στον τομέα των Υπηρεσιών, που συμφωνήθηκε στις 12 Δεκεμβρίου 1997 στο πλαίσιο του Παγκόσμιου Οργανισμού Εμπορίου, του οποίου το κείμενο σε πρωτότυπο στην αγγλική και σε μετάφραση στην ελληνική έχει ως εξής: 


Σελίδα 2186 εώς και 2210
σε PDF  




 

  

Σελίδα 2211 

ΠΑΓΚΟΣΜΙΟΣ ΟΡΓΑΝΙΣΜΟΣ 

ΕΜΠΟΡΙΟΥ 
 S/L/45

3 Δεκεμβρίου 1997
 

Συναλλαγές στον Τομέα των Υπηρεσιών

ΠΕΜΠΤΟ ΠΡΩΤΟΚΟΛΛΟ ΤΗΣ ΣΥΜΦΩΝΙΑΣ ΓΙΑ ΤΙΣ

ΣΥΝΑΛΛΑΓΕΣ ΣΤΟΝ ΤΟΜΕΑ ΤΩΝ ΥΠΗΡΕΣΙΩΝ

Τα μέλη του Παγκοσμίου Οργανισμού Εμπορίου (εφεξής αποκαλούμενος "Π.Ο.Ε.") των οποίων τα Προγράμματα περί Ειδικών Υποχρεώσεων και οι Κατάλογοι Απαλλαγών από το άρθρο ΙΙ της Γενικής Συμφωνίας για τις Συναλλαγές στον Τομέα των Υπηρεσιών όσον αφορά τις χρηματοπιστωτικές υπηρεσίες επισυνάπτονται στο παρόν Πρωτόκολλο (εφεξής αποκαλούμενα "'Eνδιαφερόμενα Μέλη"), 

Αφού διεξήγαγαν διαπραγματεύσεις σύμφωνα με τους όρους της Δεύτερης απόφασης για τις Χρηματοπιστωτικές Υπηρεσίες που υιοθέτησε το Συμβούλιο Συναλλαγών στον τομέα του Εμπορίου στις 21 Ιουλίου 1995 (S/L/9), 

Συμφωνούν ως εξής: 

1. Το Πρόγραμμα για τις Ειδικές Υποχρεώσεις και ο Κατάλογος Απαλλαγών από το άρθρο ΙΙ σχετικά με τις χρηματοπιστωτικές υπηρεσίες που επισυνάπτονται στο παρόν Πρωτόκολλο και αφορούν ένα Μέλος, με την έναρξη ισχύος του παρόντος Πρωτοκόλλου για το εν λόγω Μέλος, αντικαθιστούν τα τμήματα περί χρηματοπιστωτικών υπηρεσιών του Προγράμματος Ειδικών Υποχρεώσεων και του Καταλόγου Απαλλαγών του άρθρου ΙΙ για το εν λόγω Μέλος. 

2. Το παρόν Πρωτόκολλο θα είναι ανοικτό προς αποδοχή, με υπογραφή ή άλλον τρόπο, από τα ενδιαφερόμενα Μέλη έως τις 29 Ιανουαρίου 1999. 

3. Το παρόν Πρωτόκολλο αρχίζει να ισχύει την 30ή ημέρα μετά την ημερομηνία αποδοχής του από όλα τα ενδιαφερόμενα Μέλη. Εάν δεν έχει γίνει αποδεκτό από όλα τα ενδιαφερόμενα Μέλη μέχρι τις 30 Ιανουαρίου 1999, τα Μέλη που το έχουν αποδεχθεί πριν από την ημερομηνία αυτή μπορούν, εντός περιόδου 30 ημερών, να αποφασίσουν σχετικά με την έναρξη ισχύος. 

4. Το παρόν Πρωτόκολλο θα κατατεθεί στο Γενικό Διευθυντή του Π.Ο.Ε.. Ο Γενικός Διευθυντής του Π.Ο.Ε. θα χορηγήσει αμέσως σε κάθε μέλος του Π.Ο.Ε. επικυρωμένο αντίγραφο του παρόντος Πρωτοκόλλου και γνωστοποίηση αποδοχής σύμφωνα με την παράγραφο 3. 

5. Το παρόν Πρωτόκολλο θα καταχωρηθεί σύμφωνα με τις διατάξεις του άρθρου 102 του Χάρτη των Ηνωμένων Εθνών. 

'Εγινε στη Γενεύη στις 12 Δεκεμβρίου του έτους χίλια εννιακόσια ενενήντα επτά, σε ένα μόνο αντίτυπο στην αγγλική, γαλλική και ισπανική γλώσσα, και όλα τα κείμενα είναι εξίσου αυθεντικά, εκτός αν υπάρχει διαφορετική πρόβλεψη όσον αφορά τα συνημμένα Προγράμματα. 

ΠΑΓΚΟΣΜΙΟΣ ΟΡΓΑΝΙΣΜΟΣ 

ΕΜΠΟΡΙΟΥ 
 GATS/SC/31/Suppl.4

26 Φεβρουαρίου 1998
 

Συναλλαγές στον Τομέα των Υπηρεσιών

ΕΥΡΩΠΑΪΚΕΣ ΚΟΙΝΟΤΗΤΕΣ

ΚΑΙ ΤΑ ΚΡΑΤΗ-ΜΕΛΗ ΤΟΥΣ

Πρόγραμμα Ειδικών Υποχρεώσεων

Συμπλήρωμα 4

(Το παρόν είναι αυθεντικό στα αγγλικά, γαλλικά και ισπανικά) 

--------------------- 

Το παρόν κείμενο αντικαθιστά το τμήμα Χρηματοπιστωτικών Υπηρεσιών που περιέχεται στο έγγραφο GATS/SC/31/Suppl.1./Rev.1. 

  
Σελίδα 2212 εώς και 2232
σε PDF 




 

  

Σελίδα 2233 

ΠΡΟΣΘΕΤΕΣ ΥΠΟΧΡΕΩΣΕΙΣ ΤΩΝ ΕΥΡΩΠΑΪΚΩΝ

ΚΟΙΝΟΤΗΤΩΝ ΚΑΙ ΤΩΝ ΚΡΑΤΩΝ-ΜΕΛΩΝ ΤΟΥΣ

ΑΣΦΑΛΙΣΗ

α) Οι Ευρωπαϊκές Κοινότητες και τα Κράτη-Μέλη τους σημειώνουν τη στενή συνεργασία μεταξύ των ασφαλιστικών, ρυθμιστικών και εποπτικών αρχών των Κρατών-Μελών και ενθαρρύνουν τις προσπάθειές τους να προωθήσουν βελτιωμένες εποπτικές προδιαγραφές. 

β) Τα Κράτη-Μέλη θα καταβάλλουν κάθε προσπάθεια για να εξετάσουν εντός 6 μηνών τις πλήρεις αιτήσεις για άδειες διεξαγωγής εργασιών άμεσης ασφάλισης, μέσω της σύστασης σε Κράτος-Μέλος θυγατρικής σύμφωνα με τη νομοθεσία του εν λόγω Κράτους-Μέλους, από επιχείρηση που διέπεται από τους νόμους τρίτης χώρας. Σε περιπτώσεις που οι εν λόγω αιτήσεις απορριφθούν, η αρχή του Κράτους-Μέλους θα καταβάλλει κάθε προσπάθεια να ενημερώσει την εν λόγω επιχείρηση και να δώσει τους λόγους για τους οποίους απορρίφθηκε η αίτηση. 

γ) Οι εποπτικές αρχές των Κρατών-Μελών θα καταβάλλουν κάθε προσπάθεια να ανταποκριθούν χωρίς υπερβολική καθυστέρηση σε αιτήματα παροχής πληροφοριών από αιτούντες σχετικά με την κατάσταση των πλήρων αιτήσεων για άδειες διεξαγωγής εργασιών άμεσης ασφάλισης, μέσω της σύστασης σε Κράτος-Μέλος θυγατρικής, σύμφωνα με τη νομοθεσία του εν λόγω Κράτους-Μέλους, από επιχείρηση που διέπεται από τους νόμους τρίτης χώρας. 

δ) Οι Ευρωπαϊκές Κοινότητες και τα Κράτη-Μέλη τους θα καταβάλλουν κάθε προσπάθεια να εξετάσουν τυχόν ζητήματα που αφορούν την ομαλή λειτουργία της εσωτερικής αγοράς ασφαλίσεων και να μελετήσουν τυχόν θέματα που μπορεί να έχουν επιπτώσεις στην εσωτερική αγορά ασφαλίσεων. 

ε) Οι Ευρωπαϊκές Κοινότητες και τα Κράτη-Μέλη τους σημειώνουν ότι, όσον αφορά την ασφάλιση οχημάτων, σύμφωνα με το δίκαιο ΕΚ που ίσχυε στις 31 Δεκεμβρίου 1997 και με την επιφύλαξη μελλοντικής νομοθεσίας, τα ασφάλιστρα μπορούν να υπολογίζονται λαμβάνοντας υπόψη διάφορους παράγοντες κινδύνου. 

στ) Οι Ευρωπαϊκές Κοινότητες και τα Κράτη-Μέλη τους σημειώνουν ότι, σύμφωνα με το δίκαιο ΕΚ που ίσχυε στις 31 Δεκεμβρίου 1997, και με την επιφύλαξη μελλοντικής νομοθεσίας, δεν απαιτείται γενικά η πρότερη έγκριση των εθνικών εποπτικών αρχών για τους όρους των ασφαλιστηρίων συμβολαίων και την κλίμακα ασφαλίστρων που σκοπεύει να χρησιμοποιήσει μια ασφαλιστική επιχείρηση. 

ζ) Οι Ευρωπαϊκές Κοινότητες και τα Κράτη-Μέλη τους σημειώνουν ότι, σύμφωνα με το δίκαιο ΕΚ που ίσχυε στις 31 Δεκεμβρίου 1997 και με την επιφύλαξη μελλοντικής νομοθεσίας, δεν απαιτείται γενικά η πρότερη έγκριση των εθνικών εποπτικών αρχών για την αύξηση των ασφαλίστρων. 

ΑΛΛΕΣ ΧΡΗΜΑΤΟΠΙΣΤΩΤΙΚΕΣ ΥΠΗΡΕΣΙΕΣ 

α) Σε εφαρμογή των σχετικών Οδηγιών ΕΚ, τα Κράτη- Μέλη θα καταβάλλουν κάθε προσπάθεια να μελετήσουν εντός 12 μηνών πλήρεις αιτήσεις για άδεια διεξαγωγής τραπεζικών δραστηριοτήτων, μέσω της σύστασης σε Κράτος-Μέλος θυγατρικής, σύμφωνα με τη νομοθεσία του εν λόγω Κράτους-Μέλους, από επιχείρηση που διέπεται από τους νόμους τρίτης χώρας. Σε περιπτώσεις που οι εν λόγω αιτήσεις απορριφθούν, το Κράτος-Μέλος θα καταβάλει κάθε προσπάθεια να ενημερώσει την εν λόγω επιχείρηση και να δώσει τους λόγους για τους οποίους απορρίφθηκε η αίτηση. 

β) Τα Κράτη-Μέλη θα καταβάλλουν κάθε προσπάθεια να ανταποκριθούν χωρίς υπερβολική καθυστέρηση σε αιτήματα παροχής πληροφοριών από αιτούντες σχετικά με την κατάσταση των πλήρων αιτήσεων για άδειες διεξαγωγής τραπεζικών δραστηριοτήτων, μέσω της σύστασης σε Κράτος-Μέλος θυγατρικής, σύμφωνα με τη νομοθεσία του εν λόγω Κράτους-Μέλους, από επιχείρηση που διέπεται από τους νόμους τρίτης χώρας. 

γ) Σε εφαρμογή των σχετικών Οδηγιών ΕΚ, τα Κράτη- Μέλη θα καταβάλλουν κάθε προσπάθεια για να εξετάσουν εντός 6 μηνών τις πλήρεις αιτήσεις για άδειες παροχής επενδυτικών υπηρεσιών στον τομέα των χρεογράφων, όπως ορίζεται στην Οδηγία Επενδυτικών Υπηρεσιών, μέσω της σύστασης σε Κράτος-Μέλος θυγατρικής, σύμφωνα με τη νομοθεσία του εν λόγω Κράτους-Μέλους, από επιχείρηση που διέπεται από τους νόμους τρίτης χώρας. Σε περιπτώσεις που οι εν λόγω αιτήσεις απορριφθούν, το Κράτος-Μέλος θα καταβάλλει κάθε προσπάθεια να ενημερώσει την εν λόγω επιχείρηση και να δώσει τους λόγους για τους οποίους απορρίφθηκε η αίτηση. 

δ) Τα Κράτη-Μέλη θα καταβάλλουν κάθε προσπάθεια να ανταποκριθούν χωρίς υπερβολική καθυστέρηση σε αιτήματα παροχής πληροφοριών από αιτούντες σχετικά με την κατάσταση των πλήρων αιτήσεων για άδειες παροχής επενδυτικών υπηρεσιών στον τομέα των χρεογράφων, μέσω της σύστασης σε Κράτος-Μέλος θυγατρικής, σύμφωνα με τη νομοθεσία του εν λόγω Κράτους- Μέλους, από επιχείρηση που διέπεται από τους νόμους τρίτης χώρας. 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και του Πρωτοκόλλου που κυρώνεται από την πλήρωση των προϋποθέσεων της παραγράφου 3 αυτού.'' 

ΠΡΟΕΔΡΕΥΩΝ (Νικόλαος Κατσαρός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Παρεσχέθη η ζητηθείσα εξουσιοδότηση. 

Κύριοι συνάδελφοι, επενερχόμεθα στη συζήτηση του νομοσχεδίου του Υπουργείου Εργασίας και Κοινωνικών Ασφαλίσεων: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, συζητάμε σήμερα το ασφαλιστικό νομοσχέδιο που κυοφορείται επί πολλούς μήνες. Είναι ένα νομοσχέδιο που η ελληνική κοινωνία στήριξε επάνω του πολλές ελπίδες για το μεγάλο θέμα της ασφάλισης στην πατρίδα μας. Αυτές οι ελπίδες δημιουργήθηκαν από τον τρόπο με τον οποίο η Κυβέρνηση χειρίστηκε το θέμα. Το λέω αυτό διότι υπήρξαμε όλοι μάρτυρες της διαφήμισης που έγινε για τον κοινωνικό διάλογο πάνω σ' αυτό το θέμα. Θα νόμιζε κανείς ότι έτσι θα λυθεί το ασφαλιστικό πρόβλημα στην πατρίδα μας. 

Εγώ, κύριε Υπουργέ, δεν θα μηδενίσω την προσπάθεια και δεν θα ρίξω στον καιάδα το νομοσχέδιό σας. Είμαι όμως υποχρεωμένος να επισημάνω ότι είναι κατώτερο των περιστάσεων και των προσδοκιών του ελληνικού λαού. Ταιριάζει απόλυτα εδώ η γνωστή φράση "ώδινεν όρος και έτεκε μυν". Συμφωνούμε όλοι με τις διαπιστώσεις ότι το ασφαλιστικό θέμα στη χώρα μας είναι σε βαθιά κρίση και ότι εγκυμονεί κινδύνους να μην μπορεί να ανταποκριθεί στην αποστολή του. 

Ναι, κύριοι συνάδελφοι, σ'αυτό συμφωνούμε όλοι. Τις προϋποθέσεις για τη δημιουργία αυτής της βαθιάς κρίσεως του ασφαλιστικού συστήματος της πατρίδας μας, εξασφάλισε η πολιτική που ακολουθήσατε κατά τη χαμένη δεκαετία του 1980. Δεν αρκεί, λοιπόν, κύριε Υπουργέ, να διαπιστώνει κανείς μία άθλια κατάσταση και να αγνοεί τις γενεσιουργές αιτίες. Παρέλαβε το ΠΑ.ΣΟ.Κ. τα περισσότερα ασφαλιστικά ταμεία με σημαντικά πλεονάσματα και κατάφερε να κάνει τα περισσότερα, αν όχι όλα, ελλειμματικά. 

Θα θυμόσαστε, κύριοι συνάδελφοι, ότι κατηγορούντο οι κυβερνήσεις της Νέας Δημοκρατίας μέχρι το 1981 ότι δεν άφηναν τα ταμεία να εκμεταλλευθούν τα πλεονάσματά τους. 

 

 

  

Σελίδα 2234 

Δηλαδή αυτή είναι η απόδειξη της ευρωστίας των ταμείων την εποχή εκείνη, πριν έρθετε εσείς στην εξουσία. 

Είχα, λοιπόν, την αξίωση, κύριε Υπουργέ, να αναγνωρισθεί αυτό και να καταδικαστούν οι τότε πρακτικές της κυβερνώσας παράταξης για να πεισθώ τώρα ότι θα υπάρξουν άλλες πολιτικές στο μέλλον, οι οποίες θα είναι σοβαρές και θα αντιμετωπίζουν το πρόβλημα αυτό της πατρίδας μας. 

Η Κυβέρνηση όμως κάνει τη διαπίστωση ότι το σύστημα της κοινωνικής ασφάλισης της χώρας βρίσκεται στα πρόθυρα της χρεοκοπίας και με το νομοσχέδιο κάνει μία προσπάθεια να το σώσει. Εκεί όμως που έφθασαν τα πράγματα δεν σώζεται το σύστημα με "ασπιρίνες". Χρειάζονται βαθιές τομές, με θάρρος και χωρίς κομματικές σκοπιμότητες. 

Τα άτολμα και φοβισμένα βήματα, από το πολιτικό κόστος, δεν μπορούν να δώσουν λύση. Ακόμα και εκεί που γίνεται κάποια προσπάθεια προς τη σωστή κατεύθυνση παραπέμπεται στις καλένδες. Οι διατάξεις του νομοσχεδίου, κύριοι συνάδελφοι, αν προσέξετε, ορίζεται ότι θα ισχύσουν μετά διετία. Αυτό το "μετά διετία" κρύβει αυτό που είπα προηγούμενα, την πολιτική σκοπιμότητα, την έλλειψη πολιτικού θάρρους, την ατολμία. 

Αν κρίνετε, κύριε Υπουργέ, ότι οι διατάξεις αυτές είναι σωστές και τις φέρνετε στο νομοσχέδιο σας και ζητάτε από την Εθνική Αντιπροσωπεία να ψηφιστούν, γιατί να μην έχουν άμεση εφαρμογή; Επειδή όμως συνδυάζεται με κάποιο πολιτικό κόστος και δεν έχετε τη δύναμη να το αναλάβετε, το αφήνετε για μετά από δύο χρόνια, που θα έχουν γίνει και οι εθνικές εκλογές και επομένως όποιος θα είναι κυβέρνηση "ας βγάλει τα κάστανα από τη φωτιά". Τα γκάλοπ κυκλοφόρησαν ήδη, η Νέα Δημοκρατία προηγείται εξίμισι μονάδες, "ούριος πνέει ο άνεμος τα πανιά της"... 

ΕΥΑΓΓΕΛΟΣ ΒΛΑΣΣΟΠΟΥΛΟΣ: Οι εκλογές θα γίνουν μετά από δύο χρόνια και όχι τώρα. 

ΗΛΙΑΣ ΒΕΖΔΡΕΒΑΝΗΣ: ...και όλοι γνωρίζουν ποιος θα είναι κυβέρνηση. 

Αγαπητέ Βαγγέλη, αν αμφιβάλλετε επ'αυτού, ρωτήστε κανέναν επικοινωνιολόγο για να σας πει την αλήθεια. Λένε οι επικοινωνιολόγοι ότι όταν στα δύο χρόνια προ των εκλογών υπάρχει ένα τέτοιο άνοιγμα, δεν είναι αναστρέψιμο. 

Το γιατί, είναι αυτονόητο και το είπα. Δηλαδή η ατολμία και η πολιτική εν προκειμένω κουτοπονηρία. Η Κυβέρνηση ή δεν θέλησε ή δεν έχει τόλμη να αντιμετωπίσει το μεγάλο θέμα της κοινωνικής ασφάλισης. Οι διεθνώς επικρατούντες κανόνες είναι δύο. Πρώτος κανόνας είναι η αρχή της ανταποδοτικότητας και δεύτερος κανόνας είναι η αρχή της αλληλεγγύης των γενεών. 

Αντί η Κυβέρνηση να σταθεί πάνω σε αυτούς τους δύο χρυσούς κανόνες της κοινωνικής ασφάλισης, κάνει ένα νομοσχέδιο με μία πανσπερμία ετεροκλήτων διατάξεων και ρυθμίζει ορισμένα θέματα κατά τρόπο αποσπασματικό. Και πράττει τούτο χωρίς τη σύνταξη αναλογιστικών μελετών -εκτός αν τις έχετε και δεν μας τις δώσατε αλλά με βάση τις δικές μας πληροφορίες δεν έχετε αναλογιστικές μελέτες- χωρίς μελέτες σκοπιμότητας και βιωσιμότητας των ταμείων. 

Δηλαδή γίνεται ένα βήμα χωρίς να υπάρχει πρόβλεψη για το επόμενο βήμα, που μπορεί να δημιουργήσει καταστάσεις χειρότερες απ'αυτές που στοχεύει να θεραπεύσει. 

'Οπως σε κάθε νομοσχέδιο, έτσι και στο παρόν η Κυβέρνηση δεν λησμονεί να προσθέσει καινούρια βάρη στον ελληνικό λαό με προσλήψεις νέου προσωπικού. Στα άρθρα 32,36 και 38 του νομοσχεδίου γίνεται η σχετική πρόβλεψη για την είσοδο νέων υπαλλήλων στα ταμεία, μολονότι όλοι γνωρίζουν ότι υπάρχει πλεονάζον προσωπικό στα περισσότερα εξ αυτών. Για μια ακόμη φορά η Κυβέρνηση φέρνει ένα νομοσχέδιο με προχειρότητα. 

Αυτή η προχειρότητα, κύριε Υπουργέ, δεν είναι σχήμα λόγο, δεν είναι κάτι που το λέμε συχνά. Το λέμε όταν υπάρχει. Είναι μια αλήθεια, η οποία προκύπτει από την αίτηση εξουσιοδοτήσεως την οποία κάνετε προς την Εθνική Αντιπροσωπεία και ζητάτε την έκδοση πληθώρας προεδρικών διαταγμάτων και υπουργικών αποφάσεων. Αν η Κυβέρνηση δεν έδειχνε προχειρότητα και σ'αυτό το νομοσχέδιο και το είχε σωστά μελετήσει, θα είχε περιορίσει στο ελάχιστο αυτό το αίτημα προς τη Βουλή για την παροχή εξουσιοδοτήσεως για την έκδοση προεδρικών διαταγμάτων και υπουργικών αποφάσεων. 

Σαφώς το νομοσχέδιο δεν ικανοποιεί, κύριε Υπουργέ, τη Νέα Δημοκρατία και ασφαλώς θα το καταψηφίσουμε. 

Να ζητήσουμε την απόσυρσή του, θα ήταν ματαιοπονία. Να ζητήσουμε από την κυβερνητική πλειοψηφία να το καταψηφίσει, θα έπεφτε το κενό. Εκείνο το οποίο ζητάμε από την Κυβέρνηση είναι να τείνει ευήκοον ούς στις προτάσεις τις οποίες θα κάνουν οι Βουλευτές της Νέας Δημοκρατίας κατά τη συζήτηση των άρθρων, προκειμένου να υπάρξει κάποια δυνατή βελτίωση. 

Κύριε Υπουργέ, θα ήθελα να σας υπενθυμίσω ότι με τον ν.1202, αν θυμάμαι καλά, στο άρθρο 20 προβλέπεται η ένωση των ταμείων με έκδοση προεδρικών διαταγμάτων. Επίσης, στο άρθρο 12 του ιδίου νόμου προβλέπεται η δυνατότητα αξιοποίησης της περιουσίας των ταμείων. Ειλικρινά διερωτώμαι: Τι σας χρειάζεται αυτός ο νόμος αφού ήδη υπάρχει άλλος νόμος; Είναι γνωστός ο νόμος, του κ. Σουφλιά που σας δίνει αυτήν τη δυνατότητα. Γιατί δεν κάνετε αυτήν τη χρήση και έρχεσθε σήμερα και ζητάτε με νόμο από την Εθνική Αντιπροσωπεία να σας εγκρίνει αυτό το οποίο ήδη η υπάρχουσα νομοθεσία σας δίδει το δικαίωμα να το κάνετε; 

Εμείς, κύριε Υπουργέ, έχουμε αποδείξει κατ'επανάληψη στην Αίθουσα ότι ασκούμε εποικοδομητική αντιπολίτευση. Εποικοδομητική αντιπολίτευση θα ασκήσουμε και κατά τη συζήτηση του παρόντος νομοσχεδίου. Και επαναλαμβάνω, αφήστε τα αυτιά σας να ακούσουν χρήσιμες προτάσεις που μπορούν να βελτιώσουν το νομοσχέδιό σας. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο κ. Κουράκης έχει το λόγο. 

ΙΩΑΝΝΗΣ ΚΟΥΡΑΚΗΣ: 'Οταν προσεγγίζει κάποιος τα ζητήματα της κοινωνικής ασφάλισης και ισχυρίζεται ότι το ΠΑ.ΣΟ.Κ. παρέλαβε εύρωστα ταμεία και τα οδήγησε σε περιπέτειες ή σε αδυναμία το Ασφαλιστικό σύστημα, νομίζω ότι δεν προσφέρει θετικές υπηρεσίες, οδηγείται δε και σε λάθος συμπεράσματα. 

Κυρίες και κύριοι συνάδελφοι, το ζήτημα της κοινωνικής ασφάλισης μπορεί να χαρακτηριστεί ως ένα από τα μεγαλύτερα προβλήματα της δεκαετίας που διανύουμε, γιατί συνδέεται άμεσα με την κοινωνική συνοχή και προστασία, αποτελεί δε τη βάση για να οικοδομηθεί το κράτος-πρόνοιας. 

Η διαρκώς ογκούμενη κρίση του συστήματος κοινωνικής ασφάλισης με την εμφάνισή της την περασμένη δεκαετία και η συνεχής επιδείνωση των ελλειμμάτων των ασφαλιστικών ταμείων, αποδεικνύουν το διαρθρωτικό χαρακτήρα της κρίσης και την αναγκαιότητα να αντιμετωπιστεί άμεσα το ασφαλιστικό σύστημα με διαρθρωτικές και θεσμικές παρεμβάσεις. 

Είναι αλήθεια ότι οι προσπάθειες αναμόρφωσης του συστήματος περιορίστηκαν σε σταθεροποιητικές ασφαλιστικές πολιτικές, που όμως στάθηκαν αδύναμες για να επιλύσουν το πρόβλημα της χρηματοοικονομικής ισορροπίας του συστήματος κοινωνικής ασφάλισης. 

Κυρίες και κύριοι συνάδελφοι, η επισήμανση ότι η κρίση του συστήματος είναι διαρθρωτική συνδέεται και με την πολυπλοκότητα του προβλήματος που προσδιορίζεται από την ύπαρξη τόσο εξωτερικών, "εξωασφαλιστικών" παραγόντων, όσο και εσωτερικών, "ενδοασφαλιστικών" παραγόντων. 

Θα αναφέρω μερικούς εξωτερικούς ή εξωασφαλιστικούς παράγοντες: 

Ο ένας είναι η αύξηση της ανεργίας, η καθιέρωση των νέων μορφών απασχόλησης, που μειώνουν τον αριθμό των ενεργών ασφαλισμένων και επιβαρύνουν το ήδη αρνητικό ισοζύγιο εσόδων εξόδων. 

Η εξέλιξη της οικονομίας, που επί σειρά ετών εμφάνιζε χαρακτηριστικά στασιμότητας με περιορισμένους ρυθμούς ανάπτυξης και πολύ χαμηλά ποσοστά επενδύσεων. 



 

  

Σελίδα 2235 

Η αύξηση των δαπανών υγείας που φθάνουν το ποσοστό του ένος τρισεκατομμυρίου (1.000.000.000.000) δραχμών και πάνω ως αποτέλεσμα του τεχνολογικών εξελίξεων της χρήσης νέων φαρμάκων και μορφών περίθαλψης σε συνδυασμό με την αδυναμία αποτελεσματικής παρακολούθησης του συστήματος, ήταν μερικές από τις εξωτερικές συνέπειες. 

'Οσον αφορά τώρα τους εσωτερικούς παράγοντες, θα μπορούσε κανείς να επισημάνει τον κατακερματισμό και τη διάσπαση του συστήματος σε πολλούς αυτόνομους οργανισμούς, με σύνεπεια το υψηλό λειτουργικό κόστος, την αδυναμία σχεδιασμού, υλοποίησης και ελέγχου κεντρικών πολιτικών ασφάλισης. 

Παράλληλα, η οργάνωση αυτή απέτρεπε τη δημιουργία μίας ενιαίας υποδομής και χαρακτηρίζεται από τη γραφειοκρατία, την αναποτελεσματικότητα και την ταλαιπωρία του ασφαλισμένου. 

Είναι προφανές ότι η συνέχιση αυτής της πορείας θα δημιουργήσει εκρηκτικές καταστάσεις και πρέπει μέσα από διαδικασίες και συνθήκες που θα βασίζονται στον κοινωνικό διάλογο να τολμήσουμε πάρα πέρα, να τολμήσουμε ριζικά μέτρα και να κάνουμε τις απαραίτητες τομές που θα αποτρέπουν την επιστροφή στο παρελθόν. 

Πρέπει επίσης να τονίσω ότι η κυρίαρχη επιλογή της Κυβέρνησης του ΠΑ.ΣΟ.Κ είναι όχι απλά η συνέχιση αλλά και η ενίσχυση του δημόσιου και κοινωνικού χαρακτήρα της ασφάλισης. Η ενίσχυση αυτή δεν εξυπηρετεί μόνο τους στόχους της κοινωνικής συνοχής και την απόδοση της δικαιοσύνης, αλλά εξυπηρετεί παράλληλα την αξιοπιστία, τη θεσμική σταθερότητα του ίδιου του συστήματος, καθιστώντας το μακροπρόθεσμο, βιώσιμο και κοινωνικά αποδεχτό. 

Αγαπητοί συνάδελφοι, με το παρόν νομοσχέδιο η Κυβέρνηση επιδιώκει με έναν ολοκληρωμένο σχεδιασμό και με χρονοδιάγραμμα να επιτύχει την εσωτερική αναδιοργάνωση του συστήματος και να δώσει προοπτική βιώσιμης και αποτελεσματικής λειτουργίας. 

Επίσης με την καθιέρωση του κοινωνικού διαλόγου επιδιώκει να διαμορφώσει όρους αποδοχής και κοινών λύσεων, λύσεις αποδεκτές στα μεγάλα ζητήματα που πολιορκούν το ασφαλιστικό σύστημα, όπως είναι η ανεργία, το δημογραφικό, το καθεστώς εργασίας και μία σειρά άλλα γεγονότα. 

Θεωρώ ιδιαίτερα θετικό ότι η φιλοσοφία του παρόντος νομοσχεδίου διαπνέεται από αρχές και αξίες που αφορούν τη διαφάνεια, την κοινωνική δικαιοσύνη, την ίση μεταχείριση, που πραγματικά παρέχουν βάσιμα εγγυήσεις για την ομαλή πορεία του συστήματος. 

Η αρχή της συγχώνευσης ή της ομαδοποίησης των ασφαλιστικών ταμείων αποτελεί τη βάση για την οικονομική εξυγίανση του συστήματος και την καθιέρωση ενιαίου κέντρου για τη χάραξη, υλοποίηση και έλεγχο κοινών πολιτικών στην κατεύθυνση της λεγόμενης ασφαλιστικής ενότητας. 

Η αρχή της ενιαίας μεταχείρισης των ασφαλισμένων αποκαθιστά αδικίες δεκαετιών και δημιουργεί όρους κοινωνικής αποδοχής και συνοχής. 

Επίσης ο εκσυγχρονισμός της οργάνωσης και λειτουργίας, ώστε να επιτυγχάνεται καλύτερη εξυπηρέτηση του πολίτη, ο περιορισμός των λειτουργικών εξόδων και η καλύτερη αξιοποίηση της περιουσίας των ταμείων, είναι μερικά από τα χαρακτηριστικά του νομοσχεδίου. Στην κατεύθυνση αυτή συμβάλλει και η δημιουργία του ενιαίου μητρώου ασφαλισμένων. 

Κυρίες και κύριοι συνάδελφοι, οι παραπάνω αρχές και μέτρα που αφορούν στην καθιέρωση αντικινήτρων στην απασχόληση των συνταξιούχων, στη ρύθμιση των οφειλών προς το ΙΚΑ, στην κάλυψη των δαπανών ιατροφαρμακευτικής περίθαλψης σε ειδικές κατηγορίες ασφαλισμένων και άλλα, δίνουν το στίγμα μιας πολιτικής που με παρεμβάσεις και λύσεις που ρυθμίζουν σε νέα βάση το ασφαλιστικό σύστημα. 

Θα έχουμε τη δυνατότητα στην κατ' άρθρον συζήτηση να αναπτύξουμε και αναλυτικά να καταθέσουμε και επιμέρους προτάσεις που θα βελτιώσουν το νομοσχέδιο αυτό. 

Αγαπητοί συνάδελφοι, τελειώνοντας θέλω να πω ότι με το παρόν νομοσχέδιο, η αμφισβήτηση, η ανασφάλεια και ο κίνδυνος κατάρρευσης του συστήματος της κοινωνικής ασφάλισης, δίνουν τη θέση τους στο μέλλον, στην προοπτική, στη βιωσιμότητα, στην αποτελεσματική λειτουργία και στην εξυπηρέτηση του πολίτη. 'Εχουμε χρέος όλοι να το στηρίξουμε. 

Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδημόπουλος. 

Απών. Διαγράφεται. 

Ο κ. Κουρουμπλής παρεκάλεσε να πάει στο τέλος διότι είναι σε μία εκδήλωση αυτήν τη στιγμή. 

Ο κ. Βλασσόπουλος έχει το λόγο. 

ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Πρόεδρε, κύριοι συνάδελφοι, θα ξεκινήσω με δύο βασικά και ουσιαστικά συμπεράσματα που προέκυψαν από την πολύωρη όσο και εξαντλητική ακρόαση των φορέων των εμπλεκομένων στην κοινωνική ασφάλιση στη Διαρκή Επιτροπή της Βουλής την 1.12.1998. 

Το πρώτο συμπέρασμα είναι πως το νομοσχέδιο που συζητούμε υπήρξε απόρροια και αποτέλεσμα ουσιαστικού και επαγωγικού διαλόγου. Διότι πράγματι κατατέθηκε με σαφήνεια, σχεδόν από όλους τους εκπροσώπους, πώς ο διάλογος υπήρξε εξαντλητικός και όχι προσχηματικός, στημένος, υποκριτικός και διάλογος για το διάλογο, όπως πολλοί από τους συναδέλφους της Αντιπολίτευσης είπαν. 

Το δεύτερο συμπέρασμα είναι πως με τις ρυθμίσεις του παρόντος σχεδίου νόμου, ρυθμίσεις λειτουργικού και οργανωτικού χαρακτήρα, το κοινωνικοασφαλιστικό μας σύστημα θα ανακουφισθεί και θα δεχθεί το φιλί της ζωής. 'Ολοι σχεδόν οι εκπρόσωποι των φορέων δέχθηκαν και κατέθεσαν πως οι επιφερόμενες ρυθμίσεις και αναγκαίες είναι και επίκαιρες. 'Ολοι τους μίλησαν για το αναγκαίο νοικοκύρεμα. Το γεγονός αυτό δεν απέτρεψε βέβαια τους εκλεκτούς συναδέλφους της Αντιπολίτευσης και της μείζονος και της ελάσσονος τόσο πριν όσο και μετά τη συζήτηση στη Διαρκή Επιτροπή να μιλούν απαξιωτικά για το νομοσχέδιο και ισοπεδωτικά και καταφρονητικά για τις ρυθμίσεις του νομοσχεδίου. Αλλά είναι πράγματι έτσι; Δεν επιτυγχάνει τίποτε το καλό αυτό το νομοσχέδιο; Υποκρύπτει πράγματι κυβερνητική κρυψίνοια; Εξυπηρετεί εκλογικές, καλύτερα προεκλογικές σκοπιμότητες; Επιχειρεί κάλυψη ταμειακών ανοιγμάτων και ελλειμμάτων; Πρόκειται για νομοσχέδιο παλαιοκομματικής νοοτροπίας; 

Ας επιχειρήσουμε να δούμε το νομοσχέδιο και τις ρυθμίσεις στις πραγματικές τους διαστάσεις, με αντικειμενικότητα, με το χέρι στην καρδιά, χωρίς φόβο και πάθος. 

Πράγματι το νομοσχέδιο ανοίγει καινούριους ορίζοντες στο κοινωνικοασφαλιστικό μας σύστημα. Επιχειρεί και επιφέρει μεταρρυθμίσεις και μάλιστα με διάλογο και συμφωνίες. Επιφέρει τομές. 

Πράγματι αποτελεί ένα μίνι, κατ' όνομα όμως, ασφαλιστικό νομοσχέδιο, με μάξι επιδιώξεις και με μεγάλους στόχους. 

Κυρίες και κύριοι συνάδελφοι, θα επιχειρήσω τώρα να αναδείξω όλα τα θετικά στοιχεία που αναδύονται από το νομοσχέδιο, το οποίο αποτελείται από ογδόντα δύο άρθρα και εννέα ενότητες. 

Αποτελεί ή όχι θετικό στοιχείο, η ενοποίηση των τριών ταμείων κύριας ασφάλισης ΤΕΒΕ, ΤΑΕ, ΤΣΑ και η δημιουργία ενός ασφαλιστικού οργανισμού οκτακοσίων χιλιάδων ασφαλισμένων και διακοσίων χιλιάδων συνταξιούχων; Ενοποίηση που αποτελούσε πάγιο αίτημα των ενδιαφερομένων και αναγκαία προϋπόθεση για την εξυγίανση και την επιβίωσή τους. Αποτελεί ή όχι κατάκτηση η προβλεπομένη αιρετή διοίκησή του; 

Αποτελεί ή όχι θετικό στοιχείο η ενοποίηση των δώδεκα ταμείων αρωγής των δημοσίων υπαλλήλων και η δημιουργία του Ταμείου Επικουρικής Ασφάλισης Δημοσίων Υπαλλήλων του ΤΕΑΔΥ, με τετρακόσιες χιλιάδες ασφαλισμένους; Ενοποίηση που αποτελούσε αίτημα από δεκαπενταετίας της ΑΔΕΔΥ. Ενοποίηση που θα ελαττώσει -και αναφέρομαι μόνο σε ένα στοιχείο- τον αριθμό των μελών των διοικητικών συμβουλίων 

 

 

  

Σελίδα 2236 

από εκατό, μόνο σε δεκατρία. 

Αποτελεί επίσης, θετική ή όχι εξέλιξη η καθιέρωση εργοδοτικής εισφοράς, με τη μορφή κρατικής επιχορήγησης που θα φθάσει το 3% το 2002, με αντίστοιχη μείωση της εισφοράς που θα καταθέτουν οι ασφαλισμένοι και με μια επιβάρυνση του κρατικού προϋπολογισμού, που θα περάσει την επομένη τετραετία τα σαράντα δύο περίπου δισεκατομμύρια; 

Αποτελεί ή όχι θετική εξέλιξη η συγχώνευση, η ενοποίηση, αλλά και η κατάργηση ταμείων με μόνο γνώμονα την επιβίωσή τους και τη διασφάλιση των συμφερόντων των ασφαλισμένων; 

Αποτελεί ή όχι θετικό στοιχείο η σύσταση υπηρεσίας ελέγχου δαπανών υγείας φορέων κοινωνικής ασφάλισης; Δαπανών υγείας που έχουν εκτιναχθεί στα ύψη, που για το 1998 θα περάσουν το ένα τρισεκατομμύριο εκατόν πενήντα δισεκατομμύρια (1.150.000.000.000) και που ακολουθώντας ανεξέλεγκτη και καλπάζουσα πορεία θα αυξηθούν ακόμη περισσότερο. 

'Η μήπως δεν αποτελεί θετικό στοιχείο η καθιέρωση βασικού πακέτου παροχών υποχρεωτικής προληπτικής ιατρικής για τους ασφαλισμένους, τους άμεσα, τους έμμεσα και τους συνταξιούχους; 

'Η δεν αποτελεί θετικό στοιχείο η δωρεάν χορήγηση απ' όλα τα ταμεία αντιρετροϊκών φαρμάκων για τους πάσχοντες από AIDS και ανοσοκατασταλτικών φαρμάκων γι' αυτούς που έχουν υποστεί μεταμοσχεύσεις οργάνων; 

Δεν αποτελεί επίσης, θετικό στοιχείο η μείωση συμμετοχής στη φαρμακευτική δαπάνη αυτών που παίρνουν το ΕΚΑΣ από 25% σε 10%; Ευχής έργο είναι -και παρακαλώ τον Υπουργό αν μπορεί να το κάνει- να καταργηθεί και αυτό το 10%. Η επιβάρυνση και μόνον του προϋπολογισμού του Ι.Κ.Α. θα φθάσει τα 4,8 δισεκατομμύρια. 

'Η μήπως δεν αποτελεί θετική εξέλιξη η επέκταση των διατάξεων της διαδοχικής ασφάλισης για τις παροχές μητρότητος; 

Κυρίες και κύριοι συνάδελφοι, συνεχίζω: 

Αποτελεί ή όχι θετική ρύθμιση η προβλεπομένη σύσταση υπηρεσίας επιχειρησιακού σχεδιασμού και ανάπτυξης της πληροφορικής, με σκοπό τη χρησιμοποίηση της πληροφορικής και των δυνατοτήτων της για την αναβάθμιση μέσω αυτής των παρεχομένων υπηρεσιών με τον ταυτόχρονο και απαραίτητο έλεγχο του συστήματος, που αυτήν τη στιγμή είναι διάτρητο και μπάζει από παντού; 

Επίσης, αποτελεί ή όχι θετική εξέλιξη η αξιοποίηση της κινητής και ακίνητης περιουσίας των ασφαλιστικών οργανισμών; Αξιοποίηση που θα επιτευχθεί μέσω επενδύσεων σε κινητές αξίες και ακίνητα. Αξιοποίηση που θα γίνεται υπό το φως της ημέρας, με διαδικασίες αντικειμενικές, διαυγείς, κρυστάλλινες, αφού θα υπόκεινται στον έλεγχο της ειδικής επιτροπής ελέγχου και εποπτείας της διαχείρισης της κινητής και ακίνητης περιουσίας των ασφαλιστικών οργανισμών. 

Αποτελεί, κύριοι συνάδελφοι, θετικό ή όχι στοιχείο, η εξυπηρέτηση των ασφαλισμένων με την καθιέρωση του δικαιώματός τους σε προηγούμενη ακρόαση, πριν από την έκδοση διοικητικής πράξης απόρριψης αίτησης για απονομή σύνταξης; 

Αποτελεί επίσης, θετική ή όχι πρόβλεψη η ρύθμιση καθυστερουμένων ασφαλιστικών εισφορών σε οφειλέτες του Ι.Κ.Α.; Οι ρυθμίσεις αυτές καταγράφονται και γίνονται με αντικειμενικό τρόπο και αποσκοπούν στην είσπραξη από το Ι.Κ.Α. των υπαρχουσών οφειλών και στην ανακούφιση των επιχειρήσεων. 

Εδώ πρέπει να τονιστεί και η διαλαμβανομένη πρόβλεψη, σύμφωνα με την οποία προσδιορίζονται επακριβώς, αλλά και περιοριστικώς οι περιπτώσεις για τις οποίες μπορεί να γίνει διαγραφή βεβαιωμένων οφειλών από εισφορές προς το Ι.Κ.Α. 

Κυρίες και κύριοι συνάδελφοι, επιτρέψτε μου συνεχίζοντας να εντοπίσω σημαντικές επίσης ρυθμίσεις, μερικές από τις οποίες κρίνονται ως πρωτοποριακές. 

Αναφέρω συνοπτικά την καθιέρωση νέου ευνοϊκότερου τρόπου εξόφλησης καθυστερουμένων ασφαλιστικών εισφορών για όλα τα ταμεία πλην του Ι.Κ.Α., την καθιέρωση της σύνταξης θανάτου στο χήρο σύζυγο και την πρόβλεψη νέων προϋποθέσεων συνταξιοδοτήσης. Εδώ έχω να κάνω κάποιες παρατηρήσεις, αλλά θα προτιμήσω να τις κάνω στην κατ' άρθρον συζήτηση. 

'Οσον αφορά τη θέσπιση περιορισμών και αντικινήτρων στην απασχόληση των συνταξιούχων, οι συνταξιούχοι εργαζόμενοι όλων των ασφαλιστικών οργανισμών αντιμετωπίζονται κατά τον ίδιο τρόπο. Η βασική ρύθμιση της διάταξης είναι ότι, για το συνταξιούχο που αναλαμβάνει εργασία πριν από τη συμπλήρωση του πεντηκοστού έτους της ηλικίας του, η σύνταξή του αναστέλλεται. Μετά την συμπλήρωση του πεντηκοστού πέμπτου έτους, το ποσό της κύριας σύνταξής του, όταν υπερβαίνει τις διακόσιες χιλιάδες (200.000), καταβάλλεται μειωμένο κατά 70%. Και εδώ έχω να κάνω κάποιες παρατηρήσεις, αλλά θα τις κάνω στην κατ' άρθρον συζήτηση. 

Κυρίες και κύριοι συνάδελφοι, πριν κλείσω την ομιλία μου, θα αναφερθώ σε μερικές ακόμη ρυθμίσεις και επικαλούμενος την καλή σας πίστη, θα ρωτήσω αν είναι ή δεν είναι θετική η διάταξη της ασφάλισης- αυτασφάλισης των ιεροδούλων στο Ι.Κ.Α. 

Είναι ή όχι θετική η ρύθμιση, που αφορά τους δημοσιογράφους συντάκτες, που εργάζονται με σχέση εξαρτημένης εργασίας σε μη κερδοσκοπικούς ραδιοτηλεοπτικούς σταθμούς, οι οποίοι κάτω από οριζόμενες στο νομοσχέδιο προϋποθέσεις ασφαλίζονται στο Ταμείο Συντάξεως Προσωπικού Εφημερίδων Αθηνών και Θεσσαλονίκης; 

Τέλος, αποτελεί ή όχι θετική ρύθμιση η αύξηση του ΕΚΑΣ, ρύθμιση η οποία θα επιφέρει επιβάρυνση του κρατικού προϋπολογισμού περίπου κατά είκοσι πέντε δισεκατομμύρια (25.000.000.000) το χρόνο; Μετά από όσα εξέθεσα, πιστεύω ότι και ο πλέον δύσπιστος από τους συναδέλφους θα έχει πειστεί. Καλώ επομένως όλους τους συναδέλφους να υπερψηφίσουν το σχέδιο νόμου, κάτι που εγώ θα κάνω χωρίς κανένα δισταγμό. 

Σας ευχαριστώ πολύ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, παρακαλώ πολύ να συμφωνήσετε να λάβει το λόγο ο κ. Παπαδημόπουλος, ο οποίος από εσφαλμένο υπολογισμό περίμενε ότι ο κ. Κουράκης θα μιλούσε δέκα λεπτά, αλλά μίλησε λιγότερο. 'Ετσι για ελάχιστα δευτερόλεπτα έχασε τη σειρά του. Νομίζω ότι δεν θα έχετε αντίρρηση. 

Ερωτάται το Σώμα αν εγκρίνει. 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Το Σώμα ενέκρινε. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Πάντως ευνοείτε τους Βουλευτές της Λάρισας. 

ΠΡΟΕΔΡΕΥΩΝ (Νικόλαος Κατσαρός): Αποδέχομαι την κατηγορία!! 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Και δεν ευνοείτε όλους τους Βουλευτές της Λάρισας. 

ΠΡΟΕΔΡΕΥΩΝ (Νικόλαος Κατσαρός): Επ' αυτού υπήρξατε κακός, κύριε Παναγιωτόπουλε!! 

Ορίστε, κύριε Παπαδημόπουλε. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κύριοι συνάδελφοι, είναι γεγονός ότι με το υπό συζήτηση νομοσχέδιο επιχειρείται να λιγοστέψουν, εν πάση περιπτώσει, τα ασφαλιστικά ταμεία, τα οποία σήμερα υφίστανται και λειτουργούν στη χώρα μας. 

Είναι πανθομολογουμένως διαπίστωση πολλών ετών όλων των κοινωνικών τάξεων ότι στο ασφαλιστικό σύστημα χωλαίνουμε, διότι δεν έχουμε δύο, τρία βασικά ταμεία, όπου να υπάγονται όλοι οι ασφαλισμένοι της χώρας και να τυγχάνουν καλυτέρων συντάξεων και καλύτερης περίθαλψης. Ο κατακερματισμός αυτός των ταμείων οδηγεί -όπως είναι φυσικό- σε δαπάνες περισσότερες απ' ό,τι βεβαίως θα εστοίχιζαν τα λιγότερα ταμεία, με αποτέλεσμα ένα πολύ σημαντικό χρηματικό ποσό να χάνεται σε έξοδα λειτουργίας και διοίκησης των ταμείων αυτών. 

'Οσον αφορά τα ταμεία, όπως ξέρουμε ή μάλλον δεν τα ξέρει κανείς ακριβώς, γιατί πρόκειται περί πολλών εκατοντάδων, άλλοι μιλούν για τριακόσια πενήντα, άλλοι για τετρακόσια 

  


 

  

Σελίδα 2237 

πενήντα. Πάντως είναι αρκετά σήμερα τα ασφαλιστικά ταμεία και ανάλογα με τον πληθυσμό δεν συμβαίνει σε καμία απολύτως χώρα του κόσμου αυτό που συμβαίνει στη χώρα μας. 

Στη Γερμανία, παραδείγματος χάριν, υπάρχουν σήμερα τρεις κύριοι ασφαλιστικοί φορείς: Το ίδρυμα ασφαλίσεως των εργατών, το ίδρυμα ασφαλίσεως των ανθρακορύχων και το ίδρυμα ασφαλίσεως των υπαλλήλων, όχι των εν στενή εννοία δημοσίων υπαλλήλων, αλλά του ευρύτερου κρατικού και ιδιωτικού τομέα. Λοιπόν, τρία κυρίως ταμεία υπάρχουν σήμερα στην Ομοσπονδιακή Δημοκρατία της Γερμανίας. 

Στο Βέλγιο είναι λίγο περισσότερα. Αν δεν απατώμαι, υπάρχουν επτά κύρια ταμεία και βεβαίως υπάρχουν και μερικά άλλα για τα οποία όμως, το κράτος δεν ενδιαφέρεται για το πώς αυτά θα βρουν τους διαθέσιμους πόρους για την κάλυψη των αναγκών των συνταξιούχων τους. Εννοούμε τα μεγάλα ταμεία για τα οποία, εν πάση περιπτώσει, υπάρχει άμεσο κρατικό ενδιαφέρον, όπως είναι σε εμάς το ΙΚΑ, το ΤΕΒΕ, το ΤΣΑ, ο ΟΓΑ κλπ. 

Κύριε Υπουργέ, ενώ τώρα, ύστερα από τόσα χρόνια, ήταν μία χρυσή ευκαιρία να επιχειρήσουμε μία συρρίκνωση αυτών των ταμείων -να λιγοστεύσει, δηλαδή, ο αριθμός των ασφαλιστικών ταμείων για εξοικονόμηση πόρων, όπως είπα- το νομοσχέδιο αυτό δεν ανταποκρίνεται ακριβώς σε αυτό το αίτημα και έτσι πάλι μένουν εκατοντάδες ταμεία εν λειτουργία. Ενώνουμε όμως ταμεία, τα οποία έχουν αρκετή συγγένεια, αλλά δεν λύνουν το γενικότερο πρόβλημα της υπάρξεως εκατοντάδων ασφαλιστικών φορέων στη χώρα μας. 

'Ηταν ευκαιρία, κύριε Υπουργέ, τώρα τουλάχιστον όλα τα ταμεία που έχουν πάνω από δέκα χιλιάδες ασφαλισμένους, να ενοποιηθούν σε έναν ενιαίο ασφαλιστικό φορέα και αν μερικοί χώροι ήθελαν σώνει και καλά να διατηρήσουν τα ταμεία τους, το κράτος να μην είχε καμία υποχρέωση στήριξης αυτών των ταμείων. Τουλάχιστον για τα βασικά ταμεία θα έπρεπε να υπάρξει μία πιο ευρεία προσπάθεια για τη συνένωσή τους, ώστε να εξοικονομηθούν οι πόροι που απαιτούνται. 

Ωστόσο το νομοσχέδιο θα έλεγα ότι είναι αποσπασματικό. Είναι νομοσχέδιο, το οποίο δεν επιλύει το ασφαλιστικό σύστημα, όπως το περιμέναμε, αλλά έρχεται και αυτό να προστεθεί σε ένα σωρό άλλα νομοσχέδια, τα οποία και εκείνα με τη σειρά τους δεν έδωσαν αποστομωτική απάντηση στον τρόπο λειτουργίας και βιωσιμότητας των διαφόρων ασφαλιστικών ταμείων στη χώρα μας. 

Κύριε Υπουργέ, το νομοσχέδιο το διάβασα μετά μεγάλης προσοχής και μπορώ να πω ότι έχει πράγματι μία νομοτεχνική συνέπεια. Η παράθεση του κειμένου, ως νομοθετικού κειμένου, μπορώ να πω ότι είναι παραδεκτή, διότι δεν έχει ανακάτεμα της ύλης. Παίρνει τα διάφορα προβλήματα που εμφανίζονται στον ευρύτερα ασφαλιστικό τομέα και τα ρυθμίζει με τη σειρά που αρμόζει. 

'Ομως εδώ οφείλω να σας κρίνω στο εξής: Στο ότι δεν αποπειραθήκατε να κάνετε μεγαλύτερη συρρίκνωση αυτών των ταμείων. Να φύγουν επιτέλους όλα αυτά τα ταμεία, ιδίως τα επικουρικά ή αρωγής ή δεν ξέρω πως αλλιώς τα λένε. Δεν υπάρχουν σε άλλα κράτη του κόσμου τέτοιου είδους ταμεία. Και στο κάτω-κάτω σε τι αποβλέπουν αυτά τα ταμεία; Στο να εξασφαλίσουν μία σύνταξη, ώστε να μπορεί κάποιος να ζήσει αξιοπρεπώς. Γιατί να μην λέμε από την αρχή ότι θα δώσουμε μία βασική σύνταξη; Θα ήταν ευχής έργο βέβαια και αυτό το θέλουν πολλοί. Αλλά, επειδή δεν επαρκούν οι κύριες συντάξεις, αρχίζουμε και με την πίεση ορισμένων κοινωνικών ομάδων να εφευρίσκουμε διάφορα ταμεία. Ταμείο αρωγής εδώ, ταμείο επικουρικής ασφάλισης εκεί κλπ. Και όλα αυτά βεβαίως γίνονται γιατί δεν έχουμε το θάρρος να τα καταργήσουμε άπαξ διά παντός και να φτιάξουμε ένα ασφαλιστικό φορέα τέτοιο, ο οποίος να δίνει μία βασική σύνταξη ανάλογη με τις στοιχειώδεις απαιτήσεις της ζωής. 

Βέβαια, κατά τη γνώμη μου, στους περισσότερους κλάδους αυτά τα ταμεία δεν έχουν λόγο υπάρξεως, έστω και αν οι πόροι τους αποτελούνται καθαρώς από εισφορές των ασφαλισμένων και δεν είναι κρατικοδίαιτα. 

Δεν πρέπει να υπάρχουν τόσα ταμεία. Ευτυχώς που με το νομοσχέδιο γίνεται σαρωτική κατάργηση των ταμείων προνοίας δικηγόρων επαρχιών, Και το χαίρομαι αυτό αληθινά, γιατί δεν μπορούμε να έχουμε και Ταμείο Νομικών και κλάδο επικουρικής ασφάλισης και ταμείο προνοίας και λογαριασμό αλληλεγγύης κλπ. Δηλαδή, μερικοί άνθρωποι που έχουν τα μέσα και τα έξω, δηλαδή το μολύβι και το χαρτί, όπως λέμε, κάθονται και γράφουν καταστατικά ιδρύσεως ταμείων και οι υπόλοιποι, οι οποίοι δεν έχουν τη δυνατότητα αυτή θα πρέπει να αρκούνται σε μία πενιχρή σύνταξη, την οποία καταβάλλει σήμερα το ταμείο τους, με βάση τις εισφορές των ασφαλισμένων βέβαια, αλλά με κάλυψη τόσων ελλειμμάτων. Θα έπρεπε όλα αυτά να είχαν καταργηθεί. 

ΣΠΥΡΙΔΩΝ ΣΠΥΡΟΥ:'Ιδιοι πόροι δεν είναι αυτοί; 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Δεν είναι ίδιοι πόροι και θα σας πω, κύριε συνάδελφε, ένα απλό παράδειγμα. 

Υπάρχει συνταξιούχος, οδηγός Δ.Ε.Η. ή Ο.Τ.Ε., ο οποίος μου έδειξε ότι παίρνει περίπου τετρακόσιες οκτώ χιλιάδες (408.000) δραχμές καθαρά στο χέρι και είναι του δημοτικού. 

'Ερχεται ένας επαγγελματίας, λοιπόν και μου λέει: "'Εχετε μυαλό εσείς εκεί στη Βουλή; Θα συμμορφωθείτε ποτέ, θα δείτε τις κραυγαλέες κοινωνικές αδικίες; Δεν είστε σε θέση να άρετε τέτοιου είδους αδικίες; Εγώ δουλεύω πενήντα χρόνια, από δεκαπέντε χρονών είμαι στο μαγαζί ως επαγγελματίας και παίρνω εκατόν τριάντα οκτώ χιλιάδες (138.000) δραχμές." 

Δεν ξέρω εάν παίρνουν εκατόν εξήντα οκτώ ή εκατόν πενήντα οκτώ χιλιάδες (168.000 ή 158.000) δραχμές, πάντως ο άνθρωπος μου είπε για εκατόν τριάντα οκτώ χιλιάδες (138.000) δραχμές και πιστεύω ότι δεν είναι πάνω από εκατόν πενήντα χιλιάδες (150.000) δραχμές. 

Παίρνει δηλαδή εκείνος με πενήντα χρόνια απασχόλησης εκατόν τριάντα οκτώ χιλιάδες (138.000) δραχμές και ο άλλος με λιγότερη εργασία παίρνει τετρακόσιες πενήντα χιλιάδες (450.000) δραχμές, δηλαδή τρεις φορές πάνω. Για όνομα του Θεού! Δεν δικαιολογούμαστε. Δεν κάνουμε σωστά τη δουλειά μας, εάν δεν έχουμε την τόλμη να άρουμε όλες αυτές τις κοινωνικές αδικίες και να τις ρίξουμε επί της πυράς. Και εννοώ όλα αυτά τα καταστατικά, όλες αυτές τις ρυθμίσεις, όλα αυτά τα νομοσχέδια, τα οποία δεν κάνουν τίποτα άλλο, παρά να συντηρούν την κοινωνική αδικία στον τόπο μας. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κατεβάζουν όμως τους διακόπτες της Δ.Ε.Η.! 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Λένε πολλοί έξυπνοι "εξυπνάκηδες" ότι αυτά είναι δικά τους χρήματα. 

Ποιος σας είπε, κύριοι, ότι αυτά είναι δικά σας χρήματα; Αυτά είναι χρήματα του κοινωνικού συνόλου. Αν δίνουν στον κύριο τάδε, στην Αγροτική Τράπεζα για παράδειγμα, πεντακόσιες σαράντα χιλιάδες (540.000) δραχμές το μήνα και του κρατάνε εκατό χιλιάδες (100.000) δραχμές, βεβαίως, να πάρει τετρακόσιες χιλιάδες (400.000) δραχμές σύνταξη. Στον άλλον όμως που δίνουν εκατόν δέκα χιλιάδες (110.000) δραχμές το μήνα, πόσα θα του κρατήσουν ως εισφορά από τις εκατόν δέκα χιλιάδες (110.000) δραχμές; Επόμενο είναι ότι θα του κρατήσουν είκοσι χιλιάδες (20.000) δραχμές, οπότε δεν θα μπορεί να πάρει τη σύνταξη που παίρνει ο άλλος. 

'Αρα, λοιπόν, εν ευρεία εννοία, μπορεί να υποστηρίξει κανείς χωρίς ενδοιασμούς ότι όλες αυτές οι εισφορές είναι λεφτά του κοινωνικού συνόλου και δεν δέχομαι σε καμία περίπτωση, κύριε Υπουργέ, και το επαναλαμβάνω για μια ακόμη φορά, να παίρνει ο επαγγελματίας με πενήντα χρόνια υπηρεσίας εκατόν τριάντα χιλιάδες (130.000) δραχμές και ο άλλος με λιγότερα προσόντα μόρφωσης, επειδή ήταν οδηγός στη Δ.Ε.Η. να παίρνει τετρακόσιες χιλιάδες (400.000) δραχμές. 'Ηταν ευκαιρία να βάλουμε μία τάξη σ'αυτό. Δυστυχώς, δεν το πετυχαίνουμε. 

Θα ήθελα να πω δυο λόγια και για το ΕΚΑΣ, γιατί βλέπω ότι δεν έχω χρόνο. Μπορεί να πει κανείς ότι ήταν μία καλή ευκαιρία για να τονώσει λίγο τις πολύ χαμηλές συντάξεις. Δεν μπορούμε αυτό να το παγιώσουμε ως μόνιμη αύξηση επί της βασικής συντάξεως. 

Θα μου πείτε ότι θα πάρει η μπόρα όλους τους άλλους. Μα, θα βάλουμε όρους, θα πούμε ότι όποιος παίρνει μέχρι 



 

  

Σελίδα 2238 

εκατό χιλιάδες (100.000) δραχμές ή μέχρι διακόσιες χιλιάδες (200.000) δραχμές, θα αυξηθεί με το ανάλογο ποσό. Θα πρέπει να το συμπεριλάβουμε από την αρχή μέσα στη βασική σύνταξη και όχι να καθιερώνουμε τέτοιου είδους επιδόματα σε βάρος του κρατικού προϋπολογισμού. 

Μην ξεχνάτε ότι αν ρίξετε μια ματιά σε όλα τα υπουργεία, σε όλες τις υπηρεσίες και σε όλους τους κλάδους, δεν θα δείτε τίποτα άλλο, παρά επιδόματα. Κανείς δεν ξέρει ούτε το Γενικό Λογιστήριο, πόσες κατηγορίες επιδομάτων δίνονται, σε πόσες κατηγορίες υπαλλήλων καταβάλλονται στη χώρα μας. Γίνεται, λοιπόν, μεγάλη λοβιτούρα και σύγχυση και ο καθένας κοιτάζει να σώσει τον εαυτό του και δεν ενδιαφέρεται πλατύτερα για το κοινωνικό σύνολο. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Σιούφας, έχει το λόγο. 

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, η Εθνική Αντιπροσωπεία συζητεί σήμερα ένα σημαντικό νομοθέτημα και λέω σημαντικό, γιατί αυτό αναφέρεται σε θέματα κοινωνικής ασφάλισης. Και συνεπώς η προσέγγιση, η οποία πρέπει να γίνεται, πρέπει να γίνεται με προσοχή και με ευθύνη, όχι μόνο για τους σημερινούς 'Ελληνες πολίτες, αλλά και για την προοπτική, για τις γενεές που έρχονται. 

Η Νέα Δημοκρατία σε αυτό το νομοθέτημα έχει τοποθετηθεί με υπευθυνότητα και πριν στα Μέσα Μαζικής Ενημέρωσης και στη Διαρκή Επιτροπή και σήμερα από τον εισηγητή μας και από τους συναδέλφους της Νέας Δημοκρατίας που μίλησαν με μία κατάληξη ότι το νομοθέτημα αυτό η Νέα Δημοκρατία το καταψηφίζει επί της αρχής -και θα έχω την ευκαιρία στη συνέχεια να σας αποδείξω, γιατί το νομοθέτημα δεν έχει αρχή- αλλά στην κατ' άρθρον συζήτηση θα συνεισφέρουμε για να αποδείξουμε ποιες διατάξεις δεν πρέπει να περιληφθούν στο νομοθέτημα και ποιες διαταξεις πρέπει να διορθωθούν, ώστε πράγματι να υπηρετήσουν το σκοπό για τον οποίο έρχεται αυτό το νομοθέτημα στην Εθνική Αντιπροσωπεία. 

Με το νομοθέτημα ρυθμίζονται διάφορα θέματα ετερόκλητα, χωρίς να έχουν καμιά σχέση και συνοχή μεταξύ τους, αλλά υπάρχουν και διατάξεις ιδιαίτερης σκοπιμότητας και υπηρέτησης σκοπιμοτήτων μέσα στο νομοθέτημα. 

Βεβαίως αυτό το νομοθέτημα ήλθε πολύ βιαστικά και δεν μπορώ να καταλάβω, γιατί την ώρα που προετοιμαζόταν επί επτά μήνες, να έλθει στην Εθνική Αντιπροσωπεία, χωρίς να το έχει επεξεργαστεί -η ΚΕΝΕ, γι'αυτό και είχε και έχει ακόμη σημαντικά κενά στο νομοτεχνικό μέρος των ρυθμίσεων-στην οικονομική και κοινωνική επιτροπή, να σταλεί περίπου το μισό του νομοθετήματος και να γίνουν όσα πριν σας είπε ο συνάδελφος κ. Παπαγεωργόπουλος. 

Δεύτερον, προσπαθεί να υπεισέλθει σε κάποιο από τα μεγάλα ζητήματα της κοινωνικής ασφάλισης ανεπιτυχώς και αφήνει τα σοβαρά στην άκρη για αργότερα που θα αρχίσει ο διάλογος για το μεγάλο ασφαλιστικό, αυτήν τη νοοτροπία της Κυβέρνησης για μίνι και για μείζονα ασφαλιστικά ζητήματα ή για οποιοδήποτε άλλο θέμα φέρει δεν την κατανοώ. Τα θέματα της κοινωνικής ασφάλισης είναι πάντοτε μείζονα, δεν είναι ποτέ μίνι. Κάνει ίσως μία προσπάθεια να δημιουργήσει κάποιες εντυπώσεις ότι επιχειρεί μετά από παρέλευση πέντε ετών να παρέμβει στην κοινωνική ασφάλιση, την οποία τη θεάται όλα αυτά τα χρόνια ή επιχειρεί διατάξεις αποδόμησής της, αλλά δεν υπεισέρχεται στην καρδιά του προβλήματος. 

Εμείς παρακολουθούσαμε πάντοτε με υπευθυνότητα το συγκεκριμένο χώρο και τολμήσαμε όταν χρειαζόταν. Γιατί έφθασε η κοινωνική ασφάλιση εκεί που έφθασε, πρώτον το 1989, όταν δεν μπορούσε να καταβάλει τις όποιες παροχές; Η δε πληρωμή των συντάξεων αποτελούσε είδηση, γιατί η περίοδος 1981-1989 ήταν η περίοδος των παροχών, χωρίς αντίκρισμα που διαλύθηκε και αποδιοργανώθηκε στο βωμό των πολιτικών σκοπιμοτήτων η κοινωνική ασφάλιση. 

ΒΑΣΙΛΗΣ ΚΕΔΙΚΟΓΛΟΥ: Παλιά ξινά σταφύλια. 

ΔΗΜΗΤΡΙΟΣ ΣΙΟΥΦΑΣ: 'Οπως το ίδιο έγινε και σε άλλους τομείς, μεταξύ των οποίων και οι συνεταιρισμοί, με την άσκηση κοινωνικής πολιτικής και ήδη είναι υπό κατάρρευση και χρεοκοπία. 

Η ουσία είναι ότι αυτήν την πολιτική της περιόδου 1981-1989 την ακολουθεί το ΠΑΣΟΚ και την περίοδο από το 1993 μέχρι και σήμερα. Και στην πρώτη περίοδο πριν το Σημίτη και στην περίοδο με Κυβέρνηση Κώστα Σημίτη. Η ουσία είναι ότι το βασικό θέμα της συγχώνευσης που επιχειρείτε με αυτό εδώ το νομοθέτημα και στο χώρο των ταμείων των αυτοαπασχολουμένων και στο χώρο της επικουρικής ασφάλισης των δημοσίων υπαλλήλων είναι πλασματικό, επιφανειακό, γιατί η ουσία της συγχώνευσης που πράγματι μπορεί να δημιουργήσει οικονομίες κλίμακος και να οδηγήσει σε ανόρθωση και σε εξυγίανση βασικούς τομείς της κοινωνικής ασφάλισης, δεν γίνεται τώρα. Τώρα γίνεται ο τίτλος, η ταμπέλα. Αυτό θα γίνει σε διάστημα δύο χρόνων με προεδρικά διατάγματα και με υπουργικές αποφάσεις. Για το ότι είναι πρόχειρα πολλά από τα ζητήματα τα οποία θίγουν, μεταξύ των οποίων το πρώτο που σας ανέφερα, τις περιπλοκές θα τις υποστεί η Κυβέρνηση, για όσο χρόνο θα είναι ακόμα στην εξουσία, στο μετά χρονικό διάστημα, όταν θα επιχειρεί να βγάλει τα προεδρικά διατάγματα και τις υπουργικές αποφάσεις. 

'Οταν δε θα αποκαλύψουμε στη διαδρομή των ημερών και κάτι άλλο σημαντικό που επιχειρείται στο χώρο των επικουρικών ταμείων των δημοσίων υπαλλήλων, τότε δεν θα απεργούν μόνο πέντε υπουργείων υπάλληλοι, που απεργούν σήμερα και την προηγούμενη εβδομάδα οι εκτελωνιστές, τότε θα ξεσηκωθούν και οι πέτρες. Αλλά να το αφήσουμε για να κρατήσει το ενδιαφέρον η συζήτηση. Αλλά για να επιχειρήσει να λύσει το πρόβλημα στο χώρο των επικουρικών ταμείων των δημοσίων υπαλλήλων, σοσιαλιστική Κυβέρνηση, Κυβέρνηση υποτίθεται των εργαζομένων, προχώρησε και σε πολιτική επιστράτευση και δεν είχε άλλη επιλογή, αφού επί επτά μήνες δεν μπόρεσε να πείσει για τις ρυθμίσεις και έκανε μια ρύθμιση, η οποία ουσιαστικά το σχήμα το οποίο επιχειρεί, το τινάζει στον αέρα. Τι θα μπορούσε να κάνει η Κυβέρνηση. 

Το πρώτο που θα μπορούσε να κάνει στο χώρο των αυτοαπασχολουμένων ήταν εκεί που υπάρχει το ΤΕΒΕ, ένας μεγάλος οργανισμός, να συμφωνήσουν εκείνοι που ενσωματώνονται εκεί να προσχωρήσουν σε έναν υπάρχοντα υγιή ασφαλιστικό οργανισμό και να λύσει το θέμα από τώρα. Δεν το επιχείρησε αυτό. Και το επιχειρεί κατά τρόπο ιδιαίτερα ανορθόδοξο. Δεν βάζει όλα τα ταμεία των αυτοαπασχολουμένων, όπως το Ταμείο των Ναυτικών Πρακτόρων και στο χώρο των ξενοδόχων βάζει μόνο τους καινούριους, τους παλιούς τους αφήνει απέξω. Αυτά είναι για τα οποία σας έλεγα πριν από λίγο, πρόχειρες προσεγγίσεις, προσεγγίσεις ασφαλιστικά επικίνδυνες. 

Σε ό,τι αφορά την εξασφάλιση των παροχών που τα ταμεία αυτά θα χορηγούν. Δεν έχουμε κατ'αρχάς τον οδηγό, την αναλογιστική μελέτη επί τη βάσει της οποίας έπρεπε να προχωρήσει αυτό το θέμα. Θα τα δούμε όλα αυτά στη διαδρομή. Δηλαδή η γνωστή πρακτική των Κυβερνήσεων του ΠΑ.ΣΟ.Κ. και τώρα του Πρωθυπουργού Σημίτη, του βλέποντας και κάνοντας. 

Σε ό,τι αφορά κεφαλαιώδες θέμα, παρέμβαση από σοσιαλιστική κυβέρνηση. Μέχρι σήμερα στο συγκεκριμένο χώρο οι αυξήσεις που δίνονταν στις συντάξεις αυτών των ταμείων δίνονταν πάντοτε ανάλογα με την οικονομική δυνατότητα των συγκεκριμένων φορέων. Τώρα η σοσιαλιστική Κυβέρνηση έρχεται και λέει όχι, θα δίνονται σύμφωνα με τις αυξήσεις των δημοσίων υπαλλήλων και μ'αυτό το οποίο θα καθορίζει κάθε φορά ο Υπουργός Εργασίας και Κοινωνικών Ασφαλίσεων. 

Να έρθουμε τώρα στα ζητήματα της περίθαλψης. Δημιουργείται ένας φορέας, έχει τρία ταμεία αυτήν την ώρα και εν τη διαδρομή των ξενοδόχων, όπου τα μεν δύο το Ταμείο Εμπόρων και του ΤΕΒΕ, θα παρέχουν στους ασφαλισμένους τους περίθαλψη την ίδια. Δεν θα παρέχουν στους ασφαλισμένους του ΤΣΑ και οι συνταξιούχοι και των τριών ταμείων θα εξυπηρετούνται από το Ι.Κ.Α. Αυτή είναι η συγχώνευση και η ενοποίηση την οποία κάνετε, κύριε Υπουργέ, και η εξυγίανση; 

 

 

  

Σελίδα 2239 

Μ'αυτόν τον τρόπο; Θα το δείτε στη διαδρομή. Βεβαίως, εξακολουθείτε και μ'αυτό το νομοθέτημα να κάνετε τα ίδια πράγματα κατά την περίοδο 1981-1989, να κάνετε πολιτική παροχών. Και μάλιστα διαβάζω στις εφημερίδες σήμερα ότι σε κάποια εγκαίνια εχθές που ήσασταν σε κάποια ιατρεία του Ι.Κ.Α., αντί να δώσετε το περίγραμμα και των προβλημάτων, αλλά και του ιδίου του νομοθετήματος, μιλήσατε για δεκάλογο παροχών. Αυτό είχατε στο μυαλό σας πάντοτε, γι'αυτό οδηγήσατε την κοινωνική ασφάλιση εκεί που την οδηγήσατε και τώρα με αυτό το νομοθέτημα αντί να έχετε σαν στόχο να εξυγιάνετε την κοινωνική ασφάλιση και να εξασφαλίσετε μακροπρόθεσμα τη βιωσιμότητά της, στο νού σας έχετε τις παροχές τις οποίες θα κάνετε. Αλλά και κανέναν δεν θα πείσετε και όλοι καταλαβαίνουν ότι ό,τι κάνετε προς την κατεύθυνση των παροχών, το κάνετε εξ ανάγκης και εξαιτίας των προβλημάτων, που έχει το κόμμα και η Κυβέρνησή σας. 

Τι έρχεσθε και κάνετε; Αντί να αναλάβετε ως κρατικός προϋπολογισμός το κόστος αυτών των ενοποιήσεων ή τα επιβαρύνετε τα ταμεία με τη γνωστή σας λογική ή έρχεσθε και βάζετε τον ΛΑΦΚΑ να χρηματοδοτήσει το πείραμα, το οποίο κάνετε. Και δεν είπατε στον ελληνικό λαό τι είναι ο ΛΑΦΚΑ που έχει σήμερα περίπου εξήντα δισεκατομμύρια (60.000.000.000) δραχμές. Είναι ο λογαριασμός κοινωνικής ασφάλισης αλληλεγγύης φορέων κοινωνικής ασφάλισης, που έγινε με τα νομοθετήματα της Νέας Δημοκρατίας, για να έχετε σήμερα εσείς τη δυνατότητα να κάνετε αυτό που κάνετε, έστω και αν αυτό είναι αντιασφαλιστικό. 

Και δεν βάζετε τον κρατικό προϋπολογισμό να τα πληρώσει. 'Οπως επίσης δεν λέτε τι θα έρθει στη διαδρομή, και για το άλλο μεγάλο πρόβλημα με το ΙΚΑ για να στηρίξουμε φορείς που έχουν προβλήματα και όχι σχεδιασμούς ενοποίησης και εξυγίανσης της κοινωνικής ασφάλισης, με ρυθμίσεις που δεν εμπίπτουν στους στόχους αυτούς. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εσείς γιατί κάνατε το ΛΑΦΚΑ; 

ΔΗΜΗΤΡΙΟΣ ΣΙΟΥΦΑΣ: Θα το δούμε, κύριε Υπουργέ, και αν μπορείτε να κάνετε χρήση αύριο του ΛΑΦΚΑ, των χρημάτων αυτών. 

'Ενα νούμερο θα σας δώσω, κύριοι συνάδελφοι. Η ένταξη του Tαμείου Μετάλλων στο ΙΚΑ -το λέει η έκθεση, δεν έχω δει τα νούμερα- θα κοστίσει διακόσια πενήντα δισεκατομμύρια (250.000.000.000) δραχμές. 'Εχετε συγκεκριμένη δέσμευση στον κρατικό προϋπολογισμό για την εκταμίευση του ποσού αυτού, κύριε Υπουργέ; Από πού θα δοθούν αυτά τα χρήματα, λόγω του προβλήματος που έχει το Ταμείο Μετάλλου; Από το ΙΚΑ. Δηλαδή όλοι, όλος ο ελληνικός λαός. 

'Ερχομαι, κύριοι συνάδελφοι, σε ένα άλλο μεγάλο θέμα, στις συντάξεις θανάτου. Σας είπε η επιστημονική επιτροπή ότι είναι αντισυνταγματική η διάταξη την οποία φέρνετε είτε με το τεσσαρακοστό πέμπτο όριο ηλικίας που είχατε είτε με το τεσσαρακοστό. Ξέρουμε βέβαια ότι το ΠΑΣΟΚ δείχνει σκληρότητα, ιδιαίτερα σημαντική και προβληματική για ένα κόμμα με τις προδιαγραφές που είχε μέχρι σήμερα. Καταργείτε τη σύνταξη λόγω θανάτου μετά από τρία χρόνια είτε στην ηλικία των σαράντα ετών είτε στην ηλικία των σαράντα πέντε ετών; 

ΒΑΣΙΛΗΣ ΚΕΔΙΚΟΓΛΟΥ: Για αναλύστε το αυτό. 

ΔΗΜΗΤΡΙΟΣ ΣΙΟΥΦΑΣ: Αν πεθάνει κάποιος, η σύζυγός του αν είναι μικρότερη των 45 ετών με την αρχική διάταξη μικρότερη των 40, τώρα παίρνει για τρία χρόνια τη σύνταξη και μετά θα την ξαναπάρει στο 65ο έτος της ηλικίας της. 

Γιατί το κάνετε αυτό, κύριε Υπουργέ; Δεν σας είπαν οι συνεργάτες σας ότι στο ν.2084 υπάρχει ρύθμιση για τους ασφαλισμένους από 1.1.93 σωστή, με τετράγωνη λογική που αντιμετωπίζει αυτού του είδους τα ζητήματα; Γιατί αυτή η πανσπερμία διατάξεων; Δηλαδή δεν ακουμπάτε τις διατάξεις γιατί τις έφτιαξε η Νέα Δημοκρατία; 'Εχετε όμως το κέρδος και τις "άσπρες τρύπες" από τα νομοθετήματα αυτά της περιόδου 1990-1993. 

Ελπίζω, κύριε Υπουργέ, ότι θα αλλάξετε τη διάταξη αυτή γιατί θα ξεσηκωθούν και οι πέτρες εναντίον σας με τη ρύθμιση που επιχειρείτε. 

'Ερχομαι στην αξιοποίηση της περιουσίας. Από το 1993 δεν υπάρχει νομοθέτημα του συγκεκριμένου Υπουργείου που να μην ρυθμίζει θέματα αξιοποίησης της περιουσίας των ασφαλιστικών ταμείων. Και τώρα μας λέτε ότι από το 2001, το 20% που απελευθερώσαμε εμείς για τη διαχείριση των αποθεματικών των ταμείων είτε για ομόλογα είτε για ακίνητα, θα το κάνετε 23%. Και μάλιστα οι ρυθμίσεις που έγιναν πριν δεν έχουν καν τη συμμετοχή των διοικητικών συμβουλίων των φορέων της κοινωνικής ασφάλισης. Αλλά γι' αυτά αποφασίζει ο Υπουργός Κοινωνικών Ασφαλίσεων και ο Υπουργός των Οικονομικών ανάλογα με τη συγκυρία για να λύνει τα ταμειακά προβλήματα που έχει η Κυβέρνηση. 

Κύριοι συνάδελφοι, πλέον τούτου υπάρχουν ανακοινώσεις για σχέδια επί σχεδίων για το μεγάλο ασφαλιστικό. Και δεν αντιλαμβάνονται την ασφαλιστική τρομοκρατία που δημιουργούν για ενδεχόμενες επερχόμενες αλλαγές αυξήσεις ορίων ηλικίας που κουβεντιάζει τώρα η Κυβέρνηση. Πέρυσι για να φανεί καλή μείωσε τα όρια ηλικίας, όπως και τις ρυθμίσεις που έκανε στις επικουρικές συντάξεις. Αφού δεν έγιναν αναλογιστικές μελέτες επί πέντε χρόνια τώρα έρχεται και προσεγγίζει εκείνο το στόχο των κυβερνήσεων της Νέας Δημοκρατίας. Αλλά αυτό δημιουργεί μαζική ανασφάλεια για ολόκληρο τον ελληνικό λαό. Δεν φτάνει δηλαδή η ζημιά που έγινε από το ότι δεν έγινε καμιά παρέμβαση όλα αυτά τα χρόνια, αλλά τώρα δημιουργούμε και ασφαλιστική τρομοκρατία με τις αλλαγές που πρόκειται να έλθουν. Και αυτά ξέρουμε ότι οδηγούν σε μαζική έξοδο προς τη σύνταξη. 

Κύριοι συνάδελφοι, διάβαζα προχθές σε μια εφημερίδα ότι ο Πρωθυπουργός είπε ότι ορισμένοι δεν θέλουν αλλαγή του ασφαλιστικού -ποιου ασφαλιστικού, δεν ξέρω ακόμα- συστήματος γιατί έχουν κάποιες ειδικές ρυθμίσεις, η Ελλάδα είναι η χώρα των ειδικών ρυθμίσεων. Αν ο Πρωθυπουργός ήθελε να δει αυτό το νομοθέτημα που θα ψηφίσει η Εθνική Αντιπροσωπεία, θα έβλεπε ότι είναι ένα νομοθέτημα ειδικών ρυθμίσεων. Αυτό που καταγγέλλει το κάνει ο ίδιος. Και θέλω ακόμη, για την ιστορία, να αναφερθώ πάλι στον Πρωθυπουργό στην Εθνική Αντιπροσωπεία το 1992 όταν ψηφιζόταν ο τρίτος από τους ασφαλιστικούς νόμους της Νέας Δημοκρατίας, που πήρε το λόγο και έκανε μία επίθεση λέγοντας ότι η παρέμβαση είναι άνευ ιδεών, είναι άνευ αξίας και είναι μία αναπαλαίωση του ασφαλιστικού συστήματος, ότι έπρεπε να γίνει ένα σύστημα που να στηρίζεται σε τρεις πυλώνες και μάλιστα με μια άποψη -Βουλευτής της Αντιπολίτευσης, προς τιμήν του τότε-ότι το ασφαλιστικό σύστημα πρέπει να δίνει συντάξεις στο 65ο έτος της ηλικίας. Χωρίς να λάβει υπόψη τη διαδρομή μέχρι σήμερα της κοινωνίας και των ασφαλισμένων, εν τούτοις όμως ο ίδιος επέτρεψε στον Υπουργό του πέρυσι να έλθει και να μειώσει τα όρια ηλικίας σε κάποια κατηγορία ασφαλισμένων. Αυτή είναι η συνέπεια της σημερινής Κυβέρνησης. 

Θέλω ακόμη, κύριοι συνάδελφοι, να αναφερθώ σε δύο θέματα. Σας έχει κατατεθεί, κύριε Υπουργέ, τροπολογία από μεγάλο αριθμό συναδέλφων, μεταξύ των οποίων και ο πρώην Πρόεδρος της Νέας Δημοκρατίας. Αυτήν την τροπολογία, εάν η Κυβέρνηση θέλει πράγματι να αντιμετωπίσει το υπαρκτό πρόβλημα για τις οικογένειες εκείνων που πεθαίνουν εν ώρα καθήκοντος και υπηρετούν στις 'Ενοπλες Δυνάμεις και στα Σώματα Ασφαλείας, να τη διαβιβάσετε στο Ελεγκτικό Συνέδριο συνεννοούμενοι με τον Υπουργό των Οικονομικών ώστε πράγματι να συζητήσει η Εθνική Αντιπροσωπεία αυτό το θέμα, διότι άλλως αυτού του είδους οι τροπολογίες δεν μπορούν να συζητηθούν. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Πρέπει να γίνει ειδικό συνταξιοδοτικό νομοσχέδιο, σύμφωνα με το Σύνταγμα. Δεν είναι μόνο το Ελεγκτικό Συνέδριο. 

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, είναι συνταξιοδοτικός νόμος αυτός που κουβεντιάζουμε. Είναι του ιδιωτικού χώρου ασφάλισης που καλύπτει το Υπουργείο σας, αλλά μπορεί να συζητηθεί γιατί είναι ασφαλιστικό νομοσχέδιο. Ας σας πει το Ελεγκτικό Συνέδριο ότι δεν μπορεί να συζητηθεί σ' αυτό το νομοθέτημα να σας πούμε μπράβο για την 



 

  

Σελίδα 2240 

πρωτοβουλία που πήρατε και να έλθει όταν θα έλθει άλλο νομοθέτημα από το αρμόδιο Υπουργείο για να το κουβεντιάσουμε. 

Θέλω να κλείσω, κύριοι συνάδελφοι, με ένα θέμα που το θεωρώ πολύ σημαντικό. Πρόκειται για την απασχόληση των συνταξιούχων του ιδιωτικού τομέα, γιατί σε ό,τι αφορά την απασχόληση ασφαλισμένων του δημοσίου που εργάζονται προς την πλευρά του δημοσίου, θα γνωρίζετε όλοι σας μία απυθμένου σύλληψης διάταξη που ισχύει, που κόβουν -και μάλιστα σε πολλές περιπτώσεις αναδρομικά- το 70% της σύνταξης αυτών που εργάζονται. Για την ενότητα βεβαίως και για την αρχή που έχει η προσπάθεια ασφαλιστικής παρέμβασης της Κυβέρνησης, εδώ έρχεται και γίνεται ένα τερατούργημα, όχι μόνο γιατί αυτό θα γίνει μετά από παρέλευση δύο ετών -πιστεύω ότι η Κυβέρνηση θα πει ότι πρέπει να δώσουμε το περιθώριο να προσαρμοστούν οι συνταξιούχοι στην καινούρια πραγματικότητα, πολλά και για πάνω από διακόσιες χιλιάδες (200.000) σύνταξη που τους κόβουν το 70% της σύνταξης κ.ο.κ. ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Τι προτείνετε να γίνει τώρα; 

ΔΗΜΗΤΡΙΟΣ ΣΙΟΥΦΑΣ: Θα σας απαντήσω τι προτείνουμε, κύριε Υπουργέ. Εσείς δεν έχετε την τόλμη να βγάλετε τα κάστανα από τη φωτιά και να πιάσετε τα κάρβουνα στα χέρια. 

Τούτη η παράταξη στην οποία ανήκει ο ομιλών τόλμησε και τολμά να λέγει τα πράγματα με το όνομά τους, γιατί πιστεύει ότι αυτό υπηρετεί τον ελληνικό λαό κατά τον καλύτερο τρόπο. 

Σας έλεγα, λοιπόν, για τη ρύθμιση την οποία κάνετε. Πρέπει να ξέρετε ότι ο λαός λέει το εξής: 'Ολα τα τίμια πράγματα είναι απλά. Και αυτή εδώ η ρύθμιση δεν είναι απλή. Είχατε τη δυνατότητα να κάνετε την ίδια ρύθμιση και για το δημόσιο και για τον ιδιωτικό τομέα. Είναι η ρύθμιση που την έχετε στο νόμο 2084, που λέει απλά ότι ο συνταξιούχος που εργάζεται χάνει το 30% της σύνταξής του. Απλά καθαρά, χωρίς καμιά διαδικασία, ούτε εισόδημα ούτε τίποτα. 

'Ετσι γίνεται σε όλο τον κόσμο. Εσείς, όμως, θέλετε να παρουσιάσετε ότι βοηθάτε -υποτίθεται- τους νέους ανθρώπους να βρουν δουλειά. Διότι πιστεύω ότι μετά από τριάντα - τριάντα πέντε χρόνια δουλειάς κανένας δεν πάει να δουλέψει εάν δεν έχει ανάγκη. Και αυτοί που εργάζονται έχουν ανάγκη και εργάζονται. 'Ετσι, όμως, που τα μπλέξατε τα θέματα εάν τελικά ψηφίσετε τη διάταξη όπως την έχετε, να θυμηθείτε ότι θα έρθετε ξανά εδώ να την τροποποιήσετε όχι μία αλλά πολλές φορές. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, μπορώ να έχω το λόγο; 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ, έχετε το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Μία φράση μόνο γιατί θα τα πω αύριο. 

Ο κ. Σιούφας μίλησε για ασφαλιστική τρομοκρατία. Και επειδή η παραπληροφόρηση εντείνεται -πολλές φορές συμβάλλουμε και εμείς εδώ- θέλω να δηλώσω προς κάθε κατεύθυνση ότι η Κυβέρνηση δεν αντιμετωπίζει θέμα αλλαγής των ορίων ηλικίας όσον αφορά τη συνταξιοδότηση. 'Eτσι τροφοδοτούμε πρωτοσέλιδα και είμαι υποχρεωμένος από αυτό το Βήμα να το δηλώσω κατηγορηματικά. 

ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ: Ούτε στο μεγάλο ασφαλιστικό; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ούτε στο μεγάλο ασφαλιστικό. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Προς το παρόν... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Σας παρακαλώ. 

Εσείς θέλετε την παραπληροφόρηση την οποία τη βαπτίζετε μετά, κύριοι συνάδελφοι, της Νέας Δημοκρατίας ασφαλιστική τρομοκρατία. Και αυτόν τον θεωρείτε υπεύθυνο λόγο. Αυτή είναι η θέση της Κυβέρνησης και δεν ξεφεύγουμε από αυτό. 

'Οσο δε αφορά το τελευταίο ζήτημα σε σχέση με την απασχόληση των συνταξιούχων, εάν θα πρέπει να πάμε με κοινωνικά κριτήρια ή αν θα πρέπει να πάμε με την οικογενειακή κατάσταση, συνεννοηθείτε μεταξύ σας. 

ΠΡΟΕΔΡΕΥΩΝ (Νικόλαος Κατσαρός): Ο κ. Παναγιωτόπουλος έχει το λόγο. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριοι συνάδελφοι, θα δω το πρόβλημα από μία άλλη οπτική γωνία. Επειδή δε οφείλω να δεχθώ ότι επιχειρεί να ρυθμίσει τα του ΙΚΑ ο Υπουργός, αναγνωρίζω την πρόθεση αλλά του καταλογίζω δειλία. Δειλία στη γενναία αντιμετώπιση ενός προβλήματος το οποίο έχει άμεση σχέση με τη δευτερογενή παραγωγή, με τη μικρομεσαία επιχείρηση, με τη μικρή βιομηχανία. 

Τι συμφέρει το ΙΚΑ, τον περίφημο ασφαλιστικό οργανισμό; Το συμφέρει να συνεχίσει η παραγωγή, ώστε να υπάρχουν οι εισφορές; Το συμφέρει να επιβιώσει η επιχείρηση, ώστε να μπορεί να πληρώνει ή το συμφέρει να κλείσει η επιχείρηση; 

Εάν το πρώτο, που είναι πρόδηλο, είναι ο σκοπός, τότε ο τρόπος με τον οποίο πολιτεύεται το ΙΚΑ με τις ευλογίες της Κυβέρνησης, οδηγεί στο ακριβώς αντίθετο αποτέλεσμα, στο κλείσιμο της δευτερογενούς παραγωγής και στη μείωση των εισφορών του ΙΚΑ. Και αυτό θα το αποδείξουμε. 

Θα σας πω, κύριε Υπουργέ, με ποιους τρόπους είναι δυνατόν να επιβιώσει η επιχείρηση, να αυξηθούν τα έσοδα του ΙΚΑ και να μπορέσει να μην αυξηθεί δεν λέω να μειωθεί, διότι αυτό αποτελεί αδικαιολόγητη αισιοδοξία, η ανεργία. 

Ακούστε τι ισχύει, κύριοι συνάδελφοι: Εάν καθυστερήσει ένας εργοδότης τις εισφορές του ΙΚΑ για μία ημέρα εκτός της επιβάρυνσης για ένα μήνα με 7% -τελείως απαράδεκτο- δεν μπορεί να πάρει πιστοποιητικό ασφαλιστικής ενημερότητας. Εάν δεν πάρει πιστοποιητικό ασφαλιστικής ενημερότητας δεν μπορεί να πάρει λεφτά από την τράπεζα. Εάν δεν μπορεί να πάρει λεφτά από την τράπεζα δεν μπορεί να πληρώσει το ΙΚΑ. Εάν δεν πληρώσει το ΙΚΑ δεν μπορεί να πάρει ασφαλιστική ενημερότητα. 

'Εχουμε, λοιπόν, ένα φαύλο κύκλο που οδηγεί σε ολοκληρωτική αδυναμία. Αντί να πει το ΙΚΑ "με κάποιο τρόπο θα σε διευκολύνω να πάρεις λεφτά από την τράπεζα για να με πληρώσεις, για να μην έχεις και τις επιβαρύνσεις", του λέει "δεν μπορείς να πας στην τράπεζα διότι δεν έχεις ασφαλιστική ενημερότητα". Είναι δυνατόν να λειτουργήσει έτσι η επιχείρηση; Είναι δυνατόν να έχει μηνιαίως επιβάρυνση 7%; Είναι δυνατόν να γίνεται ρύθμιση; 

Πίστευα -διότι είχε γραφτεί και στις εφημερίδες και το ήλπιζα, κύριε Υπουργέ- ότι θα γινόταν απευθείας νομοθετική ρύθμιση των οφειλών του ΙΚΑ. Απευθείας. Χωρίς την περίφημη Επιτροπή Ρυθμίσεων υπό το διοικητή του ΙΚΑ. Δεν έγινε. Και λέει ο διοικητής όταν πάει μία μικρή μονάδα να ρυθμίσει τις οφειλές της "θα πληρώσεις προκαταβολή υπερβολική και θα πληρώσεις και τον πρώτο μήνα που δεν είσαι ενήμερος". 

Μα, αν μπορούσα να πληρώσω το μήνα που δεν είμαι ενήμερος, δεν υπήρχε λόγος να προσφύγω στην επιτροπή για να ρυθμίσω τα του ΙΚΑ! 

ΒΑΣΙΛΗΣ ΚΕΔΙΚΟΓΛΟΥ: Δεν φταίει ο διοικητής πάντως, να το ξεκαθαρίσουμε. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Φταίει η Κυβέρνηση. 

ΒΑΣΙΛΗΣ ΚΕΔΙΚΟΓΛΟΥ: Σήμερα έχουμε πολύ καλό διοικητή, τουλάχιστον. 

ΠΡΟΕΔΡΕΥΩΝ (Νικόλαος Κατσαρός): Παρακαλώ κύριοι! 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Υπουργέ, θα σας κάνω συγκεκριμένες προτάσεις. Θέλετε να σώσετε τη δευτερογενή παραγωγή; Θέλετε να σώσετε τους οφειλέτες προς το ΙΚΑ; Διότι οι οφειλέτες προς το ΙΚΑ κατά τεκμήριο έχουν τουλάχιστον προσωρινή αδυναμία. Εφόσον δεν πάνε να πληρώσουν το ΙΚΑ, το οποίο επιβαρύνεται μόνο σε πέντε μέρες με 7%, σημαίνει ότι έχουν αδυναμία. Τι θα κάνετε για κάποιον εργοδότη ο οποίος έχει αδυναμία; Θα του κάνετε δόσεις, εξήντα δόσεις να πληρώσει. Εσείς πρέπει να σώσετε τη μονάδα. 

Πρέπει, λοιπόν, να κάνετε εξήντα μηνιαίες δόσεις πληρω-



 

  

Σελίδα 2241 

μών. Πρέπει να περιορίσετε την προκαταβολή και πρέπει η παρακράτηση για λογαριασμό του ΙΚΑ να καθορίζεται σε 2% από τη χορήγηση από τις τράπεζες. Και να ξεκαθαρίσετε ό,τι αφορά τα λεφτά που καταλήγουν στο δανειοδοτούμενο. 

Κοιτάξτε, κύριοι, τι γίνεται. 'Οπως ξέρετε υπάρχει η προχρηματοδότηση και η χρηματοδότηση για μία κυρίως εξαγωγική επιχείρηση. Κρατάμε 2% από την προχρηματοδότηση και 2% από τη χρηματοδότηση. Δηλαδή τον εσωτερικό διακανονισμό τον υπολογίζουν διπλάσιο και κρατούν τα διπλάσια λεφτά. 'Εχει να παίρνει μία επιχείρηση λεφτά από το δημόσιο από ΦΠΑ, είκοσι εκατομμύρια (20.000.000). Κρατάει για το ΙΚΑ και τα είκοσι εκατομμύρια (20.000.000). Δηλαδή η επιχείρηση δεν μπορεί να ανασάνει λίγο, να πει ότι δεν θα μου τα κρατήσουν όλα τα λεφτά επειδή οφείλω στο ΙΚΑ. Από τα λεφτά που έχει να παίρνει από το δημόσιο η επιχείρηση να της κρατάτε το 50%, να μπορεί τουλάχιστον να ανασάνει. 

Κύριε Υπουργέ, εάν δεν σώσετε την παραγωγή, δεν κάνετε τίποτε. Εάν δεν σώσετε τη μικρή επιχείρηση, δεν κάνετε τίποτε. 'Ηδη το τραπεζιτικό σύστημα ξέφυγε από τα χέρια σας. Οι τράπεζες -και οι κρατικές τράπεζες- από κει που ήταν όργανα ασκήσεως αναπτυξιακής πολιτικής, από κει που η Κυβέρνηση κάπου χρησιμοποιούσε τις τράπεζες για να αυξήσει την παραγωγή, σήμερα, λόγω του διατραπεζιτικού ανταγωνισμού έχουν γίνει έμποροι χρήματος, ωμοί έμποροι χρήματος. 

ΣΠΥΡΙΔΩΝ ΣΠΥΡΟΥ: 'Εχουν γίνει δυνάστες. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Ωμοί έμποροι χρήματος. Δεν τους ενδιαφέρει τίποτε άλλο. Τους ενδιαφέρει μάλιστα εάν είναι και προς πώληση πώς θα μπορέσουν να εισπράξουν διά πυρός και σιδήρου τα οφειλόμενα. Και να κλείσουν τι τους νοιάζει; Εσάς νοιάζει, εμάς νοιάζει. Εμάς που ενδιαφερόμαστε για τον τόπο μας νοιάζει να διατηρήσουμε τη δευτερογενή παραγωγή. Τις τράπεζες ουδόλως τις ενδιαφέρει. 

ΒΑΣΙΛΗΣ ΚΕΔΙΚΟΓΛΟΥ: Γίνεται αριστερότερός μας! 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Είναι τοκογλύφοι. 

Την άλλη φορά είχαμε επερώτηση και σας μίλησα για τα πανωτόκια. Τώρα σας αναφέρω, εκτός από την περίπτωση που είπα τότε ονομαστικώς: Μάρμαρα..... Εβδομήντα εκατομμύρια δάνειο από την ΕΤΕΒΑ το 1977. 'Εχουν πληρώσει δύο δισεκατομμύρια (2.000.000.000) και χρωστάνε επτακόσια εκατομμύρια (700.000.000)! Και ο τοκογλύφος, ο "ανθρωπάκος", που παίρνει 13% αντί για 10% και παραβαίνει τον αστικό κώδικα, πάει στο δικαστήριο κατηγορούμενος για τοκογλυφία. Πώς θα σώσετε την παραγωγή; Πώς θα ζήσει ο τόπος όταν η τράπεζα λειτουργεί έτσι; 

ΕΤΒΑ-Λήζινγκ, παράδειγμα: Τετρακόσια εκατομμύρια (400.000.000) μηχανήματα, πληρωμή πεντακόσια εκατομμύρια (500.000.000.000), οφειλή και άλλα πεντακόσια εκατομμύρια (500.000.000). Αναγκαστική εκτέλεση κατά της μονάδος. 

Η αναγκαστική εκτέλεση κατά της παραγωγικής μονάδος είναι αναγκαστική εκτέλεση εναντίον σας. Εάν το συνειδητοποιήσετε αυτό ότι η κατάσταση γίνεται εναντίον της Κυβερνήσεως όταν κατάσχεται η παραγωγή, τότε θα μπορέσετε να πάρετε το θάρρος για να πάρετε ορισμένα μέτρα και να αντιδράσετε. Αλλιώς οδηγούμεθα στην καταστροφή. 

Πού οδηγεί αυτή η πολιτική, κύριοι συνάδελφοι; Οδηγεί σε συγκεκριμένες εξελίξεις. Εάν ο παραγωγός ο οποίος έχει πενήντα ή εβδομήντα εργάτες, που έχει μια σχέση εξηρτημένης εργασίας, η οποία τον βαραίνει με τις υποχρεώσεις στο ΙΚΑ, διότι δεν μπορεί να ανταποκριθεί, απολύει τους εργάτες και πηγαίνει σε υπεργολαβίες. Οι υπεργολάβοι δεν έχουν υποχρέωση να έχουν καθαρή σχέση εξηρτημένης εργασίας που έχει ο βιοτέχνης ή ο μικρός βιομήχανος. Οι υπεργολάβοι παίρνουν Αλβανούς, παίρνουν ξένους, πληρώνουν για τους μισούς ασφάλιστρα, για τους άλλους μισούς δεν πληρώνουν και μπορούν και κάνουν τη δουλειά της βιοτεχνίας χωρίς να έχουν τις υποχρεώσεις προς το ΙΚΑ που έχει η βιοτεχνία εάν έχει καθαρά σχέση εξηρτημένης εργασίας και παραγωγής. 

Δεν πρέπει, λοιπόν, να βρείτε έναν τρόπο να οδηγήσετε τη δευτερογενή παραγωγή σε μία εξυγιαντική σχέση με το Ι.Κ.Α.; Τι κερδίζετε εσείς εάν επιβαρύνεται κατά τρόπο τέτοιο που δημιουργεί αδιέξοδο; Τι κερδίζει το Ι.Κ.Α. με την κατάσταση αυτή; Τίποτα δεν θα πάρει. Θα κλείσει τη μονάδα και θα στερηθεί των εσόδων. 

Πιστεύω, αγαπητοί συνάδελφοι, ότι εάν πάρετε τη γενναία απόφαση -δείχνετε μία κατ'αρχήν πρόθεση με το άρθρο 54 νομίζω και μετά για τις ρυθμίσεις με το Ι.Κ.Α.- να κάνετε ρυθμίσεις ρεαλιστικές, ρυθμίσεις στις οποίες μπορεί να ανταποκριθεί η παραγωγή, τότε θα μειώσετε τον κίνδυνο της δημιουργίας περαιτέρω ανεργίας και αφ'ετέρου, θα σώσετε τη δευτερογενή παραγωγή. 

Μη γίνεσθε όργανα αυτού του εξοντωτικού συστήματος, το οποίο οδηγεί σε αδιέξοδο. Βοηθήστε τους, για να βοηθηθείτε. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, είναι αξιοπρόσεκτα τα όσα είπε ο κύριος συνάδελφος. 

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κύριοι συνάδελφοι, η συζήτηση του νομοσχεδίου αυτού σήμερα στην Εθνική Αντιπροσωπεία πραγματοποιείται μέσα σε ένα γενικό πολιτικό κλίμα που επικρατεί στη χώρα, με τα τραγικά αδιέξοδα που έχουν δημιουργηθεί στον τόπο, ύστερα από τα πέντε χρόνια της Κυβέρνησης του ΠΑ.ΣΟ.Κ., από τον Οκτώβριο του 1993 μέχρι σήμερα, στα εθνικά, στα οικονομικά, στα πολιτικά, στα κοινωνικά θέματα, στα ηθικά θέματα, με την αδιαφάνεια που έχει επικρατήσει από την Κυβέρνηση του "εκσυγχρονιστή" Πρωθυπουργού και από τα διαπλεκόμενα που είναι στην ημερήσια διάταξη, κάθε μέρα, παντού. 

Η Κυβέρνηση του ΠΑ.ΣΟ.Κ. με χαρακτηριστική πολιτική υποκρισία, με μία πρωτοφανή αλαζονεία, αλλά και με μία επίσης, χαρακτηριστική κοινωνική αναλγησία, αντιμετωπίζει τα προβλήματα που η ίδια έχει δημιουργήσει σε βάρος των εργαζόμενων τάξεων του λαού μας. Και με ένα πρωτότυπο πολιτικό θράσος, με αυταρχισμό, με απειλές, στη διαδικασία του "αποφασίζουμε και διατάσσουμε", έχει κυριολεκτικά διαλύσει το κράτος από τη μία πλευρά και από την άλλη, έχει δημιουργήσει αυτό το κλίμα που επικρατεί, με όλες τις εκδηλώσεις που παρακολουθούμε κάθε μέρα παντού: Απεργίες, κινητοποιήσεις των δημοσίων υπαλλήλων, των αγροτών, των συνταξιούχων, των εκπαιδευτικών, των μαθητών. Δεν ξέρουμε ποιοι 'Ελληνες δεν διαμαρτύρονται σήμερα κάτω από την εξουσία του ΠΑ.ΣΟ.Κ. Και δεν είναι μόνο το γεγονός ότι ταλαιπωρούνται οι ίδιοι οι εργαζόμενοι, αλλά δημιουργούν μεγάλη ταλαιπωρία και στους υπόλοιπους πολίτες, οι οποίοι παρακολουθούν κάθε μέρα σε ποιες δύσκολες καταστάσεις έχουν περιέλθει. 

Το υπό συζήτηση νομοσχέδιο, όπως μας έχει συνηθίσει πλέον η Κυβέρνηση των "εκσυγχρονιστών" Υπουργών του κ. Σημίτη, είναι και αυτό ένα πρόχειρο νομοσχέδιο, ένα άρθροισμα διατάξεων, ένα αναποτελεσματικό νομοσχέδιο, που βέβαια, δεν αντιμετωπίζει τα θέματα, τα οποία πρέπει να αντιμετωπισθούν σ'αυτόν τον καίριο τομέα της ασφαλιστικής πολιτικής που πρέπει να ασκείται από το κράτος. 

Κατά την ακρόαση των εκπροσώπων των φορέων στη Διαρκή Επιτροπή μας είπε χαρακτηριστικά ο Πρόεδρος της ΓΣΕΕ ότι είναι ένα άθροισμα διατάξεων χωρίς κεντρικό στόχο και με δειλία αντιμετωπίζονται τα θέματα στα οποία έπρεπε να δίνονται ριζικές λύσεις, ύστερα από πέντε χρόνια που είναι το ΠΑΣΟΚ στην εξουσία και επιχειρεί αυτήν τη νομοθετική πρωτοβουλία με τέτοια καθυστέρηση. 

Είπε ο Αντιπρόεδρος της ΟΚΕ ότι είναι άκομψη και περίπου απαράδεκτη η τακτική που ακολούθησε η πολιτική ηγεσία του Υπουργείου Εργασίας και Κοινωνικών Ασφαλίσεων με τις παρεμβάσεις της στη διαδικασία επεξεργασίας του νομοσχεδίου, το οποίο δήθεν αντιμετωπίστηκε ύστερα από έναν κοινωνικό διάλογο. Ο τρόπος διεξαγωγής του κοινωνικού διαλόγου δεν είναι ότι εξευτέλισε το θεσμό αυτόν, αλλά ήταν ένας άμεσος εμπαιγμός σε βάρος των εκπροσώπων των εργαζομένων. Από εξήντα πέντε άρθρα έγιναν ογδόντα πέντε και συμβαίνουν όλα αυτά τα απαράδεκτα αλλά δεν επαρκεί ο 

 

 

  

Σελίδα 2242 

χρόνος για να αναφερθώ λεπτομερώς σ'αυτήν την τακτική που ακολουθήσατε στην κατάρτιση του νομοσχεδίου. 

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Παρακολουθήσαμε και την κυκλοφορία ενός διαφημιστικού εντύπου του ΙΚΑ. Για ποιο λόγο, κύριε Υφυπουργέ Κοινωνικών Ασφαλίσεων, κυκλοφόρησε αυτό το έντυπο και δεν ξέρουμε πόσες δεκάδες εκατομμύρια δόθηκαν; Δηλαδή το ΙΚΑ δεν είναι πλέον κρατικός ασφαλιστικός φορέας; Είναι ιδιωτική επιχείρηση και χρειάζεται να διαφημιστεί, για να ανταγωνιστεί άλλες ασφαλιστικές εταιρείες; Σε αυτό πρέπει να δώσετε μια εξήγηση. Γιατί γίνεται κάθε μέρα αυτή η πρωτοφανής και απαράδεκτη κρεπάλη της σπατάλης του δημοσίου χρήματος, του ιδρώτα του λαού μας, από εσάς τους "εκσυγχρονιστές" Υπουργούς του κυρίου Σημίτη; 

Ξέρετε ποια είναι τα σχόλια που γίνονται από το λαό μας. Στη διάθεση της γενίκευσης, δεν μιλούν πλέον για τα συγκεκριμένα πρόσωπα των Υπουργών ή Βουλευτών και η γενίκευση αυτή ξέρετε τι ζημιά φέρνει στην πολιτική μας ζωή, αλλά και σ'αυτό το πολύτιμο κοινοβουλευτικό δημοκρατικό πολίτευμα που έχουμε. 

'Οσον αφορά τις επί μέρους διατάξεις του νομοσχεδίου, θα ασχοληθούμε, βέβαια, στην κατ'άρθρον συζήτηση, αλλά θέλω να πω ότι είναι πρωτοφανής ο αποσπασματικός τρόπος με τον οποίο επιχειρήσατε την κατάρτιση αυτού του νομοσχεδίου. 

Η ενοποίηση ασφαλιστικών ταμείων γίνεται χωρίς καμία αναλογιστική μελέτη, χωρίς κανένα διάλογο και χωρίς καμία γενική πολιτική στην αντιμετώπιση των θεμάτων αυτών. 'Ετσι φέρατε το νομοσχέδιο αυτό, χωρίς να βελτιώνετε, βέβαια, τις συνθήκες των παροχών προς τους ασφαλισμένους, ούτε συνταξιοδοτικά ούτε ιατροφαρμακευτικά. 

Κύριε Υφυπουργέ των Κοινωνικών Ασφαλίσεων, άλλα μας λέγατε όταν ήσασταν στην Αντιπολίτευση και άλλα λέτε τώρα, όχι σε μας, αλλά σε βάρος αυτών τους οποίους προσπαθήσατε να εμπαίξετε και να παραπλανήσετε, για να κερδίσετε την εμπιστοσύνη τους. Πήρατε όμως την πρώτη απάντηση στις δημοτικές και νομαρχιακές εκλογές και παίρνετε την απάντησή τους κάθε μέρα με τις απεργίες και τις κινητοποιήσεις τους. Βεβαίως θα έλθει η ώρα που θα πάρετε την οριστική απάντηση, για να απαλλάξετε αυτόν τον ταλαίπωρο λαό από την παρουσία σας στην Κυβέρνηση αφού έχετε δημιουργήσει εσείς οι ίδιοι τα αδιέξοδα τα οποία δεν μπορείτε να αντιμετωπίσετε. 

Για παράδειγμα, από το ΛΑΦΚΑ, από τα πενήντα πέντε δισεκατομμύρια (55.000.000.000) δραχμές που διαθέτει, παίρνετε τα τριάντα πέντε δισεκατομμύρια (35.000.000.000) δραχμές για να κάνετε την πολιτική σας, καθώς και άλλες απαράδεκτες μεθοδεύσεις. 

Θεσμοθετείτε και τρίτη θέση υποδιοικητού στο ΙΚΑ. Δεν επαρκεί ο διοικητής και οι δύο υποδιοικητές; Πρέπει να είναι και τρίτος υποδιοικητής; Τι αντικείμενο εργασίας θα έχει; 

Βεβαίως αυτά με τις γνωστές παχυλές αποδοχές που κάθε μέρα θεσμοθετείτε σε όλο το δημόσιο τομέα, σε όλες τις δημόσιες επιχειρήσεις και τους κρατικούς οργανισμούς. 

Είναι πρωτοφανής αυτή η αντιμετώπιση. Είναι μεγάλη πρόκληση έναντι των εργαζομένων, στους οποίους βέβαια δεν δίδετε καμία αύξηση και δεν αντιμετωπίζετε το πρόβλημά τους, ενώ γνωρίζετε ότι στην Ευρωπαϊκή 'Ενωση το κατώτατο επίπεδο για την έναρξη της φτώχειας είναι οι τριακόσιες πενήντα χιλιάδες (350.000) δραχμές το μήνα και εδώ το έχετε στις διακόσιες χιλιάδες (200.000) δραχμές το μήνα και δεν συγκινείστε καθόλου. 

Σας καταγγείλαμε κατ' επανάληψη ότι με κάθε νομοσχέδιο που φέρνετε για τον ΟΤΕ, για τη ΔΕΗ, για τα ΕΛΤΑ, για την Ολυμπιακή Αεροπορία κ.ο.κ. θεσμοθετείτε αυτά τα απαράδεκτα με τις παχυλές μηνιαίες αποδοχές των κομματικών σας στελεχών, που τους βάζετε σε διάφορες καρέκλες, με τα πολυτελή γραφεία, με τα αυτοκίνητα, με τους οδηγούς, με τις κάρτες βίζας κ.ο.κ. 

'Ετσι, δεν υπάρχει καμία αμφιβολία ότι παράλληλα θεσμοθετείτε να προσλάβετε και τετρακόσιους νέους υπαλλήλους χωρίς τις διατάξεις του ν. 2190. Τουλάχιστον δεν λέτε στους Βουλευτές της κυβερνητικής παράταξης να σας υποδείξουν και αυτοί... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Για όνομα του Θεού! Πού τα είδατε αυτά; 

ΝΙΚΟΛΑΟΣ ΓΚΕΛΕΣΤΑΘΗΣ: Σας το είπε επίσημα στη Διαρκή Επιτροπή μας σύμφωνα με τη λεπτομερή μελέτη του και ο Πρόεδρος της ΑΔΕΔΥ, ο κ. Κουτσούκος. Τώρα εδώ δεν ξέρω ποιον προσπαθείτε να κοροϊδέψετε. Εμάς δεν μπορείτε να μας κοροϊδέψετε. Το λαό μας πλέον δεν μπορείτε να τον κοροϊδέψετε, εκτός αν θέλετε να αυτοκοροϊδεύεστε. 

Τετρακόσιοι, λοιπόν, νέοι διορισμοί γίνονται με τις διατάξεις του νομοσχεδίου αυτού. Και τουλάχιστον πέστε και στους κυβερνητικούς Βουλευτές να υποδείξουν και αυτοί φίλους του ΠΑ.ΣΟ.Κ. προς διορισμό. Αλλά περιορίζεστε σε έναν κύκλο στελεχών της Κυβέρνησης. 

Αναβάλλετε για δύο χρόνια όσες διατάξεις θα έπρεπε να είναι άμεσης εφαρμογής. Επειδή έχουν πολιτικό κόστος αναβάλλετε την εφαρμογή τους για δύο και περισσότερα χρόνια. 

Διατηρείτε μια στρατιά ανθρώπων -δυόμισι χιλιάδες (2.500) ανθρώπους- στα διοικητικά συμβούλια των διαφόρων ταμείων με τις ανάλογες αποδοχές. Τους διατηρείτε για ενάμιση χρόνο ακόμη. Γιατί δεν τους καταργείτε τώρα; Διότι περιμένετε να γίνουν και οι ευρωεκλογές, για να τους παραπλανήσετε και μετά βεβαίως να τους απομακρύνετε από τις θέσεις τους. Αλλά αυτές πλέον οι τακτικές είναι τόσο ξεπερασμένες, που δεν νομίζω ότι θα έπρεπε ο Πρωθυπουργός να επιτρέπει στους Υπουργούς του να ακολουθούν αυτήν την τακτική. 

(Στο σημείο αυτό κτυπάει το κουδούνι λήξεως του χρόνου ομιλίας του κ. Βουλευτή) 

Κύριε Υφυπουργέ -διότι ο κύριος Υπουργός δεν μας κάνει την τιμή να είναι παρών στην Αίθουσα, που είναι πρώτο μέλημα... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Εδώ είναι. Βγήκε για λίγο έξω. 

ΝΙΚΟΛΑΟΣ ΓΚΕΛΕΣΤΑΘΗΣ: Βεβαίως είστε εσείς εδώ. Είστε μάλιστα και ο καθ' ύλην αρμόδιος Υφυπουργός Κοινωνικών Ασφαλίσεων. Αλλά ο Υπουργός πρέπει να ξέρει ότι το πρώτο καθήκον είναι η παρουσία του στη Βουλή και μετά έρχονται όλα τα άλλα, οι κοινωνικές εκδηλώσεις, οι δημόσιες σχέσεις, ώστε οι εφημερίδες να γράφουν κάθε μέρα... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Εδώ είναι ο άνθρωπος. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Υφυπουργέ, σας υπενθυμίζω ότι χαρίσατε... 

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, τελειώνετε παρακαλώ. Θα αρχίσουν όλοι οι συνάδελφοι μετά να ζητούν παραπάνω χρόνο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, επιτρέψτε μου να τελειώσω. Επιδείχθη μια ανοχή πέραν των πέντε λεπτών σε όλους τους ομιλητές και ιδίως στους εισηγητές. 

ΠΡΟΕΔΡΕΥΩΝ (Λουκάς Αποστολίδης): 'Εχετε δώδεκα λεπτά. 

ΝΙΚΟΛΑΟΣ ΓΚΕΛΕΣΤΑΘΗΣ: Θα τελειώσω, κύριε Πρόεδρε. 

Διέγραψε η Κυβέρνηση του ΠΑ.ΣΟ.Κ., των "εκσυγχρονιστών" Υπουργών του κυρίου Σημίτη, ένα τρισεκατομμύριο διακόσια δισεκατομμύρια (1.200.000.000.000) δραχμές, που ήταν το έλλειμμα της ΕΤΒΑ. Διέγραψε εξακόσια δισεκατομμύρια (600.000.000.000) δραχμές που ήταν το έλλειμμα της Αγροτικής Τράπεζας. Διέγραψε διακόσια δισεκατομμύρια (200.000.000.000) δραχμές των Συνεταιρισμών... 

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, θα σας παρακαλέσω να τελειώσετε. 

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω τη φράση μου, κύριε Πρόεδρε. 

Διέγραψε επτακόσια δισεκατομμύρια (700.000.000.000) δραχμές, που ήταν το έλλειμμα της Ολυμπιακής Αεροπορίας. Διέγραψε εκατόν είκοσι πέντε δισεκατομμύρια (125.000.000.000) δραχμές, που ήταν το έλλειμμα του Κρατικού Ναυπηγείου Σκαραμαγκά. Διέγραψε εβδομήντα δισεκατομμύρια (70.000.000.000) δραχμές, που ήταν το έλλειμμα των 



 

  

Σελίδα 2243 

ΕΛΤΑ. Διαγράφει εννιακόσια σαράντα επτά δισεκατομμύρια (947.000.000.000) δραχμές, που είναι το έλλειμμα των αστικών συγκοινωνιών. Διαγράφει εξακόσια δισεκατομμύρια (600.000.000.000) δραχμές, που είναι το έλλειμμα του ΟΣΕ. 

Δεν είδαμε καμία διάταξη στο νομοσχέδιο, που συζητούμε, να δίνει κάποια παροχή, να κάνει κάποια βελτίωση της θέσεως των ασφαλισμένων συνταξιοδοτικά, ιατροφαρμακευτικά. Αντίθετα επιδεινώνεται η θέση τους και γι' αυτό βέβαια εμάς μας βρίσκει τελείως αντίθετους το νομοσχέδιο αυτό, όπως λεπτομερώς ανεφέρθη ο αγαπητός μας συνάδελφος και εισηγητής μας κύριος Ελευθέριος Παπαγεωργόπουλος 

Κύριε Πρόεδρε, τηλεγραφικά θέλω να υπενθυμίσω στον κύριο Υφυπουργό να πάρει υπόψη του την έκθεση της Διαρκούς Επιτροπής Κοινωνικών Υποθέσεων, να πάρει υπόψη του το υπόμνημα του Πανελλήνιου Φαρμακευτικού Συλλόγου, ιδιαίτερα να πάρει υπόψη του το υπόμνημα της Πανελλήνιας Ομοσπονδίας των Αστυνομικών Υπαλλήλων, ώστε κατά τη συζήτηση των άρθρων να μπορεί να μας δώσει συγκεκριμένες απαντήσεις. 'Οπως επίσης να πάρει υπόψη του το υπόμνημα της Ομοσπονδίας των Συνταξιούχων Τραπεζικών Οργανισμών της Ελλάδος. 

Κύριε Πρόεδρε, τελειώνω αυτήν τη σύντομη ομιλία μου. Θα έπρεπε, όμως, να υπάρξει μεγαλύτερη άνεση στους Βουλευτές να αντιμετωπίσουν αυτό το πελώριο πρόβλημα. 

Παρακολουθείτε, κύριε Υφυπουργέ, τα καθημερινά δημοσιεύματα για τη σπατάλη που γίνεται κάθε μέρα παντού, όπως σας είπα προηγουμένως επιγραμματικά. "Μισθοί μαμούθ στις δημόσιες επιχειρήσεις" και έχουμε εδώ θέσεις, ονόματα και τα εκατομμύρια που παίρνουν. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Αυτά είναι πολύ παλιά. 

ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε Γκελεστάθη. Διπλασιάσατε το χρόνο σας. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ευχαριστώ πολύ για την ανοχή σας. Να είστε καλά! 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Ζαφειρόπουλος έχει το λόγο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, οφείλουμε να συγχαρούμε το ΠΑ.ΣΟ.Κ., διότι δεν έχει πλήθος Βουλευτών του εδώ, εκτός του εισηγητού του και του κ. Σπυριούνη. Δεν βλέπω κανέναν άλλον! Είναι ένα νομοσχέδιο δικό τους, ένα βασικό νομοσχέδιο που ζωγραφίζει την κοινωνική πολιτική, το κοινωνικό πρόσωπο της Κυβέρνησης. Βλέπω ότι απεχθάνονται και το κοινωνικό πρόσωπο της Κυβέρνησης. Δηλαδή ποιας κυβέρνησης; Αυτής της σημερινής της εκσυγχρονιστικής ή του παρελθόντος; Κάτι τέτοιο μυρίζομαι. 

'Οταν τελείωσε το λόγο του ο Κοινοβουλευτικός μας Εκπρόσωπος, ο κ. Σιούφας, ο κύριος Υπουργός σηκώθηκε και έκανε μια διαβεβαίωση στην Εθνική Αντιπροσωπεία, ότι δεν θα αυξήσει το όριο ηλικίας. Μας είπε επίσης ότι όσον αφορά τη βελτίωση της απασχόλησης των συνταξιούχων, αν θέλουμε με μόρια ή οτιδήποτε άλλο, να συνεννοηθούμε μεταξύ μας. Το πελώριο ερωτηματικό που δημιουργείται στον ελληνικό λαό είναι το εξής: Το ΠΑ.ΣΟ.Κ. έχει συνεννοηθεί και δια του Υπουργού του διαβεβαιώνει ότι δεν θα αυξήσει το όριο ηλικίας; 'Εχει συνεννοηθεί κάτι τέτοιο; Διότι μας έχει συνηθίσει δυο χρόνια τώρα η εκσυγχρονιστική σας Κυβέρνηση, κύριε Υφυπουργέ -απουσιάζει ο κύριος Υπουργός- άλλα να διαβεβαιώνετε εσείς, άλλα ο κύριος Πρωθυπουργός, ο οποίος έχει την πολιτική ευθύνη, άλλα να πράττουν οι συνάδελφοι Βουλευτές του ΠΑ.ΣΟ.Κ., δηλαδή άλλο να ψηφίζουν, άλλο να καταψηφίζουν ή και αν βελτιόνονται τα πράγματα, σύμφωνα με τις προτάσεις που κάνουν, οι Βουλευτές του ΠΑ.ΣΟ.Κ. να καταψηφίζουν. 

Λοιπόν, συνεννοηθείτε πρώτα εσείς και να μας διαβεβαιώσετε για άλλη μια φορά, αν έχει συνεννοηθεί η κοινοβουλευτική ομάδα του ΠΑ.ΣΟ.Κ. και το Υπουργικό σας Συμβούλιο ότι δεν θα αυξήσετε το όριο ηλικίας. Και εμείς θα συνεννοηθούμε, θα σας υποβάλουμε τις προτάσεις μας για το θέμα των μορίων, πώς θέλουμε τη βελτίωση απασχόλησης των συνταξιούχων και των ασφαλιστικών εισφορών και από εκεί και πέρα θα συναποφασίσουμε, εφόσον μας δίνετε αυτό το δικαίωμα γι' αυτό το θέμα. 

Λοιπόν, ξεκαθαρίστε τα αυτά και από εκεί και πέρα να μιλήσουμε για οτιδήποτε άλλο. 

Διότι, κύριε Υπουργέ, εσείς... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Τα όρια ηλικίας σας ανησυχούν; Δεν τα προσεγγίζετε, μη φοβάστε. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Το θέμα δεν είναι αν τα φοβάμαι εγώ. Μπορεί πολλοί από σας να υπολογίζουν το όριο ηλικίας. Ισως το όριο ηλικίας της Κυβέρνησης πλέον θέλετε να υπολογίσετε και γι' αυτό διαβεβαιώνετε τον ελληνικό λαό ότι αυτό δεν πρόκειται να αυξηθεί. Αυτό, κύριε Υπουργέ, μάλιστα το παραδεχόμαστε. Οσονούπω το όριο ηλικίας σας τελείωσε. 

ΔΗΜΗΤΡΙΟΣ ΣΙΟΥΦΑΣ: Συνταξιοδότηση της Κυβέρνησης έρχεται οσονούπω! 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υφυπουργέ, είναι γνωστό ότι η βασική επιδίωξη της κοινωνικής ασφάλισης είναι η ποιοτική και ποσοτική βελτίωση του δικαιώματος που έχει ο καθένας να έχει μία ασφάλιση. Εσείς μέχρι τώρα το μόνο που αναδεικνύετε μέσα από αυτό το νομοσχέδιο είναι το πώς θα ασκήσετε μία πολιτική, πολιτική που είναι ένας δικός σας μονόλογος. Διότι όταν εξαγγείλατε τον περίφημο κοινωνικό διάλογο, δεν το κάνατε. 'Ολοι οι κοινωνικοί εταίροι απεχώρησαν ο ένας μετά τον άλλον. Και για να επιβεβαιώσουν την αποδοκιμασία τους προς τις ενέργειές σας, ήρθαν στην Επιτροπή Κοινωνικών Υποθέσεων και είπαν αφοριστικά και με πλήρη συνείδηση των λεγομένων τους ότι αυτό δεν μπορεί να είναι νομοσχέδιο που εξυπηρετεί τους ασφαλισμένους. 

Δεν ξέρω αν υποκύπτετε σε ορισμένες έξωθεν πιέσεις. 'Ενα νομοσχέδιο το οποίο καταρτίζεται κατ' αυτόν τον τρόπο, πρέπει να είναι ανταγωνιστικό και για την ιδιωτική πρωτοβουλία. Ποια εμπιστοσύνη μπορεί να έχει ο κάθε ασφαλισμένος, όταν αυτό το νομοσχέδιο είναι τελείως γραφειοκρατικό έως κρατικίστικο; Πώς μπορώ εγώ να έχω εμπιστοσύνη, όταν μου συγχωνεύετε το ταμείο μου με ένα άλλο ασφαλιστικό ταμείο, τη στιγμή που το δικό μου ταμείο έχει ακίνητη περιουσία και πόρους, ενώ το άλλο δεν έχει. Εσείς θέλετε να κάνετε μία εξίσωση. Δεν αφήνετε το ταμείο μου να διαχειρισθεί την περιουσία του, να την προστατεύσει και να την αυξήσει. Θέλετε εσείς να παρεμβαίνετε. Πώς είναι δυνατόν να έχω εμπιστοσύνη ότι θα έχω μία ασφάλιση, ότι θα έχω μία πλήρη κάλυψη. 

Μας φέρνετε, λοιπόν, ένα μίνι ασφαλιστικό νομοσχέδιο. Εδώ θέλω να σας επισημάνω κάποια πράγματα. Λέτε ότι θα περιορίσετε την απασχόληση των συνταξιούχων. Αυτό το μεταθέτετε μετά από δύο χρόνια και με προεδρικό διάταγμα. Γιατί; Εφόσον το αποφασίσατε και το εξαγγείλατε, δεν το υλοποιείτε και κατεβάσατε τους ανθρώπους στο δρόμο, διαμαρτυρήθηκαν, έκοψαν την οικονομική ζωή της Αθήνας και της Ελλάδος, έχετε όλο αυτό το οικονομικό και πολιτικό κόστος, γιατί το αφήνετε να το εφαρμόσει κάποιος άλλος; Σας το λέω αυτό, για να δείτε πως κοροϊδεύετε τον ελληνικό λαό, κύριε Υπουργέ. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Θέλετε μία απάντηση; 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Οχι δεν θέλω απάντηση τώρα. Να μου απαντήσετε συλλογικά. 

ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, μη διακόπτετε. Ερεθίζεσθε από αυτά που λέει ο κ. Ζαφειρόπουλος και θέλετε να απαντήσετε. 

Θα έρθει η σειρά σας και θα απαντήσετε. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Λέτε ότι σέβεσθε το δικαίωμα της ακροάσεως στο άρθρο 46. Εκεί όμως περιορίζετε το δικαίωμα της ακροάσεως. Το Συμβούλιο της Επικρατείας σας λέει ότι αν δεν αναφέρεται στο νόμο ότι έχει δικαίωμα ακροάσεως, μπορεί να λειτουργήσει ο οργανισμός με την δέσμια αρμοδιότητα την οποία έχει. Εσείς θέλετε να το 



 

  

Σελίδα 2244 

αναφέρετε, αλλά το αναφέρετε αρνητικά. Λέτε "πριν την έκδοση διοικητικής πράξεως απόρριψης της αιτήσεως". Τι θα πει αυτό; Δηλαδή έχετε προαποφασίσει την απόρριψη της αιτήσεως και καλείτε έναν να τον ακροασθείτε; Γιατί; Θα του πείτε τον επικήδειο λόγο με το απορριπτικό σας έγγραφο; 

Μήπως θα έπρεπε, κύριε Υπουργέ, για να είμαστε σύμφωνοι με το πνεύμα του Συντάγματος, να πούμε ότι ο καθένας, είτε γίνεται δεκτό το αίτημα είτε απορρίπτεται, έχει το δικαίωμα της ακροάσεως; 

'Οταν υποβάλλω μία αίτηση, δεν καταλαβαίνω γιατί δεν έχω το δικαίωμα της ακρόασης. Γιατί μου το στερείτε αυτό; Να σας πω τα υπέρ και τα κατά και εσείς θα το αποφασίσετε. 

Προσέξτε, όμως, να δείτε το νομικό σολοικισμό και την αντίθεση και αντιπολιτευτική διάθεση που έχετε έναντι των ασφαλισμένων: Λέτε ότι προκειμένου να απορριφθεί η αίτηση, τον καλείτε για ακρόαση. Εάν τον ακροασθείτε, θα βελτιώσετε αυτήν την πρότασή σας ή θα τη μεταβάλετε; 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Είναι πολύ πιθανόν! 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Με συγχωρείτε, τι θα πει ότι είναι πολύ πιθανόν; Δεν είναι πολύ πιθανόν! Διότι εδώ το λέτε περιοριστικά. Εκτός και αν δεν διαβάζουμε τα ίδια ελληνικά. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Προφανώς δεν διαβάζουμε τα ίδια! 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Εχετε δίκιο. Εσείς έχετε ξεχάσει ποια είναι η ελληνική γλώσσα και γράφετε κάτι αλχημίες και κάτι ασυνταξίες εδώ μέσα στο νομοσχέδιο που είναι τραγικές! 

Λέει, λοιπόν, ότι "πριν την έκδοση διοικητικής πράξης, απόρριψης αιτήσεως ασφαλισμένου για την απονομή σύνταξης, η αρμόδια υπηρεσία των ασφαλιστικών οργανισμών, αρμοδιότητος του Υπουργείου Εργασίας και Κοινωνικών Ασφαλίσεων, οφείλει να καλεί τον θιγόμενο ασφαλισμένο σε ακρόαση". Δηλαδή, την απορρίπτουν και θα τον καλέσουν σε ακρόαση. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Γιατί είναι άκυρη η πράξη, αν δεν υπάρξει ακρόαση! 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ωραία! Επομένως για να έχετε εγκυρότητα της πράξεως, να μην την προσβάλουν στα δικαστήρια. Ποιά άλλη ερμηνεία έχει, κύριε Υπουργέ; Εξηγήστε την στους ασφαλισμένους, για να ξέρουν τι κάνουν. 

Εγώ θα σας έκανα μία πρόταση: Ξαναδείτε το θέμα με τους νομικούς σας συμβούλους, με τις νομικές σας υπηρεσίες -κι εσείς νομικός είστε- με την κοινωνική αντίληψη την οποία έχετε περί των ασφαλισμένων, για να μην αδικήσετε κανέναν. 

Αφήστε το άλλο, ότι θα έχει το δικαίωμα της ακρόασης, είτε είναι απορριπτική είτε όχι, οπότε ο άλλος χωρίς την τυπική προϋπόθεση θα προσφεύγει στο οποιοδήποτε αρμόδιο δικαστήριο, για να προσβάλει την πράξη σας. Και εκεί δεν θα του πείτε, εφόσον ήλθες σε ακρόαση κλπ. Γιατί αλλιώς δεν θα ασκεί το δικαίωμα της ακρόασης, αλλά θα πηγαίνει αδιάβαστος και αλιβάνιστος, όπως λένε. 

Αν νομίζετε ότι αυτά είναι νομοσχέδια τα οποία θέλουν να δείξουν το κοινωνικό σας πρόσωπο, τότε αναθέστε και στην τροχαία επί καθημερινής βάσεως, να ξέρουμε πότε θα περπατήσουμε ελεύθερα στην Αθήνα, γιατί η δικαιολογημένη αγανάκτηση του λαού ξεσπά σε όλον τον ελληνικό λαό. Πηγαίνουν όλοι οι κοινωνικοί εταίροι και περπατούν μέσα στην Αθήνα, δικαιολογημένα οι άνθρωποι διαμαρτύρονται. Ενώ εσείς λέτε "στου κουφού την πόρτα, όσο θέλεις βρόντα". 

Από την άλλη μεριά, όμως, θα πρέπει να κάνετε κι αυτό, να κοιτάξετε πάλι το νομοσχέδιο και μην επισωρεύετε σφάλματα επί σφαλμάτων, τη στιγμή κατά την οποία ληστεύετε όλα τα ταμεία, για να αναδείξετε μία πολιτική η οποία δεν θα σας ωφελήσει! 

ΠΡΟΕΔΡΕΥΩΝ (Λουκάς Αποστολίδης): Ο κ. Σπύρου έχει το λόγο. 

ΣΠΥΡΙΔΩΝ ΣΠΥΡΟΥ: Κύριοι συνάδελφοι, θα ήθελα πράγματι να συμφωνήσω με το συνάδελφο κ. Βλασσόπουλο -ο οποίος απουσιάζει- όταν καλούσε την Εθνική Αντιπροσωπεία και τους συναδέλφους να συμφωνήσουν με αυτό το νομοσχέδιο. Από εκείνη τη στιγμή όλοι οι συνάδελφοι που ακολούθησαν πιστεύω ότι επεσήμαναν τις παραλείψεις και τις αδυναμίες αυτού του νομοσχεδίου. Γιατί αυτό το νομοσχέδιο δεν έχει κεντρικό στόχο, αλλά είναι ένα συνονθύλευμα διατάξεων, που προσπαθεί να βάλει σε τάξη ορισμένα θέματα σε μερικά ταμεία και δεν αντιμετωπίζει το ασφαλιστικό θέμα, όπως θα έπρεπε, μέσα από μία θεσμική πραγματικά παρέμβαση, μία τομή σε ένα θέμα που απασχολεί ιδιαίτερα τον ελληνικό λαό και έχει επισημανθεί απ' όλες τις πτέρυγες αλλά και από την Κυβέρνηση και από τους συμβούλους του Πρωθυπουργού, το τεράστιο πρόβλημα που έχει ο τόπος μας από το ασφαλιστικό σύστημα. 

Κυρίες και κύριοι συνάδελφοι, με το μίνι ασφαλιστικό που συζητάμε σήμερα στην Εθνική Αντιπροσωπεία επιβεβαιώνεται για άλλη μια φορά η ατολμία της Κυβέρνησης να αντιμετωπίσει υπεύθυνα και ριζικά ένα πολύ σοβαρό πρόβλημα που είναι η κατάσταση, η επιβίωση του ασφαλιστικού που έχει φθάσει σε οριστικό σημείο και που μπορεί να παρασύρει σαν χιονοστιβάδα την ίδια την οικονομία, αλλά μετά βεβαιότητας μπορεί να διαταράξει βαθιά την κοινωνική συνοχή και αλληλεγγύη. 

Κάποιοι λέγουν -και όχι άδικα- ότι ήλθε η ώρα να πουν οι 'Ελληνες αντίο στο ασφαλιστικό σύστημα με την Κυβέρνηση Σημίτη, ενώ άλλοι πιο αισιόδοξοι λένε ότι αναβάλλει η Κυβέρνηση την εκτέλεση των ασφαλισμένων, επιθυμώντας σήμερα να αποφύγει το πολιτικό κόστος. 

'Οπως και να έχει το θέμα, η πραγματικότητα είναι σκληρή. Ο σύμβουλος του Πρωθυπουργού πριν λίγο διάστημα μιλώντας για το ασφαλιστικό, αφού διέγνωσε, αφού πρότεινε και αφού κινδυνολόγησε, στη συνέχεια σιώπησε υπό την κατηγορία στελεχών του κυβερνώντος κόμματος. 

Γι'αυτό σας κατηγορούμε, κύριε Υπουργέ και κύριοι της Κυβέρνησης, ότι νομοθετείτε αποσπασματικά και άτολμα χωρίς στόχο, χωρίς όραμα, ενώ εσείς οι ίδιοι μιλήσατε για τα προβλήματα που έχει το ασφαλιστικό σύστημα. Δεν νομοθετείτε, λοιπόν, αλλά κάνετε μπαλώματα, κάνετε μερεμέτια και αποφεύγετε να δώσετε λύσεις μακράς πνοής, ίσως γιατί έχετε κλείσει το βιολογικό σας κύκλο ως Κυβέρνηση και προσπαθείτε να δείξετε ένα άλλο πρόσωπο στις υποχρεώσεις που έχετε στην Ευρωπαϊκή 'Ενωση, έστω και το παρά πέντε. 

Είναι αλήθεια ότι ο ν. 2084/92, το πολιτικό κόστος του οποίου ανέλαβε η Νέα Δημοκρατία, περιέσωσε προσωρινά το υπό κατάρρευση ασφαλιστικό σύστημα, γεγονός το οποίο ανεγνώρισαν και οι πολέμιοι του συστήματος μέσα στη Διαρκή Επιτροπή, οι ίδιοι οι συνδικαλιστές. 

Η κρίση του ασφαλιστικού συστήματος έχει βαθύτερα αίτια, τα οποία έχουν πολιτικό υπόβαθρο. Η κρίση αυτή ενισχύεται και επιδεινώνεται από τη δυσαναλογία εργαζομένων προς συνταξιούχους, που τείνει να εξισωθεί από το δημογραφικό πρόβλημα, το οποίο απειλητικά μεγαλώνει. Ενισχύεται ακόμη από την ανισότητα των ασφαλιστικών παροχών, από το πολυδαίδαλο των διατάξεων των εκατοντάδων ασφαλιστικών ταμείων, από την εκμετάλλευση για πολλά χρόνια των πόρων και των αποθεματικών των ταμείων. Η φοροκλοπή και η εισφοροδιαφυγή με κύριο εκπρόσωπο το ίδιο το κράτος και τις επιχειρήσεις του ευρύτερου δημοσίου τομέα έρχονται να ενισχύσουν το πρόβλημα. Η παγκοσμιοποίηση της οικονομίας, η αλλαγή στο μοντέλο παραγωγής λόγω της τεχνολογικής επανάστασης, που με τη σειρά της επηρεάζει αρνητικά τις εργασιακές σχέσεις, με σοβαρές επιπτώσεις στην πρόνοια και την κοινωνική ασφάλιση. 

Κυρίες και κύριοι συνάδελφοι, το περίεργο είναι ότι όλοι γνωρίζουν την επερχόμενη μεγάλη κρίση του ασφαλιστικού συστήματος και ακόμη όλοι γνωρίζουν και τα αίτια που την προκαλούν. Ασφαλώς τα γνωρίζει και η Κυβέρνηση, αλλά προτιμά τον εύκολο δρόμο του προσωρινού, του βολικού, του εφήμερου και μεταθέτει το πρόβλημα για αργότερα, όταν τα πράγματα θα έχουν χειροτερεύσει ακόμη περισσότερο. Και το αιτιολογώ: Με αυξημένη ανεργία, με μείωση των αποδοχών των εργαζομένων, με κλείσιμο των επιχειρήσεων από τη βαριά φορολογία και τα συνεχώς αυξανόμενα άδικα αντικειμενικά κριτήρια. 

 

 

  

Σελίδα 2245 

Η μείωση της σχέσης εργαζομένων προς συνταξιούχους, με απλή ενοποίηση των ασφαλιστικών ταμείων, χωρίς αναλογιστική μελέτη, χωρίς μελέτη στις σχέσεις παροχών και εισφορών, μπορεί να εξασφαλίζει βιωσιμότητα στο ασφαλιστικό σύστημα; 

Και ακόμη, αν δεν απλοποιηθεί το δαιδαλώδες των διατάξεων, αν δεν αξιοποιηθεί η περιουσία των ταμείων, αν δεν επενδυθούν σωστά και υπεύθυνα τα αποθεματικά των ταμείων, δεν θα αντέξουν στις υποχρεώσεις τους. 

Κυρίες και κύριοι συνάδελφοι, το ασφαλιστικό σύστημα είναι υπόθεση όλων μας και όχι υπόθεση μιας κυβέρνησης. Και ασφαλώς δεν πρόκειται να εξυγιανθεί, αν δεν ανατραπούν νοοτροπίες που θεωρούσαν τα ασφαλιστικά ταμεία εργαλεία άσκησης κοινωνικής πολιτικής και κομματικής φαυλότητας. Το ασφαλιστικό σύστημα δεν εξυγιαίνεται αρχίζοντας από την ουρά, ούτε δαμάζεται με τη συνένωση τριών ταμείων, που θυμίζει τις αναγκαστικές συνενώσεις του σχεδίου "ΚΑΠΟΔΙΣΤΡΙΑΣ". 

Κύριε Υπουργέ, θα προσφέρατε σημαντικότερη υπηρεσία, αν γνώριζαν όλοι στην Εθνική Αντιπροσωπεία, αλλά και ο ελληνικός λαός, πόσα είναι τα ασφαλιστικά ταμεία, πόσους ασφαλισμένους έχει το κάθε ταμείο, πόσα χρήματα χρωστάει το δημόσιο, πόσα είναι τα ελλείμματα των ταμείων και πώς το κάθε ταμείο μπορεί να εξυγιάνει τα οικονομικά του και στη συνέχεια μέσα από ένα ουσιαστικό διάλογο, που δεν θα αδικεί κανέναν, αλλά και δεν θα φτιάχνει καινούριους ευνοούμενους, να μπει το όλο ασφαλιστικό σύστημα σε υγιείς βάσεις. 

Θα μπορούσατε πρώτα απ'όλα να εξυγιάνετε το ΙΚΑ, που έχει περισσότερους από ένα εκατομμύριο άμεσα ασφαλισμένους και δεν γνωρίζει κανένας το έλλειμμά του, τον ακριβή αριθμό των ασφαλισμένων του, το κόστος λειτουργίας του και τις δυνατότητές του. 

Αυτό όμως που είναι βέβαιο είναι ότι αντιμετωπίζει τα ασφαλιστικά και υγειονομικά προβλήματα μεγάλης μερίδος του λαού με χαμηλά εισοδήματα και αυτή η μερίδα του λαού δεν είναι ικανοποιημένη από την παροχή υπηρεσιών του Ι.Κ.Α. 

Είναι αλήθεια ότι το ασφαλιστικό νομοσχέδιο που συζητάμε είναι μίνι, όπως και η Κυβέρνηση. Και είναι μίνι η Κυβέρνηση για την ατολμία της, την προχειρότητά της και το κουκούλωμα που επιδιώκει στα συσσωρευμένα προβλήματα της κοινωνικής ασφάλισης. 

Δεν βλέπει και δεν αναφέρει τίποτα για τους χιλιάδες 'Ελληνες, που έχουν ένα αριθμό ημερομισθίων και λόγω ηλικίας έχασαν τη δουλειά τους ή δεν τους προσλαμβάνει κάποιος, διότι είναι πενήντα, πενήντα πέντε ή εξήντα ετών. Γι' αυτούς τους ανθρώπους λοιπόν δεν υπάρχει καμία πρόβλεψη για κάποια ανταποδοτική μικρή σύνταξη. 

Είναι ένα θέμα πολύ σοβαρό, που πιστεύω ότι πρέπει να το αντιμετωπίσετε, γιατί αφορά ανθρώπους οι οποίοι αγωνίστηκαν στη ζωή τους για δέκα, δώδεκα και δεκατρία χρόνια, αλλά δεν βάζουν ένσημα τα τελευταία χρόνια που θα μπορούσαν να τους εξασφαλίσουν μία μίνιμουμ σύνταξη. 

Επίσης, δεν γίνεται καμία πρόβλεψη για την περίθαλψη και τη συνταξιοδότηση μιας μερίδας λαού, οι οποίοι δεν μπόρεσαν να εργαστούν. Μία εθνική μίνιμουμ σύνταξη και ασφάλιση σε 'Ελληνες, οι οποίοι δεν μπορούν να εργαστούν ή δεν έχουν τη δυνατότητα, γιατί έχουν κάποια ηλικία και δεν μπορούν να προσφέρουν πλέον υπηρεσίες. Ασχολήθηκαν κατά διαστήματα σε διάφορες εργασίες, αλλά δεν έχουν πλέον τη δυνατότητα να εργαστούν, γιατί όπως γνωρίζετε η ανεργία χτυπάει όλες τις τάξεις των εργαζομένων. 

Διαφωνούμε, με το νομοσχέδιο που φέρατε, γιατί δεν αγγίζει το βαθύτερο πρόβλημα που υπάρχει στην ελληνική κοινωνία. Το αγγίζει απλώς σε μερικές του πτυχές. Δεν λύνει προβλήματα, αλλά δημιουργεί πρόσθετα. 

Θέλω ακόμα να τονίσω, κύριε Υφυπουργέ, ότι αυτό το νομοσχέδιο έρχεται όπως έρχονται και τα άλλα νομοσχέδια, μέσα από τους τεχνοκράτες, που πολλές φορές ούτε και η Κυβέρνηση δεν εμβαθύνει σε αυτά και ενώ η Κυβέρνηση προτείνει και η Βουλή νομοθετεί, στην πραγματικότητα περνάνε τα νομοσχέδια -και έχετε δώσει την αίσθηση ότι δεν ακούτε όλες τις προτάσεις που τίθενται στην Εθνική Αντιπροσωπεία- όπως έρχονται, χωρίς ιδιαίτερη επεξεργασία και χωρίς αλλαγές σε θέματα τα οποία μπαίνουν από την Εθνική Αντιπροσωπεία και μας εκθέτουν στον ελληνικό λαό. 

Πιστεύω ότι και οι άλλοι συνάδελφοι έθεσαν αυτά τα θέματα και θα πρέπει να τα μελετήσετε, όσο αφορά το ασφαλιστικό, γιατί όχι απλώς αγγίζετε μερικώς το πρόβλημα, αλλά δεν λειτουργείτε στην προοπτική που θα έπρεπε, για να επιλυθεί. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Κίρκος. Απών. Διαγράφεται. 

Ο κ. Σούρλας έχει το λόγο. 

ΓΕΩΡΓΙΟΣ ΣΟΥΡΛΑΣ: Διερωτώμαι, κύριε Πρόεδρε, τι νόημα θα έχει μία ακόμα αγόρευση από τον ομιλούντα σε μία άδεια Αίθουσα. Τέσσερις συνάδελφοι υπάρχουν εδώ, προς τιμήν τους που κάθονται ακόμα, οι οποίοι μάλιστα δεν είναι και ομιλητές. 

Κούραση; Αδιαφορία; Απόρριψη του νομοσχεδίου; Εφησυχασμός ότι όλα λύνονται; Αντίδραση των Βουλευτών στις μεθοδεύσεις των Υπουργών και των Κοινοβουλευτικών Εκπροσώπων, πλην του κ. Σιούφα, που δεν μίλησαν απόψε για να έχουν αύριο τη δημοσιότητα, Τακτικές μεθοδεύσεις οι οποίες υποβαθμίζουν, πλήττουν το Κοινοβούλιο, δίνουν αυτήν την άθλια εικόνα και δημιουργούν προβλήματα στη λειτουργία του δημοκρατικού μας πολιτεύματος. Και αυτό είναι το σημαντικότερο απ' όλα. 'Οπως σημαντικό είναι να δούμε τι γίνεται με το κάθε κόμμα, τι λέει όταν είναι στην αντιπολίτευση και τι κάνει όταν βρίσκεται στην κυβέρνηση. 

Μήπως έχουν διαπιστώσει οι συνάδελφοι, διαβάζοντας την εισηγητική έκθεση και το περιεχόμενο του νομοσχεδίου, ότι τα στοιχεία τα οποία προκύπτουν και κυριαρχούν είναι η επανάληψη διαπιστώσεων, διακηρύξεων που συνοδεύονται από ασυνέπεια και ατολμία και νέα προσπάθεια παραπλάνησης, όπως θα πω στη συνέχεια; Πολλά "μήπως". Πολλά ερωτηματικά. 

Για ακόμη μία φορά επαναλαμβάνεται σε αυτήν τη συζήτηση, όπως επαναλήφθηκε και στη Διαρκή Επιτροπή, αυτό που από δεκαεφτά χρόνια διαπιστώνει το ΠΑΣΟΚ, ότι το σύστημα της κοινωνικής ασφάλισης πάσχει, νοσεί και τώρα περισσότερο διέρχεται πιο βαθιά κρίση. 

Επαναλαμβάνονται οι εξωτερικοί παράγοντες, εκείνοι που επιδρούν δυσμενώς στο σύστημα, όπως είναι η οικονομία που είναι συνεχώς σε ύφεση, η ανεργία με τις διάφορες μορφές, τις καινούριες μορφές, η ανατροπή των ασφαλιστικών σχέσεων ενεργών ασφαλισμένων και συνταξιούχων, το δημογραφικό πρόβλημα. Επαναλαμβάνονται τα ενδογενή αίτια, που έχουν σχέση με τη δομή, τη λειτουργία και οργάνωση του ασφαλιστικού μας συστήματος. Επαναλαμβάνονται οι αρχές, που πρέπει να διέπουν το σύστημα. 

Επικαλούμαστε τις διακηρύξεις του Συντάγματος, τα άρθρα του Συντάγματος που διασφαλίζουν το δικαίωμα των εργαζομένων, ακόμη αρχές όπως ότι ο χαρακτήρας της κοινωνικής ασφάλισης πρέπει να είναι δημόσιος, κοινωνικός, ότι η κοινωνική ασφάλιση πρέπει να είναι υποχρεωτική, καθολική και αυτοδίκαιη. 

Τι είναι αυτό που σας είπα τώρα εγώ; 'Ενα ποίημα. Το ακούω δεκαεφτά ολόκληρα χρόνια στη Βουλή. Το μάθαμε απέξω και ανακατωτά. Επαναλαμβάνονται αρχές, διακηρύξεις, διαπιστώσεις και πάλι αρχές και πάλι διακηρύξεις και πάλι διαπιστώσεις. Διάγνωση ναι και θεραπεία ποια; Δεκαεφτά χρόνια κυβερνάτε. Τι κάνατε; Μέχρι σήμερα σε ποιον καταλογίζετε ευθύνες; Γιατί δεν κάνετε την αυτοκριτική σας; Γιατί δεν δέχεστε τα λάθη σας και τις παραλείψεις σας; 

Επιχείρησε και το πλήρωσε βεβαίως η Νέα Δημοκρατία, να βάλει βαθιά το νυστέρι και να κάνει τις τομές που έπρεπε στο ασφαλιστικό. Και αντιδράσατε και επικαλεσθήκατε τις δικές σας διακηρύξεις και τις δικές σας αρχές. 

Ανέσυρα από το αρχείο μου τα προγράμματά σας. Λέτε "είμαστε σίγουροι και αισιόδοξοι ότι η 10η Οκτώβρη θα είναι μέρα νίκης και ελπίδας και η 11η Οκτώβρη θα είναι ημέρα 

 

 

  

Σελίδα 2246 

ευθύνης". Αυτό έλεγε το ΠΑΣΟΚ, κύριε Υπουργέ, προεκλογικά. 

Πέρασαν από τότε δύο χιλιάδες μέρες, ζωή να έχετε. Πού είναι οι μέρες της ευθύνης; Πού είναι η 11η Οκτωβρίου; Πού είναι η σημερινή ημερομηνία, ημέρα ευθύνης; Τι κάνατε όλα αυτά τα χρόνια; Και ο εμπαιγμός συνεχίζεται. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πολλά κάναμε. 

ΓΕΩΡΓΙΟΣ ΣΟΥΡΛΑΣ: Θα σας πω παρακάτω τι κάνατε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Δεν τα παρακολουθείτε εσείς. 

ΓΕΩΡΓΙΟΣ ΣΟΥΡΛΑΣ: Λειτουργούν καλά οι αισθήσεις μας, όπως και του ελληνικού λαού. Προφανώς έχουν εξασθενήσει οι δικές σας, διότι έχετε πρόβλημα με το υλικό, το προπαγανδιστικό, το οποίο κυριαρχούσε, αλλά φαίνεται ότι τώρα τελειώνει στο κόμμα σας, της παραπλάνησης και της παραπληροφόρησης και του εμπαιγμού, που το συνεχίζετε, κύριε Υπουργέ. 

Εάν διαβάσει κανείς την εισηγητική έκθεση, θα δει οτι η Κυβέρνηση "διαμορφώνει και υλοποιεί ένα ολοκληρωμένο σχέδιο αντιμετώπισης του ασφαλιστικού συστήματος, σύμφωνα με τις αρχές που με σαφήνεια έχει διατυπώσει στο κυβερνητικό της πρόγραμμα". Αυτό λέτε στην εισηγητική. 

Πού είναι όμως το ολοκληρωμένο σχέδιο; Το παρουσιάσατε; Το φέρατε; Και μέσα σε αυτό πρέπει να εντάξετε και τούτο εδώ το βήμα, όπως το αποκαλείτε, για να έχουμε το περίγραμμα, για να έχουμε το πλαίσιο, για να δούμε αν αυτό αποτελεί βήμα ή οπισθοχώρηση. Πού είναι; Θα μας το πείτε να το μάθουμε και εμείς; Μυστικό το έχετε; 

Από αυτά, όμως, που εμείς έχουμε στη διάθεσή μας από τα κείμενά σας και όχι από όσα σκέφθεσθε και φαντάζεσθε, προκύπτει η ασυνέπειά σας. Στο πρόγραμμά σας λέτε ότι το μεταρρυθμιστικό σας σχέδιο προβλέπει εθνική σύνταξη με ένταξη των νέων ασφαλισμένων στο σύστημα και χορήγησή της μακροπρόθεσμα σύμφωνα με τις δυνατότητες της οικονομίας. 

Το κάνατε αυτό; Θα το κάνετε; Πάρτε το λόγο και πείτε μου. Δεσμεύεστε, κύριε Υπουργέ; Είναι μία από τις βασικές σας διακηρύξεις, με αυτήν κατεβήκατε βασικά ενώπιον του ελληνικού λαού, δηλαδή και με αυτήν την υπόσχεση. Εγώ επιτρέπω τη διακοπή. Θα μας πείτε; Απαντήσατε στον κ. Σιούφα για τα όρια συνταξιοδότησης, για να μη γίνουν πρωτοσέλιδο. Απαντήστε και τώρα, να μη γίνει πρωτοσέλιδο. Θα απαντήσετε; Δεν απαντάτε. Δεν μπορώ να σας κάνω να απαντήσετε με το ζόρι. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πολλές φορές έχω απαντήσει και θα σας απαντήσω και πάλι. 

ΓΕΩΡΓΙΟΣ ΣΟΥΡΛΑΣ: 'Οταν συζητούσαμε το νομοσχέδιο της Νέας Δημοκρατίας, ήσασταν δριμύτατοι εναντίον μας, γιατί αποσυνδέσαμε τη σύνταξη από τα είκοσι ημερομίσθια του ανειδίκευτου εργάτη. 

Και εσείς το γράφετε στο πρόγραμμά σας: Κατώτατα όρια σύνταξης τα είκοσι ημερομίσθια του ανειδίκευτου εργάτη. Το γράφετε; Το κάνετε; Θα το κάνετε; Πέστε το, άμα το κάνετε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Μα, το έχουμε κάνει. 

ΓΕΩΡΓΙΟΣ ΣΟΥΡΛΑΣ: Πέστε το, κύριε Υπουργέ, θα το κάνετε; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Το έχουμε κάνει, σας είπα. 

ΓΕΩΡΓΙΟΣ ΣΟΥΡΛΑΣ: Είκοσι ημερομίσθια; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ναι. 

ΓΕΩΡΓΙΟΣ ΣΟΥΡΛΑΣ: Πότε; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα τα ακούσετε αύριο. Τα είχα πει και πριν λίγες μέρες στη Βουλή. Δεν με παρακολουθείτε. 

ΓΕΩΡΓΙΟΣ ΣΟΥΡΛΑΣ: Θα το κάνετε είκοσι ημερομίσθια; Μπράβο. Και 80% για τους δημοσίους υπαλλήλους. 'Ετσι δεν είναι; Πολύ ωραία, πολύ σημαντικό. Μα, δεν θα γίνει ποτέ. Στις 36 Δεκέμβρη θα γίνει αυτό. Πάει ο Δεκέμβρης ποτέ 36; Δεν πάει. Τελειώνει κανονικά. 

ΠΡΟΕΔΡΕΥΩΝ (Λουκάς Αποστολίδης): Μπορεί στο μυαλό κανενός, κύριε συνάδελφε, μπορεί να πάει και 36. 

ΓΕΩΡΓΙΟΣ ΣΟΥΡΛΑΣ: Μπορεί να πάει. Με το ΠΑΣΟΚ πολλά μπορεί να γίνουν. 

Υπαγωγή των υγειονομικών υπηρεσιών των ασφαλιστικών ταμείων στον εθνικό φορέα υγείας. 

Πρώτα-πρώτα, πού είναι ο εθνικός φορέας υγείας; Τον κάνατε; Δεν έχετε εθνικό φορέα υγείας. Και εδώ αντί για υπαγωγή των υγειονομικών υπηρεσιών έρχεσθε και αυτονομείτε πλήρως τα ασφαλιστικά ταμεία από το Εθνικό Σύστημα Υγείας.Το ΕΣΥ το ξεχάσατε. Αφού σας προσέφετε κάποιες νίκες, επιτυχίες, θριάμβους, τέρμα, η σημαία αυτή έχει υποσταλεί. Και τώρα έρχεσθε και λέτε άλλα εδώ. 'Εχω άδικο; Δεν πρόκειται περί εμπαιγμού; Σας έφερα μόνο τρία χαρακτηριστικά στοιχεία. Απαντήστε μου σε ένα από αυτά. 

Ειλικρινά σας μιλάω, με στεναχωρεί, γιατί είμαι και εγώ στην οικογένεια των πολιτικών και όσο κι αν προσπαθήσω να διαχωρίσω τη θέση μου, δεν μπορώ να το κάνω. Μας λένε ότι δεν θα σοβαρευτείτε ποτέ; Αυτά που έχετε πει, δεν πρέπει να τα κάνετε; Δεν έχετε φιλότιμο, συνέπεια; 'Ετσι λένε για εμάς τους πολιτικούς. Δεν υπάρχει, λοιπόν, ολοκληρωμένο πρόγραμμα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Θα ήθελα όμως, να κάνω ακόμα μία, δύο παρατηρήσεις. 

Αναφέρετε στην εισηγητική έκθεση -γιατί θα αναφερθώ περισσότερο σε θέματα αρχών, θα έρθω και στα άρθρα αργότερα- ότι γίνονται ρυθμίσεις για στήριξη των δυνατοτήτων απόδοσης του ασφαλιστικού συστήματος. Χρεοκοπημένο, το αναφέρετε -και πραγματικά χρεοκοπημένο είναι- και έχει καταρρεύσει και τώρα προτείνονται ρυθμίσεις για στήριξη του συστήματος. 

Και πιο κάτω -πιστεύω ότι το ξέρετε καλύτερα από εμένα- λέτε ότι αργότερα, άγνωστο πότε, θα γίνει αναμόρφωση του θεσμικού πλαισίου κοινωνικής ασφάλισης και του τρόπου χρηματοδότησης. Δηλαδή, θα κάνουμε τώρα αυτό, θα το στηρίξουμε ανεξάρτητα από το θεσμικό πλαίσιο και αργότερα θα φέρουμε το θεσμικό πλαίσιο κοινωνικής ασφάλισης και τρόπου χρηματοδότησης. Δηλαδή, αρχίζουμε από τη στέγη και προχωράμε στα θεμέλια. 

Στέκονται αυτά; 'Εχουν καμία συνοχή; 'Εχουν καμία λογική; Επιτρέπονται, κύριε Υπουργέ, αυτά τα πράγματα να συμβαίνουν; Είναι δυνατόν εσείς να εμπνεύσετε εμπιστοσύνη στον ελληνικό λαό, να προσδοκά από εσάς κοινωνική ασφάλιση; Δεν μιλώ για ασφάλεια των πολιτών, αυτή πάει περίπατο, χάθηκε, μιλάω για κοινωνική ασφάλιση. Είναι σαν να έχουμε ένα κύκλο χωρίς κέντρα και χωρίς περιφέρεια. 

Δύο κουβέντες ακόμα και τελειώνω. Ομαδοποιείτε τα ταμεία. Απλώς εισαγωγικά το λέω, γιατί θα μιλήσουμε στα άρθρα περισσότερο. 

Λέτε ότι θα ομαδοποιήσουμε, θα συγχωνεύσουμε, για να εξασφαλίσουμε πόρους και για να βελτιώσουμε τις παρεχόμενες υπηρεσίες. Αυτά τα ταμεία έχουν προσωπικό. Εγώ δεν το καταλάβα ακόμα, πώς είναι δυνατόν, αφού πάμε να συγχωνεύσουμε τα ταμεία, να εξοικονομήσουμε προσωπικό, να χρειάζεται και άλλο προσωπικό από πάνω; Τι σόι οικονομία είναι αυτή; Πώς θα προκύψει η οικονομία, όταν συγχωνεύουμε, κρατάμε όλους όσους υπάρχουν και προσθέτουμε και εκατόν τριάντα, διακόσιους, τριακόσιους παραπάνω; Πώς θα γίνει αυτή η οικονομία; 

Και μία κουβέντα και τελείωσα, κύριε Πρόεδρε. Ζητώ την ανοχή σας, άλλωστε δεν βλέπω να υπάρχει και πολύ ενδιαφέρον... 

ΠΡΟΕΔΡΕΥΩΝ (Λουκάς Αποστολίδης): Υπάρχουν, κύριε συνάδελφε, ομιλητές. 

ΓΕΩΡΓΙΟΣ ΣΟΥΡΛΑΣ: ...θα τελειώσουμε γρήγορα. Σας διευκολύνει ουσιαστικά γιατί θα τελειώσουμε γρήγορα και θα γράφουν πάλι οι εφημερίδες ότι ελλείψει Βουλευτών .... 

ΠΡΟΕΔΡΕΥΩΝ (Λουκάς Αποστολίδης): 'Οχι, υπάρχουν ομιλητές, κύριε συνάδελφε, και πέραν της πρώτης πρωινής ... 

  

 

  

Σελίδα 2247 

ΓΕΩΡΓΙΟΣ ΣΟΥΡΛΑΣ: Βλέπω ότι διαγράφηκαν πολλοί. 

ΠΡΟΕΔΡΕΥΩΝ (Λουκάς Αποστολίδης): Υπάρχουν ομιλητές. 

ΔΗΜΗΤΡΙΟΣ ΣΙΟΥΦΑΣ: Μέχρι τις 00.30' η ώρα, κύριε Πρόεδρε, έχουμε συμφωνήσει να πάμε απόψε. 

ΓΕΩΡΓΙΟΣ ΣΟΥΡΛΑΣ: Λέτε, κύριε Υπουργέ, για τον υποχρεωτικό προληπτικό έλεγχο, θα σας πω ένα νούμερο, για να το σκεφθείτε, ξέρετε τι σημαίνει υποχρεωτικός προληπτικός έλεγχος για τις τρεις μόνο περιπτώσεις, για καρκίνο προστάτη, για μαστογραφία και ΠΑΠ τέστ, για την κάθε μία περίπτωση και για τρεις μαζί; Σαράντα δισεκατομμύρια (40.000.000.000) δραχμές το χρόνο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα το κάνουμε. 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κουρουμπλής έχει το λόγο. 

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κυρίες και κύριοι συνάδελφοι, συζητούμε σήμερα ενώπιον της Εθνικής Αντιπροσωπείας ένα ιδιαίτερης κοινωνικής σημασίας σχέδιο νόμου, που επιχειρεί να απαντήσει στα μεγάλα προβλήματα, στις προκλήσεις που αποπνέει η κατάσταση στην οποία βρίσκεται το ασφαλιστικό σύστημα της χώρας. 

Είναι γνωστό, κυρίες και κύριοι συνάδελφοι, ότι το ασφαλιστικό σύστημα σε μια κοινωνία, ιδιαίτερα στις ευρωπαϊκές κοινωνίες, αποτελεί την κορωνίδα του κοινωνικού συστήματος, είναι δηλαδή ο ακρογωνιαίος λίθος, πάνω στον οποίο στηρίζεται το κοινωνικό σύστημα σε κάθε χώρα. 

Οφείλουμε λοιπόν σε ένα τέτοιο ζητούμενο να είμαστε ευθυτενείς και ειλικρινείς, να απαλλαγούμε από τα σύνδρομα της μικροπολιτικής και της αντιπολιτευτικής διάθεσης και να συνεργαστούμε όλες εκείνες οι δυνάμεις, οι οποίες έχουμε την ευθύνη να προχωρήσουμε το παρόν και το μέλλον αυτής της χώρας. 

Είναι λοιπόν ένα πελώριο ζήτημα, για το οποίο ο ιστορικός θα γράψει. Θα γράψει για εκείνους που είχαν το κουράγιο, είχαν την τόλμη να προχωρήσουν ορισμένα βήματα, ώστε το σύστημα αυτό να αρχίσει να αναπνέει. 

Τα τελευταία δεκαπέντε με είκοσι χρόνια, κυρίες και κύριοι συνάδελφοι, συζητούμε σε όλα τα πάνελ των πολιτικών, σε όλους τους χώρους που γίνεται συζήτηση και πολιτική ότι ένα μεγάλο ζήτημα, μια βραδυφλεγής βόμβα που υπάρχει στο κοινωνικό μας σύστημα, είναι η κατάσταση στο χώρο της κοινωνικής ασφάλισης. 'Ηδη η κατάσταση αυτή άρχισε να καλλιεργεί ανασφάλεια στον κόσμο. 

Οφείλουμε λοιπόν όλοι να απαντήσουμε σ' αυτό το ζήτημα. 'Εχουμε πλέον το κουράγιο να κάνουμε εκείνες τις τομές, ώστε το σύστημα να απαλλαγεί από τις αγκυλώσεις του; 'Εχουμε το κουράγιο να δώσουμε τη δυνατότητα, ώστε το σύστημα να εξυγιανθεί από την πλευρά των οικονομικών του; 

Είμαστε αποφασισμένοι, κυρίες και κύριοι συνάδελφοι, να προχωρήσουμε σε εκείνες τις παρεμβάσεις, που ενδεχομένως θα πονέσουν ορισμένες κοινωνικές ομάδες, οι οποίες είχαν, αν θέλετε, στο πέρασμα του χρόνου τη δυνατότητα παρέμβασης και πίεσης, ώστε να έχουν αποκτήσει ορισμένα προνόμια; 

Θα πρέπει αυτό το σύστημα να γίνει πιο δίκαιο, ώστε να υλοποιηθεί αν θέλετε και η συνταγματική διάταξη, που θέλει τους πολίτες ίσους απέναντι στο κράτος και στους νόμους; 

Η Κυβέρνηση φέρνει σήμερα αυτό το σχέδιο νόμου, το οποίο βεβαίως δεν είναι ένα σχέδιο νόμου που κάνει την επανάσταση. Κανείς όμως δεν μπορεί να αμφισβητήσει, τουλάχιστον απ' αυτά που ακούστηκαν και στην επιτροπή, απ' αυτά που ακούστηκαν και από τους εκπροσώπους των φορέων που τους ακροαστήκαμε, ότι είναι πλέον αναγκαίος όρος επιβίωσης του συστήματος, να προχωρήσουμε σε αυτού του είδους τις παρεμβάσεις. 

Κυρίες και κύριοι συνάδελφοι, είναι γνωστό ότι βιώνουμε μία εποχή, όπου τα οικονομικά, τα δημοσιονομικά βρίσκονται σε πολύ μεγάλη δυσκολία. Είναι μια περίοδος που το κοινωνικό κράτος σε όλον τον κόσμο δέχεται ισχυρότατες πιέσεις περιορισμού του. 

'Ερχεται λοιπόν η Κυβέρνηση, σ' αυτήν τη δύσκολη όντως περίοδο, όπου από τη μια μεριά υπάρχουν αυτά τα εγγενή προβλήματα της οικονομίας, από την άλλη μεριά υπάρχουν οι αναγκαίες παρεμβάσεις για τη σύγκλιση, προκειμένου να πιάσουμε τους περίφημους δείκτες για την ΟΝΕ, και παρεμβαίνει σ' αυτόν τον ευαίσθητο τομέα, ακριβώς γιατί θέλει να διασώσει και να διασφαλίσει την προοπτική ενός συστήματος, που έχει να κάνει και με τον εργαζόμενο και με το συνταξιούχο. 

'Εχει να κάνει δηλαδή με την ίδια την ποιότητα ζωής του ανθρώπου. 'Εχει να κάνει με τον περιορισμό της ανασφάλειας που μπορεί να εμφιλοχωρήσει στην ψυχή του ανθρώπου, όταν είναι έρμαιο της τύχης του και αυτή την έννοια είχε η καθιέρωση του κοινωνικού συστήματος μέσα από τους μεγάλους αγώνες των λαών. 

'Ερχεται, λοιπόν, η Κυβέρνηση και προχωρεί στη συγχώνευση μιας σειράς ταμείων. Είμαστε αντίθετοι; Υπάρχει αρνητική άποψη γι' αυτήν την παρέμβαση, κυρίες και κύριοι συνάδελφοι; Υπάρχει αρνητική άποψη, ότι αυτήν τη στιγμή στη χώρα λειτουργεί μια πλημμυρίδα ταμείων με διοικητικά συμβούλια, με υπηρεσίες να αλληλοκαλύπτονται, να μην εφαρμόζονται γενικά οι νόμοι εξίσου σε όλα τα ταμεία και το κάθε ταμείο να έχει τη δική του λογική; 

Παρεμβαίνει η Κυβέρνηση σε αυτήν τη δύσκολη περίοδο και συγχωνεύει ορισμένα ταμεία. Τίθεται ένα ερώτημα: Μειώνεται η ποιότητα των παρεχόμενων υπηρεσιών σε πολίτες που ανήκουν σε κάποια από αυτά τα ταμεία; 'Οχι βέβαια. Αυτό που αποδείχθηκε μέσα από την ακροαματική διαδικασία, κυρίες και κύριοι συνάδελφοι, ήταν ότι ορισμένα ταμεία, όπως είναι το Ταμείο Εμπόρων, το ΤΣΑ και άλλα ταμεία, βελτιώνονται. Διότι οι ασφαλισμένοι τους μπαίνουν σε οργανωμένα δίκτυα άλλων ταμείων, που με αυτόν τον τρόπο εξασφαλίζουν καλύτερη περίθαλψη. 

Κυρίες και κύριοι συνάδελφοι, μειώνεται το ποσοστό συμμετοχής στα φάρμακα στους ασφαλισμένους που έχουν χρόνιες παθήσεις από 25% σε 10%. Μπορεί να αμφισβητήσει κανείς ότι βοηθάει ιδιαίτερα τους χαμηλοσυνταξιούχους, όταν πριν από μερικά χρόνια κάποιες επιλογές περιόριζαν την έννοια της χρόνιας πάθησης αφ' ενός και αύξαναν τη συμμετοχή των πασχόντων από χρόνιες παθήσεις από το 10% στο 25%; 

Κάποτε, κυρίες και κύριοι συνάδελφοι, η πλήρης σύνταξη ήταν στα εξήντα επτά, διαβαθμίστηκε και υπάρξαν κατηγορίες ανθρώπων που έπαιρναν χαμηλότερη σύνταξη από εκείνη που έπαιρναν πριν από το 1990. 

Προχωρεί η Κυβέρνηση σε ένα άλλο μέτρο, που έχει να κάνει με την αξιοποίηση της ακίνητης και κινητής περιουσίας των ταμείων. 'Εχουν γίνει κατά καιρούς πάρα πολλές συζητήσεις γι αυτά τα ζητήματα. Ακούστηκε για την ίδρυση τραπεζών, ακούστηκε ότι το κράτος χρησιμοποιούσε για άλλες εξυπηρετήσεις του, τα αποθεματικά χρήματα των ταμείων. Και έρχεται η Κυβέρνηση και κάνει ένα πρώτο βήμα. Εγώ προσωπικά εκτιμώ ότι δεν είναι ίσως το πιο αποφασιστικό, πρέπει το επόμενο βήμα να είναι πιο γενναίο, ώστε να αξιοποιηθούν αυτοί οι πόροι και με βάση την εμπειρία που υπάρχει σε άλλες χώρες, να χρησιμοποιηθούν τα κέρδη από αυτήν την αξιοποίηση για τη βελτίωση των οικονομικών των ταμείων. 

Βεβαίως, κύριε Υπουργέ, υπάρχουν προβλήματα σε ό,τι αφορά την εισφοροδιαφυγή. Υπάρχουν πληροφορίες -και είμαι υποχρεωμένος να τις καταθέσω- για έλλειψη υπαλλήλων, ιδιαίτερα στο ΙΚΑ. Αναφέρω τη Χαλκιδική, όπου λέγεται, κύριε Υπουργέ, ότι δέκα χρόνια δεν έχει γίνει έλεγχος στα ξενοδοχεία, με συνέπεια να υπάρχει ακόμη και παραγραφή τέτοιων υποχρεώσεων απέναντι στο ΙΚΑ, γιατί δεν υπάρχει μηχανισμός που να μπορεί να παρακολουθεί και να ελέγχει αυτές τις καταστάσεις. 

Είναι ένα θέμα το οποίο πρέπει να αντιμετωπισθεί, ώστε να περιοριστεί πραγματικά στο ελάχιστο η εισφοροδιαφυγή και τα χρήματα που πρέπει να εισπράτονται, να εξυπηρετούν την αναβάθμιση της ποιότητας των παρεχόμενων υπηρεσιών των ταμείων. 

 

 

  

Σελίδα 2248 

Κύριε Υπουργέ, υπάρχει ένα θέμα, το οποίο έχει τεθεί -και το θέτω και εγώ επ' ευκαιρίας αυτής της συζήτησης- για την επέκταση του ΕΚΑΣ και στους ασφαλισμένους του ΟΓΑ, ιδιαίτερα σε εκείνους που πήραν σύνταξη με το παλαιό καθεστώς των τριάντα χιλιάδων (30.000) δραχμών. 

Επίσης υπάρχει και ένα θέμα με τις κατοικίες των αγροτών. Ενώ είχε ψηφιστεί η σχετική διάταξη, ότι κάτω από δύο χιλιάδες κατοίκους θα πρέπει να υπάρχει μία μείωση των υποχρεώσεων σε ένσημα των κατοίκων αυτών των περιοχών, ακόμη και σήμερα, κύριε Υπουργέ, σε ένα χωριό των εκατό οικογενειών, των διακοσίων, τριακοσίων, πεντακοσίων κατοίκων, ένας αγρότης που θέλει να κτίσει ένα σπίτι, θα πρέπει να πληρώσει τα ίδια ένσημα με έναν πολίτη που κτίζει σπίτι στην Κηφισιά ή στο Χαλάνδρι. 

Νομίζω ότι πρέπει να υπάρξει μια παρέμβαση και σ'αυτόν τον τομέα, ώστε να στηριχθούν εκείνες οι ομάδες του πληθυσμού, που πραγματικά αντιμετωπίζουν ιδιαίτερα προβλήματα. 

Κυρίες και κύριοι συνάδελφοι, πιστεύω ότι με αυτό το σχέδιο νόμου επιχειρείται ένα πρώτο σημαντικό και αποφασιστικό βήμα, ώστε το ασφαλιστικό μας σύστημα να ξεπεράσει ορισμένα εγγενή του προβλήματα και να μπει στο δρόμο της ανάπτυξης. Μόνο έτσι θα μπορέσουμε να διαμορφώσουμε συνθήκες και όρους, ώστε ο πολίτης, ο εργαζόμενος αλλά και ο συνταξιούχος, να νιώθει ότι υπάρχει ένας φορέας, που πραγματικά θα τον υπηρετεί και θα τον εξυπηρετεί. Είναι σημαντικό ζήτημα, που έχει να κάνει με την ψυχολογία της κοινωνίας και τον περιορισμό της ανασφάλειας που μπορεί να αντιμετωπίζει ο άνθρωπος στη ζωή του. Είναι, λοιπόν, μια υποχρεωτική, μια αναγκαία παρέμβαση, που πραγματικά μπορεί να δώσει προοπτική σε ένα σύστημα, το οποίο είναι κουρασμένο, ένα σύστημα που φαίνεται ότι έχει κάνει τον κύκλο του, ένα σύστημα που πρέπει να απαντήσει στα προβλήματα των καιρών, ένα σύστημα που έχει να κάνει με τη γενικότερη αντίληψη στην Ευρώπη απέναντι στον επερχόμενο εκβαρβαρισμένο τρόπο ανάπτυξης, τον αμερικάνικο, που θέλει να τα παραχωρήσει όλα στην ιδιωτική ασφάλιση και έτσι οι πολίτες, όσοι μπορούν να έχουν ιδιωτική ασφάλιση, θα μπορούν να είναι πολίτες πρώτης κατηγορίας και όσοι δεν μπορούν να έχουν ιδιωτική ασφάλιση, θα πρέπει να είναι πολίτες δεύτερης κατηγορίας. Σας ευχαριστώ. 

(Χειροκροτήματα από την πτέρυγα του ΠΑΣΟΚ). 

ΠΡΟΕΔΡΕΥΩΝ (Λουκάς Αποστολίδης): Ο κ. Γκεσούλης. Απών. Διαγράφεται. 

Ο κ. Παπαφιλίππου έχει το λόγο. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κυρίες και κύριοι συνάδελφοι, η Κυβέρνηση του ΠΑΣΟΚ αφού απέτυχε να τιθασεύσει την ανεργία που καλπάζει στο μισό εκατομμύριο Ελλήνων, αφού αδυνατεί να τιθασεύσει τις υπέρογκες δημόσιες δαπάνες, που αν τα κατάφερνε, θα μπορούσε να βάλει κάποια τάξη στα ασφαλιστικά ταμεία, για τα οποία ευθύνεται η Κυβέρνηση του ΠΑΣΟΚ στο ακέραιο έτσι όπως τα κατάντησε, με την άφρονα πολιτική που άσκησε, την κομματική πολιτική, κύριοι συνάδελφοι. Και αν θέλετε, εκεί παίζανε για τα κομματικά παιχνίδια στη δεκαετία του 1980, ασκώντας όχι μία πολιτική σωστής ασφάλισης του κόσμου, που έχει χρέος με βάση το Σύνταγμα το κράτος, αλλά ασκώντας μια κοινωνική, θα έλεγα, πολιτική, προσπαθώντας να εμφανίσει ένα κοινωνικό πρόσωπο του ΠΑΣΟΚ. Τα ξέρετε εκείνα τα φαινόμενα και με το ΙΚΑ και με όλα τα ασφαλιστικά ταμεία. 'Οποιος ερχόταν στην Ελλάδα από το εξωτερικό, δικαιούτο ή δεν δικαιούτο, όλοι μέσα φτωχοί και πλούσιοι, έως ότου τα καταφέραμε και το διαλύσαμε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Παλιά δεν ήταν τα ίδια; 

ΝΙΚΟΛΑΟΣ ΠΑΠΑΦΙΛΙΠΠΟΥ: Ε, δεν ήταν σ'αυτήν την κατάσταση, κύριε συνάδελφε. Ξέρουμε πως τα πράγματα ήταν πιο ήρεμα. 

Εν πάση περιπτώσει, τώρα, κύριοι συνάδελφοι που δεν μπορεί να κάνει τίποτε άλλο τα βάζει με τους συνταξιούχους και τους λέει, ελάτε εδώ, κύριοι συνταξιούχοι, θα πληρώσετε και για την ανεργία, θα πληρώσετε τα σπασμένα για τα ταμεία τα οποία έχουν καταστραφεί. Και πώς γίνεται, κύριοι συνάδελφοι, αυτό; Μας λέει ο κύριος Υπουργός, ότι όποιος βγαίνει σε σύνταξη και τολμήσει να πάει να δουλέψει κάπου αλλού, θα πληρώσει τη νύφη. Αυτό είναι μια πραγματικότητα, το λέτε και μεγαλοφώνως. 

ΑΘΑΝΑΣΙΟΣ ΜΑΤΗΣ: Δεν το λέει έτσι ακριβώς. 

ΝΙΚΟΛΑΟΣ ΠΑΠΑΦΙΛΙΠΠΟΥ: Βεβαίως, κύριε συνάδελφε. Και αυτός που θα πάει να δουλέψει σε μια δική του δουλειά και αυτός θα πληρώσει τη νύφη. Και το ερώτημα είναι, κύριε Υπουργέ, με ποιο δικαίωμα έρχεσθε εσείς να κάνετε αυτό το πράγμα, όταν εγώ μπαίνω σε ένα ασφαλιστικό ταμείο γνωρίζοντας το νόμο με τον οποίον συντάχθηκαν οι κανόνες που διέπουν το ασφαλιστικό αυτό ταμείο, πληρώνω τις εισφορές μου, εργάζομαι επί τριάντα πέντε χρόνια και βεβαίως αναμένω να πάρω μια σύνταξη; 

Αυτήν τη σύνταξη, κύριε Υπουργέ, τη θεωρώ εγώ σαν ένα κεκτημένο δικαίωμα δικό μου, διότι δούλεψα επί χρόνια και, εν πάση περιπτώσει, ήταν μια συμφωνία. Από πού απορρέει αυτή η συμφωνία; Μεταξύ του εργαζομένου και της διοίκησης του ασφαλιστικού φορέα. Γιατί αλλιώς πώς γινόταν και πλήρωνα εγώ κάθε μήνα συνεχώς, χωρίς να σταματήσω καμιά φορά; 

'Οταν εμείς πάνω σ'αυτά τα ταμεία παίξαμε όλα τα κομματικά μας παιχνίδια και καταστρέψαμε τα ασφαλιστικά ταμεία, ερχόμαστε μια ωραία πρωία, όπως καλή ώρα τώρα, και λέμε "τώρα σταματάμε - σταμάτησαν όλα - σου περικόπτω τη σύνταξη και δεν σου επιτρέπω να πας να δουλέψεις. 

Ας δούμε όμως, κύριοι συνάδελφοι, τι είδους συντάξεις είναι αυτές και με πόση σύνταξη μπορεί να επιβιώσει σήμερα στην Ελλάδα μία τριμελής ή τετραμελής ή πενταμελής οικογένεια; Με εκατόν πενήντα χιλιάδες ή με διακόσιες χιλιάδες ή και με τριακόσιες χιλιάδες σύνταξη μπορεί να ζήσει σήμερα μια τετραμελής οικογένεια, με ενοίκιο και με χίλια δυο έξοδα; Δεν είναι δυνατόν. 'Αρα, προστρέχει εξ ανάγκης ο συνταξιούχος να πάει να βρει μια δουλειά. 

Αλλά, κύριε Υπουργέ, εδώ έπρεπε να είχατε πιάσει άλλους. Για δέστε αυτούς που δουλεύουν σε κάποια υπηρεσία και ταυτόχρονα έχουν δεύτερη ή και τρίτη δουλειά. Υπάρχουν διπλοθεσίτες, τριπλοθεσίτες, για να μην προχωρήσω και παραπέρα. Γιατί δεν τους πιάνετε αυτούς, εφόσον θέλετε εσείς να μειώσετε την ανεργία; 'Ετσι θα μειώσετε την ανεργία και όχι "κοπανώντας" τους συνταξιούχους, οι οποίοι δεν ξέρουν πού να βάλουν το κεφάλι και τρέχουν για να συμπληρώσουν την πενιχρή τους σύνταξη. 

Βέβαια, κύριοι συνάδελφοι, γέμισε ο τόπος με συμβούλους που αμείβονται με εκατομμύρια. 'Εχουν ένα κινητό τηλέφωνο και κάνουν συννενοήσεις, χωρίς να έχουν γραφείο ή κάτι άλλο και στο τέλος του μηνός η Κυβέρνηση πληρώνει και τα έξοδα για το κινητό και παίρνουν και ενάμισι εκατομμύριο μισθό. Με τέτοιου είδους συμβούλους έχει γεμίσει ο τόπος. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πέστε μας έναν. 

ΝΙΚΟΛΑΟΣ ΠΑΠΑΦΙΛΙΠΠΟΥ: 'Οπου και να πάμε, θα βρούμε τέτοιους συμβούλους. Προχθές σε μια επερώτηση, που συζητούσαμε εδώ, είπαμε ότι το Υπουργείο Βιομηχανίας ενάμισι δισεκατομμύριο περίπου πληρώνει για την παρακολούθηση εκτέλεσης του επιχειρησιακού προγράμματος βιομηχανίας για το δεύτερο Πακέτο Ντελόρ. Και αν γινόταν κάτι, έχει καλώς. Είναι ένα νούμερο που κανείς δεν το αμφισβήτησε. Εκεί μέσα υπαρχουν πολλοί. 

Πόσους συμβούλους έχει ο κάθε Υπουργός; Είναι μάλιστα και κομματικά στελέχη δικά σας. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Λέτε για τους συμβούλους διαχείρισης, που τους επιβάλλει η Ευρωπαϊκή 'Ενωση; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κανένας σύμβουλος Υπουργού δεν μπορεί να πάρει παραπάνω από τριακόσιες είκοσι χιλιάδες (320.000) δραχμές το μήνα. Αυτό το λέω, για να έχετε μια εικόνα του πόσο αμείβονται οι σύμβουλοι των Υπουργών. 'Οποιος παίρνει παραπάνω, τα παίρνει παράνομα και καλό είναι 

  


 

  

Σελίδα 2249 

να μας πείτε τα στοιχεία που έχετε. Δεν υπάρχει όμως κανένας. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Υπουργέ, εγώ έχω κάποια εμπειρία. Δούλεψα. Πηγαίνετε στη Δ.Ε.Η. να δείτε πόσους συμβούλους έχει μέσα. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Μα, μιλήσατε για Υπουργούς. 

ΝΙΚΟΛΑΟΣ ΠΑΠΑΦΙΛΙΠΠΟΥ: Μα, η Κυβέρνηση αποδέχεται αυτούς τους συμβούλους. 'Εχει προς όλες τις κατευθύνσεις συμβούλους. Δεν συζητάμε για συγκεκριμένους συμβούλους κάθε Υπουργού. Υπάρχουν σύμβουλοι για παρακολούθηση των προγραμμάτων κλπ. 

Ο άλλος θέλει να κάνει εκσυγχρονισμό, προσλαμβάνει ένα σύμβουλο, κάνει μια μελέτη, την ακυρώνουμε αυτήν τη μελέτη, κάνουμε δεύτερη μελέτη, πληρώνουμε εκατομμύρια και σκορπούμε έτσι παντού τα χρήματα. Για συμμαζέψτε τα αυτά, κύριε Υπουργέ. Εάν το κάνετε αυτό και τα ταμεία θα μπορέσετε να τα συνεφέρετε, αλλά και την ανεργία θα μπορέσετε να μειώσετε εξ αιτίας αυτών των διπλοθεσιτών. Δεν τους λέω απλώς διπλοθεσίτες, αλλά τριπλοθεσίτες, κύριοι συνάδελφοι. Αυτά αποτελούν πραγματικότητα. 

'Ερχομαι να σας πω ακόμη ορισμένα άλλα πράγματα. Κύριοι συνάδελφοι, έκανα κάποια ερώτηση από τη στιγμή που άρχισαν να εμφανίζονται αυτά τα δημοσιεύματα, δηλαδή η κόντρα μεταξύ της Κυβέρνησης και των εφημερίδων για το μίνι ασφαλιστικό. Τα διάβασα και εγώ και έκρινα σκόπιμο και χρέος μου να κάνω μια ερώτηση. Πέρασαν είκοσι-είκοσι πέντε μέρες και η ερώτηση δεν απαντήθηκε. Τη μετατρέπω, λοιπόν, σε επίκαιρη ερώτηση. Και με πολλές δυσκολίες τη συζητήσαμε στην Ολομέλεια. Ενόσω τη συζητούσαμε, ήλθε μια απάντηση. Ξέρετε τι απάντηση πήρα, γι'αυτό το δικαίωμα -που δεν υπάρχει-της Κυβέρνησης να κόβει τις συντάξεις συνταξιούχων που εργάζονται; Με παραπέμπει, κύριοι συνάδελφοι, σε μια νομοθεσία της επταετίας και της δεκαετίας του '60, όταν η ολομέλεια του Συμβουλίου της Επικρατείας έβγαλε αποφάσεις -και πρόσφατες- που ακυρώνουν αυτά και τα θεωρούν αντισυνταγματικά. Προσέξτε τα αυτά, κύριε Υπουργέ, και πριν ολοκληρωθεί εδώ η συζήτηση, να τα διορθώσετε, διότι το Συμβούλιο Επικρατείας θα τα ακυρώσει. 'Εχει αποφασίσει σχετικά το Συμβούλιο Επικρατείας και αυτά έχουν θέση νόμου. 

Βλέπω εδώ ότι θέλετε να κάνετε αρκετά πράγματα. Θέλετε να κάνετε κάποιο συμμάζεμα. Πράγματι, με τη συνένωση τα συμμαζεύετε, αλλά πώς τα συμμαζεύετε; Θα τα συμμαζέψετε όταν δεν θα αφήσετε επί δύο χρόνια χιλιάδες συμβούλια να συνεχίζουν να υφίστανται. Μελετήστε σωστά και ορθολογικά τα πράγματα και φέρτε τα εδώ και εφαρμόστε τα. Εσείς, δεν τα μελετήσατε, δεν κάνατε κάποια συγκεκριμένη μελέτη, αλλά ούτε και αναλογιστικές μελέτες κάνατε πριν ξεκινήσετε να κάνετε αυτά. Αντίθετα, κρατάτε επί δυόμισυ χρόνια, όπως είπα, αυτά τα διοικητικά συμβούλια, αλλά θα έχετε παράλληλα και το διοικητικό συμβούλιο του νέου φορέα, με αποτέλεσμα να πληρώνουμε όλες αυτές τις δαπάνες. Και στη συνέχεια, να δούμε είμαστε στο να δούμε. Ε, εγώ, κύριοι συνάδελφοι, σας ομολογώ ότι έχω πειστεί ότι δεν θα δούμε κάτι θετικό απ'όλη αυτήν την ιστορία. Θα δούμε κάτι πολύ χειρότερο απ'αυτό το οποίο έχουμε και από κει και πέρα, θα αρχίσουμε και πάλι απ'την αρχή. Δεν είναι η πρώτη φορά που γίνεται αυτό. Τα βλέπουμε και στις ΔΕΚΟ. Μελέτες εκσυγχρονισμού κλπ., περνάνε τρία - τέσσερα χρόνια και τα ακυρώνουμε. Πόσα πληρώσαμε, βρε παιδιά; Γύρω στο 1,5 δισεκατομμύριο. Ποιος ευθύνεται; Κανένας δεν ευθύνεται σ'αυτόν τον τόπο. Τελειώσαμε, δεν τη θέλουμε αυτήν τη μελέτη, πάμε σε κάποια άλλη. Αυτά συμβαίνουν, κύριοι συνάδελφοι, στον τόπο μας. Τα βλέπουμε κάθε μέρα και έχουμε τρομάξει και λέμε, πού πάει επιτέλους αυτός ο τόπος; Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ο κ. Μάτης έχει το λόγο. 

ΑΘΑΝΑΣΙΟΣ ΜΑΤΗΣ: Κύριε Πρόεδρε, κύριοι συνάδελφοι, είναι κοινός τόπος ότι τα κοινωνικά ασφαλιστικά συστήματα της Ευρώπης διέρχονται βαθιά κρίση. Οι κοσμοϊστορικές πολιτικές αλλά και κοινωνικές εξελίξεις της τελευταίας δεκαπενταετίας και η διαμόρφωση ενός καινούριου δημογραφικού πλαισίου κλωνίζουν συθέμελα ασφαλιστικά συστήματα που δομήθηκαν με στέρεα υλικά πριν πολλές δεκαετίες. Και, βέβαια, αφού αυτά συμβαίνουν στην Ευρώπη, είναι φυσικό στην πατρίδα μας οι κραδασμοί να είναι εντονότεροι. Είναι για όλους μας παραδεκτή η πραγματικότητα ότι το κοινωνικοασφαλιστικό μας σύστημα βρίσκεται εν ανασφαλεία, κάτι που το συνειδητοποίησαν οι πολίτες αυτής της χώρας και γι' αυτό διακατέχονται από έντονη ανασφάλεια, τόσο οι εργαζόμενοι όσο και οι συνταξιούχοι. Και βέβαια αποτελεί αυτή η ανασφάλεια του ασφαλιστικού μας συστήματος ένα μόνιμο πονοκέφαλο για τις πολιτικές ηγεσίες, έναν πονοκέφαλο όμως που προκαλεί την πολιτική ηγεσία να δώσει λύση, να κάνει βήματα εξυγίανσης, αναμόρφωσης, που τελικά θα διασφαλίσουν την επιβίωση του ασφαλιστικού μας συστήματος. Στην πατρίδα μας οι παράγοντες που επηρεάζουν αρνητικά το κοινωνικοασφαλιστικό μας σύστημα, οι περισσότεροι, δεν παρατηρούνται στις άλλες χώρες της Ευρώπης. Είναι εξωγενείς, είναι όμως και ενδογενείς. Στους εξωγενείς παράγοντες πρέπει πρώτα να αναφέρουμε τη χρόνια μιζέρια, της ελληνικής μας οικονομίας, μιας ελληνικής οικονομίας, όμως, που σήμερα πατά γερά και με σταθερά βήματα προχωρεί στο δρόμο της ισχυροποίησης, στο δρόμο της ολοκλήρωσης της ανταγωνιστικήτς της θέσης. 'Εχει πλέον θεμέλια γερά και δεν μπορεί να πισωγυρίσει. 

Δεύτερος παράγοντας, που επηρεάζει, είναι το δημογραφικό μας πρόβλημα, όπου ο συνδυασμός της υπογεννητικότητας με τη μεταβολή του προσδόκιμου επιβίωσης προς το μακροβιότερο αποτελεί παράγοντα που επιβαρύνει το ασφαλιστικό μας σύστημα. Οι νέες μορφές απασχόλησης μαζί με την ανεργία της νεολαίας παρέχουν λιγότερους ασφαλισμένους στα ασφαλιστικά μας ταμεία. 'Εχει ανατραπεί προ μακρού χρόνου η σχέση η οποία αποτελεί δικλείδα ασφαλείας για τα ταμεία μεταξύ των εργαζομένων και των συνταξιούχων, που είναι τέσσερις εργαζόμενοι για ένα συνταξιούχο. Και όλα αυτά μαζί με την έκρηξη των δαπανών για περίθαλψη, που δεν είναι μόνο γιατί αυξήθηκε η γήρανση του πληθυσμού, δεν είναι μόνο γιατί δίδονται νέες παροχές, είναι και γιατί η είσοδος της πανάκριβης βιοϊατρικής τεχνολογίας στη διαγνωστική της διάγνωση, αλλά και τα νέα ακριβά φάρμακα εκτοξεύουν τις δαπάνες. Υπάρχει βεβαίως και ανθεί δυστυχώς ακόμα -το γνωρίζουμε όλοι, κύριε Υπουργέ- η παραοικονομία στο χώρο του φαρμάκου και της παροχής υπηρεσιών υγείας. 

Υπάρχουν όμως και οι ενδογενείς παράγοντες. Βασικότερος, που όλοι τον ομολογούν, είναι ο πολυκερματισμός των ασφαλιστικών ταμείων, που διαμορφώνουν ένα τεράστιο οργανωτικό πρόβλημα, πρόβλημα συντονισμούς αδυναμία δημιουργίας κοινής ασφαλιστικής αντίληψης, πρόβλημα ενιαίας δράσης. 

Πώς φθάσαμε ως εδώ όμως, αγαπητοί συνάδελφοι, όχι τυχαία. Ηταν μια διαδρομή, μια άσχημη διαδρομή, που δυστυχώς την επέτρεψε η ελληνική πολιτεία διαχρονικά. Δεν έγιναν τυχαία αυτά τα πολλαπλά, τα πολυσχιδή και τα πολυποίκιλα ασφαλιστικά ταμεία. Η πολιτεία γνώριζε ότι δεν έχει καν τη δυνατότητα να διακρίνει στόχους κοινωνικής πολιτικής. 

Δεν είχε ούτε αμυδρή δυνατότητα να δημιουργήσει ενιαία ασφαλιστική αντίληψη και συνείδηση. Και όμως, τα επέτρεπε. Γιατί; 

Η πολιτεία τόσα χρόνια ανέχθηκε τις τεράστιες λειτουργικές δαπάνες από τη λειτουργία πολυπληθών και πολυάριθμων διοικητικών συμβουλίων, αλλά και υπηρεσιών, οι οποίες αναποτελεσματικά δρούσες, μόνο κόστιζαν και ουδέν πρόσφεραν. Γιατί; Η πολιτεία επίσης γνώριζε ότι οι συνταξιούχοι πολίτες αναμένουν χρόνια να βγει η σύνταξή τους. Η πολιτεία γνώριζε και δεν θεράπευε. Γιατί; 

Βέβαια εκτός απ' αυτά τα "γιατί" που είπα, κύριοι συνάδελφοι, υπάρχουν και άλλα "γιατί", που μπορεί να προβάλει ο καθένας από εμάς. Η απάντηση είναι γνωστή σε όλους. Η απάντηση έχει να κάνει με την κυρίαρχη επιλογή για δεκαετίες του πολιτικού μας συστήματος, να στηρίζεται κυρίως στην πελα-

 

 

  

Σελίδα 2250 

τειακή σχέση. Οι εταίροι; Θλιβεροί θα έλεγα εγώ, εμείς οι πολιτικοί, με τις ισχυρές συντεχνίες. 

Αυτή η ιστορία έλεγε στον πολίτη ότι ο πολιτικός θα έχει κυρίαρχη τη βούληση όχι να είναι χρήσιμος, αλλά να είναι ευχάριστος. Βεβαίως αυτά αλλάζουν τώρα ευτυχώς. Για μια ακόμη φορά η Κυβέρνηση του ΠΑ.ΣΟ.Κ. είχε ένα απτό δείγμα γραφής σοβαρότητος, επέλεξε για μία ακόμα φορά το δρόμο και την πορεία του να είναι χρήσιμη. Θα μου πείτε ότι αυτό έπρεπε να είναι αυτονόητο για όλες τις ελληνικές κυβερνήσεις στην πολιτική ιστορία της χώρας. 'Ηταν αυτονόητο; Δυστυχώς, αυτό το αυτονόητο δεν υπήρξε πάντοτε, διαχρονικά, ο κανόνας για τις κυβερνήσεις της χώρας. Τούτη εδώ η Κυβέρνηση, όμως, αποδεικνύει ότι ενδιαφέρεται κυρίαρχα να είναι χρήσιμη για τον τόπο. 

Η πολιτική ηγεσία του Υπουργείου Εργασίας και Κοινωνικών Ασφαλίσεων τόλμησε να παρέμβει εκεί που όλοι ομολογούσαμε ότι υπάρχει πρόβλημα χρόνια τώρα, αλλά κανένας δεν το άγγιζε, γιατί έκαιγε. Και το έκανε μετά από παρατεταμένο και καρποφόρο κοινωνικό διάλογο, όπου πέτυχε ευρύτατη συναίνεση. Και αυτά που ακούστηκαν εδώ ότι έγινε παρά τη θέληση των εργαζομένων, προφανώς είναι προφάσεις εν αμαρτίαις. Είναι αντιπολίτευση θα έλεγα όχι του επιπέδου που πρέπει να έχουμε για τη χώρα μας και για το Ελληνικό Κοινοβούλιο. 

Υπήρξαν κάποιες μικρές, ισχνές εξαιρέσεις στη συναίνεση, που ήταν εκπρόσωποι φορέων ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ελάχιστες. 

ΑΘΑΝΑΣΙΟΣ ΜΑΤΗΣ: Μικρές είπα. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Αφού είπε ισχνές και το ισχνό είναι χειρότερο από το ελάχιστο! 

ΠΡΟΕΔΡΕΥΩΝ (Λουκάς Αποστολίδης): Τώρα να μην μπλέξουμε στο ισχνές, στο ελάχιστες και στο μικρές. Είναι προς την κατεύθυνση του λίγου. 

ΑΘΑΝΑΣΙΟΣ ΜΑΤΗΣ: ... οι οποίοι βεβαίως πρόσκεινται σε κάποια από τα κόμματα της Αντιπολίτευσης και οι οποίοι συνήθιζαν -και το ξανάκαναν- να βαπτίζουν το κομματικό τους συμφέρον, συμφέρον του ελληνικού λαού. Αυτοί είναι η ισχνή μειοψηφία. 

Η πλειοψηφία των φορέων απέδειξε ότι όταν υπάρχει σοβαρή κυβέρνηση, υπάρχει ευθύνη από όλους και είναι δυνατή και η συναίνεση. 'Ετσι στη συγκεκριμένη περίπτωση η ελληνική Κυβέρνηση ήταν και χρήσιμη και όχι δυσάρεστη. 

Το νομοσχέδιο το οποίο ανέπτυξε και ο εισηγητής και οι προλαλήσαντες συνάδελφοι και θα αναφερθούμε λεπτομερέστερα στην κατ' άρθρον συζήτηση, είναι μία πρώτη κίνηση, ένα πρώτο βήμα, το οποίο όμως είναι προϋπόθεση, είναι προαπαιτούμενο γι' αυτό που θα ακολουθήσει. Γνωρίζετε τι θα ακολουθήσει, όπως γνωρίζετε, πιστεύω, όσο και αν μερικοί εκ των συναδέλφων δεν θέλουν να το παραδεχθούν, ότι η Κυβέρνηση του ΠΑ.ΣΟ.Κ. θα κάνει και το άλλο βήμα, που θα είναι η ριζική αναμόρφωση του ασφαλιστικού μας συστήματος, η οποία θα γίνει και αυτή με τη συνέχιση του διαλόγου και με ευρύτατη συναίνεση. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, έχω ένα λεπτό; 

ΠΡΟΕΔΡΕΥΩΝ (Λουκάς Αποστολίδης): Δεν έχετε, αλλά σας δίνω ένα λεπτό. Σας παρακαλώ, όμως, να ολοκληρώσετε τις σκέψεις σας. 

ΑΘΑΝΑΣΙΟΣ ΜΑΤΗΣ: Μέσα στα άρθρα του νομοσχεδίου υπάρχουν διατάξεις πολλές, ενδιαφέρουσες και σημαντικές. Εγώ θα κρατήσω δύο-τρεις, που θα τις αναφέρω έτσι επιγραμματικά και θα κλείσω. 

Πρώτη είναι η δημιουργία του Οργανισμού Ασφάλισης Ελευθέρων Επαγγελματιών με τη συγχώνευση των τριών ταμείων, του ΤΕΒΕ, του ΤΣΑ και του ΤΑΕ, που δημιουργεί πλέον ένα στιβαρό ταμείο, πέραν των οκτακοσίων χιλιάδων εργαζόμενων και διακοσίων είκοσι χιλιάδων συνταξιούχων. 

Οι θετικές επιπτώσεις είναι προφανείς, αγαπητοί συνάδελφοι, και διερωτώμαι γιατί ένα εμφανέστατο θέμα πήγε να αμφισβητηθεί απ' αυτό εδώ το Βήμα από προλαλήσαντες συναδέλφους. 

Το δεύτερο κεφάλαιο, το οποίο θεωρώ σημαντικότερο απ' όλα, περιέχει επιτέλους τη δημιουργία ελεγκτικού μηχανισμού στην παροχή υπηρεσιών υγείας και περίθαλψης. Εκεί υπάρχει ένα κύκλωμα, το οποίο γνωρίζουμε όλοι, που κυρίως αυτό εκτόξευσε τις δαπάνες για περίθαλψη για το 1998 στο ένα τρισεκατομμύριο εκατόν πενήντα δισεκατομμύρια (1.150.000.000.000) δραχμές. Επιτέλους η πολιτεία κάνει αυτό που έπρεπε να έχει γίνει από χρόνια. 

Μετά από αυτά και για να σεβαστώ και το χρόνο που μου έδωσε το Προεδρείο ... 

ΠΡΟΕΔΡΕΥΩΝ (Λουκάς Αποστολίδης): Το τραβήξατε πολύ, κύριε συνάδελφε. 

ΑΘΑΝΑΣΙΟΣ ΜΑΤΗΣ: Ευχαριστώ πολύ για την ανοχή, που δείξατε, κύριε Πρόεδρε. 

Θα ψηφίσω ολόψυχα το νομοσχέδιο και συνιστώ να κάνετε κι εσείς το ίδιο. 

Ευχαριστώ πολύ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Λουκάς Αποστολίδης): Ο κ. Γεωργιάδης έχει το λόγο. 

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, κυρίες και κύριοι συνάδελφοι, η Κυβέρνηση του ΠΑ.ΣΟ.Κ. και ο Πρωθυπουργός με επιμονή αναφέρουν σε κάθε περίπτωση ότι στόχος μας είναι η ένταξη της Ελλάδος στην ΟΝΕ, για να μπορεί να είναι ισχυρή, για να μπορεί να διαδραματίσει σημαντικό ρόλο, τόσο μέσα στην Ευρώπη όσο και διεθνώς. 

Για να επιτύχει δε αυτόν το στόχο έχει ψηφίσει μία σειρά νόμων, με τους οποίους εκσυγχρονίζεται το κράτος, η Δημόσια Διοίκηση και καθιερώνονται νέοι θεσμοί σε όλους τους τομείς, στον οικονομικό, στην εθνική άμυνα, στην υγεία, στην παιδεία. Θα αναφέρω ενδεικτικά το νόμο για την περιφέρεια, το νόμο για τη Νομαρχιακή Αυτοδιοίκηση, το νομοσχέδιο "ΚΑΠΟΔΙΣΤΡΙΑΣ", όπως έχει καθιερωθεί να λέγεται, το νόμο για τα ΑΕΙ, για τα ΤΕΙ, το νόμο για το χρηματιστήριο, για το ν. 2190, το νόμο Πεπονή, όπως λέγεται. 

Με το συζητούμενο σχέδιο νόμου επιχειρείται πλέον η βαθιά τομή και ο εκσυγχρονισμός σε έναν άλλο μεγάλο και ευαίσθητο τομέα της κοινωνικής μας ζωής, όπως είναι το θέμα της κοινωνικής ασφάλισης. 

Είχα αναφέρει σε προηγούμενο νομοσχέδιο του Υπουργού Εργασίας που συζητήσαμε, που αφορούσε πάλι στον ίδιο τομέα, "τη μέριμνα για την απασχόληση ατόμων ειδικών κατηγοριών", ότι μετά την κατάρρευση των ανατολικών καθεστώτων, άρχισαν να διαμορφώνονται διεθνώς δύο μοντέλα καπιταλιστικής ανάπτυξης, δύο θεωρίες, που στο επίκεντρό τους βρίσκεται το κοινωνικό κράτος, τα πάσης φύσεως μέτρα δηλαδή, που πρέπει να παίρνει ένα κράτος για να προστατεύσει τους εργαζομένους, τους ανέργους, τα φτωχότερα γενικά στρώματα της κοινωνίας. 

Το ένα μοντέλο υποστηρίζει ότι θα πρέπει ο καπιταλισμός να αφεθεί ελεύθερος, χωρίς επιβαρύνσεις κοινωνικής φύσεως, όπως είναι οι συντάξεις, τα επιδόματα κλπ., για να μπορεί να αναπτυχθεί και να αυξήσει τον πλούτο του ένα κράτος. 

Το άλλο μοντέλο υποστηρίζει ότι σε καμία περίπτωση το κέρδος δεν θα πρέπει να είναι αυτοσκοπός, για ορισμένους, τους ικανούς, αλλά καθήκον του κράτους είναι να παίρνει ορισμένα κοινωνικά μέτρα για τους ανέργους, για τους ηλικιωμένους, για τους φτωχούς, ώστε να αμβλύνονται οι κοινωνικές ανισότητες που δημιουργεί ο καπιταλισμός. 

'Ετσι μπορεί να συνυπάρξουν δημοκρατία και καπιταλισμός, γιατί είναι γεγονός ότι κατ' αρχήν αυτά τα δύο συστήματα είναι ασύμβατα μεταξύ τους. Ο μεν καπιταλισμός έχει σαν κεντρικό του στόχο την επίτευξη κέρδους από τους ικανούς και αδιαφορεί για κάθε άλλον μη ικανό. Στόχος του καπιταλισμού, δηλαδή, είναι να επιβιώσουν μόνο οι ικανοί και να φύγουν από το παιχνίδι όλοι οι άλλοι. 

Αντίθετα, δημοκρατία σημαίνει ότι όλοι, πλούσιοι, φτωχοί, ικανοί ή ανάπηροι, έχουν ίσα δικαιώματα, ότι δεν πρέπει να υπάρχουν διακρίσεις. 

  


 

  

Σελίδα 2251 

'Ετσι, όπως ανέφερα, τα δύο αυτά συστήματα καταφέρνουν να συνυπάρξουν χάρη στο σοσιαλισμό, χάρη στο κοινωνικό κράτος. 

Στην Ενωμένη Ευρώπη μετά και την εκλογή των σοσιαλιστών στην κυβέρνηση, οι σοσιαλιστικές κυβερνήσεις έχουν τη συντριπτική πλειοψηφία στο Ευρωπαϊκό Κοινοβούλιο, είναι οι έντεκα από τις δεκαπέντε. 'Ετσι έχει ξεκινήσει απ' όλες αυτές τις κυβερνήσεις μία συντονισμένη προσπάθεια, ώστε η Συνθήκη του Μάαστριχτ από συνθήκη σύγκλισης αριθμών να μετατραπεί σε μία συνθήκη που θα αποβλέπει να φτιάξει την Ευρώπη των λαών. 

Εμείς σαν Κυβέρνηση σαφώς είμαστε μαζί με τις έντεκα σοσιαλιστικές χώρες και ακολουθούμε το δεύτερο κοινωνικό μοντέλο, που ανέφερα προηγουμένως. 

Αυτή είναι και η βασική μας διαφορά με τη Νέα Δημοκρατία, η οποία αποφεύγει συστηματικά να αναφέρει το πρόγραμμά της και σ'αυτόν τον τομέα.'Ακουσα τον εισηγητή της Αξιωματικής Αντιπολίτευσης και τους συναδέλφους της Νέας Δημοκρατίας. Κατηγορούν το νομοσχέδιο, κάνουν κριτική, αλλά δεν ανέφεραν ούτε ένα συγκεκριμένο μέτρο για κάποιο από τα προβλήματα που αντιμετωπίζει το συγκεκριμένο σχέδιο νόμου. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Δεν ήσασταν εδώ τόση ώρα; 

ΘΕΟΔΩΡΟΣ ΓΕΩΡΓΙΑΔΗΣ: Σας άκουσα, κύριε συνάδελφε. Μας είπατε ότι το νομοσχέδιο στερείται εμπνεύσεως, στερείται, στερείται.'Ομως δεν μας είπατε τίποτα συγκεκριμένο. 

Το νομοσχέδιο αυτό έρχεται μετά από το νομοσχέδιο για τη μέριμνα των ατόμων ειδικών κατηγοριών και αποδεικνύει περίτρανα το ενδιαφέρον της Κυβέρνησης για τους εργαζόμενους, τους ανήμπορους, τους χαμηλοσυνταξιούχους και τις άλλες κατηγορίες πολιτών, που έχουν ανάγκη τη στοργή και τη φροντίδα του κράτους. Το συζητούμενο νομοσχέδιο είναι ένα από τα πιο τολμηρά που έχει φέρει η Κυβέρνηση. Προσπαθεί μετά από πενήντα χρόνια άναρχης ανάπτυξης των ταμείων και φορέων ασφάλισης να βάλει μία τάξη.'Ετσι προσπαθεί να περιορίσει σε όσο το δυνατόν μικρότερο αριθμό τα διαφόρων ονομασιών και τύπων ταμεία ασφάλισης αρωγής και πρόνοιας με τη συγχώνευση ομοειδών κατηγοριών ταμείων. 

Ενδεικτικά αναφέρω ότι το Τ.Ε.Β.Ε., το Τ.Α.Ε. και το Τ.Σ.Α. συγχωνεύονται και δημιουργείται ένας οργανισμός ασφάλισης ελευθέρων επαγγελματιών. Μετά απ'αυτήν την πρώτη μεγάλη τομή που γίνεται, πιστεύω ότι τελικά τα ταμεία θα πρέπει να συγχωνευτούν σε τρία. Το ένα να αφορά τους ελεύθερους επαγγελματίες, ένα τους δημοσίους υπαλλήλους και ένα τους εργαζόμενους στον ιδιωτικό τομέα.'Ετσι θα γίνει ακόμα πιο κατανοητό το όλο σύστημα και πολύ πιο απλό. 

Το σχέδιο νόμου, που συζητάμε, προσπαθεί να εκσυγχρονίσει την οργάνωση και λειτουργία του συστήματος και την εξυπηρέτηση του πολίτη, δημιουργώντας ειδική υπηρεσία στο Υπουργείο Εργασίας, επιχειρησιακού σχεδιασμού, ανάπτυξης και πληροφορικής. Επίσης, προσπαθεί να βελτιώσει την υγειονομική περίθαλψη συνιστώντας υπηρεσία ελέγχου δαπανών υγείας, φορέων κοινωνικής ασφάλισης, καθιερώνοντας για πρώτη φορά βασικό πακέτο παροχών υποχρεωτικής προληπτικής ιατρικής, καθιερώνοντας ενιαίο βιβλιάριο υγείας για το δημόσιο και τους ασφαλιστικούς του οργανισμούς, μειώνοντας τη συμμετοχή στη δαπάνη φαρμακευτικής περίθαλψης για τους δικαιούχους του Ε.Κ.Α.Σ. από το 25% στο 10%. 

Επίσης, εξορθολογικοποιεί το πλαίσιο προστίμων και ποινών του Ι.Κ.Α.. Εκεί υπάρχει κυκεώνας. Κανένας εργαζόμενος δεν μπορεί να καταλάβει τι ακριβώς συμβαίνει και για ποιο λόγο του επιβάλλονται τα διάφορα πρόστιμα. Προσδιορίζονται από την αρχή οι προϋποθέσεις συνταξιοδότησης λόγω θανάτου, για να είναι οι ίδιες για άνδρες και γυναίκες, ώστε να επιτευχθεί έτσι η συνταγματική επιταγή εξίσωσης των δύο φύλων. Για την ενίσχυση της απασχόλησης, ιδιαιτέρως των νέων, τίθενται νέοι περιορισμοί στην απασχόληση των συνταξιούχων και αντιμετωπίζονται κατά τον ίδιο τρόπο οι συνταξιούχοι όλων των ασφαλιστικών οργανισμών. 

Εδώ, κύριε Υπουργέ, θα ήθελα να σας πω ότι τώρα, όπως λειτουργεί το σύστημα, όταν ένας υποβάλλει αίτηση, από την επομένη της υποβολής της δεν του επιτρέπεται πλέον να απασχοληθεί. Είναι όμως γνωστό ότι από την ημέρα που υποβάλλει κάποιος την αίτηση, μέχρι να εκδοθεί η σύνταξή του και να του καταβληθούν τα χρήματα, μεσολαβούν άλλοτε έξι μήνες και άλλοτε ένας χρόνος. Πιστεύω ότι θα πρέπει η απαγόρευση απασχόλησης να αρχίζει την επομένη της καταβολής της συντάξεως, διότι στο ενδιάμεσο χρονικό διάστημα με τι θα ζήσει ο εργαζόμενος; 

Δεύτερον, είναι γνωστό ότι τον τελευταίο καιρό το Ι.Κ.Α. έχει στείλει σωρεία πράξεων για επιβολή εισφορών σε οικοπεδούχους, ενώ είναι γνωστό ότι ο εργολάβος βάσει της συγγραφής υποχρεώσεων είναι ο μόνος υπεύθυνος για να καταβάλει της πάσης φύσεως εισφορές στο Ι.Κ.Α. 

'Ομως, το ΙΚΑ αντί να κυνηγήσει τον εργολάβο, κυνηγά τον οικοπεδούχο. 

Νομίζω, λοιπόν, ότι και εδώ στο άρθρο 60 -βέβαια θα τα πούμε αυτά και στη συζήτηση των άρθρων- θα πρέπει, όπως όταν εκτελούνται έργα νομικών προσώπων δημοσίου δικαίου ή ΟΤΑ ή επιχειρήσεων του δημοσίου και νομικών προσώπων, για το ΙΚΑ εργοδότης θεωρείται ο εργολάβος, έτσι πιστεύω και στις κατ'αντιπαροχήν ανεγέρσεις οικοδομών, θα πρέπει να θεωρείται εργοδότης ο εργολάβος και να μην κυνηγάει το ΙΚΑ χιλιάδες οικοπεδούχους, που έδωσαν τα οικόπεδά τους για να χτίζουν οι εργολάβοι τις οικοδομές. 

Κυρίες και κύριοι συνάδελφοι, τελειώνω λέγοντας ότι το παρόν σχέδιο νόμου αποδεικνύει την αποφασιστικότητα της Κυβέρνησης να προχωρήσει βαθιά τον εκσυγχρονισμό σε όλους τους τομείς. Αποδεικνύει στην πράξη ότι αυτή η Κυβέρνηση και ο Πρωθυπουργός τηρούν τις προεκλογικές τους υποσχέσεις, ότι δεν προτάσσουν το βραχυπρόθεσμο κομματικό συμφέρον στο μακροπρόθεσμο συμφέρον του έθνους και ότι τέλος δεν υποκύπτουν και σε συντεχνιακές πιέσεις και είναι αποφασισμένοι -Κυβέρνηση και Πρωθυπουργός- να ολοκληρώσουν το εκσυγχρονιστικό πρόγραμμα, που υποσχέθηκαν στον ελληνικό λαό. 

Για όλους αυτούς τους λόγους θα ψηφίσω το νομοσχέδιο και προτείνω να κάνουν το ίδιο όλοι οι συνάδελφοι.Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ο κ. Γεωργόπουλος έχει το λόγο. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριοι συνάδελφοι, με κάθε δυνατή συντομία και σαφήνεια επί του συγκεκριμένου νομοσχεδίου θεωρώ αναγκαίο να τονίσω και να υπογραμμίσω ορισμένες σκέψεις, διατυπώνοντας σχετικές παρατηρήσεις. 

Κατά πρώτο λόγο το ζήτημα, το οποίο τίθεται με τη συζήτηση του συγκεκριμένου νομοσχεδίου, είναι ποια είναι η σημερινή πραγματική κατάσταση. Η σημερινή πραγματική κατάσταση είναι εκείνη η οποία δεν επιτρέπει κανείς να καταλήξει σε ευμενή σχόλια και σε συμπεράσματα. 

Κατά συνέπεια είναι προφανές και αποτελεί τουλάχιστον κοινή και αντικειμενική διαπίστωση ότι η σημερινή κατάσταση έχει σαν χαρακτηριστικά γνωρίσματα την οριακή λειτουργία του ασφαλιστικού μας συστήματος. 

Παράλληλα μπορεί να διαπιστώσει κανείς ότι περιλαμβάνει αντικειμενικά τη διόγκωση των υφιστάμενων ελλειμμάτων. Συνεπώς η δυνατότητα λήψης μέτρων για ουσιαστικές αλλαγές με το υφιστάμενο καθεστώς δεν είναι δυνατόν να υπάρξει και ασφαλώς δεν είναι δυνατόν να υποθέσει ο οιοσδήποτε καλόπιστος ότι υπάρχει και προοπτική στο υφιστάμενο σημερινό καθεστώς. 

Κατά συνέπεια επιβάλλεται ριζική ρήξη και αναγκαία προσαρμογή στις σημερινές περιστάσεις, προκειμένου να υπάρξει προσφορά στο μέσο ασφαλισμένο με τα σημερινά δεδομένα, η οποία να έχει σαν στόχο και την προοπτική. Και βεβαίως απαιτείται η αντιμετώπιση υφιστάμενων ασφαλιστικών ζητημάτων στις σημερινές τους διαστάσεις με στόχο την προοπτική, απαιτείται δε διασφάλιση κοινωνικών δικαιωμάτων των πολιτών στις σημερινές πραγματικές αντικειμενικές συνθήκες με στόχο το αύριο και απαιτούνται, τέλος, ρυθμίσεις άμεσης προτεραιότητας. 



 

  

Σελίδα 2252 

Αυτά τα χαρακτηριστικά γνωρίσματα κατά την άποψή μου περιλαμβάνονται στο περιεχόμενο του συζητούμενου νομοσχεδίου. 

Γίνεται λόγος πάρα πολλές φορές και πολύ εύστοχα, διότι υπάρχουν ζητήματα στην κοινωνία, τα οποία εξελίσσονται και μεταλλάσσονται, ότι πρέπει η πολιτεία να επιδεικνύει την αναγκαία ευαισθησία σε ζητήματα κοινωνικής πολιτικής. Καμία απολύτως αντίρρηση από μένα. Ποιο είναι όμως το περιεχόμενο της κοινωνικής πολιτικής; 

Αισθάνομαι σ' αυτό το σημείο υποχρεωμένος να το τονίσω- ότι η έννοια και το περιεχόμενο της κοινωνικής πολιτικής, περί της οποίας γίνεται πολλές φορές λόγος, είναι η εναρμόνιση αντιτιθέμενων συμφερόντων διαφορετικών κοινωνικών τάξεων στο συγκεκριμένο πραγματικό καθεστώς το οποίο υπάρχει. Και το ερώτημα το οποίο τίθεται στην προκειμένη περίπτωση είναι: το περιεχόμενο του συζητούμενου νομοσχεδίου πληροί αυτές τις προϋποθέσεις, ναι, ή όχι, πέρα από χαρακτηρισμούς, πέρα από χρωματισμό, τόνο φωνής ή οποιωνδήποτε άλλων φράσεων, που μπορεί κανείς να επιστρατεύσει, προκειμένου να εντυπωσιάσει. 

Προσαρμογή, λοιπόν, στη σημερινή πραγματικότητα, με στόχο την καλύτερη δυνατή ασφάλιση των ασφαλιστικών δικαιωμάτων των ασφαλισμένων και αδύνατων και με στόχο την προοπτική. 

Διότι η σημερινή κατάσταση δεν είναι δυνατόν να συνεχιστεί. Αυτό αποτελεί αντικειμενική διαπίστωση. 

Κατά συνέπεια εκείνο το οποίο προτείνει η σημερινή Κυβέρνηση, τη σύσταση οργανισμού ασφάλισης ελευθέρων επαγγελματιών, νομίζω ότι ανταποκρίνεται στη σημερινή πραγματικότητα με στόχο το αύριο. Και βεβαίως διασφαλίζει ικανοποιητική ασφαλιστική προστασία και βεβαίως δίνει τη δυνατότητα εκδήλωσης ενότητας της κοινωνικής ασφάλισης. 

Χαρακτηριστικά τονίζω μόνο δύο σημεία. Στο άρθρο 62 προβλέπεται και περιλαμβάνεται η εξομοίωση των προϋποθέσεων της παροχής του ύψους των συντάξεων και βεβαίως μέσα στη σημερινή πραγματικότητα. 

Ενδεικτικά επίσης επισημαίνω ότι στο άρθρο 46 δίνεται το δικαίωμα της ακρόασης των δικαιουμένων προ ενδεχόμενης απόρριψης της αίτησης ασφάλισης. 

Κατά συνέπεια ο οιοσδήποτε χαρακτηρισμός διατυπώνεται και ο οποίος ταυτίζεται κατά κανόνα για λόγους μικροκομματικής, αν θέλετε, σκοπιμότητας -είναι δικαίωμα του κάθε συναδέλφου να διατυπώσει τις απόψεις του-εγώ προσωπικά τις σέβομαι, αλλά έχω δικαίωμα να εκφράσω αντίθετη άποψη, όταν δεν με εκφράζει- δεν νομίζω ότι εισφέρει ουσιαστικά στη συζήτηση του συζητουμένου νομοσχεδίου. 

Κατά συνέπεια διάφοροι χαρακτηρισμοί όπως "ώδινεν όρος και έτεκε μυν" ποια σημεία αγγίζει, αξιότιμοι κύριοι συνάδελφοι, και ποιες προϋποθέσεις ουσιαστικές προσεγγίζει στη συζήτηση του συζητουμένου νομοσχεδίου; Κυριολεκτικά αυτοί οι χαρακτηρισμοί είναι μετέωροι, αβάσιμοι και απορριπτέοι. 

Ακόμη έγινε λόγος περί λειτουργίας κατά τρόπο εξωθεσμικό, όπως τονίστηκε από αγαπητό και αξιότιμο συνάδελφο της Νέας Δημοκρατίας, αναφορικά με την πρακτική την οποία ακολούθησε η σημερινή Κυβέρνηση και ειδικότερα ο παριστάμενος και αρμόδιος Υπουργός, ο οποίος είναι και επενδυτής του και συντάκτης του και έχει και την πολιτική ευθύνη της εισαγωγής του συζητουμένου νομοσχεδίου: Ερώτημα: Πού υπήρξε το οποιοδήποτε ζήτημα; Είναι ή δεν είναι προφανές και σαφές ότι η συντριπτική πλειοψηφία των κοινωνικών φορέων συνεφώνησε σε αυτές τις διαπιστώσεις και θέλει αντιμετώπιση των συγκεκριμένων ασφαλιστικών ζητημάτων; 

Κατά συνέπεια μην ταυτίζουμε την επιθυμία μας με την πραγματικότητα, προκειμένου να προκαλέσουμε εντυπώσεις και να διοχετεύσουμε πληροφορίες, οι οποίες δεν έχουν καμία ακριβώς σχέση με την πραγματικότητα, διότι είναι διαμετρικά αντίθετες. 

Αυτές τις παρατηρήσεις ήθελα να διατυπώσω, αγαπητοί συνάδελφοι, και νομίζω ότι το συζητούμενο σχέδιο νόμου διακρίνεται για το ρεαλισμό, την ουσιαστική προσέγγιση και αντιμετώπιση των υφιστάμενων μεγάλων κοινωνικών ζητημάτων και δίνει τη δυνατότητα αυτής της ουσιαστικής αντιμετώπισης κατά τρόπο σαφή, πλήρη και συγκεκριμένο, ταυτόχρονα με τη μεγάλη προοπτική την οποία προδιαγράφει. 

Σας ευχαριστώ πάρα πολύ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, για να μη συνεχίσω την ανάγνωση του καταλόγου και διαγράψω τους συναδέλφους Παπαδέλλη, Καραγκούνη, Οικονόμου, Αλφιέρη, Βούλγαρη, μέχρι τη 01.00' η ώρα που φυσιολογικά θα πηγαίναμε, κάνω την πρόταση να δώσουμε τη δυνατότητα στους συναδέλφους αυτούς, χωρίς διαγραφή να μιλήσουν για πέντε λεπτά αύριο. 

ΔΗΜΗΤΡΙΟΣ ΣΙΟΥΦΑΣ: Δεκτό, κύριε Πρόεδρε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Να διακόψουμε δηλαδή, εάν κατάλαβα καλά. 

ΠΡΟΕΔΡΕΥΩΝ (Λουκάς Αποστολίδης): Αυτό λέω, κύριε Κωστόπουλε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Δεν μπορώ, κύριε Πρόεδρε, να αναλάβω την ευθύνη, να περικόψουμε το χρόνο των συναδέλφων στα πέντε λεπτά. Μπορεί να μην ήξεραν ότι θα πήγαινε η συζήτηση μέχρι τις 00.30'. 

ΠΡΟΕΔΡΕΥΩΝ (Λουκάς Αποστολίδης): 'Ηξεραν ότι θα διακόψουμε στη 01.00,' κύριε Κωστόπουλε. 

ΔΗΜΗΤΡΙΟΣ ΣΙΟΥΦΑΣ: Στις 00.30'είχε συμφωνηθεί, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Και λέω, αντί να τους διαγράψουμε, να τους δώσουμε τη δυνατότητα να μιλήσουν για πέντε λεπτά. Νομίζω ότι θα είναι μια δίκαια απόφαση του Σώματος, γιατί όπως εσείς κάθεστε αυτήν την ώρα και αυτοί οι συνάδελφοι έπρεπε να παραμείνουν εδώ. 

Συμφωνείτε, λοιπόν, κύριοι συνάδελφοι, με την πρότασή μου; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΔΗΜΗΤΡΙΟΣ ΣΙΟΥΦΑΣ: Μάλιστα, κύριε Πρόεδρε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Εγώ μειοψηφώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Συνεπώς το Σώμα συνεφώνησε. 

'Eχουν διανεμηθεί τα Πρακτικά της Τετάρτης 25 Νοεμβρίου 1998 (απογευματινή συνεδρίαση) και ερωτάται το Σώμα, εάν επικυρούνται. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Συνεπώς τα Πρακτικά της Τετάρτης 25 Νοεμβρίου 1998 (απογευματινή συνεδρίαση) επεκυρώθησαν. 

Δέχεστε, λοιπόν, κύριοι συνάδελφοι, στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 00.24' λύεται η συνεδρίαση για σήμερα, ημέρα Τετάρτη 9 Δεκεμβρίου 1998 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί της αρχής, των άρθρων και του συνόλου του σχεδίου νόμου: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Ο ΠΡΟΕΔΡΟΣ                                                                                   ΟΙ ΓΡΑΜΜΑΤΕΙΣ

  
