

 

  

Σελίδα 2523 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΜΖ'

Τετάρτη 16 Δεκεμβρίου 1998

 

 

Αθήνα, σήμερα στις 16 Δεκεμβρίου 1998, ημέρα Τετάρτη και ώρα 18.40', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Δημήτριο Κατσικόπουλο, Βουλευτή Αχαϊας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Οι Βουλευτές κύριοι ΡΟΔΟΥΛΑ ΖΗΣΗ και ΠΑΝΑΓΙΩΤΗΣ N. ΚΡΗΤΙΚΟΣ κατέθεσαν αναφορά με την οποία το Εργατοϋπαλληλικό Κέντρο Βόλου Μαγνησίας ζητεί να ληφθούν μέτρα ώστε οι πρώην εργαζόμενοι της Βαμβακουργίας Βόλου να πληρωθούν δεδουλευμένες αποδοχές τους. 

2) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία οι κάτοικοι Συκιών 'Αρτας ζητούν την εκτέλεση αντιπλημμυρικών έργων στην περιοχή τους. 

3) Οι Βουλευτές κύριοι ΙΩΑΝΝΗΣ ΑΡΑΠΗΣ και ΠΑΝΑΓΙΩΤΗΣ N. ΚΡΗΤΙΚΟΣ κατέθεσαν αναφορά με την οποία η Πανελλήνια Ναυτική Ομοσπονδία ζητεί την αλλαγή των εργασιακών ρυθμίσεων των πληρωμάτων των βοηθητικών πλοίων του Πολεμικού Ναυτικού. 

4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα αγροτεμάχια της εκκλησίας. 

5) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που παρουσιάζει η επιδότηση ελαιολάδου. 

6) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα οικονομικά προβλήματα των βαμβακοπαραγωγών. 

7) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Γονέων και Κηδεμόνων 4ου Λυκείου Αγρινίου ζητεί να σταματήσει η μεταστέγαση του σχολείου. 

8) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Σύλλογος Γονέων και Κηδεμόνων 4ου Λυκείου Αγρινίου ζητεί να σταματήσει η μεταστέγαση του σχολείου. 

9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα ποσά που χρωστούν στον ΟΕΚ ήδη δανειοδοτηθέντες για κατοικία. 

10) Οι Βουλευτές κύριοι ΧΡΗΣΤΟΣ ΡΟΚΟΦΥΛΛΟΣ και ΠΑΝΑΓΙΩΤΗΣ N. ΚΡΗΤΙΚΟΣ κατέθεσαν αναφορά με την οποία το Τμήμα Χημείας του Πανεπιστημίου Αθηνών και η 'Ενωση Ελλήνων Χημικών ζητούν την αύξηση των ωρών διδασκαλίας του μαθήματος Χημείας στα σχολεία. 

11) Ο Βουλευτής Αθηνών κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Ομοσπονδία Επαγγελματοβιοτεχνών Ζαχαροπλαστών Ελλάδος διαμαρτύρεται για τις αυξήσεις των δημοτικών φόρων. 

12) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Γυμναστικός Αθλητικός Σύλλογος 'Αμφισσας ζητεί την οικονομική ενίσχυση της αθλητικής του δραστηριότητας. 

13) Ο Βουλευτής Τρικάλων κ. ΘΕΟΔΩΡΟΣ ΣΚΡΕΚΑΣ κατέθεσε δημοσίευμα εφημερίδας σχετικά με την τοποθέτηση δ/ντων των Δημοτικών Σχολείων Τρικάλων. 

14) Ο Βουλευτής Τρικάλων κ. ΘΕΟΔΩΡΟΣ ΣΚΡΕΚΑΣ κατέθεσε αναφορά με την οποία το Σωματείο Ιδιοκτητών Καταστημάτων Ειδών Λαϊκής Τέχνης Καλαμπάκας ζητεί την ίδρυση Τουριστικής Αστυνομίας στην Καλαμπάκα. 

15) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύλλογος Εργαζομένων στη Γενική Γραμματεία Δημόσιας Διοίκησης ζητεί να γίνουν ρυθμίσεις - βελτιώσεις στις διατάξεις του "μίνι ασφαλιστικού" που αφορούν το Ταμείο Αρωγής τους. 

16) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η σύζυγος του Ανχου Κουρούπη, που χάθηκε κατά την τουρκική εισβολή στην Κύπρο 1974 ζητεί να υπαχθεί η οικογένειά της στις ευεργετικές διατάξεις του ν. 1977/91. 

17) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Μηχανικών Δημοσίων Υπαλλήλων Διπλωματούχων Ανωτάτων Σχολών υποβάλλει προτάσεις για το ΜΕΤΡΟ Θεσ/νίκης. 

18) Ο Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία η Ομοσπονδία Αγροτικών Συλλόγων του Νομού 'Αρτας ζητούν την ευνοϊκή ρύθμιση των 



 

  

Σελίδα 2524 

χρεών των αγροτών, κτηνοτρόφων και συνεταιριστικών οργανώσεων. 

19) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η κ. Μαθιουδάκη ζητεί την εγγραφή της στη Σχολή Καλών Τεχνών. 

20) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία οι κάτοικοι Πύργου Ηλείας που έχουν υποστεί ζημιές από τις πυρκαγιές του 1998 στο Νομό Ηλείας ζητούν την πληρωμή τους από την εργασία τους στο έργο κατάσβεσης. 

AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 2948/13-10-1998 eρώτηση δόθηκε με το υπ'αριθμόν 230/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της eρώτησης 2948 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Σαν Μαρίνο. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΙΟΣ Α. ΠΑΠΑΝΔΡΕΟΥ"

2. Στην με αριθμό 2949/13-10-1998 ερώτηση δόθηκε με το υπ'αριθμόν 231/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2949 από 13.10.1998 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σαουδική Αραβία. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

3. Στην με αριθμό 2950/13-10-1998 Ερώτηση δόθηκε με το υπ'αριθμόν 232/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της Ερώτησης 2950 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σενεγάλη. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

4. Στην με αριθμό 2951/13-10-1998 Ερώτηση δόθηκε με το υπ'αριθμόν 233/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της Ερώτησης 2951 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σιέρα Λεόνε. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατ'εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

5. Στην με αριθμό 2952/13-10-1998 ερώτηση δόθηκε με το υπ'αριθμόν 234/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2952 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σιγκαπούρη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ'εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

6. Στην με αριθμό 2953/13-10-1998 ερώτηση δόθηκε με το υπ'αριθμόν 235/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2953 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σλοβακία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ'εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

7. Στην με αριθμό 2954/13-10-1998 ερώτηση δόθηκε με το υπ'αριθμόν 236/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2954 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σλοβενία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

8. Στην με αριθμό 2955/13-10-1998 Ερώτηση δόθηκε με το υπ'αριθμόν 237/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της Ερώτησης 2955 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Σομαλία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

9. Στην με αριθμό 2956/13-10-1998 ερώτηση δόθηκε με το υπ' αριθμόν 237/16-10-1998 έγγραφο από τον Αναπληρωτή 

  


 

  

Σελίδα 2525 

Υπουργό Εξωτερικών η ακόλουθη απάντηση: 

"Σε απάντηση της ερώτησης 2956 από 13.10.1998 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για τη Δημοκρατία της Νοτίου Αφρικής καταχωρημένα τα έντυπα: "Γνώμη", "Ελληνικός Τύπος", "Ενημέρωση", "Ενημερωτικό Δελτίο", "Μηνιαίο Δελτίο", "Ρωμιοσύνη", "SAHETI NEWS", "Αρίων" και "Ελληνικό Φως" και ο ραδιοφωνικός σταθμός "New Panhellenic Voice". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

10. Στην με αριθμό 2957/13-10-1998 ερώτηση δόθηκε με το υπ'αριθμόν 239/16-10-1998 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2957 από 13.10.1998 του Βουλευτή κ. Π.Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Nότια Κορέα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά." 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ") 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα αναγνωσθεί το δελτίο των επικαίρων ερωτήσεων της Πέμπτης 17 Δεκεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής) 

1. Η με αριθμό 359/10.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τους Υπουργούς Ανάπτυξης, Δικαιοσύνης και Δημόσιας Τάξης, σχετικά με τις προθέσεις της Κυβέρνησης να προστατεύσει με νομοθετικές ρυθμίσεις τα ανήλικα παιδιά από τη διακίνηση παιχνιδιών βίας κλπ. 

2. Η με αριθμό 379/14.12.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καρασμάνη προς τον Υπουργό Γεωργίας, σχετικά με τη λήψη μέτρων προστασίας των ρυζοπαραγωγών του Νομού Πέλλας. 

3. Η με αριθμό 378/14.12.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τους Υπουργούς Περιβάλλοντος, Χωροταξίας και Δημοσίων 'Εργων, Εργασίας και Κοινωνικών Ασφαλίσεων, σχετικά με την αποπεράτωση του έργου διαπλάτυνσης της Εθνικής Οδού Αθηνών - Λαμίας (τμήμα Μαρτίνο - Αταλάντης), την καταβολή από την κοινοπραξία των δεδουλευμένων στους εργαζόμενους κλπ. 

4. Η με αριθμό 381/14.12.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Πολιτισμού, σχετικά με τη λήψη μέτρων για την έγκαιρη προετοιμασία έναρξης της πολιτιστικής Ολυμπιάδας. 

5. Η με αριθμό 370/11.12.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με τη λειτουργία της Σχολής Τουριστικών Επαγγελμάτων Χανίων. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. Βουλής) 

1. Η με αριθμό 361/10.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Υγείας και Πρόνοιας και Δικαιοσύνης, σχετικά με την τεχνητή γονιμοποίηση, την ύπαρξη νομικού πλαισίου κλπ. 

2. Η με αριθμό 363/10.12.98 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τον Υπουργό Μεταφορών και Επικοινωνιών, σχετικά με την καθυστέρηση λειτουργίας των ελικοδρομίων στους Παξούς, Οθωνούς και Ερεικούσα του Νομού Κερκύρας. 

3. Η με αριθμό 377/14.12.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Υγείας και Πρόνοιας, σχετικά με τη λήψη μέτρων επαναλειτουργίας του Κέντρου Αποκατάστασης Αναπήρων Ανατολικής Αττικής, στο χώρο της πρώην Αμερικανικής Βάσης του Ελληνικού κλπ. 

4. Η με αριθμό 382/14.12.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με την πορεία ρύθμισης των χρεών των συνδικαλιστικών οργανώσεων. 

5. Η με αριθμό 357/9.12.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Περιβάλλοντος, Χωροταξίας και Δημοσίων 'Εργων, Γεωργίας, Εσωτερικών, Δημόσιας Διοίκησης και Αποκέντρωσης, σχετικά με την καθυστέρηση κατασκευής του φράγματος Πύρου - Παραπύρου στο Νομό Αχαϊας κλπ. 



 

  

Σελίδα 2526 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμεθα στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 384/23/14.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ηλία Παπαδόπουλου προς τον κύριο Πρωθυπουργό, σχετικά με τα αποτελέσματα της Συνόδου Κορυφής της Ευρωπαϊκής 'Ενωσης στη Βιέννη κλπ. 

Η επίκαιρη ερώτηση του κ. Παπαδόπουλου έχει ως εξής: 

"Στην Ελλάδα, αλλά και γενικότερα στην Ευρώπη, η κοινή γνώμη διαπιστώνει ότι η Οικονομική και Νομισματική 'Ενωση ολοκληρώνει σταθερά όλον τον κύκλο προετοιμασίας της, προκειμένου να τεθεί σε εφαρμογή σύμφωνα με το χρονοδιάγραμμα που έχει συμφωνηθεί. Ωστόσο ο πολίτης προβληματίζεται για τα επόμενα βήματα. Περιμένει απαντήσεις σε σειρά κρίσιμων ζητημάτων που τον αφορούν ατομικά, αναμένει απάντηση στο ερώτημα "μετά την ΟΝΕ τι;". 

Από τις πληροφορίες που είδαν το φως της δημοσιότητας προκύπτει ότι στη Βιέννη καταγράφηκε διάσταση των απόψεων μεταξύ των χωρών του Βορρά και του Νότου της Ευρωπαϊκής 'Ενωσης γύρω από το θέμα των δημοσιονομικών προοπτικών. Διαπιστώνεται ότι υπάρχει ισχυρή πίεση για συρρίκνωση των κοινοτικών πόρων, όπως προκύπτει από τις προτάσεις της Προεδρίας, που αποκλίνουν εκείνων της Επιτροπής. 

Ερωτάται ο κύριος Πρωθυπουργός: 

1. Τι αποφασίστηκε στη Βιέννη σχετικά με την παραπέρα πορεία της 'Ενωσης; 

2. Με ποιες θέσεις υπερασπίσθηκε η ελληνική Κυβέρνηση τις πάγιες θέσεις της για την πραγματική σύγκλιση και συνοχή και τι αποφασίσθηκε στη Βιέννη για τις χρηματοδοτήσεις της AΤΖΕΝΤΑ 2000;". 

Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, στη Βιέννη, σε συνέχεια της Συνόδου Κορυφής του Πέρτσατ οι συμμετέχοντες, τα κράτη-μέλη, αποφάσισαν πρώτα απ' όλα να συνεχιστεί η πολιτική για περισσότερη απασχόληση στην Ευρώπη και καταπολέμηση της ανεργίας. Συμφωνήθηκε να υπάρχει ένα ευρωπαϊκό σύμφωνο απασχόλησης, υπήρξαν όμως διαφορές σε σχέση με το περιεχόμενο αυτού του συμφώνου απασχόλησης και αυτό θα είναι αντικείμενο περαιτέρω συνεδριάσεων. 'Ομως υπήρχε η σταθερή απόφαση να περιοριστεί η ανεργία και γι' αυτό θα πρέπει να εφαρμοστούν νέες πολιτικές, ιδιαίτερα η ενίσχυση των υποδομών και η ανάπτυξη των διευρωπαϊκών δικτύων. 

Δεύτερο σημείο υπήρξε η συμφωνία για συντονισμό και παρακολούθηση της οικονομικής πολιτικής. 'Ισως θυμόσαστε ότι παλιά υπήρχε η άποψη ότι η Κεντρική Ευρωπαϊκή Τράπεζα θα πρέπει να είναι τελείως ανεξάρτητη. Τώρα συμφωνήθηκε ότι το Συμβούλιο Υπουργών Οικονομικών θα έχει ορισμένα δικαιώματα εποπτείας και αποφάσεων, ιδίως στα θέματα συναλλαγματικής πολιτικής. 

Τρίτο σημείο, ήταν η δημιουργία ενός χώρου ελευθερίας, ασφάλειας και δικαιοσύνης. Ενέκρινε μια πρόταση του συμβουλίου η Σύνοδος Κορυφής και της επιτροπής για ενίσχυση των περαιτέρω πολιτικών για την καταπολέμηση της εγκληματικότητας, της λαθρομετανάστευσης, του περιορισμού των ναρκωτικών κλπ. Αυτές οι πολιτικές θα αρχίσουν να εφαρμόζονται. 

Τέταρτο σημείο, υπήρξε η συμφωνία να προχωρήσει η αναθεώρηση των θεσμών και ταυτόχρονα με την αναθεώρηση των θεσμών να προωθηθεί η απόφαση σχετικά με την "ATZENTA 2000", δηλαδή όλα τα θέματα τα οποία έχουν σχέση με τους πόρους της Κοινότητας. 

Τέλος, συμφωνήθηκε επίσης ότι θα πρέπει να προχωρήσουμε στην εφαρμογή της κοινής εξωτερικής πολιτικής, να συγκροτηθεί το κέντρο το οποίο είχε αποφασιστεί για την αντιμετώπιση κρίσεων και τη χάραξη της εξωτερικής πολιτικής και να υπάρξει μία κοινή αμυντική πολιτική, να ερευνηθεί το θέμα της ευρωπαϊκής ταυτότητας άμυνας και της τύχης της Δυτικοευρωπαϊκής 'Ενωσης. 

Θέλω να τονίσω ότι σ' αυτό το πλαίσιο η σταθερή ελληνική θέση ήταν ότι θα πρέπει και τα Βαλκάνια να αποτελέσουν αντικείμενο ενδιαφέροντος της Ευρωπαϊκής 'Ενωσης και πράγματι στα συμπεράσματα του Πέρτσατ, σε διάφορα σημεία αναφέρεται αυτή η θέληση της Ευρωπαϊκής 'Ενωσης, να υπάρξουν ιδιαίτερες πολιτικές για τα Βαλκάνια και ιδίως για τα δυτικά Βαλκάνια, γιατί τα ανατολικά Βαλκάνια, η Ρουμανία και η Βουλγαρία είναι υπό ένταξη μέλη. 

Αυτές είναι οι αποφάσεις του Συμβουλίου της Βιέννης. 

Για το θέμα της "ΑΤΖΕΝΤΑΣ 2000", θα επανέλθω, αμέσως, μετά. 

ΠΡΟΕΔΡΟΣ (Απόστολος Κακλαμάνης): Ο κ. Παπαδόπουλος έχει το λόγο. 

ΗΛΙΑΣ ΠΑΠΑΔΟΠΟΥΛΟΣ: Κύριε Πρόεδρε, γνωρίζω την αλλεργία από την οποία διακατέχεται ο κύριος Πρωθυπουργός, όταν η Νέα Δημοκρατία εφαρμόζει πολιτική καφενείου, όπως είπε την άλλη φορά. 

Εγώ, κύριε Πρωθυπουργέ, θα σας μεταφέρω μία συζήτηση από καφενείο, στο οποίο έτυχε να βρεθούμε και μαζί στο παρελθόν, όπου διατυπώθηκε η ανησυχία των αγροτών κυρίως -διότι οι θαμώνες αυτού του καφενείου αγρότες ήταν- για τις συζητούμενες "αναμετρήσεις" σε επίπεδο Βορρά και Νότου και τις επιπτώσεις. Και αυτό που λίγο-πολύ είπατε ότι συζητήθηκε στην πρωτολογία σας, για την αναθεώρηση των θεσμών, που έχουν σχέση και επίπτωση στο δικό τους εισόδημα. Θέλω να πω, ότι η συζητούμενη αναθεώρηση, η οποία σε κάποια δημοσιεύματα αναφέρεται ότι έχει προχωρήσει -η κατάργηση του Ταμείου Συνοχής- μπορεί να επιφέρει επιπτώσεις στις επιδοτήσεις των αγροτικών προϊόντων. 

Αυτό είναι ένα πρόβλημα. 

Επίσης προκλήθηκε και μία ανησυχία στην κοινή γνώμη από τις δηλώσεις που φέρεσθε ότι κάνατε στους δημοσιογράφους το Σάββατο μετά από τη συνάντηση αυτή στη Βιέννη, λέγοντας ότι το "πρώτο εξάμηνο του 1999 αρχίζουν τα δύσκολα" και οι προσπάθειες, ώστε να πεισθούν οι βόρειες χώρες για τα δίκαια που έχει η δική μας χώρα και όλες οι χώρες της Μεσογείου. 

Εν πάση περιπτώσει, όλη αυτή η φιλολογία που δημοσιεύθηκε και είδε το φως αυτές τις ημέρες στις εφημερίδες με την αφορμή της συνάντησής σας στη Βιέννη έχει ανάγκη ανάλυσης και ενημέρωσης στην ελληνική κοινωνία, όχι τόσο για να λυθεί το επικοινωνιακό πρόβλημα της Κυβέρνησης όσο για να ενημερωθούν πλήρως οι 'Ελληνες πολίτες για το πώς η επίτευξη του εθνικού στόχου που έχει να κάνει με την ένταξη της χώρας μας στην ΟΝΕ περνάει από κάποιες συγκεκριμένες δυσκολίες και συγκεκριμένες υποχρεώσεις. 

Ευχαριστώ πολύ. 

ΔΗΜΗΤΡΙΟΣ ΣΙΟΥΦΑΣ: Ευτυχώς που ο Πρωθυπουργός αντιστάθηκε και δεν μετέτρεψε τη Βουλή σε καφενείο με αυτά που είπατε για τη Νέα Δημοκρατία! Τι σχέση έχει η Νέα Δημοκρατία με την ερώτησή σας, κύριε Παπαδόπουλε; 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε συνάδελφε, το θέμα των ιδίων πόρων της Ευρωπαϊκής 'Ενωσης, της κατανομής των πόρων αυτών της κοινής αγροτικής πολιτικής είναι ένα θέμα ανοιχτό. Δεν έχουν παρθεί αποφάσεις. Οι συμμετέχοντες, η Ευρωπαϊκή Επιτροπή, η Προεδρία έχουν καταθέσει τις δικές τους προτάσεις, αρκετά διαφορετικές και τα κράτη μέλη στη Βιέννη εξέθεσαν τις απόψεις τους πάνω στις προτάσεις αυτές. 

Η Ευρωπαϊκή Επιτροπή έχει κάνει μία πρόταση, η οποία είναι ικανοποιητική. 

Εμείς θεωρούμε ότι όσον αφορά το ύψος των πόρων και όσον αφορά τον τρόπο κατανομής των πόρων η πρόταση αυτή χρειάζεται βελτίωση, αποτελεί όμως μία ικανοποιητική βάση συζήτησης. 

Η αυστριακή Προεδρία προέβαλε την άποψη του παγώματος των πόρων σε ένα ορισμένο επίπεδο ποσοτικό και όχι 

 

 

  

Σελίδα 2527 

ποσοστιαίο και αυτό έχει σαν αποτέλεσμα βέβαια, αν εφαρμοσθεί, το δραστικό περιορισμό των πόρων. 

Δεν νομίζω -και αυτή ήταν η άποψη των περισσοτέρων- ότι αυτό πρόκειται να εφαρμοσθεί. Είναι ένα διαπραγματευτικό χαρτί των χωρών του Βορρά. 

Εμείς, μαζί με την Ισπανία και την Πορτογαλία τονίσαμε στη συζήτηση ότι θα επιμείνουμε στις πολιτικές της σύγκλισης, θα επιμείνουμε στις πολιτικές της κοινωνικής αλληλεγγύης και θα επιμείνουμε επίσης στην εφαρμογή των κοινοτικών πολιτικών που ήδη εφαρμόζονται ότι δηλαδή δεν επιτρέπεται το Ταμείο Συνοχής ή οι πολιτικές συνοχής να περιορισθούν για τις χώρες εκείνες οι οποίες βρίσκονται σε κατώτερο επίπεδο ανάπτυξης. 

Στα συμπεράσματα της Βιέννης υπάρχουν αναφορές ότι οι αρχές αυτές τις οποίες αναφέραμε εμείς και οι άλλες χώρες είναι αρχές οι οποίες θα αναγνωρισθούν στη διαπραγμάτευση. Από εκεί και πέρα κανείς δεν μπορεί αυτή τη στιγμή να είναι βέβαιος για το αποτέλεσμα αυτής της διαπραγμάτευσης, η οποία έχει αρχίσει και θα συνεχισθεί στη διάρκεια του πρώτου εξαμήνου του 1999. 

'Ομως, μπορώ να πω ότι είναι φανερό από τη μέχρι τώρα συζήτηση, ότι αυτές οι ακραίες θέσεις όπως της Προεδρίας δεν πρόκειται να γίνουν αποδεκτές. Και όπως στο παρελθόν έχουμε καταφέρει στη διάρκεια όλων των ετών από το 1981 και μετά να πετύχουμε λίγο-πολύ καλές ρυθμίσεις και αυτή τη φορά η ελπίδα μας είναι ότι οι ρυθμίσεις θα είναι ικανοποιητικές μέσα σε αυτό το γενικό πλαίσιο που καθορίζεται και από τις άλλες χώρες της Ευρωπαϊκής 'Ενωσης. 

Θα έλεγα ότι δεν θα πρέπει να ανησυχούμε. Θα έλεγα όμως ότι θα πρέπει να είμαστε ιδιαίτερα προσεκτικοί στη διαπραγμάτευση. 

ΔΗΜΗΤΡΙΟΣ ΣΙΟΥΦΑΣ: Ευτυχώς που αντισταθήκατε και δεν μετατρέψατε τη Βουλή σε καφενείο με αυτά που είπε ο συνάδελφός σας! 

ΠΡΟΕΔΡΟΣ (Απόστολος Κακλαμάνης): Δεύτερη επίκαιρη ερώτηση είναι η με αριθμό 360/10.12.98 του Βουλευτή της Νέας Δημοκρατίας κ. Ανδρέα Καραγκούνη προς τον Υπουργό Υγείας και Πρόνοιας, σχετικά με τη λήψη μέτρων αντιμετώπισης του προβλήματος "των παιδιών των φαναριών". 

Η επίκαιρη ερώτηση του κ. Καραγκούνη σε περίληψη έχει ως εξής: 

"Η 11η Δεκεμβρίου είναι αφιερωμένη παγκοσμίως εις την προστασία του παιδιού από την εκμετάλλευση. 

Προ ημερών το Υπουργείο Υγείας-Πρόνοιας μας διαβεβαίωνε μέσω όλων των μέσων, ηλεκτρονικού και έντυπου Τύπου ότι τελικά έδωσε λύση εις το μέγα πρόβλημα των παιδιών των φαναριών, συγκεντρώνοντάς τα εις κάποιον χώρον όπου θα εγένετο η αποκατάσταση αυτών. 

Δυστυχώς όμως μετά από λίγες ημέρες το φαινόμενο επαναλαμβάνεται. 

Εάν η ως άνω ενέργεια δεν εγένετο όπως θέλω να πιστεύω για λόγους εντυπωσιασμού και εκμετάλλευση του γεγονότος, θα ήθελα να ενημερώσετε τη Βουλή: 

1. Τι απέγιναν τα παιδιά τα οποία περισυνελέγησαν και αν υπάρχει πρόγραμμα ολοκληρωμένο και σχεδιασμός για την αντιμετώπιση του τεράστιου αυτού κοινωνικού προβλήματος που αντιμετωπίζει η χώρα μας;". 

Ο Υφυπουργός Υγείας και Πρόνοιας κ. Κοτσώνης έχει το λόγο. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, το θέμα στο οποίο αναφέρεται ο κ. Καραγκούνης είναι ένα θέμα ιδιαίτερα ευαίσθητο γι' αυτό και με ευαισθησία το προσεγγίσαμε και προσπαθήσαμε να δώσουμε λύση. 

Σκεφθήκαμε επί αρκετό καιρό μαζί με τους συνεργάτες μου για να μπορέσουμε να βρούμε τον πλέον κατάλληλο τρόπο δράσης και νομίζω ότι καταλήξαμε σε έναν απλό και ταυτόχρονα αποτελεσματικό τρόπο. Γιατί η όλη προσπάθεια θα πρέπει να χρησιμοποιήσει σαν γνώμονα το γεγονός ότι το πρόβλημα είναι περισσότερο πρόβλημα πρόνοιας παρά δημόσιας τάξης. 

'Ετσι, λοιπόν, πριν από είκοσι περίπου μέρες εξαγγείλαμε μαζί με τον Υπουργό Δημόσιας Τάξης τα μέτρα τα οποία πρόκειται να ληφθούν. Αυτό και μόνο, κύριοι συνάδελφοι, ήταν αρκετό για να μειωθούν στο ελάχιστο τα παιδιά των φαναριών. Τα κυκλώματα τα οποία εκμεταλλευόντουσαν αυτά τα παιδιά τα απέσυραν από τα συγκεκριμένα σημεία. 'Ετσι όταν την προηγούμενη εβδομάδα έγινε η πρώτη προσπάθεια συγκεντρώσεως αυτών των παιδιών βρέθηκαν και συγκεντρώθηκαν ευτυχώς μόλις τριάντα παιδιά. Απ'αυτά η συντριπτική πλειοψηφία ήταν αλβανικής καταγωγής, δύο ήταν ελληνικής καταγωγής, παιδιά τσιγγάνικων οικογενειών και ορισμένα άλλα από άλλες εθνικότητες. Αυτά οδηγήθησαν σε ένα από τα δύο ιδρύματα, τα οποία έχουμε προετοιμάσει στην Αθήνα και συγκεκριμένα στη Νέα Σμύρνη στο ίδρυμα "Αγία Βαρβάρα" όπου και έτυχαν περίθαλψης από εξειδικευμένο προσωπικό που έχουμε αποσπάσει από τον Εθνικό Οργανισμό Κοινωνικής Φροντίδας, έμπειρους κοινωνιολόγους, κοινωνικούς λειτουργούς, ψυχολόγους. Παρασχέθηκαν οι πρώτες υπηρεσίες στα παιδιά, δηλαδή πλύσιμο, ιατρική εξέταση, ένδυση κλπ. και αμέσως άρχισε η αναζήτηση των οικογενειών τους. Βρέθηκαν οι περισσότερες των οικογενειών και αφού τους έγιναν οι απαραίτητες συστάσεις και βέβαια με την παρακολούθηση εξειδικευμένων στελεχών της πρόνοιας, προσπαθήσαμε να πείσουμε αυτές τις οικογένειες η να αποδεχθούν τις ευθύνες τους απέναντι στα παιδιά τους. 

(Στο σημείο αυτό, την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Ελπίζουμε ότι αυτό το σχέδιο θα πάει καλά. Για τις οικογένειες οι οποίες δεν ανευρέθησαν εξακολουθεί η έρευνα και εφόσον δεν ανευρεθούν τότε βέβαια τα παιδιά θα εξακολουθήσουν να τυγχάνουν περίθαλψης από τις υπηρεσίες της πρόνοιας. Από τα παιδιά τα οποία ήταν αλβανικής υπηκοότητας τα περισσότερα ζήτησαν να επιστρέψουν στη χώρα τους, πράγμα το οποίο προωθείται σαν ενέργεια και θα γίνει μέσα στις επόμενες ημέρες. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραγκούνης έχει το λόγο. 

ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε, εγώ νόμιζα ότι ο κύριος Υπουργός θα είχε πιο ολοκληρωμένες θέσεις για την αντιμετώπιση αυτού του γνωστού θεάματος, αυτού του θλιβερού φαινομένου, το οποίο δεν είναι μόνο ελληνικό φαινόμενο, είναι και παγκόσμιο φαινόμενο. 'Ηδη αυτό το φαινόμενο απασχολεί και τη UNICEF, η οποία όπως ξέρετε έχει δώσει και τις κατάλληλες οδηγίες. 

Βεβαίως άκουσα μετ'εκπλήξεως ότι ο αριθμός είναι μόνο τριάντα άτομα. Εγώ θα περίμενα ότι θα ήταν πολύ μεγαλύτερος. 

Ασφαλώς αυτά που κάνατε για τη διατροφή, για τη στέγαση, είναι καλά, αλλά δεν νομίζω ότι είναι αρκετά. Διότι ξέρουμε όλοι ότι αυτοί οι άνθρωποι είναι δυνητικά επικίνδυνοι άνθρωποι για το μέλλον, οι οποίοι θα μπορέσουν ίσως να αποτελέσουν τους διακινητές ναρκωτικών, για εγκληματικές ενέργειες και τελικά να γίνουν τρόφιμοι των φυλακών. 

Πιστεύω, λοιπόν, ότι μια ολοκληρωμένη θέση σας για την εκπαίδευση, η οποία προβάλλεται κυριολεκτικά ως φάρμακο, διότι ουσιαστικά τα αποτρέπει από αυτόν τον φαύλο κύκλο, όπως επίσης και ο υγειονομικός έλεγχος αυτών των παιδιών που είναι ανάγκη να γίνει, είναι δύο πράξεις, οι οποίες πρέπει να γίνουν και σ'αυτά τα λίγα παιδιά που συνελήφθησαν. 

Βεβαίως έχουμε το θέμα της αποκαταστάσεως που δεν νομίζω ίσως να είναι και τόσο εύκολο. Συμφωνούμε για τα παιδιά που έχουν γονείς και μπορεί να συνεργάζονται οι γονείς να τα παραλάβουν, αλλά θα πρέπει να μας πείτε και τι θα γίνει με τα παιδιά τα οποία δεν θα τα παραλάβουν οι γονείς. Γιατί -εγώ σας ευχαριστώ για την απάντηση που μου δώσατε- σας πληροφορώ ότι το θέμα αυτό το παρακολουθούμε. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Είμαι πολύ ικανοποιημένος που ο κ. Καραγκούνης, ο 

  


 

  

Σελίδα 2528 

οποίος είναι και γιατρός, εξεδήλωσε το ενδιαφέρον να παρακολουθήσει την πορεία αυτού του προγράμματος. Θα ευχόμουν όλη η Βουλή να παρακολουθήσει την πορεία αυτού του προγράμματος. 

Το θέαμα των παιδιών των φαναριών είχε δικαιολογημένα προκαλέσει την προσοχή και βέβαια και τη δυσφορία από πολλές πλευρές της κοινωνίας μας. Το γεγονός ότι τώρα έχουν μειωθεί στο ελάχιστο, δεν βλέπω να το προσέχει αντίστοιχα η κοινωνία. Εγώ θα περίμενα πραγματικά συγχαρητήρια, γιατί ένα τόσο δύσκολο και τόσο λεπτό θέμα κατορθώσαμε να το οδηγήσουμε αυτήν τη στιγμή σε λύση, ελπίζω και σε βάθος χρόνου. Διότι φοβάμαι ότι δεν μπορούμε να δώσουμε ολοκληρωτική απάντηση στο φαινόμενο της φτώχειας που υπάρχει στους γειτονικούς λαούς. Φοβάμαι ότι θα εμφανιστούν πάλι στρατιές φτωχών παιδιών στην Ελλάδα, αλλά εμείς θα ακολουθήσουμε αυτό το τόσο προσεκτικό και ευαίσθητο πρόγραμμα. Ποτέ δεν είπα ότι θα καταφέρουμε να το εξαφανίσουμε, αλλά θα το μειώσουμε και νομίζω ότι είμαστε σε πάρα πολύ καλό δρόμο. 

ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 376/14-12-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη μελέτη, δημοπράτηση και κατασκευή των τμημάτων προσπέλασης στη σήραγγα Ανηλίου-Μετσόβου-Μαλακασίου. 

Η επίκαιρη ερώτηση του κ. Τασούλα έχει ως εξής: 

"Με τις πρώτες χιονοπτώσεις στα ορεινά η Κατάρα αποκλείστηκε και φέτος όπως κάθε χρόνο. Το πρόβλημα αυτό -και όχι μόνο αυτό- θα μπορούσε να λυθεί εάν είχαν γίνει τα τμήματα προσπέλασης στη σήραγγα Ανηλίου, η οποία είναι ήδη έτοιμη από χρόνια. 

Πρόκειται για τμήματα της Εγνατίας τα οποία, ναι μεν είχαν δυσκολίες στην εκτέλεση των έργων, όμως είναι μικρής απόστασης και μεγάλης χρησιμότητας, ανεξάρτητα από τη συνολική ολοκλήρωση της Εγνατίας. Αν είχαν ολοκληρωθεί αυτά τα τμήματα δεν θα είχαμε αποκλεισμούς στην Κατάρα και θα είχαμε χιλιομετρικό και ωριαίο όφελος στη διαδρομή Ιωαννίνων - Τρικάλων - Θεσσαλονίκης. 

Ο κύριος Υπουργός σε προηγούμενες απαντήσεις βεβαίωνε ότι η Εγνατία θα λειτουργήσει μέχρι το 2000. 

Ερωτάται ο κύριος Υπουργός: 

Γιατί δεν προηγήθηκε η μελέτη, δημοπράτηση και κατασκευή των τμημάτων προσπέλασης της σήραγγας του Ανήλιου Μετσόβου-Μαλακασίου; 

Τι μέτρα και πότε θα πάρει η Κυβέρνηση, ώστε να κατασκευαστούν άμεσα αυτά τα τμήματα;". 

Ο Υφυπουργός Περιβάλλοντος, Χωροταξίας και Δημοσίων 'Εργων κ. Χρήστος Βερελής έχει το λόγο. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, το τμήμα της Εγνατίας οδού από την Κοινότητα Περιστερίου μέχρι την Παναγιά, το κομμάτι δηλαδή Μετσόβου-Κατάρας, έχει ένα συνολικό μήκος είκοσι πέντε χιλιομέτρων και έχει γίνει πλέον συνείδηση σε όλους τους τεχνικούς της χώρας ότι αποτελεί ένα από τα δυσκολότερα τεχνικά έργα. 

Υπήρξε μία χάραξη, η οποία ολοκληρώθηκε στο τέλος της δεκαετίας του 1980, η αρχική νότια χάραξη και περιελάμβανε δύο έργα, τα οποία και κατασκευάστηκαν. Το πρώτο έργο είναι η σήραγγα του Μετσόβου, ένα σημαντικό τεχνικό έργο το οποίο έχει τελειώσει, ενώ δεν έχουν τελειώσει ακόμα οι προσβάσεις. Το δεύτερο έργο είναι η μικρή σήραγγα του Ανηλίου, η οποία έχει ένα μήκος τριακοσίων μέτρων και η οποία ευρίσκετο πάνω στον άξονα της αρχικής νότιας χάραξης. 

Πρέπει να σημειώσω ότι η περιοχή αυτή έχει μία σειρά από δυσμενή γεωλογικά προβλήματα, όπως είναι ενεργοποίηση παλιών κατολισθήσεων, κίνδυνος για νέες κατολισθήσεις, παρουσία υπογείων υδάτων, κίνδυνος αποσταθεροποίησης πρανών κ.ο.κ. Τα προβλήματα αυτά οδήγησαν την εταιρεία "Εγνατία Α.Ε." και το τμήμα της για τις μελέτες, με συνδρομή έγκριτων Ελλήνων και ξένων τεχνικών, να κάνουν νέα χάραξη. 

Αυτή η νέα χάραξη, η οποία είναι βορειότερα, ξεκινάει από το Περιστέρι και φθάνει στην Παναγιά. Κατά μήκος αυτής της νέας χάραξης έχουν αναπτυχθεί πέντε εργολαβίες. Οι δύο από αυτές έχουν ήδη δημοπρατηθεί. Πρόκειται για το κομμάτι από Περιστέρι μέχρι Ανθοχώρι και για το κομμάτι από την έξοδο της σήραγγας του Μετσόβου στην ανατολική πρόσβαση, μέχρι την Παναγιά. 

Εντός του 1998 θα δημοπρατηθεί το κομμάτι από το Ανθοχώρι μέχρι τη γέφυρα του Μετσοβίτικου. Είναι ένα σημαντικό τεχνικό έργο, το οποίο έχει προϋπολογισμό εξήντα τρία δισεκατομμύρια (63.000.000.000) δραχμές και το οποίο θα γίνει με συμπλήρωση τιμολογίου. 

Επίσης, θα δημοπρατηθεί, πάλι εντός του 1998, η γέφυρα του Μετσοβίτικου, ένα έργο το οποίο έχει προϋπολογισμό τριάντα πέντε δισεκατομμύρια (35.000.000.000) δραχμές. Τα υπόλοιπα δύο κομμάτια θα δημοπρατηθούν εντός του 1999. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Κύριε Πρόεδρε, μισό λεπτό από τη δευτερολογία μου για να ολοκληρώσω το θέμα εάν μου επιτρέπετε. Αν δεν μου επιτρέπετε, να καθίσω κάτω. 

ΠΡΟΕΔΡΕΥΩΝ (Παναγιώτης Ν. Κρητικός): Δε νομίζω ότι είναι μισό λεπτό. Καλύτερα να ολοκληρώσετε στη δευτερολογία σας. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, είναι μεγάλο το θέμα, ας ολοκληρώσει ο κύριος Υφυπουργός. Κάντε μία αβαρία. 

ΠΡΟΕΔΡΕΥΩΝ (Παναγιώτης Ν. Κρητικός): Η επίκαιρη ερώτηση είναι σύντομης απαντήσεως και σύντομη αυτή καθ' εαυτή. 

Ο κ. Τασούλας έχει το λόγο. 

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριε Υπουργέ, η χρησιμότητα των έργων αυτών είναι προφανής. 

Το ερώτημα είναι το εξής: Δεν γνώριζε η Κυβέρνηση ότι έπρεπε αυτό το τμήμα να μελετήσει πρώτα, αυτό το τμήμα να κατασκευάσει πρώτα; 

Εν πάση περιπτώσει, δεν το έκανε. Κακώς δεν το έκανε. Μας λέει τώρα ότι θα δημοπρατηθούν τμήματα το 1998. Μα, το 1998 τελείωσε. Ξέρετε τι λέμε εμείς στην 'Ηπειρο; Ζήσε Μάη μου να φας τριφύλλι. 

Θέλουμε απάντηση πότε θα λειτουργήσει αυτό το τμήμα, ούτως ώστε να απαλλαγεί ο κόσμος πρώτα απ' όλα από τους αποκλεισμούς. Κατάρα τη λένε και κατάρα είναι να περάσει κανένας από εκεί χειμώνα, από τον Οκτώβριο μέχρι και το Μάιο. 

Επίσης, πρέπει να ανακουφιστεί και ο κόσμος από τη μεγάλη δυσκολία, από τα πολλά χιλιόμετρα, από την πολύ ταλαιπωρία που γίνεται στην κυκλοφορία σε αυτό το δρόμο για να φθάσει στη Θεσσαλία και στη Θεσσαλονίκη. 

Δεν είμαστε ικανοποιημένοι από την απάντηση που παίρνουμε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, το Δεκέμβρη θα υπάρξει τριφύλλι και τα δύο κομμάτια θα δημοπρατηθούν, όπως είπα προηγουμένως. 

Να έλθω τώρα στο θέμα το οποίο ρωτάει ο κύριος Βουλευτής, που είναι η δυνατότητα για άμεση χρήση της σήραγγας του Μετσόβου που είναι επίσης ένα βασικό θέμα. 

Στη μεν ανατολική πρόσβαση, όπως καταλάβατε απ' αυτά που σας είπα προηγουμένως, υπάρχει εγκατεστημένο εργοτάξιο και δεν μπορεί να δοθεί άμεση πρόσβαση. Νομίζω ότι αυτό είναι αυτονόητο. 

Στη δε δυτική πρόσβαση υπήρξε μία προσπάθεια να υπάρξει μία εναλλακτική λύση, για να δοθεί άμεση πρόσβαση πριν ολοκληρωθούν τα βασικά έργα τα οποία σας ανέφερα προηγουμένως. 'Εγινε, λοιπόν, μια προσπάθεια εναλλακτικής λύσης από την πλευρά του Μετσόβου σε συνδυασμό με τον αρχικά προβλεπόμενο κόμβο του Μετσόβου. 

Οι λύσεις τις οποίες προσπαθήσαμε μέσω της περιοχής 

  


 

  

Σελίδα 2529 

Ρέμα, Πηγές, ανατολικά της κοινότητας, κρίθηκαν τελικά ακατάλληλες λόγω τεχνικών δυσκολιών και η κατασκευή του προσωρινού δρόμου βρίσκεται σε δασικές περιοχές, οι οποίες ούτε καν περιβαλλοντικά επιτρέπουν να τις χρησιμοποιήσει κανείς. 

'Ετσι θα πρέπει να υπάρξει η αναμονή ολοκλήρωσης του κανονικού έργου στη νέα χάραξη. Εγώ θα συμφωνήσω μαζί σας ότι η αρχική νότια χάραξη δεν έπρεπε να επιλεγεί. Επελέγη όμως, το έργο αυτό ολοκληρώθηκε στις αρχές του 1994 και βρεθήκαμε στη δυσάρεστη θέση να κάνουμε την καινούρια χάραξη, η οποία θα αποτελέσει και τη μόνιμη λύση. 

Δυστυχώς η σήραγγα του Ανηλίου των τριακοσίων μέτρων, η οποία κατασκευάστηκε, θα μείνει ανενεργή και το κόστος το οποίο δαπανήθηκε θα παραμείνει και αυτό ανενεργό. Αυτή είναι η πραγματικότητα. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Η τέταρτη με αριθμό 380/14.12.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Πολιτισμού, σχετικά με τη χρηματοδότηση αποκατάστασης των ζημιών του Δημοτικού Θεάτρου Πειραιά κλπ. διαγράφεται λόγω κωλύματος του ερωτωμένου κυρίου Υπουργού. 

Πέμπτη είναι η με αριθμό 356/9.12.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Περιβάλλοντος, Χωροταξίας και Δημοσίων 'Εργων, Εσωτερικών, Δημόσιας Διοίκησης και Αποκέντρωσης, σχετικά με την αποπεράτωση της κατασκευής του δρόμου Πούντας-Καλαβρύτων του Νομού Αχαϊας. 

Η επίκαιρη ερώτηση του κ. Τσαφούλια έχει ως εξής: 

"H κατασκευή του δρόμου Πούντας-Καλαβρύτων του Νομού Αχαϊας θεωρείται από τους κατοίκους της περιοχής Αιγιαλείας και Καλαβρύτων ως η πλέον εγκαταλελειμμένη και τελευταία περίπτωση κατασκευής δημοσίων έργων στην Ελλάδα. Ο ρυθμός εργασιών των εργολάβων και των άλλων αρμοδίων και υπευθύνων είναι μηδενικός. 'Οπως αυτήν τη στιγμή ευρίσκεται το πράγμα αποτελεί εμπαιγμό ιδία για το λαό των Καλαβρύτων, αλλά και για όσους χρησιμοποιούν το δρόμο αυτό. 

Ερωτώνται οι κύριοι Υπουργοί: 

1. Ποίον το μέχρι τούδε ιστορικό της κατασκευής του έργου και των μέχρι τούδε εργασιών γι' αυτό; 

2. Ποίοι οι λόγοι αποτελμάτωσης και καθυστερήσεως του έργου και ποιοι οι υπεύθυνοι διά τούτο; 

3. Ποίος ο χρόνος αποπεράτωσης του έργου, ποίος ο προϋπολογισμός αυτού και τι έχει δαπανηθεί μέχρι τούδε; 

4. Εις ποίες ενέργειες έχετε προβεί μέχρι τούδε ή θα προβείτε για την ταχύτερη αποπεράτωση του έργου; 

5. Ποία τα τυχόν εμπόδια που ενδεχομένως θα επιφέρουν και πόση παράταση κατασκευής του έργου και 

6. Γιατί δεν επισκέπτεστε προσωπικώς τον τόπο του έργου ίνα παρουσία του κυρίου Νομάρχου Αχαϊας και των αρμοδίων Δημάρχων της περιοχής ενημερώσετε τον λαό των Καλαβρύτων, ο οποίος σας αποδίδει προσωπική ευθύνη;". 

Ο Υφυπουργός κ. Βερελής έχει και πάλι το λόγο. 

Κύριε Υφυπουργέ, θα χρειαστείτε λιγότερο χρόνο να επισκεφθείτε το έργο από το να απαντήσετε στα ερωτήματα του κ. Τσαφούλια. Δεν είναι ερωτήματα μιας επίκαιρης ερώτησης αυτά. Αυτά είναι επερώτηση ολόκληρη. Γι' αυτό, κύριε Υφυπουργέ, θα σας παρακαλέσω να απαντήσετε τηλεγραφικά. 

Ορίστε, κύριε Υφυπουργέ. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, αν ήταν το έργο αυτό στη σφαίρα ευθύνης του Υ.ΠΕ.ΧΩ.Δ.Ε., θα είχαμε επισκεφθεί το έργο. 

Ο κ. Τσαφούλιας έχει μία συνήθεια. Κάνει ερωτήσεις απευθυνόμενος στο Υ.ΠΕ.ΧΩ.Δ.Ε., ενώ γνωρίζει πάρα πολύ καλά -και αν δεν γνωρίζει, τον πληροφορώ- ότι το έργο αυτό έχει διευθύνουσα υπηρεσία τη ΔΕΚΕ του Νομού Αχαϊας και προϊσταμένη αρχή την τέως ΠΥΔΕ της περιφερείας. Το Υ.ΠΕ.ΧΩ.Δ.Ε., λοιπόν, μπορεί να σας απαντήσει στο ένα σκέλος, μόνο με βάση την πληροφόρηση, την οποία έχει από τις αρμόδιες υπηρεσίες. 

ΓΕΩΡΓΙΟΣ ΤΣΑΦΟΥΛΙΑΣ: Τότε γιατί ήρθατε, αφού είστε αναρμόδιος; 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Αφού με ρωτήσατε εσείς, γι' αυτό ήρθα. 

ΠΡΟΕΔΡΕΥΩΝ (Παναγιώτης Ν. Κρητικός): Είναι ο Κανονισμός, κύριε Τσαφούλια. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): 'Ηρθα για να δώσω μία διάσταση της διοικητικής διαίρεσης της χώρας, ώστε οι ερωτήσεις από τούδε να γίνονται σωστά. Αυτός είναι ο λόγος. 

ΓΕΩΡΓΙΟΣ ΤΣΑΦΟΥΛΙΑΣ: Ποιος είναι ο αρμόδιος; 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Σας το είπα, δεν το καταλάβατε. Παρ' όλα αυτά, εγώ θα σας πω αυτά τα οποία με πληροφόρησαν οι υπηρεσίες. Το έργο, λοιπόν, αυτό και η ερώτηση έχει δύο σκέλη. Το πρώτο αφορά το καθαρά κατασκευαστικό κομμάτι, που είναι από την αρχή, από την Πούντα μέχρι και το 9ο χιλιόμετρο. 

Επειδή ρωτάτε, για την ιστορία θα ήθελα να σας πω ότι πληροφορηθήκαμε και μεταφέρω στη Βουλή τα εξής: 

Το 1982 η 5η ΜΟΜΑ έκανε έναρξη των εργασιών. Κατασκεύασε μία σειρά από τεχνικά έργα. Το 1988 η 2η ΔΕΚΕ Πατρών έκανε μία εργολαβία είκοσι πέντε χιλιομέτρων και έκανε βελτιώσεις. Το έργο αυτό δεν ολοκληρώθηκε. Το 1996 το Υ.ΠΕ.ΧΩ.Δ.Ε. διέθεσε μία πίστωση στην περιφέρεια Δυτικής Ελλάδος ύψους εξακοσίων ογδόντα εκατομμυρίων (680.000.000) και δημοπρατήθηκε ένα έργο με συμφωνητικό ύψους τριακοσίων ενενήντα εκατομμυρίων (390.000.000). 'Οπως είπα προηγουμένως, διευθύνουσα υπηρεσία είναι η ΔΕΚΕ Αχαϊας και προϊσταμένη αρχή η τέως ΠΥΔΕ Αχαϊας. 

Μέχρι σήμερα, λοιπόν, όπως μας πληροφορούν, έχει απορροφηθεί το 80% των πιστώσεων και το αντικείμενο της εργολαβίας ήταν η εκτέλεση εργασιών σε μήκος πέντε χιλιομέτρων, δηλαδή μέχρι το 9ο χιλιόμετρο. Σύμφωνα με τη μελέτη, προβλέπονταν στη θέση του κόμβου Αγίου Δημητρίου μεγάλες παρεμβάσεις. 

'Υστερα από τις διάφορες δυσκολίες, τις οποίες εμφάνισε ο ανάδοχος, κατά την άποψή του, για εξεύρεση υλικών, σταμάτησε ουσιαστικά να λειτουργεί το έργο και επειδή υπήρξε αυτή η καθυστέρηση, εκδόθηκε απόφαση έκπτωσης από τη ΔΕΚΕ στις 24.11.1998. 

Μετά από αυτό, ο ανάδοχος -όπως μας πληροφορεί η ΔΕΚΕ- προσπαθεί να εργαστεί στην περιοχή και έχει υποβάλει ένσταση. Με αυτή ζήτησε παράταση της προθεσμίας μέχρι 31.3.1998. 

Μπορείτε να πληροφορηθείτε από την αρμόδια υπηρεσία τι θα γίνει με την αίτηση του εργολάβου. 

Το ΥΠΕΧΩΔΕ όμως, από το 9ο μέχρι το 27ο χιλιόμετρο της οδού και επειδή οι τεχνικές υπηρεσίες που υπάρχουν στην Αχαϊα και στη Δυτική Ελλάδα δεν μπορούσαν να αντιμετωπίσουν το πολύπλοκο της μελέτης, ανέλαβε να κάνει μία μελέτη για το υπόλοιπο κομμάτι. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού). 

Για το κομμάτι, λοιπόν, αυτό από το 9ο μέχρι το 27ο χιλιόμετρο εκπονήθηκε μελέτη που αφορά την ευστάθεια πρανών, ορυγμάτων και επιχωμάτων στην οδό Πούντας-Καλαβρύτων. 

Και θα συνεχίσω στη δευτερολογία μου, για να μην ενοχλείται ο Πρόεδρος ότι κάνω κατάχρηση. 

ΠΡΟΕΔΡΕΥΩΝ (Παναγιώτης Ν. Κρητικός): Δεν ενοχλείται ο Πρόεδρος, αλλά υπάρχει Κανονισμός. 

Ορίστε, κύριε Τσαφούλια, έχετε το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Εγώ υποστηρίζω ότι υπάρχει άγνοια του Υπουργού και των άλλων Υπουργών για το θέμα. 

Εγώ ήθελα εδώ τον κ. Λαλιώτη, όχι τον κ. Βερελή, γιατί τον έχουν απασχολήσει οι Βουλευτές του Νομού Αχαΐας γι' 

  


 

  

Σελίδα 2530 

αυτό το πρόβλημα και έχει υποσχεθεί ορισμένα πράγματα και σήμερα αντί να έρθει ο ίδιος έστειλε τον κ. Βερελή εδώ. 

Θέλω να του πω ότι η άγνοια του προβλήματος και η πληροφόρηση από τη ΔΕΚΕ δείχνουν την πλήρη αδιαφορία του Υπουργείου ΠΕΧΩΔΕ για το θέμα. Και αν δεν είσαστε αρμόδιος, να μην ερχόσασταν εδώ. Εγώ απευθύνω την επίκαιρη ερώτηση όχι μόνο στον Υπουργό Εσωτερικών, αλλά σε δέκα Υπουργούς. Eπομένως αν δεν είστε αρμόδιος εσείς, οι άλλοι προς τους οποίους την απευθύνω είναι ή και η Βουλή και εσείς ας την παραπέμπατε στους άλλους. 

Αλλά σας λέω ότι από το 9ο έως το 27ο χιλιόμετρο έχει γίνει κατολίσθηση, που δεν την ξέρετε. 'Εχει γίνει πεντακόσια μέτρα προ του τέρματος της παράκαμψης και θα στοιχίσει εκατό πενήντα με διακόσια εκατομμύρια (150.000.000-200.000.000) δραχμές για να αποκατασταθεί. Δεν υπάρχουν εγγυήσεις ότι το έργο αυτό θα πρέπει να γίνει λόγω της ολισθηρότητος και του κατολισθησίμου του εδάφους. 

Πρέπει να πάρετε απόφαση: Θα το κάνετε ή δεν θα το κάνετε; 'Εχετε πετάξει επτακόσια εκατομμύρια (700.000.000) δραχμές σαν κράτος, αδιαιρέτως για την ευθύνη, την οποία δεν επωμίζεσθε και με στέλνετε από τον 'Αννα στον Καϊάφα. Κράτος είστε, το ΥΠΕΧΩΔΕ είστε, δεν ξέρω τι θα κάνετε, αλλά πρέπει να απαντήσετε. 'Εχετε πετάξει επτακόσια εκατομμύρια (700.000.000) δραχμές και δεν ενδιαφέρεσθε να δείτε αν πρέπει να γίνει ή να μην γίνει αυτό το έργο, λόγω του επικινδύνου και του κατολισθησίμου του εδάφους. 

Πρέπει να έρθει το Τεχνικό Επιμελητήριο Αθηνών και Δυτικής Ελλάδος και παρουσία του Υπουργού να γίνει αυτοψία, να γίνουν μελέτες για το αν αυτό το έργο πρέπει να γίνει ή όχι και γιατί πετάνε έτσι τα λεφτά. 

'Εχουν φθάσει εκεί στη ΔΕΚΕ να σκέφτονται γιατί να γίνει αυτή η χάραξη και να μην γίνει άλλη χάραξη, πράγμα που δεν μας το είπε εδώ ο κ. Βερελής. 

Ο Βουλευτής κ. Σπηλιόπουλος από το Αίγιο λέει ότι καλύτερα θα ήταν να πήγαινε από τη Μαμουσά, διότι εκεί δεν πρόκειται να γίνει ποτέ το έργο. Ο Τύπος των Καλαβρύτων λέει ότι πετάξανε επτακόσια εκατομμύρια (700.000.000) δραχμές χωρίς να γίνει τίποτα. Και εσείς αδιαφορείτε και στέλνεται γράμμα από τη ΔΕΚΕ για να απαντήσετε σαν Υπουργός με υπευθυνότητα για ένα έργο για το οποίο έχετε σπαταλήσει ένα δισεκατομμύριο (1.000.000.000) δραχμές, χωρίς να γίνει τίποτα και δεν πρόκειται να γίνει και τίποτα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Λοιπόν, αυτά που λέω για την αυτοψία είναι σοβαρά. Υπάρχει αδιαφορία του Υπουργείου και επιμένω. Και αν δεν είναι αυτό το Υπουργείο αδιάφορο και υπεύθυνο, να καλέσουν τον συνυπεύθυνο... 

ΠΡΟΕΔΡΕΥΩΝ (Παναγιώτης Ν. Κρητικός): 'Εληξε ο χρόνος σας. Παρακαλώ! 

ΓΕΩΡΓΙΟΣ ΤΣΑΦΟΥΛΙΑΣ: ... να μου απαντήσει. Να μη στέλνετε από τον 'Αννα στον Καϊάφα και να μου λέτε παραμύθια. Οι εργολαβίες αυτές έχουν... 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Τσαφούλια. Επιτέλους, λάβετε υπόψη σας και εσείς κάποιους κανόνες εδώ. 

ΓΕΩΡΓΙΟΣ ΤΣΑΦΟΥΛΙΑΣ: Διότι εκεί με την ένσταση του έδωσαν κάποια παράτα χωρίς .... 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Τσαφούλια, επιτέλους, σεβαστείτε και κάποιους κανόνες κάποια στιγμή. Είστε και νομικός και ξέρετε τη σημασία της ευπείθειας στους νόμους και στις διατάξεις. 

Ο κύριος Υπουργός έχει το λόγο. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Νομίζω ότι κακώς εκνευρίζεται ο κ. Τσαφούλιας. Εγώ του υπέδειξα πού πρέπει να κάνει τις ερωτήσεις του. 

Το δεύτερο που ήθελα να πω είναι το εξής: 

Κύριε Τσαφούλια, δυστυχώς δεν γνωρίζω ούτε τις σκέψεις των υπαλλήλων της ΔΕΚΕ -δεν μου έχουν κοινοποιηθεί οι σκέψεις τους- ούτε τι γράφει ο Τύπος των Καλαβρύτων για το έργο. Δεν έτυχε να το διαβάσω. 

Aυτό το οποίο έχω να σας πω είναι ότι το ΥΠΕΧΩΔΕ από το 9ο έως 27ο χιλιόμετρο έκανε τη μελέτη. Η μελέτη ολοκληρώθηκε και το ΥΠΕΧΩΔΕ έχει πρόθεση να κατασκευάσει το έργο. Μετά την ολοκλήρωση της μελέτης, η οποία εγκρίθηκε στις 31 Αυγούστου του 1998 -διότι, όπως ίσως ξέρετε, υπάρχει μία διαδικασία έγκρισης των μελετών- ζητήθηκε από το ΥΠΕΘΟ να εγκρίνει πίστωση δύο δισεκατομμυρίων (2.000.000.000) δραχμών, προκειμένου να γίνουν αυτές οι κατασκευές από το 9ο έως το 27ο χιλιόμετρο. Και εκεί είναι το θέμα μέχρι σήμερα. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στις επίκαιρες ερωτήσεις δεύτερου κύκλου: 

Πρώτη είναι η με αριθμό 358/10.12.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Φωτιάδη προς τον Υπουργό Υγείας και Πρόνοιας, σχετικά με τη λήψη μέτρων στελέχωσης των Κέντρων Υγείας του Νομού Αττικής κλπ. 

Η επίκαιρη ερώτηση του κ. Φωτιάδη έχει ως εξής: 

"Η θεσμοθέτηση και λειτουργία των Κέντρων Υγείας, υπήρξε μια ριζοσπαστική τομή τεράστιας σημασίας για την υγεία των πολιτών. Σήμερα δεκατρία χρόνια μετά, φαίνεται ότι είναι αναγκαία μία ουσιαστική παρέμβαση που θα λύσει μια σειρά προβλημάτων που έχουν καταγραφεί και έχουν ως αποτέλεσμα την ανεπαρκή προσφορά υγείας στους πολίτες σε πρωτοβάθμιο επίπεδο. 

Ειδικότερα στην περιφέρεια Ανατολικής Αττικής, όπου ο πληθυσμός έχει τριπλασιαστεί τα τελευταία χρόνια, σύμφωνα με τα επίσημα στοιχεία της Ε.Σ.Υ.Ε. και με τη λειτουργία του νέου αεροδρομίου αναμένεται να αυξηθεί ακόμη περισσότερο ο επαναπροσδιορισμός της οργάνωσης και στελέχωσής τους, είναι απολύτως αναγκαίος για την εύρυθμη και αποτελεσματική λειτουργία τους. 

Ερωτάται ο Υπουργός Υγείας: 

Τι μέτρα πρόκειται να πάρει, ώστε να ενισχυθεί η στελέχωση των Κέντρων Υγείας Αττικής με ιατρικό, παραϊατρικό, νοσηλευτικό και διοικητικό προσωπικό; 

Τι σκοπεύει να πράξει ειδικότερα για το Κέντρο Υγείας Λαυρίου για το οποίο απαιτείται η άμεση ενίσχυση με προσωπικό, μέσα και ένα ασθενοφόρο σε μόνιμη βάση, καθώς η μεγάλη απόσταση από το εγγύτερο νοσοκομείο των Αθηνών εγκυμονεί κινδύνους για τη ζωή των ασθενών, που χρειάζονται άμεση ιατρική παρέμβαση. 

Προτίθεται να λάβει μέτρα, ώστε τουλάχιστον κατά τη θερινή περίοδο οπότε αυξάνεται κατακόρυφα η ζήτηση υπηρεσιών υγείας στην περιοχή, να ενισχυθούν τα Κέντρα Υγείας; 

Προτίθεται ακόμα να θέσει σε εφαρμογή το νόμο 2519 του 1997, για την υλοποίηση του οποίου δεν έχουν εκδοθεί ακόμη οι απαραίτητες υπουργικές αποφάσεις και τα προεδρικά διατάγματα και λύνει μια σειρά προβλημάτων που έχουν καταγραφεί στη λειτουργία των Κέντρων Υγείας; 

Τέλος τι μέτρα προτίθεται να πάρει στο θέμα των εφημεριών των εργαστηριακών γιατρών και οδοντιάτρων των κέντρων υγείας, ούτως ώστε να μην παρατηρούνται φαινόμενα άνισης μεταχείρισης από κέντρο υγείας σε κέντρο υγείας και να υπάρξει ενιαία πολιτική αντιμετώπισης από το Υπουργείο Υγείας, όσον αφορά το ιατρικό προσωπικό και τους χρήστες των υπηρεσιών υγείας;". 

Ο κύριος Υφυπουργός έχει το λόγο. 

Κύριε Υφυπουργέ, και αυτή η ερώτηση είναι με πάρα πολλά ερωτήματα γι' αυτό θα σας παρακαλέσω εν συντομία τις απαντήσεις, μέσα φυσικά στο χρόνο που προβλέπει ο Κανονισμός. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε και κύριοι συνάδελφοι, στα κέντρα υγείας ανατολικής Αττικής έχουμε τους εξής γιατρούς: Στο Κέντρο Υγείας Βάρης υπηρετούν δεκατρείς γιατροί του ΕΣΥ, στο Κέντρο Υγείας Κορωπίου δώδεκα γιατροί του ΕΣΥ, στο Κέντρο Υγείας Μαρκόπουλου δεκαεννιά γιατροί του ΕΣΥ, στο Κέντρο Υγείας Λαυρίου δώδεκα γιατροί του ΕΣΥ, στο Κέντρο Υγείας Νέας Μάκρης δεκαεπτά γιατροί του ΕΣΥ και ένας 

 

 

  

Σελίδα 2531 

αγροτικός γιατρός και τέλος στο Κέντρο Υγείας Σπάτων είκοσι γιατροί του ΕΣΥ. 

Στα κέντρα υγείας, σε γενική εφημερία, υπάρχει ένας γενικός γιατρός παθολόγος ή παιδίατρος και σε εφημερία ετοιμότητας στα περισσότερα υπάρχει ένας ειδικευμένος γιατρός ανά υφιστάμενη ειδικότητα. 

'Οσον αφορά τη γενικότερη στελέχωση των κέντρων υγείας υπηρετούν οι εξής υπάλληλοι διαφόρων κλάδων και ειδικοτήτων: Στο Κέντρο Υγείας Βάρης δεκαοκτώ άτομα, στο Κέντρο Υγείας Κορωπίου είκοσι επτά άτομα, στο κέντρο υγείας Μαρκόπουλου τριάντα εννιά άτομα, στο Κέντρο Υγείας Λαυρίου είκοσι έξι άτομα, στο Κέντρο Υγείας Νέας Μάκρης είκοσι τέσσερα άτομα και στο Κέντρο Υγείας Σπάτων δεκαεννιά άτομα. 

Παρουσιάζονται βέβαια επιμέρους προβλήματα στη λειτουργία των κέντρων υγείας. Αυτά τα επιμέρους προβλήματα επιλύονται με ευθύνη των διοικητικών συμβουλίων των Νοσοκομείων στην αρμοδιότητα των οποίων υπάγονται τα κέντρα υγείας. 

Μετά την ψήφιση του προϋπολογισμού τις επόμενες ημέρες και την κατ' εξαίρεση έγκριση προσλήψεων, η κατανομή των θέσεων που θα εγκριθούν, θα γίνει σύμφωνα με τις ανάγκες κατά περιφέρεια και κατά φορέα και βέβαια θα ληφθούν υπόψη οι πραγματικές ανάγκες που υπάρχουν στα κέντρα υγείας ανατολικής Αττικής. 

'Οσον αφορά την εξυπηρέτηση του Λαυρίου με κάλυψη ασθενοφόρου, θα ήθελα να σας πω ότι το Κέντρο Υγείας Λαυρίου και η ευρύτερη περιοχή ευθύνης εξυπηρετούνται σε μόνιμη βάση με τις υπηρεσίες του ΕΚΑΒ, με ασθενοφόρο αυτοκίνητο του ΕΚΑΒ. 

'Οσον αφορά το θέμα το οποίο θέτετε, για την κάλυψη των αυξημένων αναγκών του καλοκαιριού είναι ένα πραγματικό πρόβλημα και δεν αφορά μόνο την ανατολική Αττική, αλλά γενικότερα την Ελλάδα, θέλω να σας πω ότι άλλες είναι οι ανάγκες του χειμώνα και άλλες του καλοκαιριού. Διότι πράγματι από τα αστικά κέντρα μετακινείται κόσμος προς τις παραλίες από την περιφέρεια. 

Το να λύσουμε το πρόβλημα σε μόνιμη βάση προσλαμβάνοντας περισσότερους γιατρούς το καλοκαίρι στις παραλιακές περιοχές και στα νησιά καταλαβαίνετε ότι είναι δύσκολο διότι αυτό θα έχει ένα κόστος το οποίο είναι αδύνατον να αντιμετωπισθεί. 

Η ορθολογική αντιμετώπιση του θέματος θα ήταν να έχει τέτοια οργάνωση η Δημόσια Διοίκηση, ώστε να ακολουθούν την εποχιακή μετακίνηση πληθυσμού και μετακίνηση αριθμού γιατρών για να καλύπτει τις ανάγκες. Φοβούμαι όμως ότι όσον αφορά το σήμερα είναι μάλλον δύσκολο να το ελπίζουμε. Θα πρέπει όλοι να δουλέψουμε προς αυτήν την κατεύθυνση και να βελτιώσουμε την οργάνωση πρώτα από όλα των υπηρεσιών του ελληνικού κράτους για να μπορεί να έχει αυτήν την ελαστικότητα στις απαραίτητες μετακινήσεις του προσωπικού του. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φωτιάδης έχει το λόγο. 

ΠΑΝΑΓΙΩΤΗΣ ΦΩΤΙΑΔΗΣ: Κύριε Πρόεδρε, με την ερώτησή μου θέλω να μεταφέρω την αγωνία που διακατέχει όχι μόνο το προσωπικό των κέντρων υγείας στην Ανατολική Αττική, αλλά και γενικότερα το λαό της ανατολικής Αττικής, μιας αγωνίας της οποίας είμαι μάρτυρας με τις επισκέψεις που έχω κάνει, αλλά και με τις επαφές μου με το προσωπικό των κέντρων υγείας. 

Θα συμφωνήσω με τον κύριο Υφυπουργό σε πολλά σημεία ότι όντως είναι έτσι τα πράγματα. Σχετικά, όμως, με το Λαύριο που είπε ότι υπάρχουν δώδεκα γιατροί, θέλω να πω κύριε Υφυπουργέ, ότι σήμερα απασχολούνται δύο μόνο γιατροί στο Λαύριο, ο διευθυντής και ένας γιατρός. Οι άλλοι δεν ξέρω για ποιους λόγους δεν είναι στη θέση τους, οπότε καταλαβαίνετε τι τεράστιο πρόβλημα δημιουργείται στο Λαύριο που είναι η πιο απομακρυσμένη περιοχή της περιφέρειάς μας και αν αρρωστήσει κάποιος χρειάζονται δυο ώρες και πλέον για να έρθει σε νοσοκομείο της Αθήνας. 

Επίσης, για τους παραπάνω λόγους χρειάζεται ένα ασθενόφόρο σε μόνιμη βάση. Ξέρετε ότι στο Λαύριο έχουμε τους Κούρδους πρόσφυγες, έχουμε πρόσφυγες από τις τέως Δημοκρατίες της Σοβιετικής 'Ενωσης, από την Αλβανία και από άλλες χώρες. Το καλοκαίρι δε αυξάνεται πολλαπλάσια ο πληθυσμός. Καταλαβαίνετε ότι δεν μπορούν να τα βγάλουν πέρα με δυο γιατρούς και καταβάλλουν υπεράνθρωπες προσπάθειες -πρέπει να το τονίσουμε αυτό- οι γιατροί των κέντρων υγείας, προκειμένου να μπορέσουν να ανταπεξέλθουν στις ανάγκες που υπάρχουν. 

Θα ήθελα να τονίσω ακόμη ότι όταν δημιουργήθηκαν τα κέντρα υγείας πριν από δεκατρία χρόνια, καταλαβαίνουμε ότι η στελέχωσή τους είχε προβλεφθεί με βάση έναν αριθμό πληθυσμού. Σήμερα ο πληθυσμός έχει τριπλασιαστεί. Αν προσθέσουμε και τη λειτουργία του αεροδρομίου των Σπάτων τότε μιλάμε για εκατόν είκοσι χιλιάδες πληθυσμό το 2010. Καταλαβαίνετε τη μεγάλη ανάγκη που υπάρχει για να στελεχωθούν και να λειτουργήσουν σοβαρά αυτά τα κέντρα υγείας. 

Κλείνοντας, θέλω να πω, κύριε Υπουργέ, ότι εάν στελεχωθούν και λειτουργήσουν σωστά αυτά τα κέντρα υγείας θα υπάρξει μεγάλη αποσυμφόρηση από τα νοσοκομεία της Αθήνας λόγω του ότι το 60% των ασθενών από την περιοχή αυτή μπορούν να εξυπηρετηθούν για την πρωτοβάθμια περίθαλψη από αυτά τα κέντρα υγείας. Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Υγείας και Πρόνοιας κ. Κοτσώνης έχει το λόγο. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, είναι γεγονός ότι όλοι γνωρίζουμε ότι θα υπάρξει μια εκρηκτική ανάπτυξη της ανατολικής Αττικής μέσα στα επόμενα χρόνια δημιουργώντας ουσιαστικά ένα μεγάλο αστικό κέντρο, που εγώ εκτιμώ ότι δεν θα μπορέσει να εξυπηρετηθεί από την υπάρχουσα υποδομή των υπηρεσιών υγείας. Τότε, μάλλον, πρέπει να αποκεντρώσουμε ολόκληρες υπηρεσίες, ολόκληρο νοσοκομείο από το κέντρο της Αθήνας, όπου είναι μαζεμένα όλα τα νοσοκομεία και να πάει στην ανατολική Αττική, γιατί αυτό θα χρειάζεται στο μέλλον με όλες αυτές τις προοπτικές, οι οποίες είναι σαφείς. 

'Οσον αφορά τώρα τις άμεσες ανάγκες σε γιατρούς του Κέντρου Υγείας Λαυρίου, θα συνεννοηθώ με τον Υπουργό τον κ. Παπαδήμα, έτσι ώστε με την έγκριση των νέων θέσεων να υπάρξει η όποια κάλυψη ή να δοθεί και κάποια άλλη μεταβατική λύση μέχρι της οριστικής λύσεως του προβλήματος. 

ΠΡΟΕΔΡΕΥΩΝ (Παναγιώτης Ν. Κρητικός): Τελευταία είναι η με αριθμό 362/10-12-98 επίκαιρη ερώτηση του Βουλευτή της Νέας Δημοκρατίας κ. Ιωάννη Λαμπρόπουλου προς τον Υπουργό Γεωργίας, σχετικά με την πτώση της τιμής του λαδιού, τη λήψη μέτρων προστασίας του εισοδήματος των ελαιοπαραγωγών κλπ. 

Η επίκαιρη ερώτηση του κυρίου συναδέλφου σε περίληψη έχει ως εξής: 

"Ως γνωστόν το ελαιόλαδο είναι από τα βασικά προϊόντα στη χώρα μας και ιδιαίτερα για τη Μεσσηνία είναι το κύριο. 

Οι τιμές και για την καινούρια σοδειά είναι εξευτελιστικές, αφού έχουν κατρακυλήσει στις 650 δραχμές ανά κιλό για τον παραγωγό, ενώ στον καταναλωτή φθάνει και στις 1.450 δραχμές ανά λίτρο, δηλαδή τα 930 γραμμάρια. 

Η παραπάνω τιμή στον παραγωγό δεν ανταποκρίνεται στο κόστος παραγωγής και συλλογής. 

'Εχουν οι ελαιοπαραγωγοί μας κατά συνέπεια περιέλθει σε δύσκολη οικονομική κατάσταση, αλλά και απόγνωση, αφού δεν βλέπουν φως και καμία κίνηση από την Κυβέρνηση για την προώθηση του προϊόντος στην αγορά και ιδιαίτερα βλέπουν τις αφύσικες τιμές των σούπερ μάρκετς. 

Κατόπιν αυτών ερωτάται ο κύριος Υπουργός: 

1. Ποια είναι η πολιτική της Κυβέρνησης για το ελαιόλαδο που είναι εθνικό μας προϊόν; 

2. Τι πρόκειται να πράξει η Κυβέρνηση για τη διαφήμιση και προώθηση του προϊόντος στις αγορές ντόπιες και ξένες; 

3. Γιατί δεν κάνει κάτι η Κυβέρνηση, ώστε να παταχθεί η

  


 

  

Σελίδα 2532 

αισχροκέρδεια και η νοθεία που παρατηρείται στη διακίνηση του προϊόντος;". 

Ο Υφυπουργός Γεωργίας κ. Παρασκευάς Φουντάς έχει το λόγο. 

Δεν νομίζω ότι είναι η παρθενική σας ερώτηση, κύριε Φουντά, έχετε ξαναμιλήσει. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Ναι, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Εάν θελήσουν οι συνάδελφοι να εκφράσουν την αγάπη τους προς εσάς διά των ερωτήσεων, θα σας φέρνουν εδώ κάθε μέρα. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Είναι η τέταρτη που απαντάω, κύριε Πρόεδρε. 

'Οσον αφορά το πρώτο ερώτημα που τίθεται, κύριε Πρόεδρε, έχω να πω τα εξής: Οι τιμές του ελαιολάδου διαμορφώνονται ελεύθερα, όπως ξέρετε, στην αγορά με βάση τους κανόνες της προσφοράς και της ζήτησης και ανάλογα με τον βαθμό οξύτητας και τον τόπο προέλευσης του ελαιολάδου. 

Ξέρετε επίσης ότι το ελαιόλαδο υπάγεται στην Κοινή Οργάνωση Αγοράς της Ευρωπαϊκής 'Ενωσης και συνεπώς τα διάφορα μέτρα που λαμβάνονται για τη στήριξή του αποφασίζονται από τα αρμόδια όργανα της Ευρωπαϊκής 'Ενωσης είτε αυτό είναι συμβούλιο υπουργών είτε διαχειριστικές επιτροπές κλπ. 

Το νέο καθεστώς της Κοινής Οργάνωσης Αγοράς είναι αρκετά ευνοϊκό για τη χώρα μας διότι: 1) θεσπίστηκε εθνική ποσόστωση, (τετρακόσιοι δεκαεννέα χιλιάδες πεντακόσιοι είκοσι εννιά τόνοι) αντί της κοινοτικής μέγιστης εγγυημένης ποσότητας που ήταν ένα εκατομμύριο τριακόσιες πενήντα χιλιάδες που ίσχυε με το παλιό καθεστώς, με την οποία υπήρχε συνυπευθυνότητα σε περιπτώσεις υπέρβασής της. Πληρώναμε έτσι συνυπευθυνότητα για τις υπερπαραγωγές άλλων κρατών-μελών. 

2) Καταργείται ο διαχωρισμός των παραγωγών σε μικρούς και μεγάλους. 'Ολοι οι παραγωγοί θα επιδοτούνται με την πραγματική τους παραγωγή. Για την περίοδο 1998-1999 η επιδότηση του ελαιολάδου θα είναι 132,25 ECU/100 kg και η ισοτιμία θα είναι εκείνη της πρώτης του μήνα που έγινε η έκθλιψη. Με την ισχύουσα ισοτιμία η τιμή θα φθάσει περίπου τις 450 δρχ/kg. Επί της τιμής αυτής υπάρχει παρακράτηση 1,4% για δράσεις που αποσκοπούν στη βελτίωση της ποιότητας του ελαιολάδου και 0,8% για τις οργανώσεις των παραγωγών, ενώ καταργείται από την περίοδο που μας έρχεται, η παρακράτηση του 2,4% για τη σύνταξη του ελαιοκομικού μητρώου. Κατά την προηγούμενη περίοδο η επιδότηση ήταν περίπου 460 δρχ/kg για τους μικρούς παραγωγούς και 240 δρχ/kg για τους μεγάλους παραγωγούς λόγω συνυπευθυνότητας. 

3) Δόθηκε στη χώρα μας δικαίωμα φύτευσης τριάντα πέντε χιλιάδων στρεμμάτων με ελαιόδενδρα. 

4) Καταργείται η παρέμβαση και στη θέση της θεσπίζεται το καθεστώς της ιδιωτικής αποθεματοποίησης η οποία μπορεί πλέον να πραγματοποιείται απ' όλες τις οργανώσεις των παραγωγών. 

5) Θεσμοθετήθηκαν δράσεις προώθησης του ελαιολάδου στα κράτη-μέλη αλλά και σε τρίτες χώρες και χρηματοδότηση κατά 100% από την Ευρωπαϊκή 'Ενωση. 

Στο δεύτερο ερώτημα έχω να πω τα εξής: Η χώρα μας έχοντας ως σκοπό τη διαφήμιση, την προώθηση, την προστασία και τη διασφάλιση του ποιοτικού - επώνυμου τυποποιημένου ελληνικού ελαιολάδου, πέτυχε την κοινοτική αναγνώριση είκοσι δύο ελαιολάδων Προστατευόμενης Ονομασίας Προέλευσης και Προστατευόμενης Γεωγραφικής 'Ενδειξης. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Επιπλέον προς το σκοπό αυτό η χώρα μας έχει εκφράσει επανειλημμένα την άποψη σε διεθνή και κοινοτικά όργανα για τη διασφάλιση της προέλευσης του ελληνικού ελαιολάδου σε περιπτώσεις ανάμειξής του με ελαιόλαδο άλλων κρατών. 

Το Διεθνές Συμβούλιο Ελαιολάδου εφαρμόζει ήδη προγράμματα προώθησης της κατανάλωσης του ελαιολάδου διοργανώνοντας δράσεις και εκδηλώσεις σε διάφορες χώρες μεταξύ των οποίων και η Ελλάδα. 

Επίσης στα πλαίσια της νέας Κοινής Οργάνωσης Αγοράς ελαιολάδου θεσμοθετήθηκαν δράσεις προώθησης του ελαιολάδου στα κράτη-μέλη της Ευρωπαϊκής 'Ενωσης, αλλά και σε τρίτες χώρες, με χρηματοδότηση μέχρι και 100% από την Ευρωπαϊκή 'Ενωση. 

'Οσον αφορά το θέμα της προστασίας του καταναλωτή, αλλά και των ελαιοπαραγωγών από φαινόμενα κυκλοφορίας στην αγορά νοθευμένου ελαιολάδου, εκδόθηκε πρόσφατα και ισχύει από 23.11.1998 -πριν από λίγες ημέρες- η αγορανομική διάταξη 14/98 με την οποία προβλέπονται τα εξής: 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Υφυπουργού) 

Τελειώνω, κύριε Πρόεδρε. 

Τα βρώσιμα ελαιόλαδα που προορίζονται για τον καταναλωτή πρέπει να διατίθενται προς πώληση αποκλειστικά προσυσκευασμένα και να φέρουν τις ενδείξεις που επιβάλλονται από τον Κώδικα Τροφίμων και Ποτών. 

Η χύμα πώληση βρώσιμου ελαιολάδου στον τελικό καταναλωτή επιτρέπεται αποκλειστικά και μόνο για την κατηγορία του παρθένου ελαιολάδου και μόνο από τους παραγωγούς με την έκδοση παραστατικών στοιχείων που προβλέπονται από τον Κώδικα Βιβλίων και Στοιχείων. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υφυπουργέ, ολοκληρώστε. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Μια φράση ακόμη, κύριε Πρόεδρε. 

Απαγορεύεται η πώληση ελαιολάδου, σπορελαίων, πυρηνελαίων και μαγειρικών λιπών από πλανοδίους, έστω και αν αυτοί διατηρούν ... 

ΠΡΟΕΔΡΕΥΩΝ (Παναγιώτης Ν. Κρητικός): Λόγω της κοινής μας καταγωγής και της ιδιαίτερης φιλίας μας θα κατηγορηθώ για "λάδωμα!". 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Ας λαδώσουμε λίγο, κύριε Πρόεδρε, να τρέξει λίγο το λάδι, που μας ενδιαφέρει όλους και εσάς. 

Είπα και επαναλαμβάνω ότι απαγορεύεται η πώληση ελαιολάδου και σπορελαίων και πυρηνελαίων και μαγειρικών λιπών πλανοδίως από οποιονδήοτε, έστω και εάν διατηρεί κατάστημα που λειτουργεί νόμιμα. 

Για τη σωστή εφαρμογή της ισχύουσας νομοθεσίας, πραγματοποιούνται συνεχείς έλεγχοι -και αυτό έχει σημασία- σε συνεργασία με τις Νομαρχιακές Αυτοδιοικήσεις, το Υπουργείο Εθνικής Οικονομίας και Οικονομικών και την Υπηρεσία Αγορανομίας του Υπουργείου Δημόσιας Τάξης και οι νοθευτές παραπέμπονται στη δικαιοσύνη. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Λαμπρόπουλος έχει το λόγο. 

ΙΩΑΝΝΗΣ ΛΑΜΠΡΟΠΟΥΛΟΣ: Ευχαριστώ, κύριε Πρόεδρε. 

Είναι βέβαιο ότι ο κύριος Υφυπουργός -καινούριος Υφυπουργός- αρμόδιος για τη γεωργία και κατ'επέκταση για το λάδι, σαν Λάκωνας θα επιδείξει ενδιαφέρον γι' αυτό το προϊόν, που έχει τόσο πολύ μεγάλο πρόβλημα. 

Το θέμα είναι ότι, μέχρι τώρα -και αυτό αποδεικνύεται βέβαια και από αυτά που είπε ο κύριος Υφυπουργός- δεν υπάρχει καμιά πολιτική για το ελαιόλαδο, ένα τόσο σημαντικό προϊόν, ένα τόσο ξεχωριστό προϊόν. 'Ολοι γνωρίζουμε ότι το ελληνικό ελαιόλαδο είναι το καλύτερο που υπάρχει στον κόσμο. Και αυτό το προϊόν την τελευταία τριετία αντιμετωπίζει μεγάλα προβλήματα. Και δυστυχώς, δεν βλέπουμε φως, δεν βλέπουμε καμιά πολιτική, για να μπορέσουμε να έχουμε κάποια ελπίδα. Ειδικότερα: 

Πού είναι η ονομασία προελεύσεως, κύριε Υφυπουργέ, που τόσα χρόνια την ακούμε και τη ζητούμε; 'Ερχονται οι Ιταλοί με τα βυτία, παίρνουν το δικό μας λάδι πάμφθηνο, το αναμειγνύουν με το δικό τους, το ανεβάζουν ποιοτικά και έχουν κατακλύσει και κατακτήσει όλες τις αγορές. 

Πού είναι η διαφήμιση, κύριε Υφυπουργέ; Είναι δυνατόν, 

  


 

  

Σελίδα 2533 

είναι να ακούγεται όταν η κατανάλωση ελληνικού ελαιολάδου στην Αμερική είναι μόλις το 1,5%; Είναι δυνατόν στη Γερμανία η κατανάλωση ελληνικού ελαιολάδου να είναι μόλις το 5% της συνολικής κατανάλωσης; 

Επιτρέπεται να γίνονται στη χώρα μας αθρόες εισαγωγές σπορελαίων; Επιτρέπεται να αυξάνεται η κατανάλωση σπορελαίων στη χώρα μας; 

Τι γίνεται με την αισχροκέρδεια; Δεν μας απαντήσατε σε αυτό, κύριε Υφυπουργέ. Επιτρέπεται να πουλάει σήμερα ο παραγωγός εξακόσιες τριάντα με εξακόσιες σαράντα (630-640) δραχμές το κιλό την πρώτη ποιότητα ελαιολάδου και στο σούπερ μάρκετ να το βλέπουμε χίλιες διακόσιες (1.200), χίλιες τριακόσιες (1.300), χίλιες τετρακόσιες (1.400) δραχμές και όχι το κιλό, το λίτρο, δηλαδή τα εννιακόσια τριάντα γραμμάρια; Δεν υπάρχει κλεψιά εδώ; 

(Στο σημείο αυτό κτυπάει το κουδούνι για τη λήξεως του χρόνου ομιλίας του κυρίου Βουλευτή) 

Και έτσι ο κόσμος στρέφεται στο σπορέλαιο, που το βρίσκει πάμφθηνο. 

Πώς μπορεί να γίνει κατανοητή αυτή η διαφορά ανάμεσα στις εξακόσιες σαράντα δραχμές (640) και στις χίλιες τριακόσιες (1.300) δραχμές; 

Και γι' αυτά δεν κάνετε τίποτε. 

Πριν λίγα χρόνια, κύριε Υφυπουργέ, το 1991 και το 1992, που και τότε υπήρχε κάποιο πρόβλημα, ακούγαμε στελέχη σας -Υπουργούς σας σήμερα- να λένε... 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Λαμπρόπουλε. Διατρέχω τον κίνδυνο να δεχθώ και για σας την ίδια κατηγορία. 

ΙΩΑΝΝΗΣ ΛΑΜΠΡΟΠΟΥΛΟΣ: Ευχαριστώ, κύριε Πρόεδρε. 

Ακούγαμε, λοιπόν, τότε που υπήρχε το πρόβλημα, να περιφέρονται στις περιοχές με λάδι και να λένε ότι υπάρχουν χίλιοι δύο τρόποι να φθάσουν το ελαιόλαδο στις χίλιες πεντακόσιες (1.500) δραχμές. Σήμερα έχουν κρυφθεί. 'Οχι μόνον δεν βρέθηκαν οι χίλιοι δύο τρόποι για να φθάσουμε στις χίλιες πεντακόσιες (1.500) δραχμές το κιλό, αλλά παραμείναμε στις εξακόσιες σαράντα (640) δραχμές. 

Οι σημερινές τιμές, κύριε Υφυπουργέ, δεν καλύπτουν ούτε καν το κόστος παραγωγής. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι άλλο χρόνο, κύριε Λαμπρόπουλε. Σας παρακαλώ! 

ΙΩΑΝΝΗΣ ΛΑΜΠΡΟΠΟΥΛΟΣ: Τελειώνω, κύριε Πρόεδρε. 

Οι παραγωγοί μας βρίσκονται σε απόγνωση. Περνούν μαύρες μέρες. Και εσείς εκείνο που πρέπει να περιμένετε σήμερα είναι μαύρες σημαίες! 

ΠΡΟΕΔΡΕΥΩΝ (Παναγιώτης Ν. Κρητικός): Εγώ, ως "παραγωγός", δεν είμαι σε τόσο μεγάλη απόγνωση. 

Και επί τη ευκαιρία θα ήθελα να πω στον κύριο Υφυπουργό, να αξιοποιήσει τη φετινή ποιότητα του λαδιού, η οποία είναι αρίστη. Προχθές που έβγαλα την πρώτη δόση στο Συνεταιρισμό Αγίου Ιωάννου Μονεμβασιάς η "οξύτητα" ήταν 0,3 γραμμούλες, δηλαδή σκέτο βούτυρο. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Κύριε Πρόεδρε, η ποιότητα έχει σχέση και με την τιμή. 

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς! Να διεκδικήσετε στο όνομα της ποιότητας τη μεγαλύτερη τιμή. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Και είπαμε ότι η τιμή διαμορφώνεται ανάλογα και με την ποιότητα και με την οξύτητα και σίγουρα, με την ονομασία προέλευσης που υπάρχει. Είπαμε ότι έχουν αναγνωρισθεί είκοσι δύο ελαιόλαδα και είκοσι δύο τοπικές ονομασίες. 

Συνεπώς ενδιαφέρον υπάρχει από μέρους μας. Εσείς παραγνωρίζετε τον κανόνα της προσφοράς και της ζήτησης και ότι οι τιμές διαμορφώνονται ελεύθερα στο εμπόριο, όπως ξέρετε πολύ καλά. 'Αλλωστε αυτή είναι και η δική σας πολιτική φιλοσοφία. 

Αναφερόμενος στα τρία τελευταία χρόνια, λέτε για την τιμή και δεν υπολογίζετε την επιδότηση που είναι πάνω από τετρακόσιες πενήντα (450) δραχμές το κιλό. Τα τελευταία τρία χρόνια στην αρχή όταν βγαίνει το λάδι είναι πάρα πολύ καλή η τιμή. Από κει και πέρα, όσον αφορά αυτό που είπατε ότι στην αγορά που διοχετεύεται, νοθεύεται, διάβασα προηγουμένως την αγορανομική απόφαση όσον αφορά την τιμή και επίσης ό,τι αφορά τον έλεγχο της αγοράς. Κάθε μέρα συνεργεία της Αγορανομίας με υπαλλήλους του Υπουργείου και όλοι οι εμπλεκόμενοι φορείς, κάνουν ελέγχους, επιβάλλουν αυστηρότατα πρόστιμα και παραπέμπουν στη δικαιοσύνη. 

Η αγορά δεν νομίζω ότι είναι τόσο άσχημη, όσο λέτε. Αρκεί όλοι να φροντίσουμε να έχουμε καλή ποιότητα, να μη νοθεύεται το λάδι. 

'Οσον αφορά τη μεταφορά με βυτιοφόρα, ήδη απαγορεύται και επιτρέπεται μόνο να κυκλοφορεί σε τενεκέδες των δεκαεπτά κιλών. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των επικαίρων ερωτήσεων. 

'Εχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας και Πρόνοιας: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Αλβανίας για συνεργασία στον τομέα της υγείας". 

 

 

  

Σελίδα 2534 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Βρισκόμαστε στο στάδιο της συζήτησης των άρθρων 61 έως 82, κεφάλαια Ζ', Η' και Θ' τα οποία θα συζητηθούν σε μία ενότητα. 

Κύριε Υπουργέ, θέλετε το λόγο ή να μιλήσει πρώτα ο κ. Κανελλόπουλος; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, να αρχίσει ο κ. Κανελλόπουλος, γιατί έχω δώσει τις διορθώσεις, που έχω κάνει για να μοιρασθούν. Κατά συνέπεια να μην τις διαβάσω, αν δεν πάνε πρώτα στα χέρια των συναδέλφων. 

Τις καταθέτω και για τα Πρακτικά. 

(Στο σημείο αυτό ο Υπουργός κ. Μ. Παπαϊωάννου, καταθέτει για τα Πρακτικά τις προαναφερθείσες αναδιατυπώσεις οι οποίες έχουν ως εξής: 

"'Αρθρο 62, παρ. 2α 

Στην 6η σειρά και μετά τη λέξη ..."δημόσιο"... διαγράφεται η φράση:... εξαιρουμένων των περιπτώσεων που λαμβάνουν σύνταξη από τον Ο.Γ.Α. σύμφωνα με τις διατάξεις του ν. 4169/1961 και τις διατάξεις του ν.δ. 4575/1966 (Α, 227). 

'Αρθρο 62 παράγραφος 2 

Στην τρίτη σειρά του δεύτερου υπεδαφίου η φράση.... πλην των προαναφερομένων συνταξιούχων του ΟΓΑ.... διαγράφεται. 

'Αρθρο 62, παρ. 2 εδάφιο β 

Στη δεύτερη σειρά η λέξη ....ανατομοφυσιολογική.... αναδιατυπώνεται ως εξής: .......σωματικά ή πνευματικά....... 

'Αρθρο 62, παρ. 4 

Στο τέλος της παραγράφου 4 προστίθεται και το εξής: 

"Επίσης οι διατάξεις του παρόντος άρθρου δεν εφαρμόζονται σε περίπτωση θανάτου ασφαλισμένου ή συνταξιούχου του Ο.Γ.Α., ο οποίος λαμβάνει σύνταξη σύμφωνα με τις διατάξεις του ν. 4169/1961 (Α, 81), του ν.δ. 4575/1966 (Α, 227), του ν.δ. 1390/1973 (Α, 103), του ν. 1745/1987 (Α, 234) και του ν. 2458/1997 (Α, 15), καθώς και στην περίπτωση που ο επιζών σύζυγος είναι ασφαλισμένος ή συνταξιούχος του Ο.Γ.Α. και λαμβάνει σύνταξη σύμφωνα με τις προαναφερόμενες διατάξεις." 

'Αρθρο 63, παρ. 3 

Στην τέταρτη και πέμπτη σειρά η φράση ... τον ασφαλισμένο και τον εργοδότη αντίστοιχα... αναδιατυπώνεται ως εξής: ...Τον εργοδότη και τον ασφαλισμένο αντίστοιχα... 

'Αρθρο 63, παρ. 6 

Στην 5η σειρά, στη γ' περίπτωση και μετά τα αρχικά Ο.Γ.Α. διαγράφονται: ...που λαμβάνουν σύνταξη σύμφωνα με τις διατάξεις του ν. 4169/1961. 

'Αρθρο 63 παράγραφος 7 

Η παράγραφος 7 αναδιατυπώνεται ως εξής: 

7. Για όσους έχουν καταστεί συνταξιούχοι ή έχουν θεμελιώσει συνταξιοδοτικό δικαίωμα μέχρι τη δημοσίευση του νόμου αυοτύ και έχουν ηλικία μικρότερη των 55 ετών, έχει εφαρμογή η διάταξη της περίπτωσης β της παρ. 1 του παρόντος άρθρου. 

'Αρθρο 63 παράγραφος 8 

Στο τέλος της παραγράφου 8 προστίθεται: 

Με κοινή απόφαση των Υπουργών Οικονομικών και Εργασίας και Κοινωνικών Ασφαλίσεων, που δημοσιεύεται στην Εφημερίδα της Κυβερνήσεως αναπροσαρμόζεται το ποσό των 200.000 δραχμών της περίπτωσης β της παραγρ. 1 του άρθρου αυτού. 

'Αρθρο 64 

Στην τέταρτη σειρά, τα αρχικά ...Α.Ε.Π.... αναγράφονται ολογράφως ...Ακαθάριστο Εθνικό Προϊόν... και το (Α.Ε.Π.) μπαίνει σε παρένθεση. 

'Αρθρο 66, παρ. 1, 6, 8 

Στην εντός εισαγωγικών παράγραφο 1α, στη 15η σειρά, η φράση...αμείβονται, τουλάχιστον, με τις αποδοχές που προβλέπονται..., αντικαθίσταται με τη φράση ...αμείβονται, κατ' ελάχιστον, με αποδοχές ίσες με αυτές που προβλέπονται... 

Στην περ. γ της παρ. 1, οι λέξεις ...από ποσοστό... διαγράφονται. 

Στην παρ. 6 και στο τέλος του δευτέρου εδαφίου της εντός εισαγωγικών παρ. 1, αντί της λέξης ...του νόμου αυτού... τίθεται... του νόμου 1186/1981... 

Στη δεύτερη σειρά της παρ. 8, μετά τη λέξη ...Συντακτών... προστίθεται ...και υπαλλήλων... 

'Αρθρο 69, παρ. 3, 4, 5, 6 

Στην παρ. 3, στην έκτη σειρά ο αριθμός ...460... γίνεται...46α... 

Στην παρ. 4 περίπτωση β, στη δεύτερη σειρά η φράση ...για έξι (6) μήνες με την απόφαση... αντικαθίσταται με τη φράση ...μέχρι έξι (6) μήνες με απόφαση... 

Στην παρ. 4, στη γ' περίπτωση, στην τρίτη σειρά, οι λέξεις...αναγνωρισμένης Τράπεζας στην Ελλάδα..., αντικαθίστανται... φερέγγυας Τράπεζας... 

Στην παρ. 4, στην περίπτωση δ, στη δεύτερη σειρά, οι λέξεις...και της εγγύησης τρίτου... διαγράφονται. 

Στην παρ. 4, στην στ. περίπτωση, στη δεύτερη σειρά, μετά τις λέξεις...του παρόντος... προστίθεται η λέξη ...νόμου... 

Στο τρίτο εδάφιο της παρ. 5 οι λέξεις ...είναι δυνατή... αντικαθίστανται με τη φράση ...επιτρέπεται με γραπτή συμφωνία εργοδότη και εργαζόμενου... 

'Αρθρο 73 

Στο άρθρο 73 προστίθενται παράγραφοι 3 και 4, ως εξής: 

3. Η προβλεπόμενη από την παρ. 2 του άρθρου 1 του ν.δ/τος 172/1974 (Α, 345) προθεσμία, που παρατάθηκε με την παρ. 3 του άρθρου 8 του ν. 825/1978 (Α, 189), την παρ. 2 του άρθρου 14 του ν. 1276/1982 (Α, 100), την παρ. 1 του άρθρου 27 του ν. 1469/1984 (Α, 111), το άρθρο 27 του ν. 1654/1986 (Α, 177), την παρ. 10 του άρθρου 2 του ν. 1759/1988 (Α, 50) και του άρθρου 14 του ν. 2217/1994 (Α, 83), παρατείνεται για ένα (1) έτος από την έναρξη της ισχύος του παρόντος νόμου. 

4. Η προβλεπόμενη από την παρ. 2 του άρθρου 5 του ν. 1469/1984 (Α, 11) προθεσμία υποβολής αίτησης αναγνώρισης χρόνου απασχόλησης στην αλλοδαπή, που παρατάθηκε με τις διατάξεις του εδαφίου β' της παρ. 16 του άρθρου 38 του ν. 1759/1988 (Α, 50) και της παρ. 1 του άρθρου 39 του ν. 1902/1990 (Α, 138) και της παρ. 1 του άρθρου 8 του ν. 2217/1994 (Α, 83) μέχρι 31-5-1996, παρατείνεται για ένα (1) χρόνο από την έναρξη ισχύος του παρόντος νόμου. 

'Αρθρο 77 

Στο άρθρο 77 προστίθενται παράγραφοι 3 και 4 ως εξής: 

3. Το προσωπικό των Τοπικών Ενώσεων Δήμων και Κοινοτήτων Ελλάδος (ΤΕΔΚ) υπάγεται στην υποχρεωτική ασφάλιση του Ταμείου Ασφάλισης Δημοτικών και Κοινοτικών Υπαλλήλων (ΤΑΔΚΥ), εφαρμοζομένων των διατάξεων που ισχύουν για το ταμείο αυτό. 

Ο χρόνος υπηρεσίας στις ΤΕΔΚ, για το οποίο το προσωπικό αυτό έχει ασφαλιστεί σε άλλο επικουρικό φορέα, συνυπολογίζεται σύμφωνα με τις διατάξεις περί διαδοχικής ασφάλισης. 

Τα πρόσωπα που υπηρετούν κατά τη δημοσίευση του παρόντος νόμου δύνανται να επιλέξουν την ασφάλισή τους στο ΙΚΑ-ΤΕΑΜ, με αίτηση που θα υποβάλλουν μέχρι την 30.6.99. 

Το προσωπικό των ΤΕΔΚ καθώς και τα μέλη οικογένειας αυτού υπάγονται στην ασφάλιση του Ταμείου Υγείας των Δημοτικών και Κοινοτικών Υπαλλήλων (ΤΥΔΚΥ) εφαρμοζομένων των διατάξεων που ισχύουν για το ταμείο αυτό. 

4. Ασφαλισμένοι των Ταμείων Κύριας Ασφάλισης, που είχαν υπαχθεί διαδοχικά, πριν την 1-1-1979, στην ασφάλιση του ΙΚΑ και άλλου φορέα κύριας ασφάλισης μισθωτών, ο οποίος στη συνέχεια συγχωνεύτηκε στο ΙΚΑ, και μετά από την 1-1-1979 υπήχθηκαν στην ασφάλιση οποιουδήποτε φορέα, κατά τον υπολογισμό του ποσού της σύνταξής τους, εφαρμόζονται οι διατάξεις του άρθρου 10 του ν. 1405/1983. 

'Αρθρο 83 

 

 

  

Σελίδα 2535 

Το άρθρο 83 αναδιατυπώνεται ως εξής: 

"Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζουν διαφορετικά οι επί μέρους διατάξεις".") 

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, θα φέρετε άλλες τροπολογίες; 

ΠΡΟΕΔΡΕΥΩΝ (Παναγιώτης Ν. Κρητικός): Δεν θα συζητηθούν σήμερα οι τροπολογίες, αλλά αύριο. 

Ο κ. Κανελλόπουλος έχει το λόγο επί της ενότητας αυτής. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, κύριοι συνάδελφοι, η τελευταία ενότητα αποτελείται από τρία κεφάλαια και από είκοσι ένα άρθρα. Πιστεύω ότι αυτή η ενότητα περιλαμβάνει ορισμένες βασικές ρυθμίσεις, που είναι πολύ σημαντικές και θα ήθελα ενδεικτικά να τις αναφέρω, σαν μία ουσιαστική συμβολή σε μία συζήτηση που θα ακολουθήσει, γιατί πιστεύω ότι θίγονται ορισμένα πολύ σοβαρά ζητήματα, που έχουν να κάνουν με κρίσιμες κοινωνικές προεκτάσεις, όπως είναι η σύνταξη λόγω θανάτου στο χήρο σύζυγο και η απασχόληση των συνταξιούχων. 

Πριν από αυτό, όμως, υπάρχει η καθιέρωση ενός νέου ευνοϊκότερου τρόπου εξόφλησης των καθυστερούμενων ασφαλιστικών εισφορών, ίδιο σε όλους τους ασφαλιστικούς οργανισμούς, πλην του ΙΚΑ. Παρέχεται, δηλαδή, το δικαίωμα έκπτωσης επί των πρόσθετων τελών από 10% έως 20% ανάλογα με την εξόφληση της οφειλής. 

Το άρθρο 62 καθιερώνει τη σύνταξη λόγω θανάτου στο χήρο σύζυγο και τίθενται νέες προϋποθέσεις συνταξιοδότησης, που είναι ίδιες για άνδρες και γυναίκες. Γίνεται, δηλαδή, μία προσπάθεια να εναρμονισθούν όλες οι διατάξεις και όλες οι ρυθμίσεις ανάμεσα στους άνδρες και τις γυναίκες σε όλους τους ασφαλιστικούς οργανισμούς. 

Με το άρθρο 63 θεσπίζονται περιορισμοί στην απασχόληση των συνταξιούχων και αντιμετωπίζονται πλέον με τον ίδιο τρόπο οι συνταξιούχοι εργαζόμενοι όλων των ασφαλιστικών οργανισμών. 

Σκοπός της διάταξης αυτής είναι η αποθάρρυνση για εργασία των συνταξιούχων που έχουν συνταξιοδοτηθεί σε μικρά όρια ηλικίας με ευνοϊκές διατάξεις, θέτοντας σε αμφισβήτηση την ίδια την επαλήθευση του ασφαλιστικού κινδύνου, δηλαδή του γήρατος και την ισότητα μεταχείρισης, αφού αυτές οι διατάξεις, που ισχύουν σήμερα, διαφέρουν από οργανισμό σε οργανισμό ή είναι ανύπαρκτες σε άλλους. 

Η βασική ρύθμιση της διάταξης αυτής είναι ότι για το συνταξιούχο που αναλαμβάνει εργασία πριν από τη συμπλήρωση του πεντηκοστού πέμπτου έτους της ηλικίας του, η σύνταξη αυτή αναστέλλεται. Μετά τη συμπλήρωση του πεντηκοστού πέμπτου έτους το ποσό αυτό, που υπερβαίνει τις διακόσιες χιλιάδες δραχμές, καταβάλλεται μειωμένο κατά εβδομήντα χιλιάδες. Αυτό, σε συνδυασμό με τις άλλες ρυθμίσεις, πιστεύω ότι αποτελεί ένα τολμηρό βήμα.'Εχει όλες τις μεταβατικές διατάξεις, που δεν δημιουργούν κλυδωνισμούς ή κραδασμούς στο εισόδημα των συνταξιούχων που εργάζονται. Θεωρώ ότι αυτό το δίχρονο χρονικό διάστημα λειτουργεί θετικά και ευνοϊκά για μια ομαλή προσαρμογή του συγκεκριμένου άρθρου και της συγκεκριμένης ρύθμισης. 

Εξάλλου, έγιναν ουσιαστικές παρατηρήσεις και προτάσεις, που κατατέθηκαν στη διαβούλευση της Επιτροπής Κοινωνικών Υποθέσεων και πιστεύω ότι οι όποιες ασάφειες έχουν ξεπεραστεί. 

Ακόμη, αυξάνονται κατά 50% τα κατώτατα όρια των συντάξεων για τους νεοεισερχόμενους στην ασφάλιση από 1.1.93 και μετά, αφού τα όρια που θέσπισε ο ν. 2084 κρίνονται πολύ χαμηλά. 

Στο δεύτερο κεφάλαιο από τα άρθρα 64 έως 74, ρυθμίζονται τρόποι εξόφλησης των διαφόρων οφειλών. Υπάρχει η ασφάλιση των ιεροδούλων. Υπάρχει ένα σημαντικό ζήτημα. Πολλές φορές στο παρελθόν μας έχει απασχολήσει. Η κ. Ανουσάκη είχε ασχοληθεί ιδιαίτερα με αυτό και είμαι υποχρεωμένος να κάνω αυτήν την αναφορά στο πρόσωπο της συναδέλφου μου. Ωστόσο, με τη ρύθμιση που δίδετε σήμερα, υπάρχει σωστή αντιμετώπιση. Είναι η πρώτη φορά που συμβαίνει στη χώρα. Μπαίνουν κατ'αρχήν οι όροι και οι προϋποθέσεις της ασφάλισης και της συνταξιοδότησης των ιεροδούλων. Ασφαλώς, θα κυλήσει πολύ νερό μέχρι να γίνει ένας υγιής και ισχυρός θεσμός αυτή η ρύθμιση. Η συνεισφορά όλων στα επόμενα χρόνια θα είναι σημαντική, για να θωρακιστεί περισσότερο το δικαίωμα σε μία πολύ ευπαθή κοινωνική κατηγορία όπως είναι οι ιερόδουλοι. Γνωρίζουμε την εξέλιξή τους και το τέλος τους. Γνωρίζουμε τον κοινωνικό αποκλεισμό, που άσφαλτα οδηγούνται εκεί μετά από ένα συγκεκριμένο χρόνο, που ασκούν το συγκεκριμένο επάγγελμα. 

Ακόμη ρυθμίζονται θέματα του Ι.Κ.Α., που έχουν να κάνουν με την ασφάλιση δημοσιογράφων με ειδικές σχέσεις εργασίας σε φορείς Μαζικών Μέσων Ενημέρωσης, που μέχρι σήμερα δεν υπήρχαν τέτοιες ρυθμίσεις. 

Ακόμη ρυθμίζονται ζητήματα που έχουν να κάνουν με το Ι.Κ.Α., τον Ο.Γ.Α., το Τ.Σ.Α. και με το Τ.Ε.Β.Ε. Είναι ρυθμίσεις που δεν τις αναφέρω αναλυτικά. Δεν έχω να προσθέσω τίποτα περισσότερο από το όπως έχουν διατυπωθεί και με τις όποιες τροποποιήσεις υπάρχουν από την ηγεσία του Υπουργείου. 

Επίσης, αυξάνεται το ΕΚΑΣ, μία σημαντική συνεισφορά στην ενίσχυση των κοινωνικών ομάδων που σήμερα παίρνουν αυτό το επίδομα. Θέλω να τονίσω ότι μέσα απ' αυτήν τη ρύθμιση εκδηλώνεται με σαφήνεια, με τόλμη και ευαισθησία και με ευθύνη ταυτόχρονα, η θέληση της Κυβέρνησης και του ΠΑ.ΣΟ.Κ. να μην μείνει στα χαρτιά και στα σπάργανα ένας νέος θεσμός κοινωνικής προστασίας και κοινωνικής συνοχής της χώρας μας. Αναδεικνύεται μέσα απ' αυτήν τη ρύθμιση η μεγάλη κοινωνική ευαισθησία αλλά και η πολιτική οξυδέρκεια για μία παραπέρα ενίσχυση και διάθεση του θεσμού σε κοινωνικές ομάδες και σε κοινωνικές κατηγορίες που δοκιμάζονται κάτω από το βάρος των περιοριστικών οικονομικών πολιτικών και όχι μόνο. 

Είναι μία πολιτικά προνοητική πράξη και ταυτόχρονα αποτελεί μία σαφέστατη ένδειξη εκτίμησης για τη σημερινή οικονομική πραγματικότητα αυτών των κοινωνικών ομάδων. 

Εύχομαι, κύριε Υπουργέ, αυτή η διάταξη που θέτετε σήμερα, να αποτελέσει το εφαλτήριο για προβληματισμό και ανάδειξη ευαισθησιών και σε άλλους τομείς της κυβερνητικής δράσης για αντίστοιχα φαινόμενα κοινωνικών ομάδων που πλήττονται, διότι πρέπει το κράτος να δείξει το ενδιαφέρον του όχι μόνο στα λόγια αλλά στην πράξη, νομοθετώντας με ρυθμίσεις τέτοιους θεσμούς, που να προστατεύουν τον απλό πολίτη από τις επιπτώσεις των οικονομικών ανακατατάξεων και των εντάσεων της οικονομικής κρίσης. 

Ακόμη ρυθμίζονται ζητήματα, που αφορούν τους ασφαλισμένους στα ΣΕΠ. Δίνεται μία διέξοδος σε μία ασάφεια που υπήρχε στα ζητήματα της συνταξιοδότησης των εργαζομένων στην Ολυμπιακή Αεροπορία στη βάση του προγράμματος εξυγίανσης. 'Οπως γνωρίζετε, εδώ και τέσσερα χρόνια η Ολυμπιακή Αεροπορία έχει μπει σε ένα πρόγραμμα εξυγίανσης. Πέρασε μέσα από πολλές αντιφάσεις. 'Ενας ολόκληρος κόσμος έχει οδηγηθεί στη βάση συγκεκριμένων και οικείων σε μας κινήτρων, που τα συζητήσαμε μέσα από συγκεκριμένα νομοσχέδια που αφορούσαν την εξυγίανση της Ολυμπιακής Αεροπορίας. Τώρα, με αυτήν τη ρύθμιση που κάνει ο κύριος Υπουργός, διευθετείται μία ασάφεια, που δημιουργήθηκε μετά την ψήφιση του τελευταίου νόμου, που αφορούσε τους συνταξιοδοτηθέντες... 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Βοηθά και η απεργία... 

ΛΑΜΠΡΟΣ ΚΑΝΕΛΛΟΠΟΥΛΟΣ: 'Ολες οι απεργίες, κύριε Παναγιωτόπουλε, βοηθούν, αρκεί να είναι ενταγμένες σε ώριμους στόχους, κοινωνικά αποδεκτούς. Κάθε μία απεργία έρχεται να αναδείξει την ευθύνη όχι μόνο των συνδικάτων αλλά και της άλλης πλευράς, είτε αυτή είναι το κράτος είτε η εργοδοσία. Δεν μετριέται μόνο η ευθύνη των εργαζομένων μέσα από μία απεργία. Μετριέται και η πολιτική ευθύνη των άλλων, που εμπλέκονται στη λειτουργία των θεσμών και στην εξέλιξη της χώρας, δηλαδή όλων των συντελεστών της παραγωγής. 

Ολοκληρώνω την παρέμβασή μου ως εισηγητής με αυτές τις παρατηρήσεις. Πραγματικά, πιστεύω ότι μέσα απ' αυτήν τη 

  


 

  

Σελίδα 2536 

συζήτηση βγήκαμε πολύ ενισχυμένοι, διότι ένα κρίσιμο κοινωνικό πρόβλημα, όπως είναι το ασφαλιστικό, με εθνικές, πολιτιστικές και πολιτισμικές προεκτάσεις, καθοριστικές για την προοπτική της χώρας μας και την εξέλιξη των δημοκρατικών θεσμών, αλλά και για την αξιοπιστία των κοινωνικών θεσμών και του κοινωνικού συστήματος, ήλθε για συζήτηση στο Κοινοβούλιο. Η συζήτηση δεν θα κλείσει εδώ. Δεν θα κλείσει ο αναγκαίος εθνικός διάλογος μέσα κι έξω από το Κοινοβούλιο για την παραπέρα εξυγίανση και την αναμόρφωση της λειτουργίας του ασφαλιστικού συστήματος στην πατρίδα μας. 

Σήμερα μπαίνουν οι βάσεις. Θα ακολουθήσουν και άλλες παρεμβάσεις, οι οποίες είναι αναγκαίες. Πιστεύω ότι, αν αυτό το νομοσχέδιο δεν μείνει στα χαρτιά, εάν δεν αποτελέσει έναν ακόμα νόμο μιας πολυδαίδαλης ασφαλιστικής νομοθεσίας, τότε πραγματικά οι θεσμοί και οι μηχανισμοί, που θα κινητοποιηθούν για να κάνουν πράξη τις ρυθμίσεις αυτού του νόμου, θα συμβάλουν αποφασιστικά σε μια ομαλότερη πορεία ανασυγκρότησης των ασφαλιστικών οργανισμών της χώρας μας, χωρίς εντάσεις, χωρίς ρήξεις. Υπάρχει μια βαριά αρνητική κληρονομιά, που συνοδεύει την εξέλιξη και την ανάπτυξη των φορέων του ασφαλιστικού συστήματος στην πατρίδα μας. Είναι οι μεγάλες αντιπαραθέσεις και συγκρούσεις. 

Και αν παλαιότερα, αλλά και πρόσφατα, υπήρχε μια ιδεολογική και πολιτικοκοινωνική διαχωριστική γραμμή συγκρούσεων και ρήξεων ανάμεσα στους εργαζόμενους με την εκάστοτε εργοδοσία και την εκάστοτε κυβέρνηση, σήμερα μ' αυτό το νομοσχέδιο πιστεύω ότι μπορεί να υπάρξει μία γέφυρα, ώστε να ξεφύγουμε από την αρνητική παράδοση κοινωνικών και πολιτικών σχέσεων, που διέκριναν κάθε συζήτηση και κάθε εξέλιξη που αφορούσαν τα ασφαλιστικά ταμεία της χώρας μας. 

Είναι ένα νομοσχέδιο που μπορεί να καλλιεργήσει τους όρους μιας σταθερής και μεσοπρόθεσμης υπέρβασης και από μία πραγματικότητα εντάσεων, δυσπιστιών, καχυποψίας και έντονης αντιπαλότητας, να μπούμε σε μια άλλη πορεία μόνιμου, ομαλού κοινωνικού διαλόγου, γιατί η υπόθεση του ασφαλιστικού συστήματος δεν είναι υπόθεση μιας κυβέρνησης, αλλά είναι υπόθεση όλων των εμπλεκομένων φορέων και πάνω απ' όλα είναι υπόθεση των συνδικάτων, γιατί τα συνδικάτα είναι αυτά που έθεσαν τις βάσεις για τη δημιουργία των ασφαλιστικών οργανισμών στη χώρα μας και διεθνώς. 

Τα συνδικάτα έχουν κύρια την ευθύνη να συνεισφέρουν, όχι απλά σε μία συντήρηση της σημερινής πραγματικότητας που επικρατεί, αλλά έχουν κύριο ταξικό, εθνικό και κοινωνικό χρέος να αναπαράγουν, να δώσουν μία άλλη δυναμική στους ασφαλιστικούς φορείς και στο κοινωνικό κεκτημένο για τα επόμενα χρόνια. Ασφαλώς, δεν θα έχουμε μία ευθύγραμμη πορεία, αλλά θα είναι μία πορεία εντάσεων, ανακατατάξεων, συγκρούσεων και ρήξεων, που ξεφεύγουν από τους όποιους πολιτικούς σχεδιασμούς μας, εννοώ όλων των κομμάτων. 

ΓΕΩΡΓΙΟΣ ΤΣΑΦΟΥΛΙΑΣ: (δεν ακούστηκε) 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν με παρακολουθείτε, κύριε Τσαφούλια. Παρ' όλο που δεν έχετε δογματική παράδοση -προέρχεσαι μέσα από το ΠΑ.ΣΟ.Κ.- διαπιστώνω τελευταία ότι έχετε αποκτήσει δογματικές αγκυκλώσεις πάνω στον τρόπο της πολιτικής σας παρέμβασης. Αφήστε τα πράγματα ανοικτά. Βλέπετε ότι βρισκόμαστε μπροστά σε εκσυγχρονιστικές ανακατατάξεις στη χώρα και διεθνώς. Κανένα κόμμα δεν μπορεί να πει ότι: αυτά θα κάνω στις εργασιακές σχέσεις. Εδώ τα πάντα είναι στον αέρα. Διαμορφώνεται ένας νέος πολιτισμός εργασίας τώρα τον 21ο αιώνα. 

ΓΕΩΡΓΙΟΣ ΤΣΑΦΟΥΛΙΑΣ: Να μας κάνετε μία ανάλυση, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν έχω το χρόνο, κύριε Τσαφούλια, να σας κάνω την ανάλυση. Μπορείτε όμως να έρθετε στο ΠΑ.ΣΟ.Κ. και σας προσκαλώ να συζητήσουμε αυτό το μεγάλο πρόβλημα. 

ΓΕΩΡΓΙΟΣ ΤΣΑΦΟΥΛΙΑΣ: (δεν ακούστηκε) 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Τσαφούλια, σας παρακαλώ. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, με προκαλεί. 

ΠΡΟΕΔΡΕΥΩΝ (Παναγιώτης Ν. Κρητικός): Το παρακαλώ είναι για τον κ. Τσαφούλια. Δεν σημαίνει ότι επειδή γειτνιάζει μαζί σας, μπορεί και να παρενοχλεί τους γείτονες. 

ΛΑΜΠΡΟΣ ΚΑΝΕΛΛΟΠΟΥΛΟΣ: Και χθες με διέκοψε και μου μιλούσε για μικρούς και μεγάλους καρχαρίες. Λες και εδώ έχουμε γίνει καρχαρίες. Υπάρχουν καρχαρίες, αλλά πρέπει να πω στον κ. Τσαφούλια ότι δεν είναι οι μεγάλοι καρχαρίες που κατατρώγουν τα σωθικά των ασφαλιστικών οργανισμών, είναι οι μικροί, που υπερασπίζεται ο κ. Τσαφούλιας. Καταλάβατε πού βρίσκεται το πρόβλημα; 

Κλείνω, πιστεύοντας, ότι το κλίμα του υπεύθυνου πολιτικού διαλόγου, που επικράτησε σε όλα τα επίπεδα και στον κοινωνικό διάλογο και στην Επιτροπή Κοινωνικών Υποθέσεων και στο Κοινοβούλιο, αποτελεί ένα πρόκριμα ή ένα υπόδειγμα, κύριε Υπουργέ, για τα επόμενα βήματα, που μπορούμε να τα κάνουμε απαλλαγμένοι από τις όποιες γραφειοκρατικές επιρροές ή συμφέροντα που διαμορφώνονται και που δυστυχώς είστε αποδέκτης, αντικειμενικά, αυτών των συντεχνιακών προβλημάτων. Είναι καιρός να δώσουμε μία άλλη ώθηση, μία άλλη προοπτική. 

Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εργασίας και Κοινωνικών Ασφαλίσεων έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, σας έχουν διανεμηθεί οι προσθήκες και οι νομοτεχνικές βελτιώσεις στη σειρά των άρθρων που συζητούμε. Δεν θα αναφερθώ σε αυτές, αλλά μόνο σε δύο προσθήκες, που είναι στο άρθρο 73. Και αυτές έχουν διανεμηθεί και αναφέρονται σε παρατάσεις προθεσμιών και οι δύο. 

Στο άρθρο 73, στο αρχικό κείμενο που σας έχει διανεμηθεί, υπάρχουν παράγραφοι 3 και 4, που και αυτές αναφέρονται σε παράταση προθεσμιών. Και συμπληρούνται με τις παραγράφους 5 και 6, που επίσης είναι παρατάσεις προθεσμιών. 

Χρειάζεται να τις διαβάσω, κύριε Πρόεδρε; 

ΠΡΟΕΔΡΕΥΩΝ (Παναγιώτης Ν. Κρητικός): Βεβαίως. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Λοιπόν, παράγραφος 5 στο άρθρο 73: "Σε εξαιρετικές περιπτώσεις με νεότερη απόφαση της ΔΕΑ είναι δυνατή η περαιτέρω παράταση της ως άνω προθεσμίας για χρονικό διάστημα μέχρι έξι (6) ακόμα μηνών από τη δημοσίευση της απόφασης αυτής". 

Και η παράγραφος 6 "Η προβλεπόμενη στην παράγραφο του άρθρου 2 του ν. 2414/96 εκσυγχρονισμός των δημοσίων επιχειρήσεων και οργανισμών και άλλες διατάξεις", όπως αυτός τροποποιήθηκε με το άρθρο 31 του ν.2523/97 και το άρθρο 63 του ν.2637/98 προθεσμία μετατροπής των δημοσίων επιχειρήσεων και οργανισμών σε ανώνυμες εταιρείες με προεδρικά διατάγματα ή προσαρμογής των καταστατικών της στις διατάξεις του νόμου αυτού με κοινές υπουργικές αποφάσεις, παρατείνεται για ένα χρόνο από τη λήξη της παράτασης, που είχε προβλεφθεί με το ανωτέρο άρθρο 63 του ν.2637/98. 

Ευχαριστώ, κύριε Πρόεδρε. 

(Στο σημείο αυτό ο Υφυπουργός Εργασίας και Κοινωνικών Ασφαλίσεων κ. Φ. Ιωαννίδης καταθέτει τις προαναφερθείσες προσθήκες, οι οποίες έχουν ως εξής: 

"5. Στην παράγραφο 2 του άρθρου 22 του ν. 2503/98 (ΦΕΚ Α 107) προστίθεται δεύτερο εδάφιο που έχει ως εξής: 

"Σε εξαιρετικές περιπτώσεις, με νεώτερη απόφαση της Δ.Ε.Α. είναι δυνατή η περαιτέρω παράταση της ως άνω προθεσμίας για χρονικό διάστημα μέχρι έξι (6) ακόμα μηνών από τη δημοσίευση της απόφασης αυτής". 

6. Η προβλεπόμενη στην παρ. 1 του άρθρου 2 του ν. 2414/96 "εκσυγχρονισμός των Δημοσίων Επιχειρήσεων και Οργανισμών και άλλες διατάξεις" όπως αυτός τροποποιήθηκε με το άρθρο 31 του ν. 2523/97 και το άρθρο 63 του ν. 2637/98 προθεσμία μετατροπής των Δημοσίων Επιχειρήσεων και Ορ-

  


 

  

Σελίδα 2537 

γανισμών σε Ανώνυμες Εταιρείες με Προεδρικά Διατάγματα ή προσαρμογής των Καταστατικών τους στις διατάξεις του νόμου αυτού με κοινές Υπουργικές Αποφάσεις, παρατείνεται για ένα χρόνο από τη λήξη της παράτασης που είχε προβλεφθεί με το ανωτέρω άρθρο 63 του ν. 2637/98.") 

ΠΡΟΕΔΡΕΥΩΝ (Παναγιώτης Ν. Κρητικός): Mε τις τροποποιήσεις, που έκανε ο κύριος Υπουργός, γίνεται η συζήτηση επί των άρθρων... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, επίσης ο τίτλος του άρθρου 73 αντί για "Παράταση προθεσμίας" γίνεται "Παράταση προθεσμιών". 

ΠΡΟΕΔΡΕΥΩΝ (Παναγιώτης Ν. Κρητικός): Μάλιστα, δηλαδή μπαίνει η γενική πληθυντικού. 

Ο εισηγητής της Νέας Δημοκρατίας κ. Παπαγεωργόπουλος έχει το λόγο. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, κύριοι συνάδελφοι, πριν από ελάχιστα λεπτά ο εισηγητής του ΠΑ.ΣΟ.Κ. αναφέρθηκε σε κάτι που πολλές φορές έχουμε αναφερθεί και στη Διαρκή Επιτροπή και κατά τη διάρκεια των πολλών και πολύωρων συνεδριάσεων για την επεξεργασία αυτού του νομοσχεδίου. 

Ζήτησε η Κυβέρνηση προφανώς -γιατί αυτή έχει την πρωτοβουλία- να δει με σύνεση, με ωριμότητα, με υπευθυνότητα το μέγα ζήτημα και μεγάθεμα της εποχής μας, που λέγεται ασφαλιστικό πρόβλημα. 

Ζήτησε να υπάρξουν οι προσεγγίσεις, οι συναινέσεις, οι συμφωνίες κοινωνικές και πολιτικές, προκειμένου χωρίς κοινωνικούς κραδασμούς και χωρίς εντάσεις να λύσουμε αυτά τα μεγάλα ζητήματα. 

Κύριε Υπουργέ, ποιος μπορεί να μη συμφωνήσει με αυτά; Χάρηκα και οι Βουλευτές του ΠΑ.ΣΟ.Κ. χειροκρότησαν. Το θέμα είναι, τα δέχεται αυτά η Κυβέρνηση; Γιατί προφανώς στην Κυβέρνηση, που στηρίζουν, απευθύνονται οι Βουλευτές του ΠΑ.ΣΟ.Κ. 

Το ερώτημα είναι, δέχονται ότι πρέπει να έχουν ενιαίες αρχές και κανόνες στην προσέγγιση των ασφαλιστικών προβλημάτων; Δέχονται ότι πρέπει να υπάρχει στοιχειώδης καλή πίστη και να τηρούμε τα συμφωνηθέντα, να τηρούμε τις συνθήκες; Δεν τηρήσατε καν τις συνθήκες που αφορούν τα συμφωνηθέντα του κοινωνικού διαλόγου. Από τα επτά ζητήματα που τέθηκαν στον κοινωνικό διάλογο, τρία μόνο δρομολογήσατε και το ένα εκ των τριών προς την αντίθετη κατεύθυνση. Προς την αντίθετη κατεύθυνση είναι η λύση που προτείνετε, όσον αφορά τη δήθεν αξιοποίηση της περιουσίας των ασφαλιστικών ταμείων. Μπορούμε να μιλούμε σοβαρά, όταν ένα νομοσχέδιο που έγινε αντικείμενο επεξεργασίας από την ΟΚΕ σε εξήντα άρθρα, έγιναν ογδόντα τρία στη Βουλή, για να τύχει πολλών δεκάδων διορθώσεων, συμπληρώσεων, κατά την πορεία; Και πριν από λίγο είχαμε την ανάγνωση από τον κύριο Υφυπουργό καινούριων τροπολογιών. 

Θα πρέπει πια να έχουμε άλλες δυνατότητες, για να έχουμε άποψη για ζητήματα που αφορούν τη μετατροπή των δημοσίων επιχειρήσεων σε ανώνυμες εταιρείες, για ζητήματα όπως το εργασιακό καθεστώς των εργαζομένων σε δημόσιες επιχειρήσεις. Ούτε σχέση έχουν με το συζητούμενο νομοσχέδιο, ούτε λογική συνοχή έχουν και ούτε η Βουλή μπορεί να αιφνιδιάζεται με αυτόν τον καταιγισμό των υπουργικών τροπολογιών. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ) 

'Ετσι λοιπόν, κύριε συνάδελφε εισηγητή του ΠΑ.ΣΟ.Κ., ας σας ακούσει η Κυβέρνηση πρώτα, ας σεβαστεί θεσμούς, διαδικασίες, αρχές, κανόνες, κοινοβουλευτικά ήθη, κοινοβουλευτική πρακτική, και εδώ είμαστε να συζητήσουμε! 

Η Νέα Δημοκρατία αυτές τις μέρες κατέθεσε με αίσθημα ευθύνης, με συναίσθηση αποστολής, με συνείδηση χρέους, τη δική της πρόταση. 

Η Κυβέρνηση, ενώ κάθε μέρα αλλάζει στο νομοσχέδιο, από την άλλη μεριά έχει μια εντελώς ανελαστική πρόταση και αντίληψη όσον αφορά την Αντιπολίτευση. Από τις δεκάδες προτάσεις που έγιναν για να βελτιωθεί το νομοσχέδιο, δεν δέχθηκε σχεδόν καμία. 'Εκανε μόνο κάποιες συντακτικού, γραφικού χαρακτήρα, τριτευούσης σημασίας διορθώσεις. Φοβάμαι ότι πέντε μέρες συνεδρίαση μέχρι τώρα και άλλες τέσσερις μέρες στην επιτροπή πήγαν χαμένες. Μιλάμε σε ώτα μη ακουόντων, ακόμα και για τις προτάσεις μας για τη βελτίωση των ρυθμίσεων του Ι.Κ.Α., γιατί υπάρχει φωνή λαού από τις μικρομεσαίες επιχειρήσεις κυρίως, που στενάζουν από τον κεφαλικό φόρο που επιβάλλετε στο όνομα καταβολής εκπλήρωσης ασφαλιστικών υποχρεώσεων. Και δεν πήραμε απάντηση για βελτίωση, για πιο πολλές δόσεις, για καλύτερες ρυθμίσεις, για πιο ανθρώπινη και επιεική προσέγγιση. 

'Ετσι, λοιπόν, πιο πολύ για να είματε εντάξει απέναντι στη συνείδησή μας και απέναντι στον ελληνικό λαό, που ήδη προσβλέπει στη Νέα Δημοκρατία και σε αυτήν την ενότητα, θα καταθέσουμε τις προτάσεις μας. Εάν θέλετε να τις ακούσετε, έχει καλώς. Εάν δεν θέλετε, πιστεύω ότι δεν θα είσαστε Κυβέρνηση για καιρό και, επομένως, μικρό κακό θα κάνετε πλέον! 

'Οσον αφορά το άρθρο 62 -θα αναδείξουμε δυο-τρία άρθρα, δεν υπάρχει δυνατότητα να αναδείξουμε όλα τα άρθρα αυτής της ενότητας- απορώ γιατί εισάγεται προς συζήτηση πλέον. Στη Διαρκή Επιτροπή είπαμε και εμείς και τα άλλα κόμματα της Αντιπολίτευσης ότι είναι αντισυνταγματικότατο και εσείς επιμένετε. Και η Επιστημονική Επιτροπή της Βουλής έδωσε ράπισμα στην Κυβέρνηση. Το έκρινε ευθέως αντισυνταγματικό και εσείς επιμένετε σε μια διάταξη που θα πέσει, που δεν έχει νόημα, που δεν έχει βιωσιμότητα. 

Κάνετε μία παρέμβαση, όσον αφορά τις συντάξεις αιτία θανάτου, που ανατρέπεται το καθεστώς των συντάξεων χηρείας προς το χειρότερο για τις χήρες και τις θυγατέρες και τους αναπήρους επιζώντες συζύγους. Κάνετε επαχθέστερη και επιδεινώνετε τη θέση τους. Προσβάλλετε με τη ρύθμιση αυτή υφιστάμενο και θεσμοθετημένο συνταξιοδοτικό δικαίωμα. 

Πέρα από τις νομοτεχνικές ατέλειες που έχει η διάταξη αυτή, θα προκληθούν σοβαρότατα κοινωνικά προβλήματα. Ανατρέπονται βασικές αρχές του ασφαλιστικού και συνταξιοδοτικού δικαίου, όπως η αρχή της ανταποδοτικότητας. 'Ενας ασφαλισμένος που κατέβαλε τις εισφορές, που θεμελίωσε δικαίωμα, το έκανε με την προσδοκία όχι μόνο να απολαύσει ο ίδιος τα όποια ευεργετήματα του ασφαλιστικού συστήματος στη λογική της ανταποδοτικότητας, αλλά και με την προσδοκία, τη λογική και τη θεμελιωμένη, ότι η οικογένειά του, η γυναίκα του, τα παιδιά του, θα έχουν εξασφάλιση, όσον αφορά το εισόδημα, σε περίπτωση που εκλείψει ο ασφαλισμένος. Αυτό το ανατρέπετε, το αναιρείτε με μια απίθανη λογική. Μα, αν είναι χήρα τριάντα χρονών, θα πάρει τρία χρόνια τη σύνταξη, και μετά τι πρέπει να κάνει; Θα πρέπει να περιμένει τα εξήντα πέντε; 'Οταν έχει δρομολογήσει τη ζωή της, έτσι όταν οι δυνατότητές της είναι αυτές, όταν δεν είναι δυνατή πλέον η ένταξή της στο εργασιακό καθεστώς, πώς της ζητάμε ξαφνικά σε μια πλήρη ανατροπή των δεδομένων γι' αυτήν να επιβιώσει; 'Ετσι λοιπόν προσβάλλετε θεμελιωμένα ασφαλιστικά δικαιώματα. 

Η διάταξη του άρθρου 62 είναι ευθέως αντισυνταγματική. Πιστεώω ότι θα πρέπει να ακούσετε, επιτέλους, και τα κόμματα της Αντιπολίτευσης και την Επιστημονική Υπηρεσία της Βουλής και να αποσύρετε αυτήν την απαράδεκτη διάταξη. 

'Οσον αφορά το άρθρο 63, που αναφέρεται στην απασχόληση των συνταξιούχων, δεν μπορούμε να συμφωνήσουμε με τις προτεινόμενες ρυθμίσεις, οι οποίες με το πρόσχημα των αντικινήτρων περιορίζουν τους συνταξιούχους σε συντάξεις πείνας και τους απαγορεύουν στην πραγματικότητα την επιβίωση. 

Πιστεύουμε ότι η θέσπιση των διατάξεων αυτών θα οδηγήσει σε έξαρση την παραοικονομία και σε μείωση τελικά των κρατικών εσόδων, λόγω μείωσης της φορολογητέας ύλης. 

Δεν είμαστε κατ' αρχήν αντίθετοι στη θέσπιση αντικινήτρων. Αυτά όμως δεν πρέπει να έχουν ισοπεδωτικό χαρακτήρα. Πρέπει να λαμβάνουν υπόψη τις ειδικότερες συνθήκες και την οικονομική κατάσταση του συνταξιούχου και να μην έχουν ισχύ 

  


 

  

Σελίδα 2538 

όπου τα εισοδήματα των συνταξιούχων οι συντάξεις κινούνται στα όρια της φτώχειας. Αυτό βέβαια δεν σημαίνει για τη Νέα Δημοκρατία ότι το όριο της φτώχειας αποτελεί στόχο της κοινωνικής πολιτικής και ότι προσβλέπουμε σε μια εξίσωση προς τα κάτω, όπως μόνιμα στοχεύει η δική σας πολιτική. 'Αλλες είναι οι δικές μας φιλοδοξίες και άλλα προσδοκεί από εμάς ο ελληνικός λαός. Αλλά όταν είναι δεδομένο ότι τα όρια της φτώχειας έχουν προσδιοριστεί σήμερα για τετραμελή οικογένεια στο ποσό των τριακοσίων σαράντα χιλιάδων (340.000) δραχμών, με ποιο δικαίωμα βάζετε το όριο των διακοσίων χιλιάδων(200.000) δραχμών; 

Και τι απάντηση θα έχουμε να δώσουμε σε κλάδους συνταξιούχων -ενδεικτικά αναφέρονται, γιατί δεν θέλω με γενικεύσεις να αδικήσω κάποιους- που τίθενται εκτός εργασίας και γίνονται ξαφνικά συνταξιούχοι σε ηλικία πενήντα, πενήντα ενός, πενήντα δύο ετών, όπως είναι οι αστυνομικοί, όπως είναι οι στρατιωτικοί, που αποστρατεύονται παρά τη βούλησή τους στο σύνολο κατά κανόνα; 'Οταν λοιπόν σ' αυτήν την ηλικία το φυσιολογικό είναι να έχουν παιδιά που σπουδάζουν, που οι οικογενειακές ανάγκες είναι στη μεγαλύτερή οξύτητά τους, εσείς τους καταδικάζετε. Και πώς θα απαντήσετε σε ζητήματα που έβαλε και η ΑΔΕΔΥ και συνταξιουχικά σωματεία; 

Θα σας φέρω ένα παράδειγμα. 'Ενας αστυνομικός πενήντα δύο ετών παίρνει εκατόν ενενήντα χιλιάδες (190.000) δραχμές το μήνα σύνταξη. Για να συμπληρώσει το πενιχρό εισόδημά του δουλεύει τα απογεύματα, κρατάει κανένα λογιστικό βιβλίο, είναι βοηθός σε κανένα ΠΡΟΠΟτζίδικο και παίρνει άλλες πενήντα χιλιάδες (50.000) δραχμές. Με τη διάταξη του άρθρου 63 θα πάρει τις πενήντα χιλιάδες (50.000) δραχμές και θα χάσει τις εκατόν ενενήντα χιλιάδες (190.000) δραχμές, γιατί αναστέλλεται η καταβολή της σύνταξης. 

Σε τέτοιες, λοιπόν, παραδοξότητες φθάνει η ρύθμιση που εισάγετε. Δεν τιμά κανέναν αυτή η ρύθμιση και νομίζω ότι κακώς τη συζητάμε. Δεν σας πείσαμε τόσες ημέρες στη Διαρκή Επιτροπή, δεν ελπίζουμε να σας πείσουμε τώρα. Το ζήτημα είναι ότι με τέτοιες διατάξεις, που εισάγετε, στρεβλώνετε ακόμη περισσότερο ένα στρεβλό και άδικο συνταξιοδοτικό καθεστώς, δημιουργείτε κοινωνικές αδικίες, αθροίζετε παραπονούμενους από την κοινωνική πολιτική, δημιουργούμε προβλήματα αντί θα δώσουμε λύσεις. 

'Αποψή μας είναι ότι θα πρέπει να υπάρξει ένα επίπεδο μέσης διαβίωσης, που θα πρέπει να είναι τουλάχιστον το ποσό των τριακοσίων σαράντα χιλιάδων (340.000) δραχμών, όσον αφορά τετραμελή οικογένεια. 

Το εδάφιο α', που αφορά όσους δεν έχουν συμπληρώσει το πεντηκοστό πέμπτο έτος της ηλικίας -και σας ανέφερα το παράδειγμα του ανθρώπου που δεν είναι πενήντα πέντε ετών, που παίρνει διακόσιες χιλιάδες (200.000) σύνταξη και πενήντα χιλιάδες (50.000) ένα άλλο επιμίσθιο και χάνει τη σύνταξή του ολόκληρη- θα πρέπει να φύγει εντελώς. Μόνο διεστραμμένος εγκέφαλος μπορεί να συνέλαβε τέτοιου είδους ρύθμιση, σαν αυτή που εισάγετε. Θα πρέπει να φύγει η διάταξη 63α'. 'Εχετε κάνει τόσους αναριθμητισμούς των άρθρων, που μπερδευόμαστε και εμείς. 

Παράλληλα, αν θέλουμε να μιλάμε σοβαρά και, αν θέλουμε να είμαστε υπεύθυνοι, θα πρέπει να υπάρξει η θεσμοθέτηση ομαλής μετάβασης στη μη ενεργό οικονομική ζωή. Θα πρέπει να θεσμοθετηθούν μέτρα, ώστε όσοι βρίσκονται σε ηλικία που είναι κοντά στη σύνταξη, να εισέλθουν σε καθεστώς προσυνταξιοδότησης, το οποίο θα περιλαμβάνει μειωμένα προνόμια και μειωμένη σύνταξη, ενώ παράλληλα θα μπορεί να συνεχίσει να εργάζεται κάτω από καθεστώς μερικής απασχόλησης και ευελιξίας. 

Κάτι τέτοιο θα περιμέναμε, αν θέλατε να καταθέσετε κάποιες νέες απόψεις, όσον αφορά το ασφαλιστικό σύστημα και όχι αυτές της απαράδεκτης νοοτροπίας διατάξεις, ποινές, απαγορεύσεις, εκπτώσεις. Μα δεν λύνονται έτσι τα κοινωνικά ζητήματα. 

'Ετσι, λοιπόν, η ομαλή μετάβαση στη μη ενεργό οικονομική ζωή είναι το εργαλείο με το οποίο θα μπορέσουμε να προσεγγίσουμε τέτοια ευαίσθητα κοινωνικά ζητήματα. 

Στο στο άρθρο 74, που έχει τίτλο "θέματα προσωπικού", βρίσκετε πάλι την ευκαιρία να βολέψετε πάλι κάποιους. Και μιλάμε για δεκάδες προσλήψεις. Και στο 32 και στο 36 και σε άλλα άρθρα σας αποδείξαμε ότι κατά παράβαση του ν. 2190 και του ΑΣΕΠ κάνετε προσλήψεις. Το ίδιο σας είπε και η ΑΔΕΔΥ. Σε ώτα μη ακουόντων αναφερόμαστε. 

Πήραμε μία απάντηση -το είπατε και εσείς και ο κύριος Υφυπουργός- ότι πρόκειται για ειδικό επιστημονικό προσωπικό και είστε αναγκασμένοι να κάνετε αυτές τις ρυθμίσεις. 

Ε, λοιπόν, το άρθρο 74 προβλέπει έναν οδηγό στη διάταξη 1γ, κατηγορίας ΔΕ, προβλέπει κάποιους λογιστές, προβλέπει κάποιους διοικητικούς υπαλλήλους σε εννέα θέσεις, προβλέπει τέσσερις θέσεις προσωπικού ηλεκτρονικών υπολογιστών, πέντε θέσεις χειριστές ηλεκτρονικών υπολογιστών, μία θέση διοικητικού λογιστικού στα Τρίκαλα, μία θέση γραφείου διοικητικού στην Καλαμάτα. Ε, αυτοί είναι οι επιστήμονες για τους οποίους μας ζητάτε, κύριε Υπουργέ, ειδική νομοθετική εξουσιοδότηση, ώστε να μπουν κατά παρέκκλιση, κατά παράβαση κανονισμών και αρχών, που εσείς λέτε ότι θεσπίσατε; 

Δεν πείθετε, λοιπόν, κανέναν. Πάρτε αυτές τις διατάξεις, οι οποίες αποτελούν ντροπή για την Κυβέρνηση, που έχει την πρωτοβουλία να τις εισαγάγει. Εμείς πάντως τις καταψηφίζουμε. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα κάνω μία ουσιαστική παρέμβαση σε διαδικαστικό θέμα. 

Συνεφωνήθη ότι η συζήτηση αυτού του νομοσχεδίου θα είναι έξι ημέρες, εκ των οποίων η τελευταία θα αφορά τις τροπολογίες. Αυτή ήταν η απόφαση στη Διάσκεψη των Προέδρων. 

'Ηδη από τη Δευτέρα έχουν κατατεθεί έξι υπουργικές τροπολογίες, πέρα από τη συμφωνία μας. Θα δούμε το περιεχόμενό τους αύριο, αλλά σε ό,τι αφορά την παρέμβαση, την οποία έκανε πριν από λίγο ο Υφυπουργός κ. Ιωαννίδης, για δύο τροποποιήσεις, θέλω να σημειώσω τούτο και να ενημερώσετε τον Πρόεδρο του Σώματος. Δεν είναι τροπολογίες που αναφέρονται στο νομοσχέδιο και στο Υπουργείο. 

Η πρώτη είναι τροπολογία που αφορά το Υπουργείο Εθνικής Οικονομίας, με την οποία έρχεται να παρατείνει για ένα χρόνο ακόμα την ισχύ του ν. 2414 για τον εκσυγχρονισμό των ΔΕΚΟ. Είναι η τέταρτη φορά που έρχεται στην Εθνική Αντιπροσωπεία. Δεν μπορεί να περάσει με αυτήν τη διαδικασία, γιατί δεν είναι προϊόν συζήτησης για να έλθει υπό μορφή τροποποίησης. Θα πρέπει να αποσυρθεί και να το φέρει σε νομοσχέδιο του Υπουργείου Οικονομικών. Δεν μπορεί ο κ. Παπαντωνίου, χρησιμοποιώντας αυτό το νομοσχέδιο, να περάσει αβρόχοις ποσί τέτοια μεγάλα ζητήματα. Το πρώτο είναι αυτό. 

Δεύτερον, οι ρυθμίσεις οι οποίες γίνονται σε άλλο νόμο, πάλι με την ίδια παρέμβαση την οποία έκανε ο κ. Ιωαννίδης, δεν έχουν καμία σχέση με το νομοσχέδιο. Να αποσυρθούν αμέσως, διότι δεν είναι αρμοδιότητα του Υπουργείου Κοινωνικών Ασφαλίσεων. Μπορεί να είναι γενικότερα της Κυβέρνησης, αλλά δεν πιστεύω ο Πρόεδρος του Σώματος να ενδώσει σε αυτήν την κρεπάλη παρεμβάσεων την τελευταία στιγμή για τόσο μεγάλα θέματα. 'Αλλως να έλθει εδώ ο Υπουργός Εθνικής Οικονομίας και να εξηγήσει στην Εθνική Αντιπροσωπεία τους λόγους για τους οποίους ζητά αυτού του είδους την παρέμβαση. Διότι πέρα από αυτό -και είναι εξαιρετικά κρίσιμο θέμα- δεν μπορεί να παραβιάζεται τόσο ωμά από την κυβερνητική Πλειοψηφία και την Κυβέρνηση, εάν τελικά συμφωνήσει η κυβερνητική Πλειοψηφία με τέτοιου είδους παρεμβάσεις. 

Αυτά προς το παρόν, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για τρία λεπτά. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε συνάδελφε, κύριε Πρόεδρε, αυτές οι τροπολογίες αφορούν παράταση προθεσμιών και στην ενότητα των άρθρων που συζητάμε υπάρχει κεφάλαιο για την 



 

  

Σελίδα 2539 

παράταση των προθεσμιών. Δεν έχει μόνο ζητήματα που έχουν να κάνουν με την κοινωνική ασφάλιση. 

Να σας δώσω το περιεχόμενο του συγκεκριμένου άρθρου. Η πρώτη παρέμβαση για παράταση προθεσμιών, άρθρο 73, έχει να κάνει με την παράταση που σχετίζεται με τη νομιμοποίηση των αλλοδαπών. 'Ηταν μέσα στο σχέδιο νόμου και από εκεί ξεκινάει. 

Εγώ, λοιπόν, για οικονομία του χρόνου και επειδή θα μπορούσαν πράγματι ... 

ΔΗΜΗΤΡΙΟΣ ΣΙΟΥΦΑΣ: Δεν αναφέρομαι σε αυτό, κύριε Υπουργέ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Μισό λεπτό, να ολοκληρώσω. 

Για να μην έλθω αύριο με τροπολογίες, που μπορεί να καταθέσω για την παράταση των συγκεκριμένων προθεσμιών, είπα να τελειώσουμε σήμερα, για να πάμε πιο ομαλά και πιο απλά. 

Αν επιμένετε, να καταθέσουμε τροπολογία. Λοιπόν, για να αλλάξουμε μία ολόκληρη διαδικασία και να μην εξυπηρετηθεί και το Σώμα και όλοι.... 

ΔΗΜΗΤΡΙΟΣ ΣΙΟΥΦΑΣ: 'Οχι, κύριε Υπουργέ. 

ΠΡΟΕΔΡΕΥΩΝ (Παναγιώτης Σγουρίδης): Κύριε Σιούφα, σας παρακαλώ, θα πάρετε το λόγο μετά. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εγώ τελείωσα και είπα το γιατί. Θα μπορούσε λοιπόν να κατατεθεί ως τροπολογία και να έρθει αύριο και ο κ. Δρυς και εγώ να υπερασπιστώ μία παράταση προθεσμιών για τον άλφα ή το βήτα λόγο. Δεν έχει γίνει πρώτη φορά στη Βουλή, αλλά ας μη δημιουργούμε θέματα, εκεί που δεν υπάρχουν επί της ουσίας θέματα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σιούφα, έχετε το λόγο. 

ΔΗΜΗΤΡΙΟΣ ΣΙΟΥΦΑΣ: Το γνωρίζετε πολύ καλά και νομίζω ότι εδώ ο λόγος και η συμφωνία και του Προέδρου του Σώματος αλλά και της Διάσκεψης των Προέδρων για τροπολογίες που κατατίθενται μετά την ημερομηνία συμφωνίας των ημερών -η Κυβέρνηση έχει το δικαίωμα να το κάνει αυτό- είναι να δοθεί μία μέρα ακόμα για τη συζήτηση αυτών μετά τις γιορτές, για να ολοκληρωθεί η συζήτηση του νομοθετήματος και να έρθουν και αυτές οι τροπολογίες. 

ΠΡΟΕΔΡΕΥΩΝ (Παναγιώτης Σγουρίδης): Θέλετε το λόγο, κύριε Σφυρίου; 

ΚΟΣΜΑΣ ΣΦΥΡΙΟΥ: Να προχωρήσουμε στους εισηγητές, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος δεν είναι εδώ. 

Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, έβαλε ο κ. Σιούφας ένα πραγματικά σοβαρό θέμα. 

Την ώρα που ετοιμαζόμαστε να τοποθετηθούμε επί των άρθρων, ξαφνικά η Κυβέρνηση φέρνει δύο παραγράφους στο άρθρο, που αφορά τις παρατάσεις προθεσμίας, λες και έχει καμιά σχέση η παράταση για τη λήψη μέτρων εναντίον των υπό αποκρατικοποίηση επιχειρήσεων ή και ακόμη το άρθρο 73 να έχει άμεση σχέση με το ν. 2414/96 που ζητά η Κυβέρνηση ακόμη μια παράταση, η οποία επανειλημμένα βέβαια έχει δοθεί. 

Δεν έχουν καμία σχέση οι συγκεκριμένες παράγραφοι και με τη φιλοσοφία του συγκεκριμένου άρθρου αλλά και με τη φιλοσοφία του νομοσχεδίου. 'Οσες φορές είχε επιχειρηθεί αυτό από την πλευρά της Κυβέρνησης, όχι ότι εμείς συμφωνούμε, έγινε με κατάθεση χωριστών τροπολογιών. 'Αρα, άποψη και δική μας είναι, τουλάχιστον αυτές οι δύο τροποποιήσεις να μην μπουν ως παράγραφοι στο συγκεκριμένο άρθρο. 

Θα μπορέσει σ' αυτό που είπα να υπάρξει μία απάντηση, αν θα αποσυρθούν ή όχι; 

ΠΡΟΕΔΡΕΥΩΝ (Παναγιώτης Σγουρίδης): Νομίζω ότι ο κύριος Υπουργός ήταν σαφής. Είπε ότι "εμείς τα καταθέτουμε μέσα στο άρθρο αυτό, που είναι για τις παρατάσεις των προθεσμιών". Ούτως ή άλλως το άρθρο αυτό περιλαμβάνει και άλλες παρατάσεις προθεσμιών, έξω και πέρα από την ασφάλιση. Παραμένουν... 

ΕΥΑΓΓΕΛΟΣ ΑΠΟΣΤΟΛΟΥ: Παρατάσεις οι οποίες έχουν σχέση με εργασιακές σχέσεις, εργατικά δικαιώματα... 

ΠΡΟΕΔΡΕΥΩΝ (Παναγιώτης Σγουρίδης): Γενικές παρατάσεις. Παρατάσεις και αλλοδαπών έχει μέσα το άρθρο. 

ΕΥΑΓΓΕΛΟΣ ΑΠΟΣΤΟΛΟΥ: Λίγο ως πολύ, όμως, έχουν άμεση σχέση... 

ΠΡΟΕΔΡΕΥΩΝ (Παναγιώτης Σγουρίδης): Αυτό σημαίνει ότι δεν το αποσύρει, το αφήνει όπως είναι, κύριε Αποστόλου. 

Συνεχίστε, παρακαλώ. 

ΕΥΑΓΓΕΛΟΣ ΑΠΟΣΤΟΛΟΥ: Από τα άρθρα που συζητούμε, αυτά που έχουν το μεγαλύτερο βάρος, είναι το άρθρο 62 που αναφέρεται στη σύνταξη αιτία θανάτου και το άρθρο 63 που αναφέρεται στην απασχόληση των συνταξιούχων. 

Το άρθρο 61 αντιμετωπίζει και αυτό ένα θέμα που έχει σχέση με την εξόφληση καθυστερήσεων ασφαλιστικών εισφορών εκτός ΙΚΑ. Είναι γενικότερο το θέμα της ρύθμισης των οφειλών των καθυστερούμενων. Εμείς επιμένουμε ότι μία τέτοια λογική κάθε άλλο παρά συμβάλλει στην εδραίωση της ασφαλιστικής συνείδησης. Είναι ένα θέμα που πρέπει, επιτέλους, κάποια στιγμή να σταματήσει. 

'Ερχομαι στο άρθρο 62, που αφορά τη σύνταξη αιτία θανάτου. Ο περιορισμός του δικαιώματος "λήψη σύνταξης του επιζώντος των συζύγων σε τρία χρόνια" σε συνδυασμό με την επιλογή ως κρίσιμου χρόνου τη συμπλήρωση του τεσσαρακοστού έτους της ηλικίας του επιζώντος συζύγου και η πλήρης αγνόηση των όποιων οικογενειακών υποχρεώσεων, για μας επιβάλλουν την απόσυρση της συγκεκριμένης διάταξης. 

Η ρύθμιση αυτή είναι δυνατόν να δημιουργεί προβλήματα ειδικότερα στις χήρες γυναίκες, οι οποίες δεν έχουν την απαραίτητη τουλάχιστον επαγγελματική εμπειρία για να απασχοληθούν. Επίσης, πρέπει στη συγκεκριμένη ρύθμιση να δούμε και το θέμα του δικαιώματος επιλογής των συνταξιούχων να διαλέξουν ποια σύνταξη οι ίδιοι θέλουν να παίρνουν στο ακέραιο και ποια να παίρνουν μέχρι το ύψος του 30%. 

Διότι οποιαδήποτε ρύθμιση, που θίγει ώριμα συνταξιοδοτικά δικαιώματα, υπάρχει πιθανότητα να καταπέσει ενώπιον των δικαστηρίων. Και γι'αυτό, όπως προείπα, είναι προτιμότερη η πλήρης απόσυρση της διάταξης, πριν φθάσουμε σε δικαστικές αποφάσεις, οι οποίες είναι δυνατόν να μην επιτρέψουν την εφαρμογή της. 

'Ερχομαι στο άρθρο 63, που αφορά την απασχόληση των συνταξιούχων. Είναι το άρθρο που θεσπίζει αντικίνητρα στην απασχόληση των συνταξιούχων. 

Με τις προτεινόμενες ρυθμίσεις τίθενται ως αντικίνητρα για την απασχόληση περικοπές και αναστολές καταβολής των συντάξεων εντελώς ισοπεδωτικά και άδικα, χωρίς να λαμβάνονται υπόψη το σύνολο των αναγκών για μια αξιοπρεπή διαβίωση μιας οικογένειας. 

Εμείς συμφωνούμε να τεθεί ένα πλαφόν. Αλλά αυτό το πλαφόν των διακοσίων χιλιάδων (200.000) δραχμών είναι δυνατόν σήμερα να λέμε ότι επιτρέπει μια στοιχειώδη διαβίωση μιας οικογένειας; Δεν θα πρέπει να λαμβάνουμε υπόψη τα πραγματικά εισοδήματα μιας οικογένειας; Δεν θα πρέπει να λαμβάνουμε υπόψη τις πραγματικές συνθήκες, τα έξοδα διαβίωσης μιας οικογένειας; 

Παράλληλα, πρέπει να σημειώσουμε ότι η μεγάλη πλειοψηφία των απασχολουμένων συνταξιούχων, ιδιαίτερα στο μεγαλύτερο ασφαλιστικό οργανισμό, το ΙΚΑ, ανήκει στα κατώτατα όρια. Είναι συνήθως χαμηλοσυνταξιούχοι, οι οποίοι προσφεύγουν στην εξασφάλιση μιας μερικής απασχόλησης, κυρίως για να αντιμετωπίσουν, όπως προανέφερα, τα έξοδα διαβίωσης. 

Θα ήθελα όμως να σταθώ στο διαχωρισμό ο οποίος γίνεται μεταξύ των συνταξιούχων του ευρύτερου δημόσιου τομέα και των συνταξιούχων του ιδιωτικού τομέα. Με βάση το ν. 2592/98 ψηφίστηκε ρύθμιση, άρθρο 8 παράγραφος 14, σύμφωνα με την οποία γίνεται κατά 70% περικοπή των συντάξεων των συνταξιούχων του ευρύτερου δημόσιου τομέα, οι οποίοι ταυτόχρονα ασχολούνται ως μισθωτοί σε οργανισμούς του δημοσίου τομέα. Αυτό έχει θεσμοθετηθεί, επαναλαμβάνω, για 

  

 

  

Σελίδα 2540 

τον ευρύτερο δημόσιο τομέα. 

Σήμερα έρχεσθε με το άρθρο 62 και εισάγετε την έννοια της περικοπής επίσης κατά 70% της σύνταξης για όσους εργάζονται στον ιδιωτικό τομέα. Υπάρχει όμως μια διαφορά. Ενώ στην προηγούμενη ρύθμιση είχατε προσαρμογή αμέσως, σ'αυτήν εδώ τη ρύθμιση προβλέπετε μία μεταβατική περίοδο δύο ετών. Και γεννάται το ερώτημα: Γιατί υπάρχει αυτή η διαφορετική μεταχείριση μεταξύ των συνταξιούχων του ιδιωτικού τομέα και των συνταξιούχων του δημόσιου τομέα; Είναι ένα θέμα, το οποίο θα πρέπει να αντιμετωπίσετε και για λόγους ισότιμης μεταχείρισης. 

Ποια σκοπιμότητα εξυπηρετεί η διαφορετική ρύθμιση; Είναι ένα ερώτημα που χρειάζεται απάντηση. 

'Ερχομαι τώρα στο άρθρο 64, που αφορά το ποσό των κατωτάτων ορίων νέων ασφαλισμένων. 

Η διόρθωση που γίνεται για τους συνταξιούχους, για τα κατώτατα όρια των συντάξεων μετά το 1993, είναι ανεπαρκής. Χρειάζεται να εξομοιωθούν με τους ασφαλισμένους προ του 1993 και να γίνει μία επανασύνδεση με τα είκοσι ημερομίσθα του ανειδίκευτου εργάτη και με τις συντάξεις να φθάνουν στο 80% των συντάξιμων αποδοχών. 

Το άρθρο 65 αναφέρεται στην ασφάλιση των ιεροδούλων και από κοινωνική άποψη η ασφάλισή τους είναι σωστή. 

Το άρθρο 66 αναφέρεται στη ρύθμιση θεμάτων των Ταμείων Τύπου και βρίσκεται προς τη θετική κατεύθυνση. 

'Οσον αφορά το άρθρο 70, που αναφέρεται στην αύξηση του Επιδόματος Κοινωνικής Αλληλεγγύης, επαναλαμβάνουμε και πάλι ότι πρόκειται για ένα επίδομα ελεημοσύνης. Σας είπα και πριν από λίγο, αφήστε την πολιτική αυτή της ελεημοσύνης και επανασυνδέστε τις συντάξεις με τα είκοσι ημερομίσθια και το 80% των συνταξίμων αποδοχών. Θεσμοθετήστε το, επαναφέρτε το, για να μην υπάρχει και αυτή η λογική της ελεημοσύνης. 

'Οσον αφορά το άρθρο 73, με τις προσθήκες που κάνατε των δύο παραγράφων, ειδικά την παράγραφο 6 που αναφέρεται πάλι στην παράταση προθεσμίας των υποχρεώσεων που έχουν οι διοικήσεις των Οργανισμών για να εκσυγχρονισθούν σύμφωνα με το ν. 2414/96, δεν μπορώ να είμαι πρόχειρος, αλλά νομίζω ότι από τότε που ψηφίστηκε αυτός ο νόμος -τουλάχιστον όσο καιρό είμαι εγώ εδώ- θα πρέπει να έχουν δοθεί τέσσερις ή πέντε παρατάσεις. 

Επιτέλους, δεν υπάρχει υποχρέωση αυτών των διοικήσεων, να ανταποκριθούν σε αυτές τις διατάξεις, που εσείς τότε με μεγάλη μάλιστα έπαρση τις παρουσιάσατε και είπατε ότι θα αποτελέσουν το εργαλείο, το οποίο θα επιτρέψει τη δημιουργία των επιχειρησιακών σχεδίων, τα λεγόμενα στρατηγικά σχέδια; Επιτέλους, δεν θα τελειώσει αυτή η διαδικασία; 'Ετσι, εν κρυπτώ και παραβύστω ερχόμαστε σε ένα άρθρο, το οποίο δεν έχει καμία σχέση και τοποθετούμε παραγράφους που δίνουν παράταση προθεσμίας; 

Τελειώνοντας, κύριε Πρόεδρε, έρχομαι στο άρθρο 77. Θα σταθώ στην παράγραφο 2, που λέει: "Η διάταξη της παραγράφου 2 του άρθρου 10 του ν. 1759/1988 έχει μέχρι την ολοκλήρωση του εγκεκριμένου προγράμματος εξυγίανσης της Ολυμπιακής Αεροπορίας ανάλογη εφαρμογή από την ισχύ του ν.2271/1994 και για το προσωπικό της Ολυμπιακής Αεροπορίας και Αεροπλοϊας, που αποχωρεί προαιρετικά από την υπηρεσία". 

Δεν διευκρινίζεται αν η διάταξη αυτή καλύπτει και όσους απεχώρησαν προαιρετικά από 1.1.1998 και αφ' ετέρου αντιμετωπίζεται δυσμενώς το σύνολο των εργαζομένων του ομίλου της Ολυμπιακής Αεροπορίας που είναι ασφαλισμένοι στο ΤΕΑΠΑΕ και θα αποχωρήσουν μετά τη λήξη του λεγομένου προγράμματος εξυγίανσης. 

Γι' αυτούς τους λόγους εμείς προτείνουμε να γίνει μία τροποποίηση της παραγράφου 2, που να συμπεριλαμβάνει και αυτούς που αποχώρησαν μετά την 1.1.1998 και όσους θα αποχωρήσουν στο μέλλον. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου. 

Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Θεωρώ απαράδεκτο τον τρόπο εισαγωγής των τροπολογιών και ειδικά αυτή, που αφορά την τροποποίηση του ν. 2414/96, που τη φέρατε τελευταία στιγμή. 

Εγώ ακόμα ούτε την έχω διαβάσει. Δεν ξέρω αν αντιλαμβάνεται ο ελληνικός λαός κατά ποιον τρόπο νομοθετείτε και με ποιον τρόπο ενεργείτε, την τελευταία στιγμή να έρχεσθε εδώ, να μας δίνετε χαρτιά. 

'Ερχεσθε και μας τα πετάτε στα μούτρα μας κατά τρόπο περιφρονητικό. Εγώ θεωρώ ως τη μεγαλύτερη περιφρόνηση για το Κοινοβούλιο, την ώρα που είμαστε προετοιμασμένοι να μιλήσουμε, να μας φέρνετε χαρτιά και να μας λέτε ότι αυτή η τροπολογία ή αυτή η προσθήκη θα γίνει στη διάταξη του τάδε άρθρου κλπ. Αυτό όχι μόνο απαράδεκτο είναι, αλλά δεν ξέρω αν ο λαός αντιλαμβάνεται τον τρόπο λειτουργίας του Κοινοβουλίου στα πλαίσια του νομοθετικού έργου. Είναι απαράδεκτο το φαινόμενο. 

Με το ν. 2414/96 δεν κατορθώσατε μέχρι τώρα να βάλετε σε λειτουργία οποιεσδήποτε προϋποθέσεις για να εκσυγχρονισθούν αυτοί οι οργανισμοί. Και αφού βρισκόσαστε σε πλήρη αδυναμία εκσυγχρονισμού αυτών των επιχειρήσεων, συνεχώς έρχεσθε εδώ και με παράτες και πάλι παράτες ζητάτε να κάνουμε τι; Αφού υπάρχει αδυναμία εκσυγχρονισμού, γιατί δεν αναλαμβάνετε την ευθύνη της αδυναμίας του εκσυγχρονισμού και να πείτε ότι δεν μπορούμε να τις εκσυγχρονίσουμε; Παράτα στην παράτα, το καταλαβαίνουν και τα μικρά παιδιά ότι βρισκόσαστε στη μεγαλύτερη αδυναμία εκσυγχρονισμού των επιχειρήσεων που προσπαθείτε να εκσυγχρονίσετε. Τώρα ήρθε κάποιο χαρτί του Υπουργείου Εθνικής Οικονομίας για το ν. 2414 και ζητάει να δοθεί ένας χρόνος παράταση. Δεν συμφωνούμε με αυτό. Ούτε και με το άλλο, να συζητηθεί, όπως είπε και ο κ. Σιούφας, τον άλλο χρόνο. 

Αναφορικά με το άρθρο 61, διαφωνούμε με τον τρόπο εξασφάλισης των καθυστερουμένων ασφαλιστικών εισφορών με τις τριάντα έξι δόσεις. Υπάρχουν μικροεπαγγελματίες, ιδίως του ΤΕΒΕ, που ζητούν εξήντα δόσεις. Επίσης, ζητούν να καταργήσετε τις προσαυξήσεις. Είναι οι πιο πεθαμένοι μικροεπαγγελματίες του τόπου και οι οποίοι πρόκειται να κλείσουν. 'Εκλεισαν μέχρι τώρα τόσα καταστήματα. Βάλτε τους τις εξήντα δόσεις, καταργείστε τις προσαυξήσεις, για να κάνουν και αυτοί τη δουλειά τους. Τι τους φέρνετε αυτό το τροπάριο του άρθρου 61, ότι αν δεν κατορθώσετε ..., αφού ξέρετε ότι σας ζήτησαν τις εξήντα δόσεις και ξέρετε ακόμη ότι δεν είναι δυνατόν να σταθούν στα πόδια τους και δεν μπορούν να πληρώσουν τις προσαυξήσεις. Τι τους παραπέμπετε σε επιτροπές κλπ.; Κατευθείαν καταργείστε τις προσαυξήσεις και τα πρόστιμα και θεσπίστε τις εξήντα δόσεις, προκειμένου να ανακουφιστούν αυτοί οι μικροεπαγγελματίες του ΤΕΒΕ. Είναι αντικοινωνική η πολιτική σας και δεν δείχνετε κανένα κοινωνικό πρόσωπο. Μάλιστα λέτε ότι με αυτό το άρθρο επιδεικνύετε το κοινωνικό σας πρόσωπο! Το αντίθετο συμβαίνει. 

Διαφωνούμε με το άρθρο 62. Λέγει μεταξύ άλλων ότι "Σε περίπτωση θανάτου συνταξιούχου ή ασφαλισμένου, ο οποίος έχει πραγματοποιήσει το χρόνο ασφάλισης ... μετά τρία χρόνια." Πώς θα ζήσει αυτή η γυναίκα; Το είπαν όλοι οι συνάδελφοι, το λέμε και εμείς, ότι διαφωνούμε μ' αυτήν την περίπτωση του άρθρου 62. 

Αναφορικά με το άρθρο 63, έχουν ένα υπόμνημα οι δικηγόροι των τραπεζών με σχέση έμμισθης εντολής. Λένε ότι υπάγονται από την έναρξη ασκήσεως του επαγγέλματός τους στο Ταμείο Νομικών και καταβάλλουν τις εκεί καθοριζόμενες εισφορές. Επιπλέον, από την πρόσληψή τους στις τράπεζες και μέχρι το έτος 1993 ασφαλίστηκαν παράλληλα και στα Ταμεία Συντάξεων των Τραπεζών και καταβάλλουν και εκεί τις καθοριζόμενες εισφορές. Πέραν αυτών οι παραπάνω δικηγόροι καταβάλλουν ήδη μέσω των φορέων τους-τραπεζών- στο Ταμείο Νομικών προσαύξηση 3% πλέον των εισφορών των λοιπών δικηγόρων. Δεν είναι λοιπόν κοινωνικά δίκαιη -λένε- η περαιτέρω επιβάρυνση αυτής της κατηγορίας των δικηγόρων. 

Επίσης υπάρχουν και οι έμμισθοι δικηγόροι γυναίκες. Ειδικά γι' αυτήν την κατηγορία πρέπει να επισημανθεί ότι ήδη οι μητέρες έμμισθοι δικηγόροι έχουν επιβαρυνθεί από τις διατά-

  


 

  

Σελίδα 2541 

ξεις του ν. 2084/92 (κατάργηση δεκαπενταετίας για λόγους μητρότητας) και έχουν ήδη υποστεί -πέραν των επιπλέον ετών εργασίας που τους επιβλήθηκαν- και αναστολή καταβολής συντάξεως έως τη συμπλήρωση των κατωτάτων ορίων ηλικίας που καθορίζονται από το νόμο. 

Οι συντάξεις που λαμβάνουν είναι μειωμένες, της τάξεως των εκατόν πενήντα χιλιάδων (150.000) δραχμών μηνιαίως. 

Προτείνουν να απαλλαγούν της προσαυξήσεως της εισφοράς του 50% οι δικηγόροι, πράγμα που ζητούν και οι έμμισθοι δικηγόροι μητέρες. 

Νομίζω ότι τα έχετε και σεις αυτά τα υπομνήματα, κύριε Υπουργέ. Πιστεύω ότι είναι δίκαιο το αίτημα αυτών των δικηγόρων, οι οποίοι πληρώνουν αυτές τις εισφορές. Θα πρέπει, νομίζω, να το αντιμετωπίσετε. 'Εχουν δίκιο και δεν θα πρέπει να πληρώνουν. Αν δεν σκεφθούμε ότι οι νέοι δικηγόροι θα πληρώνουν κάθε χρόνο κάνα δύο εκατομμύρια ως εισφορές, θα σταματήσουν πλέον να είναι δικηγόροι, εκ του γεγονότος, ότι είναι αδύνατον να πληρώνουν αυτές τις εισφορές για συνταξιοδότηση. Είναι αυτά τα προλετάρια των νέων επιστημόνων που δημιουργήσατε με τις μεταρρυθμίσεις στην παιδεία. Και δεν ξέρω αν έχει δίκιο ο κ. Αρσένης, να επιμένει ακόμη ότι οι μαθητές έχουν άδικο. Που θα πάει όλος αυτός ο κόσμος; 

Αναφορικά πάλι με το άρθρο 62, υπάρχει ένα αίτημα υγειονομικών, φαρμακοποιών, ιατρών, οδοντιάτρων, κτηνιάτρων. Λέγουν ότι είναι άνω των πενήντα έξι ετών και έχουν μια μικρή σύνταξη από το δημόσιο ή ΝΠΔΔ. Αυτήν τη σύνταξη την έχουν πάρει πριν δημοσιευθεί και τεθεί σε εφαρμογή ο ν. 2084/92. Συγχρόνως συνεχίζουν την ασφάλισή τους στο Τ.Σ.Α.Υ., περιμένοντας να συμπληρώσουν τις χρονικές προϋποθέσεις για τη συνταξιοδότησή τους. 

Με τις αναδρομικές, όμως, νομοθετικές αλλαγές που έγιναν και συμπληρώθηκαν με το ν. 2150/93, δεν τους επιτρέπεται να συνταξιοδοτηθούν από το Τ.Σ.Α.Υ. πριν συμπληρώσουν την ηλικία των εξήντα πέντε χρόνων, ενώ όταν παραιτήθηκαν από τις υπηρεσίες τους το όριο ήταν πενήντα οκτώ χρόνων για τις γυναίκες και εξήντα χρόνων για τους άνδρες, σύμφωνα με τις έγγραφες απαντήσεις του Τ.Σ.Α.Υ. στις αιτήσεις τους. Αν γνωρίζανε αυτήν την αλλαγή εκ των προτέρων, ασφαλώς δεν θα είχαν παραιτηθεί από τις υπηρεσίες τους και δεν θα αντιμετώπιζαν τα σοβαρότατα προβλήματα επιβίωσης που αντιμετωπίζουν σήμερα. 

Είναι ένα δίκαιο αίτημα, κύριε Υπουργέ, και θα πρέπει να το αντιμετωπίσετε στο άρθρο 62. 

'Οσον αφορά το άρθρο 64 -είμαστε σύμφωνοι με αυτά που είπε ο κ. Αποστόλου- δεν είναι δυνατόν να το ψηφίσουμε, διότι αντίκειται στις αρχές εφαρμογής των διατάξεων που επιβάλλουν την κοινωνική δικαιοσύνη και τη συνταξιοδοτική δικαιοσύνη. Θα παίρνουν συντάξεις πείνας. 

Το άρθρο 65 είναι σωστό. 

'Οσον αφορά το άρθρο 74, νομίζω ότι έχει δίκιο ο κ. Παπαγεωργόπουλος. Εκτός του ότι αρνηθήκατε να προσδιορίσετε ότι σύμφωνα με τις κείμενες διατάξεις θα εφαρμοσθούν οι διατάξεις του ν. 2190/94, όπως σας είπε και χθες ο κ. Πεπονής, εδώ έχετε "φορετές" θέσεις για Καλαμάτα, Τρίκαλα κλπ. Οι θέσεις αυτές είναι κατά παραγγελία. Θα θεωρηθούν ότι ευεργετήθηκαν από σας άτομα ανεξάρτητα πολιτικού φρονήματος και ιδεολογικής θέσης. 

Στο άρθρο 74, στα θέματα του προσωπικού, βάζετε "φορετές" θέσεις σε διάφορα μέρη. Σας έχουν ειδοποιήσει και σας είπαν "εκεί μπορούμε να εξυπηρετήσουμε". Ανεξάρτητα "πολιτικού πιστεύω" ή πολιτικής ιδεολογίας εξυπηρετούνται αυτοί οι άνθρωποι, οι οποίοι θα θεωρηθεί ότι εξυπηρετούνται από σας. 

Δεν ξέρω αν είναι αναγκαίες αυτές οι θέσεις και αν ο τρόπος προσδιορισμού των θέσεων από το άρθρο 74 αποτελεί εφαρμογή των αρχών δικαίου σύμφωνα με το ν. 2190/94. Ως εκ τούτου, δεν είναι δυνατόν να το ψηφίσουμε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τσαφούλια. 

Ο κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να διατυπώσω την έκπληξή μου, κατ' αρχήν, ακούγοντας τον κ. Κανελλόπουλο. Δεν θα επαναλάβω όσα είπε και μάλιστα σε μία στιγμή που οι εργαζόμενοι απογυμνώνουν όλο και περισσότερο τη σημερινή διεφθαρμένη συνδικαλιστική ηγεσία της χώρας μας. Νομίζω ότι ο κ. Κανελλόπουλος θα έπρεπε με περισσότερη μετριοφροσύνη... 

ΛΑΜΠΡΟΣ ΚΑΝΕΛΛΟΠΟΥΛΟΣ: Αυτό δεν σας τιμά. 

ΣΤΡΑΤΗΣ ΚΟΡΑΚΑΣ: Η συνδικαλιστική πλειοψηφία είναι χειραγωγημένη και διεφθαρμένη, γιατί δεν είναι δυνατόν... 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. 

ΛΑΜΠΡΟΣ ΚΑΝΕΛΛΟΠΟΥΛΟΣ: Αυτό λέγεται πολιτικός τυχοδιωκτισμός. Είναι ντροπή. 

ΣΤΡΑΤΗΣ ΚΟΡΑΚΑΣ: Πολιτικός τυχοδιωκτισμός είναι ο δικός σας και ντροπή είναι η δική σας στάση. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κόρακα. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, γιατί τον αφήνετε να τα λέει αυτά; 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν μπορεί οι θεσμοί να διασπαθίζονται με τέτοιον τρόπο... 

ΣΤΡΑΤΗΣ ΚΟΡΑΚΑΣ: Είναι ή δεν είναι διεφθαρμένη εκείνη η ηγεσία που ξεπουλάει τα συμφέροντα των εργαζομένων, που την έστειλαν εκεί που είναι, που κάθεται στις καρέκλες και το μόνο που κάνει είναι, όπως έκανε σήμερα ο κ. Κανελλόπουλος... 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Κόρακα, να προσέχετε τις εκφράσεις σας, γιατί μπορεί να δημιουργήσουν έκρηξη μέσα στην Αίθουσα. Επίσης, αυτές δημιουργούν προσωπικά θέματα. 

ΣΤΡΑΤΗΣ ΚΟΡΑΚΑΣ: Ο κ. Κανελλόπουλος αναλαμβάνει την ευθύνη του συνήγορου αυτής της συνδικαλιστικής ηγεσίας και τόσο το χειρότερο γι' αυτόν. 

Αυτό που θέλω να τονίσω ωστόσο, είναι ότι για μας δεν είναι δυνατόν να βγαίνουν συνδικαλιστές σήμερα και να υπερασπίζονται τέτοια εγκλήματα σε βάρος των εργαζομένων, σαν αυτά που φέρνει εδώ η Κυβέρνηση. 

Βεβαίως, φάνηκε χθες η γύμνια αυτής της συνδικαλιστικής ηγεσίας. 'Ηταν εκατό άτομα και μερικοί εργαζόμενοι, μετρημένοι στα δάκτυλα. Θα έπρεπε να προβληματιστούν πάρα πολύ ορισμένοι, που σπεύδουν με τέτοια αυθόρμητη προσήλωση να υπερασπίζονται μια κατάσταση, σαν αυτή που αντιμετωπίζει σήμερα το συνδικαλιστικό κίνημα. 

Θα ήθελα να πω κι εγώ, κύριε Πρόεδρε, ότι συμμερίζομαι την αγανάκτηση των συναδέλφων, κατ'αρχήν για τις συνεχείς προσθήκες που έρχονται εδώ την τελευταία στιγμή. 

Αυτό το κείμενο, που μας μοιράστηκε σήμερα ως προσθήκη στη σημερινή ενότητα, ήταν σίγουρα έτοιμο από χθες. Και μπορούσε να μας είχε δοθεί χθες, για να μπορέσουμε και εμείς να μελετήσουμε τι κρύβεται πίσω απ' αυτό, γιατί επιτρέψτε μας να είμαστε πάρα πολύ υποψιασμένοι, αν θέλετε, για τις προθέσεις σας και να έχουμε την απαίτηση έγκαιρα να ενημερωνόμαστε για τις όποιες σοβαρές τροποποιήσεις κάνετε. 

Εάν επρόκειτο, κύριε Πρόεδρε, για μία ή δύο, θα έλεγα εντάξει. Εδώ μας έστειλε μερικές σελίδες -κοιτάξτε εδώ πράγματα- που ουσιαστικά μας δημιουργούν μία καινούρια ενότητα. 

Επίσης, φέρνει εδώ με τη μορφή της προσθήκης μια τροπολογία, που είχε κατατεθεί προηγούμενα για την παράταση των προθεσμιών που προβλέπει ο 2414, για τη μετατροπή των ΔΕΚΟ σε ανώνυμες εταιρείες. Είναι η δεύτερη ή η τρίτη παράταση, αν δεν απατώμαι. Και εμείς θεωρούμε ότι αυτού του είδους τα τερτίπια είναι απαράδεκτα. Να φύγει πίσω αυτή η υπόθεση και όπως πρέπει να φύγει πίσω και ο 2414. 

Ακόμη, συμφωνούμε με την παρατήρηση που έκανε ο κ. Σιούφας, σχετικά με τις νέες τροπολογίες, που κατατέθηκαν σήμερα. Δεν είναι δυνατόν, κύριε Πρόεδρε, τροπολογίες οι οποίες μάλιστα δεν είναι σχετικές με το νομοσχέδιο και ασχολούνται με σοβαρότατα ζητήματα να συζητηθούν και 

 

 

  

Σελίδα 2542 

αυτές αύριο. Οι προθεσμίες για τη συζήτηση του νομοσχεδίου, που θέσαμε στη Διάσκεψη των Προέδρων, αφορούσαν τις τροπολογίες που είχαν κατατεθεί μέχρι την ημέρα της Διάσκεψης των Προέδρων. Σήμερα έχουμε τέσσερις-πέντε καινούριες τροπολογίες και κατά συνέπεια δεν είναι δυνατόν αύριο να συζητηθούν όλα αυτά και να συζητηθούν και οι τροπολογίες των Βουλευτών και το βράδυ να πάμε στη συζήτηση του προϋπολογισμού. Είναι πάρα πολύ στενά τα χρονικά περιθώρια. Γι' αυτό συμφωνούμε και εμείς ότι θα πρέπει να αποσυρθούν και να έρθουν με την ευκαιρία κάποιου άλλου νομοσχεδίου. 

Σε ό,τι αφορά την ενότητα αυτή, κύριε Πρόεδρε, θα θέλαμε να πούμε τα εξής: Γι'αυτές τις ρυθμίσεις που γίνονται για τις οφειλές στο ΙΚΑ, είπαμε ήδη τη γνώμη μας. Θα μπούμε κατευθείαν στο άρθρο 62, σε ό,τι αφορά τις συντάξεις θανάτου. 

Είναι αλήθεια ότι με αφορμή τις αποφάσεις του Αρείου Πάγου για χορήγηση συντάξεων, όχι μόνο στις χήρες αλλά και στους χήρους, η Κυβέρνηση προχωρεί, στο όνομα της ισότητας των φύλων, στην ανατροπή του υφιστάμενου καθεστώτος συντάξεων χηρείας. Στο εξής θα χορηγείται το 50% της σύνταξης του θανόντος και όχι κάτω των κατώτερων ορίων συντάξεων μόνο για τρία χρόνια και θα επαναχορηγείται μετά το εξηκοστό πέμπτο έτος της ηλικίας του επιζώντος συζύγου. Εφόσον ο δικαιούχος εργάζεται ή λαμβάνει άλλη σύνταξη, θα παίρνει μόνο το 30% της σύνταξης. Εάν κατά την ημερομηνία θανάτου ο ή η δικαιούχος έχει συμπληρώσει το τεσσαρακοστό πέμπτο έτος της ηλικίας, θα εξακολουθήσει να λαμβάνει και μετά την τριετία τη σύνταξη, εκτός εάν εργάζεται ή παίρνει άλλη σύνταξη, οπότε τότε θα του δοθεί μόνο το 30%. Και αυτό αδιαφορώντας, πράγματι, για τα όποια κοινωνικά προβλήματα, για τα όποια προβλήματα έχει να αντιμετωπίσει ο επιζών σύζυγος: Παιδιά, δίδακτρα, άλλες ανάγκες, άλλες επιβαρύνσεις. Η ρύθμιση είναι χειρότερη και από τη ρύθμιση του καθεστώτος-εκτρώματος για τους νεοασφαλισμένους από 1.1.93. 

'Οπως υπολογίζεται, σε μία περίοδο οικονομικής κρίσης και αυξανόμενης ανεργίας, οι συντάξεις λόγω θανάτου θα περιοριστούν στο ήμισυ τους. Η ρύθμιση αφορά μόνο τους συνταξιοδοτούμενους λόγω θανάτου από ταμεία αρμοδιότητας του Υπουργείου Εργασίας και Κοινωνικών Ασφαλίσεων. Δεν αφορά τους δικαιούχους δημόσιους υπαλλήλους, τους υπαλλήλους νομικών προσώπων δημοσίου δικαίου και τους ναυτικούς. 

Οι γυναίκες και οι άνδρες που δικαιούνται το 30% της σύνταξης, διότι εργάζονται ή λαμβάνουν άλλη σύνταξη εκτός του ΟΓΑ, θα παίρνουν, όσοι ήταν ασφαλισμένοι μέχρι 31.12.92, είκοσι εννέα χιλιάδες τριακόσιες ογδόντα οκτώ (29.388) δραχμές, λόγω θανάτου του ασφαλισμένου. 

Γι' αυτούς, που είναι μετά την 1.1.1993, το ποσό αυτό κατέρχεται στις εννέα χιλιάδες εκατόν ογδόντα μία (9.181) δραχμές. Και βέβαια, δραστικότατη είναι η μείωση και για όσους παίρνουν το 50% λόγω θανάτου. Οι ασφαλισμένοι μέχρι 31.12.1992 θα παίρνουν σαράντα οκτώ χιλιάδες (48.000) δραχμές και οι άλλοι θα παίρνουν μόνο δεκαπέντε χιλιάδες (15.000) δραχμές. 

Σχετικά με το άρθρο 63, για την απασχόληση των συνταξιούχων, εμείς πιστεύουμε ότι θα μπορούσε αυτό να γίνει δεκτό για χαμηλοσυνταξιούχους και όχι για διευθυντικά στελέχη κλπ. 

Είναι γεγονός ότι ο ν. 2639/98 επιτρέπει την απασχόληση και των συνταξιούχων. Δεν τίθεται κανένας περιορισμός στο ύψος της σύνταξης για την απασχόλησή τους. Και, βέβαια, θα βρεθούν τρόποι με συμβάσεις ή με δελτία παροχής υπηρεσιών να απασχολούνται. 

'Αρα, οι περιορισμοί, που θέτει το άρθρο 63, είναι σκόνη στα μάτια του κόσμου, ιδιαίτερα της νεολαίας, αφού υπάρχει και ισχύει ακόμη ο ν. 2639/98. 

Εμείς θα θέλαμε να απευθύνουμε την πρότασή μας προς την Κυβέρνηση, να καταργήσει το άρθρο 1 του ν. 2639/98 και τότε να καθήσουμε να συζητήσουμε. 

Επίσης, εάν είναι ειλικρινής η Κυβέρνηση, θα έπρεπε να απαγορεύσει τη δυνατότητα απασχόλησης των διευθυντικών στελεχών. 

(Στο σημείο αυτο κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, θα παρακαλούσα να έχω την ανοχή σας. Θα συνεχίσω εν τάχει. 

Για το άρθρο 64, η θέση μας για την κατώτερη σύνταξη, όπως είναι γνωστό, είναι τα είκοσι ημερομίσθια ανειδίκευτου εργάτη. Θεωρούμε απαράδεκτη την εμμονή της Κυβέρνησης στο άρθρο 29 του ν. 2084, αφού έτσι για όσους θα ασφαλίζονται από 1.1.1993 και μετά, η σύνταξη αυτή θα είναι πολύ κατώτερη. 

'Οσον αφορά το άρθρο 65, που αναφέρεται στην ασφάλιση των ιερόδουλων, νομίζουμε ότι είναι δημαγωγία. Δεν είναι δυνατόν οι γυναίκες αυτές να μπορέσουν να πληρώσουν τις υψηλές εισφορές που θα προβλέπονται. 

Για το άρθρο 66 εμείς συμφωνούμε, αλλά ζητούμε να καλύπτονται όλοι οι δημοσιογράφοι του έντυπου και ηλεκτρονικού Τύπου, ενώ με τη διάταξη αυτή καλύπτονται μόνον οι εκφωνητές, που θα δουλεύουν πάνω απο μιάμιση ώρα ημερήσια. 

Με το άρθρο 67 έχουμε επιπλέον επιβάρυνση των αγροτών. 

Με το άρθρο 68 δεν συμφωνούμε, γιατί επιβάλλει εισφορά-χαράτσι στους εργαζόμενους για λογαριασμούς κοινωνικής πολιτικής, ενώ αυτοί δεν έχουν καμία ανταποδοτικότητα. Για παράδειγμα, δεν είναι δυνατόν οι εργαζόμενοι στον ΟΤΕ να πληρώνουν εισφορές για τον κλάδο ανεργίας και για τον Δ.Λ.Ο.Ε.Μ., για τον Ο.Α.Ε.Δ. κλπ., αφού οι ίδιοι δεν είναι ενταγμένοι σε αυτούς τους οργανισμούς. 

Στο άρθρο 69 δεν συμφωνούμε με τις άλλες διατάξεις που βλέπουμε εδώ πέρα, γιατί συνδέονται με άλλες διατάξεις που έχουμε ήδη απορρίψει. 

Στο άρθρο 70, σχετικά με την αύξηση του Ε.Κ.Α.Σ., εμείς επιμένουμε ότι πρόκειται για ελεημοσύνη και το αίτημά μας είναι είκοσι ημερομίσθια. 

Για το Τ.Ε.Β.Ε. και τους εικαστικούς, είναι φανερό ότι πρόκειται για προσωρινή ρύθμιση, ώσπου οι καλλιτέχνες να βρουν το κατάλληλο ταμείο, που θα τους αντιπροσωπεύσει ικανοποιητικά. 

'Οσον αφορά το άρθρο 73, σχετικά με την κάρτα των αλλοδαπών, εμείς βλέπουμε ότι η ιστορία τρενάρει. 'Ενα μικρό μέρος των αλλοδαπών θα μπορέσουν να πάρουν αυτήν την κάρτα. Και η θέση μας είναι να γίνει μία καταγραφή των αλλοδαπών που είναι στη χώρα μας, να νομιμοποιηθούν, να τους δοθεί άδεια εργασίας κανονική και να έχουν τις ίδιες υποχρεώσεις και τα ίδια δικαιώματα με τους 'Ελληνες εργαζόμενους. Αυτό θα βοηθήσει να ξεπεραστούν και φαινόμενα ρατσισμού ή άλλα που, δυστυχώς, εμφανίζονται πολύ έντονα στην εποχή μας. 

Επίσης, στο άρθρο 75 εμείς θεωρούμε ότι θα έπρεπε να είναι ασφαλισμένος αυτός που κάνει πρόσθετη δουλειά, νόμιμη κλπ. 

Στο άρθρο 77 θα θέλαμε να σημειώσουμε ότι, ενώ πληρώσατε εννέα δισεκατομμύρια δραχμές, με το πρόσφατο νομοσχέδιο για τον ΟΣΕ στους ΣΕΠιτες, χωρίς να λογοδοτήσουν για τις αρπαγές που διέπραξαν την περίοδο 1992-1993, που έγιναν νοικοκυραίοι, ενώ σε έξι μήνες πήραν μπόνους σαράντα πέντε δισεκατομμύρια δραχμές, σύμφωνα με τα δικά τους λεγόμενα, τώρα, με τη ρύθμιση του άρθρου αυτού τους δίνετε τη δυνατότητα να βγουν στη σύνταξη στα πενήντα έξι ή στα πενήντα οκτώ, όταν πάνε στα εξήντα δύο ή και στα εξήντα πέντε μεροκαματιάρηδες, οι οποίοι δεν έχουν τις απαραίτητες προϋποθέσεις. 

Τέλος, στο άρθρο 78 δεν συμφωνούμε. Θεωρούμε ότι αν καλύπτουν πάγιες και διαρκείς ανάγκες, τότε θα πρέπει να ασφαλίζονται κανονικά. 

Επειδή δεν με παίρνει ο χρόνος, για το άρθρο 79 θα μιλήσω αργότερα. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, το λόγο επί προσωπικού. 

  


 

  

Σελίδα 2543 

ΠΡΟΕΔΡΕΥΩΝ (Παναγιώτης Σγουρίδης): Πείτε μας σε τι συνίσταται το προσωπικό. 

ΛΑΜΠΡΟΣ ΚΑΝΕΛΛΟΠΟΥΛΟΣ: Ο κ. Κόρακας στην τοποθέτησή του αλλεπάλληλες φορές ανέφερε το όνομά μου, συσχετίζοντας την τοποθέτησή του με την κατάσταση που επικρατεί σήμερα στις ηγεσίες των συνδικαλιστικών οργανώσεων. Θα ήθελα να κάνω μια σαφή... 

ΠΡΟΕΔΡΕΥΩΝ (Παναγιώτης Σγουρίδης): Πείτε μας, πού σας θίγει το θέμα αυτό. 

ΛΑΜΠΡΟΣ ΚΑΝΕΛΛΟΠΟΥΛΟΣ: Με θίγει, γιατί αυτή η Αίθουσα δεν είναι χώρος ασυλίας για κανέναν και ιδιαίτερα για το Κ.Κ.Ε. Δεν είναι δυνατόν η ηγεσία του Κ.Κ.Ε. να έχει επιλέξει αυτόν το δρόμο της διαβολής, της διάσπασης, της υπονόμευσης κορυφαίων συνδικαλιστικών οργάνων. 

ΣΤΡΑΤΗΣ ΚΟΡΑΚΑΣ: Θα μας πει το προσωπικό του; 

ΛΑΜΠΡΟΣ ΚΑΝΕΛΛΟΠΟΥΛΟΣ: Γιατί εκφράζει, αν θέλετε, και μία ακραία αντίληψη αμοραλισμού. Το κυριότερο όμως είναι ότι δεν είναι δυνατόν σήμερα, η συντριπτική πλειοψηφία των συνδικαλιστικών οργανώσεων της χώρας, μέσα από μεγάλες, διευρυμένες πλειοψηφίες όλων των συνδικαλιστικών παρατάξεων, εκτός του Κ.Κ.Ε., να διαβάλλονται ως διεφθαρμένες. Είναι ένδειξη ενός ακραίου πολιτικού τυχοδιωκτισμού, ενός αμοραλισμού, που δεν μπορεί να μείνει αναπάντητος. 

ΠΡΟΕΔΡΕΥΩΝ (Παναγιώτης Σγουρίδης): 'Ηταν μία άποψη, την οποία εξέφρασε. Δεν δημιουργεί προσωπικό θέμα. 

ΛΑΜΠΡΟΣ ΚΑΝΕΛΛΟΠΟΥΛΟΣ: Σας παρακαλώ, κύριε Πρόεδρε, δεν είναι δυνατόν, όταν σήμερα όλα τα συνδικάτα δίνουν έναν αγώνα για τον τόπο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο επί προσωπικού. 

ΠΡΟΕΔΡΕΥΩΝ (Παναγιώτης Σγουρίδης): Θεωρώ ότι δεν υπάρχει προσωπικό θέμα και γι' αυτό δεν υπάρχει συνέχεια στη συζήτηση. 

ΣΤΡΑΤΗΣ ΚΟΡΑΚΑΣ: Διατύπωσε εκφράσεις απαράδεκτες για το Κόμμα μου και ζητώ το λόγο. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. Πολιτικές απόψεις εκφράστηκαν και σ' αυτές ο καθένας μπορεί να βγάλει τα συμπεράσματά του. Δεν υπάρχει προσωπικό θέμα. 

ΣΤΡΑΤΗΣ ΚΟΡΑΚΑΣ: Είναι πολύ μικρός αυτός ο κύριος, για να εκφράζεται μ' αυτόν τον τρόπο. 

ΠΡΟΕΔΡΕΥΩΝ (Παναγιώτης Σγουρίδης): Στην Αίθουσα αυτή μπορούν να εκφράζονται πολιτικές απόψεις. Δεν υπάρχει προσωπικό θέμα. 

Ο κ. Πεπονής έχει το λόγο. 

ΣΤΡΑΤΗΣ ΚΟΡΑΚΑΣ: 'Εχω την ευθύνη των λόγων μου και... 

ΠΡΟΕΔΡΕΥΩΝ (Παναγιώτης Σγουρίδης): Να μη γράφεται τίποτα στα Πρακτικά απ' αυτά που λέει ο κ. Κόρακας. 

ΣΤΡΑΤΗΣ ΚΟΡΑΚΑΣ: ... 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Πεπονή, έχετε το λόγο. 

ΣΤΡΑΤΗΣ ΚΟΡΑΚΑΣ: ... 

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, η παρέμβασή μου εντοπίζεται στη διάταξη της παραγράφου 1 του άρθρου 63. 

Η γνώμη μου είναι, ότι η περίπτωση α' αυτής της παραγράφου δεν εκφράζει γνησίως κοινωνική πολιτική, δεν δείχνει ευαισθησία απέναντι ορισμένων κατηγοριών πολιτών και ειδικότερα εργαζομένων και προπαντός είναι ισοπεδωτική και εκτός της πραγματικότητας της ζωής. 

Δεν είναι δυνατόν να γενικεύουμε ότι οιοσδήποτε συνταξιούχος εργασθεί σύνταξη πριν από τη συμπλήρωση του πεντηκοστού πέμπτου έτους της ηλικίας δεν δικαιούται σύνταξη. 

Βεβαίως το ίδιο άρθρο προβλέπει ότι εξαιρούνται από τη διάταξη οι πολύτεκνοι. 'Ομως, η πραγματικότητα της ζωής δεν διαιρεί τις οικογένειες σε πολυτέκνους και μη πολυτέκνους, διότι υπάρχουν οικογένειες με συνταξιούχο, οι οποίες δεν έχουν κανένα παιδί, υπάρχουν οικογένειες οι οποίες έχουν ένα παιδί, υπάρχουν οικογένειες, οι οποίες έχουν δύο παιδιά. 

Δεν είναι κοινωνικά ορθό, δηλαδή δεν αποτελεί ορθή κοινωνική πολιτική να ισοπεδώνουμε αυτήν την πραγματικότητα και οι ίδιοι περιορισμοί να τίθενται για την άτεκνη οικογένεια, και για την οικογένεια με ένα παιδί και για την οικογένεια με δύο παιδιά. 

Πέραν αυτού, δεν είναι όλες οι συντάξεις ίδιες. Δεν είναι δυνατόν να εξομοιώνουμε αυτόν που παίρνει μία σύνταξη εκατόν πενήντα (150.000) δραχμών με εκείνον ο οποίος παίρνει μία σύνταξη τετρακοσίων χιλιάδων (400.000) δραχμών. Δεν είναι δυνατόν να απαγορεύουμε εξίσου και στους δύο πριν τη συμπλήρωση του πεντηκοστού πέμπτου έτους τη δεύτερη εργασία ή να τους στερούμε τη σύνταξη. Αυτή η διάταξη πρέπει να απαλειφθεί και να περιοριστεί στη ρύθμιση της περιπτώσεως β', η οποία πρέπει να γενικευθεί. Και εκεί όμως πιστεύω ότι πρέπει να αυξηθεί το ανώτατο όριο των διακοσίων χιλιάδων (200.000). Δυστυχώς σήμερα διακόσιες χιλιάδες (200.000) δραχμές δεν είναι μία σύνταξη η οποία μπορεί να δικαιολογεί συνέπειες εις βάρος εκείνου ο οποίος αναζητεί μία εργασία για να συμπληρώσει το εισόδημα που έχει από τη σύνταξή του. 

Εισηγούμαι λοιπόν και προτείνω να απαλειφθεί η περίπτωση α'. Να μείνει η περίπτωση β' ως μοναδική και να αυξηθεί και το ανώτατο όριο το προβλεπόμενο από την περίπτωση β'. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Καρατζαφέρης έχει το λόγο. 

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, θέλω να τοποθετηθώ στο άρθρο 66. Εδώ πρέπει να πω στον κύριο Υπουργό ότι δεν πρέπει να νομοθετεί εκ του μακρόθεν. Θα σας πω πως έχει ακριβώς το θέμα. Μιλάμε για τους δημοσιογράφους και βεβαίως όχι για τους πεντακόσιους δημοσιογράφους που είναι μέλη της Ενώσεως Συντακτών, αλλά για τους είκοσι πέντε χιλιάδες δημοσιογράφους που παράγουν τα δελτία ειδήσεων, βγάζουν τις εφημερίδες και τα περιοδικά. 

Στο άρθρο 66, στην παράγραφο 1 λέτε πως ασφαλίζονται στο Τ.Σ.Π.Ε.Α.Θ. οι δημοσιογράφοι και καταλήγετε ως εξής: "... εφόσον αμείβονται τουλάχιστον με τις αποδοχές που προβλέπονται από τη συλλογική σύμβαση εργασίας των δημοσιογράφων-συντακτών της ΕΡΤ Α.Ε.". Εδώ κύριε Υπουργέ, σας λέω ότι αυτό δεν μπορεί να ισχύσει διότι ο δημοσιογράφος της ΕΡΤ είναι αποκλειστικής απασχόλησης και έχει μία συλλογική σύμβαση. 

'Οταν μιλάμε για ένα δημοσιογράφο που καλύπτει λόγου χάρη το δικαστικό ρεπορτάζ, αυτός δίνει σ' ένα ραδιοφωνικό σταθμό, σε μία εφημερίδα, σε ένα περιοδικό. Δεν μπορεί να έχει την αμοιβή που γράφετε εδώ, δηλαδή τη συλλογική σύμβαση εργασίας της ΕΡΤ. Αυτομάτως θέτετε όλον αυτόν τον κόσμο εκτός της ασφαλίσεως του Τ.Σ.Π.Ε.Α.Θ. 

Επίσης, κύριε Υπουργέ, στο ίδιο θέμα μιλάτε για τους υπαλλήλους διοίκησης και διαχείρισης και λέτε ότι ασφαλίζονται στο Τ.Σ.Π.Ε.Α.Θ. εφόσον αμείβονται τουλάχιστον με τις αποδοχές που προβλέπονται από τη συλλογική σύμβαση εργασίας της 'Ενωσης Προσωπικού Ημερησίων Εφημερίδων Αθηνών. Εδώ στην ουσία ασφαλίζετε όλους εκείνους οι οποίοι κάνουν την παραγωγή των διαφημίσεων, τους εισπράκτορες κ.λπ. Αυτοί προσφέρουν τις υπηρεσίες τους σε τρία, τέσσερα μέσα. Είναι αδύνατον να τους ασφαλίσετε με τη συλλογική σύμβαση. Είναι σαν να μην τους βάζετε μέσα. Δεν νομίζω ότι πρέπει να τους βάλετε αυτήν την οροφή που τους αποκλείει και ιδιαίτερα αυτούς τους δημοσιογράφους που ουσιαστικά βγάζουν σήμερα τις εφημερίδες. 

Παρακάτω δημιουργείται και ένα άλλο θέμα. Υπάρχουν δημιοσιογράφοι οι οποίοι παράγουν το αγγελιόσημο, αλλά το καρπούνται κάποιοι άλλοι οι οποίοι δεν έχουν καμία συμμετοχή στην παραγωγή αυτού του αγγελιοσήμου. Οι μισές εφημερίδες που κυκλοφορούν σήμερα στην Αθήνα δεν έχουν μέσα ούτε μία διαφήμιση. Αυτό σημαίνει ότι όλοι αυτοί οι εργαζόμενοι δεν έχουν καμία συμμετοχή στην παραγωγή του αγγελιοσήμου. Λόγου χάρη το "ΚΑΝΑΛΙ 5" παράγει τόσα δισεκατομμύρια αγγελιόσημο, αλλά οι εργαζόμενοι σε αυτό το ΚΑΝΑΛΙ ή σε κάποια άλλα δεν καρπούνται ούτε μία δραχμή. Πρέπει, λοιπόν, να δούμε αυτό το θέμα ώστε να προστατεύσουμε όλον αυτόν τον κόσμο που βγάζει τις εφημερίδες. 

  


 

  

Σελίδα 2544 

Επίσης, όταν θέλετε να ασφαλίσετε σε αυτό το ταμείο θα ασφαλίσετε και εκείνους οι οποίοι είναι συμμέτοχοι στο να υπάρξει μία είδηση. 'Οταν, κύριε Υπουργέ, έρχονται στο γραφείο σας για να σας πάρουν μία δήλωση, έρχονται δύο άνθρωποι. 'Ενας δημοσιογράφος και ένας κάμεραμαν. Αν έρθει μόνο ο ένας από τους δύο, η είδηση δεν βγαίνει. 

Επομένως δεν μπορείτε να ασφαλίζετε τον έναν και να μην ασφαλίζετε τον άλλον. Πρέπει, κύριε Υπουργέ πάση θυσία να ληφθεί μέριμνα να ασφαλίζονται όλοι όσοι παράγουν την είδηση. 'Οχι μόνο ο δημοσιογράφος αλλά και αυτός που πάει μαζί του, ο κάμεραμαν για να βγει η είδηση και να παιχτεί στο δελτίο των εννέα.Δεν μπορεί να πάει ο κάμεραμαν στα αζήτητα των άλλων ταμείων. Πρέπει να σας πω ότι όλοι και όλοι αυτοί οι άνθρωποι είναι διακόσιοι και είναι αυτοί που παράγουν το αγγελιόσημο και πρέπει και αυτοί να πάρουν το ελάχιστο μερίδιο. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ(Υπουργός Εργασίας και Κοινωνικών Ασφαλίσεων): Κύριοι συνάδελφοι, πρέπει να κάνω κάποιες διευκρινίσεις για να διευκολύνω τη συζήτηση. 

Κύριοι συνάδελφοι, υπάρχουν τρία ζητήματα στα οποία πιστεύω πως πρέπει να κάνω μία παρέμβαση. Κατ' αρχήν είναι οι συντάξεις από "αιτία θανάτου". Το θέμα αυτό αντιμετωπίζεται με το άρθρο 27 του ν. 2084/92. 'Ομως αυτή η διάταξη έχει κριθεί από τα δικαστήρια, από το Ελεγκτικό Συνέδριο, απο το Ευρωπαϊκό Δικαστήριο ότι δημιουργεί προβλήματα και σε κάποιες από αυτές τις αποφάσεις, ότι είναι και αντισυνταγματική. Γιατί; Γιατί έχει διαφοροποιήσεις όσον αφορά τις προϋποθέσεις χορήγησης σύνταξης ανάμεσα στους χήρους και τις χήρες. Και επειδή έχει υποβληθεί σωρεία αιτήσεων απο χήρους στους ασφαλιστικούς οργανισμούς και στο ελληνικό δημόσιο έπρεπε να συμμορφωθούμε πέραν των άλλων και με αυτές τις αποφάσεις. Αυτή είναι η αφετηρία αυτής της νομοθετικής πρωτοβουλίας. Η παρατήρηση που γίνεται ότι έχουμε μία εξίσωση προς τα κάτω δεν είναι αλήθεια. Θα επαναλάβω ότι για τις συντάξεις που μέχρι σήμερα καταβάλλονται δεν γίνεται καμία παρέμβαση. Οι ρυθμίσεις αρχίζουν από εδώ και μπρος. 'Εχουν αρχές που νομίζω πως δίνουν την καλύτερη δυνατή απάντηση σε ένα υπαρκτό ζήτημα. Παίρνουν όλοι για τρία χρόνια, μετά το θάνατο είτε είναι άνδρες είτε είναι γυναίκες με τις ίδιες προϋποθέσεις. 

Υπάρχουν κριτήρια κοινωνικά και επαναχορηγείται η σύνταξη σε σχέση με το 65ο έτος, υπάρχουν ενδιάμεσα στάδια αν εργάζεται ή δεν εργάζεται και δίνεται το 50% ή το 30% κ.ο.κ. Αυτό που δεν επισημάνθηκε είναι ότι αν υπάρχουν ανήλικα παιδιά -γιατί αυτό ειναι το κρίσιμο ζήτημα- η σύνταξη της μητέρας ή του πατέρα -υπάρχει διάταξη- πηγαίνει όλη στα ανήλικα παιδιά. Ανήλικα παιδιά είναι και αυτά που σπουδάζουν μέχρι το εικοστό τέταρτο έτος της ηλικίας τους. 

Κύριε Παπαγεωργόπουλε, αυτές είναι πάγιες διατάξεις του ασφαλιστικού συστήματος του ποιος δικαιούται αν είναι ανήλικος ή αν σπουδάζει. Να τα αλλάξουμε και αυτά; Αυτή είναι η παρέμβαση που γίνεται. Δίνουμε ευχέρεια επιλογής τι να πάρουν ή τι να μην πάρουν, γίνεται εξαίρεση σε σχέση με τη δεύτερη ενότητα της απασχόλησης συνταξιούχων και δίνεται η καλύτερη δυνατή απάντηση. 

Αν πάμε σήμερα σε αυτό που λέτε -και δεν άκουσα κανέναν να το ζητήσει- να δίνουμε και στους χήρους με τις προϋποθέσεις που σήμερα παίρνουν οι χήρες τότε οδηγούμαστε σε ένα τεράστιο δημοσιονομικό κόστος σε ένα τεράστιο βάρος των ασφαλιστικών ταμείων και δεν είναι και σωστό. Δηλαδή ένας νέος άνθρωπος επειδή έχασε τη γυναίκα του και είναι είκοσι πέντε χρονών πρέπει να παίρνει σύνταξη σε όλη του τη ζωή, έστω και αν εργάζεται έστω και αν έχει εθσοδήματα; 

Παρακαλώ σε αυτήν την κατεύθυνση εάν υπάρχουν καλύτερες και δημιουργικότερες προτάσεις συγκεκριμένες και όχι ένας γενικός λόγος, να τις ακούσω μέχρι τέλους. Είμαι εδώ, είμαστε εδώ. 

Πρέπει πάντα να ξεκινάμε με αυτό που ισχύει. 

Πηγαίνω στο δεύτερο, όσον αφορά την απασχόληση των συνταξιούχων. 

Κατ'αρχήν και εδώ θέλω να τονίσω ότι υπάρχει ένα πλέγμα ρυθμίσεων αυτήν τη στιγμή που επιβάλλει περιορισμούς σε όλους τους ασφαλιστικούς οργανισμούς, διαφορετικoύς από οργανισμό σε οργανισμό και διαφορετικούς στο δημόσιο. Με αυτές τις ρυθμίσεις πάμε να αντιμετωπίσουμε όλη αυτήν την πολυνομία. Θα μπορούσα να σας πω τι ισχύει στο Ι.Κ.Α. αυτήν τη στιγμή και τι ισχύει στο δημόσιο. 

Εμείς πάμε να κάνουμε ενιαίους κανόνες, να επιβάλουμε περιορισμούς, ώστε να μη θίγονται οι χαμηλοσυνταξιούχοι. Κάνουμε αυστηρότερα αντικίνητρα και βάζουμε μεταβατικές διατάξεις, για να ισχύσουν μετά από μια διετία. Γιατί πρέπει να γνωρίζετε ότι και εδώ υπάρχει απόφαση του Συμβουλίου της Επικρατείας -και σωστά- ότι όταν παρεμβαίνεις σε συνταξιοδοτικά δικαιώματα δεν μπορείς να αλλάζεις τον προγραμματισμό ζωής από τη μια μέρα στην άλλη. 

Να σας θυμίσω εδώ ότι ο ν. 2084/92, βασικός νόμος, είχε βάλει διατάξεις οι οποίες θα ίσχυαν μετά από μια πενταετία και εμείς βάζουμε διατάξεις οι οποίες θα ισχύσουν μετά από μια διετία. Δεν μπορώ να έρθω σήμερα και να πω, ότι αύριο το πρωϊ περικόπτω συντάξεις ή να έλθω και να αλλάζω προγραμματισμούς ζωής. 

ΔΗΜΗΤΡΙΟΣ ΣΙΟΥΦΑΣ: Το κάνατε ήδη στο δημόσιο, κύριε Υπουργέ, με πολύ σκληρό τρόπο! 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Σιούφα, αυτό ήθελα να πω. Τελευταία υπάρχουν οι διατάξεις του δημοσίου, όπου ξέρετε ότι επειδή απαιτείται και η έκθεση του Ελεγκτικού Συνεδρίου και πρόκειται για τα συνταξιοδοτικά του δημοσίου, έχω συνεννοηθεί με τον κ. Παπαντωνίου ότι πρέπει να γίνει μια προσαρμογή και αυτών των διατάξεων με τροποποίηση σε αυτές εδώ, ώστε να υπάρξει ισότητα στην αντιμετώπιση όλων αυτών των θεμάτων. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ασφαλώς! 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα ήθελα, όμως, να πω ακόμα δύο λόγια σ'αυτό το ζήτημα, κύριε Πρόεδρε, γιατί το θέμα είναι πολύ σημαντικό. 

Ο ν. 2084 τι περιλαμβάνει σε σχέση με τις συντάξεις αυτές, δηλαδή τι προβλέπει για την απασχόληση των συνταξιούχων; 'Ηδη το άρθρο 8 του ν. 2592 για το δημόσιο που είπατε περικόπτει χωρίς καμία προϋπόθεση το 70%. Συμφωνώ και εγώ μαζί σας, ότι αυτό δεν είναι σωστό! Δεν υπάρχει μείωση, όταν οι συνταξιούχοι του ευρύτερου δημόσιου τομέα ασχοληθούν στον ιδιωτικό τομέα, αλλά υπάρχει μείωση μόνο όταν εργάζονται στο δημόσιο τομέα και στον ευρύτερο δημόσιο τομέα. Κι εγώ έχω σταθεί κριτικά σ'αυτές τις διατάξεις. Ξέρετε ποιο είναι το αποτέλεσμα; Εάν αύριο το πρωί εγώ ή οποιοσδήποτε Υπουργός χρειαστούμε για σύμβουλό μας κάποιον από τους παριστάμενους εδώ δημόσιους υπαλλήλους, αυτός δεν έρχεται. Γιατί να έρθει; Για να πάρει το 30%; Και μπορεί αυτός ο άνθρωπος να παίρνει εκατόν πενήντα χιλιάδες (150.000) δραχμές. Του λέω, όχι θα σου περικόψω το 70%. 'Αρα, αυτή η ανισότητα πρέπει να θεραπευτεί! 

Να έρθω τώρα σε ό,τι ισχύει με το παλιό καθεστώς, με τους παλιούς ασφαλισμένους, πριν από τις 31.12.92, γιατί γι' αυτούς που ασφαλίστηκαν μετά τις 31.12.92 υπάρχει ρύθμιση, η οποία, όπως ξέρετε, δεν βάζει κριτήρια και λέει ότι περικόπτει γενικά το 1/3. Και όλα αυτά που ακούστηκαν εδώ σήμερα δεν έχουν καμία σχέση με αυτές τις ρυθμίσεις, δηλαδή ούτε εκεί υπήρχαν ρυθμίσεις για παιδιά ούτε σε σχέση με το εισόδημα ούτε σε σχέση με το ύψος της σύνταξης. Προβλέπει μια γενική περικοπή και νομίζω ότι αυτό είναι άδικο. Αυτό πάμε να θεραπεύσουμε. 

ΔΗΜΗΤΡΙΟΣ ΣΙΟΥΦΑΣ: Αυτό έπρεπε να σας εμπνεύσει, κύριε Υπουργέ! Απλά και τίμια πράγματα. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Αυτό όμως, κύριε Σιούφα, είναι έξω από το κλίμα της Αίθουσας, η γενική περικοπή χωρίς προϋποθέσεις. 

  


 

  

Σελίδα 2545 

'Οσον αφορά το Ι.Κ.Α., κοιτάξτε τι ισχύει εκεί αυτήν τη στιγμή. Χρειάζεται προηγούμενη άδεια του ιδρύματος για να αναλάβει ο συνταξιούχος εργασία. Αναστέλλεται η σύνταξη, εφόσον ο συνταξιούχος από την εργασία του, κερδίζει περισσότερα του πεντηκονταπλάσιου του ανειδίκευτου εργάτη. Είναι τριακόσιες είκοσι χιλιάδες (320.000) δραχμές αυτήν τη στιγμή. Το αποτέλεσμα είναι να έχουν ανασταλεί μέχρι σήμερα μόνο τετρακόσιες πενήντα συντάξεις από τις χιλιάδες των συντάξεων που δίνει το Ι.Κ.Α. Σε περίπτωση κατωτάτου ορίου περιορίζεται στο οργανικό ποσό. 

Για τους νέους ασφαλισμένους είναι αυτό που σας είπα, δηλαδή το 1/3. Εάν ο συνταξιούχος αναπηρίας αναλάβει οποιαδήποτε απασχόληση και κερδίζει και με το βαθμό αναπηρίας του περισσότερο από όσα κερδίζει ο υγιής ασχολούμενος, διακόπτεται η σύνταξη. 

Για τους απασχολούμενους συνταξιούχους καταβάλλονται οι προβλεπόμενες εισφορές εργοδότη και εργαζόμενου. Χωρίς αναστολή της σύνταξης δεν λαμβάνεται υπόψη ο χρόνος ασφάλισης για προσαύξηση της σύνταξης ή θεμελίωσης νέου συνταξιοδοτικού δικαιώματος. Επί αναστολής λαμβάνεται υπόψη τόσο για προσαύξηση, όσο και για θεμελίωση. 

Εμείς τι κάνουμε σε σχέση με αυτό; Εξαιρούμε τους αυτοαπασχολούμενους. Γιατί η αυτοαπασχόληση -μιας και το κεντρικό ζήτημα σήμερα αυτών των ρυθμίσεων είναι να ενισχύσουμε την απασχόληση ιδιαίτερα των νέων ανθρώπων, γιατί αυτό το στόχο εξυπηρετεί μια τέτοια παρέμβαση-έχει αποδειχθεί ότι δημιουργεί νέες θέσεις εργασίας. Και έχουμε μια ρύθμιση μέσα που λέμε ότι οι συνταξιούχοι καταβάλλουν εισφορές και μάλιστα προσαυξημένες κατά 50% και ότι αυτό πάει στο λαγαριασμό αλληλεγγύης για την κοινωνική ασφάλιση. Δηλαδή βάζουμε κάτι παραπάνω. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Μα, κύριε Υπουργέ.. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Να πληρώνετε, κύριε Ζαφειρόπουλε, άμα θέλετε συντάξεις πεντακόσιες και εξακόσιες χιλιάδες. Δηλαδή πώς θα γίνει μια ανακατανομή και θα υπάρξει μια αλληλεγγύη; 

Τώρα έχουμε το εξής: Αναστέλλεται ολόκληρη η σύνταξη για ηλικία μέχρι πενήντα πέντε ετών και όχι τώρα. Για όσους μετά από δύο χρόνια θα γίνουν πενήντα πέντε χρόνων, γιατί δεν θέλουμε να αλλάξουμε αυτές τις ρυθμίσεις; Γιατί αυτό; Πρέπει να βάλουμε αντικίνητρα ώστε να αποτρέψουμε το φαινόμενο να βγαίνουν οι άνθρωποι στη σύνταξη από την ηλικία των σαράντα και των σαράντα πέντε χρόνων. 

ΑΝΑΣΤΑΣΙΟΣ ΠΕΠΟΝΗΣ: Και γι'αυτόν που παίρνει εκατόν πενήντα χιλιάδες (150.000) δραχμές; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα έλθω στις επιμέρους διορθώσεις. 

Κύριε Πεπονή, είπα ότι είμαι εδώ για να δούμε κάποια ζητήματα σε σχέση με όλα αυτά. Για ηλικίες από πενήντα πέντε και πάνω δεν θίγεται η σύνταξη μέχρι διακόσιες χιλιάδες (200.000). Εδώ μιλάμε για κύρια σύνταξη. Αγνοείτε ότι πολλοί από αυτούς που αφορά, δηλ. συνταξιούχους τραπεζικούς κλπ., μαζί με τις επικουρικές τους συντάξεις φτάνουν ίσως και μέχρι τις τριακόσιες χιλιάδες (300.000) δραχμές. 

Η προβληματική μας ήταν αυτή ακριβώς, να βάλουμε μέσα και τις επικουρικές συντάξεις. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

ΓΕΡΑΣΙΜΟΣ ΓΙΑΚΟΥΜΑΤΟΣ: Το σύνολο. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μη διακόπτετε κύριε συνάδελφε. 

Θα παρακαλέσω κύριε Υπουργέ, αν θέλετε να ολοκληρώσετε την παρέμβασή σας για να προχωρήσει και το νομοσχέδιο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Να καθίσω κύριε Πρόεδρε ή να δώσω εξηγήσεις σε ένα μείζον ζήτημα αυτήν τη στιγμή; 

ΠΡΟΕΔΡΕΥΩΝ (Παναγιώτης Ν. Κρητικός): Θα ήταν προτιμότερο να τις δώσετε λίγο μετά, να ακουστούν και άλλοι συνάδελφοι για να συντομεύσουμε και τη συζήτηση του νομοσχεδίου. Είναι προς το συμφέρον του νομοσχεδίου οι σύντομες παρεμβάσεις. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εμείς, τη χρονική αυτή στιγμή πάμε σ' αυτό το μέτρο για να μπορούμε να το ελέγξουμε. Γιατί δεν υπάρχουν αυτήν τη στιγμή, στο βαθμό που η μηχανοργάνωση δεν έχει ολοκληρωθεί, οι δυνατότητες ελέγχου από την πλευρά του ΙΚΑ και από την πλευρά των άλλων οργανισμών. Γι' αυτό πήγαμε στην κύρια σύνταξη και φτάσαμε στις διακόσιες χιλιάδες δραχμές (200.000). Εάν προσθέσετε και τις επικουρικές φτάνουμε στις τριακόσιες χιλιάδες (300.000). Αυτό μπορούμε να το αναπροσαρμόζουμε και όπως βλέπετε η παρέμβαση, που έκανα και μας κατηγόρησε ο κ. Κόρακας, είναι οι παρατηρήσεις που έγιναν στην επιτροπή και εδώ. Προσαυξάνουμε αυτό το ποσό ανάλογα με τα παιδιά. Υπάρχει η διαδικασία αναθεώρησης. Και περικόπτεται η σύνταξη, όταν κερδίζουν από την εργασία τους περισσότερα από έναν υγιή απασχολούμενο. Αναφέρομαι στις αναπηρικές συντάξεις, αντίστοιχη ρύθμιση που είχατε κάνει και εσείς. 

Από εκεί και πέρα, κύριοι συνάδελφοι, εγώ έκανα αυτήν την παρέμβαση για να υπάρχει γνώση του τι ισχύει μέχρι σήμερα. Γιατί ξεκινάμε όλοι από μηδενική βάση. Θα είμαι εδώ, λοιπόν, μέχρι το τέλος, θα ακούσω τους συναδέλφους και θα δω τι απαντήσεις μπορώ να δώσω. 

'Οσον αφορά αυτά που είπε ο κ. Καρατζαφέρης, η πρώτη του παρατήρηση είναι σωστή και θα τη δούμε μέχρι το τέλος. Μας είχε προβληματίσει αυτό. 'Οσον αφορά, όμως, τα θέματα που έχουν να κάνουν με το αγγελιόσημο και με τον Τύπο, η θέση της Κυβέρνησης είναι ξεκάθαρη, κύριε Καρατζαφέρη. Αυτά δεν λύνονται μ' αυτού του είδους τις τροπολογίες. Πρέπει να γίνει μια ανοιχτή συζήτηση με την 'Ενωση Ιδιοκτητών, με την 'Ενωση Δημοσιογράφων με την Κυβέρνηση, γιατί είναι φανερό ότι στο βαθμό που υπάρχει η κύρια ασφάλιση στο ΤΣΠΕΑΘ και υπάρχει ο ΕΔΟΕΑΠ, ο οποίος προβλέπει άλλες προϋποθέσεις με το καταστατικό του, δεν θα έλθω εγώ με διάταξη νόμου να καταργήσω τις διατάξεις του ΕΔΟΕΑΠ. Και παρακάλεσα μετά τα νέα δεδομένα και όλα αυτά που έχουν γίνει, να γίνει ανοιχτός διάλογος. 

ΓΕΩΡΓΙΟΣ ΚΑΡΑΤΖΑΦΕΡΗΣ: Προκαλέστε τον. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Τον έχουμε προκαλέσει και τον έχουμε ξεκινήσει. Και ξέρετε ότι θέση της Κυβέρνησης είναι να πάμε σ' ένα ενιαίο ταμείο γύρω από το αγγελιόσημο. Αυτό το έχω θέσει και δημόσια και έτυχε κριτικής αυτή η παρέμβαση μου. Είναι όμως η μόνη που μπορεί να απαντήσει με υπευθυνότητα και σοβαρότητα σε ένα μεγάλο ζήτημα. 

ΑΝΑΣΤΑΣΙΟΣ ΠΕΠΟΝΗΣ: Πάντως σε αυτά που είπα δεν δώσατε καμία απάντηση, κύριε Υπουργέ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πεπονή, βάλατε ένα ζήτημα πολύ σοβαρό και θα το μελετήσω μέχρι το τέλος. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριε Υπουργέ, θα ήθελα να ξαναδείτε το άρθρο 61. Ο αριθμός των δόσεων δεν θα εξυπηρετήσει το σκοπό. Είναι δεδομένη η κατάσταση της οικονομίας της χώρας και ιδιαίτερα των μικρομεσαίων. Δεν διευκολύνεσθε ούτε εσείς ούτε σε εκείνους δίνετε την ευχέρεια να ανταποκριθούν στις υποχρεώσεις τους. Δεν θα κάνουμε πλειοδοσία εδώ πέρα, για να πούμε ότι εσείς λέτε δέκα, εμείς δεκαπέντε. Δείτε το. Δεν εξυπηρετούν ούτε εσάς ούτε τους ασφαλισμένους οι δόσεις που προσδιορίζετε με το άρθρο 61. Αυξήστε τις. 

'Ερχομαι να κάνω δύο παρατηρήσεις στα άρθρα 62 και 63. 

Σε ό,τι αφορά το άρθρο 62, ο κύριος Υπουργός ειλικρινά δεν μας έπεισε με όσα είπε πριν από λίγο για την κατάργηση της σύνταξης της χήρας. Εκτός κύριε Υπουργέ -και κάνω λογοπαίγνιο και συγχωρήστε το μου- εκτός κι αν τις χήρες των τριάντα ετών θέλετε να τις παραπέμψετε στο άρθρο 65. Και όσοι διάβασαν το νομοσχέδιο αντιλαμβάνονται τι λέω. 

  


 

  

Σελίδα 2546 

Είναι ντροπή. Γι' αυτό, κατά τη δική μας άποψη, αποσύρετε ολόκληρη τη διάταξη. 

Για να συμπληρώσω στο άρθρο 62, πέραν του γεγονότος ότι και το Επιστημονικό Συμβούλιο της Βουλής σας λέει ότι είναι αντισυνταγματική η διάταξη, σας το είπαμε και εμείς. Το λένε και οι ειδικοί. Εσείς δεν ακούτε κανέναν; Και ακόμη ο κύριος Υπουργός δικαιολόγησε την όλη κατάσταση, δηλαδή "μήπως έχουμε μπλεξίματα". Δηλαδή επειδή η Δικαιοσύνη απεφάνθη ως απεφάνθη, έρχεσθε σήμερα εδώ με νόμο να καταργήσετε τις δικαστικές αποφάσεις; 

Και δύο λέξεις για το άρθρο 63, που αναφέρεται στην απασχόληση των συνταξιούχων. Σας τα είπε πολύ καλά ο κ. Παπαγεωργόπουλος. Κατά ένα μέρος σας τα επανέλαβε ο κ. Πεπονής. Εγώ σας προσθέτω. Είναι η κοινωνία μας σήμερα τέτοια, είναι η οικονομία μας σήμερα τέτοια, ώστε να απαγορεύσετε ουσιαστικά την εργασία των μικροσυνταξιούχων, ώστε με αυτήν την πρόσθετη απασχόληση να προσθέσουν στην πενιχρή σύνταξη ένα μικρό εισόδημα; Και σας ανέλυσε ο κ. Παπαγεωργόπουλος και σας είπε: "Για να πάρει τις πενήντα χιλιάδες (50.000) δραχμές, θα χάσει τις εκατόν ενενήντα χιλιάδες (190.000) δραχμές;" 

Ο τρόπος με τον οποίο νομοθετείτε, κύριε Υπουργέ, δείχνει κοινωνική αναλγησία. Πρέπει να το συνειδητοποιήσετε αυτό. Αν ως Κυβέρνηση είστε γενικά ανάλγητοι, τουλάχιστον σ' αυτές τις περιπτώσεις δείξτε λίγη ανθρωπιά. 

Φθάσαμε στο σημείο, κύριε Υπουργέ, ειλικρινά, να διερωτώμεθα πώς βλέπετε τέλος πάντων αυτό το λαό. 'Η επειδή βλέπετε ότι σας εγκαταλείπει θέλετε να τον εκδικηθείτε; Αν αυτός είναι ο λόγος, ότι δηλαδή επειδή βλέπετε ότι σας εγκαταλείπει θέλετε να τον εκδικηθείτε, αυτό είναι μία άλλη υπόθεση. 'Οσο είστε όμως Κυβέρνηση, είστε υποχρεωμένοι να σεβαστείτε τουλάχιστον την ψήφο που σας έδωσαν όταν σας έφεραν στην Κυβέρνηση. 

Γι' αυτό, το άρθρο αυτό μας βρίσκει απολύτως αντίθετους. Για τα υπόλοιπα δεν έχω το χρόνο να αναφερθώ και ευχαριστώ, κύριε Πρόεδρε, για τη μικρή ανοχή σας. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρασμάνης έχει το λόγο. 

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, δεν είχα σκοπό να πάρω το λόγο, αλλά διαβάζοντας το νομοσχέδιο και ειδικότερα τα άρθρα 67 και 70, διαπιστώνω ότι υπάρχουν κάποιες αδικίες εις βάρος της πιο ασθενέστερης τάξης, που είναι οι 'Ελληνες αγρότες. 

Βέβαια, οφείλω να παραδεχθώ ότι στο άρθρο 67 υπάρχει ένα θετικό σημείο, η ασφάλιση δηλαδή των νέων αγροτών από την ηλικία των δεκαοχτώ μέχρι είκοσι δύο ετών, διότι η μη ασφαλιστική κάλυψη αυτών των νέων αγροτών δημιουργούσε πρόβλημα, γιατί χωρίς αυτήν την ασφαλιστική κάλυψη, χωρίς ιατροφαρμακευτική περίθαλψη οι νέοι αγρότες ήταν εκτεθειμένοι σε όλους τους κινδύνους, λαμβανομένου υπόψη ότι το αγροτικό επάγγελμα είναι το κατ' εξοχήν επικίνδυνο επάγγελμα. Οι παγκόσμιες στατιστικές έχουν καταδείξει την αυξημένη συχνότητα πρόκλησης ατυχημάτων. 

Θα ήθελα όμως, να επισημάνω ότι υπάρχει και μία μεγάλη ανισότητα με τους άλλους εργαζόμενους, οι οποίοι μετά από μία τριακονταπενταετία θεμελιώνουν το δικαίωμα της σύνταξης. Νομίζω ότι θα πρέπει να το δείτε αυτό γιατί οι αγρότες από την ηλικία των δεκαοχτώ ετών αν θα ασφαλιστούν, θα πάρουν σύνταξη στα εξήντα πέντε τους, δηλαδή μετά από σαράντα εφτά χρόνια. 

Πέρα από το γεγονός ότι επωμίζονται ένα μεγάλο φορτίο σε ό,τι αφορά τις εισφορές, με το αναμφίβολο ύψος της σύνταξης έναντι των άλλων κοινωνικών τάξεων. Νομίζω ότι θα πρέπει να το δείτε αυτό γιατί υπάρχει ανισότητα. 'Οπως ξέρετε το επάγγελμα είναι βαρύ, επίπονο και ασκείται μάλιστα επί μία μεγάλη σειρά ετών. 

Πρέπει να δείτε και το ύψος της σύνταξης για τα σαράντα εφτά χρόνια, αλλά και το έτος μείωσης της θεμελίωσης της συντάξεως για τους αγρότες. 

Στο άρθρο 70 θα ήθελα να επισημάνω ότι πρέπει να επεκταθεί το επίδομα κοινωνικής αλληλεγγύης και στους αγρότες, διότι έτσι υπάρχει μία μεγάλη αδικία. Στα πλαίσια του Συντάγματος, της ισοπολιτείας και της ισονομίας νομίζω ότι πρέπει να επεκταθεί και στους αγρότες. 

Υπάρχει ακόμη και μία άλλη αδικία την οποία βλέπω αυτήν τη στιγμή μπροστά μου, σχετικά με την τροπολογία που φέρνει ο Υπουργός. Θέλω να επισημάνω -για να προλάβω μήπως και μπορέσουμε να τροποποιήσουμε κάποια πράγματα- ότι είχαμε πει πως αυτοί οι οποίοι έχουν χτίσει πριν από το 1993 θα απαλλαγούν από αυτά τα χαράτσια. Θα ρυθμιστούν με κάποιες εκπτώσεις αυτοί οι οποίοι έχτισαν από το 1993 μέχρι το 1996. Βλέπουμε ότι τους βάζετε συλλήβδην όλους μαζί, τους μειώνετε με εφάπαξ καταβολή στο 60% και τμηματικά σε τριάντα έξι δόσεις, με μείωση 20%. 

Δηλαδή, κύριε Υπουργέ, σε αυτούς τους ανθρώπους, οι οποίοι δεν είχαν ιδέα γύρω από το αντικειμενικό σύστημα στην περίοδο 1986-1993 και καταληστεύθηκαν με τα βάρβαρα ληστρικά επιτόκια και τις προσαυξήσεις του 170%, έρχεσθε τώρα και λέτε ότι: "Σας κάνουμε χάρη, θα πληρώσετε μόνο εφάπαξ το 60% ή αν δεν έχετε τη δυνατότητα θα σας πάμε σε ρύθμιση τριάντα έξι δόσεων με μείωση 20% στα πρόστιμα"; 

Αυτοί οι άνθρωποι δεν είχαν σχέση με το αντικειμενικό σύστημα. Να πάμε στην περίοδο 1993-1996, ναι, εκεί το καταλαβαίνω, διότι πραγματικά δεν ήταν ενημερωμένοι οι οικοπεδούχοι, όπως δεν είχαν προχωρήσει και οι υπηρεσίες του ΙΚΑ στην εκκαθάριση των φακέλων. Σε αυτούς το αντιλαμβάνομαι. Αλλά σε αυτούς που είναι πριν το 1993, αυτά τα χαράτσια και αυτά τα πρόστιμα, νομίζω, κύριε Υπουργέ, ότι πρέπει να καταργηθούν. Πρέπει να το προσέξετε αυτό. 

Πιστεύω ότι μπορούν να γίνουν ουσιαστικές τροποποιήσεις, ουσιαστικές βελτιώσεις. Νομίζω ότι μπορεί η Κυβέρνηση να δείξει ένα ανάλογο με τις περιστάσεις κοινωνικό προφίλ. Γι' αυτούς τους μικροοικοπεδούχους, που έδωσαν το οικόπεδό τους για αντιπαροχή ή γι' αυτούς οι οποίοι αγόρασαν διαμέρισμα την περίοδο 1986-1993, αυτή η μεγάλη αδικία πρέπει να αρθεί, κύριε Υπουργέ. Προσέξτε το πάρα πολύ αυτό. 

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Η κ. Ανουσάκη έχει το λόγο. 

ΕΛΕΝΗ ΑΝΟΥΣΑΚΗ: Κυρία και κύριοι συνάδελφοι, θέλω να πάρω το λόγο σε δύο άρθρα. 

Πρώτα στο άρθρο 63 παράγραφος 6 περίπτωση β', οι δικηγόροι των τραπεζών με σχέση έμμεσης εντολής, που υπάγονται από την έναρξη ασκήσεως του επαγγέλματός τους στο Ταμείο Νομικών και καταβάλλουν τις καθοριζόμενες εισφορές, ζητούν από τη διατύπωση "κατά 50%", να διαγραφεί η λέξη "κατά" και αντ' αυτής να τεθεί "έως και 50%" ή να καθορισθεί με υπουργική απόφαση ή ζητούν να καθορισθεί σε ποσοστό 20%. Το είπα και στον κύριο Υπουργό. Είναι δύσκολο, αλλά πιστεύω ότι είναι δίκαιο. 

Το επόμενο άρθρο που θέλω να σταθώ, αφορά το εξής: Πολλές φορές έχει ακουστεί μέσα σε αυτήν την Αίθουσα, κύριε Πρόεδρε, η φωνή μου για τους "οίκους ανοχής" στη Φυλής και για την εγκατάσταση πολλών οίκων ανοχής μέσα στην ίδια περιοχή που είναι πυκνοκατοικημένη. 

Κύριε Πρόεδρε, θέλω την προσοχή σας. Μιλάω για ένα θέμα πολύ σοβαρό. Αυτό της ασφάλισης των Ιερόδουλων γυναικών. Θεωρώ λοιπόν, ότι σήμερα η Βουλή και ειδικότερα ο κύριος Υπουργός κατοχυρώνει, αν θέλετε, την επαγγελματική του ιδιότητα με την ασφάλιση των ιεροδούλων. 

'Ελεγα λοιπόν ότι όταν συνάντησα αυτές τις γυναίκες (τις εκδιδόμενες), -σαν γυναίκα πολιτικός και καλλιτέχνης με ιδιαίτερη ευαισθησία, προσέγγισα το θέμα. Λέγανε μερικές ότι τις κυνηγούσαν. Ζήτησα από τον κύριο Υπουργό Εργασίας, τον κ. Μιλτιάδη Παπαϊωάννου επίμονα -κόντρα και στις γυναικείες οργανώσεις- καμμιά φορά να πάρουν και αυτές ασφάλιση. 

Φυσικά υπάρχουν πάρα πολλές δυσκολίες για κάποιες μεταξύ τους συμφωνίες. Ωστόσο σήμερα αυτές οι γυναίκες, που τον τελευταίο καιρό τις βλέπουμε συχνά να εξευτελίζονται, γιατί υπάρχει βόρβορος σε αυτήν την ιστορία της 

 

 

  

Σελίδα 2547 

εκμετάλλευσης, μπορούν αν θέλουν, μετά την απόφαση του νομάρχη, να ασφαλιστούν. 

Κύριε Υπουργέ, θεωρώ ότι είναι τολμηρή η πρότασή σας και η απόφασή σας. 

Κύριε Ακριβάκη, επειδή απευθύνομαι στον κύριο Υπουργό, θα ήθελα την προσοχή του. Δεν είναι ωραίο να απασχολούμε τον κύριο Υπουργό. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εγώ εσάς κοιτάζω. Ας είναι εδώ ο κ. Ακριβάκης. 

ΕΛΕΝΗ ΑΝΟΥΣΑΚΗ: 'Εχετε δίκιο. Δεν τον ακούτε λοιπόν, οπότε σας ζητώ συγγνώμη, κύριε Υπουργέ. 

Με την ευαισθησία που σας διακρίνει και με το θάρρος, πήρατε μία τολμηρή απόφαση και θέλω... 

ΓΕΡΑΣΙΜΟΣ ΓΙΑΚΟΥΜΑΤΟΣ: Δεν την πήρε ακόμη. 

ΕΛΕΝΗ ΑΝΟΥΣΑΚΗ: Δεν θέλω υποβολείς από κάτω. 

Θεωρώ ότι είναι πάρα πολύ σημαντικό και σας ευχαριστώ, αν και πολλές φορές σας έφερα στη δύσκολη θέση και μπράβο που πήρατε αυτήν την τολμηρή απόφαση. Αυτές οι γυναίκες ζητούσαν ασφάλιση κόντρα σε πολλές -και γυναικείες- οργανώσεις και δικές μας γυναικείες οργανώσεις, της Ελλάδας θέλω να πω και όχι κομματικές, αν και μ' αυτόν τον τρόπο σταμπάρονται. 

Σας ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γιακουμάτος έχει το λόγο. 

ΓΕΡΑΣΙΜΟΣ ΓΙΑΚΟΥΜΑΤΟΣ: Στο άρθρο 63, ορθά έχετε θεσπίσει αντικίνητρα για την απασχόληση των συνταξιούχων. 

Τα αντικίνητρα αυτά έχουν θεσπιστεί και προβλέπονται και στο νόμο 2084. Πολύ σωστά επισημάνατε στις εξηγήσεις που δώσατε, για την πολυνομία και την ανισότητα. Κανείς εδώ σε αυτήν την Αίθουσα δεν μπορεί να πει κουβέντα για το άρθρο 63 και για τα αντικίνητρα, πλην αυτού που λέτε εδώ, δηλαδή του ορίου των διακοσίων χιλιάδων (200.000) δραχμών. Αυτή είναι η ταμπακιέρα. Γι' αυτό θέλουμε εξηγήσεις. 

Είπατε ότι είναι η κύρια σύνταξη. Εδώ γράφετε ότι το ποσό της σύνταξης ή του αθροίσματος των συντάξεων σε περίπτωση συρροής συντάξεων να μην υπερβαίνει τις διακόσιες χιλιάδες (200.000) δραχμές. 

Κύριε Υπουργέ, το ζήτησε και η Συμπολίτευση, το ζητάμε και εμείς, το ζητάει και όλη η κοινωνία. Σήμερα, λοιπόν, μπορείτε να πείτε ότι το σύνολο των αποδοχών κύριας, επικουρικής ή οποιασδήποτε σύνταξης ή αποδοχής θα είναι στο όριο που λέει -όχι εγώ και εσείς- η Εθνική Στατιστική Υπηρεσία που είναι τριακόσιες τριάντα χιλιάδες (330.000) και το πενηντακονταπλάσιο του ανειδίκευτου εργάτη που λέει το ΙΚΑ και που ισχύει σήμερα. 'Αρα, έχουμε μία εναρμόνιση και μία ομοιογένεια στη νομοθεσία. 

Κύριε Υπουργέ, δεν μπορεί κάθε φορά να έρχεται και να λέει ο ένας Υπουργός διακόσιες χιλιάδες (200.000) και ο άλλος τριακόσιες χιλιάδες (300.000) δραχμές. Δεν θα παίξουμε την κολοκυθιά εδώ. Είναι ξεκάθαρο. Να βάλουμε εκείνες τις διατάξεις που θα λένε ότι το πενηντακονταπλάσιο, που είναι τριακόσιες δεκαπέντε χιλιάδες (315.000) του ανειδίκευτου εργάτη, θα ισχύει σε όλους τους τομείς. Και λήγει αυτό το θέμα, κύριε Υπουργέ, και πράγματι θα μας βρείτε -και εμένα προσωπικά- σύμφωνους. Είναι πολύ απλό κύριε Υπουργέ, πάρα πολύ απλό. Αυτό αφορά το άρθρο 63. 

Θα σας το εξηγήσει μετά ο σύμβουλός σας, κύριε Υπουργέ. Θα το καταλάβει μετά. Είναι τριακόσιες δεκαπέντε χιλιάδες (315.000) το σύνολο αποδοχών, σύμφωνα με την Εθνική Στατιστική Υπηρεσία και το πενηντακονταπλάσιο του ανειδίκευτου εργάτη. 

Το δεύτερο, κύριε Υπουργέ, που θέλω να πω αφορά το άρθρο 70 για το ΕΚΑΣ. 

Κύριε Υπουργέ, επαίρεσθε πολλές φορές εδώ μέσα -δεν με ενδιαφέρει αν με προσέχετε, θέλω απαντήσεις- ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Σας προσέχω, αλλά μου βάζετε ζητήματα. Να μην συμβουλευτώ για να σας απαντήσω; 

ΓΕΡΑΣΙΜΟΣ ΓΙΑΚΟΥΜΑΤΟΣ: Θα απαντήσετε μετά. Να κάνουμε ένα διάλειμμα για να μου απαντήσετε. Ο κ. Ιωαννίδης ξέρει πολύ καλά τα θέματα της ασφάλισης. 

'Ερχομαι στο άρθρο 70. Κύριε Υπουργέ, συνεχώς μας βομβαρδίζετε ότι το ΕΚΑΣ έχει ξεπεράσει κατά πολύ -το έχετε πει εσείς, είναι γραμμένο- τα είκοσι ημερομίσθια του ανειδίκευτου εργάτη. 

Η Νέα Δημοκρατία πράγματι με το ν. 2084 που έκανε αναγκαστική, αν θέλετε, παρέμβαση και προσγείωση στην κοινωνική ασφάλιση, το άφησε 17,8%. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Οχι, 16%. 

ΓΕΡΑΣΙΜΟΣ ΓΙΑΚΟΥΜΑΤΟΣ: Το 1993, όταν φύγαμε, ήταν 17,8%. Σήμερα, κύριε Υπουργέ, όπως εσείς λέτε και ομολογείτε, είναι πάνω από 20%. 

Τι ζητάνε οι συνταξιούχοι της Ελλάδος; Φέρτε μια διάταξη που να λέει ότι τα είκοσι ημερομίσθια του ανειδίκευτου εργάτη θα είναι η κατώτατη σύνταξη και τελειώσαμε. Ούτε ΕΚΑΣ, ούτε φιλοδωρήματα, ούτε αλχημείες λογιστικές. Απλό είναι. Τα είκοσι ημερομίσθια του ανειδίκευτου εργάτη λέτε ότι τα έχουν ξεπεράσει. Δώστε τα με μία διάταξη, να ησυχάσει και ο κύριος της Αριστεράς -πως λέγεται- ο κ. Μαυροδόγλου και ο Τριάντης. Να ησυχάσουν τα γερόντια. Αυτό ζητάνε. 

Τρίτον, κύριε Υπουργέ, ήμουν τυχερός που μίλησε πρώτα η κ. Ανουσάκη. Πρέπει σε αυτήν την Αίθουσα, αν δεν διαβάζουμε ή αν δεν παρακολουθούμε, τουλάχιστον να έχουμε ευθυκρισία. 

'Οπως γράφετε στο άρθρο 65, το αίτημα αυτό έχει απασχολήσει τη Βουλή όπου συζητήθηκε το θέμα μετά από επερώτηση Βουλευτών. Λέγοντας "Βουλευτές" εννοείτε Γιακουμάτος και Ζαφειρόπουλος. 

Το 1994, λοιπόν, για πρώτη φορά φέραμε αυτήν τη διάταξη στον κ.Ιωαννίδη που ήταν Υπουργός τότε. Είχε δεσμευτεί -και είναι προς τιμήν του- ο κ. Ιωαννίδης για την ασφάλιση των ιεροδούλων. Βέβαια μετά τον έφαγε το σκοτάδι, έφυγε από το Υπουργείο. Ξαναήρθε όμως -υπάρχει και Θεία Δίκη- μετά από τέσσερα χρόνια για να φέρει πράγματι αυτήν την κοινωνικά δίκαιη διάταξη για την ασφάλιση των ιεροδούλων. Αυτά για να τα ξέρει η κ. Ανουσάκη για να μη βγαίνει στο ραδιόφωνο και να λέει διάφορα και να κλαίει ως μωρά παρθένα περί των ιεροδούλων. Για να αποδίδουμε τα του Καίσαρος τω Καίσαρι. 

(Θόρυβος στην Αίθουσα) 

Μα, είναι όλα γραμμένα στα Πρακτικά. 

Το τέταρτο που θέλω να πω αφορά το άρθρο 78, κύριε Υπουργέ, που μιλάει για τους επιμελητές εισπράξεων. 

Επιτέλους, χρειάζεται λίγο ευαισθησία, κύριε Υπουργέ. 'Οταν φέραμε το νόμο για την προέκταση του ν. 2084 και είχε γίνει βομβαρδισμός τροπολογιών για τους επιμελητές εισπράξεων του ΤΕΒΕ, του ΤΑΞΥ και του Ταμείου Εμπόρων, είχαμε πει τότε ότι θα βάλουμε κάποια στιγμή γιατί εξυπηρετούν πάγιες και τακτικές ανάγκες. 

Με αυτήν τη διάταξη είναι μισό-μισό. Θα μπορούσατε λοιπόν, επειδή πέρασε ανεπιστρεπτί η εποχή του μισό-μισό, να τους εντάξετε σε μόνιμους αορίστου χρόνου. 

Και τελειώνοντας, κύριε Υπουργέ, θέλω τέσσερις απαντήσεις. Θα σας παρακαλούσα πάρα πολύ επειδή έχω αγαπήσει πάρα πολύ, όπως και ο κ. Ιωαννίδης το Ι.Κ.Α. Επί των ημερών μου είχα κάνει πρόταση από τις δύο υποδιοικήσεις του Ι.Κ.Α., η μία να είναι στη Μακεδονία, στη Θεσσαλονίκη. 'Εχουμε ένα τεράστιο κτίριο, να το επισκεφθείτε, έχουμε τις υπηρεσίες, έχουμε όλη την υποδομή που μπορεί τουλάχιστον ο τρίτος υποδιοικητής που το θεσπίζετε, να υπάρχει και να πάει στη Θεσσαλονίκη. Είναι απαράδεκτο, θα το πολεμήσω εάν δεν το κάνετε. Και να μη σας λένε οι σύμβουλοί σας που εξώδικα μίλησα ότι δεν μπορούμε οργανωτικά. Μπορούμε και παραμπορούμε γιατί είχα την ευθύνη αυτού του τομέα. 

Τελειώνοντας, κύριε Υπουργέ, ήθελα μία παράκληση. Το Ι.Κ.Α. έχει ένα μεγάλο άνοιγμα, μια μεγάλη μαύρη τρύπα από τα χρέη του ιδιωτικού τομέα, πέρα και του κρατικού. Αλλά δεν είδα αυτά τα τετρακόσια εβδομήντα δισεκατομμύρια 

 

 

  

Σελίδα 2548 

(470.000.000.000) δραχμές του ιδιωτικού τομέα που με τις προσαυξήσεις φτάνουν ένα τρισεκατομμύριο (1.000.000.000.000) δραχμές να έχουμε με αυτές τις ρυθμίσεις απόδοση στο Ι.Κ.Α. 

Λέτε να γίνουν τριάντα έξι δόσεις. Θα μπορούσατε κάλλιστα, εδώ που γράφετε ότι αυτές οι επιχειρήσεις πρέπει πραγματικά να είναι ελεγμένες σε ποια οικονομική κατάσταση είναι, να δείτε και τη βιωσιμότητα, κύριε Υπουργέ, των επιχειρήσεων και να δώσετε όχι πάνω από τριάντα έξι δόσεις, αλλά τη δυνατότητα στις διοικήσεις ή στην επιτροπή αναστολών όταν η επιχείρηση είναι βιώσιμη μετά από μελέτη να μπορεί να κάνει με δική του ευθύνη ο διοικητής ή το αρμόδιο όργανο από τριάντα έξι σε εξήντα δόσεις για να μπορέσουμε επιτέλους να μαζέψουμε τα χρήματα αυτά, διότι μια επιχείρηση που πληρώνει εκατό εκατομμύρια (100.000.000) δραχμές τρέχοντα δεν μπορεί να πληρώνει τα δυσανάλογα αυτά μεγάλα ποσά, ενώ έτσι θα πρέπει να δίνουμε τη δυνατότητα στην επιτροπή αναστολών και των αρμοδίων οργάνων να μπορούν δια της διατάξεως που προβλέπει ο νόμος να τις κάνουν σαράντα οκτώ ή εξήντα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ζαφειρόπουλος έχει το λόγο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, το κεφάλαιο Ζ', έπρεπε να είναι "διατάξεις γενικού" Αντικοινωνικού ασφαλιστικού" περιεχομένου. Νομίζω, κύριε Υπουργέ, ότι όλοι οι συνάδελφοι όλων των πτερύγων σας επεσήμαναν την έλλειψη της αρχής της ίσης μεταχείρισης. Αλλά και κάτι άλλο, ότι προσβάλλεται έτσι η χρηστή διοίκηση. Δεν μπορούμε να συνεννοηθούμε σε μερικά πράγματα, τα οποία βιώσατε. 

Ο κ. Γιακουμάτος σας έκανε κάτι εύστοχες παρατηρήσεις, παραδείγματος χάρη, ένας των υποδιοικητών του Ι.Κ.Α. να είναι στη Θεσσαλονίκη. Γιατι να μην είναι; 

Το πρόβλημα αρχίζει από το άρθρο 62. Σαφώς σας λέει η Επιστημονική Επιστροπή της Βουλής ότι είναι αντισυνταγματικό. Εσείς επιμένετε. Πόσοι χήροι υπάρχουν, κύριε Υπουργέ; Στις εκατό χήρες θα υπάρχουν και δέκα χήροι, το πολύ! Περισσότερες είναι οι χήρες από τους χήρους. Και σας το αναλύει. 

Δεύτερον, ερχόμαστε στο άρθρο 63. Υπάρχει πιο αντικοινωνική διάταξη;'Ενωση διαμαρτυρίας όλων των συνδικαλιστικών ομάδων, που δικαιολογημένα ο κ. Κανελλόπουλος διαμαρτυρήθηκε σε μία ρηματική έκφραση του συναδέλφου του Κομμουνιστικού Κόμματος του κ. Κόρακα.'Ολες οι συνδικαλιστικές ομάδες διαμαρτύρονται πάνω στο άρθρο 63. Δηλαδή, είναι πλούσιοι οι 'Ελληνες; "Καλά να πάθουν" όσοι τόλμησαν από το 1981 και ψήφισαν αυτή την αντικοινωνική πολιτική σας, της αγοράς ψήφων μόνο. Διότι δεν είχατε καμία οικονομική ανάπτυξη, καμία υποδομή για να εξεύρετε χρήματα, να κάνετε την πολιτική, το δήθεν κοινωνικό σας πρόσωπο, το οποίο είναι αντικοινωνικό στο τέλος.'Ερχεστε σήμερα και τους ζητάτε αυτά που τους δίνατε και θέλετε μέσα από τον ίδιο το λαό, από τους κατώτερους συνταξιούχους, τους μισθωτούς να πάρετε λεφτά να τα δώσετε για κοινωνικό πρόσωπο. Δεν θα σταματήσετε αυτήν την πολιτική; Πολύ ορθά σας επεσήμανε ο κ. Πεπονής, ότι είναι αντικοινωνική η διάταξη του άρθρου 63 παράγραφος 1. Σας έκανε μία πρόταση ο κ. Γιακουμάτος για τριακόσιες τριάντα χιλιάδες (330.000) δραχμές. Για κοιτάξτε το για να γίνετε πιο κοινωνικοί εάν θέλετε. 

Θα σας δείξω την κορωνίδα αυτής της αντικοινωνικής πολιτικής στην παράγραφο 6, του ιδίου άρθρου περ. β'. 

Κύριε Υπουργέ, παρακαλώ τους συνεργάτες σας να μη σας διακόπτουν. Μπορείτε να βγαίνετε έξω να συνεργάζεσθε με τους συνεργάτες σας και όχι κατά την ώρα που ένας Βουλευτής τοποθετείται, να μιλάτε... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Σας ακούω. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, έχετε κάνει και εσείς Βουλευτής και όταν βλέπει ο λαός ότι απασχολούνται με άλλα οι Υπουργοί εκείνη τη στιγμή, έστω και αν είναι στο αντικείμενο, δίνει την εντύπωση ότι δεν λογαριάζει κανείς τη Βουλή. Εμείς το πληρώνουμε αυτό και όχι εσείς. Εμείς, που είμαστε εδώ στη Βουλή στρατιώτες και όχι εσείς οι αξιωματούχοι. Και ομιλώ για την εκάστοτε κυβέρνηση και όχι για σας προσωπικά. 

Ας κοπεί αυτή η κακή συνήθεια, κύριε Πρόεδρε, και πρέπει να παρεμβαίνετε πάνω σ'αυτό το θέμα. 

ΠΡΟΕΔΡΕΥΩΝ (Παναγιώτης Ν. Κρητικός): 'Εχετε δίκιο. Καλοπροαίρετα παρεμβαίνουν σε κάθε περίπτωση. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Είναι κακίστη συνήθεια και δε φταίνε οι κύριοι συνεργάτες αλλά οι ίδιοι οι Υπουργοί. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εμείς φταίμε λοιπόν. Αλλά αν δεν συνεργασθούμε, δεν θα έχετε απαντήσεις. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ξέρω, κύριε Υπουργέ, ότι πρέπει να υπάρξει συνεργασία. Αλλά μπορείτε να βγείτε έξω με το συνεργάτη σας και να τα πείτε. Δόξα τω Θεώ, είσθε δύο Υπουργοί, μεγάλοι και καλοί, με γνώση του αντικειμένου. 

Λέτε στην παράγραφο β': "Στους αυτοτελώς απασχολουμένους οι οποίοι υποχρεούνται να καταβάλουν τις προβλεπόμενες από τις οικείες διατάξεις εισφορές προσαυξημένες κατά 50%". Γιατί; 

Ξέρετε ότι ένας έμμισθος δικηγόρος πληρώνει και τους ασφαλιστικούς φορείς του εμμίσθου εντολέα, και το Ταμείο Νομικών και προσαύξηση 3% επί του Ταμείου Νομικών γιατί είναι έμμισθος. Είναι στραγγαλισμένος. 

Δεύτερον. 'Οταν συνταξιοδοτηθεί ζητάτε να πληρώσει 50% πάνω σ'αυτήν τη σύνταξη την οποία παίρνει. Γιατί; Με τα λεφτά τα δικά του; Να τα πάτε πού; Δεν έχετε την αρχή της αναλογικότητας να τα πάτε στο Ταμείο Νομικών. Τα πάτε όμως στο ΛΑΦΚΑ. Γι'αυτό διαμαρτυρήθηκα προηγουμένως και είπα "εγώ πληρώνω και οι άλλοι χορεύουν". Δε γίνεται όμως αυτό. Κάπου πρέπει να σταματήσει το βιολί. Δεν πρέπει να νομίζει ο καθένας ότι εγώ θα δουλεύω και ο άλλος θα κάθεται και θα παίρνει ασφαλιστικές εισφορές από το δικό μου ιδρώτα. 

Τρίτο. Οι έμμισθοι αυτοί δικηγόροι δεν έχουν πελατεία. Οι έμμισθοι δικηγόροι είναι περίπου πέντε, έξι χιλιάδες και το πολύ να έχουν έναν πελάτη το μήνα εκτός από την έμμισθη εντολή τους. Γιατί δεν έχουν ούτε χρόνο ούτε είναι γνωστοί. Ποιος να πάει σε έναν έμμισθο δικηγόρο που δεν θα τον βρει ούτε το πρωί ούτε το μεσημέρι ούτε το βράδυ στο γραφείο του; 

Επομένως, δεν έχετε καμιά δικαιολογία. Επίσης, είναι και γυναίκες έμμισθοι δικηγόροι που με το ν.2084/92 καταργήθηκε η δεκαπενταετία για λόγους μητρότητας κ.λπ. Αυτές λοιπόν οι γυναίκες είναι υποχρεωμένες σε διπλάσιο χρόνο να εργάζονται για να μπορέσουν να έχουν μία σύνταξη της προκοπής, περίπου 150.000. 

Κύριε Υπουργέ, θα σας παρακαλέσω τώρα τα εξής. Κάτι σας είπε και η κ. Ανουσάκη αλλά ίσως δεν το ξέρει γιατί δεν είναι δικηγόρος. Το πρόβλημα όμως είναι το εξής: Να το καταργήσετε. Διότι, πηγαίνοντάς τους στο ΛΑΦΚΑ αποστερείτε από ένα ταμείο τις εισφορές και δεν ξέρω αν θα εγερθούν αγωγές βάσει αυτής της διάταξης εναντίον του ΛΑΦΚΑ. Αυτό πρέπει να το προσέξετε. 

Δεύτερον, γιατί μέχρι 50%; Μπορείτε να πείτε λιγότερο, κατά 20% ή μέχρι 20%. Δεν ξέρω γιατί στο στόχαστρο είναι οι δικηγόροι πάνω σ'αυτά τα θέματα. Και βεβαίως μπορεί να είναι και οι γιατροί και οι πολιτικοί μηχανικοί. Αν θέλετε να εφαρμόσετε την αρχή της αναλογικότητας και της ίσης μεταχείρισης πρέπει αυτό το ποσοστό να το απαλείψετε και εκεί που λέτε στη διάταξη μέσα κατά 50% να βάλετε "να είναι κατά 20%". 

Νομίζω ότι είναι και λογικό, κύριοι Υπουργοί, να το βάλετε "κατά 20%". 'Ετσι, πράγματι μπορεί να πείτε ότι "κύριοι, εφαρμόσαμε την αρχή της αναλογικότητας". 

'Οταν λέτε 50% από τον έναν και δεν παίρνετε από τον άλλον τίποτα για να τα πάτε στο ΛΑΦΚΑ, από εκεί και πέρα δεν ξέρω αν σωστά νομοθετούμε εδώ ή αν καταχρώμεθα της θέσεως που έχουμε εδώ, δηλαδή το imperium της εξουσίας της κυβέρνησης και κάνουμε ό,τι θέλουμε. 

 

 

  

Σελίδα 2549 

Αν είναι έτσι η δημοκρατία, τότε πείτε το προς τα έξω γιατί υπάρχουν κάποιοι άλλοι που φωνάζουν και βάλλουν κατά της δημοκρατίας. Μην τους δίνουμε δικαιώματα να βάλουν. 

'Εχω την εντύπωση ότι πρέπει και αυτό να το δείτε. 

Κύριε Υπουργέ, με τον κ. Κοκελίδη -είναι σχετικά με το άρθρο 66, με τα θέματα του αγγελιοσήμου- είχαμε τότε καταθέσει μια τροπολογία και ζητούσαμε βάσει του αγγελιοσήμου να γίνει μια ανάλογη εφαρμογή ορισμένων διατάξεων σχετικά με τα ασφαλιστικά των δημοσιογράφων. 

Είχε υποσχεθεί τότε ο αρμόδιος Υπουργός ότι θα συσταθεί μια επιτροπή η οποία θα αποτελείται από εκπροσώπους της 'Ενωσης Συντακτών και από όλους τους λοιπούς φορείς και παράγοντες προκειμένου να εξετάσουν αυτό το πράγμα. 

Είχε δίκιο ο κ. Καρατζαφέρης, με την τοποθέτηση που έκανε.Νομίζω όμως ότι θα πρέπει να ενημερώσετε τη Βουλή αν έχει συσταθεί αυτή η επιτροπή. Αν δεν έχει συσταθεί, να συσταθεί προκειμένου να λύσει αυτό το θέμα; Είναι άδικο οι δημοσιογράφοι, αλλά και όλοι όσοι ασχολούνται μέσα σ' αυτό το χώρο των ΜΜΕ και του Τύπου να μην έχουν συνταξιοδοτική κάλυψη ή να μην παίρνουν τα λεφτά που δικαιούνται. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βλασόπουλος. Απών. Διαγράφεται. 

Ο κ. Παπαδημόπουλος έχει το λόγο. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Υπουργέ, αναφορικά με το άρθρο 61 λέτε ότι θα είναι τριάντα έξι οι δόσεις υπό τον όρο ότι θα δίδονται οι τρέχουσες εισφορές και εφόσον καταβληθεί σε μια περίπτωση το 20% στην άλλη το 15% και στην άλλη το 10% 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

'Ερχομαι στο στοιχείο γ', της παραγράφου 1, του άρθρου 61. Λέτε από τριάμισι εκατομμύρια και άνω. Αν π.χ. είναι δέκα εκατομμύρια, τι θα γίνει όταν μια επιχείρηση εκδηλώνει πραγματικά πρόθεση να εξοφλήσει τα χρέη της, φαίνεται αυτό από τις μέχρι τώρα δόσεις που έχει δώσει, αλλά σε κάποια φάση ανάμεσα από είκοσι μήνες μέχρι τριάντα μήνες έχει κάποια δυσκολία; Σ' αυτήν την περίπτωση τι θα γίνει; Θα χάσει όλο το ευεργέτημα που είχε μέχρι τώρα; Μήπως θα πρέπει στις υψηλότερες οφειλές να πούμε ότι οι τριάντα έξι δόσεις με απόφαση του Δ.Σ. του ασφαλιστικού οργανισμού μπορούν να πάνε στις σαράντα οκτώ ή και εξήντα δόσεις; Κάτι λείπει εδώ. Διότι δεν πρόκειται γι' αυτούς οι οποίοι δεν θέλουν να εξοφλήσουν ή διότι είναι κακοπληρωτές και αμελείς. Υπάρχουν πάρα πολλοί οφειλέτες ασφαλισμένοι οι οποίοι θέλουν να είναι τακτοποιημένοι στα ταμεία τους για ευνοήτους λόγους, αλλά οι δυσκολίες πολλές φορές τους εμποδίζουν να πράξουν αυτό. 

Δεύτερη παρατήρηση στο ίδιο άρθρο και συγκεκριμένα στην παράγραφο 3. Λέγει ότι "με απόφαση του Δ.Σ. είναι δυνατή έκπτωση επί των προσθέτων τελών των καθυστερούμενων ασφαλιστικών εισφορών ως ακολούθως. "Ξέρετε, κύριε Υπουργέ, ότι πολλές φορές τα πρόσθετα τέλη είναι δυο και τρείς και πέντε φορές υψηλότερα από τις κύριες οφειλές. Εάν κάποιος είχε ενός εκατομμυρίου, οφειλές και τα πρόσθετα τέλη ανέβαζαν αυτές στα τρία εκατομμύρια δεν είναι σημαντική η έκπτωση που του κάνετε 10% και ανάλογα πιο κάτω 15% και 20% το ανώτερο. Νομίζω ότι στα πρόσθετα τέλη αυτά τα ποσά θα πρέπει να ανεβούν, διότι δεν είναι χρήματα της κυρίας ασφάλισης για να του πούμε ότι δεν πρέπει να του κάνουμε καμία έκπτωση και πρέπει να καταβάλει το ποσό που είναι χρεωμένο, αλλά είναι πρόσθετα τέλη που ξέρουμε πολύ καλά όλοι τι σημαίνει καταχώρηση στην καρτέλα πάνω στην κύρια εισφορά προσθέτων τελών επί δυο και τρία χρόνια. Τριπλασιάζονται και πενταπλασιάζονται τα χρέη, γι' αυτό και πολλές φορές αδυνατούν οι ασφαλισμένοι να πληρώσουν.'Οχι ότι είναι κακομαθημένοι. 

Επίσης στο αυτό άρθρο στην παράγραφο 6, η μη καταβολή δυο δόσεων εμπροθέσμως και της τρεχούσης εισφοράς οδηγεί στην έκπτωση από το δικαίωμα της ρύθμισης. 

Σκεφθείτε ένας να χρωστάει μία δόση κανονικά στις 30 Ιανουαρίου και η άλλη δόση να είναι στις 28 Φεβρουαρίου. Δεν είναι πολύ σκληρή η ρύθμιση; Στην ουσία είναι μέσα σε ένα μήνα. Είναι πάρα πολύ σκληρή η μεταχείριση αυτού του ασφαλισμένου όταν για τόσο βραχύ χρονικό διάστημα του στερούμε το δικαίωμα αυτό. 

Θα πρέπει κατά τη γνώμη μου, χωρίς αυτό να σημαίνει ότι τους κακομαθαίνουμε, να αυξηθεί από δύο μήνες σε έξι για να μπορεί ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Από δώδεκα που ισχύει σήμερα, το κάνουμε τριάντα έξι. 

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν έχετε το λόγο. Σας παρακαλώ. Μόνο αν δεχθεί διακοπή ο κ. Παπαδημόπουλος. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Εγώ επιτρέπω, κύριε Πρόεδρε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Από δώδεκα το κάνουμε τριάντα έξι. Και θέλω να ξερετε το εξής: Αυτές οι διατάξεις ειναι σε απόλυτη συμφωνία τόσο με τη διοίκηση του Τ.Ε.Β.Ε., του Τ.Σ.Α. και του Τ.Α.Ε., γιατί κυρίως αφορά αυτές τις κατηγορίες.. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Συμφωνούμε όλοι. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ναι, αλλά μου λέτε από δώδεκα να τις πάμε εξήντα ή εβδομήντα. Δεν γίνεται. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: 'Οχι, δεν υποστήριξα αυτό. Μόνο για τα μεγάλα ποσά, για τις μεγάλες οφειλές είπα να μπορεί κατ' εξαίρεση, όταν βλέπει τη βιωσιμότητα της επιχείρησης. Μόνο εκεί αναφέρθηκα. 

ΜΙΛΤΙΑΔΗΣ ΠΑΠΑΙΩΑΝΝΟΥ (Υπουργός Εργασίας και Κοινωνικών Ασφαλίσεων): Το κάνουμε τριάντα έξι. Τρία χρόνια. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Στο ίδιο άρθρο, κύριε Υπουργέ, επαναλαμβάνω και πάλι ότι η μη καταβολή επί δύο συνεχείς μήνες των δόσεων, δεν είναι λόγος για στέρηση του ευεργετήματος αυτού. Νομίζω ότι το χρονικό διάστημα θα πρέπει να είναι μεγαλύτερο. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, χάθηκε λίγος χρόνος. Συγνώμη. Και οι άλλοι μίλησαν λίγο παραπάνω. Τελειώνω. 

Στο άρθρο 62 συμφωνώ και εγώ, όπως και πολλοί άλλοι συνάδελφοι ανέπτυξαν εδώ λεπτομερέστερα τους ισχυρισμούς τους, ότι όντως δεν πρέπει να τύχει εφαρμογής η διάταξη αυτή, γιατί πραγματικά είναι αντισυνταγματική η όλη ρύθμιση για τους χήρους και τις χήρες που πρέπει κανονικά να λαμβάνουν τη σύνταξη. 

Στο άρθρο 63, θέλω να πω τα εξής: Τι είναι οι διακόσιες χιλιάδες (200.000) δραχμές σήμερα; Εάν ένας έχει τρία παιδιά που σπουδάζουν και είναι το ένα στο εξωτερικό και χρειάζεται να δίνει εκατόν πενήντα χιλιάδες (150.000) δραχμές εκεί και εκατό χιλιάδες (100.000) δραχμές στο άλλο παιδί, σύνολο διακόσιες πενήντα χιλιάδες (250.000) δραχμές και έχει και ένα άλλο τρίτο παιδί και θέλει και κάποια χρήματα για τον εαυτό του και για την γυναίκα του, είναι ποσόν αυτό των διακοσίων χιλιάδων (200.000) δραχμών με το σημερινό κόστος ζωής, ώστε να του αποστερήσουμε το δικαίωμα να δουλεύει; Βεβαίως κατανοώ και την ευαισθησία ότι από πίσω σπρώχνουν οι επόμενες γενιές και θέλουν και αυτές απασχόληση. Είναι κατανοητό αυτό. Το ποσό, όμως, που βάζετε εδώ, δεν είναι σωστό και νομίζω ότι πρέπει να το αυξήσετε για να μην πω να το απαλείψετε τελείως. 

Τελειώνοντας, κύριε Υπουργέ -αυτό βέβαια δεν έχει μεγάλη σημασία- στο άρθρο 63 στην πρώτη σειρά λέτε "οι συνταξιούχοι λόγω γήρατος ή θανάτου φορέων ...". Νομίζει κανείς ότι πέθαναν οι φορείς. Να κάνετε μία ανασύνταξη εδώ και να πείτε "οι λόγω γήρατος ή θανάτου συνταξιούχοι φορέων κύριας ασφάλισης...". 'Η βάλτε κόμμα από το "λόγω γήρατος" μέχρι "θανάτου". 

Τελείωσα, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ευχαριστούμε, κύριε Παπαδημόπουλε. 

  


 

  

Σελίδα 2550 

Ο κ. Παυλόπουλος έχει το λόγο. 

ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε. 

Κύριοι Υπουργοί, θα είμαι πολύ σύντομος γιατί νομίζω ότι πολλά ακούστηκαν για τα άρθρα 62 ή 63. 

Αν σκοπεύω να πω λίγα πράγματα, είναι γιατί νομίζω ότι τα δύο αυτά άρθρα -και ιδίως το άρθρο 63- αναδεικνύουν το μέγεθος της μιζέριας του εκσυγχρονισμού τον οποίο εκπροσωπείτε. Διότι εάν νομίζετε ότι με τον τρόπο αυτόν από τη μία πλευρά προστατεύετε τους ασφαλισμένους και από την άλλη πλευρά θεωρείτε ότι μπορείτε να μειώσετε την ανεργία, είσαστε -συγχωρέστε μου την έκφραση- μακριά νυχτωμένοι. Και επιτρέψτε μου να πω λίγα λόγια και για το ένα και για το άλλο. 

Πρώτα-πρώτα θα αναφερθώ στο θέμα της εξομοίωσης των συντάξεων χηρείας μεταξύ ανδρών και γυναικών έτσι όπως το έχετε στο άρθρο 62. Σας το επισημαίνει και η Επιστημονική Υπηρεσία της Βουλής. Φαίνεται, κύριε Υπουργέ, ότι την έννοια της ισότητας εσείς και οι υπηρεσίες σας, την έχετε καταλάβει εντελώς εσφαλμένα. Θα μου επιτρέψετε να σας θυμίσω -όσο και αν τα νομικά γνωρίζω ότι ειδικότερα σε αυτήν την Κυβέρνηση ή δεν είναι οικεία ή δεν είναι ευχάριστα, αλλά καμιά φορά αποτελούν ασφάλεια, γιατί θα το βρείτε μπροστά σας- ότι η αρχή της ισότητας μεταξύ ανδρών και γυναικών και η αρχή της προστασίας της οικογένειας, όπως αυτή καθιερώνεται από τα άρθρα 4 παράγραφοι 1 και 2 του Συντάγματος, αλλά και 21 παράγραφοι 1,2,3 και 4 -και σας το λέει η Επιστημονική Υπηρεσία της Βουλής- προϋποθέτουν μια αρχή της ισότητας που έχει αναλογικό περιεχόμενο. 

Και τι σημαίνει αυτή η αρχή της ισότητας με αναλογικό περιεχόμενο; Ισότητα σημαίνει ίση μεταχείριση ουσιωδώς ομοίων καταστάσεων, αλλά και άνιση μεταχείριση ουσιωδώς ομοίων καταστάσεων. 

Και όταν ο συντακτικός νομοθέτης και με τις διατάξεις αυτές και με τις μεταβατικές διατάξεις του Συντάγματος σας επιβάλει να θεσπίσετε μέτρα τα οποία αφορούν την ισότητα ανδρών και γυναικών, σας λέει ότι πρέπει σοβαρά να λάβετε υπόψη τη διαφορά που υπάρχει ανάμεσα στον άνδρα και στη γυναίκα. Γιατί, για να επέλθει η ισότητα μεταξύ των δύο φύλων, πρέπει το φύλο εκείνο το οποίο έχει υποστεί τις κοινωνικές αδικίες να το προστατεύσετε περισσότερο. 

Εσείς τι κάνετε στην περίπτωση αυτή; Εσείς θεωρείτε, ούτε λίγο ούτε πολύ, ότι η γυναίκα η οποία έχει ξεπεράσει ένα ορισμένο έτος της ηλικίας της, να πούμε για παράδειγμα τα σαράντα πέντε χρόνια, έχει περίπου ίσες ευκαιρίες για να βρει δουλειά, για να αναζητήσει δεύτερη δουλειά, με έναν άνδρα, κάτι το οποίο -όπως αντιλαμβάνεσθε- είναι εντελώς εσφαλμένο. Σας παραπέμπω στην κοινή εμπειρία, στην οποιαδήποτε κοινή εμπειρία. Ξέρετε πολλούς στο χώρο του ιδιωτικού τομέα, οι οποίοι θα ήταν έτοιμοι -εκτός από περιπτώσεις γυναικών που έχουν μία συγκεκριμένη εμπειρία, που είναι πάρα πολύ λίγες και που δεν χρειάζεται να υπαχθούν σ' αυτές τις διατάξεις, γιατί ξέρετε ότι ζουν με μισθούς, οι οποίοι υπερβαίνουν κατά πολύ τα όρια αυτά- που θα μπορούσαν να προσλάβουν γυναίκες αυτής της ηλικίας; Ξέρετε πολλές γυναίκες που μετά τα σαράντα πέντε που θα μπορούσαν να βρουν, υπό ίδιους όρους μ' έναν άνδρα, εργασία; Και πιστεύετε σοβαρά ότι επιφέρετε εξίσωση των δύο φύλων με τον τρόπο που εισάγετε τις ρυθμίσεις αυτές στο άρθρο 62; Θα σας θυμίσω μόνον ότι στη νομοθεσία των Ηνωμένων Πολιτειών, για ένα μεγάλο χρονικό διάστημα, εφαρμόστηκαν συγκεκριμένα μέτρα, ακριβώς για να ευνοηθούν οι γυναίκες προς μία ορισμένη κατεύθυνση, για να επέλθει αυτή η ισότητα, η οποία εν τοις πράγμασι δεν υπάρχει. 

Να έλθω τώρα στο άρθρο 63, όπου επιτρέψτε μου να μείνω για ένα, δύο λεπτά. Στο άρθρο 63, ούτε λίγο ούτε πολύ, λέτε ότι μετά τη συμπλήρωση του πεντηκοστού πέμπτου έτους, το ποσό της σύνταξης ή του αθροίσματος των συντάξεων σε περίπτωση συρροής, που υπερβαίνει τις διακόσιες χιλιάδες (200.000) δραχμές μηνιαίως, καταβάλλεται μειωμένο κατά 70%. Και εδώ -ω! της υποκρισίας και του μεγέθους της- το ποσό αυτό προσαυξάνεται κατά 20% για κάθε τέκνο που είναι ανήλικο ή σπουδάζει σε ανώτερες ή ανώτατες σχολές και μέχρι τη συμπλήρωση του εικοστού τετάρτου έτους ή είναι ανίκανο για κάθε βιοποριστική εργασία. 

Το ερώτημα το οποίο τίθεται, κύριοι Υπουργοί, είναι το εξής: Δηλαδή λέτε, στην περίπτωση αυτήν, ότι ένας ο οποίος παίρνει σύνταξη που υπερβαίνει τις διακόσιες χιλιάδες (200.000) δραχμές -παίρνει ας πούμε διακόσιες μία χιλιάδες (201.000) δραχμές, διακόσιες πενήντα χιλιάδες (250.000) δραχμές, τριακόσιες χιλιάδες (300.000) δραχμές- στην ουσία θα καθηλωθεί σε αυτό το ποσό, ασχέτως του ύψους των αποδοχών της δεύτερης δουλειάς την οποία βρήκε να κάνει. Δηλαδή ένας άνθρωπος ο οποίος, για να μπορέσει να αυξήσει στοιχειωδώς το εισόδημά του, θα πάρει πενήντα χιλιάδες (50.000) δραχμές, εξήντα χιλιάδες (60.000) δραχμές, εκατό χιλιάδες (100.000) δραχμές το μήνα, θα πρέπει να παραμείνει σε ένα εισόδημα το οποίο δεν θα υπερβαίνει τις διακόσιες χιλιάδες (200.000) δραχμές περίπου. 'Οταν γνωρίζετε -και το γνωρίζετε από την Εθνική Στατιστική Υπηρεσία- και σας ελέχθη εδώ, ότι το μίνιμουμ, ο μικρότερος μισθός που μπορεί να επιβιώσει κανένας σ' αυτόν τον Τόπο, δεν μπορεί να είναι κάτω από τριακόσιες χιλιάδες (300.000) δραχμές. 

Και το ερώτημα είναι: Πιστεύετε σοβαρά ότι μειώνετε το ποσοστό της ανεργίας με το γεγονός ότι στερείτε από ένα συνταξιούχο τη δυνατότητα να βρει μια δουλειά των πενήντα χιλιάδων (50.000) δραχμών, των εξήντα χιλιάδων (60.000) δραχμών, των εκατόν χιλιάδων (100.000) δραχμών, των εκατόν πενήντα χιλιάδων (150.000) δραχμών το μήνα; Πιστεύετε σοβαρά ότι ένας άνθρωπος νέος θα δεχθεί να εργαστεί για πενήντα χιλιάδες (50.000) δραχμές, για εξήντα χιλιάδες (60.000) δραχμές; Γιατί δεν βάζετε λίγο διαφορετικά τα όρια; Γιατί δεν βάζετε ένα όριο, τριακοσίων χιλιάδων (300.000) δραχμών τουλάχιστον, που ξέρουμε σήμερα ότι είναι το όριο κάτω από το οποίο δεν μπορεί να ζήσει κανένας. 

Και εν πάση περιπτώσει, κύριοι Υπουργοί, την υποκρισία δεν μπορεί να την υποστεί κανένας, ακόμη και αν θεωρήσει ότι έχω άδικο σ' όσα είπα. Ξέρετε πολλούς -και ομιλώ για τους τεχνοκράτες που έχετε πίσω σας- που έχουν υπερβεί το πεντηκοστό έκτο έτος της ηλικίας τους και έχουν παιδί το οποίο είναι ανήλικο ή σπουδάζει σε ανώτερες ή ανώτατες σχολές μέχρι το εικοστό τέταρτο έτος της ηλικίας του; Στατιστικά πόσα ζευγάρια, πόσοι άνθρωποι έχουν υπερβεί το πεντηκοστό έκτο έτος της ηλικίας τους και έχουν παιδιά που είναι μικρότερα των είκοσι τεσσάρων ετών; 

Η μόνη διάταξη, που έχει κάποιο νόημα, είναι εκείνη που αφορά το ανίκανο για κάθε βιοποριστική εργασία τέκνο. 

Αυτό να το αντιληφθώ, γιατί μπορεί να συμβαίνει και σε αυτούς τους ανθρώπους. Αλλά σκεφθείτε στατιστικά πόσες είναι οι περιπτώσεις όπου υπάρχει ένα παιδί κάτω των είκοσι τεσσάρων ετών και ο πατέρας του είναι στο πεντηκοστό έκτο έτος της ηλικίας. Να το δείτε και να μου πείτε σε πόσες περιπτώσεις θα αυξηθεί κατά 20%. Με συγχωρείτε, αλλά η διάταξη είναι απαγορευτική, δεν υπερβαίνει ούτε το 2%, ούτε το 3%, ας πω και το 5%. 

Αν εννοείτε ότι με αυτές τις διατάξεις διαμορφώνετε κοινωνικό κράτος δικαίου, μειώνετε την ανεργία και εμφανίζετε τον εκσυγχρονισμό στο χώρο του ασφαλιστικού δικαίου, τότε με γειά σας με χαρά σας. 

Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Δεν θα έπαιρνα το λόγο αν ο κύριος συνάδελφος και αξιότιμος κύριος καθηγητής δεν χρησιμοποιούσε τις φράσεις ότι είμαστε "μακριά νυχτωμένοι" και ότι έχουμε "μεσάνυχτα" από νομικά. Εγώ κατανοώ ότι έχει μία υπεροχή, αφού ασχολείται περισσότερο με αυτό, αλλά το θεωρώ πολύ προσβλητικό να τοποθετείται έτσι ο κ. Παυλόπουλος στη Βουλή. 

Πέρα από τις δικές μας απόψεις και γνώμες σε σχέση με το τι είναι συνταγματικό και τι δεν είναι, κύριε καθηγητά, θα σας πω ότι το άρθρο 27 του ν.2084/92... 

  

 

  

Σελίδα 2551 

ΠΡΟΚΟΠΗΣ ΠΑΥΛΟΠΟΥΛΟΣ: Στην Επιστημονική Υπηρεσία της Βουλής πως απαντάτε; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Παρακαλώ, δεν σας διέκοψα και λυπάμαι που με διακόπτετε. 

ΠΡΟΚΟΠΗΣ ΠΑΥΛΟΠΟΥΛΟΣ: 'Εχετε το δικαίωμα να μιλήσετε δεύτερος, χωρίς αντίλογο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πρέπει να έχετε υπομονή. Χρησιμοποιήσατε τόσες φράσεις, ενώ εγώ έχω μάθει να χρησιμοποιώ ουσιαστικά και όχι επίθετα και χαρακτηρισμούς σε αυτήν την Αίθουσα. 

ΠΡΟΚΟΠΗΣ ΠΑΥΛΟΠΟΥΛΟΣ: Σας έχουμε συνηθίσει στο παρελθόν. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Παυλόπουλε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Περίμενα ότι και εσείς θα κάνατε ανάλογη τοποθέτηση κύριε Παυλόπουλε, αλλά συνεχίζετε μία τακτική που δεν νομίζω ότι τη συμμερίζεται κανένας άλλος μέσα στην Αίθουσα ή και εκτός της Αιθούσης. 

Θα ήθελα, λοιπόν, να σας παραπέμψω στις αποφάσεις και να σπεύσετε να τις βρείτε γιατί έχετε καλό δικηγορικό γραφείο. Της ολομέλειας του Ελεγκτικού Συνεδρίου... 

ΠΡΟΚΟΠΗΣ ΠΑΥΛΟΠΟΥΛΟΣ: Για παράδειγμα του διοικητή της Εθνικής... 

ΠΡΟΕΔΡΕΥΩΝ (Νικόλαος Κατσαρός): Παρακαλώ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Της ολομέλειας του Ελεγκτικού Συνεδρίου 1273/96, την απόφαση 2435/97. Μπορώ να σας παραπέμψω και σε βιβλιογραφία και σε αρθρογραφία, σε επιστημονικά περιοδικά, όπως είναι το ΕΔΚΑ του 1994 στη σελίδα 703... 

ΠΡΟΚΟΠΗΣ ΠΑΥΛΟΠΟΥΛΟΣ: Ποιος είναι ο συγγραφέας; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα σας τα πω όλα. Λέει, λοιπόν, ότι το "ουσιωδώς μεγαλύτερο" είναι τόσο ασαφής και μη προσδιορίσιμη έννοια, γιατί την έχει ο προηγούμενος νόμος, που δεν μπορεί να τύχει καμίας δικαστικής εκτίμησης και επιπλέον έχει κριθεί και ως αντισυνταγματική. Κατά συνέπεια, πέρα από τις προσεγγίσεις της Επιστημονικής Επιτροπής υπάρχουν αποφάσεις ανωτάτων δικαστηρίων και σας παραπέμπω εκεί. 

ΠΡΟΚΟΠΗΣ ΠΑΥΛΟΠΟΥΛΟΣ: 'Οπως σας βολεύει. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων ): 'Οσον αφορά το δεύτερο ζήτημα που θίξατε σε σχέση με την ανεργία, είναι φανερό ότι τα δημαγωγικά λόγια, τα οποία τελευταία έχουν μεγάλη πέραση στη Νέα Δημοκρατία, δεν συνοδεύονται από συγκεκριμένα μέτρα. Εγώ έχω πει ότι η καταπολέμηση της ανεργίας δεν έχει μαγικές συνταγές. Υπάρχουν συγκεκριμένα μέτρα που δεν είναι η ώρα να τα αναφέρω, τα οποία λίγο ως πολύ, παίρνουν όλες οι κυβερνήσεις του κόσμου, που με σοβαρότητα και υπευθυνότητα και όχι δημαγωγικά, θέλουν να αντιμετωπίσουν αυτό το ζήτημα. 'Ενα από αυτά τα μέτρα -όχι το μοναδικό- είναι και ο περιορισμός της απασχόλησης των συνταξιούχων, σε όλα τα μήκη και τα πλάτη του κόσμου. 

Δεν ήσασταν εδώ όταν πήρα το λόγο. Ο κάθε συνάδελφος όταν έρχεται στη Βουλή για λίγο, ξεκινάει την αγόρευσή του από μηδενική βάση και αυτό κάνατε και εσείς. Δικαιολογείστε, λοιπόν, γι' αυτή σας την παρέμβαση, γιατί πριν λίγο ανέφερα σε αυτήν την Αίθουσα τι ισχύει στον δημόσιο και στον ιδιωτικό τομέα, ότι τέτοιοι περιορισμοί υπάρχουν, ότι αυτήν τη στιγμή πάμε να ενοποιήσουμε όλη αυτήν τη διαδικασία και ταυτόχρονα να κάνουμε πιο δίκαιο και πιο αντικειμενικό όλο το σύστημα, σε σχέση με ό,τι συμβαίνει. 

'Εγινε πολλή συζήτηση για τις διακόσιες χιλιάδες (200.000) δραχμές. Κατ' αρχήν, θέλω να σας πω ότι σε σχέση με κριτήρια, οι παρατηρήσεις της Οικονομικής και Κοινωνικής Επιτροπής ελήφθησαν υπ' όψη με τις διατάξεις που σας έχω ήδη μοιράσει, όσον αφορά τα τέκνα. 

ΠΡΟΚΟΠΗΣ ΠΑΥΛΟΠΟΥΛΟΣ: 'Εγινε πενήντα έξι. Πώς στατιστικά... 

ΠΡΟΕΔΡΕΥΩΝ (Νικόλαος Κατσαρός): Κύριε Παυλόπουλε, μέχρι τώρα διακόψατε είκοσι φορές. Σας παρακαλώ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ο Πρόεδρος κάνει αντικειμενικά τη δουλειά του και σας το θυμίζει. Εγώ δεν μπορώ να τις μετρήσω. Εσείς νομίζετε ότι κάνετε καλά διακόπτοντας, αλλά δεν κάνετε καλά, κύριε συνάδελφε. 

ΠΡΟΚΟΠΗΣ ΠΑΥΛΟΠΟΥΛΟΣ: Και εγώ κάνω καλά τη δουλειά μου, κύριε Υπουργέ. 

ΠΡΟΕΔΡΕΥΩΝ (Νικόλαος Κατσαρός): Διακόπτετε πάλι, κύριε Παυλόπουλε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Οταν σας διακόπτουν οι φοιτητές σας, λέτε "εντάξει"; 

ΠΡΟΚΟΠΗΣ ΠΑΥΛΟΠΟΥΛΟΣ: Δέχομαι τις διακοπές. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θέλω να πω το εξής: Στις διακόσιες χιλιάδες δραχμές δεν έχουμε βάλει μέσα τις επικουρικές, οι οποίες τις περισσότερες φορές είναι πολύ μεγάλες. Είπαμε ότι δεν μπορούμε να βάλουμε τις επικουρικές, γιατί με τις επικουρικές δεν μπορούμε να κάνουμε αποτελεσματικούς ελέγχους. Και θα νομοθετήσουμε και δεν θα μπορέσουμε να το ελέγξουμε. 

Εγώ δέχομαι τις παρατηρήσεις των συναδέλφων να κάνουμε τις "διακόσιες" "διακόσιες πενήντα" χιλιάδες δραχμές, που μαζί με τις επικουρικές ξεπερνούν τις περισσότερες φορές τις τριακόσιες-τριακόσιες είκοσι χιλιάδες δραχμές. Δηλαδή να γίνει η βελτίωση από "διακόσιες" σε "διακόσιες πενήντα" χιλιάδες και να κάνουμε αυτήν τη μείωση που είπε ο κ.Ζαφειρόπουλος, από το 50% σε σχέση με τους αυτοαπασχολούμενους, να το κάνουμε 40% για να είμαστε εντάξει. 

ΠΡΟΕΔΡΕΥΩΝ (Νικόλαος Κατσαρός): Ο κ.Χρυσανθακόπουλος έχει το λόγο. 

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Πάνω στο συγκεκριμένο αυτό θέμα, που έχει προκύψει, πρέπει να πούμε εν τάχει ότι το μεγάλο αίτημα της νέας γενιάς για απασχόληση, το μεγάλο πρόβλημα της ανεργίας, σαφώς βρίσκεται σε σύγκρουση και σε αντιπαράθεση με το πρόβλημα της απασχόλησης των συνταξιούχων. Και πολύ ορθά επιχειρείται να γίνει μία τομή, μία παρέμβαση. Καιρός είναι. Και καμία πλευρά δεν θα έπρεπε να λέει "όχι" σε μία τέτοια πρωτοβουλία. Γιατί γνωρίζετε πολύ καλα ότι δεν μπορείτε στη νομοθετική πράξη να μετατρέπετε τη συζήτηση σε κοινοβουλευτικό έλεγχο, για να κερδίσουμε τους δυσαρεστημένους της εκάστοτε πράξης, που θα υπάρχουν έτσι κι αλλιώς. Πρέπει ν'αποκτήσει θετικό χαρακτήρα η νομοθετική προσπάθεια και εκεί ακριβώς να δώσουμε όλες μας τις δυνάμεις, με μία εποικοδομητική στάση. 

Διαφορετικά, θα εναλλάσσεσθε κατά περίπτωση με το ποιους είσασθε. Τη μια φορά θα είσθε με τους ανέργους και θα ανεβάζετε κορώνες και την άλλη θα μιλάτε για τους συνταξιούχους. 

Στο συγκεκριμένο άρθρο 63 είπατε -προσέξτε το, γιατί κάνατε μία παρέμβαση πριν ολοκληρωθεί ο κύκλος των τοποθετήσεων- ότι θα μειώσετε στο 40% το ποσοστό προσαύξησης για αυτοαπασχολούμενους συνταξιούχους. Θα σας παρακαλούσα να προσέξετε το εξής: Επειδή χρειάζεται ειδικής μελέτης περιπτωσιολογικά το συγκεκριμένο θέμα, να έχετε τη διακριτική ευχέρεια ως Υπουργός να λέτε από 20% έως 40%, όπως είπατε. Γιατί υπάρχουν και περιπτώσεις -και πολύ δικαιολογημένα- που έχουν να κάνουν με τους έμμισθους δικηγόρους και υπάρχει η περίπτωση των εκατόν πενήντα χιλιάδων (150.000) σύνταξη -το τονίζω αυτό- όπου δεν μπορούν να τα βγάλουν πέρα σε μία τέτοια ενδεχόμενη εξέλιξη. 'Αρα αφήστε αυτήν τη διάταξη "από 20%-40%" για να μπορείτε να κάνετε αυτήν τη διευθέτηση με υπουργική απόφαση απονέμοντας δικαιοσύνη και όχι προσθέτοντας ένα βάρος στους αυτοαπασχολούμενους συνταξιούχους. 

Κλείνω με τη θετική στάση υπέρ του συγκεκριμένου άρθρου και της προσπάθειας που επιχειρείτε, γιατί αυτό χρειάζεται η 

  


 

  

Σελίδα 2552 

κοινωνία μας, να πάμε ένα βήμα μπροστά και το πολιτικό κόστος να μην είναι παρά μόνο σε ό,τι έχει να κάνει με αυτούς που δεν αποδέχονται την υποχρέωση της κοινωνικής αλληλεγγύης στο άλλο κομμάτι του πληθυσμού, που βρίσκεται στην αναμονή της απασχόλησης, που δικαιούται και αυτό. 

ΔΗΜΗΤΡΙΟΣ ΣΙΟΥΦΑΣ: Πηγαίνετε πλησιέστερα με αυτό που λένε οι εκσυγχρονιστές. 

ΠΡΟΕΔΡΕΥΩΝ (Νικόλαος Κατσαρός): Ο κ.Καραμάριος έχει το λόγο. 

(Θόρυβος στην Αίθουσα) 

Τι συμβαίνει, κύριε Παυλόπουλε; 

ΠΡΟΚΟΠΗΣ ΠΑΥΛΟΠΟΥΛΟΣ: Η βιβλιογραφία, που ανέφερε ο κύριος Υπουργός, σε αντίθεση με αυτήν της Επιστημονικής Επιτροπής παρακαλώ να μου δοθεί, πριν δευτερολογήσω. 

ΠΡΟΕΔΡΕΥΩΝ (Νικόλαος Κατσαρός): Απευθυνθήκατε στον κύριο Υπουργό, σας άκουσε. Το Προεδρείο δεν μπορεί να κάνει συστάσεις. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Εχω αναφέρει και τις σελίδες ακόμη. 

ΠΡΟΚΟΠΗΣ ΠΑΥΛΟΠΟΥΛΟΣ: Δεν τη δώσατε. 

ΠΡΟΕΔΡΕΥΩΝ (Νικόλαος Κατσαρός): Παρακαλώ. 

Ορίστε, κύριε Καραμάριε, έχετε το λόγο. 

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Υπουργέ, τρεις παρατηρήσεις θέλω να κάνω. Η πρώτη παρατήρηση.... 

(Στο σημείο αυτό ο κύριος Υπουργός ομιλεί με τον κ. Παυλόπουλο) 

Κύριε Υπουργέ, πού απευθυνόμαστε; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Σας ακούω. 

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Υπουργέ, αλλού μιλάτε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Σας προσέχω, αλλά συνεχώς διακόπτει ο κ. Παυλόπουλος. Τι να κάνω; 

ΑΝΑΣΤΑΣΙΟΣ ΚΑΡΑΜΑΡΙΟΣ: Τρεις φορές είπα "κύριε Υπουργέ." Αφαιρέστε το χρόνο, κύριε Πρόεδρε. 

Κύριε Υπουργέ, τρεις παρατηρήσεις μόνο: Στο άρθρο 61 θέλω να ρωτήσω αν προτίθεσθε να διαγράψετε τις αρμοδιότητες των Υπουργείων Εργασίας, Κοινωνικών Ασφαλίσεων, αφήνοντας όλους τους φορείς κοινωνικής ασφάλισης όλων των Υπουργείων και συγκεκριμένα του ΝΑΤ. Θα μπουν και οι ρυθμίσεις του ΝΑΤ; 

Δεύτερον στο άρθρο 67 στη τρίτη παράγραφο μιλάτε για τους δημοτικούς και κοινοτικούς υπαλλήλους που ασκούν καθήκοντα ανταποκριτή του ΟΓΑ. Αυτές οι διατάξεις θα έχουν αναδρομική ισχύ; 

Τέλος στις ρυθμίσεις των οφειλών προς το ΙΚΑ, έχετε φέρει και μια τροπολογία σχετικά με τις ρυθμίσεις οφειλών των εργοδοτικών εισφορών των κυρίων των οικοδομικών έργων. Θέλω να σας υπομνήσω ότι εδώ ο κ. Φαρμάκης είπε ότι για όλες τις εισφορές που είναι προ της 1.1.1993 ισχύει το σύστημα των παλαιών καταστάσεων επιβολής εισφορών και ότι το αντικειμενικό σύστημα εφαρμόζεται από 1.1.93 και εντεύθεν. Εσείς όμως εδώ ρυθμίζετε χρέη παλαιών οφειλετών, ενώ έχετε υποχρέωση να διαγράψετε αυτές τις εισφορές διότι δεν οφείλονται. Εάν οφείλονται εισφορές με το παλαιό σύστημα να μπουν στη ρύθμιση. Εάν όμως πρόκειται για εισφορές με το αντικειμενικό σύστημα τότε θα είναι παράνομο να εισπραχθούν. Μπορώ να σας φέρω τα Πρακτικά της Βουλής που περιέχουν τις δηλώσεις του Υπουργού Κοινωνικών Ασφαλίσεων ότι πράγματι κάνει λάθος το ΙΚΑ εάν εφαρμόζει προ της 1.1.1993 αντικειμενικό σύστημα επιβολής εισφορών. 

Καταλήγω λέγοντας ότι δεν χρειάζεται διάκριση του κυρίου του έργου. Εκείνοι που καθυστερούν οφειλές από τις οικοδομικές εργασίες εκεί θα υπάγονται είτε είναι κύριοι του έργου είτε είναι εργολάβοι αντιπαροχής ή εν πάση περιπτώσει άνθρωποι οι οποίοι όφειλαν κάποιες εισφορές. 

ΠΡΟΕΔΡΕΥΩΝ (Νικόλαος Κατσαρός): Ο κ. Κεδίκογλου έχει το λόγο. 

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε θα παρακαλούσα την ανοχή σας γιατί... 

ΠΡΟΕΔΡΕΥΩΝ (Νικόλαος Κατσαρός): Δευτερολογία έχετε. Ξέρετε πόσος είναι ο χρόνος σας. 

ΒΑΣΙΛΗΣ ΚΕΔΙΚΟΓΛΟΥ: Στον πίνακα που έχω, κύριε Πρόεδρε, είμαι στην κατηγορία των F7, αυτομάτως, όπως ο κ. Παυλόπουλος. Νομίζω ότι κάποιο λάθος γίνεται. Δεν είναι δευτερολογία. Εν πάση περιπτώσει, εγώ δεν έχω κάποιο λόγο για να αντιδικήσω μαζί σας. Βλέπω τον κατάλογο. Κατηγορία F7. Είμαι εγώ, ο κ. Παυλόπουλος και κάποιος άλλος κύριος συνάδελφος. 

ΠΡΟΕΔΡΕΥΩΝ (Νικόλαος Κατσαρός): Θα σας δώσω το χρόνο από την αρχή. Δεν δέχομαι όμως βολές εναντίον της γραμματείας. 

ΒΑΣΙΛΗΣ ΚΕΔΙΚΟΓΛΟΥ: Καμία βολή, κύριε Πρόεδρε. Εδώ είναι το μηχάνημα. 

ΠΡΟΕΔΡΕΥΩΝ (Νικόλαος Κατσαρός): Γραφτήκατε μετά τον κ. Ζαφειρόπουλο. 

ΒΑΣΙΛΗΣ ΚΕΔΙΚΟΓΛΟΥ: Λέει κατηγορία F7, όπως ο κ. Παυλόπουλος, είμαι και εγώ. 

ΠΡΟΕΔΡΕΥΩΝ (Νικόλαος Κατσαρός): Δεν σας έγραψα εγώ. Σας έγραψε ο κ. Κρητικός. 

ΒΑΣΙΛΗΣ ΚΕΔΙΚΟΓΛΟΥ: Το μηχάνημα με έγραψε. 

ΠΡΟΕΔΡΕΥΩΝ (Νικόλαος Κατσαρός): 'Οπως πληροφορούμαι, γραφτήκατε όταν μιλούσε ο κ. Ζαφειρόπουλος. Δηλαδή ύστερα από δέκα συναδέλφους. 

ΒΑΣΙΛΗΣ ΚΕΔΙΚΟΓΛΟΥ: 'Οχι, κύριε Πρόεδρε. Πολύ πριν. 

ΠΡΟΕΔΡΕΥΩΝ (Νικόλαος Κατσαρός):'Επρεπε να εγγραφείτε στους τέσσερις πρώτους, όπως δεν έχουν δικαίωμα να μιλήσουν οι εγγραφέντες κύριοι Δημοσχάκης και Κουρουμπλής, διότι γράφτηκαν όταν πλέον είχαν αρχίσει οι δευτερολογίες δεν μπορείτε και σεις να πρωτολογήσετε. 

'Εχετε δύο λεπτά και σας παρακαλώ να τα αξιοποιήσετε. 

ΒΑΣΙΛΗΣ ΚΕΔΙΚΟΓΛΟΥ: Παρακαλώ για την ανοχή σας γιατί θα θίξω πολύ σοβαρά θέματα. 

Κύριε Πρόεδρε, μετά τις τοποθετήσεις του κ. Καρασμάνη και του κ. Καραμάριου βλέπω έναν ανταγωνισμό εισφορών και ένα διθυραμβικό ύφος του Υπουργείου Απασχόλησης ότι εμείς εδώ φροντίζουμε για την απασχόληση, είμαστε υπέρ της κοινωνίας, υπέρ της αλληλεγγύης κλπ. 

Κύριε Πρόεδρε, η παρούσα Κυβέρνηση και η προηγούμενη αλλά και η προπροηγούμενη είχαν μια ευτυχή συγκυρία να έχουν έναν εξαίρετο διοικητή στο ΙΚΑ ο οποίος βρήκε ένα ΙΚΑ μπάχαλο, αλλά έκλεισε προϋπολογισμούς και ισολογισμούς. Το 1997 λόγου χάρη ο προϋπολογισμός προέβλεπε έλλειμμα εκατόν σαράντα επτά δισεκατομμυρίων (147.000.000.000) δραχμών και έκλεισε με έλλειμμα μόνο εξακοσίων εξήντα έξι εκατομμυρίων (666.000.000) δραχμών. 

Βεβαίως πολύ καλά κάνει τη δουλειά του ο Διοικητής του ΙΚΑ και είναι αυστηρός και εισπράττει τα οφειλόμενα. Τηρεί τους νόμους και προσωπικώς του δίδω συγχαρητήρια.'Ομως εδώ το πράγμα έχει φθάσει στο απροχώρητο. Κοντεύει να κλείσει εντελώς η ελληνική παραγωγή από την πολιτική του Υπουργείου Απασχόλησης. 

Και εξηγούμαι: Τι είδους σοσιαλιστική κυβέρνηση είναι αυτή στην οποία το κοινωνικό θέμα της πολιτικής της απασχόλησης δεν το πληρώνουν όλοι οι πολίτες. Δεν πληρώνουν οι ραντιέρηδες, δηλαδή αυτοί που έχουν εισοδήματα μόνο από κεφάλαιο, όπως λ.χ. μετοχές, ομολογίες κλπ. Είναι δυνατόν οι ραντιέρηδες με μια σοσιαλιστική κυβέρνηση να μη δίνουν ούτε δεκάρα για την κοινωνική πολιτική λ.χ. της απασχόλησης και να τη χρεώνονται μόνον εργοδότες και εργαζόμενοι και τελικά το κόστος του προϊόντος; 

'Εχω τον πίνακα εδώ του ΟΑΕΔ για τις εισφορές: Ανεργίας, στρατευσίμων, ΔΟΜ, ΕΛΠΕΚΕ, ΕΠΕΑΚ, πληρώνουν μόνον οι ασφαλισμένοι και οι εργοδότες. Πού το βρήκατε αυτό γραμμένο; Πάμε στους εργαζομένους. Ποια τράπεζα Εθνική ή άλλη δεν εκχωρεί μέρος των κερδών της στους εργαζομένους; Και πολύ καλά γίνεται. Δεν πρέπει μέρος των κερδών που είναι ακαθάριστο εγχώριο προϊόν ή ο φόρος εισοδήματος των προσώπων να πηγαίνει νομοθετικώς σταθερά στο ΙΚΑ και στους άλλους οργανισμούς; Θα καταθέσω τον πίνακα για να 

 

 

  

Σελίδα 2553 

δείτε πού έχουν φθάσει οι εισφορές. 

Πού την πάτε την οικονομία, κύριε Υπουργέ της Εργασίας, όταν έχετε φθάσει τις εισφορές στο 84,5% στις κατασκευές; Πού την πάτε την οικονομία όταν το δώρο είναι μόνο 2/16, δηλαδή 16,5% και εσείς ειπράττετε 30%; Για ποιο λόγο; Το δώρο των οικοδόμων πρέπει να είναι δύο μισθοί. Τόσο θέλουν οι οικοδόμοι και δεν το παίρνουν οι άνθρωποι. Σεις, παρακρατείτε 30% απ'αυτούς. Αυτή είναι η κοινωνική πολιτική που κάνετε; Πολιτική που την πληρώνουν οι εργοδότες και εργαζόμενοι μόνον. 

'Ερχεται, αγαπητοί συνάδελφοι, ο "ΕΛΑΣίτης" τότε Υπουργός και τραβάει αναδρομικώς -τον κ.Γιαννόπουλο εννοώ και έχω κάθε λόγο, κύριε Πρόεδρε, να αφαιρέσω τα εισαγωγικά, όταν στο δημοσιευθέν στρατιωτικό φύλλο μητρώου αποδεχθεί ψευδές ότι προήχθη σε βοηθητικό ανθυπασπιστή, δια του από 25.3.44 διατάγματος... Κατοχικής Κυβέρνησης. Μοναδικός ίσως έλληνας βοηθητικός που προάγεται. Ο βοηθητικός αποστρατεύεται. 

ΠΡΟΕΔΡΕΥΩΝ (Νικόλαος Κατσαρός): Κύριε συνάδελφε, δεν έχει καμία σχέση αυτό με τα συζητούμενα άρθρα. 

ΒΑΣΙΛΗΣ ΚΕΔΙΚΟΓΛΟΥ: 'Εχει σχέση με το πρόσωπο το οποίο αποτελεί τον κριτή του δημοσίου βίου. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. 'Εχει τελειώσει ο χρόνος σας. 

ΒΑΣΙΛΗΣ ΚΕΔΙΚΟΓΛΟΥ: Σας παρακαλώ, μην παρεμβαίνετε. 

ΠΡΟΕΔΡΕΥΩΝ (Νικόλαος Κατσαρός): Ο χρόνος σας δίνετε για να τον αξιοποιήσετε και να βελτιωθεί το νομοσχέδιο. 

ΒΑΣΙΛΗΣ ΚΕΔΙΚΟΓΛΟΥ: Παρακαλώ, γιατί δημιουργείτε τέτοια οξύτητα; 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, έχει τελειώσει ο χρόνος σας. 

ΒΑΣΙΛΗΣ ΚΕΔΙΚΟΓΛΟΥ: Να κλείσω το λόγο μου. 

'Οταν, κύριε Πρόεδρε, έρχεται εδώ και φέρνει νόμους και την Εργατική Εστία ουσιαστικά την κάνει εργοδοτική εισφορά υπέρ του συνδικαλιστικού κινήματος και εκμαυλίζει το συνδικαλιστικό κίνημα και έρχεται να μας γίνει τιμητής από εκεί ευσεβείας και ασεβείας ημών, το πώς ρωτάμε και κάνουμε... ποιος; ο "ΕΛΑΣίτης" κ. Γιαννόπουλος... 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κεδίκογλου, σας παρακαλώ πολύ. 

ΒΑΣΙΛΗΣ ΚΕΔΙΚΟΓΛΟΥ: Ερωτώ, λοιπόν, κύριε Πρόεδρε. Πού πάει η οικονομία της χώρας, κύριε Υπουργέ, όταν έχετε 59,5% ασφαλιστικές εισφορές; Πού συμβαίνει αυτό; Τι είδους Κυβέρνηση είναι αυτή που ζητάει την πολιτική απασχόλησης και ανεργίας να την πληρώνουν μόνο οι εργαζόμενοι, εργοδότες και εργάτες; Τι είδους Κυβέρνηση είμαστε, όταν οι ραντιέρηδες δεν συμμετέχουν σε καμία κοινωνική εισφορά με ειδικό φόρο; Τι είδους σοσιαλιστική Κυβέρνηση είμαστε, όταν δεν έχουμε σταθερό πόρο υπέρ του.... 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κεδίκογλου. 

ΒΑΣΙΛΗΣ ΚΕΔΙΚΟΓΛΟΥ: Σας παρακαλώ, κύριε Πρόεδρε. 

...υπέρ αυτού που παράγει το εισόδημα που είναι ο ασφαλισμένος στο Ι.Κ.Α, στο ΤΕΑΜ ή αλλού αναλόγου; Αυτή είναι η πολιτική που εφαρμόζουμε και έρχεσθε εδώ να δημηγωρήσετε, να θριαμβολογήσετε για πολιτική απασχόλησης; Εδώ σας θέλω. 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κεδίκογλου. Ο κύριος Υπουργός έχει το λόγο. 

ΒΑΣΙΛΗΣ ΚΕΔΙΚΟΓΛΟΥ: Εδώ σας θέλω να κατεβάσετε τις εισφορές εκεί που πρέπει να τις κάνετε τριμερείς, να ανακουφιστεί το κόστος παραγωγής. 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κεδίκογλου. 

Κύριε Υπουργέ, έχετε το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, πήρα το λόγο για τον Κανονισμό. Και έχετε και εσείς υποχρέωση, όπως και εγώ και όλη η Αίθουσα, να προστατέψουμε συναδέλφους που έχουν τιμήσει το δημόσιο βίο της χώρας και ολόκληρη τη χώρα και την πατρίδα και κυρίως όταν αυτοί είναι απόντες. Δεν είναι καθόλου γενναίο εκ μέρους σας αυτό που κάνατε, κύριε συνάδελφε, και παρακαλώ να μην επαναληφθεί. 

ΒΑΣΙΛΗΣ ΚΕΔΙΚΟΓΛΟΥ: Δεν θα μου πείτε εσείς τι θα πω και πως θα ενεργήσω. Αναφέρομαι στο νομοθετικό έργο, συνεπώς αδιάφορο αν είναι παρών. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Παρακαλώ να μην επαναληφθεί. 

ΠΡΟΕΔΡΕΥΩΝ (Νικόλαος Κατσαρός): Παρακαλώ να μη γράφεται τίποτε απ' ό,τι λέει ο κ.Κεδίκογλου. Παρακαλώ να μη γράφεται απολύτως τίποτε. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Ολα τα άλλα που είπατε είναι εκτός πραγματικότητας. 

ΒΑΣΙΛΗΣ ΚΕΔΙΚΟΓΛΟΥ: ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Είστε εκτός τόπου και χρόνου. 

ΒΑΣΙΛΗΣ ΚΕΔΙΚΟΓΛΟΥ: ... 

ΠΡΟΕΔΡΕΥΩΝ (Νικόλαος Κατσαρός): Τελειώσατε. 

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, παρακαλώ να καταχωρισθούν στα Πρακτικά αυτά εδώ τα έγγραφα. 

ΠΡΟΕΔΡΕΥΩΝ (Νικόλαος Κατσαρός): Στο αρχείο μπορεί να τεθούν ό,τι ώρα θέλετε. 

ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κύριε Πρόεδρε. 

(Στο σημείο αυτό ο Βουλευτής Ευβοίας κ.Βασίλης Κεδίκογλου καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Σιούφα. 

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, επανέρχομαι στο θέμα που έθεσα σε παρέμβασή μου πριν από λίγο σε ό,τι αφορά τις τροπολογίες που κατέθεσε η Κυβέρνηση από σήμερα το μεσημέρι και εντεύθεν. Και ελπίζω να ενημερώθηκε ο Πρόεδρος του Σώματος ότι οι τροπολογίες που αποτελούν νέα νομοσχέδια η Αξιωματική Αντιπολίτευση και ελπίζω όλα τα κόμματα, δεν θα δεχθούν σε καμία περίπτωση να συζητηθούν, όπως έχουν κατατεθεί. Το θέμα είναι μείζον. Κραιπάλη κυβερνητικών τροπολογιών, δεν πρόκειται σε καμία περίπτωση να οδηγήσει το Σώμα σε αιχμαλωσία από την πλευρά της Κυβέρνησης και επίσης σε καμιά περίπτωση δεν πρόκειται να ψηφιστούν οι παράγραφοι 5 και 6 που μας ανέγνωσε ο Υφυπουργός κ.Ιωαννίδης, που αφορούν τροπολογίες, όχι του νομοσχεδίου, αλλά του Υπουργείου Εθνικής Οικονομίας του κ. Παπαντωνίου. 

Και έρχομαι στα θέματα τα οποία ήδη έχουν τεθεί. Συντάξεις λόγω θανάτου. 

Ελπίζαμε, κύριε Υπουργέ, ότι όλες αυτές τις ημέρες οι παρεμβάσεις που έκαναν οι κύριοι συνάδελφοι από όλα τα κόμματα θα σας έκαμπταν και εσάς και το συνάδελφό σας τον κ. Ιωαννίδη και θα σας έκαναν να αλλάξετε αυτήν τη σκληρή διάταξη για τις συντάξεις θανάτου και κύρια στο ότι μία γυναίκα -γιατί σε αυτές αναφερόμαστε- που θα χάσει το σύζυγό της και θα είναι ηλικίας κάτω των σαράντα ετών θα παίρνει τη σύνταξη μόνο για τρία χρόνια και θα την παίρνει πάλι αργότερα στα εξήντα πέντε της. 

Αν πράγματι ενδιαφέρεσθε να κάνετε κάποια ρύθμιση γι' αυτό το θέμα, μην την εισάγετε τη διάταξη σε αυτό το νομοσχέδιο! Λάβετε υπόψη και τις σωστές παρατηρήσεις που σας έκανε η Επιστημονική Υπηρεσία της Βουλής και τις παρατηρήσεις των συναδέλφων, διότι άλλως θα συνδέσετε το όνομά σας με αυτήν τη διάταξη και εσείς δεν έχετε προσωπικά κανέναν λόγο! Η Κυβέρνηση Σημίτη μπορεί να έχει χίλιους λόγους να επιδεικνύει κοινωνική σκληρότητα! 

Σε ό,τι αφορά την απασχόληση των συνταξιούχων σας είπα και προχθές, κύριε Υπουργέ -και τώρα το επαναλαμβάνω- αυτό το οποίο κάνατε με τις συντάξεις, την ισόβια σύνταξη στην πολύτεκνη μάνα και τα επιδόματα των πολυτέκνων, που παρ'ολίγο πριν από δύο χρόνια να πέσει η Κυβέρνηση με τις περίπλοκες διατάξεις που κάθε χρόνο υποχρεώνουν τετρακόσιες χιλιάδες πολύτεκνες οικογένειες ή πολύτεκνες μητέρες να υποβάλουν χαρτιά για να επιβεβαιώσουν το εισόδημα τους, 

 

 

  

Σελίδα 2554 

ότι δηλαδή δεν έχουν πάνω από τρία εκατομμύρια (3.000.000) δραχμές εισόδημα για να πάρουν την ισόβια σύνταξη ή τα επιδόματα των πολυτέκνων. Αυτό έχει ως συνέπεια να ασχολούνται οι εφορίες της χώρας και ολόκληρος ο ΟΓΑ να είναι γονατισμένος όλο το χρόνο με το να δίνει τις συντάξεις των πολυτέκνων. Και τώρα έρχεσθε να κάνετε το ίδιο στις αντίστοιχες υπηρεσίες των ασφαλιστικών φορέων με τα θέματα της απασχόλησης των συνταξιούχων. 

Σας έλεγα ότι στο χωριό μου λένε, ότι όλα τα τίμια πράγματα είναι απλά. Αντί να κάνετε μία απλή ρύθμιση, κάνετε μία ρύθμιση η οποία θα μπλέξει τόσο πολύ τους ασφαλιστικούς οργανισμούς και τους ίδιους τους ασφαλισμένους και τους συνταξιούχους, που θα χάνει η μάνα το παιδί και το παιδί τη μάνα. Και σας έλεγα να εμπνευσθείτε από τη διάταξη που υπάρχει στο ν.2084 για τους νέους ασφαλισμένους, ακόμα και με όριο σύνταξης να περικόπτεται το 1/3 της σύνταξης με μία απλή δήλωση και εκεί να τελειώνουν τα πράγματα, απλά, καθαρά και τίμια. 

Εσείς τώρα αρχίζετε το παζάρεμα, ότι τις διακόσιες χιλιάδες (200.000) δραχμές τώρα θα τις πάμε διακόσιες πενήντα χιλιάδες (250.000) δραχμές και ενδεχομένως αργότερα να σας πείσουμε να τις κάνετε τριακόσιες χιλιάδες (300.000) δραχμές. Παρά το γεγονός ότι στο Ι.Κ.Α το πεντηκονταπλάσιο του ημερομισθίου του ανειδίκευτου εργάτη είναι πολύ περισσότερο -που υπάρχει ένα όριο, είναι μία πάγια πρακτική στον ιδιωτικό τομέα- εσείς έρχεσθε και φτιάχνετε καινούριες διαρυθμίσεις, που είναι όχι μόνο διαφορετικές εδώ στον ιδιωτικό τομέα με αυτό το οποίο έγινε στο δημόσιο τομέα, κυρίες και κύριοι συνάδελφοι. Αφορά τους στρατιωτικούς συνταξιούχους και τους συνταξιούχους των Σωμάτων Ασφαλείας και τους λοιπούς συνταξιούχους του δημοσίου. Γιατί ο κόσμος αντιλαμβάνεται τη σκληρότητα Σημίτη; 

'Ηλθε μία διάταξη του Υπουργείου Οικονομικών και λέει αναδρομικά έξι και οκτώ μήνες πριν κόβεται το 70% της σύνταξης και κόψτε το λαιμό σας στρατιωτικοί! Που αναγκάζονται να πλένουν αυτοκίνητα! Είπε συνάδελφος προχθές εδώ ότι είδε ταγματάρχη να πλένει αυτοκίνητα! Και έρχονται τώρα πέρα από το 70% και κάνουν όλα αυτά τα περίπλοκα πράγματα. 

Κύριε Υπουργέ, ομιλών με σεβασμό και προς εσάς και προς τον κύριο Υφυπουργό και προς τη θητεία την οποία έχετε στο Υπουργείο και με αναγνώριση σε αρκετά πράγματα, σας λέω και γι'αυτήν τη διάταξη ότι ή θα την βάλετε απλά ή πάρτε την πίσω και φέρτε την μετά από ένα μήνα καλύτερα μελετημένη διότι θα προκαλέσετε κοινωνική έκρηξη! Θα έχετε εναντίον σας όλους τους συνταξιούχους, που δεν έχουν κανέναν λόγο, παρά τη βιωτική ανάγκη, να τρέχουν για να δουλέψουν και όχι για να πλουτίσουν. Κανένας συνταξιούχος δεν πηγαίνει να δουλέψει εάν δεν έχει ανάγκη για τα παιδιά του, για το σπίτι του, όταν έχει φθάσει ο λογαριασμός του ρεύματος και του τηλεφώνου σε μεγάλα ύψη! Πάνε από ανάγκη για τα παιδιά τους! Και εσείς βάζετε όλες αυτές τις περίπλοκες διατάξεις. 

Γι' αυτήν τη διάταξη δεν θα σας κατηγορήσω, ίσα-ίσα θα είναι ένδειξη γενναιότητας να την πάρετε πίσω και να τη φέρετε τροποποιημένη. 

Και έρχομαι τώρα σε ένα επίσης κορυφαίο θέμα με τα κατώτερα όρια του νέου ασφαλιστικού συστήματος. Δεν ομολογείτε μέσα στην Αίθουσα ότι αυτό το έκανε η Νέα Δημοκρατία για να αποσυνδέσει, για να εξυγιάνει το ασφαλιστικό σύστημα από υποχρεώσεις πρόνοιας και έβαλε τα κατώτερα όρια συντάξεως των νέων ασφαλισμένων εκεί που αντέχει το ασφαλιστικό σύστημα και οι εισφορές. Και το επιπλέον πρέπει να έλθει να το δώσει ο κρατικός προϋπολογισμός στα πλαίσια πολιτικής κοινωνικής προστασίας. 

Εσείς κάνετε την ίδια πολιτική που οδήγησε τα ταμεία σε κατάρρευση την περίοδο '81-'89 με το να ξαναφορτώνετε φορτία και βάρη που είναι υποχρεώσεις της πρόνοιας στους ασφαλιστικούς οργανισμούς. 

Και ένα θέμα ακόμη που το θεωρώ κρίσιμο. Υπάρχει μια διάταξη στο νομοσχέδιο και θέλω, αγαπητέ κύριε Λάμπρο Κανελλόπουλε, που διατελέσατε και πρόεδρος της ΓΣΕΕ λέει ότι εδώ η Εργατική Εστία αναλαμβάνει τις δαπάνες των εκλογών στις πρωτοβάθμιες συνδικαλιστικές οργανώσεις. Για τον ομιλούντα μια τέτοια ρύθμιση μόνο σε ένα καθεστώς του πρώην υπαρκτού σοσιαλισμού θα μπορούσε να έχει εμφανιστεί. Είναι η αποθέωση του κρατικού συνδικαλισμού. Και αυτό γίνεται γιατί; Δεν έχουν εισφορές, δεν έχουν τα σωματεία διαδικασίες και μεθόδους για να κάνουν τις εκλογές τους και έρχεται η Εργατική Εστία να τους πληρώσει τις δαπάνες; Συνειρμοί για όλους μας, κύριοι συνάδελφοι. 

Και τέλος, κύριε Υπουργέ, για τις υποχρεώσεις που είχε ο ΟΤΕ προς τους λογαριασμούς της Εργατικής Εστίας και του ΔΛΟΕΜ οι εφημερίδες έγραφαν για μια υποχρέωση της τάξης των εκατόν πενήντα με διακόσια δισεκατομμύρια. Είναι προσωπική σας περιουσία και το διαγράφετε; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ξέρετε τις αποφάσεις που έχουν βγει; 

ΔΗΜΗΤΡΙΟΣ ΣΙΟΥΦΑΣ: Ενημερώστε την Εθνική Αντιπροσωπεία για να μη γίνονται συνειρμοί. Ο Τύπος το γράφει. Και εδώ στην έκθεση του Γενικού Λογιστηρίου δεν υπάρχει πόσο είναι αυτό το ποσό το οποίο όφειλε ο ΟΤΕ να πληρώσει και δεν έχει πληρώσει το λογαριασμό ΔΛΟΕΜ και στην Εργατική Εστία. 

Και έρχομαι σε άλλα δύο θέματα κλείνοντας αυτήν τη μικρή παρέμβαση. Για την προαιρετική ασφάλιση στους περισσότερους φορείς, την είχατε τροποποιήσει τη διάταξη του 2084 και έπρεπε να περάσουν τρία χρόνια για να αντιληφθείτε το λάθος που κάνατε και να έλθετε να το διορθώσετε. 'Οπως το ίδιο πράγμα κάνετε και με τους εισπράκτορες του ΤΕΒΕ. Διορθώσατε τη σχετική διάταξη του 2084, είδατε ότι δεν εφαρμόζεται και τώρα έρχεσθε και ξαναπαραπέμπετε στον 2084. Καλά κάνετε. Αλλά το θέμα των εισπρακτόρων, κύριε Υπουργέ, είναι μεγάλο θέμα και έχετε τώρα την ευκαιρία να λύσετε μια τρομακτική αδικία σε ανθρώπους που στήριξαν την ανόρθωση των τριών ταμείων το ΤΑΕ, το ΤΕΒΕ και το ΤΑΞΥ διότι την ίδια ώρα, κύριοι συνάδελφοι, δεν ξέρω πόσοι διαβάσατε από σας μια ρύθμιση η οποία γίνεται για τους υπαλλήλους της Ολύμπικ Κέτερινγκ. 

Δεν μπορώ να καταλάβω, κύριε Υπουργέ, και η δικιά σας η Κυβέρνηση και οι προηγούμενες κυβερνήσεις του ΠΑΣΟΚ τι είναι αυτό το οποίο έχετε με την Ολύμπικ Κέτερινγκ. Τα έχετε δώσει όλα. Τους κάνατε δημοσίους υπαλλήλους με δέκα ημερών απασχόληση στην Ολύμπικ Κέτερινγκ. 'Ηταν αποκρατικοποιημένη και την ξανακρατικοποιήσατε. Και τώρα έρχεσθε και τους δίνετε ουκ ολίγα. Αύριο όταν θα συζητηθεί αυτή η τροπολογία θα σηκωθούν τα καθίσματα, κύριοι συνάδελφοι, για το αίσχος αυτής της παρέμβασης που κάνετε να δώσετε και άλλα σε εκείνους που εργάζονται στην Ολύμπικ Κέτερινγκ. Και σ' αυτούς που συνεισφέρουν για να έχει φθάσει να έχει εκατόν είκοσι δισεκατομμύρια (120.000.000.000) πλεόνασμα το ΤΕΒΕ τους λέμε ότι δεν μπορούμε εσάς να σας κάνουμε τίποτα θα παραμείνετε εκεί αιχμάλωτοι. Και οι περισσότεροι σιγά σιγά αρχίζουν και φεύγουν από την αγωνία. 

Σας παρεκάλεσα -υπάρχουν τροπολογίες από τους συναδέλφους όλων των κομμάτων- να τη δούμε αυτήν τη ρύθμιση αύριο. Γιατί αυτές πράγματι θα σας καταξιώσουν για την έγνοια την οποία έχετε και για τα ταμεία και για τους εργαζομένους ως Υπουργός Εργασίας πλέον και όχι ως Υπουργός Κοινωνικών Ασφαλίσεων. 

Και τελειώνω, κύριε Πρόεδρε, με μια διάταξη αυτού του νόμου του 2084. Τι έλεγε ο νόμος αυτός; 'Ελεγε ότι όποιο διοικητικό συμβούλιο ασφαλιστικού φορέα δεν καταρτίζει ισολογισμό και απολογισμό παύεται χωρίς δυνατότητα αντικατάστασης. 

Και ήταν μία τροπολογία ουσιαστικής εξυγίανσης του χώρου της κοινωνικής ασφάλισης, για να υποχρεώνει τις διοικήσεις των ασφαλιστικών οργανισμών να είναι συνεπείς, για να είναι καθρέπτης η περιουσία των ασφαλιστικών ταμείων, δηλαδή των ίδιων των ασφαλισμένων. Και δίνετε τέταρτη παράταση. Γιατί, κύριε Υπουργέ; Για να έρθετε να τους πείτε ότι θα 

  


 

  

Σελίδα 2555 

έρθει και μία άλλη παράταση και μη φτιάχνετε ισολογισμούς και απολογισμούς; 

Αυτό το ερώτημα ήθελα να βάλω και να επανέλθω μ' αυτό που έκλεισα την ομιλία μου επί της αρχής. Αν δεν μπορείτε να συνεισφέρετε στην εξυγίανση της κοινωνικής ασφάλισης, μην κάνετε παρεμβάσεις που χειροτερεύουν τη θέση της. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα αναφερθώ σε δύο ζητήματα. Το ένα αφορά τις τροπολογίες, τις οποίες θα συζητήσουμε αύριο. Πιστεύω ότι θα επαναλάβουμε γνωστά πράγματα αύριο και επιφυλάσσομαι γι' αυτά. 

'Οσον αφορά τον ΟΤΕ, πρέπει να ξέρετε ότι οι αποφάσεις που έχουν βγει μέχρι σήμερα λόγω κακών διατυπώσεων προηγούμενων νόμων και οι οποίες ανατρέχουν σε μία δεκαετία και σε πενταετία -δεν θυμάμαι ακριβώς- έχουν βγει υπέρ του ΟΤΕ. Αλλά εγώ δεν δέχομαι να μην πληρώνει και ο ΟΤΕ για την ανεργία, για την κατοικία, για την εστία, όπως πληρώνουν όλοι οι άλλοι οργανισμοί. Και όπως ξέρετε αντίστοιχες αποφάσεις είχαν βγει και για τα ΕΛΤΑ και για τον ΟΣΕ και ρυθμίστηκαν στα σχετικά νομοσχέδια που ψηφίσαμε πριν από λίγες μέρες στην Εθνική Αντιπροσωπεία. Πάμε να βάλουμε τάξη ώστε να πληρώνουν όλοι για τη μεγάλη υπόθεση της ενίσχυσης απασχόλησης και της καταπολέμησης της ανεργίας και τίποτε άλλο. 

ΒΑΣΙΛΗΣ ΚΕΔΙΚΟΓΛΟΥ: Το 59% ασφαλιστική εισφορά; Για όνομα του Θεού! 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Οσον αφορά το θέμα που θέσατε, ήταν σωστή η διάταξη όπως την είχατε συλλάβει, αλλά ήταν ανεφάρμοστη στην πράξη. Θα σας πω το γιατί. Διότι εν τω μεταξύ έληξαν οι θητείες των διοικήσεων. Οι διοικήσεις έληξαν πριν από δύο, τρεις μήνες. Τώρα διορίστηκαν νέες. Αυτές οι νέες διοικήσεις τι χρωστάνε αν κάποιοι παλαιότερα δεν έκαναν καλά τη δουλειά τους; Πρέπει να παυθούν και εκείνες ή πρέπει να μη διοριστούν; Και πρέπε να ξέρετε ότι σχετικά με τους ισολογισμούς έχουν γίνει μεγάλες βελτιώσεις σε σχέση με το παρελθόν. Λίγοι είναι εκείνοι οι οργανισμοί που πλέον έχουν καθυστέρηση ενός, δύο ή τριών χρόνων. Παλαιότερα είχαμε δέκα και δεκαπέντε χρόνια. 'Εχουν γίνει αυτές οι προσεγγίσεις σύμφωνα με το πνεύμα της διάταξης. Αλλά το γράμμα της διάταξης δημιουργεί προβλήματα. Δηλαδή, μία διοίκηση διορίστηκε πριν από ένα μήνα ή από δύο μήνες και βρίσκει καθυστέρηση. Την παύεις αυτή; Αφού την άλλαξες. 'Ετσι με αυτήν την παράταση που πάμε να δώσουμε προσπαθούμε να δώσουμε έναν αέρα στις υπάρχουσες νέες διοικήσεις να λύσουν το ζήτημα, γιατί είναι νέες διοικήσεις. Αυτό είναι το πρόβλημα και τίποτα άλλο. 

'Οσον αφορά τα άλλα ζητήματα, έχω απαντήσει. Επαναλαμβάνω, ότι και τις παρατηρήσεις της ΟΚΕ και τις παρατηρήσεις των συναδέλφων τις έκανα δεκτές ακόμα και με τις τελευταίες παρεμβάσεις τις οποίες έκανα πριν από λίγο και τις απαντήσεις που έδωσα σε αιτήματα συναδέλφων. Νομίζω, ότι οι διατάξεις έχουν πάρει πλέον την οριστική τους μορφή και θα παρακαλέσω τον κ. Ιωαννίδη να τις διαβάσει σύμφωνα με όσα ακούστηκαν από όλους σας όλες αυτές τις μέρες. 

ΠΡΟΕΔΡΕΥΩΝ (Νικόλαος Κατσαρός): Ο κ. Σφυρίου έχει το λόγο. 

ΚΟΣΜΑΣ ΣΦΥΡΙΟΥ: Ευχαριστώ, κύριε Πρόεδρε. 

Νομίζω πως όλοι πρέπει να συμφωνήσουμε, κύριοι συνάδελφοι -ανεξάρτητα από τα επιχειρήματα που ακούγονται από τις διάφορες πτέρυγες της Αντιπολίτευσης, νομίζω και από συναδέλφους της Συμπολίτευσης, άκουσα και τον κ. Πεπονή και τον κ. Κεδίκογλου κλπ.- ότι, όπως κάνουν όλες ή τουλάχιστον οι περισσότερες χώρες στην Ευρωπαϊκή 'Ενωση, πρέπει να θεσπιστούν ορισμένα μέτρα περιορισμών σε ό,τι αφορά την απασχόληση των συνταξιούχων. Βέβαια, μπορεί να γίνει συζήτηση και να ακουστούν απόψεις, σχετικά με τους όρους και τις επιμέρους ρυθμίσεις ή τα όρια. Και είδα ότι ο Υπουργός ευαισθητοποιήθηκε από τις τοποθετήσεις που έγιναν και έκανε ήδη μία βελτίωση, η οποία κινείται προς θετική κατεύθυνση σε ό,τι αφορά το όριο, το οποίο περιλαμβάνει το άρθρο 63. 

'Ομως, η αναγκαιότητα υπαγορεύεται και από το γεγονός ότι αν οι συνταξιούχοι, οι οποίοι απασχολούνται, με αυτήν τη ρύθμιση μπορεί να έχουν μία περιοριστική διάταξη σε ό,τι αφορά τα συνολικά τους εισοδήματα, πρέπει ως Εθνική Αντιπροσωπεία να σκεφθούμε και να έρθουμε στη θέση των ανέργων που στερούνται τελείως εισοδημάτων. 

Εγώ θέλω να υπογραμμίσω, κύριε Υπουργέ, κάτι που αφορά το πολιτικό κόστος. Η εκτίμησή μου είναι ότι η απασχόληση των ανέργων, που ασφαλώς δεν θα αντιμετωπιστεί μόνο με αυτό το μέτρο, αλλά με ένα πλέγμα μέτρων πολιτικής και κυρίως με την υπόθεση της ανάπτυξης, δεν προσφέρει πιθανότατα πολιτικό όφελος στην Κυβέρνηση. Η περικοπή που γίνεται στο ατομικό εισόδημα του α' ή β' συνταξιούχου, ο οποίος θα απασχολείται και θα έχει την περικοπή που αναφέρεται στις συγκεκριμένες διατάξεις, επιφέρει πολιτικό κόστος στην Κυβέρνηση και για τον καθένα. 

Βέβαια είναι τολμηρή η διάταξη, δηλαδή είναι διάταξη η οποία δεν λαμβάνει υπόψη αυτό το πολιτικό κόστος, προκειμένου να προωθήσει μία ρύθμιση, η οποία θα δημιουργήσει περισσότερες ευκαιρίες απασχόλησης, σε συνδυασμό βέβαια και με άλλες διατάξεις καταπολέμησης της ανεργίας. 

Εν πάση περιπτώσει, εναρμονίζει τη δική μας νομοθεσία με διατάξεις που ισχύουν και σε άλλες χώρες της Ευρωπαϊκής 'Ενωσης και είναι γνωστό νομίζω σε όλες τις πτέρυγες. 

Από εκεί και πέρα βεβαίως γίνεται πάρα πολλή δημαγωγία από την πλευρά της Αντιπολίτευσης. Και την ώρα που μιλούν στους ανέργους δημαγωγούν, αλλά και την ώρα που πρέπει να ληφθούν κάποια μέτρα για να ανοίξουν περισσότερες πόρτες απασχόλησης στους ανέργους ξαναδημαγωγούν, βέβαια από άλλη οπτική γωνία. Ε, δεν γίνεται βεβαίως συνεπής πολιτική με αυτόν τον τρόπο. 

Σωστά τονίστηκε από τον κύριο Υπουργό ότι πρέπει να λάβουμε υπόψη μας το συνολικό εισόδημα και την επικουρική ασφάλιση, αν θέλουμε να σχηματίσουμε πλήρη άποψη για τα όρια, τα οποία εισάγονται με τη διάταξη και κυρίως μετά την αποδοχή των διακοσίων πενήντα χιλιάδων (250.000) δραχμών. 

Επομένως, δεν μπορεί με αυτό το σκεπτικό να έρχεται η Αντιπολίτευση και ιδιαίτερα η Νέα Δημοκρατία και να μιλάει για σκληρότητα της πολιτικής Σημίτη. Αντίθετα, μιλούμε για πολιτική, η οποία ανοίγει δρόμους για την απασχόληση και αυτό θα έπρεπε να στηριχθεί από όλες τις πτέρυγες της Ελληνικής Βουλής. 

Πρέπει ασφαλώς να δεχθούμε -και αναφέρομαι στις χήρες- ότι πράγματι εκείνες οι οποίες βρίσκονται σε μικρότερη ηλικία έχουν περισσότερα περιθώρια απασχόλησης και νομίζω ότι ορθά προβλέπει η διάταξη αυτήν τη διάκριση, παρ' όλο ότι από κάποια ηλικία και πάνω πράγματι οι δυσκολίες είναι υπαρκτές. Πρέπει να δούμε κατά πόσο μπορεί αυτή η τριετής αναστολή, την οποία προτείνετε, μήπως -ανάλογα και με τις ηλικίες- μπορεί να έχει ένα διαφορετικό περιεχόμενο, δηλαδή να έχει μεγαλύτερη διάρκεια. 

Θα ήθελα να αναφερθώ, κύριε Υπουργέ, και σε ό,τι αφορά τις επιμέρους διατάξεις, που περιλαμβάνονται σ' αυτήν την ομάδα των άρθρων που συζητούμε, με ορισμένες παρατηρήσεις και προτάσεις, οι οποίες αφορούν θέματα πολιτικής, που δεν είναι οπωσδήποτε ενταγμένα στα άρθρα που συζητούμε, αλλά είναι στη λογική των ρυθμίσεων που εισάγετε για συζήτηση και για ψήφιση. 

Επανέρχομαι, λέγοντας ότι είναι λάθος το ότι δεν λαμβάνει την πρωτοβουλία το Ναυτικό Απομαχικό Ταμείο να βάλει τις διατάξεις του άρθρου 61 σε εφαρμογή, σε ό,τι αφορά τις οφειλές και την πληρωμή τους. 

Το επιχείρημα, το οποίο διατυπώνει ότι αυτό δημιουργεί προβλήματα στους πλόες που είναι υπερπόντιοι, διότι έχει άλλον, ασφαλέστερο τρόπο για να εισπράττει τις εισφορές, έχει πράγματι λογική. Διότι εκεί, σε κάθε λιμάνι μπορεί να μην 

 

 

  

Σελίδα 2556 

επιτρέπει τον απόπλου αν δεν εισπράξει τις εισφορές που οφείλονται. Αλλά τουλάχιστον σε ό,τι αφορά τους εσωτερικούς πλόες, τους πλόες δηλαδή στα εσωτερικά λιμάνια, νομίζω ότι επιβάλλεται να υπάρξει ανάλογη ρύθμιση. 

Οφείλει το Υπουργείο Ναυτιλίας να σκεφθεί και να συναινέσει να ψηφίσουμε ή να φέρει δικές του διατάξεις, με ίδιες ρυθμίσεις που θα ισχύουν για τα υπόλοιπα ασφαλιστικά ταμεία, μετά την ψήφιση του άρθρου 61. 

'Οπως και το ελληνικό δημόσιο για τους συνταξιούχους των δικών του κατηγοριών, θα πρέπει να εναρμονίσει τη νομοθεσία του, κατά την άποψή μας, με τις διατάξεις που εισάγει το Υπουργείο Κοινωνικών Ασφαλίσεων σ' αυτήν την ομάδα των άρθρων. 

Συμπληρώνετε, κύριε Υπουργέ, τις διατάξεις περί ΟΓΑ. Θεωρώ ότι θα έπρεπε να προετοιμαστεί το Υπουργείο, αν αυτήν τη στιγμή δεν είναι έτοιμο να το κάνει και δεν έχω την απαίτηση στη σημερινή συζήτηση να γίνει αυτό. 

Επιτέλους, πρέπει να φέρει διατάξεις, με τις οποίες ο ΟΓΑ να αποκτά και περιφερειακή δομή. Πρέπει να ηγηθούν και περιφερειακές υπηρεσίες του ΟΓΑ. Δεν είναι δυνατόν να συσσωρεύονται οι δεκάδες, οι εκατοντάδες χιλιάδες υποθέσεις με τους αντίστοιχους φακέλους στα κεντρικά γραφεία του ΟΓΑ. 

Επιβάλλεται -και αυτό θα είναι ζήτημα προτεραιότητας, αν θέλουμε να εκσυγχρονίσουμε τη νομοθεσία περί ΟΓΑ- να αποκεντρώσουμε επιτέλους αυτόν τον οργανισμό. Και μάλιστα, τώρα που τον κάναμε και οργανισμό με κύρια ασφάλιση, καταλαβαίνετε ότι επιβάλλεται για έναν πρόσθετο λόγο να έχει στις έδρες των νομών ή το λιγότερο στις έδρες των περιφερειών υπηρεσίες. 

Σε ό,τι αφορά την αύξηση του ποσού του ΕΚΑΣ, είναι αλήθεια ότι έγιναν ορισμένες παρατηρήσεις. 'Αλλοι συνάδελφοι μίλησαν, όπως καλή ώρα του Κομμουνιστικού Κόμματος, περί ελεημοσύνης. Νομίζω ότι προσπαθούν να υποβαθμίσουν μία σημαντική παρέμβαση, η οποία απευθύνεται στα κατώτατα όρια. Αυτή ακριβώς η ρύθμιση με τη διεύρυνσή της, με την αύξηση κατά 50%, είχε σαν αποτέλεσμα να ανεβάσουν τα κατώτατα όρια και να φθάσουν στα είκοσι ημερομίσθια του ανειδίκευτου εργάτη, όπως απέδειξε με στοιχεία ο Υπουργός κατά την πρωτολογία του. 

Βέβαια εδώ υπάρχει ένα ζήτημα και πράγματι έχει μεγάλο δημοσιονομικό κόστος, αλλά είναι κοινωνικά δίκαιο να αντιμετωπισθεί. Αφορά τους συνταξιούχους του ΟΓΑ, που δεν έχουν περιληφθεί στις διατάξεις κύριας ασφάλισης, αυτές που θεσπίστηκαν με τον τελευταίο νόμο. Βέβαια πρέπει πιθανότατα να επανέλθει και στους συνταξιούχους αυτούς και το ποσοστό της μειωμένης συμμετοχής σε ό,τι αφορά την παροχή της φαρμακευτικής περίθαλψης. 

Οι διατάξεις που έχουμε φέρει, μιλούν για το δικαίωμα να επιλέξουν και δεύτερη ή περισσότερες κοινωνικές ασφαλίσεις οι εργαζόμενοι. Εδώ νομίζω ότι πρέπει να θεσπίσουμε μια διάταξη για την ελεύθερη επιλογή σε ορισμένες κατηγορίες, που πολλές φορές από παράλληλες διατάξεις που ισχύουν από τα επιμέρους ασφαλιστικά ταμεία, επιβάλλουν στους ασφαλισμένους ταυτόχρονα δύο εισφορές. 

Το δικαίωμα που είχαμε θεσπίσει το 1994 για ορισμένους αυτοαπασχολούμενους τομείς, επιστημονικούς, να μπορούν να επιλέγουν την κοινωνική τους ασφάλιση, ώστε να μην ασφαλίζονται υποχρεωτικά σε δύο ταμεία, πρέπει να το καθιερώσουμε. 

Επιβάλλεται, κύριε Υπουργέ, σε ό,τι αφορά τους μικρούς δήμους -και έχουμε τέτοιους σε ορεινές ή σε νησιωτικές περιοχές που έχουν πληθυσμό κάτω από δύο χιλιάδες κατοίκους- να δώσουμε τη δυνατότητα στους απασχολούμενους εκεί σε επαγγελματικές δραστηριότητες να μπορούν να επιλέξουν ανάμεσα στην κοινωνική ασφάλιση του ΟΓΑ, όπως προβλέπεται με την ισχύουσα νομοθεσία για την κύρια ασφάλιση και στο ΤΕΒΕ. 

Αυτήν τη στιγμή υπάρχει μια σύγχυση σ'αυτό το ζήτημα και μάλιστα υπάρχουν και αντιφατικές ερμηνείες, που έχουν δοθεί από την πλευρά του ΤΕΒΕ και του ΟΓΑ. Πρέπει να ξεκαθαρίσει το ζήτημα τουλάχιστον για τους δήμους, που έχουν πληθυσμό κάτω από δύο χιλιάδες κατοίκους. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Θα ήταν αναγκαίο να προσθέσουμε και τη δική μας φωνή -γιατί υπάρχουν και πολλοί συνάδελφοι του ΠΑΣΟΚ που έχουν καταθέσει σχετικές διατάξεις- και να πούμε πως σε ό,τι αφορά τους επιμελητές εισπράξεων, πρέπει να βρεθεί μια φόρμουλα, για εκείνους που απασχολούνται ήδη αρκετά χρόνια. 

'Οσον αφορά την ίδρυση του ενός και ενιαίου οργανισμού των αυταπασχολουμένων, πιστεύουμε ότι θα επιταχύνει την εφαρμογή προγραμμάτων μηχανοργάνωσης της είσπραξης των εισφορών και θα πρέπει πιθανότατα να αλλάξει ο ρόλος αυτών των επιμελητών εισπράξεων και πλέον με την εφαρμογή της μηχανογράφησης να πάρουν το χαρακτήρα ελεγκτών, που να έχουν μία μονιμότερη σχέση με τα ταμεία τους. 

Με αυτό το χαρακτήρα, με αλλαγή ουσιαστικά του αντικειμένου τους να τους οδηγήσουμε με διάταξη νόμου σε μετατροπή των συμβάσεών τους σε συμβάσεις αορίστου χρόνου. 

ΠΡΟΕΔΡΕΥΩΝ (Λουκάς Αποστολίδης): Ο κ. Παυλόπουλος έχει το λόγο. 

ΠΡΟΚΟΠΗΣ ΠΑΥΛΟΠΟΥΛΟΣ: Θα είμαι πάρα πολύ σύντομος, κύριε Πρόεδρε. 

Δεν μπορεί οι Υπουργοί της Κυβέρνησης σε άλλες περιπτώσεις να κραδαίνουν ανά χείρας και να επικαλούνται έναντι της Αξιωματικής Αντιπολίτευσης τις εκθέσεις της Επιστημονικής Υπηρεσίας της Βουλής και σε άλλες περιπτώσεις να τις περιφρονούν. 

Θα ήθελα να τονίσω ότι σε αυτήν την Αίθουσα, κύριε Υπουργέ, όταν είχαμε θέσει το θέμα της αντισυνταγματικότητος για τις αναγκαστικές συνενώσεις ο κ. Παπαδόπουλος, συνάδελφός σας, εκράδαινε την έκθεση της Επιστημονικής Υπηρεσίας και μας έλεγε αυτά που μας έλεγε. Το ίδιο συνέβη και με το σχέδιο νόμου για την Περιφέρεια. 

Εδώ εγώ σας παρακαλώ πάρα πολύ -είμαστε λίγοι αυτήν τη στιγμή στη Βουλή- να μου πείτε το εξής: 

'Εχετε μία έκθεση της Επιστημονικής Υπηρεσίας, την υπογράφουν δύο τακτικοί καθηγητές, ένας λέκτορας, δύο επιστημονικοί συνεργάτες και αναφέρει μέσα την εισήγηση την οποία έκανε στην Ευρωπαϊκή 'Ενωση επί Ιρλανδικής προεδρίας η κ. Μουσούρου και η κ. Σοφία Κουκούλη-Σπηλιωτοπούλου, που διαφωνούν με τη ρύθμιση, την οποία καθιερώνεται στο άρθρο 62. 

Μου αντιτάξατε κάποια βιβλιογραφία και σας παρακάλεσα πολύ -διότι εδώ δεν νομοθετούμε χωρίς να γνωρίζουμε, εγώ σας είπα τους προβληματισμούς που θέτει αυτή η γνώμη- να μου πείτε ποια είναι η αντίκρουση. Ποιες αποφάσεις και ποια βιβλιογραφία έχουμε που αντικρούουν αυτήν την επιστημονική έκθεση. 

Παρά το γεγονός ότι δεν καταλαβαίνω ποια είναι η τακτική σας απέναντι στην Επιστημονική Υπηρεσία της Βουλής, έχετε το απόλυτο δικαίωμα να διαφωνείτε. Δικό σας θέμα είναι. Και δικό μου δικαίωμα είναι να συμφωνώ. Αλλά όταν διαφωνείτε ή θα αναπτύσσετε δικό σας λόγο νομικό ή θα αναφέρσθε σε κάτι, το οποίο είναι συγκεκριμένο. 

Παρακαλώ, λοιπόν, να δώσετε μία απάντηση, γιατί τα Πρακτικά είναι εδώ και απάντηση δεν δώσατε προηγουμένως. Δεν αναφερθήκατε σε συγκεκριμένη βιβλιογραφική παραπομπή. Παρακαλώ πολύ να μου πείτε τις δικαστικές αποφάσεις και συγκεκριμένη βιβλιογραφία, εκτός αν έχετε δικό σας επιστημονικό λόγο και παρακαλώ πολύ εκθέστε τον μέσα στην Αίθουσα. Αλλά αν δεν έχετε, παραπέμψτε μας σε ποιους αναφέρεστε για να μπορέσω κι εγώ μέσα στη νύχτα -για να καταλάβουμε αύριο τι γίνεται- να διαβάσω και να φωτιστώ πολύ περισσότερο από όσο με φωτίζει η έκθεση της Επιστημονικής Υπηρεσίας της Βουλής. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο. 

ΠΡΟΕΔΡΕΥΩΝ (Λουκάς Αποστολίδης): Σε αυτό μπορεί να μας βοηθήσει, κύριε Παυλόπουλε, αλλά χωρίς να κάνει κάποιο σύγγραμμα ο κύριος Υπουργός. 

 

 

  

Σελίδα 2557 

Κύριε Υπουργέ, θα σας δώσω το λόγο, αλλά έχει ζητήσει το λόγο για να δευτερολογήσει ο κ. Κόρακας. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Παρακαλώ να μιλήσω τώρα για να τελειώνει αυτό το θέμα, γιατί είναι σοβαρό. 

ΣΤΡΑΤΗΣ ΚΟΡΑΚΑΣ: Ας μιλήσει ο κύριος Υπουργός. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πρέπει να κλείσει αυτό το θέμα, γιατί νομίζω ότι ο κ. Παυλόπουλος δεν θέλει να καταλάβει κάποια πράγματα και επιμένει στον επιστημονικό του λόγο. 

Αλλά πέρα από τον επιστημονικό σας λόγο, υπάρχουν αποφάσεις δικαστηρίων. Θα σας τις αναφέρω για άλλη μία φορά αλλά τις έχω και εδώ μαζί μου και μπορώ να σας δώσω αντίγραφα ... 

ΠΡΟΚΟΠΗΣ ΠΑΥΛΟΠΟΥΛΟΣ: Πείτε ποιες είναι οι αποφάσεις του Αρείου Πάγου. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Πρέπει να είναι του Αρείου Πάγου; Δεν είναι καλές του Συμβουλίου Επικρατείας ή των Ευρωπαϊκών Δικαστηρίων; 

ΠΡΟΚΟΠΗΣ ΠΑΥΛΟΠΟΥΛΟΣ: Και του Συμβουλίου Επικρατείας. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): 'Οχι, γιατί βλέπω ότι επιμένετε στον 'Αρειο Πάγο, ενώ εσείς είσαστε γύρω από το Διοικητικό Δίκαιο. 

Κατ' αρχήν, η επιστημονική έκθεση της Βουλής πιστεύω ότι ξεκινάει με λάθος αφετηρία για τον εξής λόγο. Γιατί το άρθρο 62 λέει ότι υπάρχει μία εξίσωση προς τα κάτω. Αυτό είναι λάθος. Και δεύτερον λέει ότι δημιουργεί έμμεσες διακρίσεις κατά των γυναικών. 

Κατ' αρχήν υπάρχει η αρχή της αναλογικής ισότητας -το περίφημο αυτό ζήτημα- επί ανδρών και γυναικών, δεν έχει γίνει δεκτή από τη νομολογία του Συμβουλίου της Επικρατείας και του Ελεγκτικού Συνεδρίου, ούτε οι εξαιρέσεις που θεσπίζει το άρθρο 116 του Συντάγματος. 

Και σας παραπέμπω: Συμβούλιο Επικρατείας 2435/97, η τελευταία απόφαση και Ολομέλεια του Ελεγκτικού Συνεδρίου 1273/96. 

Γι' αυτό αναγκαζόμαστε να προσαρμοστούμε γιατί ακριβώς υπάρχουν αυτές οι αποφάσεις. Αυτές τις αποφάσεις η Επιστημονική Επιτροπή της Βουλής δεν τις έλαβε υπόψη και έμεινε στις δικές της απόψεις σε σχέση με τα ζητήματα αυτά. 

Δηλαδή, τι να πάρουμε; Την έκθεση της Επιστημονικής Επιτροπής ή τις αποφάσεις της Ολομέλειας και του Ελεγκτικού Συνεδρίου και του Συμβουλίου Επικρατείας; Αυτό είναι το ένα ζήτημα. Αν θέλετε να σας τις δώσω. 

'Οσον αφορά τη βιβλιογραφία αναφέρθηκα και σε σελίδες ακόμα. Είναι η Επιθεώρηση Δικαίου Κοινωνικής Ασφάλισης και η βιβλιογραφία αναφέρεται στον αείμνηστο πλέον Γεώργιο Βακαλόπουλο, γενικό διευθυντή του Υπουργείου Κοινωνικών Ασφαλίσεων και μη χαμογελάτε... 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Number one της κοινωνικής ασφάλισης στην Ελλάδα. 

ΠΡΟΚΟΠΗΣ ΠΑΥΛΟΠΟΥΛΟΣ: Κατά τη γνώμη σας, κύριε Υπουργέ. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Παρακαλώ όχι μόνο κατά τη γνώμη μου, αλλά πιστεύω κατά τη γνώμη πολλών ανθρώπων μέσα στη Βουλή που τον γνωρίζουν, κύριε καθηγητά, και δεν θέλω ειλικρινά για ανθρώπους που έχουν μία ευρύτερη καταξίωση γύρω από αυτά τα ζητήματα, να υπάρχουν αυτά τα χαμόγελα. Σε κάθε περίπτωση, εγώ σε αυτόν αναφέρομαι που σε ανύποπτο χρόνο, το 1993, έχει τοποθετήσει αυτό το ζήτημα. 

Από εκεί και πέρα όπως είπατε η Κυβέρνηση κάνει την πρότασή της στην Εθνική Αντιπροσωπεία και η Εθνική Αντιπροσωπεία αποφασίζει επ' αυτών των ζητημάτων. 

Ας κρατήσει καθένας με μία σεμνότητα τις απόψεις του πάνω σ'αυτά τα θέματα και όχι μονοπωλώντας την αλήθεια, διότι αυτό πιστεύω, ότι δεν τιμά κανέναν αν μονοπωλεί την αλήθεια. 

ΠΡΟΕΔΡΕΥΩΝ (Λουκάς Αποστολίδης): Ο κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, είμαι υποχρεωμένος να αναφερθώ, πριν δευτερολογήσω, σε ένα επεισόδιο που συνέβη και να κάνω κριτική στο Προεδρείο, γιατί ενώ εκστομίστηκαν βαρύτατοι, ψευδείς και συκοφαντικοί χαρακτηρισμοί κατά του Κ.Κ.Ε., δε μου δόθηκε ο λόγος, ενώ το ζήτησα, να απαντήσω. Και όχι μόνον αυτό, αλλά ζητήθηκε και από τον Πρόεδρο να μη γράφονται αυτά που λέω. 

Ειπώθηκε από το συνάδελφο, κ. Κανελλόπουλο, μεταξύ άλλων ότι δεν είναι δυνατόν η ηγεσία του Κ.Κ.Ε. να έχει επιλέξει αυτό το δρόμο της διαβολής, της διάσπασης, της υπονόμευσης κορυφαίων συνδικαλιστικών οργάνων. Και παρακάτω μίλησε για την ακραία αντίληψη αμοραλισμού, για να καταλήξει "είναι ένδειξη ενός ακραίου πολιτικού τυχοδιωκτισμού ενός αμοραλισμού κλπ." 

Τι ήθελα να πω, κύριε Πρόεδρε. Είναι γνωστό ότι η ηγεσία του Κ.Κ.Ε., ολόκληρο το Κ.Κ.Ε., έχει επιλέξει από την πρώτη μέρα της ίδρυσής του, εδώ και ογδόντα ολόκληρα χρόνια το δρόμο της αταλάντευτης πάλης, του αγώνα για τα συμφέροντα της εργατικής τάξης και ολόκληρου του λαού και της χώρας μας. 'Εδωσε και δίνει μέχρι σήμερα όλες τις δυνάμεις του για την αγωνιστική ενότητα του εργατικού κινήματος, για το σταθερό, συνεπή, ταξικό προσανατολισμό του, ενάντια σε κάθε προσπάθεια χειραγώγησής του και υποταγής του στις αντεργατικές, κυβερνητικές πολιτικές που κάθε φορά εφαρμόζονται. 

Το δεύτερο που ήθελα να πω. Κατά τη γνώμη μου, ακραίος πολιτικός αμοραλισμός και τυχοδιωκτισμός δεν είναι αυτή η στάση του Κ.Κ.Ε. που εξάλλου κρατήθηκε από το κόμμα μας χωρίς να υπολογίσει κόπους και θυσίες -και είναι γνωστά αυτά τα πράγματα- αλλά η στάση ορισμένων συνδικαλιστών που εκμεταλλεύονται την εμπιστοσύνη που τους έδειξαν οι εργαζόμενοι, αναδεικνύοντάς τους στην ανώτατη ηγεσία του συνδικαλιστικού κινήματος, για να ξεπουλήσουν τα συμφέροντα της εργατικής τάξης, όπως γίνεται από την πλειοψηφία της ηγεσίας της ΓΣΕΕ και σήμερα και κάποια στιγμή ενδεχόμενα ελπίζουν να εξασφαλίσουν κάποιον υπουργικό θώκο ή κάποια βουλευτική έδρα. Αυτά, κύριε Πρόεδρε, για να βάζουμε τα πράγματα στη θέση τους. 

Από εκεί και πέρα ήθελα να πω, κύριε Πρόεδρε, σε ό,τι αφορά τις συντάξεις θανάτου, εσείς ο ίδιος κύριε Υπουργέ, αναγνωρίσατε πριν από λίγο ότι εάν τα πράγματα έμεναν όπως είναι σήμερα αυτό θα σήμαινε ένα υπέρογκο κόστος για τα ταμεία τα ίδια και την οικονομία της χώρας. 'Αρα, λοιπόν, αντίθετα με ό,τι ισχυρίζεσθε ξέρετε πολύ καλά ότι η ρύθμιση αυτή μειώνει έσοδα από τους συνταξιούχους και μάλιστα από τις χήρες, αδιαφορώντας για τα προβλήματα. 

Μας είπατε μετά, "μα είναι δυνατόν να πεθάνει κάποιος και να αφήσει μια χήρα τριάντα ετών και να παίρνει σύνταξη"; Μα, πλήρωνε τις ασφαλιστικές εισφορές. Είναι δικά του λεπτά, τα δικαιούται μεταξύ άλλων και για να μπορέσει να εξασφαλίσει στη χήρα και στα παιδιά του μια αξιοπρεπή ζωή, για να μη φθάσω και εγώ σ'αυτό που ειπώθηκε προηγούμενα από άλλο συνάδελφο, να μην καταλήξει η χήρα κάπου αλλού. 

Είναι, λοιπόν, απαράδεκτες οι ρυθμίσεις σας και θα πρέπει να τις πάρετε πίσω. 

Σε ό,ι αφορά την απασχόληση των συνταξιούχων είναι κατανοητή η ανάγκη που έχουν ορισμένοι συνταξιούχοι να δουλέψουν μέχρι το θάνατό τους για να τα βγάλουν πέρα. 

Εσείς όμως, κύριε Υπουργέ, με τις διατάξεις αυτές ενισχύετε τους υψηλοσυνταξιούχους και αδικείτε τους χαμηλοσυνταξιούχους. Εμείς ωστόσο σας είπαμε να καταργήσετε αυτές τις διατάξεις που επιτρέπουν την απασχόληση στους συνταξιούχους και να εξασφαλιστούν συντάξεις ανθρώπινες. Αυτό είναι το σωστό. 

Για το άρθρο 64 θέλουμε να επαναλάβουμε κύριε Σφυρίου ότι θεωρούμε απαράδεκτη την επιμονή της Κυβέρνησης στον απαράδεκτο εγκληματικό για τους συνταξιούχους νόμο 2084. Δεν μας είπε η Νέα Δημοκρατία αν αυτοί οι οποίοι θα ασφαλίζονται μετά την 1.1.93 θα πληρώνουν και μικρότερες 

 

 

  

Σελίδα 2558 

εισφορές. Φυσικά ξέρει πολύ καλά ότι θα πληρώνουν μεγαλύτερες εισφορές για να πάρουν τη μισή σύνταξη. 

Επίσης, θα ήθελα να ρωτήσω την Κυβέρνηση με ποιο δικαίωμα έρχεται και το αναφέρει, χωρίς να ντρέπεται, εδώ στο νόμο ότι θα παίρνουμε υπόψη μας το κατά κεφαλήν ακαθάριστο εισόδημα του 1991, όταν ξέρετε πολύ καλά ότι με βάση και τον πληθωρισμό, αυτά τα ποσά θα έπρεπε να αυξηθούν τουλάχιστον κατά 90% Εσείς τα αυξάνετε από 41% σε 60% και καυχιέστε ότι δίνετε σοβαρή αύξηση. Αυτά είναι απαράδεκτα. 

Εμείς λοιπόν επιμένουμε όλοι οι εργαζόμενοι να έχουν την ίδια ενιαία ασφάλιση ακόμη περισσότερο οι νεοαπασχολούμενοι που πληρώνουν τις ίδιες ή και μεγαλύτερες εισφορές. 

'Ερχομαι τώρα στο άρθρο 68. Δεν καταλαβαίνω κάτι, το οποίο είπα και πριν, αλλά δεν έγινα κατανοητός. 

Κύριε Υφυπουργέ, τουλάχιστον παρακολουθείστε εσείς διότι ο κύριος Υπουργός μιλά με τον κ. Παυλόπουλο και δεν παρακολουθεί. 

ΠΡΟΕΔΡΕΥΩΝ (Λουκάς Αποστολίδης): Κύριε Παυλόπουλε, παρακαλώ μην απασχολείτε τον κύριο Υπουργό. Παράκληση να ολοκληρώσουμε τη διαδικασία. 

ΣΤΡΑΤΗΣ ΚΟΡΑΚΑΣ: Γιατί θα πρέπει οι εργαζόμενοι, κύριε Υπουργέ, ορισμένων υπηρεσίων, να πληρώνουν χαράτσια για οργανισμούς ή ζητήματα για τα οποία δεν υπάρχει γι' αυτούς ανταποδοτικότητα; 

Κύριε Πρόεδρε, δεν είναι δυνατόν να γίνει έτσι η συζήτηση. Είναι τόση η πρεμούρα σας κύριε Υπουργέ να ικανοποιήσετε τη Νέα Δημοκρατία; Εν πάση περιπτώσει ακούστε και μας λιγάκι μην απασχολείστε συνεχώς με τη Ν.Δ. 

Λέγω λοιπόν να βγάλετε, κύριε Υπουργέ, αυτήν την απαράδεκτη διάταξη στο άρθρο 68. Γιατί δεν είναι δυνατόν να επιβάλουμε χαράτσια στους εργαζόμενους, χωρίς να υπάρχει έστω στοιχειώδης ανταποδοτικότητα. Με ποιο δικαίωμα το κάνετε αυτό; 

Με το άρθρο 69 δεν συμφωνούμε για τους λόγους που είπαμε. 

Για το άρθρο 73 είπαμε την άποψή μας. 

'Ερχομαι στο άρθρο 74. Θέλω να μας πείτε, κύριε Υπουργέ, το εξής: Λέτε ότι δημιουργούνται αυτές και αυτές οι θέσεις. Συνιστώνται δηλαδή δεκάδες θέσεις. Για ποιο λόγο; 

Κύριε Πρόεδρε, δεν ξέρω τέλος πάντων αν συζητάμε με τους Υπουργούς ή να σηκωθούμε να φύγουμε από δω μέσα και να αφήσουμε τον Υπουργό με δυο τρεις Νεοδημοκράτες Βουλευτές, να τα βρουν, να συνεννοηθούν και να τελειώνουμε. 

(Θόρυβος, φωνές από την πτέρυγα της Νέας Δημοκρατίας). 

ΔΗΜΗΤΡΙΟΣ ΣΙΟΥΦΑΣ: Κύριε συνάδελφε, έχετε εκτραχυνθεί τον τελευταίο καιρό. Σας παρακαλώ πολύ! 

ΣΤΡΑΤΗΣ ΚΟΡΑΚΑΣ: Παρακαλώ, κύριε Σιούφα, καθήστε κάτω. Δεν σας δίνω το δικαίωμα να με εγκαλείτε εσείς. 

ΔΗΜΗΤΡΙΟΣ ΣΙΟΥΦΑΣ: Δεν θα γίνετε κριτής των πάντων εδώ μέσα. 

ΣΤΡΑΤΗΣ ΚΟΡΑΚΑΣ: Καθίστε κάτω. 'Εχω το δικαίωμα, μπορεί, κύριε συνάδελφε, να σας ενοχλεί, να απαιτώ σεβασμό όπως εγώ σας σέβομαι όταν μιλάτε. 

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Κόρακα, ολοκληρώστε. 

ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε, έτσι. Βγάζει και γλώσσα από πάνω. Προσπαθώ εγώ να διατυπώσω τις απόψεις μας και συνέχεια ο κ. Σιούφας, ο κ. Παυλόπουλος και δεν ξέρω ποιος άλλος κουβεντιάζουν και χαριεντίζονται με τους Υπουργούς ... 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, φθάσατε στα εννέα λεπτά. 

(Θόρυβος στην Αίθουσα) 

Σας παρακαλώ, κύριοι συνάδελφοι. 

ΓΕΡΑΣΙΜΟΣ ΓΙΑΚΟΥΜΑΤΟΣ: Στις επόμενες εκλογές θα πάρετε 1%. 

ΣΤΡΑΤΗΣ ΚΟΡΑΚΑΣ: Σηκώνεται και διαμαρτύρεται κιόλας. Για ποιο λόγο δηλαδή; Είναι ψέματα ότι τα έχετε βρει με το ΠΑ.ΣΟ.Κ., ότι έχετε την ίδια πολιτική, ότι σας τρώει το ψωμί το ΠΑ.ΣΟ.Κ. και αυτό είναι η αγωνία σας; 

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Κόρακα, τελειώνετε. 

ΣΤΡΑΤΗΣ ΚΟΡΑΚΑΣ: Τι είναι αυτά τα πράγματα; Αγανάκτηση! Για ποιο λόγο αγανάκτηση; 

ΠΡΟΕΔΡΕΥΩΝ (Λουκάς Αποστολίδης): Παρακαλώ να μη γράφεται τίποτα στα Πρακτικά απ' αυτά που λέει ο κ. Κόρακας. 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν υπάρχουν όρια; 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Δεν μπορείτε να μιλήσετε άλλο, κύριε Κόρακα. 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, κύριε Κόρακα. 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, κάνω σε όλους παρατήρηση όταν δεν σέβονται το Προεδρείο και τον Κανονισμό και δίνουν μία εικόνα στη Βουλή που δεν ταιριάζει, που αδικεί το ίδιο το Κοινοβούλιο. Σας παρακαλώ! 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Μα, όταν τους προκαλείτε, κύριε Κόρακα; 

ΣΤΡΑΤΗΣ ΚΟΡΑΚΑΣ:... 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, εγκαλώ όλους τους συναδέλφους, οι οποίοι δεν σέβονται τις διαδικασίες. Ολοκληρώστε. 

ΣΤΡΑΤΗΣ ΚΟΡΑΚΑΣ: ... 

ΠΡΟΕΔΡΕΥΩΝ (Λουκάς Αποστολίδης): Μα, σας παρακολουθούσαν, κύριε Κόρακα. Δεν σας παρακολουθούσε ο Υπουργός, αλλά σας παρακολουθούσε ο Υφυπουργός και αντιστοίχως. 

Ολοκληρώστε με μία κουβέντα, κύριε Κόρακα. 

ΣΤΡΑΤΗΣ ΚΟΡΑΚΑΣ: ... 

ΠΡΟΕΔΡΕΥΩΝ (Λουκάς Αποστολίδης): Σε ένα λεπτό θα πρέπει να ολοκληρώσετε, κύριε Κόρακα. 

ΣΤΡΑΤΗΣ ΚΟΡΑΚΑΣ: Στο άρθρο 74, λοιπόν, δημιουργούνται όλες αυτές οι θέσεις και δεν μας λέτε για ποιό λόγο. Φυσικά δεν βλέπω εδώ και τον κ. Πεπονή, επειδή πολύς λόγος γίνεται για το ν.2190. Κουβέντα δεν γίνεται εδώ μέσα για το ν.2190, όπως και στα προηγούμενα άρθρα που δημιουργούνται καινούριες θέσεις. Τίποτα δεν αναφέρεται. Είναι της μόδας και αυτά τα πράγματα να ψηφίζει και να ξεψηφίζει η πλειοψηφία ή να παραβιάζει τους νόμους. 

Δεν συμφωνούμε και με το άρθρο 75, γιατί πιστεύουμε ότι κάποιος που κάνει μία πρόσθετη δουλειά πρέπει να ασφαλίζεται, πρέπει να πληρώνει εισφορές. 

Αναφορικά με το άρθρο 77 θεωρούμε απαράδεκτη τη ρύθμιση που γίνεται για τους ΣΕΠίτες. 

Σε σχέση δε με το άρθρο 78 πιστεύουμε ότι θα πρέπει να ασφαλίζονται κανονικά εάν καλύπτουν πάγιες και διαρκείς ανάγκες. 

Και ένα τελευταίο ερωτηματικό. Τι σημαίνει το άρθρο 82; Λέγει εδώ ότι η οικονομική επιβάρυνση προκύπτει από την εφαρμογή των επιμέρους διατάξεων... κλπ. Ποιων επί μέρους διατάξεων; Θέλουμε μία εξήγηση στο άρθρο 82. 

ΠΡΟΕΔΡΕΥΩΝ (Λουκάς Αποστολίδης): Ο κ. Κανελλόπουλος έχει το λόγο. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, επειδή εγώ σέβομαι και τη λειτουργία και τις αξίες του χώρου του Κοινοβουλίου, η παρέμβαση του κ. Κόρακα με οδηγεί στο να σας ζητήσω το λόγο επί προσωπικού θέματος. 

ΠΡΟΕΔΡΕΥΩΝ (Λουκάς Αποστολίδης): Για ένα λεπτό, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν είναι, κύριοι συνάδελφοι, στις προθέσεις μου να συνεχίσω μία πολιτική αντιπαράθεση μ' αυτά τα χαρακτηριστικά που επεδίωξε ο κ. Κόρακας. Είναι έξω από τις αρχές μου, είναι έξω απ' αυτά τα οποία αγωνίζομαι μέσα και έξω από αυτόν το χώρο. 'Ομως είμαι υποχρεωμένος από θέση αρχής να υπερασπιστώ την ενότητα, την αξιοπιστία, το κύρος, αλλά και το ήθος του σύγχρονου 

 

 

  

Σελίδα 2559 

εργατικού κινήματος στην Ελλάδα με όλες τις πολιτικοϊδεολογικές του εκφράσεις, όπως εκφράζεται μέσα από τα συντεταγμένα όργανά του. 

Αυτά τα οποία ακούστηκαν απόψε εδώ έρχονται σε ευθεία αντίθεση με βασικές δημοκρατικές αρχές και αξίες που καθορίζουν τη συνείδηση, τη μνήμη, την ιστορία, το παρόν, πιστεύω και το μέλλον των σύγχρονων κοινωνικών κινημάτων στην πατρίδα μας. 

Δεν υπάρχουν ηγεσίες διεφθαρμένες, πουλημένες και υπηρέτες ξένων συμφερόντων αυτήν τη στιγμή. Υπάρχει μία δημοκρατική πλειοψηφία συντριπτική όλων των παρατάξεων, κύριε Πρόεδρε, εκτός από την παράταξη του Κ.Κ.Ε. η οποία νοιάζεται γι' αυτόν τον τόπο, η οποία έχει αρχές, έχει προτάσεις, συμφωνεί με ευθύνη και ενδιαφέρεται να πάει ο τόπος αυτός ένα βήμα παραπέρα. Αυτή η υπεύθυνη στάση δεν μπορεί να χαρακτηριστεί ούτε διεφθαρμένη ούτε πουλημένη ούτε ότι υπηρετεί ξένα συμφέροντα. 

Εισάγονται νέα ήθη στην κοινωνική και πολιτική ζωή της χώρας από τις τελευταίες επιλογές του Κ.Κ.Ε. Και έχει το δικαίωμα κάθε κόμμα να διαμορφώνει τα δικά του ηθικά αντανακλαστικά. 

ΠΡΟΕΔΡΕΥΩΝ (Λουκάς Αποστολίδης): Γίνατε σαφής, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν έχει, όμως, το δικαίωμα πιστεύω σε αυτήν την Αίθουσα μέσα, που έχει κατοχυρωθεί και έχει κατακτηθεί ένα επίπεδο μιας πολιτικής επικοινωνίας και ενός διαλόγου αυτού του επιπέδου, να εκφράζονται με αυτούς τους όρους και με αυτούς τους τρόπους τέτοιες εκφράσεις. Προσβάλλει και τους εργαζόμενους, αλλά και τους σύγχρονους θεσμούς που τους έχει ανάγκη η χώρα σήμερα. Και η δημοκρατία έχει ανάγκη αυτούς τους θεσμούς, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν είναι δυνατόν σε αυτόν το χώρο, έναν ηθικό και δημοκρατικό χώρο, να εκφράζονται τέτοιες απόψεις. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Προσβάλλουν, αποτελούν ντροπή για την Αίθουσα αυτή τέτοιες εκφράσεις. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, μπορώ να έχω το λόγο; 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν θα σας δώσω το λόγο. 

ΣΤΡΑΤΗΣ ΚΟΡΑΚΑΣ: Θέλω να πω μία κουβέντα, διότι, όταν λέει ότι αποτελούν ντροπή οι δικές μου εκφράσεις, είστε υποχρεωμένος να μου δώσετε το λόγο επί προσωπικού. 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, αν ανοίξετε τον Κανονισμό και δείτε, μια φορά μπορείτε να ζητήσετε το λόγο επί προσωπικού. Με αυτήν τη διελκυνστίνδα ο ένας στον άλλον... 

ΣΤΡΑΤΗΣ ΚΟΡΑΚΑΣ: Κύριε Αποστολίδη, ανοίξτε τον Κανονισμό. Εγώ τώρα ζήτησα το λόγο επί προσωπικού. 

ΠΡΟΕΔΡΕΥΩΝ (Λουκάς Αποστολίδης): Προηγουμένως τι ζητήσατε; 

ΣΤΡΑΤΗΣ ΚΟΡΑΚΑΣ: Προηγούμενα μίλησα. 

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, επιτρέψτε μου. Θα σας δώσω ένα λεπτό το λόγο. 'Εδειξα όμως ανοχή και φτάσατε και μιλήσατε δέκα λεπτά. 

ΣΤΡΑΤΗΣ ΚΟΡΑΚΑΣ: Διότι δεν με αφήσατε να μιλήσω και εσείς και οι υπόλοιποι. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κόρακα, έχετε το λόγο για ένα λεπτό. 

ΣΤΡΑΤΗΣ ΚΟΡΑΚΑΣ: Για την ανοχή μονάχα θα ήθελα να πω, κύριε Πρόεδρε, ότι όταν έχουμε τόσα άρθρα να συζητήσουμε, είναι δεδομένη. Κατά συνέπεια... 

ΠΡΟΕΔΡΕΥΩΝ (Λουκάς Αποστολίδης): Δεδομένη, όχι. Είναι στην ευχέρεια του Προεδρείου. 

ΣΤΡΑΤΗΣ ΚΟΡΑΚΑΣ: ...πήρα χρόνο περισσότερο, γιατί δημιουργήθηκαν τα επεισόδια που δημιουργήθηκαν. 

'Hθελα να πω ότι ντροπή αποτελούν τα όσα προανέφερε ο κ. Κανελλόπουλος. 'Εχουν γνώση οι φύλακες. Μια πρώτη απάντηση πήραν οι διάφοροι κύριοι Κανελλόπουλοι και οι συνδικαλιστές οι σημερινοί, οι εν ενεργεία, από τη χθεσινή διαδήλωση του εργαζόμενου λαού μας και των μαθητών. 'Επεται συνέχεια, ας κάνουν λίγο υπομονή. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, μπορώ να έχω το λόγο; 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, και να κλείσουμε τη διαδικασία. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Πολύ σύντομα, κύριε Πρόεδρε. 'Αλλωστε βλέπω η Αξιωματική Αντιπολίτευση είναι σήμερα... 

ΑΝΑΣΤΑΣΙΟΣ ΚΑΡΑΜΑΡΙΟΣ: Σύσσωμη. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Περίπου σύσσωμη. 

ΠΡΟΕΔΡΕΥΩΝ (Λουκάς Αποστολίδης): Καλό θα είναι να μην τους ερεθίζετε περαιτέρω, κύριε Υφυπουργέ. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Πάντως, πάντοτε περισσότεροι από εσάς στην Αίθουσα. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, βλέπετε ότι η παρέμβασή σας ερεθίζει... 

ΠΡΟΕΔΡΕΥΩΝ (Λουκάς Αποστολίδης): Μα, αφού πάτε "γαργαλώντας" τους. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, η παρέμβασή σας ερεθίζει. Και να μη σχολιάσω όλα όσα έγιναν προηγουμένως. Σας παρακαλώ. Και σιωπώ. 

ΑΝΑΣΤΑΣΙΟΣ ΚΑΡΑΜΑΡΙΟΣ: Μόνο δύο Βουλευτές έχετε εδώ. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Και είμαι βέβαιος ότι εσείς ήλθατε, γιατί θέλετε να με ακούσετε, κύριε Καραμάριε, και περιμένατε τόσην ώρα. 

ΠΡΟΕΔΡΕΥΩΝ (Λουκάς Αποστολίδης): Επί της ουσίας, κύριε Υφυπουργέ, παρακαλώ. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, το Προεδρείο θα πρέπει να είναι προσεκτικότερο στις παρατηρήσεις, διότι επί ώρες εδώ κάθομαι και σιωπώ. 

ΠΡΟΕΔΡΕΥΩΝ (Λουκάς Αποστολίδης): Εγώ θα σας παρακαλέσω να μην κάνετε συστάσεις στο Προεδρείο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Θα του κάνω. 

ΠΡΟΕΔΡΕΥΩΝ (Λουκάς Αποστολίδης): Δεν θα κάνετε συστάσεις, διότι το Προεδρείο κινείται στα πλαίσια του Κανονισμού. Σας παρακαλώ. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Θα του κάνω, διότι προηγουμένως, διαλύθηκε η Βουλή. 

ΠΡΟΕΔΡΕΥΩΝ (Λουκάς Αποστολίδης): Προηγουμένως ζήτησαν το λόγο επί προσωπικού. Αυτό λέει ο Κανονισμός και δεν μπορώ εγώ να επιβάλω οτιδήποτε άλλο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, το Προεδρείο να μην εξαντλεί την αυστηρότητά του στους Υπουργούς ή προς το κυβερνών Κόμμα. 'Ετσι; Να τελειώνουμε αυτή την ιστορία. 

ΠΡΟΕΔΡΕΥΩΝ (Λουκάς Αποστολίδης): Δεν κάνω αντιπολίτευση στο Κόμμα σας, κύριε Ιωαννίδη. 

ΠΡΟΚΟΠΗΣ ΠΑΥΛΟΠΟΥΛΟΣ: Θα μας δει ο Θεός, κύριε Πρόεδρε! 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, υπάρχουν ορισμένες διορθώσεις. 

Στο άρθρο 62, στη δεύτερη παράγραφο, στοιχείο β', εκεί που αναφέρεται στην περίπτωση που εργάζεται ή απασχολείται ή λαμβάνει σύνταξη από οποιοδήποτε ασφαλιστικό οργανισμό ή το δημόσιο, η σύνταξη περιορίζεται όχι στο 30% που είναι η αρχική διατύπωση, αλλά στο 50%. 

Στην επόμενη παράγραφο εκεί που αναφέρεται ότι αν ο 

 

 

  

Σελίδα 2560 

επιζών των συζύγων κατά την ημερομηνία του θανάτου είναι ανάπηρος σωματικά και ψυχικά σε ποσοστό 67% και άνω, διαγράφεται το ότι θα λαμβάνει το 50% της σύνταξης και θα λαμβάνει ολόκληρη τη σύνταξη για όσο χρόνο διαρκεί η αναπηρία κλπ. 

Στο επόμενο στοιχείο γ', στην τελευταία σειρά το "λαμβάνει το 50% αυτής", γίνεται "λαμβάνει το 70% αυτής". 

Στο επόμενο άρθρο για την απασχόληση συνταξιούχων, στο σημείο που αναφέρεται το ποσό των διακοσίων χιλιάδων (200.000) δραχμών μηνιαίως, γίνεται διακόσιες πενήντα χιλιάδες (250.000) δραχμές μηνιαίως. 

Στο ίδιο άρθρο 63 πάντοτε, που αναφέρεται στις επιπλέον εισφορές των αυταπασχολουμένων συνταξιούχων, αντί 50%, γίνεται 40%. Δηλαδή οι εισφορές αυξημένες κατά 40% και όχι κατά 50%, όπως ήταν η αρχική διατύπωση. 

Στο περί ιεροδούλων άρθρο 65 στην παράγραφο 1, εκεί που λέει "Επίσης υπάγονται ..." προστίθεται η λέξη "υποχρεωτικά" και συνεχίζει κανονικά "...στην ασφάλιση του Ι.Κ.Α., Ι.Κ.Α.-Τ.Ε.Α.Μ ... κλπ." 

Στο επόμενο άρθρο 66 με τίτλο "Θέματα Ταμείων Τύπου", στην παράγραφο 1 μετά τα αρχικά "Τ.Σ.Ε.Π.Ε.Α.Θ." τίθεται τελεία. Διαγράφονται οι τρεις επόμενες σειρές, δηλαδή η φράση "εφόσον αμείβονται, τουλάχιστον, με τις αποδοχές που προβλέπονται από τη συλλογική σύμβαση εργασίας των δημοσιογράφων-συντακτών της ΕΡΤ Α.Ε.". 

Στο στοιχείο β επίσης μετά τις λέξεις "ασφαλίζονται στο Τ.Σ.Ε.Π.Ε.Α.Θ." διαγράφονται οι τρεις επόμενες σειρές "εφόσον αμείβονται, τουλάχιστον, με τις αποδοχές που προβλέπονται από τη συλλογική σύμβαση εργασίας της 'Ενωσης Προσωπικού Ημερησίων Εφημερίδων Αθηνών (Ε.Π.Η.Ε.Α.)." 

Στην παράγραφο 2 επίσης, μετά τη λέξη "πενταετίας", τίθεται τελεία και διαγράφεται η φράση "εφόσον η μηνιαία αποζημίωσή τους δεν είναι κατώτερη των μηνιαίων αποδοχών που προβλέπονται από την εκάστοτε ισχύουσα συλλογική σύμβαση εργασίας για τους συντάκτες της ΕΡΤ Α.Ε.". 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 61 έως και 82. 

Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επί των άρθρων 62 και 63, της οποίας το κείμενο έχει ως εξής: 

"Προς 

τον Κύριο Πρόεδρο της Βουλής 

Κύριε Πρόεδρε, 

οι κάτωθι υπογραφόμενοι ζητούμε ονομαστική ψηφοφορία στο άρθρο 62 και 63 του συζητουμένου Νομοσχεδίου. 

1. Σιούφας Δημήτριος 

2. Παπαγεωργόπουλος Ελευθέριος 

3. Βεζδρεβάνης Ηλίας 

4. Παπαδημόπουλος Ιωάννης 

5. Ζαφειρόπουλος Ιωάννης 

6. Δημοσχάκης Θεοφάνης 

7. Καλαντζής Γεώργιος 

8. Κατσίκης Θεόδωρος 

9. Γιακουμάτος Γεράσιμος 

10. Παυλόπουλος Προκόπης 

11. Χωματάς Ιωάννης 

12. Πολύδωρας Βύρων 

13. Παναγιωτόπουλος Αθανάσιος 

14. Μαγγίνας Βασίλειος 

15. Σπύρου Σπυρίδων 

16. Καραμηνάς Κωνσταντίνος 

17. Κωνσταντόπουλος Νικόλαος 

18. Καρασμάνης Γεώργιος 

19. Τζωάννος Ιωάννης 

20. Παπαφιλίππου Νικόλαος 

21. Ορφανός Γεώργιος 

22. Μπασιάκος Ευάγγελος 

23. Κατσαρός Νικόλαος " 

Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί εάν υπάρχει ο απαιτούμενος από τον Κανονισμό αριθμός για την υποβολή της. 

Ο κ. Δημήτριος Σιούφας. Παρών. 

Ο κ. Ελευθέριος Παπαγεωργόπουλος. Παρών. 

Ο κ. Ηλίας Βεζδρεβάνης. Παρών. 

Ο κ. Ιωάννης Παπαδημόπουλος. Παρών. 

Ο κ. Ιωάννης Ζαφειρόπουλος. Παρών. 

Ο κ. Θεοφάνης Δημοσχάκης. Παρών. 

Ο κ. Γεώργιος Καλαντζής. Παρών. 

Ο κ. Θεόδωρος Κατσίκης. Παρών. 

Ο κ. Γεράσιμος Γιακουμάτος. Παρών. 

Ο κ. Προκόπης Παυλόπουλος. Παρών. 

Ο κ. Ιωάννης Χωματάς. Παρών. 

Ο κ. Βύρων Πολύδωρας. Παρών. 

Ο κ. Αθανάσιος Παναγιωτόπουλος. Παρών. 

Ο κ. Βασίλειος Μαγγίνας. Παρών. 

Ο κ. Σπυρίδων Σπύρου. Παρών. 

Ο κ. Κωνσταντίνος Καραμηνάς. Παρών. 

Ο κ. Νικόλαος Κωνσταντόπουλος. Παρών. 

Ο κ. Γεώργιος Καρασμάνης. Παρών. 

Ο κ. Ιωάννης Τζωάννος. Παρών. 

Ο κ. Νικόλαος Παπαφιλίππου. Παρών. 

Ο κ. Γεώργιος Ορφανός. Παρών. 

Ο κ. Ευάγγελος Μπασιάκος. Παρών. 

Ο κ. Νικόλαος Κατσαρός. Παρών. 

Kύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 

Διακόπτουμε τη συνεδρίαση κατά τον Κανονισμό. 

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΩΝ (Λουκάς Αποστολίδης): Επαναλαμβάνεται η διακοπείσα συνεδρίαση. 

Κύριοι συνάδελφοι, το Προεδρείο, εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3) θα λύσει τη συνεδρίαση ... 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Δεν θα τα ψηφίσουμε τα άρθρα, τώρα, κύριε Πρόεδρε; 

ΠΡΟΕΔΡΕΥΩΝ (Λουκάς Αποστολίδης): 'Οχι, γιατί προηγούνται τα άρθρα, για τα οποία έχει ζητηθεί ονομαστική ψηφοφορία, κύριε Υπουργέ, και αφού προηγούνται, θα πρέπει πρώτα να ψηφισθούν αυτά και μετά να συνεχίσουμε για τα επόμενα. 

Το Προεδρείο, επαναλαμβάνω, εκτιμώντας τις ανάγκες του νομοθετικού έργου θα λύσει τη συνεδρίαση για αύριο ημέρα Πέμπτη 17 Δεκεμβρίου 1998 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων, β) εκλογή ενός κοσμήτορα και ενός γραμματέα από τη Συμπολίτευση και γ) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Λύεται η συνεδρίαση. 

'Ωρα λήξης: 23.17'. 

Ο ΠΡΟΕΔΡΟΣ                                                                  ΟΙ ΓΡΑΜΜΑΤΕΙΣ

