Σελίδα 943 
Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΙΘ'

Δευτέρα 3 Νοεμβρίου 1997

 

Αθήνα, σήμερα στις 3 Νοεμβρίου 1997, ημέρα Δευτέρα και ώρα 18.25' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Χαράλαμπο Αγγουράκη, Βουλευτή Α'Αθηνών τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1)Οι Βουλευτές κύριοι ΑΛΕΞΑΝΔΡΟΣ ΒΟΥΛΓΑΡΗΣ και ΠΑΝΑΓΙΩΤΗΣ N. ΚΡΗΤΙΚΟΣ κατέθεσαν αναφορά με την οποία η 'Ενωση Προσωπικού Ημερησίων Εφημερίδων Θεσσαλίας - Στερεάς και Εύβοιας ζητεί την άμεση υπαγωγή των μελών της στην ασφάλιση του "Ταμείου Συντάξεων Προσωπικού Εφημερίδων Αθηνών και Θεσ/νίκης".

2)Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία ο Δήμος Θηβαίων αντιτίθεται στην απαγόρευση της ανανέωσης των συμβάσεων του τεχνικού προσωπικού του Δήμου.

3)Ο Βουλευτής Αθήνας κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία ο Δόκτωρ Κων/νος Ι. Τσιμπούκης, παιδαγωγός φιλόσοφος, προτείνει την ίδρυση σχολών για γονείς και κηδεμόνες για τη διευκόλυνσή τους στην ανατροφή των παιδιών τους.

4)Ο Βουλευτής Αθήνας κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία η Αδελφότης "Η 'Αμπελος" διαμαρτύρεται για την υπέρογκη αύξηση στα ταχυδρομικά τέλη του χριστιανικού τύπου.

5)Ο Βουλευτής Πρέβεζας κ. ΓΕΩΡΓΙΟΣ ΤΡΥΦΩΝΙΔΗΣ κατέθεσε αναφορά με την οποία το Συνδικάτο Εργαζομένων Ινστιτούτου Γεωλογικών και Μεταλλευτικών Ερευνών διαμαρτύρεται για τη μελετώμενη κατάργηση των παραρτημάτων του ΙΓΜΕ εκτός Αθήνας.

6)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Πανελλήνια 'Ενωση Γονέων "Η Χριστιανική Αγωγή" διαμαρτύρεται για την υπέρογκη αύξηση στα ταχυδρομικά τέλη του χριστιανικού τύπου.

7)Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Σύνδεσμος Ελλήνων Επαγγελματιών Οργανωτών Συνεδρίων επισημαίνει ως κύρια αιτία των αναξιοποίητων δυνατοτήτων της Ελλάδας στον τομέα του τουρισμού την έλλειψη συνεδριακών κέντρων.

8)Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία οι Κοινότητες Βέργας, Αβιάς και Σωτηριάνικων του Νομού Μεσσηνίας αντιτίθενται στην εφαρμογή του προγράμματος "Ι.Καποδίστριας" στην περιοχή τους.

9)Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων (ΠΟΑΣΥ) ζητεί τη χορήγηση αποζημίωσης στο αστυνομικό προσωπικό αρμοδίου για την ασφάλεια των Βουλευτών.

10)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ελληνοτουρικική συνάντηση εκπροσώπων της Αυτοδιοίκησης "Περιβάλλον - Αιγαίο Καθαρό" που πραγματοποιήθηκε στη Μυτιλήνη 19-21 Οκτωβρίου 1997 ζητεί τη λήψη μέτρων προστασίας του περιβάλλοντος.

11)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ B. ΚΩΣΤΟΠΟΥΛΟΣ κατέθεσαν αναφορά με την οποία το Παλλεσβιακό Εργατοϋπαλληλικό Κέντρο ζητεί νέα εθνική συλλογική σύμβαση εργασίας μονοετούς διάρκειας με κατώτερο βασικό μεροκάματο στις 8.000 δρχ.

12)Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Ομοσπονδία Συλλόγων Γονέων του Ι.Β.Σ.Α. διαμαρτύρεται για την υπουργική απόφαση επιβολής αυξήσεων στα τροφεία.

13)Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Εργατοϋπαλληλικό Κέντρο Ρεθύμνου ζητεί τη στήριξη του Οργανισμού Ανάπτυξης Δυτικής Κρήτης.

14)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το παράρτημα Πλάκας Αθηνών της ΠΕΑΕΑ καταγγέλλει κρούσματα αυταρχισμού που σημειώθηκαν πρόσφατα, όπως η παρακολούθηση συνέλευσης της ΕΣΑΚ από αστυνομικό με πολιτικά κλπ.

15)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Σύλλογος Αγίου Νικολάου Χαλκιδικής ζητεί να μην επιβληθεί


Σελίδα 944 
φόρος στην παραγωγή του παραδοσιακού τσίπουρου.

16)Οι Βουλευτές κύριοι ΔΗΜΗΤΡΙΟΣ B. ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την τα Σωματεία Συνταξιούχων ΝΑΤ Χίου αναφέρονται στα οξύτατα προβλήματα που αντιμετωπίζουν οι ασφαλισμένοι στον Οίκο Ναύτου Χίου.

17)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η "Αγωνιστική Ενότητα" Αλεξανδρούπολης, τάσσεται κατά της απόφασης του Δημοτικού Συμβουλίου Αλεξανδρούπολης Νομού 'Εβρου για την ανταλλαγή έκτασης στην περιοχή Κόκκινα Βράχια, μετά από αίτηση των Αφων Χατζηκων/νου Α.Ε.

18)Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ B. ΚΩΣΤΟΠΟΥΛΟΣ κατέθεσαν αναφορά με την οποία ο Σύλλογος Ελλήνων Γεωλόγων εκφράζει την ανησυχία του για τις κυοφορούμενες εξελίξεις που αφορούν το ΙΓΜΕ.

19)Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία η Ελληνική Ορθόδοξη Κοινότητα Σύδνεϋ διαμαρτύρεται για τον αποκλεισμό της από το Συνέδριο του Συμβουλίου Απόδημου Ελληνισμού.

20)Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία το Σωματείο Εργατοϋπαλλήλων και Ξενοδοχοϋπαλλήλων Ν.Μαρμαρά "Η Κέλυφος" αναφέρεται στα εργατικά θέματα που προκύπτουν από την εκκαθάριση του συγκροτήματος PORTO CARRAS.

21)Οι Βουλευτές κύριοι ΑΝΔΡΙΑΝΗ ΛΟΥΛΕ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία το Εργατοϋπαλληλικό Κέντρο Γιαννιτσών ζητεί την εφαρμογή 35ώρου εργασίας, χωρίς μείωση των αποδοχών.

22)Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία Κάτοικοι του Δήμου Αλίμου Αττικής καταγγέλλουν την παράνομη λειτουργία μάνδρας οικοδομών και αδρανών υλικών στο Ο.Τ. 361 του Δήμου Αλίμου.

23)Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία το Εργατοϋπαλληλικό Κέντρο Σάμου ζητεί την επαναλειτουργία της ΕΡΙΟΥΦΑΝΤΟΥΡΓΙΚΗΣ και τη διατήρηση των θέσεων εργασίας των εργαζομένων σ' αυτήν.

24)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Δ.Σ. των Φιλανθρωπικών Καταστημάτων Μυτιλήνης ζητεί να επιλυθεί το οικονομικό πρόβλημα που αντιμετωπίζει το Γηροκομείο Μυτιλήνης.

25)Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία γονείς φοιτητών του πανεπιστημίου Καμερίνου της Ιταλίας ζητούν τη μετεγγραφή των τέκνων τους στα ελληνικά πανεπιστήμια λόγω των πολλών σεισμών στο Καμερίνο.

26)Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία το Εργατοϋπαλληλικό Κέντρο Ελασσόνας ζητεί χρηματοδότηση για την κατασκευή εργοστασίου παραγωγής ηλεκτρικής ενέργειας στην περιοχή του.

27)Ο Βουλευτής Θεσπρωτίας κ. ΗΛΙΑΣ ΒΕΖΔΡΕΒΑΝΗΣ κατέθεσε αναφορά με την οποία η ΠΟΑΣΥ ζητεί τη χορήγηση αποζημίωσης στους αστυνομικούς υπαλλήλους αρμόδιους για την ασφάλεια των Βουλευτών.

28)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Εξωραϊστικός Σύλλογος Καστρί - Λουτρό Αιγάνης ζητεί τη μείωση του ποσοστού προσαύξησης επί του προστίμου διατήρησης του προηγούμενου έτους από 20% στο πιο ελάχιστο.

29)Οι Βουλευτές κύριοι ΑΘΑΝΑΣΙΟΣ ΔΑΒΑΚΗΣ και ΠΑΝΑΓΙΩΤΗΣ N. ΚΡΗΤΙΚΟΣ κατέθεσαν αναφορά με την οποία το Γενικό Νομαρχιακό Νοσοκομείο Σπάρτης ζητεί να ανακληθεί η απόφαση κατάργησης μικροβιολογικών εξετάσεων από τα Κέντρα Υγείας του Νομού Λακωνίας.

30)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Μολόχας του Νομού Καρδίτσας ζητεί τη χρηματοδότηση της ασφαλτόστρωσης του οδικού άξονα "Καρδίτσα - Δαφνοσπηλιά - Απιδιά - Μολόχα - Μαυρόλογγο - Κλειστό - Καρπενήσι".

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4/2-7-97 ερώτηση δόθηκε με το υπ' αριθμ. 353/11-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της με αριθμ. 4/2-7-97 ερώτησης, που κατέθεσε στη Βουλή των Ελλήνων ο Βουλευτής κ. Λευτέρης Παπανικολάου σχετικά με την ίδρυση Μονίμου Εφετείου στην πόλη της Καλαμάτας, σας γνωρίζουμε ότι το Υπουργείο Δικαιοσύνης θα εξετάσει συνολικά το ζήτημα της ίδρυσης νέων Δικαστηρίων αφού λάβει υπόψη του τα αιτήματα όλων των ενδιαφερομένων φορέων κάθε περιοχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

2. Στην με αριθμό 47/2-7-97 ερώτηση δόθηκε με το υπ' αριθμ. 4926/21-7-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην με αριθμ. πρωτ. 47/2.7.97 ερώτηση της Κοινοβουλευτικής Ομάδας του Κομμουνιστικού Κόμματος Ελλάδος σχετικά με θέματα που αφορούν στη Γενική Γραμματεία της Εθνικής Στατιστικής Υπηρεσίας της Ελλάδος και τις κυβερνητικές προθέσεις πάνως σε αυτά σας πληροφορούμε τα εξής::

Η Εθνική Στατιστική Υπηρεσία της Ελλάδος (Ε.Σ.Υ.Ε.) είναι ο επίσημος κρατικός φορέας, ο οποίος είναι επιφορτισμένος με τη διεξαγωγή στατιστικών ερευνών, τη συγκέντρωση στατιστικών στοιχείων και τη διάδοση της στατιστικής πληροφόρησης για την ικανοποίηση των αναγκών των χρηστών (πολίτες, επιχειρήσεις, δημόσιοι φορείς, ερευνητές, κοινωνικοί φορείς κ.α.). Η στατιστική πληροφόρηση αποτελεί δημόσιο αγαθό και ως εκ τούτου, οφείλει να παρέχεται από το δημόσιο, ώστε να υπάρχει η αναγκαία εγκυρότης των στατιστικών στοιχείων και να προστατεύονταιτόσο οι παρέχοντες την πληροφόρηση, όσο και οι χρήστες στατιστικών στοιχείων. Για τους λόγους αυτούς δεν νοείται η λειτουργία της εκτός του δημόσιου τομέα και οποιαδήποτε συζήτηση για ιδιωτικοποίηση δεν είναι δυνατόν να έχει σοβαρή βάση.

Η νομική μορφή της Υπηρεσίας, στην περίπτωση που δεν παραμείνει ως έχει, δεν είναι δυνατόν να είναι παρά μία από τον περιορισμένο αριθμό μορφών που μπορεί να λειτουργήσει στο στενό δημόσιο τομέα και σε καμία περίπτωση αυτή του Νομικού Προσώπου Ιδιωτικού Δικαίου (ή Ινστιτούτου, που πολύ περισσότερο δεν υφίσταται και ως νομικός όρος).

Η αυξανόμενη αξία, αλλά και η έκταση της στατιστικής πληροφόρησης, απαιτούν μία Στατιστική Υπηρεσία πλήρως εκσυγχρονισμένη, δυναμική ευέλικτη και αξιόπιστη. Σε αυτά τα πλαίσια σχεδιάζεται ο επαναπροσδιορισμός του περιεχομένου του στατιστικού έργου και του τρόπου που αυτό παράγεται, ώστε να ικανοποιούνται οι ανάγκες των χρηστών σε κεντρικό και περιφερειακο επίπεδο. Εντός του τρέχοντος έτους προβλέπεται να έχει γίνει πλήρης περιγραφή του απαιτούμενου στατιστικού έργου στην Ελλάδα, ακριβής προσδιορισμός των υποχρεώσεων και δικαιωμάτων των φορέων και αναδιάρθρωση και αναδιοργάνωση των υπηρεσιών της Ε.Σ.Υ.Ε.

Σελίδα 945 
Γνώμονες σε αυτήν την προσπάθεια είναι η αποτελεσματική λετουργία της ΕΣΥΕ. Ειδικώτερα, μελετάται το νομικό πλαίσιο μέσα στο οποίο θα κινείται η παραγωγή και διάχυση της στατιστικής πληροφόρησης, καθώς και η αναδιοργάνωση και ενδυνάμωση της ΕΣΥΕ, τόσο σε κεντρικό, όσο και σε περιφερειακό επίπεδο.

'Ηδη η διαδικασία έχει ξεκινήσει και σε πρώτη φάση ζητήθηκαν και συνελέγησαν οι απόψεις των υπηρεσιακών παραγόντων της ΕΣΥΕ, καθώς και των συλλόγων των εργαζομένων. Να σημειωθεί εμφατικά ότι η Κυβέρνηση στηρίζει τις προσπάθειές της στο διάλογο και θεωρεί ότι ο μέγιστος δυνατός βαθμός συναίνεσης είναι αναγκαίος για τη δημιουργία της νέας ΕΣΥΕ. Αξίζει επίσης να σημειωθεί ότι μέχρι το τέλος του έτους θα έχουν ολοκληρωθεί δύο μεγάλης σημασίας μελέτες, μία για το Ολοκληρωμένο Σύστημα Πληροφορικής και μία για την εκπαίδευση του προσωπικού της ΕΣΥΕ.

'Οσον αφορά στο θέμα των προσλήψεων, αναγνωρίζεται ότι υπάρχουν αυξημένες ανάγκες της Υπηρεσίας, αλλά με δεδομένα τα δημοσιονομικά πλαίσια στα οποία κινείται η οικονομία, οποιαδήποτε ενίσχυση με προσωπικό θα πρέπει να γίνει προσεκτικά. 'Ετσι, προσφάτως τελούν υπό έγκριση τριάντα νέες προσλήψεις επιστημόνων με μεταπτυχιακές σπουδές, που αναμένεται να βοηθήσουν σημαντικά την ΕΣΥΕ στο έργο της.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

3. Στην με αριθμό 108/2-7-97 ερώτηση δόθηκε με το υπ' αριθμ. 909/16-9-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 108/2-7-97 που κατέθεσε η Βουλευτής κ. Ανδρ. Λουλέ σχετικά με την πλήρωση θέσεων Δ.Ε.Π. στο Τμήμα Ιατρικής του Παν/μίου Θεσσαλίας, σας γνωρίζουμε τα ακόλουθα:

Το Υπουργείο Παιδείας σε εφαρμογή της υπ' αριθμ. Φ.122.1/23/Β2 6042/21-12-95 Υπουργικής απόφασης σχετικά με τον ετήσιο προγραμματισμό προκηρύξεως νέων θέσεων Δ.Ε.Π. στα Α.Ε.Ι., κατένειμε στο τμήμα Ιατρικής του Πανεπιστημίου Θεσσαλίας για το έτος 1996 δέκα (10) θέσεις Δ.Ε.Π. και δεκαπέντε (15) θέσεις Δ.Ε.Π. για το έτος 1997, αφού έλαβε υπόψη κριτήρια όπως η ενίσχυση των περιφερειακών νοσοκομείων και η ίδρυση και λειτουργία νέων τμημάτων. Το Υπουργείο Παιδείας έδωσε ιδιαίτερη βαρύτητα στην ενίσχυση του τμήματος Ιατρικής του Παν/μίου Θεσσαλίας κατανέμοντας συνολικά είκοσι πέντε (25) θέσεις διδακτικού ερευνητικού προσωπικού για τα έτη 1996-97 προκειμένου να εξασφαλιστεί η ομαλή και εύρυθμη λειτουργία του.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

4. Στις με αριθμό 13/2-7-97, 205/4-7-97 ερωτήσεις δόθηκε με το υπ' αριθμ. 5518/18-9-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση των ερωτήσεων με αριθμό 13/2-7-97 και 205/4-7-97 που κατέθεσαν στην Βουλή οι Βουλευτές κύριοι Μ. Κωστόπουλος και Μπ. Αγγουράκης, αντίστοιχα, αναφορικά με τις μετατάξεις υπαλλήλων από τα Ναυπηγεία Ελευσίνας στον Οργανισμό Σιδηροδρόμων Ελλάδος (ΟΣΕ) και την Ολυμπιακή Αεροπορία σας διαβιβάζουμε το σχετικό έγγραφο με αρ. πρωτ. 238889/21-7-97 του Δ/ντος Συμβούλου του εν λόγω Οργανισμού και το έγγραφο με αριθ. πρωτ. ΓΔ/1492/18-7-97 του Γεν. Δ/ντή της εν λόγω εταιρείας.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

5. Στην με αριθμό 233/7-7-97 ερώτηση δόθηκε με το υπ' αριθμ. 357/11-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της με αριθμ. 233/7-7-97 ερώτησης, που κατέθεσε στη Βουλή των Ελλήνων ο Βουλευτής κ. Μανώλης Στρατάκης σχετικά με την ίδρυση μεταβατικής έδρας του Εφετείου Κρήτης στο Ηράκλειο σας γνωρίζουμε ότι το Υπουργείο Δικαιοσύνης θα εξετάσει συνολικά το ζήτημα της ίδρυσης νέων Δικαστηρίωνν αφού λάβει υπόψη του τα αιτήματα όλων των ενδιαφερομένων φορέων κάθε περιοχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

6. Στην με αριθμό 250/8-7-97 ερώτηση δόθηκε με το υπ' αριθμ. 230/19-9-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 250/8.7.97 ερώτησης που κατέθεσε ο Βουλευτής κ. Σπύρος Δανέλλης και μας διαβίβασε το Υπουργείο Υγείας και Πρόνοιας με το υπ' αριθμ. Υ7/4020/19.8.1997 έγγραφό του, σας γνωρίζουμε τα ακόλουθα: Για τη χορήγηση του επιδόματος μεταπτυχιακών σπουδών, κατά τη διάταξη της παρ. 3 του άρθρου 8 του ν. 2470/97 απαιτείται, ειδικό μεταπτυχιακό δίπλωμα ετήσιας τουλάχιστον φοίτησης, που χορηγείται με ξεχωριστό τίτλο σπουδών μετά τη λήψη του πτυχίου τριτοβάθμιας εκπαίδευσης και απασχόληση συναφής με το περιεχόμενο των μεταπτυχιακών σπουδών. Για τη συνδρομή της τελευταίας προϋπόθεσης αποφαίνεται το οικείο υπηρεσιακό συμβούλιο.

Ως τίτλοι μεταπτυχιακών σπουδών, για την εφαρμογή της ανωτέρω διάταξης, αναγνωρίζονται μόνον όσοι απονέμονται από Ανώτατα Εκπαιδευτικά Ιδρύματα της ημεδαπής ή από ισότιμα της αλλοδαπής όχι όμως και οι απονεμόμενοι τίτλοι ή βεβαιώσεις για παρακολούθηση ειδικών εκπαιδευτικών σεμιναρίων ή προγραμμάτων προς επιμόρφωση των υπαλλήλων στο αντικείμενο απασχόλησής τους.

Τέλος, το Υπουργείο Οικονομικών κατάρτισε το νέο μισθολόγιο των μονίμων υπαλλήλων του Δημοσίου, των ΝΠΔΔ και των ΟΤΑ, (ν. 2470/97), αφού έλαβε υπόψη τις απόψεις της ΑΔΕΔΥ και τις προτάσεις άλλων Υπουργείων, με το οποίο αντιμετωπίζονται τα μισθολογικά αιτήματα αυτών συνολικά σε ενιαία βάση, λαμβανομένων υπόψη και των ιδιατεροτήτων κάθε κλάδου, σύμφωνα με τις υπάρχουσες δημοσιονομικές συνθήκες.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

7. Στην με αριθμό 271/9-7-97 ερώτηση δόθηκε με το υπ' αριθμ. 837/16-9-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 271/9-7-97 που κατέθεσε ο Βουλευτής κ. Ν. Νικολόπουλος σας γνωρίζουμε τα ακόλουθα:

'Οπως μας πληροφόρησε ο Οργανισμός Επαγγελματικής Εκπαίδευσης και Κατάρτισης (Ο.Ε.Ε.Κ.) με το ν. 2009/1992, καθιερώθηκε για πρώτη φορά στην Ελλάδα τυπική επαγγελματική κατάρτιση σε μεταδευτεροβάθμιο επίπεδο. Η κατάρτιση αυτή παρέχεται δια των Ι.Ε.Κ. (δημοσίων και ιδιωτικών) με χρόνο κατάρτισης έως 4 εξάμηνα κατά τομέα και ειδικότητα.

Στους αποφοίτους των ΙΕΚ παρέχεται η δυνατότητα συμμετοχής σε Πανελλήνιες εξετάσεις πιστοποίησης (Θεωρητικού και Πρακτικού μέρους).

Μετά από επιτυχή συμμετοχή, στους αποφοίτους Ι.Ε.Κ. απονέμεται δίπλωμα μεταδευτεροβάθμιας επαγγελματικής κατάρτισης.

Η κατοχή, όμως, "Διπλώματος ΜΕΚ" δημιουργεί στους κατόχους του εύλογη προσδοκία πρόσβασης σε διαγωνισμούς για πρόσληψη στο δημόσιο τομέα. Ως εκ τούτου ο Ο.Ε.Ε.Κ. έχει ήδη προβεί σε ενέργειες προκειμένου να αντιμετωπισθεί το όλο ζήτημα και να καταστεί δυνατή η πρόσληψη διπλωματούχων ΙΕΚ στο Δημόσιο μέσω των προκηρύξεων του Α.Σ.Ε.Π.

Ειδικότερα έχει σταλεί:


  

Σελίδα 946 
α. Το από 5-12-95 και με αρ. πρωτ. 723 έγγραφο, προς τον Πρόεδρο του Α.Σ.Ε.Π. με κοινοποίηση στο Γενικό Γραμματέα του Υπουργείου Εσωτερικών, Δημόσιας Διοίκησης και Αποκέντρωσης.

β. Το από 15-11-96 και με αρ. πρωτ. 18369 έγγραφοπρος τον Γενικό Γραμματέα του Υπουργείου Εσωτερικών, Δημόσιας Διοίκησης και Αποκέντρωσης, με κοινοποίηση στον Πρόεδρο του Α.Σ.Ε.Π. κ. Ζώτο Γεώργιο, ΙΕΚ Πάτρας, Δημόσια ΙΕΚ, Ιδιωτικά ΙΕΚ.

γ. Το από 21-5-97 και με αρ. πρωτ. 8221 έγγραφο, προς τον Γενικό Γραμματέα του Υπουργείου Εσωτερικών, Δημόσιας Διοίκησης και Αποκέντρωσης, με κοινοποίηση στον Πρόεδρο του Α.Σ.Ε.Π., ΟΕΕΚ Παράρτημα Θεσ/νίκης, όλα τα Δημόσια και Ιδιωτικά ΙΕΚ, ΙΕΚ ΟΑΕΔ, ΙΕΚ Σιβιτανιδείου.

'Ηδη, ο Ο.Ε.Ε.Κ. (ν.π.δ.δ.), ο οποίος έχει εθνικό επίπεδο την ευθύνη υλοποίησης του Ε.Σ.Ε.Ε.Κ. επεργάζεται και προτίθεται σε σύντομο χρονικό διάστημα να προωθήσει αρμοδίως τα σχετικά προεδρικά διατάγματα, με τα οποία θα καθιερωθούν τα επαγγελματικά δικαιώματα, ανά τομέα και ειδικότητα της μεταδευτεροβάθμιας Επαγγελματικής Κατάρτισης.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

8. Στην με αριθμό 319/11-7-97 ερώτηση δόθηκε με το υπ' αριθμ. 364/22-7-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην αριθμ. 319/11-7-97 που κατέθεσε στη Βουλή ο Βουλευτής κ. Αθ. Χειμάρας, σας γνωρίζουμε τα εξής:

1. Δεν αληθεύουν οι πληροφορίες σας περί ίδρυσης φυλακής στη δυτική Φθιώτιδα αλλά ούτε και στην περιφέρεια του νομού Φθιώτιδας, αφού καμιά ενέργεια από πλευράς Υπουργείου, δεν έχει γίνει που να υποδηλώνει τέτοια πρόθεση. Και οι φόβοι παρίστανται άνευ αξίας.

2. Παρεμπιπτόντως και λόγω αρμοδιότητας, γίνεται γνωστό ότι η ίδρυση Εφετείου στη Λαμία δεν απασχολεί επί του παρόντος το Υπουργείο Δικαιοσύνης, που επιδιώκει να εντάξει το πρόβλημα της ίδρυσης νέων Δικαστηρίων σ' ένα συνολικό σχεδιασμό εν όψει των αναγκών κάθε περιοχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

9. Στην με αριθμό 354/14-7-97 ερώτηση δόθηκε με το υπ' αριθμ. 654/25-7-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην αριθμ. 354/14-7-97 ερώτηση στη Βουλή από τους Βουλευτές κυρίους Αχιλλέα Κανταρτζή και Νίκο Γκατζή, σας γνωρίζουμε τα εξής:

Οι λόγοι που οδήγησαν τους Υπουργούς Δικαιοσύνης και ΠΕ.ΧΩ.Δ.Ε. με την 41η πράξη Υπουργικού Συμβουλίου 17-4-1985 στην επιλογή της θέσης "Οντάθι" Ριτσώνας, για την κατασκευή της νέας φυλακής Χαλκίδας και όχι της θέσης "Προφήτης Ηλίας - Καζάρμα" Ριτσώνας είναι μεταξύ των άλλων και οι εξής: Το οικόπεδο στη θέση "Οντάθι" έχει προταθεί από το 1983, από τον Νομάρχη Εύβοιας και τον Δήμαρχο Χαλκίδας για την κατασκευή νέας σύγχρονης φυλακής Χαλκίδας (και την απομάκρυνση της υπάρχουσας από την πόλη της Χαλκίδας), είναι έκτασης 260 περίπου στρεμμάτων και απολύτως κατάλληλο για την κατασκευή φυλακής σε αντίθεση με το οικόπεδο στη θέση "Προφήτη Ηλίας - Καζάρμα" Ριτσώνας μου είναι ανεπαρκής σε έκταση, (33 στρέμματα) βρίσκεται πάνω στην παλιά Εθνική οδό Αθήνας - Χαλκίδας (με όλους τους κινδύνους που η γειτνίαση αυτή συνεπάγεται ως προς τις κατευθύνσεις της στην ομαλή λειτουργία της φυλακής όπως π.χ. η εύκολη απομάκρυνση κρατουμένων σε περίπτωση απόδρασης, άμεση πρόσβαση για προμήθεια ναρκωτικών από κρατούμενους κ.λπ.) και επί πλέον, διακατέχεται από το Γεωργικό Συνεταιρισμό Δροσιάς και παραχωρείται με την επιφύλαξη των δικαιωμάτων του.

'Οπως μνημονεύθηκε και πιο πάνω, η νέα φυλακή θα κατασκευασθεί με σκοπό τον εκσυγχρονισμό της προηγούμενης και, κυρίως, τη μεταφορά της έξω από την πόλη (αρχικός σκοπός της παραχώρησης του οικοπέδου) και εν συνεχεία την αποσυμφόρεση της φυλακής του Κορυδαλλού αφού η χωρητικότητά της θα είναι μεγαλύτερη από αυτών της υπάρχουσας φυλακής.

Επί πλέον σας πληροφορούμε ότι η αρμοδιότητα προώθησης του έργου ανήκει στο Υ.ΠΕ.ΧΩ.Δ.Ε. επειδή έχει χαρακτηρισθεί ως έργο "Εθνικού Επιπέδου" από τον Ιούνιο του 1995.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

10. Στην με αριθμό 360/15-7-97 ερώτηση δόθηκε με το υπ' αριθμ. 1481/15-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 360/15-7-97 ερώτησης, που κατέθεσαν οι Βουλευτές κύριοι Α. Τασούλας και Μ. Αγγουράκης, με θέμα τις δραστηριότητες του Διευθύνοντος Συμβούλου της Ελληνικής Βιομηχανίας 'Οπλων (Ε.Β.Ο.) κ. Αν. Μπαράκου, σας γνωρίζονται τα εξής:

Το εν λόγω θέμα συζητήθηκε στο Διοικητικό Συμβούλιο της ΕΒΟ, στο οποίο ο κ. Μπαράκος εκλήθη να δώσει εξηγήσεις για τα δημοσιεύματα τα οποία τον αφορούσαν. Από τη συζήτηση που έλαβε μέρος και από σχετικά έγγραφα που κατατέθησαν, το μόνο στοιχείο που προέκυψε ήταν η πρόταση της "ΧΥΤΗΡΙΑ ΗΠΕΙΡΟΥ ΑΒΕΕ" να αναλάβει τη Διοίκηση της εταιρείας, την οποία και αρνήθηκε. Εν συνεχεία, γνωστοποίησε σε όλα τα σωματεία της ΕΒΟ καθώς και στον Τύπο την πραγματική διάσταση των γεγονότων.

Επιπροσθέτως, όπως προκύπτει από την, από της 17.07.97, επιστολής της Διοίκησης της ανώνυμης εταιρείας "ΧΥΤΗΡΙΑ ΗΠΕΙΡΟΥ ΑΒΕΕ" προς τον επίσης ερωτώντα Βουλευτή κ. Αν. Φούσα, ο κ. Αν. Μπαράκος ουδέποτε αναμείχθηκε με τη Διοίκηση καθώς και τις μετοχές της εν λόγω εταιρείας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

11. Στην με αριθμό 365/15-7-97 ερώτηση δόθηκε με το υπ' αριθμ. 1482/15-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 365/15-7-97 ερώτησης, που κατέθεσε ο Βουλευτής κ. Α. Φούσας στη Βουλή των Ελλήνων, με θέμα τις δραστηριότητες του Διευθύνοντος Συμβούλου της Ελληνικής Βιομηχανίας 'Οπλων (Ε.Β.Ο.) κ. Αν. Μπαράκου, σας γνωρίζονται τα εξής:

Το εν λόγω θέμα συζητήθηκε στο Διοικητικό Συμβούλιο της ΕΒΟ, στο οποίο ο κ. Μπαράκος εκλήθη να δώσει εξηγήσεις για τα δημοσιεύματα τα οποία τον αφορούσαν. Από τη συζήτηση που έλαβε μέρος και από σχετικά έγγραφα που κατατέθησαν, το μόνο στοιχείο που προέκυψε ήταν η πρόταση της "ΧΥΤΗΡΙΑ ΗΠΕΙΡΟΥ ΑΒΕΕ" να αναλάβει τη Διοίκηση της εταιρείας, την οποία και αρνήθηκε.

Επί τη ευκαιρία της ερώτησής σας, βρισκόμαστε στην ευχάριστη θέση να σας ανακοινώσουμε ότι, στα πλαίσια της γενικότερης προσπάθειας που γίνεται από το Υπουργείο Εθνικής 'Αμυνας για την αναβάθμιση της Εγχώριας Αμυντικής Βιομηχανίας, πετύχαμε την ένταξη της Μεταλλουργικής Βιομηχανίας Ηπείρου (ΜΒΗ) στο πρόγραμμα CONVERT. Πεποίθησή μας είναι ότι η σχετική χρηματοδότηση θα συμβάλλει τα μέγιστα όχι μόνο στην ανέλιξη της συγκεκριμένης Βιομηχανίας, αλλά και στη γενικότερη οικονομική ανάπτυξη της ακριτικής περιοχής του Πωγωνίου.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

12. Στην με αριθμό 436/17-7-97 ερώτηση δόθηκε με το υπ' αριθμ. 3927/18-9-87 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 436/17-7-97 και την από 4/7/97 αναφορά της Περιφ. Ομοσπονδ. Επιτροπής ΟΤΕ

 

Σελίδα 947 
Θεσ/νίκης και Σωματείων ΕΛΤΑ Θεσ/κης, που κατατέθηκαν στη Βουλή από τους Βουλευτές κυρίους Π. Ψωμιάδη, Στ. Παπαθεμελή και Ηλ. Βεζδρεβάνη, σχετικά με την έλλειψη διοικητικού και ιατρικού προσωπικού στο Γραφείο του ΤΑΠ-ΟΤΕ Θεσ/κης, σας γνωρίζουμε τα εξής:

Για το Γραφείο του ΤΑΠ-ΟΤΕ στη Θεσ/κη προβλέπονται από τον Οργανισμό του, 11 θέσεις Διοικητικού Προσωπικού και 6 θέσεις ιατρών και υπηρετούν 5 υπάλληλοι και 1 ιατρός.

Το Υπουργείο μας έχοντας υπόψη τα προβλήματα που αντιμετωπίζει γενικότερα το ΤΑΠ-ΟΤΕ σε γιατρούς έχει συμπεριλάβει στον προγραμματισμό προσλήψεων έτους 1997 και πρότασή μας για πρόσληψη 42 ιατρών στο ΤΑΠ-ΟΤΕ.

Πέραν αυτού έχει προωθηθεί στη Γραμματεία Υπουργικού Συμβουλίου και πρότασή μας για ανάθεση έργου με μίσθωση σε 50 γιατρούς διαφόρων ειδικοτήτων και σε 10 οδοντιάτρους.

Ο Υφυπουργός

ΝΙΚΟΣ ΦΑΡΜΑΚΗΣ"

13. Στην με αριθμό 454/17-7-97 ερώτηση δόθηκε με το υπ' αριθμ. 1484/17-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 454/17-7-97 ερώτησης που κατέθεσαν οι Βουλευτές κύριοι Σ. Δανέλλης, Σ. Αλφιέρη, Α. Λουλέ, σχετικά με τη συνδρομή των συνεργείων του Ελληνικού Στρατού, προκειμένου να ολοκληρθωούν τα έργα ασφαλτόστρωσης και αποκατάστασης του συνολικού οδικού δικτύου της Κάσου, σας πληροφορούμε τα εξής:

Μετά τη διάλυση της Στρατιωτικής Υπηρεσίας Κατασκευής 'Εργων Ανασυγκρότησης (ΣΥΚΕΑ), η Στρατιωτική Υπηρεσία (ΣΥ) δεν έχει ούτε τη δυνατότητα, μα ούτε την αρμοδιότητα να εκτελεί έργα για λογαριασμό τρίτων εκτός ΥΕΘΑ.

Εντούτοις, στα πλαίσια της άριστης συνεργασίας που διατηρεί η ΣΥ με τους κατά τόπους φορείς διαθέτει, κατά περίπτωση, τα αναγκαία μέσα για την υποβοήθηση του έργου τους για μικρής κλίμακας έργα και εφόσον οι επιχειρησιακές δυνατότητες το επιτρέπουν.

Ωστόσο, το εν λόγω έργο είναι μεγάλης κλίμακας, σημαντικής δαπάνης και απαιτεί εξειδικευμένο προσωπικό και μέσα τα οποία δεν διαθέτει η ΣΥ. Συνεπώς, ο Δήμος Κάσου θα πρέπει να απευθυνθεί στο Υπουργείο Εσωτερικών και ειδικότερα στη Νομαρχία Δωδεκανήσου, η οποία είναι καθ' ύλην αρμόδια, προκειμένου να ενταχθεί στο δικό της προγραμματισμό.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

14. Στην με αριθμό 482/21-7-97 ερώτηση δόθηκε με το υπ' αριθμ. 600/19-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της αριθμ. 482/21-7-97 ερώτησης προς τη Βουλή των Ελλήνων των Βουλευτών του Κομμουνιστικού Κόμματος Ελλάδος κυρίων Ν. Γκατζή, Α. Κανταρτζή και Β. Μπούτα που αναφέρεται στην επιλογή όσων παρακολουθούν επιδοτούμενα σεμινάρια που οργανώνει το ΕΛΚΕΠΑ, την άμεση καταβολή της αποζημίωσης όσων παρακολούθησαν σεμινάρια στο Νομό Μαγνησίας κατά το έτος 1995 καθώς και τα μέτρα που πρέπει να ληφθούν για την εξασφάλιση της έγκαιρης καταβολής της αποζημίωσης στο μέλλον, σας στέλνουμε φωτοαντίγραφο του αριθμ. ΓΔ/430/15.9.97 εγγράφου του ΕΛΚΕΠΑ στο οποίο περιλαμβάνονται τα στοιχεία που ζητάτε.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

15. Στην με αριθμό 506/22-7-97 ερώτηση δόθηκε με το υπ' αριθμ. 1488/17-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 506/22-7-97 ερώτησης που κατέθεσαν οι Βουλευτές κύριοι Μ. Αγγουράκης και Ο. Κολοζώφ στη Βουλή των Ελλήνων, με θέμα τα μέτρα στήριξης των Εργοστασίων Επισκευών της Πολεμικής Αεροπορίας, σας γνωρίζονται τα εξής:

Λόγω της αναστολής γενικά των προσλήψεων, στην Π.Α. προσλαμβάνονται μόνο συγγενικά άτομα θυμάτων Αεροπορικών ατυχημάτων, σύμφωνα με τον ν. 1911/90. Στην 116 Πτέρυγα Μάχης έχουν τοποθετηθεί δύο νέοι υπάλληλοι Τεχνικών ειδικοτήτων από 1-4-96, σύμφωνα με τον ν. 2366/95, και ένας ακόμη υπάλληλος της αυτής ειδικότητας από 19-4-96 σύμφωνα με τον ν. 1911/90, ενώ εκκρεμεί ο διορισμός δύο ακόμη υπαλλήλων, με τον ν. 2366/95.

Η επάνδρωση των Εργοστασίων της Πολεμικής Αεροπορίας σε πολιτικό προσωπικό ποσοτικά και ποιοτικά είναι μειωμένη. Το προσωπικό αυτής της κατηγορίας παρουσιάζει μεγάλο μέσο όρο ηλικίας και η ανανέωσή του, λόγω παραιτήσεων ή συνταξιοδότησης, είναι περιορισμένη. Ωστόσο, η περαιτέρω ενίσχυση όλων των Μονάδων της Π.Α. θα γίνει μετά την έγκριση της αντίστοιχης πρότασης που έχει υποβληθεί στο Υπουργικό Συμβούλιο, για την πρόσληψη 454 ατόμων κυρίως Τεχνικών και Βοηθητικών ειδικοτήτων.

Αναφορικά με την αμοιβή των εργαζομένων στα Εργοστάσια και τις Μονάδες της Π.Α. σας πληροφορούμε ότι, είναι η ίδια με αυτή του άλλου προσωπικού του ΥΕΘΑ, σύμφωνα με το ν. 2470/97.

Για την εφαρμογή του νέου μισθολογίου και των προβλεπομένων από αυτό χρονοβόρων διαδικασιών, σε ό,τι αφορά στον προσδιορισμό των δικαιούχων, κατά κατηγορία ποσοστού επιδόματος ανθυγιεινής εργασίας για πέντε χιλιάδες υπαλλήλους της, είναι ενήμεροι οι εργαζόμενοι, διότι η Υπηρεσία της Π.Α. έχει εκδώσει σχετικές οδηγίες για την εφαρμογή του Νόμου.

Επιπροσθέτως, μέχρι την ολοκλήρωση των διαδικασιών που προβλέπονται, η Π.Α. εξακολουθεί σε μεγάλο αριθμό υπαλλήλων (πσοστό 70%) να χορηγεί τα αντίστοιχα επιδόματα, που κανονικά εδικαιούντο μόνο μέχρι 31-12-96, με σκοπό να μη θιγούν οικονομικά.

Η Πολεμική Αεροπορία, έχοντας υπόψη την αναγκαιότητα ύπαρξης και άρτιας λειτουργίας των Εργοστασίων της προκειμένου να υποστηρίξει τις επιχειρησιακές της ανάγκες, προβαίνει συνεχώς στην αναβάθμιση της υποδομής των εγκαταστάσεων καθώς και του μηχανολογικού εξοπλισμού τους, ανταποκρινόμενη στις απαιτήσεις των σύγχρονων οπλικών συστημάτων και μέσων που χρησιμοποιεί. Για την αναβάθμιση των Εργοστασίων της η Π.Α. τα τελευταία τέσσερα χρόνια διέθεσε 890 εκατ. δρχ..

Ειδικότερα, για το Εργοστάσιο Μέσων Μεταφοράς και Επίγειου Εξοπλισμού Αράξου, επιτεύχθηκε η δημιουργία συνεργείου αμμοβολής - χρώσης, που βρίσκεται ήδη σε λειτουργία, ενώ στο τελικό στάδιο δοκιμής είναι και η εγκατάσταση Μονάδας γαλβανισμού - επιμεταλλώσεων και επεξεργασίας αποβλήτων αξίας περίπου 2,5 δισ. δρχ.. Με τις νέες αυτές δραστηριότητες οι ικανότητες του εργοστασίου βελτιώνονται σε πολύ μεγάλο βαθμό, ούτως ώστε να μπορεί να ανταποκριθεί στις αυξημένες ανάγκες της Πολεμικής Αεροπορίας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

16. Στην με αριθμό 530/23-7-97 ερώτηση δόθηκε με το υπ'αριθμ. 879/16-9-97 έγγραφο από τoν Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθ. 530/23.7.97 ερώτηση που κατέθεσε ο Βουλευτής κ. Νικ. Νικολόπουλος, σχετικά με το όριο ηλικίας συνταξιοδοτήσεως σας πληροφορούμε τα εξής:

Οι Εφημέριοι δεν είναι δημόσιοι υπάλληλοι ούτε υπάλληλοι Ν.Π.Δ.Δ. αλλά Εκκλησιαστικοί λειτουργοί. Κατά συνέπεια δεν ισχύουν για τους Εφημέριους οι σχετικές διατάξεις που

  

Σελίδα 948 
ισχύουν για τους πιο πάνω υπαλλήλους.

Για την αποχώρηση από την υπηρεσία των Εφημερίων εφαρμόζονται οι διατάξεις της παραγρ. 5 του άρθρου 37 του ν.590/1977 "Περί καταστατικού Χάρτου της Εκκλησίας".

Η τροποποίηση των διατάξεων αυτών θα πρέπει να γίνει μετά από συγκατάθεση της Ιεράς Συνόδου της Εκκλησίας της Ελλάδος, η οποία είναι αρμόδια να εκτιμήσει τα δημιουργούμενα λειτουργικά προβλήματα στην Εκκλησία από τη ζητούμενη νομοθετική ρύθμιση.

Η Ιερά Σύνοδος της Εκκλησίας της Ελλάδος με το αρ. 3346, 3646, 3746/22-1-1997 απαντητικό έγγραφό της προς το Διοικητικό Συμβούλιο του Ιερού Συνδέσμου Κληρικών Ελλάδος, αντίγραφο του οποίου σας επισυνάπτουμε, δεν συμφωνεί για τη μείωση του ορίου ηλικίας αποχώρησης των κληρικών από την Εφημεριακή τους θέση.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

17. Στην με αριθμό 546/24-7-97 ερώτηση δόθηκε με το υπ'αριθμ. 5659/18-9-97 έγγραφο από τoν Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 546/24-7-97 που κατέθεσε στη Βουλή η Βουλευτής κ. Στ. Αλφιέρη σχετικά με έργα ανάπτυξης της τηλεπικοινωνίας στο νησί των Αντικυθήρων σας διαβιβάζουμε το σχετικό έγγραφο με αρ. πρωτ. 540/103589/29-8-97 του Δ/ντος Συμβούλου του εν λόγω Οργανισμού.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

18. Στην με αριθμό 588/25-7-97 ερώτηση δόθηκε με το υπ'αριθμ. 884/16-9-97 έγγραφο από τoν Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 588/25.7.97 που κατέθεσαν οι Βουλευτές κύριοι Ορέστης Κολοζώφ και Μπάμπης Αγγουράκης, σας γνωρίζουμε τα ακόλουθα:

Το Υπουργείο Παιδείας, αναγνωρίζοντας τη σημασία και τη βαρύτητα της αποστολής του, έχει ως γνώμονα πάντα τη διαφάνεια όλων ανεξαρτήτως των διαγωνισμών αρμοδιότητάς του.

Ειδικότερα, σχετικά με τα προβλήματα που ανέκυψαν κατά τη διαδικασία του διαγωνισμού του έργου διαχείρισης των Σχολικών Βιβλιοθηκών και που είδαν το φως της δημοσιότητας στον ημερήσιο Τύπο, επισημαίνονται τα ακόλουθα:

(α) Η "Εθνική Μελετητική Συμβουλευτική Α.Ε." εκπόνησε αδάπανα την προμελέτη, που οδήγησε στη διακήρυξη για το Σύμβουλο Διαχείρισης του έργου. Η εν λόγω προμελέτη διανεμήθηκε, εγκαίρως, σε όλους, ανεξαιρέτως, τους διαγωνιζόμενους, με αποτέλεσμα οι πάντες να έχουν λάβει γνώση των λεπτομερειών της προκήρυξης πριν από την υποβολή των προσφορών τους. Σημειωτέον, μάλιστα, ότι δεν υποβλήθηκε από τους διαγωνιζόμενους οποιαδήποτε ένσταση επ'αυτού, μετά την έναρξη του διαγωνισμού.

(β) Οι ενστάσεις των εταιριών "ΛΔΚ - Σύμβουλοι Τεχνικών και Αναπτυξιακών 'Εργων ΕΠΕ - Εxpert Consulting ΕΠΕ" και της "Syner gon A.E. - Γραφείο Δοξιάδη Α.Ε." αφορούσαν το ζήτημα της σφράγισης του υποφακέλου της οικονομικής προσφοράς της Κοινοπραξίας "Εθνική Μελετητική Συμβουλευτική Α.Ε. - 'Ιδρυμα Λαμπράκη".

Οι ως άνω ενστάσεις υποβλήθηκαν, όμως, εκπρόθεσμα ενώπιον της Επιτροπής Αξιολόγησης του έργου, με συνέπεια την απόρριψή τους.

Το Υπουργείο Παιδείας, αποδίδοντας ιδιαίτερη βαρύτητα στον εν λόγω διαγωνισμό, όπως και σε καθε άλλον αρμοδιότητάς του, υπέβαλε σχετικό ερώτημα προς το Νομικό Σύμβουλο του Κράτους (Ν.Σ.Κ.) για το παραδεκτό και τη βασιμότητα των ενστάσεων των διαγωνιζόμενων εταιριών, καθώς και για τις περαιτέρω ενδεδειγμένες από νομικής πλευράς ενέργειες, επ'ευκαιρία της εκδίκασης της ένστασης ενώπιον της Διευθύνουσας του έργους Αρχής (Δ/νσης Κοινοτικού Πλαισίου Στήριξης) της εταιρίας "Synergon A.E. - Γραφείο Δοξιάδη Α.Ε." κατά της απορριπτικής απόφασης της Επιτροπής Αξιολόγησης του 'Εργου.

Το Ν.Σ.Κ. συμφώνησε στην άποψη περί του εκπρόθεσμου των ενστάσεων των διαγωνιζόμενων εταιριών ενώπιον της Επιτροπής Αξιολόγησης του 'Εργου. Πλην όμως, αναγνώρισε τη βασιμότητα των εν λόγω ενστάσεων επί της ουσίας της υπόθεσης.

Για το λόγο αυτό, το Υπουργείο Παιδείας, σύμφωνα με την προαναφερθείσα γνωμοδότηση και τους όρους της Διακήρυξης, αποφάσισε να προβεί στη μερική ακύρωση του εν λόγω διαγωνισμού και στην επανάληψή του από το χρονικό σημείο υποβολής των προσφορών των τριών διαγωνιζόμενων εταιριών κατά το στάδιο της Β' φάσης του διαγωνισμού.

Με τον τρόπο αυτό διασφαλίζεται και η διαφάνεια του διαγωνισμού, αλλά και η προώθηση του έργου των Σχολικών Βιβλιοθηκών, που αποτελεί έργο υψίστης σημασίας και πρωταρχικού ενδιαφέροντος για το Υπουργείο Παιδείας.

Ως προς τα επιμέρους θέματα της Ερώτησης, σας γνωρίζουμε τα ακόλουθα:

1) Η ενέργεια "Σχολικές Βιβλιοθήκες" εγκρίθηκε στην 3η συνεδρίαση της Επιτροπής Παρακολούθησης του ΕΠΕΑΕΚ "Επιχειρησιακό Πρόγραμμα Εκπαίδευση και Αρχική Επαγγελματική Κατάρτιση" στις 8-9 Μαϊου 1996. Λόγω της πολυπλοκότητας της ενέργειας (κτιρικά, επίπλωση, εξοπλισμός Η/Υ, λογισμικό, επιμόρφωση, προσλήψεις βιβλιοθηκονόμων, βιβλία cd roms κ.α.) και της γεωγραφικής της διασποράς στην ίδια συνεδρίαση αποφασίστηκε η πρόσληψη "Διαχειριστή 'Εργου Σχολικών Βιβλιοθηκών" προκειμένου να υποστηρίξει το ΥΠΕΠΘ στην υλοποίηση της ενέργειας.

Το αντικείμενο του έργου του Διαχειριστή 'Εργου Σχολικών Βιβλιοθηκών το οποίο περιγράφεται στο τεύχος του διαγωνισμού Υποχρεώσεις Αναδόχου - Συγγραφή Υποχρεώσεων είναι το ακόλουθο:

Εντός 4 μηνών υποχρεούται να παραδώσει στο ΥΠΕΠΘ τη μελέτη σχεδιασμού της ενέργειας που περιλαμβάνει τις ακόλουθες υπομελέτες:

- μελέτη διοικητικής οργάνωσης του θεσμού

- μελέτη χωροθέτησης για την ανάπτυξη του θεσμού

- σύνταξη προδιαγραφών

- σχεδιασμό προγραμμάτων επιμόρφωσης - ενημέρωσης -

ευαισθητοποίησης - δημοσιότητας

- μελέτη πληροφορικού συστήματος υποστήριξης

- κανονισμό λειτουργίας και διαχείρησης σχολικών βιβλιo-

θηκών

- τεχνικοοικονομική μελέτη - κόστος λειτουργίας

Επίσης αντικείμενο του Διαχειριστή 'Εργου αποτελεί η οργάνωση της υλοποίησης, η υποστήριξη της υλοποίησης σε όλα τα επίπεδα εφαρμογής (κεντρικές υπηρεσίες, περιφερειακές υπηρεσίες), η παρακολούθηση της υλοποίησης όλων των φάσεων της ενέργειας κ.λπ.

Για όλα τα παραπάνω ο ρόλος του Διαχειριστή 'Εργου Σχολικών Βιβλιοθηκών είναι εισηγητικός. Την ευθύνη έχουν οι αρμόδιες κάθε φορά υπηρεσίες σε κεντρικό και τοπικό επίπεδο. Επισημαίνεται επίσης ότι ο Διαχειριστής 'Εργου δεν είναι ενδιάμεσος φορέας, συνεπώς δεν διαχειρίζεται το ποσό των 21 δισ. δρχ. για το οποίο υπεύθυνοι οικονομικής διαχείρισης είναι οι δημόσιοι φορείς. Επίσης όλοι οι διαγωνισμοί για την υλοποίηση της ενέργειας θα γίνονται από δημόσιους φορείς οι οποίοι θα έχουν και την ευθύνη της αξιολόγησης και της υπογραφής των συμβάσεων σύμφωνα με την ισχύουσα νομοθεσία. Ο Διαχειριστής 'Εργου θα υποστηρίζει κάθε δημόσιο φορέα και θα συντονίζει την ενέργεια σε πανελλαδική κλίμακα και σε όλα τα επίπεδα εφαρμογής.

Ο διαγωνισμός διέπεται από την Οδηγία 92/50 της ΕΟΚ


Σελίδα 949 
και συμπληρωματικά από το π.δ. 394/96 και το ν. 2286/1995, και διεξήχθη σε δύο φάσεις (προεπιλογή - τελική επιλογή). Στην πρώτη φάση του διαγωνισμού συμμετείχαν δέκα εταιρείες ή/και κοινοπραξίες εταιρειών από τις οποίες προεπελέγησαν έξι για να συμμετάσχουν στη δεύτερη φάση του διαγωνισμού κατά την οποία υπέβαλαν προσφορά μόνο τρεις.

2) Ως γνωστόν η στελέχωση και η οργάνωση του ΥΠΕΠΘ καθώς και άλλων δημόσιων φορέων επαρκούν για την αντιμετώπιση των τρεχόντων υποχρεώσεων και όχι για την αντιμετώπιση ολοκληρωμένων και σύνθετων επιχειρησιακών σχεδιασμών όπως η ενέργεια "Σχολικές Βιβλιοθήκες" και σε περιορισμένο χρονικό διάστημα (2ο ΚΠΣ).

Επιπλέον οι φορείς του ΥΠΕΠΘ έχουν ήδη επιφορτιστεί με την υλοποίηση αρκετών ενεργείων του ΕΠΕΑΕΚ.

3) Στον Οργανισμό Σχολικών Κτιρίων έχει ήδη ανατεθεί με Υπουργική Απόφαση (ΚΑ/1070/2/6/97) η εκπόνηση μελετών εφαρμογής κτιριακών έργων και χωροθέτησης εξοπλισμού των 50 σχολικών βιβλιοθηκών της πιλοτικής εφαρμογής. Επειδή ο ΟΣΚ έχει εκτιμήσει ότι δεν είναι δυνατό να ανταποκριθεί εντός των περιορισμένων χρονικών ορίων που απαιτούνται στα πλαίσια του ΕΠΕΑΕΚ έχει ζητήσει και έχει εγκριθεί από το Τεχνικό Συμβούλιο του ΥΠΕΠΘ η πρόσληψη Τεχνικού Συμβούλου με τη συνδρομή του οποίου θα εκπονήσει τις μελέτες και θα τις παραδώσει στο ΥΠΕΠΘ προκειμένου να δημοπρατηθούν τα έργα.

Τέλος σας γνωρίζουμε ότι η πρόσληψη Διαχειριστών 'Εργου/Συμβούλων Διαχείρισης προτείνονται για πολύπλοκες ενέργειες και από την ΕΕ η οποία είναι συγχρηματοδότησης σε ποσοστό 75%.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

19. Στην με αριθμό 640/29-7-97 ερώτηση δόθηκε με το υπ'αριθμ. 1494/17-9-97 έγγραφο από τoν Υπουργό Eθνικής 'Αμυνας η ακόλουθη απάντηση:

"Σε απάντηση της 640/29-7-97 ερώτηση που κατέθεσε ο Βουλευτής κ. Ν. Τσιαρτσιώνης στη Βουλή των Ελλήνων, με θέμα την εμπιστευτική "Εκθεση Μακρυγιάννη" σας γνωρίζονται τα εξής:

Σχετικά με την αξιολόγηση της προαναφερθείσας 'Εκθεσης το εν λόγω ερώτημα δεν αφορά το ΥΕΘΑ.

'Οσον αφορά την ενδεχόμενη ύπαρξη στοιχείων στις κρατικές υπηρεσίες που να βεβαιώνουν την ύπαρξη και εξέλιξη του σχεδίου "Εκφυλισμός" σας πληροφορούμε ότι στο ΓΕΕΘΑ δεν έχουν περιέλθει στοιχεία που να βεβαιώνουν την ύπαρξη και κατά συνέπεια ούτε την εξέλιξη του ομώνυμου σχεδίου. Επιπροσθέτως σας γνωρίζουμε ότι το ίδιο βεβαιώνουν η ΕΥΠ και το ΓΕΣ.

Αναφορικά με τα μέτρα που λαμβάνουν οι υπηρεσίες του ΥΕΘΑ σε συνεργασία με τα Γενικά Επιτελεία, τους Σχηματισμούς και τις Μονάδες τους (Γραφεία Ασφαλείας - Πληροφοριών) για την αντιμετώπιση των συναφών προβλημάτων που τυχόν ανακύπτουν εντός του Στρατεύματος, είναι τα προβλεπόμενα από τους Στρατιωτικούς Κανονισμούς. Ταυτόχρονα όμως με τα προαναφερόμενα και στα πλαίσια της κοινωνικής πολιτικής των Ενόπλων Δυνάμεων, λαμβάνονται επί πλέον συγκεκριμένα μέτρα για την αντιμετώπιση του προβλήματος των ναρκωτικών της στρατευμένης νεολαίας μας όπως τα παρακάτω αναφερόμενα:

Γίνονται προληπτικοί έλεγχοι για αποφυφή διακίνησης ναρκωτικών ουσιών εντός των Μονάδων, Στρατοπέδων και Πλοίων, από τα εντεταλμένα 'Οργανα ασφαλείας - πληροφοριών. Μετά από συνεντεύξεις και ιατρικές εξετάσεις, γίνεται επισήμανση των ατόμων που κάνουν χρήση ναρκωτικών ουσίων για θεραπεία και στη συνέχεια πιθανή απεξάρτηση (ευκαιριακοί χρήστες).

Παράλληλα πραγματοποιούνται ενημερώσεις - διαλέξεις σε τακτά χρονικά διαστήματα στο προσωπικό των Μονάδων, από Ιατρούς, Ειδικούς Επιστήμονες, Ψυχολόγους καθώς και Κοινωνικούς λειτουργούς. Εξάλλου μόνιμα στελέχη των Ενόπλων Δυνάμεων εκπαιδεύονται, με την παρακολούθηση ειδικών σεμιναρίων του Υπουργείου Δημόσιας Τάξεως, για τα ναρκωτικά και τους χρήστες, έτσι ώστε να αποτελούν κατάλληλους σύμβουλους των Διοικητών.

Επιπροσθέτως με μέριμνα των Γενικών Επιτελείων πραγματοποιούνται Ημερίδες και Πολιτιστικές εκδηλώσεις σε όλη την Επικράτεια με θέμα τα ναρκωτικά. Επίσης παράγεται και διανέμεται έντυπο υλικό (βιβλία, αφίσες, συνθήματα) κατά των ναρκωτικών, προβάλλονται εντός των στρατοπέδων ταινίες μικρού μήκους και γίνονται διαγωνισμοί με χρηματική αμοιβή για εργασίες με θέμα τα ναρκωτικά.

Τέλος θα πρέπει να καταστεί σαφές ότι το Υπουργείο Εθνικής 'Αμυνας θα συνεχίσει και θα ενισχύσει την ακολουθούμενη πολιτική του κατά των ναρκωτικών, στα πλαίσια μιας γενικότερης προσπάθειας, ώστε η στρατιωτική θητεία να καταστεί εφαλτήριο γνώσης για θέματα ψυχικής και σωματικής υγείας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

20. Στην με αριθμό 654/30-7-97 ερώτηση δόθηκε με το υπ'αριθμ. 372/11-9-97 έγγραφο από τoν Υπουργό Δικαιοσύνης η ακόλουθη απάντηση:

"Σε απάντηση της με αριθμ. 654/30-7-1997 ερώτησης, που κατέθεσε στη Βουλή των Ελλήνων ο Βουλευτής Θεσπρωτίας κ. Ηλίας Βεζδρεβάνης σχετικά με την ίδρυση μεταβατικής έδρας του Εφετείου Κέρκυρας στη Θεσπρωτία σας γνωρίζουμε ότι το Υπουργείο Δικαιοσύνης θα εξετάσει συνολικά το ζήτημα της ίδρυσης νέων Δικαστηρίων αφού λάβει υπόψη του τα αιτήματα όλων των ενδιαφερομένων φορέων κάθε περιοχής.

Σας πληροφορούμε επίσης ότι ο αριθμός των υποθέσεων που εκδίκασε το Εφετείο Κέρκυρας για Θεσπρωτούς κατά τα έτη 1995 και 1996 εις μεν το Ποινικό Τμήμα ανέρχεται σε 22 και 34 αντιστοίχως και εκκρεμούν προς εκδίκαση 158, εις δε το Πολιτικό Τμήμα 115 και 81 αντιστοίχως και εκκρεμούν προς συζήτηση 73.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

21. Στην με αριθμό 658/30-7-97 ερώτηση δόθηκε με το υπ'αριθμ. 5608/18-9-97 έγγραφο από τoν Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 658/30-7-97 που κατέθεσε στη Βουλή ο Βουλευτής κ. Η. Βεζδρεβάνης σχετικά με την διάθεση κονδυλίων από το Σπατόσημο για τη βελτίωση των αεροδρομίων Ιωαννίνων, Ακτίου Πρέβεζας και Κέρκυρας, σας διαβιβάζουμε το σχετικό έγγραφο με αρ. πρωτ. Δ13/34531/1132/22-8-97 του Διοικητή της Υπηρεσίας Πολιτικής Αεροπορίας. 

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

22. Στην με αριθμό 685/30-7-97 ερώτηση δόθηκε με το υπ' αριθμ. 373/12-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της με αριθμ. 685/30-7-97 ερώτησης, που κατέθεσαν στη Βουλή των Ελλήνων οι Βουλευτές κύριοι Μ. Κωστόπουλος, και Α. Τασούλας, σας γνωρίζουμε ότι για τα θέματα που θίγονται στην ανωτέρω ερώτηση, αρμόδια να απαντήσουν είναι τα Υπουργεία Εργασίας και Κοινωνικών Ασφαλίσεων και Εσωτερικών - Δημόσιας Διοίκησης και Αποκέντρωσης, τα οποία είναι και συναποδέκτες της ερώτησης.

Ειδικά όσον αφορά το Υπουργείο Δικαιοσύνης σας γνωρίζουμε ότι σε περίπτωση κατά την οποία υπάρχει παράβαση των διατάξεων της κείμενης νομοθεσίας θα πρέπει να ζητείται και η παρέμβαση της αρμόδιας Εισαγγελικής Αρχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"


Σελίδα 950 
23. Στην με αριθμό 733/31-7-97 ερώτηση δόθηκε με το υπ' αριθμ. 1226/17-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην ερώτηση 733/31-7-97 του Βουλευτή κ. Μαν. Κεφαλογιάννη, σχετικά με θέματα προσωπικού της θυγατρικής της Εθνικής Τράπεζας "ΕΘΝΟΚΑΡΤΑ", σας γνωρίζουμε ότι το Υπουργείο Εθνικής Οικονομίας δεν έχει αρμοδιότητα να παρέμβει. Οι τράπεζες και οι θυγατρικές τους διέπονται από τις διατάξεις του Κ.Ν. 2190/20 περί ανωνύμων εταιρειών και τα θέματα προσωπικού τους ρυθμίζονται με βάση το καταστατικό τους και τον εσωτερικό κανονισμό λειτουργίας τους.

Για το θέμα της αναγνώρισης και ισοτιμίας του πτυχίου που αναφέρεται στην ερώτηση, αρμόδιο ν' απαντήσει είναι το Υπουργείο Παιδείας.

Σε ότι αφορά, πάντως, τη συγκεκριμένη ερώτηση, η Εθνική Τράπεζα μας εγνώρισε τα ακόλουθα:

1. ΤΟ Δ.Σ. της ΕΘΝΟΚΑΡΤΑΣ Α.Ε. ουδέποτε αναγνώρισε ότι πτυχίο ιδιωτικής Σχολής (και συγκεκριμένα της Επαγγελματικής Σχολής Δημοσιογραφίας και Δημοσίων Σχέσεων) είναι ισότιμο των πτυχίων που απονέμονται από τα ΤΕΙ ή τα ΚΑΤΕΕ. 'Αλλωστε δεν είχε, ούτε έχει εκ του νόμου τέτοια αρμοδιότητα.

2. Το Δ.Σ. της ΕΘΝΟΚΑΡΤΑΣ συνεκτιμώντας ότι α) η φοίτηση στην προαναφερόμενη Σχολή ήταν τριετής, ως και των ΚΑΤΕΕ, β) απόφοιτοι της συγκεκριμένης Σχολής εισήγοντο χωρίς εξετάσεις στην Πάντειο Σχολή και ότι γ) πτυχία ως το συγκεκριμένο περιελήφθησαν στα απαραίτητα τυπικά προσόντα για την πρόσληψη υπαλλήλων στον κλάδο 12 της Βουλής των Ελλήνων με την αυτή τάξη των πτυχιούχων Ανωτάτων Σχολών, έκρινε ότι τα πτυχία της εν λόγω Σχολής πιστοποιούν αυξημένα προσόντα, αντίστοιχα των προσόντων των ΚΑΤΕΕ και επεξέτεινε και στους δύο υπαλλήλους της εταιρίας-πτυχιούχους της προαναφερόμενης Σχολής, τις προωθήσεις που χορηγούνται στους πτυχιούχους των ΚΑΤΕΕ.

3. Οι μεταθέσεις του προσωπικού στο πλαίσιο της εύρυθμης λειτουργίας της επιχείρησης διενεργούνται με αυστηρή τήρηση της νομοθεσίας, αλλά και του Εσωτερικού Κανονισμού Υπηρεσίας της Εταιρίας. Ειδικά για τα συνδικαλιστικά στελέχη, λαμβάνεται ιδιαίτερη πρόνοια για τον απόλυτο σεβασμό της νομοθεσίας για την προστασία των συνδικαλιστών και της συνδικαλιστικής δράσης.

Η αναφερόμενη στην ερώτηση μετάθεση έγινε για υπηρεσιακούς και μόνο λόγους, σε άλλη υπηρεσία που στεγάζεται σε παρακείμενο ακριβώς κτίριο από εκείνο στο οποίο στεγάζεται η υπηρεσία που υπηρετούσε ο υπάλληλος και βέβαια στο ίδιο υπηρεσιακό και ιεραρχικό επίπεδο.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

24. Στην με αριθμό 752/1-8-97 ερώτηση δόθηκε με το υπ' αριθμ. 2278/15-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 752/1-8-97 ερώτησης, που κατέθεσαν οι Βουλευτές κύριοι Μ. Αγγουράκης και Σ. Κόρακας στη Βουλή των Ελλήνων, με θέμα τα μέτρα που παίρνει η Κυβέρνηση ώστε τα λύματα της 126 Σμηναρχίας Μάχης να μη διοχετεύονται στο περιβάλλον χωρίς επεξεργασία, σας γνωρίζουμε τα ακόλουθα:

Ο βιολογικός καθαρισμός της πρώην Αμερικανικής Βάσης Γουρνών λειτουργεί λίαν ικανοποιητικά χωρίς περιβαντολογικές επιπτώσεις Επιπρσθέτως επειδή ο σημερινός πληθυσμός της Βάσης είναι πολύ μικρός και δεν καλύπτεται η απαραίτητη ποσότητα λυμάτων του βιολογικού καθαρισμού προκειμένου να λειτουργεί άριστα, διοχετεύεται με βυτιοφόρα ποσότητα λυμάτων από την 126 Σ.Μ.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

25. Στην με αριθμό 800/5-8-97 ερώτηση δόθηκε με το υπ' αριθμ. 390/10-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 800/5-8-97 ερώτησης, που κατέθεσε στη Βουλή των Ελλήνων ο Βουλευτής κ. Ευάγγελος Μπασιάκος, σχετικά με την ανάπτυξη της πόλης της Αράχωβας, και όσον αφορά το Υπουργείο Δικαιοσύνης, για την πλήρωση της θέσης του Ειρηνοδίκου στο Ειρηνοδικείο της Αράχωβας, σας πληροφορούμε, ότι η θέση αυτή θα πληρωθεί με διορισμό από νέους Ειρηνοδίκες, από όσους θα επιτύχουν στον διαγωνισμό Ειρηνοδικών, που θα διεξαχθεί την 22α Σεπτεμβρίου 1997.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

26. Στην με αριθμό 800/5-8-97 ερώτηση δόθηκε με το υπ' αριθμ. 358/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 800/5-8-97 ερώτηση του Βουλευτή κ. Ευάγγελου Μπασιάκου, σας γνωρίζουμε τα εξής:

Α. Με τις ΥΠΠΟ / ΑΡΧ / Α1 / Φ10 / 25153 /1266 /4-6-91 και ΥΠΠΟ / ΑΡΧ / Α1 / Φ10/50857/2703/31-10-94 έχουν ικανοποιηθεί όλα τα αιτήματα που είχε υποβάλει ο Δήμος Αράχωβας και εγκρίθηκε η ισχύουσα ζώνη Δ' προστασίας, όπου επιτρέπεται η δόμηση (ζώνη δομήσιμη με όρους περιμετρικά του οικισμού) καθώς και περιοχές 3Α στα ανατολικά και τα δυτικά του σημερινού οικισμού καθώς και στη θέση "Τούμπρι" Ζεμενού, όπου επιτρέπονται η κατοικία και οι τουριστικές εγκαταστάσεις. Συνακόλουθα, έχουν εγκριθεί από το ΥΠ.ΠΟ. όλα τα αιτήματα οικοδόμησης που αφορούν σε αυτές τις Υπουργικές Αποφάσεις και συμφωνούν με τις χρήσεις γης και τους όρους δόμησης που προβλέπονται από αυτές.

Β. Για τα έργα που καταγράφονται στα σημεία 2, 4, 5, 6 και 7 της Αναφοράς, δεν έχει υποβληθεί σχετική μελέτη, ενώ για το δρόμο του Χιονοδρομικού Κέντρου Παρνασσού (σημείο 3) αναμένεται η υποβολή περιβαλλοντικής μελέτης από την αρμόδια Υπηρεσία του ΥΠ.ΠΟ προκειμένου η υπόθεση να εισαχθεί στο ΚΑΣ.

Γ. Η χρηματοδότηση πολιτιστικών εκδηλώσεων με τη διαδικασία του Πολιτισμού Δελτίου προϋποθέτει την κατάθεση σχετικού αιτήματος.

Δ. Για το Λαογραφικό Μουσείο Αράχωβας η αρμόδια Υπηρεσία του ΥΠ.ΠΟ. αναμένει από τον Δήμο στοιχεία για τη συγκρότηση και αξιολόγηση του φακέλου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

27. Στην με αριθμό 802/5-8-97 ερώτηση δόθηκε με το υπ' αριθμ. 5710/18-9-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 802/5-8-97 που κατέθεσε στη Βουλή ο Βουλευτής κ. Γ. Σούρλας σχετικά με το ωράριο λειτουργίας στο Κρατικό Αερολιμένα Σκιάθου, σας διαβιβάζουμε το σχετικό έγγραφο με αρ. πρωτ. Δ13/35882/1369/4-9-97 του Διοικητή της Υπηρεσίας Πολιτικής Αεροπορίας.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ: Τα σχετικά έγγραφα ευρίσκονται στα αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

28. Στην με αριθμό 804/5-8-97 ερώτηση δόθηκε με το υπ' αριθμ. 359/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 804/5-8-97 ερώτηση του Βουλευτή κ. Παναγιώτη Σκανδαλάκη, σας γνωρίζουμε τα εξής:

Η γέφυρα που συνδέει την νησίδα της Μονεβασιάς με την ξηρά, συμπεριλαμβάνεται στην κήρυξη του Αρχαιολογικού χώρου Μονεβασιάς Υ.Α. 15794/13-12-62 και Υ.Α. 1857/12-9-70 ΦΕΚ 25 Β' 2-2-62 και 666/23-9-70.


Σελίδα 951 
Τα πτερύγια της γέφυρας παρουσιάζουν σοβαρά προβλήματα λόγω διάβρωσης των θεμελίων τους και "αποδιοργάνωση" των λίθων που αποτελούν και φέροντα στοιχεία της κατασκευής.

Από τη Διεύθυνση Τεχνικών Υπηρεσιών της Νομαρχιακής Αυτοδιοίκησης Λακωνίας έχει συνταχθεί μελέτη, η οποία αναμένεται να διαβιβασθεί στη αρμόδια μονάδα της Κεντρικής Υπηρεσίας από την 5η Εφορεία Βυζαντινών Αρχαιοτήτων για έγκριση, αφού γίνει εισήγηση και από την Εφορεία Εναλίων Αρχαιοτήτων.

Το πρόβλημα της καθίζησης σε δύο σημεία της γέφυρας (όπου και ο δρόμος οδηγεί στο Κάστρο) αντιμετωπίσθηκε προσωρινά από συνεργείο της 3ης Δ.Ε.Κ.Ε. Τρίπολης με την εποπτεία της αρμόδιας Εφορείας Βυζαντινών Αρχαιοτήτων προκειμένου να αποκατασταθεί η κυκλοφορία των οχημάτων και να αρθεί η επικινδυνότητα που είχε παρουσιασθεί. Οι εργασίες αυτές ολοκληρώθηκαν στις 12-8-97.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

29. Στην με αριθμό 829/6-8-97 ερώτηση δόθηκε με το υπ' αριθμ. 395/17-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 829/6-8-1997 ερώτησης, που κατέθεσε στη Βουλή των Ελλήνων ο Βουλευτής κ. Ηλίας Βεζδρεβάνης, σας γνωρίζουμε τα εξής:

Στο Νομό Θεσπρωτίας και σε υπηρεσίες που εποπτεύονται από τις Υπηρεσίες του Υπουργείου μας δεν έχουν διορισθεί υπάλληλοι με τις διατάξεις του ν. 1943/91 (άτομα με ειδικές ανάγκες).

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

30. Στην με αριθμό 848/7-4-97 ερώτηση δόθηκε με το υπ' αριθμ. 603/19-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της αριθμ. 848/7-8-97 ερώτησης προς τη Βουλή των Ελλήνων του Βουλευτή Θεσπρωτίας κ. Ηλία Βεζδρεβάνη σχετικά με τις θέσεις του ευρύτερου Δημόσιου Τομέα που κατέχει ο Πρόεδρος του ΕΛΚΕΠΑ καθώς επίσης και τις αποδοχές - αποζημιώσεις που λαμβάνει από κάθε θέση, σας στέλνουμε φωτοαντίγραφο του αριθμ. 677/15-9-97, εγγράφου, του ΕΛΚΕΠΑ, μαζί με την προσηρτημένη σ' αυτό αλληλογραφία στην οποία περιλαμβάνονται τα στοιχεία που ζητάτε.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ: Τα σχετικά έγγραφα ευρίσκονται στα αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

31. Στην με αριθμό 868/7-8-97 ερώτηση δόθηκε με το υπ' αριθμ. 393/12-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της αριθμ. 868/7-8-97 ερώτησης, που κατέθεσε στη Βουλή των Ελλήνων ο Βουλευτής κ. Σ. Δανέλλης σας γνωρίζουμε ότι για το θέμα που θίγεται σ' αυτήν, αρμόδια ν' απαντήσουν είναι τα Υπουργεία Υγείας και Πρόνοιας, Εσωτερικών, Δημ. Διοίκησης και Αποκέντρωσης και Δημόσιας Τάξης, τα οποία είναι συναποδέκτες της ερώτησης.

Ειδικά σε ότι αφορά στο Υπουργείο Δικαιοσύνης σας γνωρίζουμε ότι σε περίπτωση παραβίασης διατάξεων της κείμενης νομοθεσίας θα πρέπει να γίνεται επίκληση της αρωγής της οικείας Εισαγγελικής Αρχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

32. Στην με αριθμό 876/7-8-97 ερώτηση δόθηκε με το υπ' αριθμ. 394/10-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 876/7-8-97 ερώτησης, που κατέθεσε στη Βουλή των Ελλήνων ο Βουλευτής κ. Σ. Σπύρου σας πληροφορούμε τα εξής:

1. Το Υπουργείο Δικαιοσύνης προτίθεται να κατασκευάσει νέο κτίριο φυλακής, όπως έχει ήδη εξαγγείλει, εφόσον φυσικά εξασφαλισθεί κατάλληλο οικόπεδο στο νησί της Κέρκυρας. Για το σκοπό αυτό καταβάλλονται προσπάθειες τόσο από το Υπουργείο όσο και από την ΚΕΔ και την ΝΑ Κέρκυρας, ήδη δε έχει συσταθεί Επιτροπή η οποία θα εξετάσει το οικόπεδο που έχει προσφάτως προταθεί από τη Νομαρχιακή Αυτοδιοίκηση και θα αποφασίσει σχετικά (Η Επιτροπή έχει μεταβεί στην Κέρκυρα).

2. Οι απαιτούμενες πιστώσεις, έχουν εξασφαλισθεί και ενταχθεί στο ισχύον κτιριολογικό πρόγραμμα του Υπουργείου.

3. Μέσα στο πλαίσιο της εφαρμοζόμενης κτιριολογικής πολιτικής για σωφρονιστικά καταστήματα, έχουν προγραμματισθεί και προωθούνται οι εργασίες επτά (7) νέων φυλακών, κόστους 21.000.000.000 δρχ., οι οποίες εγγυώνται ασφαλή αλλά και ανθρώπινη κράτηση, ιδία βαρυποινιτών.

4. Εφόσον το οικόπεδο που έχει προταθεί από την ΝΑ κριθεί κατάλληλο από την ορισθείσα επιτροπή, θα αρχίσουν αμέσως οι διαδικασίες κατασκευής του κτιριακού συγκροτήματος.

5. Διακοπή λειτουργίας της φυλακής Κέρκυρας, μέχρι να ανεργερθεί νέο κτίριο, δεν έχει απασχολήσει έως του παρόντος το Υπουργείο, ενόψει, άλλωστε, και των σημερινών δεδομένων όντως: α) της έλλειψης κατάλληλου χώρων κράτησης, β) του υπερπληθυσμού στις φυλακές και γ) του ολοένα διογκούμενου αριθμού επικινδύνων κρατουμένων και κυρίως αλλοδαπών.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

33. Στην με αριθμό 878/7-8-97 ερώτηση δόθηκε με το υπ' αριθμ. 364/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 878/07.08.97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:

Στο οικόπεδο Θεανώς Λουϊζίδη, στην οδό 28ης Οκτωβρίου, έχει δοθεί άδεια ύστερα από ανασκαφική έρευνα και ήδη οικοδομείται.

Στο οικόπεδο Μερκουρίου Παπαμιχαήλ, στην οδό Ναυαρίνου, είχε διεξαχθεί ανασκαφική έρευνα η οποία εδώ και πολύ καιρό έχει ολοκληρωθεί. Το οικόπεδο παραμένει ανοικτό επειδή ο ιδιοκτήτης δεν έχει έως τώρα ενδιαφερθεί για την οικοδόμησή του για την οποία η αρμόδια Υπηρεσία του ΥΠ.ΠΟ. δεν έχει αντίρρηση, η δε ευθύνη για την καθαριότητα του χώρου ανήκει στον ιδιοκτήτη και στις αρμόδιες Υπηρεσίες του Δήμου.

Η αρμόδια Υπηρεσία του ΥΠ.ΠΟ. σε συνεργασία με το Δήμο Ρόδου και στο πλαίσιο της Προγραμματικής Σύμβασης καταβάλλει προσπάθειες για τον καθαρισμό των χώρων και την περίφραξή τους και τη μόνιμα καλαίσθητη περίφραξή τους με κιγκλιδώματα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

34. Στην με αριθμό 928/8-8-97 ερώτηση δόθηκε με το υπ' αριθμ. 1507/17-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 928/8-8-97 ερώτησης που κατέθεσαν οι Βουλευτές κύριοι Σ. Παναγιώτου και Ν. Γκατζής στη Βουλή των Ελλήνων, με θέμα την απομάκρυνση ναρκών από τον λιμένα της Αλεξανδρουπόλεως, σας γνωρίζουμε τα εξής:

Το Πολεμικό Ναυτικό κατόπιν αιτήσεως του Υπουργείου Περιβάλλοντος Χωροταξίας και Δημοσίων 'Εργων, μετά το γεγονός της ανευρέσεως μια νάρκης κατά τη διάρκεια των εκβαθύνσεων στο Λιμένα Αλεξανδρουπόλεως, ως και της


Σελίδα 952 
εξουδετερώσεώς της από το Στρατό Ξηράς, διέθεσε το Ωκεανογραφικό ΝΑΥΤΙΛΟΣ από 29/6 έως 18/7/1997 για την εκτέλεση της έρευνας.

Η έρευνα είχε σκοπό τον εντοπισμό μεταλλικών αντικειμένων που ευρίσκονταν επί της επιφανείας του βυθού η θαμμένα σε αυτόν μέχρι κάποιο συγκεκριμένο βάθος και το μέγεθός τους θα ήταν περίπου 0,80 μ. Επίσης η έρευνα θα περιελάμβανε και την ακριβή τοπογράφηση αυτών των αντικειμένων.

Μετά την ερμηνεία και αξιολόγηση των καταγραφών που έγιναν από το Ω/Κ ΝΑΥΤΙΛΟΣ ανευρέθησαν περί τα 172 αντικείμενα (163 στην επιφάνεια του βυθού και 9 θαμμένα κάτω από αυτόν). Σχετικοί πίνακες με περιοχή ερευνών και θέσεις ανευρεθέντων αντικειμένων απεστάλησαν στο ΥΠΕΧΩΔΕ.

Λόγω της θέσεως της περιοχής, των ήδη εκτελουμένων έργων εκβαθύνσεως και επιχωματώσεων και της ποιότητας του βυθμού, εκτιμήθηκε ότι τα εντοπισθέντα αντικείμενα κατά πάσα βεβαιότητα δεν μπορεί να είναι νάρκες. Επίσης ότι και αν κάποια από αυτά είναι νάρκες του πολέμου, λόγω χρόνου έχουν πλέον αδρανοποιηθεί.

Πέραν των ανωτέρω, το Π.Ν. γνώρισε στο ΥΠΕΧΩΔΕ ότι εάν μετά την αναγνώριση των αντικειμένων διαπιστωθεί ύπαρξη ναρκών, τότε θα πρέπει να ειδοποιηθεί άμεσα για την ανάληψη ενεργειών απομακρύνσεως και εξουδετερώσεώς τους από το προσωπικό του.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

35. Στην με αριθμό 958/11-8-97 ερώτηση δόθηκε με το υπ' αριθμ. 372/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 958/11.08.97 ερώτηση των Βουλευτών κυρίων Ορέστη Κολοζώφ και Στρατή Κόρακα, σας γνωρίζουμε τα εξής:

Η συγκρότηση της Επιτροπής στην οποία αναφέρεται η ερώτηση των κυρίων Βουλευτών τελεί υπό την έγκριση της Επιτροπής Μορφωτικών Υποθέσεων της Βουλής (άρθρο 1 ν. 2435/96). Η σχετική απόφαση έχει υπογραφεί εδώ και αρκετό καιρό από τον Υπουργό Πολιτισμού και αναμένεται η ολοκλήρωση της διαδικασίας από τη Βουλή.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

36. Στην με αριθμό 980/13-8-97 ερώτηση δόθηκε με το υπ' αριθμ. 1510/17-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 980/13-8-97 ερώτησης, που κατέθεσε η Βουλευτής κ. Μ. Δαμανάκη στη Βουλή των Ελλήνων, με θέμα τα μέτρα που πρόκειται να λάβει το Υπουργείο Εθνικής 'Αμυνας για την αποφυλάκιση των αντιρρησιών συνείδησης, σας γνωρίζονται τα εξής:

Οι σχετικές με τους αντιρρησίες συνείδησης διατάξεις του ν. 2510/1997 (ΦΕΚ 136, τ.Α'), θα αρχίσουν να ισχύουν από 1-1-98 και φυσικά μέχρι τότε δεν τίθεται θέμα δυνατότητας αποφυλάκισής τους.

Οι σχετικές διαδικασίες και ειδικότερα η έκδοση της προβλεπόμενης Απόφασης του κυρίου Υπουργού Εθνικής 'Αμυνας, η οποία θα ρυθμίζει τα σχετικά με τους αντιρρησίες συνείδησης θέματα, όπως ρητά προβλέπεται το άρθρο 22 του προαναφερθέντος Νόμου, θα έχουν οπωσδήποτε υλοποιηθεί μέχρι 31-12-97. Ακολούθως με την έναρξη ισχύος των σχετικών με τους αντιρρησίες διατάξεων (1-1-98), δεν αναμένεται να υπάρξουν καθυστερήσεις, πέρα από το χρονικό περιθώριο που απαιτείται για αναγνώριση - υπαγωγή τους στις σχετικές διατάξεις, σύμφωνα με τα καθοριζόμενα από το άρθρο 23 του σχετικού Νόμου.

Πέρα από τα προαναφερθέντα σας γνωστοποιούμε ότι οι αιτήσεις υπαγωγής της κατηγορίας αυτής των αντιρρησιών συνείδησης στις διατάξεις του σχετικού Νόμου, ασφαλώς και θα εξετάζονται κατά προτεραιότητα από την αρμόδια επιτροπή. Οι αποφάσεις του κ. ΥΕΘΑ, για όσους υπαχθούν στην εναλλακτική υπηρεσία, οπότε συνεπάγεται η διακοπή εκτελέσεώς της ποινής τους, θα εκτελούνται άμεσα.

Ο Υπουργός

ΑΠ. AΘ. ΤΣΟΧΑΤΖΟΠΟΥΛΟΣ"

37. Στην με αριθμό 983/13-8-97 ερώτηση δόθηκε με το υπ' αριθμ. 204/17-9-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 983/13.8.97 με αριθμ. 983/13.8.97 ερώτηση, που κατέθεσαν οι Βουλευτές κύριοι Ν. Γκατζής, Α. Κανταρτζής και Ευάγγ. Μπούτας, σας γνωρίζουμε τα ακόλουθα:

1. Κατά τη διακίνηση υγρών καυσίμων γίνεται ανελλιπώς έλεγχος στις εταιρίες για την ορθή τήρηση των νόμιμων διαδικασιών καθώς και των απαραίτητων παραστατικών σύμφωνα με τις εθνικές και κοινοτικές διατάξεις.

Μεγάλες υποθέσεις λαθρεμπορίας υγρών καυσίμων που εκκρεμούν στο Τελωνείο Βόλου είναι οι υποθέσεις των πρατηρίων της Αλοννήσου και του Τρικερίου.

Και για τις δύο αυτές υποθέσεις έχουν επιβληθεί τα υπό του νόμου προβλεπόμενα πολλαπλά τέλη και έχουν κατατεθεί προσφυγές οι οποίες υποβλήθηκαν στο Διοικητικό Πρωτοδικείο Βόλου όπου εκκρεμοδικούν.

Κατά συνέπεια καμμία ευνοϊκή ρύθμιση γι' αυτές τις υποθέσεις δεν έχει γίνει όπως φημολογείται. Η Τελωνειακή δε Υπηρεσία, στα πλαίσια των αρμοδιοτήτων της, καταβάλλει πάντα κάθε δυνατή προσπάθεια για τον εντοπισμό των πάσης φύσεως παρατυπιών, εφαρμόζοντας τις ισχύουσες εθνικές και κοινοτικές διατάξεις και επιβάλλει τις νόμιμες κυρώσεις κατά παντός υπευθύνου για την πάταξη της δασμοφοροδιαφυγής και τη διασφάλιση των συμφερόντων του Δημοσίου.

2. 'Οπως μας γνώρισε το Σώμα Δίωξης Οικονομικού Εγκλήματος (ΣΔΟΕ) ο έλεγχος των βενζινοπωλών που αναφέρονται στην ερώτηση έγινε από την ΕΥΤΕ Βόλου πριν την έναρξη λειτουργίας του και αφορούσε διαπίστωση αγορανομικών παραβάσεων για τις οποίες η αρμοδιότητα των ελεγκτικών υπηρεσιών του Υπουργείου Οικονομικών εξαντλείται στη γνωστοποίηση της παράβασης στην αρμόδια Νομαρχία και δεν επιβάλλει πρόστιμα.

Από 10.4.1997 που λειτουργεί το ΣΔΟΕ οι έλεγχοι στον τομέα των καυσίμων έχουν εντατικοποιηθεί και στρέφονται προς κάθε κατεύθυνση τόσο στις εταιρίες εμπορίας, όσο και στη διακίνηση και τα πρατήρια, χωρίς εξαιρέσεις. 'Εχουν ελεγχθεί 1250 επιχειρήσεις και έχουν βεβαιωθεί 30.075 παραβάσεις για παράνομη διάθεση 24.000.000 λίτρων πετρελαίου θέρμανσης σε όλην την επικράτεια.

3. Για τα λοιπά θέματα, αρμόδιο να απαντήσει είναι το Υπουργείο Ανάπτυξης, προς το οποίο κοινοποιούμε και αντίγραφο της ερώτησης.

Ο Υφυπουργός

Γ. ΔΡΥΣ"

38. Στην με αριθμό 1012/19-8-97 ερώτηση δόθηκε με το υπ' αριθμ. 29238/12-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 1012/19.8.1997, που κατέθεσαν στη Βουλή οι Βουλευτές κ. Νίκος Κωνσταντόπουλος, κ. Ευάγγελος Αποστόλου και κ. Σπύρος Δανέλλης σχετικά, με την εφαρμογή του ν. 2414/1996, σας γνωρίζουμε τα εξής:

Και οι είκοσι πέντε (25) ΔΕΚΟ που ήσαν ήδη Ανώνυμες Εταιρείες εφάρμοσαν τον ν. 2414/1996 μέσα στην προθεσμία που αυτός ορίζει, τροποποιώντας τα καταστατικά τους με Κοινές Υπουργικές Αποφάσεις και ξεκίνησαν αμέσως οι διαδικασίες ορισμού Δ/ντος Συμβούλου.

'Οσον αφορά τις υπόλοιπες δέκα (10) ΔΕΚΟ που έπρεπε να μετατραπούν σε Ανώνυμες Εταιρείες, οι πέντε (5) ΔΕΚΟ έγιναν ήδη ΑΕ, μία βρίσκεται κοντά στην ολοκλήρωση της διαδικασίας μετατροπής σε ΑΕ όσο για τη ΔΕΗ, τον ΕΟΤ και τη ΔΕΦΑ βρίσκονται σε εξέλιξη νομοθετικές ρυθμίσεις.

  

Σελίδα 953 
Η τροπολογία παράτασης της προθεσμίας των άρθρων 1 του ν. 2414/1996 που κατατέθηκε στη Βουλή δίδει κυρίως, τη δυνατότητα στις ΔΕΚΟ που δεν είχαν ενταχθεί στον εν λόγο νόμο, να υπαχθούν σ' αυτόν.

Σε ό,τι αφορά τα σημεία 3 και 4 της Ερώτησης αρμόδιο να απαντήσει είναι το Υπουργείο Ανάπτυξης προς το οποίο την κοινοποιούμε.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

39. Στην με αριθμό 1029/20-8-97 ερώτηση δόθηκε με το υπ' αριθμ. 400/10-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1029/20-8-97 ερώτησης, που κατέθεσε στη Βουλή των Ελλήνων ο Βουλευτής κ. Μανώλης Κεφαλογιάννης, σχετικά με καταγγελία για υπεξαίρεση από ιδιωτικούς φορείς της πόλης Ζακύνθου, ποσού που προοριζόταν για την προστασία της θαλάσσιας χελώνας "ΚΑΡΕΤΑ - ΚΑΡΕΤΑ" σας πληροφορούμε ότι, όπως μας εγνώρισε η αρμόδια Εισαγγελική Αρχή, με τα στοιχεία που κατατίθενται στην ερώτηση, και τα οποία δεν είναι συγκεκριμένα, δεν προκύπτει από την αρμόδια υπηρεσία της, να έχει σχηματισθεί προκαταρκτική δικογραφία για το θέμα αυτό.

Παρακαλούμε όπως μας παρασχεθούν περισσότερα και ακριβή στοιχεία προκειμένου να καταστεί δυνατή η έρευνα για τα καταγγελλόμενα.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

40. Στην με αριθμό 1052/21.8.97 ερώτηση δόθηκε με το υπ' αριθμ. 5700/18.9.07 έγγραφο από τον Υπουργό Μεταφορών και Επικοινωνιών η ακόλουθη απάντηση:

Σε απάντηση της ερώτησης με αριθμό 1052/21.8.97 που κατέθεσαν στην Βουλή οι Βουλευτές κ.κ. Β. Κ. Βύζας, Χ. Παπαθανασίου, Γ. Ορφανός, Κ. Ευμοιρίδης, Ηλ. Βεζδρεβάνης, Κ. Καραμπίνας και Μπ. Ακίφογλου αναφορικά με θέματα προμηθειών στον Οργανισμό Τηλεπικοινωνιών της Ελλάδος (Ο.Τ.Ε.) σας διαβιβάζουμε το σχετικό έγγραφο με αρ. πρωτ. 621/2111694/8.9.97 του Δ/ντος Συμβούλου του εν λόγω Οργανισμού.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

41. Στην με αριθμό 1082/22.8.97 ερώτηση δόθηκε με το υπ' αριθμ. 10559/15.9.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην ερώτηση 1082/22.8.97 που κατέθεσε στη Βουλή των Ελλήνων ο Βουλευτής κ. Α. Καραμάριος και κοινοποιήθηκε στην Υπηρεσίας μας (Γρ. κ. Υπουργού Γ.Υ.ΕΡ. 141/28.8.97) σας πληροφορούμε ότι αρμόδιο να απαντήσει είναι το Υπουργείο Εργασίας και Κοινωνικών Ασφαλίσεων στο οποίο απευθύνεται επίσης η εν λόγω ερώτηση και προς το οποίο κοινοποιείται το έγγραφο αυτό για ενημέρωση και περαιτέρω ενέργειες.

Ο Υφυπουργός

ΕΜΜ. ΣΚΟΥΛΑΚΗΣ"

42. Στην με αριθμό 1123/26.8.97 ερώτηση δόθηκε με το υπ' αριθμ. 387/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1123/26.8.97 ερώτηση του Βουλευτή κ. Φώτη Κουβέλη, σας γνωρίζουμε τα εξής:

Η συνέχιση των εργασιών στο Ασκληπιείο Τρικάλων πρόκειται να ενταχθεί στο πρόγραμμα δράσης της αρμόδιας Εφορείας για το 1998. Οι τρέχουσες εργασίες διαμόρφωσης και συντήρησης του χώρου εντάσσονται στο ΠΕΠ Θεσσαλίας και έχουν εγκριθεί ήδη από το 1995.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

43. Στην με αριθμό 1141/27.8.97 ερώτηση δόθηκε με το υπ' αριθμ. 388/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1141/27.8.97 ερώτηση του Βουλευτή κ. Ηλία Βεζδρεβάνη, σας γνωρίζουμε τα εξής:

Το Μουσείο Ηγουμενίτσας είναι ενταγμένο στο Β' ΚΠΣ-ΠΕΠ Ηπείρου με χρηματοδότηση που ανέρχεται στο 1 δισ. δρχ.

Εκπονείται η πλήρης μελέτη του Μουσείου αρχιτεκτονική, στατική, ηλεκτρομηχανολογική με τα αντίστοιχα τεύχη δημοπράτησης. 'Εχει εγκριθεί η προμελέτη του Μουσείου και εκπονείται η οριστική μελέτη και η μελέτη εφαρμογής σε ένα στάδιο. Τον Οκτώβριο του 1997 θα έχουν εγκριθεί τα τεύχη δημοπράτησης του έργου και εντός του έτους θα έχει γίνει η δημοπράτηση του Μουσείου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

44. Στην με αριθμό 1146/27.8.97 ερώτηση δόθηκε με το υπ' αριθμ. 10647/15.9.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην αριθμ. πρωτ. 1146/27.8.97 ερώτηση του Βουλευτού κ. Π. Ψωμιάδη σχετικά με έλλειψη αίματος στη Θεσσαλονίκη, σας πληροφορούμε ότι:

Σύμφωνα με τα στοιχεία των Υπηρεσιών Αιμοδοσίας των Νοσοκομείων Θεσσαλονίκης έλλειψη αίματος παρατηρείται ορισμένες εποχές του έτους (Θέρος-Εορτές) χωρίς βέβαια αυτό να δημιουργεί επικίνδυνες καταστάσεις για τη ζωή των εχόντων ανάγκη μεταγγίσεων.

'Οσον αφορά την εισαγωγή αίματος από την Ελβετία στόχος του Υπουργείου Υγείας-Πρόνοιας είναι η μείωση του εισαγόμενου αίματος, η απεξαρτοποίηση της χώρας μας και η κάλυψη των αναγκών της από εθελοντικά προσφερόμενο αίμα.

Για την αντιμετώπιση της ελάχιστης αυτής έλλειψης το Υπουργείο μας έχει πάρει μία σειρά μέτρων βραχυπροθέσμων και μακρυπροθέσμων τα οποία υλοποιεί σταδιακά και που θα συμβάλλουν στην ανάπτυξη της εθελοντικής αιμοδοσίας.

Μεταξύ των μέτρων αυτών είναι η προβολή και η μετάδοση μηνυμάτων για την Αιμοδοσία από τα Μέσα μαζικής ενημέρωσης (Τηλεόραση-Ραδιόφωνο) που γίνονται συστηματικά σε περιόδους μείωσης της εθελοντικής προσφοράς αίματος, με προοπτική τα τηλεοπτικά και ραδιοφωνικά αυτά μηνύματα να προβάλλονται και να μεταδίδονται σε τακτά χρονικά διαστήματα καθ' όλην την διάρκεια του έτους.

Ο Υφυπουργός

ΕΜΜ. ΣΚΟΥΛΑΚΗΣ"

45. Στην με αριθμό 1162/27.8.97 ερώτηση δόθηκε με το υπ' αριθμ. 1173/12.9.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 1162/27.8.97 του Βουλευτή κ. Ηλία Βεζδρεβάνη, σχετικά με θέματα προσωπικού της θυγατρικής της Εθνικής Τράπεζας ΕΘΝΟΚΑΡΤΑ, σας γνωρίζουμε ότι το Υπουργείο Εθνικής Οικονομίας δεν έχει αρμοδιότητα να παρέμβει ούτε διαθέτει σχετικά στοιχεία.

Οι τράπεζες και οι θυγατρικές τους διέπονται από τις διατάξεις του Κ.Ν.2190/20 περί Ανωνύμων Εταιρειών όπως ισχύει, και τα θέματα προσωπικού τους ρυθμίζονται με βάση το Καταστατικό και τον Εσωτερικό Κανονισμό λειτουργία τους.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

46. Στην με αριθμό 1257/3.9.97 ερώτηση δόθηκε με το υπ' αριθμ. 256/17.9.97 έγγραφο από τον Υπουργό Εθνικής


Σελίδα 954 
Οικονομίας και Οικονομικών η ακόλουθη απάντηση:

"Σε απάντηση του από 3.9.97 εγγράφου σας, σχετικά με την αριθ.1257/3.9.97 ερώτηση, που κατέθεσε ο Βουλευτής κ. Αθανάσιος Χειμάρας, σας πληροφορούμε ότι, για το θέμα αυτό έχουμε απαντήσει στη Βουλή και στον ίδιο τον Βουλευτή με το αριθμ.1011439/67/Α006/29.1.1997 έγγραφο, (του οποίου φωτοαντίγραφο σας επισυνάπτουμε), και ειδικότερα:

1. α) Μέχρι τώρα δεν έχει ληφθεί καμμία απόφαση για την κατάργηση ή μη της ΔΟΥ Δομοκού.

β) Το θέμα οργανωτικής και διοικητικής λειτουργίας όλων των Δ.Ο.Υ. (συγχώνευσης, κατάργησης, σύστασης, αναβάθμισης ή υποβάθμισης και της διάρθρωσης αυτών), θα εξεταστεί με το νέο Οργανισμό των Περιφερειακών Υπηρεσιών του Υπουργείου Οικονομικών, που επεξεργάζεται και καταρτίζεται από ειδική ομάδα εργασίας, που συγκροτήθηκε προς τούτο και η οποία δεν έχει ολοκληρώσει το έργο της.

γ) Για τη λήψη σχετικής απόφασης θα αξιολογηθούν όλα τα αναγκαία στοιχεία και κυρίως οι υπηρεσιακές ανάγκες και δυνατότητες, καθώς και η εξυπηρέτηση των πολιτών κάθε περιοχής.

2. H ΔΟΥ ΔΟΜΟΚΟΥ είναι ΔΟΥ Β' Τάξεως επιπέδου αυτοτελούς τμήματος και προϊσταται Προϊστάμενος αντιστοίχου επιπέδου οργανικής μονάδος.

Από την οργανική της σύνθεση προβλέπεται να υπηρετούν έντεκα (11) εφοριακοί υπάλληλοι. Η έλλειψη προσωπικού όμως στον εφοριακό κλάδο ανερχόμενη σε ποσοστό 16%, καθιστά αδύνατη την κάλυψη του συνόλου των προβλεπομένων οργανικών θέσεων. Στη ΔΟΥ ΔΟΜΟΚΟΥ μετά τις μεταθέσεις που πραγματοποιήθηκαν το έτος 1997 υπηρετούν οκτώ (8) υπάλληλοι. 'Οπως πολύ σωστά επισημαίνεται στην ερώτηση, προκειμένου να λειτουργήσει ομαλά η ΔΟΥ θα πρέπει να τοποθετηθεί Προϊστάμενος. Για τον σκοπό αυτό προγραμματίζεται η επιλογή και τοποθέτηση Προϊσταμένου με τριετή θητεία σύμφωνα με τις διατάξεις του άρθρου 36 του Ν.2190/94. Η ενέργεια αυτή θα πραγματοποιηθεί με τις γενικές κρίσεις των Προϊσταμένων, σε σύντομο χρονικό διάστημα. 

Ο Υπουργός

Γ. ΠΑΠΑΝΤΩΝΙΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

47. Στην με αριθμό 1417/97 ερώτηση δόθηκε με το υπ' αριθμ. 143/17.9.97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 1417/97 ερώτηση σας πληροφορούμε:

Το Υπουργείο Εξωτερικών προσπαθεί, χρησιμοποιώντας όλα τα δυνατά επιχειρήματα, αλλά και την μετά την Ενδιάμεση Συμφωνία πρακτική, να επεμβαίνει άμεσα και κυρίως προληπτικά, εκεί όπου διαφαίνεται ο κίνδυνος χρήσης άλλης πλην της διεθνώς χρησιμοποιούμενης ονομασίας προς τον προσδιορισμό της Πρώην Γιουγκοσλαβικής Δημοκρατίας της Μακεδονίας, δηλαδή "The Former Yugoslav Republic of Macedonia (FYROM).

Στην προσπάθειά του αυτή, συνδράμουν τα μέγιστα οι διπλωματικές και προξενικές μας Αρχές, αλλά και πολλοί ιδιωτικοί ή μη φορείς, ανάλογα με τον ιδιάζοντα χαρακτήρα κάθε εμφανιζόμενης περίπτωσης.

Ειδικότερα, στην περίπτωση αυτή της ασφαλιστικής από την Ελβετία εταιρείας, η ενέργεια υπήρξε εκ των πραγμάτων κατασταλτική, μέσω των εδώ εκπροσώπων αυτής και της εκεί διπλωματικής μας Αρχής, προκειμένου να υπάρξει άμεση κυκλοφορία corrigendum και να ζητηθεί όπως στο μέλλον δίδεται η δέουσα προσοχή στη χρήση τέτοιων Χαρτών.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, πριν εισέλθουμε στη συζήτηση των επικαίρων ερωτήσεων, έχω να ανακοινώσω ότι οι Βουλευτές κύριοι Τζανής Τζαννετάκης και Χρήστος Θεοδώρου ζητούν την άδεια του Σώματος για ολιγοήμερη απουσία τους στο εξωτερικό.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Το Σώμα ενέκρινε.


Σελίδα 955 
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Η πρώτη, η με αριθμό 186/29.10.97 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Δημόσιας Τάξης, σχετικά με τη λήψη μέτρων επίλυσης του προβλήματος της παράνομης εγκατάστασης λαθρομεταναστών στις πλατείες της Αθήνας, διαγράφεται λόγω απουσίας του αρμοδίου Υπουργού στο εξωτερικό.

Δεύτερη είναι η με αριθμό 202/29.10.97 επίκαιρη ερώτηση του Βουλευτή της Νέας Δημοκρατίας κ. Λεωνίδα Κουρή προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για επίλυση των προβλημάτων του Γενικού Νοσοκομείου Ελευσίνας "Θριάσιο", η οποία έχει ως εξής:

"Η συνεχιζόμενη αναβλητικότητα με την οποία αντιμετωπίζει η Κυβέρνηση τα προβλήματα του Γενικού Νοσοκομείου Ελευσίνας "Θριάσιο", ανάγκασε για μια ακόμα φορά τον Αναπτυξιακό Σύνδεσμο Τοπικής Αυτοδιοίκησης Θριασίου, το Εργατικό Κέντρο Ελευσίνας, την Ομοσπονδία Επαγγελματοβιοτεχνών Δυτικής Αττικής και άλλους φορείς, να οργανώσουν συγκέντρωση διαμαρτυρίας και πορεία προς το Υπουργείο Υγείας, προκειμένου να απαιτήσουν αυτό που κατ' επανάληψη τους έχουν υποσχεθεί, την ολοκληρωμένη λειτουργία του νοσοκομείου.

Οι συνεχείς παραστάσεις των τοπικών αρχών και των συλλογικών φορέων της περιοχής, ώστε το νοσοκομείο να μπορεί να λειτουργήσει σε εικοσιτετράωρη βάση και τις τριακόσιες εξήντα πέντε ημέρες, δεν έχουν φέρει μέχρι σήμερα αποτέλεσμα. 'Αλλωστε, το Υπουργείο Υγείας και Πρόνοιας δεν απαντά σε σχετική ερώτηση που υπέβαλα προ τριών και πλέον μηνών. 

Ερωτάται ο κύριος Υπουργός Υγείας και Πρόνοιας, αν θα προχωρήσει αμέσως και με συγκεκριμένο χρονοδιάγραμμα:

Στη χορήγηση των τετρακοσίων εκατομμυρίων (400.000.000) δραχμών που απαιτούνται για τη συμπλήρωση του αναγκαίου εξοπλισμού.

Στην πρόσληψη του αναγκαίου ιατρικού και νοσηλευτικού προσωπικού, για να μπορεί να λειτουργήσει το νοσοκομείο είκοσι τέσσερις ώρες όλες τις ημέρες του χρόνου.

Στη δημιουργία του Κέντρου Εγκαυμάτων που είναι δωρεά του Ομίλου Λάτση.

Στην έγκριση του νέου οργανισμού του νοσοκομείου, που επί οκτώ μήνες βρίσκεται στο Υπουργείο Υγείας και Πρόνοιας."

Ο Υφυπουργός Υγείας κ. Εμμανουήλ Σκουλάκης έχει το λόγο.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Κύριε Πρόεδρε, κύριοι συνάδελφοι, το θέμα της ανάπτυξης του νοσοκομείου της Ελευσίνας, του "Θριασίου", όπως συνηθίζεται να λέγεται, έρχεται για τρίτη ή τέταρτη φορά στο Κοινοβούλιο προς συζήτηση. Είναι ένα θέμα που κατά καιρούς απασχολεί τους τοπικούς φορείς. Πράγματι πρόσφατα είχαν κάνει μία συγκέντρωση διαμαρτυρίας για τη μη ανάπτυξη του νοσοκομείου και με επισκέφθηκαν στο Υπουργείο, τους δέχθηκα, κάτσαμε μιάμιση ώρα και συζητήσαμε τα θέματα.

Αγαπητέ συνάδελφε, κύριε Κουρή, θα σας απαντήσω, όπως απάντησα και σε εκείνους την ημέρα εκείνη. Το νοσοκομείο λειτουργεί δεκαέξι μήνες. Νομίζω ότι με τα ευρωπαϊκά δεδομένα, αλλά και με τα ελληνικά δεδομένα είναι ένα από τα νοσοκομεία που αναπτύσσονται πολύ γρήγορα. Και θα ήμουν ευτυχής, αν όλα τα νοσοκομεία που κτίζαμε θα είχαν την ίδια εξέλιξη. Ακούστε, λοιπόν, να δείτε, τι έχει γίνει μέσα σε δεκαέξι μήνες:

Πρώτον, το νοσοκομείο είναι τετρακοσίων κλινών. 'Εχουν αναπτυχθεί τριακόσιες πενήντα κλίνες. Και αυτήν τη στιγμή νοσηλεύει διακόσιους είκοσι ασθενείς.

Προβλεπόμενο ιατρικό προσωπικό: 'Εχουν συσταθεί εκατόν εβδομήντα μία θέσεις. Υπηρετούν εκατόν ένδεκα γιατροί και εκκρεμεί η προκήρυξη των πενήντα μία θέσεων. Το γνωρίζουν και εκείνοι το γνωρίζετε και εσείς ότι δεν έγινε η προκήρυξη αυτών των πενήντα μίας θέσεων επειδή εν τω μεταξύ ψηφίστηκε ο νόμος, ο οποίος ν. 2519/97 προβλέπει τα νέα κριτήρια βάσει των οποίων θα γίνονται οι προσλήψεις του ιατρικού προσωπικού.

Αυτήν την εβδομάδα βγαίνει η απόφαση του Υπουργού. Και πιστεύω την άλλη εβδομάδα να προκηρυχθούν οι πενήντα μία θέσεις.

Ειδικευόμενοι: Σήμερα πήραμε την έγκριση του ΚΕΣΥ για τριάντα τέσσερις θέσεις ειδικευομένων. 'Ετσι γίνεται. Πρέπει να λειτουργήσει το νοσοκομείο έξι μήνες και να αποδείξει ότι μπορεί να ειδικεύει γιατρούς. Εγκρίνεται από το ΚΕΣΥ. 'Ερχεται σε μας. Στέλνουμε προς υπογραφή στα συναρμόδια υπουργεία. Εγκρίθηκαν, επαναλαμβάνω, οι τριάντα τέσσερις θέσεις.

Νοσηλευτικό προσωπικό, παραϊατρικό και άλλο προσωπικό: Υπηρετούν μόνιμοι επτακόσιοι πενήντα, εποχικοί πενήντα πέντε, σύνολο οκτακόσιοι πέντε. Και είναι υπό προκήρυξη διάφορες ειδικότητες εκατόν είκοσι τον αριθμό. Είναι οι κενές θέσεις που προέκυψαν από τις προκηρύξεις. Προσλάβαμε προσωπικό. Δεν προσήλθε. 'Ηταν άγονες αυτές οι προκηρύξεις. Είναι, λοιπόν, υπό προκήρυξη άλλες εκατόν είκοσι θέσεις.

Τώρα ακούστε και την κίνηση του νοσοκομείου συνολικά το εννιάμηνο Γενάρη-Σεπτέμβρη 1997.

Εξωτερικά ιατρεία: Είκοσι τέσσερις χιλιάδες τετρακόσιοι εννενήντα ένας ασθενείς. 

Τμήμα Επειγόντων Περιστατικών: Είκοσι χιλιάδες τριακόσιοι εννενήντα ασθενείς. 

Χειρουργικές επεμβάσεις: Δύο χιλιάδες εκατόν σαράντα μία.

Εργαστηριακές εξετάσεις: Διακόσιες πέντε χιλιάδες πεντακόσιες.

Αυτή είναι η πραγματική εικόνα του νοσοκομείου.

Επαναλαμβάνω ότι θα ήμουν ευτυχής, εάν όλα τα νοσοκομεία που κατασκευάζαμε θα έχουν στο μέλλον αυτήν την ανάπτυξη και εξέλιξη. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουρής έχει το λόγο.

ΛΕΩΝΙΔΑΣ ΚΟΥΡΗΣ: Κύριε Πρόεδρε, άκουσα την απάντηση του κυρίου Υπουργού για την επίκαιρη ερώτηση την οποία κατέθεσα. 

Πρέπει να θυμίσω στον κύριο Υπουργό ότι η κινητοποίηση του Οκτωβρίου δεν ήταν η μοναδική, που έκαναν οι συγκεκριμένοι φορείς δηλαδή και η Τοπική Αυτοδιοίκηση και το Εργατικό Κέντρο και οι επαγγελματοβιοτέχνες της περιοχής. Είχε προηγηθεί μία άλλη στις αρχές του Ιουλίου, η οποία είχε τα ίδια ακριβώς αιτήματα, για τα οποία από τότε μέχρι σήμερα δεν πήραμε απάντηση, ούτε εμείς που κάναμε την ερώτηση στη Βουλή, αλλά ούτε και οι ίδιοι είδαν κάποια πρόοδο.

Πιστεύω ότι είναι θετικό το ότι ο κύριος Υπουργός δεσμεύεται σήμερα, ότι θα προχωρήσει έστω στην άμεση δημοσιοποίηση και προκήρυξη των πενήντα μία από τις εβδομήντα θέσεις ιατρικού προσωπικού που απαιτούνται.

Δεν άκουσα βέβαια τίποτε για το αν θα συμπληρωθεί ο αναγκαίος εξοπλισμός που έχει ένα κόστος τετρακοσίων εκατομμυρίων (400.000.000) δραχμών περίπου, δεδομένου ότι ήδη αυτός ο εξοπλισμός έχει κριθεί αναγκαίος από τις υπηρεσίες του Υπουργείου ότι πρέπει να αποκτηθεί από το νοσοκομείο. 

Και ακόμη δεν άκουσα τίποτα στην απάντηση του κυρίου Υπουργού για το Κέντρο Εγκαυμάτων, που είναι μία δωρεά περίπου τριών δισεκατομμυρίων (3.000.000.000) δραχμών του Ομίλου Λάτση και που προϋπόθεση για να αποκτηθεί αυτό το Κέντρο Εγκαυμάτων, που είναι τόσο απαραίτητο στην περιοχή και όχι μόνο στην περιοχή, αλλά έχει και μία ευρύτερη σημασία, θα είναι η ολοκληρωμένη λειτουργία του νοσοκομείου. Αντιλαμβάνεστε ότι και σήμερα αν αποφασίσετε να προχωρήσετε και στη συμπλήρωση του απαιτούμενου ιατρικού και νοσηλευτικού


Σελίδα 956 
προσωπικού, αλλά και στην απόκτηση του συμπληρωματικού εξοπλισμού, θα χρειαστεί ένας χρόνος ο οποίος είναι αρκετά σημαντικός, μέσα από τις διαδικασίες που προβλέπονται και για τη Δημόσια Διοίκηση, αλλά και από τις προμήθειες του δημοσίου. 

'Εχουμε ζητήσει κατ' επανάληψη να δεσμευτεί το Υπουργείο με ένα συγκεκριμένο χρονοδιάγραμμα ολοκλήρωσης. Γιατί πραγματικά το νοσοκομείο είναι σ' ένα οριακό σημείο. 'Η δηλαδή θα προχωρήσει και θα ολοκληρωθεί και θα γίνει πραγματικά ένα κόσμημα για την περιοχή ή θα μείνει εκεί που είναι σήμερα, δηλαδή, στη στασιμότητα και αύριο στο μαρασμό.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, πράγματι δεν ολοκλήρωσα την απάντηση. Δεν μπορεί κανείς να απαντήσει μέσα σε τρία λεπτά για όλα τα θέματα. 'Εχω και άλλα να σας πω.

Κατακυρώθηκαν διαγωνισμοί ύψους ενός δισεκατομμυρίου διακοσίων εκατομμυρίων (1.200.000.000) δραχμών. 'Ηδη άρχισαν οι προμήθειες υλικού.

Σχετικά με τους εξοπλισμούς, θα σας εξομολογηθώ ότι, όταν ξεκίνησε το νοσοκομείο, μας έφεραν οι γιατροί μία πρόταση για πρόσθετο εξοπλισμό ενός καινούριου νοσοκομείου που μόλις είχε παραληφθεί, ύψους ενός δισεκατομμυρίου (1.000.000.000) δραχμών. Τι θέλατε να κάνουμε; Να σπεύσουμε να προχωρήσουμε στον εξοπλισμό αυτό; 'Εγινε μία επιτροπή με δική μου πρόταση, που έκανε τρεις επισκέψεις. Πράγματι, η επιτροπή μου παρέδωσε μία πρόταση για εξοπλισμό περίπου τετρακοσίων εκατομμυρίων (400.000.000) δραχμών και αναμένεται αυτήν την εβδομάδα η αξιολόγηση της υπηρεσίας. Και βεβαίως θα προχωρήσουμε στην προμήθεια όσου εξοπλισμού η υπηρεσία κρίνει αναγκαίο, διότι καταλαβαίνετε τι εννοώ. Σε καινούριο νοσοκομείο που μόλις το παραλάβαμε δεν είναι δυνατόν να ζητάμε πρόσθετο εξοπλισμό ενός δισεκατομμυρίου (1.000.000.000) δραχμών. Προχωρώ παρακάτω.

Πρότυπο Κέντρο Εγκαυμάτων: Τα πάντα έχουν δρομολογηθεί, έχει ολοκληρωθεί όλη η προετοιμασία. Εκπονείται η προμελέτη για την υπογραφή της σύμβασης του νοσοκομείου και του ομίλου. Είναι ένα έργο πράγματι σημαντικό. Προβλέπει οκτώ κλίνες εντατικής θεραπείας και είκοσι κλίνες ενδιάμεσες συνολικού προϋπολογισμού τριών δισεκατομμυρίων (3.000.000.000) δραχμών. Αυτή είναι η πραγματικότητα όσον αφορά το ερώτημά σας, για το ότι δεν προχωρεί ο οργανισμός. Και θα σας πω γιατί δεν προχωρούμε. 

Συνειδητά δεν προχωρούμε. Θέλουμε να το αναπτύξουμε με τις προβλεπόμενες κλινικές και κλίνες. Να δούμε πως θα πάει το νοσοκομείο και να δούμε τι αναγκες θα προκύψουν. Πρόθεση μας -θα το ανακοινώσω εδώ- είναι να το κάνουμε περιφερειακό νοσοκομείο ιδιαίτερα μετά την κατασκευή αυτής της Πρότυπης Μονάδας Εγκαυμάτων. Να, λοιπόν, γιατι πρέπει πρώτα να αναπτύξουμε ό,τι έχουμε προγραμματίσει και βλέποντας και κάνοντας. 

Νομίζω ότι τα νοσοκομεία δεν αναπτύσσονται -όπως το είπα και εκεί- με συγκεντρώσεις, οι οποίες δεν ξέρω τι στόχους έχουν. Τα νοσοκομεία αναπτύσσονται με σοβαρότητα, με προγραμματισμό, με υπευθυνότητα, βήμα προς βήμα, έτσι ώστε να μη γίνει κανένα λάθος. Και αυτό κάνουμε και είμαστε υπερήφανοι. 

ΛΕΩΝΙΔΑΣ ΚΟΥΡΗΣ: Βλέπετε ότι απόρροια της ερώτησής μου ήταν οι εξαγγελίες σας.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Δεν γίνεται διαλογική συζήτηση.

Τρίτη είναι η με αριθμό 198/29.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με τις προθέσεις της Κυβέρνησης για προστασία της βιοτεχνικής αρτοποιίας με νομοθετικές ρυθμίσεις.

Η ερώτηση του κ. Αγγουράκη έχει ως εξής:

"Με τον ν.2065/92 που "απελευθέρωσε" το καθεστώς παραγωγής και διακίνησης άρτου, αρτοπαρασκευασμάτων και αρτοσκευασμάτων, έχουν δημιουργηθεί σοβαρά προβλήματα στη βιοτεχνική αρτοποιία, εξαιτίας του άνισου ανταγωνισμού από τις αρτοβιομηχανίες και τα σούπερ μάρκετ κυρίως, ενώ η μη τήρηση των όρων υγιεινής σε πολλά από αυτά, δημιουργεί κινδύνους για τους καταναλωτές.

Η Ομοσπονδία Αρτοποιών θεωρεί ότι με το σχέδιο νόμου, το οποίο είχε ετοιμάσει αρμόδια επιτροπή με τη σύμφωνη γνώμη των εκπροσώπων του κλάδου, για την αναμόρφωση και κωδικοποίηση της αρτοποιητικής νομοθεσίας, θα υπήρχε μια ορισμένη προστασία της βιοτεχνικής αρτοποιίας από τον άνισο ανταγωνισμό. Παρ' όλα αυτά, όπως καταγγέλλει η Ομοσπονδία, το σχετικό σχέδιο νόμου, μετά απο παρεμβάσεις εκπροσώπων της αρτοβιομηχανίας, έχει υποστεί σημαντικές διαφοροποιήσεις, τέτοιες που θίγουν τη βιοτεχνική αρτοποιία.

Ερωτάται η κυρία Υπουργός πότε θα φέρει το σχετικό σχέδιο νόμου στη Βουλή και αν το περιεχόμενό του θα είναι σύμφωνο με αυτό στο οποίο είχαν συμφωνήσει και οι εκπρόσωποι του κλάδου των αρτοποιών."

Ο Υφυπουργός Ανάπτυξης κ. Μιχάλης Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, τα τελευταία χρόνια μετά την απελευθερωση της αγοράς, υπάρχει ασφαλώς ένα νέο τοπίο στην αγορά του άρτου και των αρτοπαρασκευασμάτων, όπου πράγματι το παραδοσιακό αρτοποιείο συμπιέζεται απο την ανάπτυξη της αρτοβιομηχανίας και της αρτοβιοτεχνίας, με αποτέλεσμα να αναπτύσσεται ένας ανταγωνισμός, ο οποίος σε πολλές περιπτώσεις ωφέλησε βεβαίως και τους καταναλωτές, μιας και τα τελευταία χρόνια οι τιμές στο ψωμί είναι σταθερές και δεν έχουμε καθόλου αυξήσεις. Θέλω να πω μ' αυτό ότι υπάρχουν και θετικές συνέπειες απ' αυτήν την εξέλιξη, την απελευθέρωση δηλαδή της αγοράς, και όχι μόνο αρνητικές, που έχουν να κάνουν με τη συμπίεση της παραδοσιακής αρτοποιητικής βιοτεχνίας.

Πράγματι, έχει ετοιμασθεί ένα σχέδιο νόμου από το Υπουργείο Ανάπτυξης με βάση μία επιτροπή η οποία είχε συσταθεί προ ενάμιση έτους περίπου.

Aυτή η επιτροπή έχει ολοκληρώσει το έργο της και έχει συνταχθεί ένα σχέδιο νόμου το οποίο θα τεθεί προς συζήτηση με τους εκπροσώπους της αρτοποιϊας, με τελικό στόχο να έρθει στη Βουλή, με την προϋπόθεση, όμως, ότι το νομοσχέδιο αυτό θα οδηγήσει στον εκσυγχρονισμό της αρτοποιητικής βιομηχανίας και βιοτεχνίας, στη στήριξη του παραδοσιακού φούρνου, αλλά ταυτόχρονα όλη αυτή η πολιτική θα προάγει τον ανταγωνισμό και θα είναι επ'ωφελεία των καταναλωτών και της υγιεινής του ψωμιού.

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Αγγουράκης, έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, δυστυχώς, ο κύριος Υπουργός δεν απάντησε στο ερώτημά μας και δεν ικανοποιεί και το συγκεκριμένο αίτημα που θέτει η Ομοσπονδία των Αρτοποιών. 

Το ερώτημα για μας ήταν πάρα πολύ συγκεκριμένο. Υπήρχε ένα σχέδιο νόμου, στην επεξεργασία του οποίου είχε συνεισφέρει και η Ομοσπονδία Αρτοποιών. Με απάντηση του Υπουργείου Βιομηχανίας στις 30.4.97, σε ερώτηση του κόμματός μας για το ίδιο θέμα, είχαμε τότε τη διαβεβαίωση από το Υπουργείο Ανάπτυξης ότι το σχέδιο νόμου είναι έτοιμο, ότι προωθείται στα συναρμόδια Υπουργεία και ότι σύντομα θα το δούμε στη Βουλή.

Από τις 30.4.97 μέχρι σήμερα, έχει περάσει πολύ μεγάλο χρονικό διάστημα και δεν έχουμε δει κάτι τέτοιο.

Ο κύριος Υπουργός μας είπε ότι σε σύντομο χρονικό διάστημα θα το φέρει η Κυβέρνηση στη Βουλή, εφόσον πάρει ξανά τη γνώμη της Ομοσπονδίας Αρτοποιών. Εν τούτοις, δεν απάντησε γιατί η Κυβέρνηση απέρριψε το σχέδιο νόμου στο οποίο αρχικά είχε συμφωνήσει και η Ομοσπονδία των Αρτοποιών.

Για να διευκολύνω τον κύριο Υπουργό, απλώς θα αναφέρω δύο έγγραφα που είναι σε γνώση μας. Το ένα είναι από τις


Σελίδα 957 
15.5.97 και το άλλο από τις 16.6.97, δηλαδή, μερικές μέρες μετά την απάντηση του Υπουργού, ότι το σχέδιο νόμου προωθείται προς ψήφιση στη Βουλή ή εν πάση περιπτώσει, στα συναρμόδια Υπουργεία. Είναι δύο έγγραφα που προέρχονται από τους βιομήχανους της βιομηχανίας αρτοποιών και από τα σούπερ μάρκετ, όπου ο Σύνδεσμος Βιομηχάνων ζητά πολύ συγκεκριμένα πράγματα που θίγουν κατά τη γνώμη της Συνομοσπονδίας Αρτοποιών και τα ζητήματα της υγείας που έθεσε ο κύριος Υπουργός και τα ζητήματα λειτουργίας των καταστημάτων διανομής των προϊόντων άρτου και αρτοποιϊας.

Βεβαίως, θα ήθελα να αναφέρω στο Σώμα ότι η 'Ενωση Βιομηχάνων θεωρεί ότι μοναδικός κριτής της υγιεινής, των τιμών και των προσφερόμενων υπηρεσιών δεν μπορεί να είναι άλλος, παρά μόνο ο καταναλωτής. Προφανώς εννοούν τον εαυτόν τους, εφόσον δεν δέχονται κανέναν έλεγχο της πολιτείας στα ζητήματα αυτά.

Κατά συνέπεια, εμείς πιστεύουμε ότι εάν η Κυβέρνηση θέλει να προστατέψει την αρτοποιϊα και δεν θέλει να συνεχιστεί η ασυδοσία που υπάρχει σήμερα, που έχει οδηγήσει καταστήματα, ακόμα και τις SHELL, να πωλούν ψωμί, θα χρειαστεί να πάρει υπόψη της τις προτάσεις των αρτοποιών και να προχωρήσει στις προτάσεις που εκείνοι κάνουν. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, οι επιχειρηματίες και όλες οι κοινωνικές ομάδες, μπορούν να εκθέτουν τις απόψεις τους δημοσίως και στην Κυβέρνηση, όπως και η Ομοσπονδία των Αρτοποιών.

Συνεπώς, αυτό δεν αναφέρεται σε εμάς. 'Εχει να κάνει με την υποστήριξη των απόψεων της κάθε κοινωνικής ομάδας, όπου σε μια δημοκρατική χώρα, όπως η Ελλάδα, μπορούν να εκθέτουν τις απόψεις τους δημοσίως.

Συνεπώς, δεν αφορά εμάς αυτό το θέμα. Ούτε βεβαίως, θα επικαλείσθε συνεχώς την Ομοσπονδία Αρτοποιών Ελλάδος, διότι η Ομοσπονδία Αρτοποιών Ελλάδος συζητά με την Κυβέρνηση και έχει συνδιαμορφώσει ουσιαστικά αυτό το σχέδιο νόμου, το οποίο η Κυβέρνηση δεν απέσυρε. Υπάρχει και θα κατατεθεί στη Βουλή πολύ σύντομα, αφού προηγηθούν ορισμένες τελικές συζητήσεις, πάνω σε κάποια εξειδικευμένα θέματα.

Εκείνο που θέλω να σας πω, κύριοι συνάδελφοι, είναι ότι σε κάθε περίπτωση πρέπει να συμφωνήσουμε ότι μέσα από τα νομοσχέδια και τις νομοθετικές ρυθμίσεις που κάνουμε και μέσα από τη συγκεκριμένη νομοθετική ρύθμιση που αναφέρεται στο αρτοποιητικό επάγγελμα γενικότερα, θα πρέπει να στηρίξουμε έναν κλάδο, ο οποίος δοκιμάζεται τα τελευταία χρόνια από την εξάπλωση της αρτοβιομηχανίας, η οποία έχει πολύ συμπιεσμένα και χαμηλά κόστη, ασκεί πολύ μεγάλη πίεση και σκληρό ανταγωνισμό στην παραδοσιακή αρτοποιϊα, από την άλλη, όμως, έχουμε υποχρέωση να προστατέψουμε τα δέκα εκατομμύρια των Ελλήνων καταναλωτών, οι οποίοι, τις περισσότερες φορές, είναι απροστάτευτοι. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 193/29.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υφυπουργό Πολιτισμού (αρμόδιο για θέματα Αθλητισμού), σχετικά με την καθυστέρηση δημοσιοποίησης συγκεκριμένων στοιχείων για τον οικονομικό απολογισμό της διοργάνωσης του Πρωταθλήματος Στίβου (Αθήνα '97).

Η ερώτηση του κυρίου συναδέλφου έχει ως εξής:

"Το Πρωτάθλημα Στίβου (Αθήνα '97) τέλειωσε πριν από τρεις μήνες, αλλά ακόμα δεν έχουν δημοσιοποιηθεί συγκεκριμένα στοιχεία για τον οικονομικό απολογισμό. Ο κύριος Υφυπουργός Αθλητισμού ισχυριζόταν λίγο πριν από τη διεξαγωγή του ότι το παθητικό θα περιοριστεί στα δύο περίπου δισεκατομμύρια (2.000.000.000) δραχμές. Πρόσφατα, όμως, παραδέχτηκε ότι το ποσό αυτό πλησιάζει τα δεκατρία δισεκατομμύρια (13.000.000.000) δραχμές.

Επειδή η χώρα μας πρόκειται να αναλάβει στο μέλλον μεγάλες αθλητικές διοργανώσεις (Παγκόσμιο Πρωτάθλημα Μπάσκετ και τους Ολυμπιακούς του 2004), απαιτείται πλήρης διαφάνεια και σαφήνεια στα οικονομικά μεγέθη, προκειμένου να αποφευχθούν τεράστια ελλείμματα που θα έχουν εξαιρετικά αρνητικές επιπτώσεις για το μέλλον της χώρας.

Ερωτάται ο κύριος Υπουργός: 

Ποιο είναι το πραγματικό ύψος του παθητικού αυτής της διοργάνωσης, πώς υπολογίζεται και πότε σκοπεύει να ενημερώσει συγκεκριμένα το ελληνικό Κοινοβούλιο και την ελληνική κοινή γνώμη".

Ο Υφυπουργός Αθλητισμού κ. Ανδρέας Φούρας έχει το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, με τον ν. 2435/96 ιδρύθηκε Νομικό Πρόσωπο Ιδιωτικού Δικαίου για να διοργανώσει το Παγκόσμιο Πρωτάθλημα Στίβου Αθήνα '97.

Με επιστολή που απέστειλα στα κόμματα ζητούσα την εκπροσώπησή τους. Η επιστολή αυτή φέρει ημερομηνία 6 Φεβρουαρίου '96. Εστάλη και στον Συνασπισμό και έλαβα απάντηση στις 9.2.96, που ορίσθηκε εκπρόσωπος του Συνασπισμού ο κ. Τζιάς, ο οποίος συμμετείχε σε όλες τις συνεδριάσεις και συνέπραξε σε όλες τις αποφάσεις του Πρωταθλήματος Αθήνα '97.

Επομένως θα μπορούσε ο αγαπητός συνάδελφος να έχει πληροφορηθεί μέσω των διαδικασιών του ίδιου του Κόμματός του, τι συνέβη στο Αθήνα '97. Επιμένω και υπογραμμίζω πως όλες οι αποφάσεις έχουν και την υπογραφή του εκπροσώπου του Συνασπισμού.

Το Παγκόσμιο Πρωτάθλημα ήταν ένα γεγονός για την Ελλάδα πολύ σημαντικό και βεβαίως η σημερινή συζήτηση θα καλύψει κάποιο μονόστηλο στον ελληνικό Τύπο. Απέναντι σε αυτό έχω να αντιπαραθέσω τόμους διθυραμβικών δημοσιευμάτων υπέρ της Ελλάδας και της Αθήνας γι' αυτό το πράγματι εξαίρετο και λαμπρό πρωτάθλημα. Γιατί τα πρωταθλήματα έχουν και το ενεργητικό τους όχι μόνο το παθητικό, το οποίο υπογράμμισε ο αγαπητός συνάδελφος.

Για να έλθουμε στο θέμα της ερώτησης, πόσο κόστισε αυτό το Πρωτάθλημα, θα σας πω ότι αυτό κινήθηκε εντός του προϋπολογισμού του. Δηλαδή, το κόστος του Πρωταθλήματος δεν θα ξεπερνούσε τα 9,7 όπως είχε ανακοινωθεί με βάση τον προϋπολογισμό που είχε ψηφισθεί -και τον είχε ψηφίσει και ο εκπρόσωπος του Συνασπισμού- αν δεν λαμβάνονταν δύο πολιτικές αποφάσεις. Η μία αφορούσε τον εκσυγχρονισμό της ελληνικής τηλεόρασης και η άλλη τη στήριξη των αστυνομικών που κράτησαν γερά την ασφάλεια του Πρωταθλήματος. Γιατί για τον εκσυγχρονισμό της ελληνικής τηλεόρασης πληρώσαμε περίπου τρία δισεκατομμύρια (3.000.000.000) και είμαστε περήφανοι γι' αυτό. Βλέπουμε σήμερα την ελληνική τηλεόραση να βρίσκεται σε μία νέα προοπτική και να μπορεί να ανταποκριθεί στην πρόκληση της επόμενης δεκαετίας. Για τους αστυνομικούς που ήλθαν απ' όλη τη χώρα -οκτώμισι χιλιάδες αστυνομικοί- και κοιμήθηκαν στα κρατητήρια κάτω από άγριες συνθήκες, και που ανταποκρίθηκαν τόσο εξαίρετα στην υποχρέωση που ανέλαβαν, πληρώσαμε περίπου ένα δισεκατομμύριο (1.000.000.000). Αν στα 9,7 προσθέσουμε τα 4, θα βγάλουμε τον τελικό λογαριασμό.

Αλλά εγώ θα επιμείνω. 'Εχουμε πίσω μας ένα λαμπρό πρωτάθλημα για το οποίο υπάρχουν διθύραμβοι στον παγκόσμιο Τύπο. Και αυτό το πρωτάθλημα έχει κυρίως ενεργητικό και όχι παθητικό, όπως θέλει να επισημάνει με την ερώτησή του ο αγαπητός συνάδελφος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Εδώ είναι δύσκολο να συζητήσει κανείς με τους Υπουργούς της Κυβέρνησης γιατί πάντα μας λένε ότι υπάρχουν και εκπρόσωποι του Συνασπισμού, ότι εγώ έπρεπε να πληροφορηθώ από τον κ. Τζια κλπ.

Δεν με ενδιαφέρει. Εγώ έχω πληροφόρηση από τον κ. Τζιά. Η κοινή γνώμη, όμως, πρέπει να ελέγχει και να πληροφορείται για τα έξοδα τα οποία κάνετε κύριε Υπουργέ και όχι να

 

Σελίδα 958 
μαθαίνει μέσω του κ. Τζιά. Πρέπει να δώσετε λεπτομερέστατο λογαριασμό σε ολόκληρο τον ελληνικό λαό, πόσα ξοδέψατε, πόσα εισπράξατε, διότι και για την πολιτιστική πρωτεύουσα μας έλεγαν οι αρμόδιοι Υπουργοί ότι θα είναι η λαμπρότερη της ιστορίας του θεσμού αλλά ξοδέψαμε ενενήντα δισεκατομμύρια (90.000.000.000) -είχε θετικά και αρνητικά- και τελικά φαίνεται ότι πολλοί εκ των αρμοδίων παραπέμπονται στη Δικαιοσύνη.

Εγώ δεν είμαι εναντίον αυτών των εκδηλώσεων, ούτε υποτιμώ τη σημαντική θετική απήχηση που είχε αυτή η ιστορία. Είμαστε, όμως, μία χώρα που δεν έχουμε δισεκατομμύρια για να τα σκορπάμε έτσι. Πρέπει να είμαστε νοικοκύρηδες και να φροντίζουμε τα παθητικά να είναι ελάχιστα. Εσείς, κύριε Υπουργέ, λέτε με μεγάλη άνεση δεκατρία δισεκατομμύρια (13.000.000.000) από εδώ, δυόμισι (2.500.000.000) από εκεί και ένα (1.000.000.000) από αλλού. Μας είπατε τί εισπράξατε; Γιατί εσείς ο ίδιος λίγο πριν από το πρωτάθλημα λέγατε ότι το παθητικό δεν θα ξεπεράσει τα δύο δισεκατομμύρια (2.000.000.000). Δεν μπορείτε τώρα να λέτε ότι τα έξοδα ήταν τώρα δεκατρία δισεκατομμύρια (13.000.000.000) δραχμές.

Θα γίνει απολογισμός για το Παγκόσμιο Πρωτάθλημα Μπάσκετ των Εφήβων που έγινε πέρυσι; Τι προβλέπετε για το Μούντο Μπάσκετ που θα γίνει του χρόνου; Τί λέτε γι' αυτά τα οποία κατήγγειλε την Παρασκευή ο κ. Σοφούλης -που τα διάβασα σε δύο σελίδες στην "ΕΛΕΥΘΕΡΟΤΥΠΙΑ"- ο διευθυντής της επιτροπής που οργάνωνε υποτίθεται τη διεκδίκηση, ο οποίος λέει φοβερά και τρομερά πράγματα;

Δηλαδή, θέλετε μέσω των εκπροσώπων μας που μετέχουν σε μία ή σε άλλη επιτροπή να ενημερωνόμεθα; Πρέπει να ενημερώνετε το ελληνικό Κοινοβούλιο και την ελληνική κοινή γνώμη. Και επειδή ξέρω ότι τον Ιανουάριο αποφασίσατε τον τελικό απολογισμό, λέω ότι πρέπει να έρθετε εδώ και να πείτε τι κόστισε αυτή η ιστορία και τι εισπράξατε. Πρέπει να είστε υπό συνεχή έλεγχο. Εάν οργανώσουμε με αυτό το πνεύμα και τους Ολυμπιακούς Αγώνες, θα καταντήσουμε σαν το Μόντρεαλ στο οποίο είκοσι ένα χρόνια μετά τη διεξαγωγή των Ολυμπιακών Αγώνων είναι καταχρεωμένο και οι κάτοικοί του πληρώνουν ακόμα φόρους για να ξεπληρώσουν το παθητικό του 1976. Να μη γίνουμε έτσι λοιπόν.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Δεν κατανοώ τον εκνευρισμό του αγαπητού συναδέλφου. Με τον ιδρυτικό νόμο του Αθήνα 1997 έχει προβλεφθεί και η διαδικασία του απολογισμού. Ορκωτοί λογιστές και επιθεωρητές του Υπουργείου Οικονομικών θα εκδόσουν πόρισμα και αυτό το πόρισμα θα το έχετε στη διάθεσή σας και προφανώς θα αναφέρεται σ' όλα τα πεπραγμένα του Αθήνα 1997 και σ' αυτά που προσυπέγραψα εγώ ως Πρόεδρος και σ' αυτά που προσυπέγραψε ο εκπρόσωπός σας. Αν θέλετε ελάτε να δείτε και με ποιο έγγραφο ορίστηκε ως εκπρόσωπός σας ο κ. Τζιάς.

'Οσον αφορά τώρα τα ερωτήματα που τίθενται, αν εισέπραξε ή δεν εισέπραξε το "Αθήνα 1997". Εισέπραξε τρία δισεκατομμύρια, διακόσια εκατομμύρια (3.200.000.000)δραχμές περίπου.

ΠΕΤΡΟΣ ΚΟΥΝΑΛΑΚΗΣ: 'Αρα είχε δέκα δισεκατομμύρια (10.000.000.000) παθητικό.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): 'Οχι, δεν είναι παθητικό. Γιατί όταν εκσυγχρονίσαμε την ελληνική τηλεόραση και της δώσαμε τη δυνατότητα την ερχόμενη δεκαετία να υπάρχει και να δίνει πληροφόρηση στον ελληνικό λαό, τότε εγώ αυτό το κόστος δεν το θεωρώ παθητικό. Ούτε θεωρώ παθητικό τα πεντέμισι δισεκατομμύρια (5.500.000.000) τα οποία αναλώσαμε για εκσυγχρονισμό των εγκαταστάσεων του Ολυμπιακού Σταδίου.

Το ενεργητικό του "Αθήνα 1997" είναι αυτό που ακούσατε, αν ακούσατε κάτι, για την τελετή έναρξη που τόσο σας είχε ενοχλήσει ως νοβοπάν και όχι ως αποτέλεσμα. Και θα ήθελα κάποια στιγμή να ακούσω την άποψή σας επειδή πολύ θόρυβο δημιουργήσατε και κατά την περίοδο προετοιμασίας του πρωταθλήματος, σχετικά με την τελετή έναρξης. Ο Πρόεδρος της Διεθνούς Ολυμπιακής Επιτροπής σε μια συνέντευξη που έδωσε στον Πέτρο Ευθυμίου πρόσφατα είπε ότι αυτή η τελετή δεν είχε προηγούμενο και ότι απετέλεσε την αλλαγή σελίδας όσον αφορά τις τελετές έναρξης αθλητικών αγώνων.

ΠΕΤΡΟΣ ΚΟΥΝΑΛΑΚΗΣ: Ο Σάμαρανκ ως Υπουργός του Φράνκο δεν με εκφράζει.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Γ' αυτήν την τελετή ένας μεγάλος 'Ελληνας καλλιτέχνης και δημιουργός....

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κουναλάκη, δεν έχετε το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Μπορεί να λέτε τέτοια. Δικαίωμά σας.

ΠΕΤΡΟΣ ΚΟΥΝΑΛΑΚΗΣ: Ρωτήστε τον ισπανικό λαό τι γνώμη έχει για τον Σάμαρανκ.

ΠΡΟΕΔΡΕΥΩΝ (Παναγιώτης Ν. Κρητικός): Δεν καταχωρούνται οι διακοπές του κ. Κουναλάκη.

Κύριε Κουναλάκη, δεν έχετε το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κάναμε ένα παγκόσμιο πρωτάθλημα. Υπάρχουν τόμοι διθυραμβικών δημοσιευμάτων στον παγκόσμιο Τύπο υπέρ της Αθήνας και υπέρ της Ελλάδας γι' αυτό το πρωτάθλημα. Κάναμε μία τελετή έναρξης για την οποία είμαστε υπερήφανοι. Δύσκολα θα τη μιμηθεί μια άλλη διοργάνωση. Για όλα αυτά είμαστε υπερήφανοι.

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 189/29-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Δημόσιας Τάξης, σχετικά με τις προθέσεις της Κυβέρνησης για επίλυση των προβλημάτων της Αστυνομίας και των αστυνομικών του νομού Ημαθίας.

Η επίκαιρη ερώτηση διαγράφεται λόγω κωλύματος του ερωτωμένου κυρίου Υπουργού.

Εισερχόμαστε στη συζήτηση των επικαίρων ερωτήσεων δευτέρου κύκλου.

Πρώτη είναι η με αριθμό 187/29-10-97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αλέξανδρου Χρυσανθακόπουλου προς τους Υπουργούς Μεταφορών και Επικοινωνιών, Δικαιοσύνης και Δημόσιας Τάξης, σχετικά με τη λήψη μέτρων για την προστασία των πολιτών και των πολιτικών από τη διακίνηση ανώνυμων επιστολών ή εντύπων με συκοφαντικό περιεχόμενο.

Η επίκαιρη ερώτηση σε περίληψη έχει ως εξής:

"Μέσω των ΕΛ.ΤΑ. το τελευταίο διάστημα διακινήθηκαν προς τους κατοίκους της Εύβοιας, χιλιάδες ανώνυμες επιστολές με υβριστικό αλλά κυρίως συκοφαντικό περιεχόμενο σε βάρος του Βουλευτή Δημήτρη Πιπεργιά.

Περιεχόμενο όπως "Οχιά διμούτσουνη ο Πιπεργιάς", "Τυχάρπαστος ο Πιπεργιάς", "Προδότης ο Πιπεργιάς", "ο Πιπεργιάς μισθοδοτείται από την ΑΓΕΤ".

Οι επιστολές διακινήθηκαν σε φακέλους γραμματοσημασμένους χωρίς αποστολέα.

Με μηνυτήρια αναφορά προς τον Εισαγγελέα Χαλκίδας ζήτησε την προστασία της τιμής και της υπόληψής του και ταυτόχρονα την κατάσχεση των επιστολών αυτών.

Συγχρόνως με παραστάσεις του στους Υπουργούς Μεταφορών, Δημόσιας Τάξης και στη διοίκηση των ΕΛ.ΤΑ. ζήτησε τη συμβολή τους για την πλήρη διαλεύκανση της υπόθεσης.

Σε απάντησή της η Εισαγγελία Πρωτοδικών Χαλκίδας γνωρίζει στα ΕΛ.ΤΑ. ότι δεν συντρέχει νομική περίπτωση κατάσχεσης των επιστολών.

Η μαζική αυτή αποστολή επιστολών προς τους ψηφοφόρους εύλογα δημιουργεί προβληματισμούς στον απλό πολίτη.

Αν δεν συντρέχει νομική περίπτωση κατάσχεσης επιστολών χωρίς αποστολέα, όταν διασύρεται βάναυσα η τιμή και η υπόληψη μέλους του Ελληνικού Κοινοβουλίου, πότε συντρέχει;

Αν δεν διασφαλίζεται η τιμή και η υπόληψη του 'Ελληνα πολίτη και παραδίδεται βορά σε ανώνυμους υβριστές και συκοφάντες, για ποια ευνομούμενη πολιτεία μιλάμε;

Αν όποιος έχει την οικονομική δύναμη μπορεί, χωρίς εμπόδιο και επιπτώσεις να διακινεί μέσω δημόσιας επιχείρησης ανώνυμες επιστολές συκοφαντικού και υβριστικού περιεχομένου

 

  

Σελίδα 959 
προκειμένου να καθυποτάξει την βούληση των Βουλευτών και να την προσαρμόσει στα συμφέροντά του, για ποια δημοκρατία μιλάμε;

Ερωτώνται οι αρμόδιοι Υπουργοί:

Τι μέτρα προτίθεται να πάρει η Κυβέρνηση προκειμένου να προστατεύονται οι πολίτες και οι πολιτικοί από τη διακίνηση ανώνυμων επιστολών ή εντύπων με συκοφαντικό και υβριστικό περιεχόμενο;".

Ο Υπουργός Μεταφορών και Επικοινωνιών κ. Αναστάσιος Μαντέλης έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, η συγκεκριμένη περίπτωση στην οποία αναφέρεται ο κ. Χρυσανθακόπουλος είναι δυσάρεστη και μόνο αήθης μπορεί να χαρακτηριστεί η συμπεριφορά σε βάρος άλλου συναδέλφου μας Βουλευτή. Το γεγονός ότι το κείμενο ήταν σε φάκελο κλεισμένο χωρίς αποστολέα και αποστέλλετο σε διάφορους παραλήπτες σαφώς δικαιολογεί αυτό που καταγράφει η ερώτηση πως είναι αήθης και συκοφαντική τακτική. Πλην, όμως, είναι επιστολή και ως επιστολή προστατεύεται από το Σύνταγμα. Δεν μπορεί κανείς να την κατάσχει, να την ανοίξει, να διαβάσει το περιεχόμενό της. Τα Ταχυδρομεία και η πολιτεία πρέπει να διασφαλίσουν το ελεύθερο και ακώλυτο της επικοινωνίας και να μην παραβιάσουν τις διατάξεις περί προστασίας του απορρήτου των επιστολών.

Για τη συγκεκριμένη περίπτωση, ακριβώς λόγω της αήθους συμπεριφοράς, έγινε από τον εισαγγελέα πλημμελειοδικών της Χαλκίδας μία προσωρινή ενέργεια με πράξη κατάσχεσης αυτών των επιστολών. Στη συνέχεια, όμως, όταν διερευνήθηκαν τα νομικά στοιχεία της υποθέσεως, ο εισαγγελέας έκρινε ότι δεν υπάρχει νόμιμη βάση με την οποία μπορεί να γίνει κατάσχεση των επιστολών, αφού είναι κλεισμένες μέσα σε φάκελο και εξωτερικά δεν δείχνουν κανένα γνώρισμα περί της συκοφαντίας ή άλλης αξιοποίνου πράξεως.

Κατόπιν τούτου, δεν μπορεί να υπάρξει κατάσχεση των επιστολών αυτών. Πρέπει να διασφαλιστεί το υπέρτερο συμφέρον της προστασίας του απορρήτου και από κει και πέρα είναι θέμα της κοινωνίας μας πώς διαπαιδαγωγείται, ώστε να αποφεύγει τέτοια αήθη μέτρα πολιτικής αντιπαράθεσης.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Εγώ ρώτησα τον κύριο Υπουργό και τους Υπουργούς για την έκφραση πολιτικής βούλησης πάνω στο ζήτημα της προστασίας μιας ανοχύρωτης δημοκρατίας, όπου οι πολίτες και οι πολιτικοί είναι έρμαια στα χέρια οργανωμένων συμφερόντων, διαπλεκομένων στην περίπτωση, που κατασυκοφαντούν συστηματικά με ομαδικές επιστολές.

Οδηγείτε, λοιπόν, με την κατάργηση των ΕΛΤΑ στη σιγουριά των πολιτών, κύριε Υπουργέ. Γιατί όταν γίνουν ιδιωτικά, θα υπογράφει ο αποστολέας αυτό που στέλνει και θα είναι πλέον γνωστός αυτός που παραλαμβάνει. Εάν αυτήν τη στιγμή αποσταλούν ομαδικά "βόμβες" -ας το πούμε- στους Βουλευτές ή σε άλλους πολίτες της χώρας μας σε κλειστούς φακέλους, τι θα προκύψει; Είναι ένα σημαντικό ζήτημα. Θα ισχυριστούμε, ότι υπάρχει το συνταγματικό απόρρητο; Η βραδυφλεγής βόμβα κατασυκοφάντησης και σπείλωσης της υπόληψης και τιμής, δεν έχει ζητήματα τα οποία πρέπει να αντιμετωπιστούν;

Ο εισαγγελέας περίτεχνα λέει ότι με τα στοιχεία που έχω μέχρι τώρα δεν είμαι σε θέση να ζητήσω την κατάσχεση. Και νίπτει τας χείρας του. Δεν είναι κατηγορηματικός στην επιστολή που στέλνει στον ΕΛΤΑ. Και παρακαλώ προσέξτε την παραπομπή του Εισαγγελέα. Μετά από τούτο, εκείνο που απουσιάζει στη συγκεκριμένη περίπτωση, είναι η λήψη μέτρων. Και δεν μπορούμε να αφήνουμε να υπάρχουν τέτοιες ενέργειες. Ο ανώνυμος αποστολέας καλύπτεται και από εκεί και πέρα μοιράζει χιλιάδες επιστολές και διασπαθίζει εκατομμύρια για να πλήξει πολιτικά κάποιον που του αντιμάχεται τα συμφέροντα. Είναι έμμεση πολιτική αντιπαράθεση. Και αν εμείς το ευλογήσουμε αυτό, δια της αδιαφορίας και της αποχής μας, ως πολιτική ηγεσία του τόπου, δεν λάβουμε μέτρα να υπερασπιστούμε την υπόληψη των πολιτικών και των πολιτών, σαφώς και θα βρεθούμε σε μαζικά φαινόμενα.

Δεν πρέπει, κύριε Υπουργέ, με την ανοχή σας να ενισχύσετε την κλιμάκωση των ενεργειών εκείνων όχι μόνο απέναντι στο συνάδελφο Βουλευτή -εγώ σας είπα συνολικά τι να κάνετε, δεν σας είπα για τη συγκεκριμένη περίπτωση μόνο. Είναι μία αφορμή και δεν βλέπω να εκφράζετε πολιτική βούληση νομοθετικής ρύθμισης και αποσαφήνισης για αυτά που πρόκειται να ακολουθήσουν.

Θα ήθελα, λοιπόν, να καταγγείλω το γεγονός και να απαιτήσω από τη μεριά σας να είστε σαφής στην απάντηση που θα δώσετε τουλάχιστο. 'Εχετε ευθύνη για μία σαφή υπόσχεση, να καλύψουμε το μεγάλο κενό. Το Σύνταγμα ναι μεν ορίζει, αλλά δεν περιορίζει και δεν κατοχυρώνει το ανώνυμο.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε τελειώσατε!

Ο κύριος Υπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, και πάλι θα πρέπει να πω το εξής -και θα το πω με σαφήνεια- ότι δεν πρόκειται να ληφθεί κανένα μέτρο, το οποίο να δυσχεραίνει ή να παραβιάζει την προστασία του απορρήτου, όπως αναφέρεται στο άρθρο 19 του Συντάγματος και εξειδικεύεται στις επιμέρους διατάξεις.

Οτιδήποτε πέραν αυτών των διατάξεων, του Συντάγματος και του νόμου, είναι επιμέρους μέτρα, τα οποία αναφέρονται και κατονομάζονται στο νόμο. Μπορούν δε, να γίνουν με την παρέμβαση της δικαστικής αρχής. Και οτιδήποτε μπορεί με τη δικαστική αρχή να οδηγήσει σε κατάσχεση ή σε άσκηση ποινικής δίωξης για πράξεις οι οποίες χρησιμοποιούν ως όχημα την επιστολή, αυτά είναι μέτρα τα οποία υπάρχουν και θα ληφθούν.

'Αλλα μέτρα με τα οποία να παραβιάζεται το αδιακώλυτο της επικοινωνίας δεν μπορούν να ληφθούν και δεν θα ληφθούν.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Η Κυβέρνηση οφείλει να το δοκιμάσει όμως.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!

Κύριοι Βουλευτές, έχω την τιμή να ανακοινώσω στο Σώμα ότι από τα βόρεια γενικά θεωρεία παρακολουθούν τη συνεδρίασή μας πενήντα δύο μαθητές και τρεις συνοδοί καθηγητές από το 7ο Γυμνάσιο Χαλανδρίου Αττικής αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Κοινοβούλιο.

(Χειροκροτήματα απ' όλες τις πτέρυγες της Βουλής)

Δεύτερη επίκαιρη ερώτηση είναι η με αριθμό 201/29.10.1997 του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για επίλυση των προβλημάτων στο χώρο της υγείας κλπ.

Η επίκαιρη ερώτηση του κ. Σούρλα σε περίληψη έχει ως εξής:

"Τα αιτήματα των φαρμακοποιών, των γιατρών του ΙΚΑ και άλλων νοσοκομείων που βρίσκονται σε απεργιακές κινητοποιήσεις δεν απεικονίζουν μόνο την έκταση των προβλημάτων των κλάδων αυτών, αλλά και την κρίση γενικότερα στο χώρο της υγείας.

Η διαρκής σύγχυση στην οποία βρίσκεται η Κυβέρνηση μετά την παταγώδη αποτυχία και την έλλειψη δυνατότητας να χαράξει μία συγκροτημένη πολιτική υγείας, οδηγεί τον ευαίσθητο αυτό χώρο στην κατάρρευση και τους λειτουργούς της υγείας σε απόγνωση.

Μέσα σε αυτήν την αδιέξοδη πολιτική για να υπάρξει ένα στοιχειώδες επίπεδο παροχής υπηρεσιών υγείας για να μην ταλαιπωρούνται οι πολίτες, επιβάλλεται να εξασφαλιστούν τουλάχιστον οι προϋποθέσεις για την επιβίωση και την άσκηση των καθηκόντων των υγειονομικών.

Η Κυβέρνηση δυστυχώς αντί να αντιμετωπίσει το πρόβλημα

 
  

Σελίδα 960 
των φαρμακοποιών και των γιατρών, να εκπληρώσει τις υποσχέσεις, να επανεξετάσει άδικες αποφάσεις, μετέρχεται διαφόρων μεθοδεύσεων με εκβιασμούς και απειλές.

Πρέπει να αντιληφθεί η Κυβέρνηση ότι ο χώρος της υγείας δεν προσφέρεται για αυταρχισμό και επίδειξη πολιτικής πυγμής. Επιβάλλεται να δοθούν απαντήσεις και λύσεις στα προβλήματα των φαρμακοποιών και γιατρών και ο κύριος Υπουργός ερωτάται και παρακαλείται να ενημερώσει τη Βουλή, τί προτίθεται να κάνει προς την κατεύθυνση αυτή.".

Ο Υφυπουργός Υγείας και Πρόνοιας κ. Εμμανουήλ Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, ασφαλώς είναι πολύ λίγος ο χρόνος των τριών λεπτών, για να απαντήσει κανείς.

ΠΡΟΕΔΡΕΥΩΝ (Παναγιώτης Ν. Κρητικός): Θα κατακτήσετε και τον τίτλο του κοινοβουλευτικού εκπροσώπου του Υπουργείου Υγείας και Πρόνοιας με τη συνεχή παρουσία σας.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι, λόγω συνεχούς παρουσίας, γιατί είναι σοβαρά τα θέματα και απασχολούν τους συναδέλφους και την κοινή γνώμη.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς σας τιμά ιδιαιτέρως.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είναι πολύ λίγος ο χρόνος των τριών λεπτών να απαντήσει κανείς στο θέμα της επίκαιρης ερώτησης, που ο συνάδελφος κ. Σούρλας θέτει σήμερα στη Βουλή. Βασικά αναφέρεται σε τρία θέματα, κύριε Πρόεδρε, στα θέματα των φαρμακοποιών, στα θέματα των γιατρών, στις απεργιακές κινητοποιήσεις των γιατρών του ΕΣΥ και στις απεργιακές κινητοποιήσεις των γιατρών του Ι.Κ.Α. Να ξεκινήσω με τα θέματα των φαρμακοποιών και γενικά του φαρμάκου. 

Η Κυβέρνηση πήρε μια γενναία απόφαση. 'Εκανε, νομίζω, τη μεγαλύτερη τομή, που μπορούσε να κάνει στο όλο κύκλωμα του φαρμάκου. Προχώρησε σε μια σειρά μέτρων, που ξεκινάει από το εθνικό συνταγολόγιο, από το αντιβιόγραμμα. Προχωρήσαμε στην ανακοστολόγηση και τελευταία, προχθές, με απόφαση του ίδιου του Πρωθυπουργού και της Κυβέρνησης συνολικά, αποφασίστηκε η κατάργηση όλων των υπέρ τρίτων κρατήσεων. 'Ερχονται και άλλα μέτρα, έρχεται η λίστα, έρχεται το νοσοκομειακό συνταγολόγιο και βεβαίως έρχεται και ο έλεγχος των δαπανών προώθησης των φαρμακευτικών προϊόντων.

'Ολα αυτά τα μέτρα, κύριε Πρόεδρε, ξεκίνησαν από την αγωνία της Κυβέρνησης να προστατεύσει την υγεία του ελληνικού λαού. Ναι, αυτή ήταν η αιτία, που ξεκινήσαμε και εξετάζαμε τα μέτρα για το φάρμακο. Είμαστε η μόνη χώρα -το έχω πει πολλές φορές- στην Ευρώπη, που έχουμε αχρηστεύσει τα αντιβιοτικά. Υπάρχουν στοιχεία, που αποδεικνύεται εδώ, πώς έχουμε καταστρέψει τα αντιβιοτικά στη χώρα μας.

Αυτή, λοιπόν, ήταν η δική μας αγωνία και περνάει η προστασία της υγείας των πολιτών μέσα από τον εξορθολογισμό της χρήσης και βεβαίως και γιατί όχι -αφήνω τελευταίο αυτόν τον παράγοντα, τον οικονομικό παράγοντα- τα μέτρα συνολικά κατεβάζουν τον ετήσιο τζίρο στο φάρμακο κατά εκατόν τριάντα δισεκατομμύρια (130.000.000.000) προς όφελος του 'Ελληνα πολίτη, του 'Ελληνα καταναλωτή, του 'Ελληνα ασθενούς και ασφαλώς προς όφελος των ασφαλιστικών ταμείων.

'Οσον αφορά για τους φαρμακοποιούς, δεν μειώσαμε το ποσοστό κέρδους. Το ποσοστό κέρδους ήταν και παραμένει 35% επί της καθαρής τιμής, ήταν και παραμένει 24% επί της λιανικής τιμής. 'Οταν, όμως, μειώνεται ο τζίρος συνολικά, υπάρχει και μία σχετική μείωση του εισοδήματος. 

'Οσον αφορά, όμως, τα άλλα αιτήματά τους, τα συζητάμε. Είμαστε ανοιχτοί να συζητήσουμε όλα τους τα θεσμικά αιτήματα. Αυτήν τη στιγμή είναι σε εξέλιξη μια συζήτηση εδώ μέσα στο Κοινοβούλιο, με συναρμόδιους συναδέλφους και είμαι σίγουρος ότι πολύ σύντομα αυτά, τα οποία είπαμε, θα γίνουν πραγματικότητα. Επικοινωνούμε με τον Πανελλήνιο Φαρμακευτικό Σύλλογο, είμαστε σε συνεχή επαφή και νομίζω ότι θα βρεθεί λύση σε όλα τους τα θεσμικά αιτήματα.

Τώρα να έρθω στο θέμα των γιατρών, κύριε Πρόεδρε, για να πω πως νομίζω ότι οι απεργιακές κινητοποιήσεις, που εξήγγειλαν οι γιατροί του Εθνικού Συστήματος Υγείας είναι αδικαιολόγητες. Εμείς δεν υποσχεθήκαμε ότι θα έχουμε ψηφίσει αυτήν την εποχή το νέο μισθολόγιο των γιατρών. Είχαμε πει ότι μετά την ψήφιση του νομοσχεδίου του Εθνικού Συστήματος Υγείας, θα προχωρήσουμε στην ψήφιση του νέου μισθολογίου. Συνεκροτήθη μία επιτροπή από εκπροσώπους του Υπουργείου Υγείας, από εκπροσώπους του Υπουργείου Οικονομικών και από εκπροσώπους της Πανελλήνιας Ομοσπονδίας των Γιατρών του ΕΣΥ. Δούλεψε αυτή η επιτροπή ενάμιση μήνα, υπέβαλε ένα πόρισμα. Σήμερα, αυτήν τη στιγμή είναι σε εξέλιξη μια συνάντηση των συνδικαλιστών της ΠΟΙΓΕ με τον Υπουργό Υγείας. Την Τετάρτη υπάρχει μια συνάντηση με τον αρμόδιο Υφυπουργό των Οικονομικών κ. Χριστοδουλάκη. Νομίζω ότι όπως μέχρι τώρα δεν είπαμε κάτι, που να μη γίνει, έτσι και το νέο μισθολόγιο των γιατρών θα γίνει πολύ σύντομα νόμος του κράτους. Είναι μια μεγάλη επιτέλους παρέμβαση στο χώρο, κάτι που δεν τόλμησε κανείς να κάνει επί δεκαέξι χρόνια.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, οι απεργιακές κινητοποιήσεις επιβεβαιώνουν για ακόμη μια φορά γι' αυτούς που παρακολουθούν και γνωρίζουν -και πιστεύω όλοι το κάνουν γιατί είναι πολύ σημαντικό το θέμα της υγείας- ότι δεν υπάρχει πολιτική υγείας. Η Κυβέρνηση βρίσκεται σε μόνιμη σύγχυση και ενεργεί σπασμωδικά και πυροσβεστικά σε όλες τις περιπτώσεις, κύριε Υφυπουργέ, και στο φάρμακο και στους νοσοκομειακούς γιατρούς και στους γιατρούς του ΙΚΑ. 

Και έρχομαι τώρα στα τρία βασικά θέματα για να σας πω ότι η περιστολή που κάνατε δεν είναι εκατόν είσοσι τέσσερα δισεκατομμύρια (124.000.000.000), αλλά είναι τριάντα τέσσερα δισεκατομμύρια (34.000.000.000) για τα ενενήντα δισεκατομμύρια (90.000.000.000) που εισπράττονταν ή εισπράττονται ακόμη για τον ΕΟΦ το ΤΣΑΥ, το ΤΕΑΥΦΕ και το ΦΠΑ θα αποδοθούν και πάλι από τον κρατικό Προϋπολογισμό σ' αυτούς τους οργανισμούς που ανέφερα. Πρέπει, λοιπόν, να είσθε πιο συνεπείς και να πείτε ότι δεν είναι εκατόν είκοσι τέσσερα δισεκατομμύρια (124.000.000.000) και έχω αναλυτικά στοιχεία.

O μόνος κλάδος, κύριοι συνάδελφοι, ο οποίος δεν επιβαρύνεται από αυτές τις περιστολές των φαρμάκων, είναι ένας, είναι ο κλάδος των φαρμακοβιομηχάνων. Και παρακαλώ τον κύριο Υφυπουργό να πει τι περιστολές υπάρχουν, σε ποια ποσά ακριβώς θίγονται τα συμφέροντα των φαρμακοβιομηχάνων. Και δικαιούμαι να πω ότι συνεχίζετε να τελείτε σε μια σχέση εξάρτησης και υποτέλειας στα μεγάλα οικονομικά συμφέροντα. Θα περιμένω, κύριε Υφυπουργέ, να πείτε ποια ακριβώς ποσά υπάρχουν και αν μου επιτρέψει ο Πρόεδρος να απαντήσω. Και θα καταθέσω βέβαια από τώρα σχετικό έγγραφο από το οποίο προκύπτει ποιες είναι οι επιβαρύνσεις των φαρμακοβιομηχάνων. Από τα εκατόν είκοσι τέσσερα δισεκατομμύρια (124.000.000.000) είναι οκτακόσια εκατομμύρια (800.000.000). Αυτή είναι η πολιτική σας, κύριε Υφυπουργέ. Και βεβαίως δεν καταλογίζω σε σας ευθύνες, εσείς είσθε όμως μέλος της Κυβέρνησης.

Κύριε Πρόεδρε, θα μου δώσετε και εμένα λίγο παραπάνω χρόνο για να πω για τους γιατρούς. Ο Υπουργός Υγείας κ. Σκουλάκης διέκοψε το διάλογο εδώ και τρεισήμισι μήνες με τους νοσοκομειακούς γιατρούς -το ξέρετε το υπόμνημα το έχω και εγώ στη διαθέσή μου- και κάτω από την πίεση των κινητοποιήσεων σήμερα τους δέχεται. Δήλωσε ο Υπουργός Υγείας, κύριε Σκουλάκη, ότι θα ισχύσει αναδρομικά το ειδικό μισθολόγιο των γιατρών, από 1.1.97. Πώς θα ισχύσει από 1.1.97, όταν δεν θα έρθει στη Βουλή να ψηφιστεί μέχρι τα Χριστούγεννα και λέτε εσείς ότι δεν υπήρξε καμια βιασύνη. Αυτές είναι οι διαβεβαιώσεις του Υπουργού εκτός αν εκείνος δεν σας ενημέρωσε.

  

Σελίδα 961 

Και για το ΙΚΑ, τελειώνω, κύριε Πρόεδρε, λέγοντας τα εξής: Κύριε Υφυπουργέ, πρέπει να δείτε με μεγαλύτερη κατανόηση τα προβλήματα των γιατρών του ΙΚΑ. Φέρνετε ένα νομοσχέδιο και μας είπατε εδώ ότι θα κάνετε τον οικογενειακό γιατρό και θα δώσετε μια ώθηση στη πρωτοβάθμια φροντίδα και περίθαλψη. Και έχουμε εξακόσιους οικογενειακούς γιατρούς του ΙΚΑ -και όχι μόνο, αλλά οκτώ χιλιάδες- οι οποίοι αμείβονται κύριοι συνάδελφοι με εκατόν σαράντα χιλιάδες (140.000) έως διακόσιες τριάντα χιλιάδες (230.000) καθαρά λεφτά για θητεία τριάντα ετών.

Αυτά, λοιπόν, τα ζητήματα πρέπει να τα δείτε για να τα αντιμετωπίσετε. Και επειδή δεν διαγράφονται προοπτικές -αυτή είναι η πραγματικότητα- στο χώρο της υγείας κάντε κάτι για τους λειτουργούς της Υγείας, μήπως μπορέσουν εξ' ιδίων εκείνοι να προσφέρουν.

(Στο σημείο αυτό ο Βουλευτής κ. Γ. Σούρλας καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, είμαι υποχρεωμένος να πω με όσο πιο χαμηλούς τόνους μπορώ ότι ούτε υποτέλεια δείχνουμε στους φαρμακοβιομηχάνους ούτε τα βρήκαμε με τους φαρμακοβιομηχάνους. Εμείς ακολουθούμε μια πολιτική διαφάνειας, μια καθαρή πολιτική, μια πολιτική για την οποία αν θέλετε κατηγορηθήκαμε από πολλούς, ότι καθιερώσαμε τη χαμηλότερη τιμή της Ευρώπης και υπάρχει κίνδυνος αυτή η πολιτική να οδηγήσει σε απόσυρση ορισμένων φαρμάκων στις βιομηχανίες, οι οποίες στις μέρες εκείνες τι ανακοινώσεις εξέδωσαν. Δεν νομίζω δε ότι εξέδωσαν εκείνες τις ανακοινώσεις επειδή τους τα δώσαμε. Νομίζω ότι εθίγησαν τα συμφέροντα τους. Εν πάση περιπτώσει εμείς καθιερώσαμε τη χαμηλότερη τιμή της Ευρώπης και ό,τι προέκυψε. Αν έχετε κάτι διαφορετικό να το καταθέσετε. 'Ενα αυτό.

Δεύτερον, να σας πω ποιοι τα έδωσαν στους φαρμακοβιομηχάνους και να τελειώσουμε, κύριε Πρόεδρε. Το 1990 ετήσια μεταβολή 32,3%. Το 1991 28,5%. Το 1992, 27,5%. Θέλετε να ακούσετε για το 1994 την ετήσια μεταβολή; 'Ηταν 18%. Το 1995 ήταν 15%, το 1996 16,7%. Αυτή είναι η πραγματικότητα και τον πίνακα θα τον καταθέσω.

'Ερχομαι τώρα και στους γιατρούς. Δεν είπαμε εμείς στους γιατρούς ότι θα ψηφιστεί το νέο μισθολόγιο των γιατρών πριν από το νομοσχέδιο των εκπαιδευτικών. Είπαμε ότι θα ψηφιστεί το νομοσχέδιο το δικό μας, θα έλθει το μισθολόγιο των εκπαιδευτικών της Ανωτάτης Παιδείας και ήλθε η σειρά και των γιατρών.

Σας είπα, είναι σε εξέλιξη ένας διάλογος. Δεν αρνηθήκαμε τίποτα. Συνεστήθη επιτροπή, έβγαλε ένα πόρισμα, αυτήν τη στιγμή συζητάει ο Υπουργός Υγείας κ.Γείτονας με την ΠΟΙΕ, την Τετάρτη συζητάει ο Υπουργός των Οικονομικών κ.Χριστοδουλάκης και εδώ είμαστε.

Από κει και πέρα, για τα θέματα των γιατρών του ΙΚΑ, δεν έχω αρμοδιότητα. Ξέρετε ότι το ΙΚΑ εποπτεύεται από το Υπουργείο Κοινωνικών Ασφαλίσεων, όμως, μου έστειλε ένα σημείωμα ο διοικητής του, ο κ. Σολωμός, με το οποίο μου λέει ότι από τα δώδεκα αιτήματα των γιατρών τα δέκα έχουν ικανοποιηθεί.

Είμαι υποχρεωμένος να το καταθέσω στα Πρακτικά για να είναι στη διάθεσή σας.

Ευχαριστώ.

(Στο σημείο αυτό ο Υφυπουργός Υγείας και Πρόνοιας κ. Εμμ. Σκουλάκης καταθέτει για τα Πρακτικά τον προαναφερθέντα πίνακα και το προαναφερθέν σημείωμα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Παναγιώτης Ν.Κρητικός): Τρίτη είναι η με αριθμό 197/29-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Ορέστη Κολοζώφ προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για ρύθμιση, στο 'Ιδρυμα Βρεφονηπιακών Σταθμών Αττικής, οικονομικών προβλημάτων, πρόσληψη εκπαιδευτικού προσωπικού κλπ., η οποία έχει ως εξής:

"Η απαράδεκτη απόφαση της Κυβέρνησης για τεράστιες αυξήσεις από 73% έως 166% στα τροφεία του Ιδρύματος Βρεφονηπιακών Σταθμών Αττικής (ΙΒΣΑ), είναι ένα ακόμα πλήγμα προς τις 3.820 οικογένειες που στέλνουν τα παιδιά τους στο 'Ιδρυμα. Μάλιστα, σαν να μην έφτανε αυτό, σχεδιάζει να μειώσει το κονδύλι που διαθέτει για τα τρόφιμα των παιδιών κατά 11,5%.

Αποτελεί μια ακόμα απόδειξη πώς εννοεί η Κυβέρνηση τον εκσυγχρονισμό και τη στήριξη της νέας οικογένειας και του παιδιού καθώς και την ιδιαίτερη προσοχή που θα δώσει στους βρεφονηπιακούς σταθμούς, σύμφωνα με δηλώσεις του κυρίου Πρωθυπουργού. Πολύ απλά, αντί να παρέχει η Κυβέρνηση επαρκή κρατική επιχορήγηση για τη σωστή βρεφονηπιακή μέριμνα, αναγκάζει τους γονείς να πληρώνουν από την τσέπη τους αφού δεν έχουν άλλη λύση εκτός των ιδιωτικών σταθμών. Μάλιστα το Υπουργείο έχει αποφασίσει παραπέρα περικοπές μέχρι εκμηδενίσεως των κονδυλίων του 1997 και του 1998 που αφορούν τη διατροφή, τη συντήρηση και επιδιόρθωση των εγκαταστάσεων, τη θέρμανση, το παιδαγωγικό υλικό, τον ιματισμό φροντίδας των βρεφών.

Ερωτάται ο κύριος Υπουργός εάν θα ανακαλέσει την απαράδεκτη υπουργική απόφαση για υπερδιπλασιασμό των τροφείων, θα αυξήσει την κρατική επιχορήγηση για το 1998 στα 4,5 δισεκατομμύρια δραχμές και θα προχωρήσει στην άμεση πρόσληψη εκπαιδευτικού -κυρίως- προσωπικού ώστε να λειτουργήσει σωστά και με δημόσια κονδύλια, όπως επιβάλλεται, το 'Ιδρυμα Βρεφονηπιακών Σταθμών Αττικής.".

Ο Υφυπουργός Υγείας και Πρόνοιας κ.Σκουλάκης έχει και πάλι το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Αγαπητέ συνάδελφε, το 'Iδρυμα Βρεφονηπιακών Σταθμών Αττικής, το Ι.Β.Σ.Α., είναι κρατικό Νομικό Πρόσωπο Ιδιωτικού Δικαίου που εποπτεύεται από το Υπουργείο Υγείας και Πρόνοιας και χρηματοδοτείται εξ ολοκλήρου σχεδόν από τον κρατικό Προϋπολογισμό με εξαιρετικά χαμηλή συμμετοχή των γονιών στα τροφεία, σε σχέση με το πραγματικό κόστος του κάθε παιδιού.

Ο Ι.Β.Σ.Α. λειτουργεί σήμερα στο νομό Αττικής τριάντα οκτώ βρεφονηπιακούς σταθμούς όπου φιλοξενούνται περίπου τέσσερις χιλιάδες παιδιά.

Το 1996, το παραπάνω 'Ιδρυμα, επιχορηγήθηκε συνολικά με το ποσό των δύο δισεκατομμυρίων τετρακοσίων ογδόντα εκατομμυρίων (2.480.000.000) δραχμών από τον κρατικό Προϋπολογισμό και από τις πιστώσεις του ειδικού κρατικού λαχείου, έλαβε το μικρό ποσό των οκτώ εκατομμυρίων (8.000.000) δραχμών.

Η συνολική επιχορήγηση του Ιδρύματος για το 1997, είναι τριάμισι δισεκατομμύρια (3.500.000.000) δραχμές. H αρχική επιχορήγηση δύο δισεκατομμύρια εξακόσια πενήντα εκατομμύρια (2.650.000.000) και η συμπληρωματική οκτακόσια πενήντα εκατομμύρια (850.000.000).

Εκτός από την προαναφερόμενη κρατική επιχορήγηση, το 'Ιδρυμα κατά διαστήματα και εφόσον υπάρχει δυνατότητα -το είπα και παραπάνω-επιχορηγείται και από τις πιστώσεις του ειδικού κρατικού λαχείου για τη συντήρηση, βελτίωση των κτιριακών εγκαταστάσεων και την προμήθεια εξοπλισμού.

Κατά το τρέχον έτος, το 'Ιδρυμα έλαβε από τις πιστώσεις του ειδικού κρατικού λαχείου, το ποσό των δέκα εκατομμυρίων (10.000.000) για κάλυψη των αναγκών. Η αύξηση των τροφείων των φιλοξενουμένων παιδιών, είχε να γίνει από το 1990. Το 1992 αποφασίστηκε να γίνει μια αναπροσαρμογή, αλλά εκείνη η απόφαση δεν προχώρησε.

Η απόφαση αναπροσαρμογής του τροφείου, έγινε τον Μάιο του 1997, είναι όμως κλιμακούμενη και δεν είναι έτσι όπως αναφέρεται στην ερώτησή σας. 'Εχει σχέση με το οικογενειακό εισόδημα.

Για ετήσιο οικογενειακό εισόδημα μέχρι δύο εκατομμύρια

  

Σελίδα 962 
(2.000.000), η φιλοξενία των παιδιών είναι δωρεάν. Για ετήσιο οικογενειακό εισόδημα από δυο μέχρι τρία εκατομμύρια (2.000.000.-3.000.000), θα καταβάλεται μηνιαίως το ποσό των επτά χιλιάδων (7.000) δραχμών. Για ετήσιο οικογενειακό εισόδημα από τρία εως τέσσερα εκατομμύρια (3.000.000-4.000.000), θα καταβάλεται το ποσό των εννέα χιλιάδων (9.000) δραχμών. Από τέσσερα μέχρι πέντε εκατομμύρια (4.000.000-5.000.000), θα καταβάλονται δώδεκα χιλιάδες (12.000) δραχμές και έχει μια κλιμάκωση μέχρι είκοσι δύο χιλιάδες (22.000) δραχμές ανάλογα με το εισόδημα.

Επίσης, οι πολύτεκνες οικογένειες καθώς και οι οικογένειες των οποίων ο ένας εκ των δυο γονέων ή ένα τέκνο έχει αναπηρία με ποσοστό άνω του 67%, απαλλάσσονται από την καταβολή τροφείων για ετήσιο οικογενειακό εισόδημα μέχρι επτά εκατομμύρια (7.000.000) δραχμές.

Αν το ετήσιο εισόδημα υπερβαίνει το ποσό των επτά εκατομμυρίων (7.000.000), καταβάλλονται τροφεία για μεν το πρώτο παιδί επτά χιλιάδες (7.000) και για κάθε επόμενο, το ήμισυ του πρώτου, τρεισήμισι χιλιάδες (3.500) δραχμές. Τονίζεται ότι για όλες τις προαναφερόμενες κατηγορίες, τα τροφεία του δεύτερου παιδιού είναι το ήμισυ των τροφείων, που καταβάλλονται για το πρώτο παιδί.

'Οσον αφορά τα θέματα πρόσληψης προσωπικού, πρέπει να σας πω ότι με ένα έγγραφο του Υπουργείου Υγείας, ζητήθηκε από τη Γενική Γραμματεία του Υπουργικού Συμβουλίου η έγκριση πρόσληψης προσωπικού στο 'Ιδρυμα σε σαράντα μια θέσεις, αναμένεται η απόφαση του Υπουργικού Συμβουλίου και νομίζω ότι με αυτές τις θέσεις καλύπτονται βασικές ανάγκες του ιδρύματος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, από την απάντησή σας κατάλαβα ότι σαφή εικόνα δεν έχετε σχετικά με τον ΙΒΣΑ.

Πρώτα πρώτα, εμείς -και σ' αυτό δεν αναφερθήκατε- πιστεύουμε ότι για να μπορέσει να λειτουργήσει και να αντιμετωπίσει όλες τις λειτουργικές του δαπάνες, χρειάζονται τεσσεράμισι δισεκατομμύρια (4.500.000.000). Γι' αυτό δεν είπατε τίποτε.

Αυτά, όμως, τα νούμερα που μας δώσατε, δεν καλύπτουν ούτε όλα τα λειτουργικά έξοδα, καλύπτουν μόνο τις αποδοχές. Προβλέπονται τρία δισεκατομμύρια είκοσι επτά εκατομμύρια (3.027.000.000), ενώ οι αποδοχές είναι ήδη τρία δισεκατομμύρια σαράντα επτά εκατομμύρια (3.047.000.000).

'Ενα δεύτερο ζήτημα είναι ότι μας λέτε πως έγινε μια αύξηση ύστερα από πολλά χρόνια και εν πάση περιπτώσει, αφήνετε να εννοηθεί ότι γίνεται μια κλιμάκωση. Να σας πω εγώ ακριβώς πως έχει το ζήτημα και συγκρίνετε τα στοιχεία. 

Στις τρεις χιλιάδες οκτακόσιες είκοσι οικογένειες περίπου, οι τρεις χιλιάδες εξακόσιες είκοσι οικογένειες, έχουν εισόδημα πάνω από δυο εκατομμύρια εκατό χιλιάδες (2.100.000) δραχμές. Αυτή η αναπροσαρμογή που κάνετε, ουσιαστικά προβλέπει αυξήσεις για όλους σχεδόν, εκτός από διακόσιες οικογένειες. Αυτό είναι το ένα κρατούμενο.

Δεύτερον, έχω εδώ την απόφασή σας, η οποία λέει ότι οι παραπάνω αυξήσεις των τροφείων που μας είπατε, κύριε Υπουργέ, αφορούν και τις πολύτεκνες οικογένειες, καθώς και τις οικογένειες των οποίων ο ένας εκ των δυο γονέων ή τέκνο έχει θεωρηθεί ανάπηρο με ποσοστό αναπηρίας 67%.

Πέρα απ' αυτά, όμως, δεν μας είπατε για τα συγκεκριμένα προβλήματα που υπάρχουν, που είναι οξυμμένα αυτήν τη στιγμή. Πέρα από τα τροφεία όπου υπάρχουν αυξήσεις, είναι η θέρμανση, η παιδική χαρά, ο ιματισμός, η συντήρηση εγκαταστάσεων, το παιδαγωγικό υλικό.

Από που θα βγουν, εφόσον δεν τα προβλέπει ο προϋπολογισμός και εφόσον εσείς μας είπατε ότι πρέπει εξ ολοκλήρου -και το προβλέπετε αυτό- να ανταποκριθείτε σ' αυτά τα έξοδα; Ξέρετε τι κάνετε; Μετακυλίετε όλα αυτά τα ποσά στους γονείς, οι οποίοι φυσικά, προκειμένου να είναι χωρίς θέρμανση, χωρίς παιχνίδια, χωρίς όλα αυτά που προβλέπονται ότι πρέπει να τα έχει -και προβλέπονται κονδύλια μάλιστα- ο προϋπολογισμός του ΙΒΣΑ, θα πρέπει να τα καταβάλουν οι ίδιοι.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): Δυο λόγια θα ήθελα να πω, κύριε Πρόεδρε.

Σας είπα, αγαπητέ συνάδελφε, ότι η αναπροσαρμογή κρίθηκε αναγκαία για να βελτιωθούν επιτέλους οι παρεχόμενες υπηρεσίες, ότι η αναπροσαρμογή είναι κλιμακούμενη, ανάλογα με το οικογενειακό εισόδημα και βεβαίως μετά απ' αυτήν την αναπροσαρμογή, θα υπάρξει δυνατότητα να βελτιωθούν και οι υποδομές, ασφαλώς συμπληρωματικά με την κρατική επιχορήγηση. Αλίμονο αν περιμένουμε μόνο απ' αυτά.

OΡΕΣΤΗΣ ΚΟΛΟΖΩΦ: Ηταν, επομένως, ακριβή τα στοιχεία που σας έδωσα για την αύξηση των τροφείων.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ξέρετε, τα θέματα της πρόνοιας τα χειρίζεται ο συνάδελφος ο κ. Κοτσώνης.

OΡΕΣΤΗΣ ΚΟΛΟΖΩΦ: Πάνε από το 63% στο 130 τόσο τοις εκατό.

ΠΡΟΕΔΡΕΥΩΝ (Παναγιώτης Ν. Κρητικός): Να μη γίνεται διάλογος, κύριε Κολοζώφ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αλίμονο, εκ μέρους του Υπουργείου απαντώ. Αυτήν την πληροφόρηση έχω, δεν το γνωρίζω αυτό το στοιχείο που μου δώσατε.

Nα σας πω κάτι; Δεν είναι και κακό, είναι ευχάριστο να μην είναι τόσο πολύ φτωχοί οι άνθρωποι που στέλνουν τα παιδιά τους στο ίδρυμα βρεφονηπιακού σταθμού. Είναι ευχάριστο ότι έχουν ένα ικανοποιητικό εισόδημα. Θα πληρώνουν επτά χιλιάδες (7.000) δραχμές το μήνα. Δεν νομίζω ότι είναι υπερβολικό το ποσό. Είναι ένα μέτρο που εκρίθη απαραίτητο για να αναβαθμιστούν και βελτιωθούν οι παρεχόμενες υπηρεσίες.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 194/29.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τη λήψη μέτρων προστασίας των μικρομεσαίων επιχειρήσεων, ενεργοποίηση της επιτροπής ανταγωνισμού κλπ.

Η ερώτηση του κ. Αποστόλου έχει ως εξής:

"Σε μείζον πρόβλημα ύπαρξης για τις μικρομεσαίες επιχειρήσεις εξελίσσεται η συμπεριφορά του πιστωτικού συστήματος, μία συμπεριφορά που πρόσφατα κατακρίθηκε δημόσια και από μέλη της Κυβέρνησης.

Παρά την πτώση του πληθωρισμού και παρά τις κυβερνητικές διακηρύξεις για ανάγκη ενίσχυσης της ανταγωνιστικότητας των μικρομεσαίων επιχειρήσεων τα επιτόκια χορηγήσεων των τραπεζών παραμένουν από τριπλάσια έως τετραπλάσια σε σχέση με τον πληθωρισμό. Αν δεν προστεθούν και το υψηλό κόστος των τραπεζικών υπηρεσιών, οι εισφορές, η ποινή υπερημερίας σε περίπτωση καθυστέρησης και ο ανατοκισμός, τότε πράγματι διαμορφώνεται ένα πλαίσιο που καταστρέφει τους επαγγελματίες, αφού τους οδηγεί στην τοκογλυφία ή στη χρεοκοπία.

Επειδή οι μικρομεσαίες επιχειρήσεις πρέπει να επιβιώσουν και να αναπτυχθούν συμβάλλοντας και στην καταπολέμηση της ανεργίας,

Ερωτάται η κυρία Υπουργός:

1. Γιατί μέχρι σήμερα δεν έχει με δική της πρωτοβουλία ενεργοποιήσει την Επιτροπή Ανταγωνισμού για να εξετάσει τη συμπεριφορά του πιστωτικού συστήματος απέναντι στις μικρομεσαίες επιχειρήσεις για να πάρει τα αναγκαία μέτρα προστασίας του και

2. Αν προτίθεται με πρωτοβουλίες της να καταργήσει τα εξοντωτικά πανωτόκια και τις υπερημερίες".

Ο Υφυπουργός Ανάπτυξης κ. Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, η σημαντική αποκλιμάκωση του πληθωρισμού τα τελευταία χρόνια επέτρεψε, -βεβαίως μέσω, εκτός των άλλων, και της ασκούμενης αντιπληθωριστικής συναλλαγματικής πολιτικής τη διαμόρφωση του μέσου επιτοκίου με το οποίο

  

Σελίδα 963 
επιβαρύνονται τα δραχμικά δάνεια περίπου στο 18,5% σήμερα, έναντι 28,5% που διαμορφωνόταν πριν από πέντε χρόνια.

Επιπλέον σήμερα ένα ποσοστό της τάξεως του 40% περίπου των δανείων που χορηγούνται στις μικρομεσαίες ελληνικές εμπορικές και βιοτεχνικές επιχειρήσεις αφορά δάνεια σε συνάλλαγμα, τα οποία προέρχονται είτε από τράπεζες του εξωτερικού είτε από τράπεζες του εσωτερικού, με αποτέλεσμα να υπάρχει ένας αυξημένος ανταγωνισμός μεταξύ των ελληνικών τραπεζών, αλλά και μεταξύ των ξένων πιστωτικών ιδρυμάτων για τη σημαντική και περαιτέρων μείωση των χρηματοοικονομικών εξόδων των επιχειρήσεων.

Σε ό,τι αφορά γενικότερα το θέμα της δανειοδότησης των μικρομεσαίων επιχειρήσεων και των προβλημάτων, που πολύ ορθά αναφέρει ο συνάδελφος ότι υπάρχουν αυτήν τη στιγμή στην αγορά του χρήματος, πρέπει να σας ενημερώσω ότι συμμετέχουμε ενεργά σαν κράτος στη διαμόρφωση του κειμένου μιας οδηγίας της Ευρωπαϊκής 'Ενωσης, η οποία θα υποβληθεί εντός μηνός και με την οποία αντιμετωπίζονται πλέον, αποφασιστικά και αποτελεσματικά, ζητήματα που έχουν σχέση με τις πιστωτικές διευκολύνσεις των μικρομεσαίων επιχειρήσεων.

Επιφυλασσόμεθα, λοιπόν, να σας ανακοινώσουμε μέσα σε πολύ λίγο χρονικό διάστημα τις αποφάσεις μας σχετικά με την ενσωμάτωση αυτών των διατάξεων της οδηγίας στην εθνική έννομη τάξη και φυσικά αυτή θα είναι μία πολύ σημαντική αλλαγή στο καθεστώς χρηματοδότησης και δανειοδότησης των μικρομεσαίων επιχειρήσεων.

Τώρα σε ό,τι αφορά το άλλο σκέλος της ερώτησης που αναφέρεται στην ενεργοποίηση της Επιτροπής Ανταγωνισμού, πρέπει να σας ενημερώσω ότι εδώ και λίγο καιρό υπάρχει μία αυτεπάγγελτη, μετά από δική μας εντολή, έρευνα της Επιτροπής Ανταγωνισμού, η οποία θα εξετάσει τη συμπεριφορά του πιστωτικού συστήματος ειδικότερα τα επιτόκια καταθέσεων ή χορηγήσεων, τις προμήθειες που επιβάλλουν οι τράπεζες στους πελάτες τους και γενικότερα τη λειτουργία του ανταγωνισμού στο τραπεζικό σύστημα της χώρας.

Πιστεύουμε ότι σε πολύ σύντομο χρονικό διάστημα αυτή η έρευνα θα είναι έτοιμη, θα έρθει το θέμα στην Επιτροπή Ανταγωνισμού, για να ληφθούν οι τελικές αποφάσεις από την ανεξάρτητη διοικητική αρχή του ανταγωνισμού.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, είναι θετικό το ότι έχει ξεκινήσει αυτή η έρευνα, όμως, θα πρέπει να έχουμε τα αποτελέσματα, όσο γίνεται γρηγορότερα, γιατί δεν αντέχουν οι μικρομεσαίοι. 

Πράγματι, έχετε χρέος σαν Υπουργείο Ανάπτυξης να τους προστατεύσετε από την πράγματι κατάφωρα άδικη συμπεριφορά των τραπεζών και ειδικά των εμπορικών τραπεζών απέναντί τους. Δεν αρκεί η καταγγελία του κ. Δρυ για την τοκογλυφική συμπεριφορά των τραπεζών. Θα πρέπει να ληφθούν συγκεκριμένα μέτρα.

Δεν θα αναφερθώ στις διαφορές που υπάρχουν μεταξύ επιτοκίων χορηγήσεων, πληθωρισμού και καταθέσεων, κάτι που αποτελεί πανευρωπαϊκό ρεκόρ. Θα σταθώ -και είναι γνωστό σε όλους- στο ότι το πρώτο εξάμηνο του 1997, οι εννιά εμπορικές τράπεζες έχουν αυξήσει τα κέρδη τους, σε σχέση με το αντίστοιχο εξάμηνο του 1996 κατά 133%. Από πενήντα δύο δισεκατομμύρια (52.000.000.000) φθάσαμε στα εκατόν σαράντα έξι δισεκατομμύρια (146.000.000.000). Αυτή η υπερβολική αύξηση των κερδών έχει οδηγήσει σεεξόντωση εκατοντάδες επιχειρήσεις.

Κύριε Υπουργέ, πράγματι χρειάζεται μεγαλύτερη προσπάθεια από πλευράς του Υπουργείου σας, γιατί πρέπει να στηριχθούν οι μικρομεσαίοι, που για μας αποτελούν το στυλοβάτη της ελληνικής οικονομίας. Δεν είναι δυνατόν οι τράπεζες από εργαλείο ανάπτυξης να αποτελούν τροχοπέδη, με ό,τι αυτό συνεπάγεται για την αντιμετώπιση και του προβλήματος της ανεργίας.

Για να δείτε ειδικά, ποια είναι η συμπεριφορά των κρατικών εμπορικών τραπεζών, θα καταθέσω στα Πρακτικά ένα έγγραφο δικαιολογητικών που ζητήθηκαν από πιστούχο μικρομεσαίο από κατάστημα της Εθνικής Τράπεζας Αθηνών, Τμήμα Εμπορικών Λειτουργιών. Χρειάστηκαν είκοσι δικαιολογητικά για ένα απλό δάνειο. Καταλαβαίνετε πόσο δυσκολεύονται οι μικρομεσαίοι. Το καταθέτω.

(Στο σημείο αυτό ο Βουλευτής κ. Ευάγγ. Αποστόλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

Τελειώνοντας, θέλω να πω ότι πράγματι ζούμε αυτές τις ημέρες μια κατάσταση επίθεσης προς τη δραχμή από ξένες επιχειρήσεις με κερδοσκοπικούς σκοπούς, εκείνο, όμως, που πρέπει να έχουμε υπόψη μας είναι ότι οι μικρομεσαίοι δεν θα αντέξουν πολύ στην τοκογλυφική συμπεριφορά των Τραπεζών.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός κ. Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, κύριοι συνάδελφοι, το θέμα της χρηματοδότησης και της δανειοδότησης των μικρομεσαίων επιχειρήσεων είναι γενικότερο και δεν αφορά μόνο τη χώρα μας. Αναφέρεται σε όλες τις χώρες της Ευρωπαϊκής 'Ενωσης και πραγματικά υπάρχουν πάρα πολύ μεγάλες δυσκολίες πρόσβασης των μικρομεσαίων επιχειρήσεων στις τράπεζες. 

Κύριε συνάδελφε, πέραν όλων όσων αναφέρετε, που είναι ορθά, πρέπει να σας πληροφορήσω ότι υπάρχει από το Υπουργείο Ανάπτυξης μία προσπάθεια για την ανάπτυξη πρωτοβουλιών και την ανάληψη διαφόρων μέτρων, τα οποία υπάρχουν στο επιχειρησιακό πρόγραμμα βιομηχανίας, όπως είναι η ίδρυση ταμείου αντεγγύησης εταιρειών αμοιβαίων εγγυήσεων, η εταιρεία επιχειρηματικού κεφαλαίου, αλλά και οι πιστωτικοί συνεταιρισμοί. 'Ολο αυτό το πλέγμα των πρωτοβουλιών είναι περίπου είκοσι πέντε δισεκατομμύρια (25.000.000.000) δραχμές, ακριβώς για να στηριχθούν οι μικρομεσαίες επιχειρήσεις, να αποκτήσουν μεγαλύτερη πρόσβαση στο χρηματοοικονομικό σύστημα και να έχουν μεγαλύτερη ρευστότητα.

Το δεύτερο το οποίο θέλω να σας αναφέρω είναι ότι πολύ σύντομα θα δώσουμε στη δημοσιότητα και μία έρευνα που έκανε το Υπουργείο, σε σχέση γενικότερα με τη σχέση τραπεζών και καταναλωτών, γιατί έχουμε και το ζήτημα της καταναλωτικής πίστης, των πιστωτικών καρτών και μια σειρά από καινούριες δοσοληψίες και συναλλαγές, που έχει ο πολίτης με τις τράπεζες.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των επικαίρων ερωτήσεων. 

Πριν εισέλθουμε στην ημερήσια διάταξη νομοθετικής εργασίας θα διακόψουμε για λίγο.

(Δ Ι Α Κ Ο Π Η)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

  

Σελίδα 964 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη 

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

ΑΠΟΦΑΣΕΙΣ ΒΟΥΛΗΣ

ΟΙΚΟΝΟΜΙΚΗ ΔΙΑΧΕΙΡΙΣΗ ΒΟΥΛΗΣ

α. Μόνη συζήτηση και έγκριση του Απολογισμού δαπανών της Βουλής για το οικονομικό έτος 1996. 

β. Μόνη συζήτηση και ψήφιση του σχεδίου Προϋπολογισμού δαπανών της Βουλής για το οικονομικό έτος 1998. 

Διαδικασία συζήτησης, όπως ορίζεται στα άρθρα 97 και 120 του Κανονισμού της Βουλής. 

Το Κομμουνιστικό Κόμμα Ελλάδος ορίζει, ως ειδικό αγορητή το Βουλευτή, Αντιπρόεδρο της Βουλής, κ. Δημήτρη Κωστόπουλο.

Το Δημοκρατικό Κοινωνικό Κίνημα ορίζει, ως ειδικό αγορητή, το Βουλευτή κ. Γεώργιο Ρόκο.

Ο εισηγητής της Πλειοψηφίας κ. Κωνσταντίνος Βρεττός έχει το λόγο.

Κύριοι συνάδελφοι, πριν προχωρήσουμε στη συζήτηση, θα ήθελα να προτείνω στο Σώμα, όπως κάθε χρόνο έχουμε καθιερώσει, προκειμένου να μιλήσουν όσοι συνάδελφοι θελήσουν να πάρουν το λόγο εντός αυτής της συνεδριάσεως, να δοθεί χρόνος δώδεκα με δεκαπέντε λεπτά στους εισηγητές και ειδικούς αγορητές και δέκα λεπτά στους κοινοβουλευτικούς εκπροσώπους και στους συναδέλφους που θα εγγραφούν στον κατάλογο των ομιλητών να δοθεί χρόνος επτά λεπτών. Αυτό προϋποθέτει ότι θα εγγραφούν μάλλον αρκετοί ομιλητές. Σε αντίθετη περίπτωση ο χρόνος αυτός πρέπει να επιμηκυνθεί.

Υποθέτω ότι έχω τη σύμφωνη γνώμη σας.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε την ανωτέρω πρότασή μου.

ΣΤΡΑΤΗΣ ΚΟΡΑΚΑΣ: Κύριε Πρόεδρε, στους εισηγητές και στους ειδικούς αγορητές θα μπορούσαμε να βάλουμε χρόνο τουλάχιστον δεκαπέντε λεπτά. Συνήθως είχαμε είκοσι λεπτά, αλλά ας μπουν δεκαπέντε λεπτά.

ΠΡΟΕΔΡΟΣ (Απόστολος Κακλαμάνης): Δεν μπορούμε να μιλάμε επί δεκαπέντε λεπτά γι' αυτό το θέμα. Είπα ήδη κάτι το οποίο πρέπει να ικανοποιεί όλους. Είπα, αν δεν υπάρξουν πολλοί ομιλητές. Διότι πρέπει κάποια στιγμή να ακουστούν όλες οι πλευρές και να έχει και ο Πρόεδρος τη δυνατότητα να πει ορισμένα πράγματα, όχι όμως στις δωδεκάμισι, μετά τα μεσάνυχτα και ενώπιον κενών καθισμάτων. 

Ορίστε, κύριε Βρεττέ, έχετε το λόγο.

ΚΩΝΣΤΑΝΤΙΝΟΣ ΒΡΕΤΤΟΣ: Ευχαριστώ, κύριε Πρόεδρε.

Ξεκινάμε την κούρσα των προϋπολογισμών, κυρίες και κύριοι συνάδελφοι, με τον Προϋπολογισμό της Βουλής των Ελλήνων για το 1998. Πριν απ' αυτό έχουμε τον Απολογισμό της Βουλής του Οικονομικού 'Ετους 1996 και επιτρέψτε μου να πω δύο κουβέντες γι' αυτό, γιατί το περισσότερο μέρος της ομιλίας μου θα το αφιερώσω στον Προϋπολογισμό του 1998.

Σε ό,τι αφορά τον Απολογισμό των δαπανών της Βουλής του Οικονομικού 'Ετους 1996, τα αποτελέσματα παρουσιάζονται ως εξής: Οι αρχικές πιστώσεις του Προϋπολογισμού του 1996 ήταν δεκαοκτώ δισεκατομμύρια οκτακόσια δέκα επτά εκατομμύρια (18.817.000.000) και διαμορφώθηκαν στα είκοσι δισεκατομμύρια οκτακόσια σαράντα επτά εκατομμύρια (20.847.000.000) με μία υπέρβαση δύο δισεκατομμυρίων (2.000.000.000) δραχμών περίπου. Με δεδομένο ότι έγινε αγορά ακινήτων για λογαριασμό της Βουλής που αφορούσε επενδύσεις που έχουν ενταχθεί στο πρόγραμμα της οικονομικής ανάπτυξης και εκτελέστηκαν από τον Προϋπολογισμό της Βουλής, νομίζω ότι αυτή η υπέρβαση είναι όχι μόνο απόλυτα δικαιολογημένη, αλλά και επιβεβλημένη.

Θεωρώ ότι ο Απολογισμός του 1996 είναι ένας απολογισμός που δείχνει μία καλή διαχείριση, ένα νοικοκύρεμα στα οικονομικά της Βουλής και επίσης μία αποτυπωμένη διαφάνεια στις ενέργειες, οι οποίες έγιναν το 1996. Κλείνω με αυτό γιατί θα συνεχίσω με τον Προϋπολογισμό, που ίσως έχει μεγαλύτερη σημασία για σήμερα. 

Ο Προϋπολογισμός για το 1998 παρουσιάζει μία συνολική εικόνα της τάξης των είκοσι εννέα δισεκατομμυρίων εκατόν σαράντα εκατομμυρίων (29.140.000.000) δραχμών. Σε σύγκριση με τον Προϋπολογισμό του 1997 έχουμε μία απόκλιση προς τα πάνω των τριών δισεκατομμυρίων εξακοσίων είκοσι επτά εκατομμυρίων (3.627.000.000) δραχμών που αντιστοιχεί σε ποσοστό 14% περίπου σε σχέση με το 1997. 

'Εχω αποτυπώσει δέκα σημεία, κυρίες και κύριοι συνάδελφοι, που νομίζω ότι αξίζει τον κόπο να τα συζητήσουμε. Τα δέκα αυτά σημεία αφορούν κωδικούς, οι οποίοι έχουν δαπάνες οι οποίες ξεπερνούν τα εκατό εκατομμύρια (100.000.000) δραχμές, δαπάνες οι οποίες αφορούν καινούριες δραστηριότητες ή καινούριες συνθήκες, οι οποίες έχουν επιβληθεί εκ των πραγμάτων στον Προϋπολογισμό.

Τα δέκα σημεία αυτά είναι τα εξής: Πρώτον, αποζημίωση Βουλευτών, δεύτερον βασικός μισθός τακτικών υπαλλήλων της Βουλής, τρίτον κίνητρα απόδοσης υπαλλήλων της Βουλής, τέταρτον αντιμισθία συνεργατών Βουλευτών. Πέμπτον, αποζημίωση για υπερωρίες τακτικών υπαλλήλων, έκτον, αποζημίωση για έξοδα κίνησης υπαλλήλων, έβδομον, εκδόσεις-εκτυπώσεις, προμήθεια ηλεκτρονικών υπολογιστών, ένατον, συντήρηση και επισκευή κτιρίων, δέκατο, εκτέλεση έργων.

Ξεκινώ με την αποζημίωση των Βουλευτών. Η αποζημίωση των Βουλευτών κυρίες και κύριοι συνάδελφοι, αποτυπώνεται με το ποσό των έξι δισεκατομμυρίων οκτακοσίων είκοσι πέντε εκατομμυρίων (6.825.000.000) δραχμών και σε σχέση με το 1997 βλέπουμε ότι δεν υπάρχουν διαφορές. 

Εδώ υπάρχει μια λογιστική κατοκτοποίηση σε ό,τι αφορά την αποζημίωση των Βουλευτών, η οποία έχει σχέση με χρήματα, τα οποία δόθηκαν το 1997, τα οποία δεν συμπεριλαμβάνονταν στον Προϋπολογισμό του 1997, αλλά τα οποία μπήκαν τελικά και δόθηκαν στους Βουλευτές.

Αναφέρομαι σε παλαιές διαφορές αναδρομικών και σε διαφορά των αναδρομικών του 1997. 'Ετσι, λοιπόν, αυτή η λογιστική ρύθμιση αποτυπώνεται εδώ και δίδεται η εικόνα ότι έχουμε τα ίδια χρήματα το 1997 και το 1998 από πλευράς Προϋπολογισμού.

Στο βασικό μισθό των τακτικών υπαλλήλων, έχουμε μια διαφορά της τάξης τους ενός δισεκατομμυρίου (1.000.000.000) δραχμών. Αυτή η διαφορά οφείλεται πρώτον, στο ότι η Α.Τ.Α. συμψηφίζεται με το μισθό. Σας παραπέμπω στη σελίδα 17, διότι με βάση τη σελίδα αυτή και μετά, κάνω τις παρατηρήσεις μου, όπου θα δείτε ότι δεν υπάρχει Α.Τ.Α. για το οικονομικό έτος 1998. Υπήρχαν τετρακόσια είκοσι ένα εκατομμύρια (421.000.000) δραχμές από τον προηγούμενο χρόνο, που πάνε τώρα μαζί με το μισθό. Και επιπλέον είχαμε, με βάση το νόμο 2470 "περί ενιαίου μισθολογίου" και μια αύξηση του μισθού των υπαλλήλων που κυμαίνεται από 13% έως 20%.

Τώρα έρχομαι στα κίνητρα απόδοσης, κωδικός 0227: Εδώ έχουμε μια διαφορά της τάξεως των διακοσίων δύο εκατομμυρίων (202.000.000) δραχμών. Αυτή η διαφορά οφείλεται στο νέο μισθολόγιο και υπάρχουν ορισμένα "κίνητρα" απόδοσης -τα κίνητρα θα τα βάλω μάλλον σε εισαγωγικά- όπου οι απόφοιτοι των Α.Ε.Ι. παίρνουν εξήντα οκτώ χιλιάδες (68.000) δραχμές επιπλέον το μήνα, οι πτυχιούχοι των ανωτέρων σχολών παίρνουν πενήντα οκτώ χιλιάδες (58.000) δραχμές το μήνα, οι απόφοιτοι του λυκείου σαράντα οκτώ χιλιάδες (48.000) δραχμές το μήνα και οι κάτω από το λύκειο, τριάντα οκτώ χιλιάδες (38.000) δραχμές το μήνα.

Η αντιμισθία συνεργατών Βουλευτών στον κωδικό 0374, δημιουργεί μια διαφορά εκατόν εξήντα οκτώ εκατομμυρίων (168.000.000) δραχμών, που φαντάζομαι ότι θα είναι μια πρόβλεψη που έχει σχέση με νέες συλλογικές συμβάσεις. Είναι ένα ευαίσθητο θέμα που αφορά τους ανθρώπους που μας βοηθούν στη δουλειά μας. Και εγώ, ενώνοντας τη φωνή μου με άλλους συναδέλφους θα πω ότι οι άνθρωποι αυτοί είναι υποβαθμισμένοι από πλευράς μισθολογικής και θεωρώ ότι θα πρέπει να αναβαθμιστούν σε ένα τουλάχιστον βαθμό,

 

Σελίδα 965 
με βάση πάντα τις οικονομικές δυνατότητες που υπάρχουν.

Θα αναφερθώ τώρα στην αποζημίωση για υπερωριακή εργασία που και αυτή εμφανίζει αύξηση διακόσια εκατομμύρια (200.000.000) δραχμές τον χρόνο αυτό. Αυτό οφείλεται πάλι στο γεγονός ότι έχει αυξηθεί ο μέσος μισθός και γι'αυτό αυξάνεται και η μέση υπερωρία.

Η αποζημίωση ή τα έξοδα κίνησης, για συμμετοχή σε συμβούλια και επιτροπές, είναι ένας άλλος κωδικός που εμφανίζει αύξηση εκατόν ογδόντα δύο εκατομμύρια (182.000.000) δραχμών και αυτό οφείλεται στο γεγονός ότι αυξήθηκαν κατά δέκα πέντε χιλιάδες (15.000) δραχμές τα έξοδα κίνησης για κάθε υπάλληλο της Βουλής.

'Ενας άλλος κωδικός που δείχνει αυξημένη τάση είναι οι εκδόσεις και οι εκτυπώσεις βιβλιοδεσίας. Αυτό οφείλεται σε μια πολύ σωστή πρωτοβουλία που αναλαμβάνει η Βουλή, για την έκδοση του "Επιταφίου" του Περικλέους, για τη ζωοφόρο της αιθούσης "ΕΛΕΥΘΕΡΙΟΣ ΒΕΝΙΖΕΛΟΣ", για την "Ανθολογία" του Χαριλάου Τρικούπη κλπ.

'Ερχομαι στο επόμενο κωδικό που παρουσιάζει αυξημένη τάση. Είναι η προμήθεια ηλεκτρονικών υπολογιστών. Εδώ έχουμε μία διαφορά από πέρισι, της τάξεως των τριακοσίων σαράντα πέντε εκατομμυρίων (345.000.000) δραχμών. Αυτή η διαφορά οφείλεται στο γεγονός ότι η Βουλή έχει αποφασίσει την προμήθεια και την εγκατάσταση ενός ολοκληρωμένου πληροφοριακού συστήματος. Το σύστημα αυτό προβλέπει τα εξής πράγματα:

Πρώτον μία δομημένη καλωδίωση όλου του Μεγάρου της Βουλής, δηλαδή καλώδια τα οποία καταλήγουν σε τηλέφωνα, FAX, υπολογιστές κλπ.

Δεύτερον, προβλέπει ένα σύστημα διαχείρισης της διοίκησης του προσωπικού. Είναι software, για τη μισθοδοσία, το πρωτόκολλο και άλλες εφαρμογές που αφορούν το προσωπικό.

Τρίτον, το σημαντικότερο ίσως, την προμήθεια τριών κεντρικών υπολογιστών και επίσης υπολογιστών για τους υπαλλήλους της Βουλής.

Τέταρτον την εισαγωγή πρακτικών από τότε που συστάθηκε το ελληνικό κράτος, δηλαδή, από το 1847 μέχρι το 1988 όπου δεν υπάρχει ηλεκτρονική καταγραφή αυτών των στοιχείων.

(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)

Και πέμπτο, προβλέπει καταγραφή νομοσχεδίων, κοινοβουλευτικού ελέγχου και άλλων κοινοβουλευτικών δραστηριοτήτων.

Τέλος, μπαίνω για λίγο στα έργα. Τα έργα εμφανίζονται σε δύο περιοχές. Είναι με κωδικό 0851 που λέει αμοιβές για συντήρηση και επισκευή κτιρίων γενικά και επίσης στον κωδικό 7259. Εν συντομία να αναφέρω ότι τα έργα αυτά είναι πολύ σημαντικά και αφορούν μία αναδιάταξη της δραστηριότητας της Βουλής σε γενικότερο επίπεδο. Μιλάμε για την ανακαίνιση των γραφείων της Βουλής 4, στέγη Βουλής και Γερουσίας, Καπνεργοστάσιο Λένορμαν, ανακαίνιση Βιβλιοστάσιου, Μπενάκειο Βιβλιοθήκη. Επίσης έχουμε το νέο έργο του Βιβλιοστασίου της Βουλής στην Αμυγδαλέζα και το έργο το οποίο συνεχίζεται αλλά δεν καταγράφεται εδώ, διότι γίνεται με έξοδα της Βουλής. Είναι το γνωστό γκαράζ το οποίο προχωρεί και του οποίου οι πιστώσεις προέρχονται από τις δημόσιες επενδύσεις.

Αυτά σε ότι αφορά τα δέκα βασικά στοιχεία που θεώρησα σκόπιμο να σας αναφέρω, διότι εκτός των άλλων εμφανίζεται εκεί μία αυξημένη κινητικότητα και δραστηριότητα της Βουλής, η οποία κατά την άποψη μου είναι πολύ αξιόλογη.

Στη συζήτηση που θα επακολουθήσει, θα αναφερθούν και θέματα τα οποία είναι εκτός Προϋπολογισμού. Νομίζω ότι δύο βασικά θέματα πρέπει να αναφέρουμε. Το πρώτο είναι η κοινοβουλευτική διπλωματία.

Πρέπει να επισημάνω εδώ ότι η δραστηριότητα της Βουλής είναι πολύ έντονη. 'Εχουν γίνει δύο τρεις μεγάλες εκδηλώσεις με πρωτοβουλία της Βουλής των Ελλήνων. Και είναι πολύ σημαντικό αυτό διότι ξεκινούν από εδώ, από την κοινοβουλευτική διπλωματική δραστηριότητα πολλά πράγματα. Δοκιμάζονται εδώ προτάσεις, οι οποίες τελικά υιοθετούνται ή δεν υιοθετούνται σε εθνικά Κοινοβούλια ή σε διεθνείς οργανισμούς. 'Εχοντας την εμπειρία αυτή από το Συμβούλιο της Ευρώπης και τη Δυτικοευρωπαϊκή 'Ενωση γνωρίζω ότι πολλές φορές οι φωνές μας ακούστηκαν τελικά όταν προβλήθηκαν συστηματικά. Συνεπώς αυτό το έργο πρέπει να συνεχιστεί, κύριε Πρόεδρε, γιατί θα έχει αυξητικές επιπτώσεις θετικές για μας και τη χώρα μας.

'Ενα δεύτερο σημείο είναι η πληροφόρηση των Βουλευτών. Νομίζω ότι η Βουλή έχει δημιουργήσει μία πολύ καλή υποδομή στο θέμα της πληροφόρησης των Βουλευτών, πρέπει να την αξιοποιήσουμε όσο μπορούμε περισσότερο.

Υπάρχει δυνατότητα να πληροφορηθεί κανείς για πολλά πράγματα, είτε αφορούν την Ελλάδα είτε αφορούν το εξωτερικό, μέσα από τη Βουλή. Και επειδή αρκετοί συνάδελφοι το αξιοποιούν αυτό, νομίζω ότι θα πρέπει να μεταφερθεί αυτό το μήνυμα και στους υπόλοιπους, γιατί πραγματικά αξίζει τον κόπο να αξιοποιήσει κανείς ό,τι σήμερα υπάρχει,

Τελειώνοντας, κυρίες και κύριοι συνάδελφοι, θα ήθελα να πω το εξής: Δυνατότητες να αναδείξουμε τη δουλειά μας μέσα στο Κοινοβούλιο υπάρχουν αρκετές. Οι επιτροπές λειτουργούν με αποτελεσματικότερο τρόπο. Οι πληροφορίες, όπως είπα και προηγουμένως, είναι διαθέσιμες αρκεί κανείς να τις αναζητήσει. 'Εχουμε εργαλεία τα οποία δεν είχαμε πριν. 'Εχουμε τους ηλεκτρονικού υπολογιστές, καθώς και τους καινούριους που θα πάρουμε, τους οποίους μπορούμε να τους αξιοποιήσουμε με αποτελεσματικό τρόπο. Και είναι σημαντικό ότι θα τους πάρουμε πολύ σύντομα.

Βεβαίως, ο καθένας μας, εκτός από το γενικό απολογισμό τον οποίο κάνουμε και τον προϋπολογισμό, πρέπει να κάνει και τον δικό του προσωπικό απολογισμό μέσα στο Κοινοβούλιο, διότι άλλοι από τους συναδέλφους έχουν να παρουσιάσουν πολύ μεγάλο έργο, άλλοι λιγότερο και άλλοι πολύ λίγο. Αυτό πρέπει να το δούμε πολύ σοβαρά και πρέπει όλοι μας, εμείς

παραδείγματος χάρη που παρουσιάζουμε λίγο έργο, να επιδιώξουμε να πλησιάσουμε τους συναδέλφους μας οι οποίοι παρουσιάζουν μεγαλύτερο έργο.

Ο κοινοβουλευτισμός, κυρίες και κύριοι συνάδελφοι, όπως είναι πολύ γνωστό αντιμετωπίζει προβλήματα και έχει πολλούς αντιπάλους. Οι αντίπαλοι είναι και απ'έξω αλλά είναι και από μέσα. Ο αντίπαλός μας είναι πράγματι ορισμένα Μαζικά Μέσα Ενημέρωσης -κανείς δεν έχει αντίρρηση πάνω σε αυτό το θέμα- αλλά είναι μερικές φορές και ο δικός μας τρόπος λειτουργίας, ο οποίος βγαίνοντας προς τα έξω δεν είναι πολύ θετικός και δεν στηρίζει πολύ το θεσμό του Κοινοβουλίου. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΟΣ (Απόστολος Κακλαμάνης): Κύριε Βρεττέ, σας παρακαλώ ολοκληρώστε.

ΚΩΝΣΤΑΝΤΙΝΟΣ ΒΡΕΤΤΟΣ: Τελειώνω, κύριε Πρόεδρε, με αυτό.

Είμαι αρκετά χρόνια στο Ελληνικό Κοινοβούλιο και τις περισσότερες φορές άκουσα συναδέλφους -και εγώ μαζί με αυτούς- να διατυπώνουν πολλά παράπονα με την ευκαιρία της συζήτησης του Προϋπολογισμού της Βουλής. Νομίζω ότι στη σημερινή συζήτηση, κυρίες και κύριοι συνάδελφοι, θα πρέπει να έχουμε λιγότερα παράπονα και να δώσουμε το μήνυμα για περισσότερη δουλειά.

Ευχαριστώ πολύ.

(Χειροκροτήματα από όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο κ. Βύρων Πολύδωρας έχει το λόγο.

ΒΥΡΩΝ ΠΟΛΥΔΩΡΑΣ: Κύριε Πρόεδρε, κυρίες και κύριοι συνάδελφοι, για την οικονομία της συζητήσεως αποδέχομαι την ανάλυση των λογαριασμών που έκανε ο εισηγητής της Πλειοψηφίας, κ. Βρεττός. Η ανάλυση στηρίζεται σε ανάγνωση, στην καλή του προαίρεση και στο γεγονός ότι το κείμενο του Προϋπολογισμού της Βουλής είναι για μία ακόμη φορά ευανάγνωστο. Και εδώ υπαινίσσομαι το γεγονός ότι κείμενα και παραθέσεις λογαριασμών από την εκτελεστική εξουσία, δεν έχουν την ίδια ευκρίνεια που έχει ο Προϋπολογισμός της


  

Σελίδα 966 
Βουλής. Νομίζω ότι αυτή η ευκρίνεια είναι το ελάχιστο που οφείλουμε να καταθέσουμε στην κοινή γνώμη με τη στερεότητα και την πεποίθησή μας ότι πράττουμε, επιτελούμε το καθήκον μας και σε οικονομικούς όρους ευόρκως.

Η πρώτη παράγραφος των σκέψεων, που έχω την τιμή να εκθέσω ενώπιόν σας, αφορά το περίφημο ζήτημα των συνταγματικών βαρών, όπως αποτυπώνονται στον Προϋπολογισμό και όπως εμπεδώνονται στην κοινή συνείδηση για τις αποζημιώσεις ή τις αυξήσεις των Βουλευτών.

Παρακολουθούμε τους λογαριασμούς ή την ανάλυση των λογαριασμών που εξέθεσε ο κ. Βρεττός για να σημειώσω ότι: Ο ταπεινός Προϋπολογισμός της Βουλής των Ελλήνων, για να μην πω -και έχω τη συγκριτική μελέτη- ο ταπεινότερος Προϋπολογισμός από οιοδήποτε Κοινοβούλιο των κρατών-μελών της Ευρωπαϊκής 'Ενωσης, ανέρχεται στο ποσό των είκοσι εννέα δισεκατομμυρίων εκατόν σαράντα εκατομμυρίων (29.140.000.000).

Σημειώνω, με ευθεία εξήγηση προς τον ελληνικό λαό και σε εκδήλωση σεβασμού προς αυτόν, ότι η δαπάνη για τη βουλευτική αποζημίωση, επιδόματα, είναι έξι δισεκατομμύρια επτακόσια είκοσι πέντε εκατομμύρια (6.725.000.000) δραχμές.

'Αλλους λογαριασμούς δεν θα παραθέσω. Είναι ευανάγνωστοι οι κωδικοί και το νόημα που συνοδεύει κάθε λογαριασμό.

Εγώ θέλω να ξαναφέρω τη συζήτηση. Απευθύνομαι προς τους συναδέλφους και κάπως αυστηρά προς εαυτόν και προς τον ελληνικό λαό κατ'επέκταση. Το δίλημμα είναι πανάρχαιο. Υπάρχουν προθυμότατοι να έρθουν να προσφέρουν τις υπηρεσίες τους ως Βουλευτές αμισθί, ενώ εμείς παίρνουμε κάποια αποζημίωση. Και αυτό είναι η ουσία, είναι ο πυρήνας της δημοκρατίας. 'Εχω την τιμή να σας πω ότι εκείνοι οι οποίοι προτίθενται να προσφέρουν τις υπηρεσίες τους αμισθί, εκ των πραγμάτων και κατά τους κανόνες της κοινής λογικής, θα είναι ή πλούσιοι ή αντιπρόσωποι των πλουσίων. Και αυτομάτως, αλλοίωση του πυρήνα της δημοκρατίας.

Ερώτημα: Θέλει ο ελληνικός λαός τέτοια αντιπροσώπευση; Δηλαδή, έτσι όπως σας το λέω, με αγορά των αξιωμάτων, όπως εγένετο με τους Οσποδάρους

-το λέω για δεύτερη χρονιά- της Βλαχίας;

Στο κεφάλαιο των λογαριασμών για τους Βουλευτές σημειώνω με μία επαγωγική διεκδίκηση -θέλω να είναι επαγωγικό το επιχείρημα- ότι έχω τρία παιδιά και παίρνω οικογενειακό επίδομα, ως Βουλευτής των Ελλήνων, τριάντα έξι χιλιάδες (36.000) δραχμές.

Το δεύτερο σημείο, που ήθελα να θέσω -και εισέρχομαι στη λειτουργία, τη δική μας λειτουργία- είναι, με τη σειρά του, το νομοθετικό έργο. Και απευθύνομαι στον Πρόεδρο, ο οποίος πράγματι ορθώνει το ανάστημά του για την εμπέδωση του κύρους αυτού του θεσμού, Αιθούσης και ό,τι αυτή η Αίθουσα συμβολίζει. Και ό,τι θα πω και για το νομοθετικό έργο και για τον κοινοβουλευτικό έλεγχο είναι εισαγωγικές σκέψεις για το αιωνίως -έτσι είναι η ανοιχτή δημοκρατία- ανοιχτό ζήτημα του Κανονισμού.

Λέω, λοιπόν, ότι στο νομοθετικό έργο δεν αναχαιτίσθηκε ο ρους των τροπολογιών, εντός θέματος, εκτός θέματος, που σημαίνει ότι η Βουλή πρέπει να ανασυντάξει τις δυνάμεις της, με το Προεδρείο και με τον Κανονισμό της, ώστε αυτό το κεφάλαιο των τροπολογιών και κατ'επέκταση της πολυνομίας, που είναι σοβαρό θέμα και συναφές, άπτεται αμέσως της λειτουργίας της Βουλής ως προς το νομοθετικό της έργο, να ρυθμισθεί.

Δεύτερον, η ίδια η λειτουργία κλονίζεται, κυρίες και κύριοι συνάδελφοι, από το γεγονός ότι δεν έχουμε ζώσα συζήτηση. 'Εχουμε μονολόγους μη εφαπτομένους και κατά μείζονα λόγο, μη τεμνομένους διαλόγους, που δεν έχεις τις προϋποθέσεις της διαλεκτικής και υπό πίεση χρόνου.

Σημειώνω, ειδικότερα για το κεφάλαιο της πολυνομίας ότι δεν είναι αυτή -και το λέω και ως νομικός, επιτρέψτε μου- εικόνα ευρωπαϊκή ή εκσυγχρονιστική. Και ξέρετε ότι κατά βάση γεννάται από τις ατέλειες της εκτελεστικής εξουσίας. Οι ατέλειες της εκτελεστικής εξουσίας διαμορφώνουν μία ορμή -και ταυτόχρονα ψευδαίσθηση- στους χειριστές της εκτελεστικής εξουσίας, ότι δήθεν με πολυνομία θα καλύψουν τα διοικητικά και εκτελεστικά -από πλευράς λειτουργίας της εξουσίας ομιλώ- κενά και αδυναμίες. Και το πρόβλημα επιδεινώνεται.

Και δεν θα με ενδιέφερε. Στο τέλος-τέλος, θα ήταν γυμναστική για τους νομικούς, δηλαδή, για τους γλωσσατόρες και τους άλλους που θα ανέπτυσσαν τη νομική ακαδημία τους στην πράξη. Με ενδιαφέρει, γιατί επάγεται συνέπειες στο κύρος του Κοινοβουλίου: "Τι νομοθετούν εκείνοι εκεί πέρα."

Σημειώνω δε και το δραματικόν ότι συνέβη να έρχεται αναιρετική τροπολογία ψηφισθείσης διατάξεως στο ίδιο νομοσχέδιο ή ύστερα από λίγο να έχουμε αλλαγή τελείως του νόμου ή του νομοθετικού πλαισίου που εθέσαμε.

Αυτά έχουν τεράστια σημασία και μεγάλες επιπτώσεις στο κύρος του Κοινοβουλίου, έτσι όπως το λέμε.

'Οσον αφορά τον κοινοβουλευτικό έλεγχο, θέλω να σας πω ότι έχουμε υποστεί μία capitis de minutio τοις πράγμασιν και από τους κανονισμούς ως Βουλευτές. Και εγώ, έχω υποχρέωση να το θέσω για να το αξιολογήσετε μόνοι σας.

'Εχουμε εξωσθεί ως Βουλευτές της Βουλής των Ελλήνων, κύριε Πρόεδρε, από τα θέματα εξωτερικής πολιτικής και άμυνας. Τοις πράγμασιν έχουμε εξωσθεί. Η ουσία του χειρισμού ή της γνώμης, της εκφράσεως γνώμης, έχει μετατεθεί στις συζητήσεις των αρχηγών ή στα κόμματα, εάν ευδοκήσουν να κάνουν δράση, η οποία θα αποτελεί ευχέρεια και εξουσιοδότηση προς τον Βουλευτή να χειρισθεί το θέμα.

Κάποιος μπορεί να μου αντείπει ρεαλιστικά, "μα, είναι μεγάλα θέματα αυτά, δεν μπορεί να τα χειρισθεί οιοσδήποτε Βουλευτής". 'Οποιος το ισχυρισθεί αυτό, αποδέχεται την capitis de minutio, δηλαδή την ποινή της μειώσεως της τιμής του.

Το Σύνταγμα, στο άρθρο 52, λέει ότι οι Βουλευτές αντιπροσωπεύουν το 'Εθνος. 

Δεύτερον, θα ήθελα να σημειώσω ότι η ερώτηση προς τον Πρωθυπουργό με το δικαίωμα να επιλέγει αν θα απαντήσει ή όχι και σε ποιον θα απαντήσει, είναι επίδειξη ισχύος της εκτελεστικής εξουσίας προς τη νομοθετική εξουσία. Αυτή την ευχέρεια του Πρωθυπουργού, εάν θέλουμε να κατοχυρώσουμε το κύρος αυτού του συμβόλου και αυτής της εξουσίας, της νομοθετικής και ταυτόχρονα ελεγκτικής, θα πρέπει να απαιτήσουμε, να ζητήσουμε, για την πολιτική και συνταγματική τάξη, να μην την έχει ο Πρωθυπουργός. 'Η θα ερωτάται και θα απαντά και θα εχει μόνο την κλεψύδρα -βεβαίως σεβόμαστε το χρόνο του Πρωθυπουργού- αλλά ευχέρεια επιλογής, δηλαδή, επιλεκτική ευχέρεια "απαντώ σ' αυτόν ή απαντώ στο τάδε θέμα και δεν απαντώ στο άλλο", είναι μειωτική για το Κοινοβούλιο. 

Οι επίκαιρες ερωτήσεις -αναλύω το θέμα του κοινοβουλευτικού ελέγχου- πρέπει να έχουν ευελιξία στη διατύπωσή τους, και το κυριότερο, να απελευθερωθούν κι αυτές από το ετεροβαρές εις βάρος των Βουλευτών και υπέρ του Υπουργού, ότι εάν απουσιάζει ο Υπουργός -ακούστε τη ζώσα πραγματικότητα- η ερώτηση ματαιώνεται υπαιτιότητι του ερωτωμένου. Δηλαδή, δεν ασκείται στην πράξη η επίκαιρη ερώτηση. Απουσιάζει ο Υπουργός, παρέχει μία δικαιολογία στο Σώμα και ματαιώνεται η ερώτηση του Βουλευτού.

Τρίτον, θέλω να δω κάποτε -είμαι και "αρχαίος" Βουλευτής- επιπτώσεις από τον ασκηθέντα έλεγχο επί της εκτελεστικής εξουσίας. Δεν αρκεί η απάντηση διότι θυμίζει και αυτή με τη σειρά της διάλογο κωφών.

Προτείνω, εφόσον η απάντηση είναι συνομολογητική υπό το βάρος των πραγμάτων, της ευθύνης που έχει η εκτελεστική εξουσία, κάποιες επιπτώσεις πολιτικής ή και διοικητικής τάξεως, να συνεπιφέρονται με την ερώτηση, η οποία ευδοκίμησε. Δηλαδή, ήταν αληθής ο έλεγχος, ήταν αυτά τα στοιχεία, τα συνομολογεί και η απάντηση, συνεπώς κάτι πρέπει να υπάρχει στην πολιτική και διοικητική πράξη.

Επί τροχάδην σημειώνω για να υποψιασθούμε γύρω από το δημόσιο βίο ότι εκφεύγουν του κοινοβουλευτικού ελέγχου ευρύτερες περιοχές, όπως τα γιγνόμενα στο δήμο, στις νομαρχίες, στις ΔΕΚΟ και στις ανεξάρτητες διοικητικές αρχές. 

 
  

Σελίδα 967 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

Δεν μπορώ να τα αναλύσω, διότι έχω την κλεψύδρα.

ΠΡΟΕΔΡΟΣ (Απόστολος Κακλαμάνης): 'Εχετε άλλα τρία λεπτά.

ΒΥΡΩΝ ΠΟΛΥΔΩΡΑΣ: Θέλω να σημειώσω για τις ad hoc επιτροπές της Βουλής, κύριε Πρόεδρε, ότι κάνω έκκληση. 'Εχουμε σοβαρά πορίσματα από ad hoc επιτροπές που συνεκρότησαν συνάδελφοι.

Συνεκροτήθησαν, συνεστήθησαν επιτροπές για σοβαρότατα, μείζονα θέματα από συναδέλφους της Βουλής. Το έργο τους παραμένει εγκληματικά, προκλητικά ασύνδετο από την πράξη. Σας θυμίζω: Την κοινοβουλευτική περίοδο 1990-1993 έχουμε πορίσματα επιτροπών -δικών μας επιτροπών, της Βουλής- για τα ναρκωτικά, για τα δάση και την αντιπυρική προστασία, για τη Θράκη και το Αιγαίο, για τις αστικές συγκοινωνίες, για το δημογραφικό. Είναι ασύνδετα από την πράξη. Την κοινοβουλευτική περίοδο 1993-1996 τα κατατεθειμένα πορίσματα είναι για το σωφρονιστικό, για τη θέση της γυναίκας, για τα τροχαία. Ασύνδετα και αυτά. Αυτά υποτίθεται ότι θα έπρεπε να είχαν ένα ελάχιστο βαθμό, minimum minimorum εφαρμοσιμότητας, διότι αλλοιώτικα είναι σαν να βάζουμε τους μαθητές να γράφουν εκθέσεις ιδεών. Δεν είναι αυτό για το κύρος της Βουλής. Τα ψηφίσματα στα ευρωπαϊκά όργανα -θεσμικά, κοινοβουλευτικά ή κοινοβουλευτικές συνελεύσεις- έχουν μεγαλύτερο κύρος και μεγαλύτερη εφαρμοσιμότητα από τα δικά μας πορίσματα.

Επαινώ ευθέως την κοινοβουλευτική δημοκρατία, η οποία πράγματι πήρε μία εντονότερη ώθηση επί ημερών Αποστόλου Κακλαμάνη. 'Εχω την τιμή να μετέχω στο Συμβούλιο Ευρώπης, στη Δυτικοευρωπαϊκή 'Ενωση. 'Αλλοι συνάδελφοι μετέχουν στο ΝΑΤΟ, στη Διακοινοβουλευτική 'Ενωση, τον αρχαιότερο διεθνή οργανισμό τον λεγόμενο UNION INTERPARLIAMENTERI που ιδρύθηκε το 1889. Μετέχουμε στην Παρευξείνια Συνεργασία και σε άλλα. Είναι ένα αφανές έργο, το οποίο δεν το βλέπει ο ελληνικός λαός για τον πρόσθετο λόγο ότι είναι πνιγμένο και από τα Mass Media, διότι δεν έχει καβγά και αντιδικία και πιπέρι που ερεθίζει, αλλά έχει ουσιασιαστικό έργο για τα εθνικά δίκαια σ' όλα τα μέτωπα.

Το εκπαιδευτικό πρόγραμμα συνεχίζεται. Το σέβομαι, το εκτιμώ. Τώρα παρακολουθούν μαθητές. Σας πληροφορώ ως εκ περισσού -γιατί τα ξέρετε- ότι γίνεται σοβαρή συζήτηση στο Ευρωπαϊκό Κοινοβούλιο, στο Ευρωπαϊκό Συμβούλιο, στο Συμβούλιο της Ευρώπης, στα Ηνωμένα 'Εθνη με θέμα πώς θα συνδεθεί η νεολαία με το πολιτικό σύστημα. Διότι εκεί προβλέπουν, προλαμβάνουν και επιλαμβάνονται. Διότι δεν επιτρέπεται το απολιτίκ, δηλώ απολίτικος, να διευρύνεται. Είναι γάγγραινα του ιδίου του κοινωνικοπολιτικού συστήματος.

Συνεπώς, το εκπαιδευτικό πρόγραμμα με τη Βουλή, με την αίθουσα των Τροπαίων και των Κειμηλίων και την έκθεση του Χαριλάου Τρικούπη, είναι σοβαρή πράξη. 'Οπως επίσης σοβαρή πράξη είναι -και μάλιστα είναι μέσα στο διεθνές πνεύμα, που σας είπα- η σύνδεση της νεολαίας με το πολιτικό και κοινωνικό σύστημα. Επίσης, πράξη σημαντική είναι η "Βουλή των Εφήβων". Εκμεταλλεύομαι τη στιγμή -αρθρογράφησα και σχετικώς- να στηλιτεύσω από του Βήματος της Βουλής κάποιους κοινωνικούς εισαγγελείς, οι οποίοι έγραψαν εν ομοβροντία μία Κυριακή μετά τη Σύνοδο της "Βουλής των Εφήβων" και κατεκεραύνωσαν τα παιδιά, διότι...

ΠΡΟΕΔΡΟΣ (Απόστολος Κακλαμάνης): Πρέπει να συντομεύσετε, κύριε συνάδελφε, παρ' όλο ότι μιλάτε για ένα κατ' εξοχήν ευαίσθητο θέμα, για μένα ιδιαιτέρως.

ΒΥΡΩΝ ΠΟΛΥΔΩΡΑΣ: Θα καταστρέψω το λόγο, όπως έλεγαν.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Αφήστε τον να συνεχίσει...

ΒΥΡΩΝ ΠΟΛΥΔΩΡΑΣ: Ομοβροντία για τα παιδιά, τα οποία ετόλμησαν να μιλήσουν χωρίς να αυτολογοκριθούν για την πατρίδα, για τη Μακεδονία, για το Αιγαίο και τη Θράκη κλπ.

Είδατε εκείνα τα κείμενα με τα μαστίγια-πένες τριών επωνύμων δημοσιογράφων από έγκυρη εφημερίδα.

ΠΡΟΕΔΡΟΣ (Απόστολος Κακλαμάνης): Είμεθα ήδη εκτός θέματος, κύριε συνάδελφε. Πρέπει να κλείσετε.

ΒΥΡΩΝ ΠΟΛΥΔΩΡΑΣ: "Βουλή και MASS MEDIA", είναι το επόμενο σημείο στο οποίο θέλω να κάνω μια παρατήρηση. 

Βαλόμεθα -το είπε ο Ντίνος Βρεττός-και οι περισσότεροι επιλέγουμε τον τρόπο της εξουδετερώσεως των βολών που δεχόμεθα δια της φυγής. Ποτέ δεν ευδοκίμησε αυτός ο τρόπος. Δεν θέλω να νιώθω καθόλου λαθραίος, ευρισκόμενος στη Βουλή και επιτελώντας τα καθήκοντά μου είτε στις γειτονιές των Αθηνών είτε εδώ, είτε στο εξωτερικό.

Θέλω να σεβασθεί οιοσδήποτε με κρίνει, έργο συνολικό και κυρίως ότι έχω εντολή από τον ελληνικό λαό. 'Εχουμε εντολή. Αυτό το "λάθρα βιώσαι", το οποίο περίπου πάμε να συναποδεχτούμε εμείς στη λειτουργία μας, είναι εικόνα απαράδεκτη. Δείχνει μια υποχώρηση, μια ενοχή που δεν τη χρωστάμε.

Τέλος, η πρόοδος των εργασιών στα έργα της Βουλής είναι βραδεία, κύριε Πρόεδρε. 'Εχω στις σημειώσεις μου ότι πρέπει να ληφθεί οπωσδήποτε μέριμνα για το κτίριο των Βουλευτών. Η παράσταση ως πολιτικός συντελεστής, ως στοιχείο του θεσμικού κύρους έχει αναγνωριστεί από όλους, πάντοτε, η παράσταση, ακόμα και η εμφάνιση του περιστηλίου ή των χώρων. Είναι το πρώτο κτίριο και δικαιούται ο κάθε πολίτης να το έχει και ως αρχιτεκτονικό πρότυπο.

Καταλήγω λέγοντας πως νομίζω ότι δεν πρέπει να τελειώσω, έστω και διακόπτοντας αυτήν την παρέμβασή - εισήγησή μου χωρίς να αναφέρω δημόσια εύφημο μνεία προς τους υπαλλήλους της Βουλής, οι οποίοι εργάζονται αθορύβως, με ευπρέπεια, επιτελούντες το καθήκον τους, έτσι ως έχουν ταχθεί.

Σημειώνω τέλος -και καταλήγω- ότι η λειτουργία της Βουλής είναι μία άσκηση που συνθέτει μία συλλογική ευθύνη. Πρέπει να σώσουμε το κύρος, αποδεχόμενοι ο καθένας την ευθύνη που πέφτει στο μερτικό του. Ταυτόχρονα όμως και θεσμικά πρέπει να κάνουμε την άμυνά μας με επιχείρημα, με λόγο, με παρρησία και θάρρος, προς όλους εκείνους οι οποίοι με ευκολία θέλουν να ξεφτίζει ο θεσμός. 

Λείπει -θα σας το πω- ο υπεύθυνος εκπρόσωπος Τύπου του Κοινοβουλίου. Οι καιροί άλλαξαν και έρχονται ακόμα δυσκολότεροι καιροί. Ας μείνει όρθιο το Κοινοβούλιο. Είναι θεσμός που τον πιστεύουμε, γιατί δεν έχει βρεθεί καλύτερος και μπορεί να αποδώσει για το 'Εθνος, το Λαό και τη Δημοκρατία. Ευχαριστώ.

(Χειροκροτήματα απ' όλες τις πτέρυγες)

ΠΡΟΕΔΡΟΣ (Απόστολος Κακλαμάνης): Μόνο ένα σχόλιο: Η Βουλή έχει πάρα πολλούς εκπροσώπους Τύπου, αν παρακολουθήσει κανείς κάθε μέρα τα ραδιόφωνα και τις τηλεοράσεις!

(Γέλωτες)

Ελάχιστοι εξ αυτών να κάνουν το καθήκον τους ως μέλη του Κοινοβουλίου, νομίζω ότι φτάνει και περισσεύει. 

Τη συνεδρίασή μας παρακολουθούν από τα δυτικά θεωρεία εβδομήντα δύο μαθητές και εννέα καθηγητές της Α' Τεχνικής και Επαγγελματικής Σχολής Αγίου Δημητρίου, αφού ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

(Χειροκροτήματα απ' όλες τις πτέρυγες)

Ο Αντιπρόεδρος της Βουλής κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, το Κομμουνιστικό Κόμμα Ελλάδας, όπως είναι γνωστό, ψήφισε πέρυσι τον Προϋπολογισμό της Βουλής. Η θετική μας ψήφος στηρίχθηκε κυρίως σε δύο λόγους.

Ο πρώτος ήταν ότι οι αυξήσεις στους Βουλευτές δεν θα υπερβαίνουν τις αυξήσεις των δημοσίων υπαλλήλων όπως εξ άλλου είχε δεσμευθεί και ο Πρόεδρος της Βουλής κ. Κακλαμάνης. 

Ο δεύτερος λόγος ήταν ότι δεν θα δίνονταν τα αναδρομικά στους Βουλευτές με βάση την παλαιότερη απαράδεκτη απόφαση του Συμβουλίου της Επικρατείας.

Τα πράγματα όμως δεν εξελίχθηκαν έτσι. Και οι δύο αυτοί λόγοι ακυρώθηκαν στην πράξη. Η ομόφωνη απόφαση της Βουλής για τον Προϋπολογισμό του 1997 παραβιάστηκε με

 
  

Σελίδα 968 

ευθύνη της Πλειοψηφίας της Βουλής, με ευθύνη του ΠΑΣΟΚ και της Νέας Δημοκρατίας. Παραβιάστηκε έτσι κατά τη γνώμη μας και το άρθρο 120 παρ.6 του Κανονισμού της Βουλής, το οποίο προβλέπει ότι δεν μπορεί να γίνει καμία αλλαγή στα κονδύλια που ψηφίζουμε.

Οι αυξήσεις που δόθηκαν στους Βουλευτές ήταν πολλαπλάσιες από εκείνες προς τους δημόσιους υπάλληλους και με τροπολογία που ήρθε στη Βουλή αιφνιδιαστικά πριν το καλοκαίρι φέτος, αποφασίστηκε πάλι με συμφωνία ΠΑΣΟΚ και Νέας Δημοκρατίας να δοθούν και τα αναδρομικά.

Τι είχαμε ψηφίσει στις 27.11.96 για τον Προϋπολογισμό του '97; Αντιγράφουμε από τον Προϋπολογισμό εκείνον και από τον κωδικό "συνταγματικά βάρη" για το έτος 1997:

Αποζημίωση Βουλευτών , πιστώσεις Προϋπολογισμού έτους 1997, δραχμές τρία δισεκατομμύρια οκτακόσια τριάντα δύο εκατομμύρια (3.832.000.000.).

Αποζημίωση για συμμετοχή στα Τμήματα δραχμές πεντακόσια δεκαοκτώ εκατομμύρια (518.000.000) .

Επίδομα οργάνωση γραφείου, δραχμές εξακόσια πενήντα εκατομμύρια (650.000.000) 

Επίδομα οικογενειακών βαρών, δραχμές τριάντα ένα εκατομμύρια (31.000.000) .

Ταχρυδρομικά τέλη, δραχμές τετρακόσια δεκαέξι εκατομμύρια (416.000.000) .

'Εξοδα κίνησης, δραχμές διακόσια ογδόντα εκατομμύρια (280.000.000).

Σύνολο για όλα τα παραπάνω, δραχμές πέντε δισεκατομμύρια επτακόσια είκοσι επτά εκατομμύρια (5.727.000.000)όπως ακριβώς αναφέρεται στον Προϋπολογισμό έτους 1997.

Τι διαβάζουμε όμως στον Προϋπολογισμό που συζητάμε σήμερα, για τα ίδια ακριβώς κονδύλια του έτους 1997; 

Αποζημίωση Βουλευτών, δραχμές έξι δισεκατομμύρια οκτακόσια εβδομήντα έξι εκατομμύρια (6.876.000.000.) δηλαδή τα τρία δισεκατομμύρια οκτακόσια εκατομμύρια (3.800.000.000) που ψηφίσαμε το Νοέμβριο του '96 έγιναν έξι δισεκατομμύρια εννιακόσια εκατομμύρια (6.900.000.000).

Αποζημίωση για συμμετοχή στα Τμήματα δραχμές εννιακόσια τριάντα δύο εκατομμύρια (932.000.000), δηλαδή, τα πεντακόσια δεκαοκτώ (518.000.000) εκατομμύρια που ψηφίσαμε το Νοέμβριο του '96, έγιναν εννιακόσια τριάντα δύο εκατομμύρια (932.000.000).

Επίδομα οργάνωσης γραφείου, δραχμές ένα δισεκατομμύριο διακόσια εκατομμύρια (1.200.000.000), δηλαδή, τα εξακόσια πενήντα εκατομμύρια (650.000.000) που ψηφίσαμε έγιναν ένα δισεκατομμύριο διακόσια εκατομμύρια (1.200.000.000).

Επίδομα οικογενειακών βαρών δραχμές σαράντα ένα εκατομμύρια (41.000.000) από τα τριάντα ένα εκατομμύρια (31.000.000) , που ψηφίσαμε.

Ταχρυδρομικά τέλη δραχμές τετρακόσια πενήντα έξι εκατομμύρια (456.000.000) από τα τετρακόσια δεκαέξι εκατομμύρια (416.000.000) που ψηφίσαμε.

Μόνο τα έξοδα κίνησης έμειναν στα ίδια.

Θα υποστηρίξουν ορισμένοι συνάδελφοι ότι αυτές οι υπερβάσεις του Προϋπολογισμού του 1997 ήταν με απόφαση της Πλειοψηφίας της Βουλής. Και λοιπόν; Να υποθέσουμε ότι η Πλειοψηφία της Βουλής, παραβιάζοντας πάλι κατά τη γνώμη μας το άρθρο 120 παρ. 6 του Κανονισμού , μας εξαπάτησε για να πάρει την ψήφο μας πέρυσι και μαζί με εμάς εξαπάτησε ολόκληρο τον ελληνικό λαό; Πώς αλλιώς να εξηγήσουμε αυτήν την κατάσταση; Δεν είναι θέμα λογιστικό -προσέξτε, μη μετατοπίζουμε τις ευθύνες στα λογιστήρια-είναι θέμα πολιτικό.

Μπορεί, επίσης, να ισχυρισθούν ορισμένοι ότι οι αυξήσεις αυτές ήταν αναγκαστικές, ύστερα από την απόφαση της Κυβέρνησης να φορολογηθεί το εισόδημα των Βουλευτών και επομένως έπρεπε να υπάρξει κάποια ρύθμιση.

Κανένα επιχείρημα όμως δεν δικαιολογεί την αύξηση κατά 83% της αποζημίωσης του Βουλευτή. Και είναι 83% -αυτή είναι η αλήθεια- γιατί στο τέλος του 1996 ο βασικός μισθός του Βουλευτή ήταν επτακόσιες εβδομήντα εννιά χιλιάδες δραχμές (779.000) και σήμερα είναι ένα εκατομμύριο τετρακόσιες είκοσι οκτώ χιλιάδες (1.428.000.) δραχμές .

Ανάλογες ήταν και οι αυξήσεις στα διάφορα επιδόματα που είναι και αυτά μισθός . Και δεν πρέπει να τα ξεχωρίζουμε για να μπερδεύεται ο κόσμος. Σε όλα αυτά δεν υπολογίζουμε την απαράδεκτη απόφαση για τα λεγόμενα αναδρομικά.

Κύριοι Βουλευτές, γνωρίζουμε τι γίνεται στη χώρας μας και ποιοι είναι εκείνοι που θησαυρίζουν ενώ ο λαός υποφέρει. Γνωρίζουμε τα σχόλια που μπορεί να γίνουν ύστερα απ'αυτήν τη συζήτηση από κάποιους που κάθε άλλο παρά νομιμοποιούνται να κάνουν τέτοια σχόλια, έξω από την Αίθουσα εννοώ. Γνωρίζουμε και τα επιχειρήματα που επιστρατεύτηκαν ήδη και θα επιστρατευτούν στη συνέχεια για να δικαιολογήσουν τα κατά τη γνώμη μας αδικαιολόγητα.

Τι να κάνουμε, εμείς οι Βουλευτές του Κομμουνιστικού Κόμματος Ελλάδας; Να σιωπήσουμε ώστε η προπαγάνδα του "'Ολοι ίδιοι είναι" να αλωνίζει ελεύθερα; Δεν είναι όλοι ίδιοι και αυτό είναι αναμφισβήτητο γεγονός. Το λέμε και σαν πολιτική θέση και σαν προσωπική επιλογή στο κάτω-κάτω της γραφής. Οι Βουλευτές του Κομμουνιστικού Κόμματος Ελλάδας από ιδρύσεως του κόμματος καταθέτουν ολόκληρη την αποζημίωσή τους στο κόμμα και ο μισθός που τους δίνεται για τη συντήρησή τους είναι αυτός που προβλέπει κάθε φορά η εθνική γενική συλλογική σύμβαση εργασίας που υπογράφει η Γενική Συνομοσπονδία Εργατών Ελλάδας.

Μη ρωτήσει κανείς πώς τα βγάζουμε πέρα, γιατί θα απαντήσουμε ότι εκατομμύρια άνθρωποι τα βγάζουν πέρα με τέτοια ποσά και με μικρότερα ακόμη, για να μην αναφερθώ στους άνεργους, στους συνταξιούχους κλπ.

Εμείς δεν ήρθαμε στη Βουλή για να καζανσίσουμε, αλλά για να υπηρετήσουμε συγκεκριμένα ταξικά συμφέροντα, τα συμφέροντα του εργαζόμενου λαού, όπως εμείς εκτιμάμε κάθε φορά. Θυμίζουμε την απόφαση της Κεντρικής Επιτροπής του ΚΚΕ, να μην πάρει το κόμμα χρήματα από απαράδεκτες ρυθμίσεις, αλλά να τα δώσει για άλλους σκοπούς, παρά το γεγονός ότι τα έχει μεγάλη ανάγκη για τη λειτουργία και τη δράση του, για να στηρίξει τον καθημερινό αγώνα των εργαζομένων και του λαού μας.

Ποτέ δεν προσπαθήσαμε, ούτε σήμερα θα το κάνουμε, να πείσουμε τους Βουλευτές άλλων κομμάτων να κάνουν αυτό που κάνουμε κι εμείς, που είναι επιλογή ζωής. Κάτι τέτοιο θα ήταν μάταιο, γιατί σκεφτόμαστε και λειτουργούμε με διαφορετικό τρόπο. Αυτό είναι μια αντικειμενική πραγματικότητα.'Ομως η κότα όταν πίνει νερό, κοιτάζει και το Θεό.

Υπενθυμίζουμε ότι ο βασικός μηνιαίος μισθός ενός υπαλλήλου με βάση την εθνική γενική συλλογική σύμβαση εργασίας της ΓΣΕΕ ήταν την 1.1.1997 εκατόν είκοσι εννιά χιλιάδες επτακόσιες σαράντα (129.740) δραχμές το μήνα μικτά. Ο βασικός μηνιαίος μισθός ενός Βουλευτή με τη μέθοδο της αναδρομικότητας ήταν για το ίδιο διάστημα ένα εκατομμύριο τετρακόσιες είκοσι οκτώ χιλιάδες (1.428.000.) δραχμές, δηλαδή έντεκα φορές πάνω από αυτόν του υπαλλήλου. Η διαφορά αυτή μεγαλώνει ακόμη περισσότερο αν υπολογιστούν και τα διάφορα επιδόματα, γιατί ένας υπάλληλος έχει δυο βασικά επιδόματα, το χρονοεπίδομα και το οικογενειακό. Εδώ υπάρχουν και άλλα και τα ανέφερα παραπάνω.

Για να έχει κανείς μια καλύτερη εικόνα για το τι προκύπτει με τις αυξήσεις στους Βουλευτές και με την πρόκληση των αναδρομικών, αναφέρουμε τα εξής στοιχεία:'Ενας Βουλευτής με τακτική συμμετοχή στις εργασίες στης Βουλής είχε τα παρακάτω εισοδήματα για το μήνα Οκτώβριο 1997. Από βουλευτική αποζημίωση ένα εκατομμύρια τετρακόσιες είκοσι οκτώ χιλιάδες (1.428.000) δραχμές. Για επίδομα οργάνωσης γραφείου διακόσιες ογδόντα πέντε χιλιάδες (285.000) δραχμές. Για συμμετοχή στις επιτροπές και στα τμήματα πάνω από διακόσιες ογδόντα χιλιάδες (280.000) δραχμές. Για ταχυδρομικά τέλη εκατό χιλιάδες (100.000) δραχμές. Για έξοδα κίνησης και για οικογενειακά βάρη εξήντα χιλιάδες (60.000) δραχμές. Αναδρομικά βουλευτικής αποζημίωσης ένα εκατομμύρια εννιακόσιες χιλιάδες (1.900.000) δραχμές. Αναδρομικά για οργάνωση γραφείου ένα εκατομμύριο (1.000.000) δραχμές. Αναδρομικά για συμμετοχή σε επιτροπές ένα εκατομμύριο διακόσιες χιλιάδες (1.200.000) δραχμές. Αποζημίωση για


  

Σελίδα 969 

θερινά τμήματα εξακόσιες χιλιάδες (600.000) δραχμές. Συνολικό ακαθάριστο ποσό για τον Οκτώβριο 1997 πάνω από έξι εκατομμύρια οκτακόσιες χιλιάδες (6.800.000) δραχμές. Μείον οι διάφορες κρατήσεις εφορία, κλπ., έχουμε καθαρό εισόδημα πάνω από πεντέμισι εκατομμύρια (5.500.000) δραχμές για το μήνα Οκτώβριο 1997.

Φυσικά, αυτό το ποσό διαμορφώνεται έτσι γιατί συνυπολογίζονται τα αναδρομικά και οι αυξήσεις που αποφάσισε η Πλειοψηφία της Βουλής. Αλλά και χωρίς αυτά, το συνολικό καθαρό εισόδημα του Βουλευτή από εδώ και πέρα, θα είναι περίπου ένα εκατομμύριο επτακόσιες χιλιάδες (1.700.000) δραχμές το μήνα.

Κατά συνέπεια για πολιτικούς, αλλά εάν θέλετε από μία άποψη, και για ηθικούς λόγους το ΚΚΕ όπως είναι προφανές καταψηφίζει την κατηγορία με τον κωδικό "Συνταγματικά Βάρη", εκφράζοντας ταυτόχρονα την έντονη διαμαρτυρία του για το παιχνίδι που παίχτηκε σε βάρος του λαού με την πρόκληση των αυξήσεων, με την πρόκληση των αναδρομικών. 

Η ευθύνη ότι για πρώτη φορά τα τελευταία χρόνια υπάρχει αυτή η καταψήφιση δεν βαρύνει εμάς αλλά εκείνους που άλλα δεσμεύτηκαν -και φαίνονται οι δεσμεύσεις τους αν διαβάσει κανείς τον Προϋπολογισμό έτους 1997- να κάνουν και άλλα έκαναν. 

Επίσης για τους λόγους που διατυπώσαμε κατά τη συζήτηση του νέου Κανονισμού Προσωπικού της Βουλής και ειδικότερα για την κατάργηση δικαιωμάτων των εργαζομένων εδώ μέσα, υπερωριακή απασχόληση κλπ. καθώς και για την επικίνδυνη μελλοντικά διάταξη που πέρασε περί κινήτρων απόδοσης η οποία θα αποτελεί τη Δαμόκλειο σπάθη πάνω από τα κεφάλια τους, δεν ψηφίζουμε την κατηγορία δαπανών με τον υποκωδικό Αμοιβές Τακτικών Πολιτικών Υπαλλήλων και ό,τι συμπαρασύρει αυτός ο υποκωδικός. Αυτές είναι οι βασικές και θεμελιακές διαφωνίες μας σχετικά με τον νέο κανονισμό που διατυπώσαμε ανοικτά και δημόσια μέσα εδώ.

Για τις υπόλοιπες κατηγορίες δαπανών κάναμε κάποιες προτάσεις στην Επιτροπή Προϋπολογισμού της Βουλής για τη βελτίωση της κατάστασης. Εμείς υποστηρίζουμε ότι πρέπει να είναι ακόμα πιο αυξημένο το κονδύλι για έξοδα επισκέψεων στο εξωτερικό, είναι μία ανάγκη είναι ένα γεγονός. Το κονδύλι ακόμα παραμένει μικρό. Υποστηρίξαμε ακόμα ότι πρέπει να κοιταχτεί με καλύτερο μάτι και ξέρω τις ευαισθησίες όλων των πτερύγων, δεν πρόκειται εδώ να διαφωνήσουμε, να υπάρξει μία άλλη κατάσταση για τη Βιβλιοθήκη της Βουλής -που το είπαμε και άλλη φορά- που είναι περιουσία του ελληνικού λαού και χρειάζεται και σε μας και στα παιδιά μας. 

Επίσης δεν έχουμε καμία αντίρρηση και υποστηρίζουμε να συνεχιστεί η προσπάθεια βελτίωσης της οργάνωσης για τη δουλειά κάθε Βουλευτή και της Βουλής γενικότερα. 

Γενικά για τα άλλα κονδύλια κρίνουμε ότι ο Προϋπολογισμός κινείται σε ορθή κατεύθυνση και με τις όποιες επιφυλάξεις μας ψηφίζουμε αυτές τις κατηγορίες, διατηρώντας ωστόσο την άποψή μας ότι κατά την εκτέλεση του Προϋπολογισμού, για την εκτέλεση έργων και αγορών θα πρέπει τα κόμματα να έχουν και ενημέρωση και λόγο κάτι που δεν προβλέπει ο Κανονισμός και το υποστηρίζουμε σαν πολιτική θέση. 

Με βάση το παραπάνω σκεπτικό και για να καταγραφεί η ευθύνη του κάθε Βουλευτή, αλλά και του κάθε κόμματος προτείνουμε την εφαρμογή του άρθρου 120 παράγραφος 5 του Κανονισμού της Βουλής, δηλαδή, οι ψηφοφορίες να γίνουν χωριστά, όπως προβλέπεται για την κάθε κατηγορία δαπανών.

Πάντως ανεξάρτητα αν αυτή η πρότασή μας γίνει δεκτή από το Προεδρείο ή όχι σε οποιαδήποτε περίπτωση εμείς δεν μπορούμε να υπερψηφίσουμε τον Προϋπολογισμό του έτους 1998. Θα συνεχίσουμε να συζητάμε το ζήτημα, θα δώσουμε και άλλες διευκρινήσεις στη δευτερολογία μας, ενώ ψηφίζουμε τον Απολογισμό του έτους 1996. 

ΠΡΟΕΔΡΟΣ (Απόστολος Κακλαμάνης): Ο κ. Ιωάννης Δραγασάκης έχει το λόγο ως Κοινοβουλευτικός Εκπρόσωπος του Συνασπισμού της Αριστεράς και της Προόδου.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κυρίες και κύριοι συνάδελφοι, το Κοινοβούλιο αποτελεί κατ' εξοχήν πολιτικό θεσμό και με τη συμβολική και με την ουσιαστική έννοια του όρου. 

Ο ελληνικός λαός περιμένει από μας να δει την ποιότητα του έργου μας το είδος των νόμων που ψηφίζουμε και λιγότερο τη διαχειριστική πλευρά του θεσμού. Ωστόσο σήμερα καλούμαστε να μιλήσουμε ακριβώς για τη διαχειριστική πλευρά.

Εμείς κατανοούμε ότι ο Προϋπολογισμός της Βουλής συντάχθηκε με βάση τους νόμους και τις αποφάσεις που παίρνει το ίδιο το Κοινοβούλιο. Επομένως η έγκριση από μέρους μας του Προϋπολογισμού της Βουλής σε καμία περίπτωση δεν σημαίνει συνηγορία ή έγκριση εκ των υστέρων σε νόμους και αποφάσεις με τους οποίους είχαμε την ευκαιρία εδώ μέσα να διαφωνήσουμε.

Η έγκριση έχει την έννοια της θετικής αποδοχής, της διαχείρισης των υπηρεσιών της Βουλής με την πολιτική ευθύνη και εποπτεία του Προέδρου του Σώματος. Και επειδή έγινε αρκετός λόγος, επεξηγώ τη θέση μας αυτή, ότι δηλαδή παραμένουν οι διαφωνίες μας σε ό,τι αφορά το θέμα των αναδρομικών, για τους λόγους τους πολιτικούς που τότε εξηγήσαμε και που έμπρακτα ο Συνασπισμός υλοποιεί αρνούμενος να πάρει τα σχετικά ποσά. Αντίθετα, η επιλογή μας είναι αυτά να παραμείνουν στο δημόσιο.

Παραμένουν, επίσης, οι ενστάσεις μας για τον τρόπο που αντιμετωπίστηκε το θέμα της αποζημίωσης των Βουλευτών. Θεωρούμε, ότι παραμένει ανοικτό το κενό μιας συζήτησης ολοκληρωμένης, ούτως ώστε να μπορέσει το Σώμα να συζητήσει επί της ουσίας του προβλήματος και ο λαός να καταλάβει ποιο είναι το θέμα, αλλά και να βρεθούν οι σωστότερες λύσεις.

'Οπως είπα και πριν, ένας τόσο σημαντικός πολιτικός θεσμός δεν μπορεί να κρίνεται με κριτήρια αποτελεσματικότητας ή παραγωγικότητας. Από τη στιγμή, όμως, κύριε Πρόεδρε, που σήμερα συζητάμε για τον προϋπολογισμό, θα πρέπει να αναρωτηθούμε και για την αποτελεσματικότητα του έργου της Βουλής. Ιδιαίτερα εγώ αναφέρομαι στις προϋποθέσεις αποτελεσματικής λειτουργίας του Βουλευτή. Αναγνωρίζουμε την πρόοδο που έχει συντελεστεί ιδιαίτερα τα τελευταία χρόνια. Αλλά ταυτόχρονα, πιστεύουμε ότι υπάρχουν προβλήματα που καθιστούν τη δράση και τη λειτουργία του Βουλευτή εξαιρετικά δύσκολη.

Πιστεύω ότι όλοι αυτοί που είμαστε εδώ έχουμε εργαστεί σε άλλες εποχές, σε διάφορες θέσεις, απασχολήσεις. Δεν είναι δυνατόν να συνεχιστεί αυτή η κατάσταση, όπου ο Βουλευτής δεν έχει χώρο να καθίσει, δεν έχει γραφείο, δεν έχει δυνατότητα να οργανώσει μία σύσκεψη. Τουλάχιστον, σε μας αυτό είναι καθημερινή πραγματικότητα. Στην τεχνοκρατική εποχή που ζούμε, η αποτελεσματικότητα της δουλειάς του Βουλευτή συνδέεται με τη δυνατότητα πρόσβασής του σε στοιχεία, σε τράπεζες δεδομένων, σε δίκτυα. Παρόλο που και εδώ υπάρχει πρόοδος, κατά τη γνώμη μας, είναι ένα πεδίο στο οποίο υπάρχουν πάρα πολλά να γίνουν ακόμα.

Βεβαίως, μιλώντας για αναβάθμιση της δουλειάς των Βουλευτών και του Κοινοβουλίου, το βασικό είναι εδώ οι θεσμοί, ο Κανονισμός, που κατά τη γνώμη μας -επειδή και σε λίγες μέρες θα έχουμε τη συζήτηση του Κρατικού Προϋπολογισμού- υπάρχουν αρκετά θέματα στα οποία δεν επιτρέπεται ακόμα οι συζητήσεις να έχουν ουσιαστικό χαρακτήρα και με την έννοια της κατανόησης αλλά και με την έννοια του ελέγχου που έχουμε να ασκήσουμε.

Παρατηρούμε, επίσης, διεθνώς, την τάση υποβάθμισης και περιθωριοποίησης των Κοινοβουλίων. Αλλά, παρατηρούμε και προσπάθειες αναβάθμισης του ρόλου τους. Υπάρχουν νέα πεδία, που τα Κοινοβούλια παίζουν σημαντικό ρόλο, όπως είναι η διεθνής εκπροσώπηση της χώρας σε διάφορα Σώματα και θεσμούς, όπως είναι η διπλωματική δραστηριότητα του Κοινοβουλίου, όπως είναι η μελέτη νέων προβλημάτων που υπερβαίνουν τη συγκυρία και που κυρίως έχουν να κάνουν με προβλήματα προοπτικής ή προβλήματα καθοριστικά για ολόκληρη την κοινωνία, στα οποία σε πολλά Κοινοβούλια και στο Ευρωκοινοβούλιο παρατηρούμε να γίνονται ενέργειες απέναντι στις οποίες το δικό μας Κοινοβούλιο ακόμη υστερεί.

  

Σελίδα 970 

'Ενα παράδειγμα ακόμα θα σημειώσω. Γίνεται μεγάλη συζήτηση στη χώρα μας για το αν πρέπει να μπούμε στο κοινό νόμισμα και πότε να μπούμε στο κοινό νόμισμα. Πιστεύω, ότι θα συμφωνήσετε μαζί μου, ότι σχεδόν καμία συζήτηση δεν γίνεται για τις πραγματικές συνέπειες της συμμετοχής μας ή της μη συμμετοχής μας στο κοινό νόμισμα, του τι μέτρα θα έπρεπε ίσως από σήμερα όλα τα πολιτικά κόμματα να πάρουν -ανεξάρτητα από τη σκοπιά που το κάθε κόμμα βλέπει τα προβλήματα- ούτως ώστε να αντιμετωπίσουμε μεθαύριο αιφνιδιασμούς και νέους μονοδρόμους.

Σας επισημαίνω ότι άλλα κοινοβούλια όπως το σουηδικό Κοινοβούλιο ή και σε άλλες χώρες, έχουν κάνει σοβαρότατες επιστημονικές εργασίες με την πολιτική ευθύνη διακομματικών επιτροπών κάτι το οποίο σε μας, αναφερόμενος στο συγκεκριμένο παράδειγμα, δεν έχει καν τεθεί.

Κατά τη γνώμη μας, λοιπόν, και στα πλαίσια του υφιστάμενου Προϋπολογισμού της Βουλής -αλλά εδώ θα μπορούσε να δει κανείς και αύξησή του- υπάρχουν αρκετά θέματα αναβάθμισης και του Κοινοβουλίου και του έργου των Βουλευτών ξεχωριστά και των κοινοβουλετικών ομάδων, τα οποία ελπίζουμε στο άμεσο μέλλον να αντιμετωπισθούν.

Θα ήθελα να αναγνωρίσουμε επίσης το ρόλο των υπαλλήλων και γενικά του προσωπικού της Βουλής. Ο όγκος της δουλειάς είναι καθημερινά ορατός. Θεωρούμε θετικό που το προσωπικό της Βουλής έχει κρατηθεί στα ίδια επίπεδα, ίσως και έχει επέλθει και κάποια μείωσή του. Το ωράριο είναι ιδιόμορφο και απ'αυτήν την άποψη αξίζει να σημειώσουμε και να εξάρουμε την προθυμία με την οποία το προσωπικό της Βουλής αντιμετωπίζει και ανταποκρίνεται στα αιτήματά μας, αιτήματα που πολλές φορές είναι και υπερβολικά.

Πρέπει όμως να αντιμετωπισθεί και το θέμα των συνεργατών των Βουλευτών. Αναφέρομαι σε εκείνον τον ένα συνεργάτη που μπορεί ο Βουλευτής να προσλάβει, ας το πω έτσι, από την αγορά και όπου το προβλεπόμενο επίπεδο μισθού πρώτον δεν μας επιτρέπει να προσλάβουμε άτομα με ειδικές επιστημονικές γνώσεις, αλλά ακόμη και στο γραμματειακό επίπεδο με τις απαιτήσεις που έχει σήμερα αυτή η δουλειά, ο μισθός κατά τη γνώμη μας είναι ανεπαρκής, για να έχουμε τις υπηρεσίες τις οποίες πρέπει και θέλουμε να έχουμε.

Τέλος, ένα ειδικό θέμα, κύριε Πρόεδρε, αλλά θέλω να το θέσω επειδή συνέβη. 'Οπως είναι η Βουλή, το κτίριό της, οι χώροι της, υπάρχει δυσκολία πρόσβασης σε άτομα με ειδικές ανάγκες. Το επισημαίνω με την έννοια ότι βεβαίως όταν έγινε το κτίριο της Βουλής δεν υπήρχε η ευαισθησία και η διάσταση ενδεχομένως που σήμερα το πρόβλημα έχει πάρει. Θα θέλαμε να σημειώσουμε την ανάγκη ιδίως τα νέα κτίρια που είναι υπό διαμόρφωση, αλλά ακόμα και σ'αυτό το κτίριο της Βουλής, να παρθούν όλα εκείνα τα μέτρα τα οποία θα διευκόλυναν αυτή την ειδική κατηγορία συμπολιτών μας, οι οποίοι όμως θα μας είναι πολύτιμο να έρχονται εδώ και να παρακολουθούν το έργο της Βουλής.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Γεώργιος Ρόκος, ειδικός αγορητής του Δημοκρατικού Κοινωνικού Κινήματος, έχει το λόγο.

ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, μετά την απαξία που εκδηλώνουν σήμερα δυστυχώς οι πολίτες και προς τα κόμματα και τους πολιτικούς και την αποστροφή προς την ίδια την πολιτική κυρίως των νέων ανθρώπων, μπαίνει σε κρίση και η ίδια η κοινοβουλευτική δημοκρατία. Αυτή η εξέλιξη δυστυχώς επιδεινώνεται τα τελευταία οχτώ χρόνια μετά την εισοδηματική πολιτική που ακολουθείται από όλα τα κόμματα, μια πολιτική που κάνει τους φτωχούς φτωχότερους, τους πλούσιους πλουσιότερους, δημιουργώντας έτσι κοινωνικά αδιέξοδα, βάζοντας κάθε μέρα που περνάει λαϊκά στρώματα στο περιθώριο με την αύξηση της ανεργίας των νέων κυρίως. Μέσα σ'αυτό το κλίμα συγκλονίστηκε η κοινή γνώμη από τις αποφάσεις μας για τις αναδρομικές καταβολές στους Βουλευτές και σχεδόν τον υπερδιπλασιασμό του μισθού τους.

Το ΔΗ.Κ.ΚΙ. αφουγκράζοντας την κοινή γνώμη, την αγωνία του λαού, καταψήφισε σ' αυτήν την Αίθουσα αυτές τις αποφάσεις, εκτιμώντας πως σήμερα και εν όψει των ανοιχτών εθνικών μας θεμάτων, χρειάζεται περισσότερο παρά ποτέ συσπείρωση των λαϊκών δυνάμεων με τους πολιτικούς.

Παρ'όλες τις ομολογούμενα μισθολογικές ανάγκες για την αναβάθμιση των Βουλευτών και του ρόλου τους, ο λαός, κυρίες και κύριοι συνάδελφοι, σ' αυτήν τη συγκυρία, κάνει τις δικές του θυσίες και το ΔΗ.Κ.ΚΙ. θέλει τουλάχιστον να είναι συνεπές στις αποφάσεις του.

Καταψηφίζοντας αυτές τις δαπάνες των βουλευτικών αποζημιώσεων νομοθετώντας σε αυτήν την Αίθουσα, είναι υποχρεωμένο και για λόγους συνέπειας, να καταψηφίσει σήμερα και τον Προϋπολογισμό, καταθέτοντας όμως, την άποψή του και τη θέση του πως η εκτέλεση του Προϋπολογισμού ήταν άψογη από διαχειριστικής πλευράς.

Σε απάντηση όμως αυτής της κρίσης, προτείνουμε αύξηση των δαπανών του Προϋπολογισμού, με αύξηση των λειτουργικών αναγκών και βοηθημάτων, όπως θα μπορούσε να είναι παραδείγματος χάριν η δυνατότητα που πρέπει να δώσουμε στους Βουλευτές για την άσκηση ενός έργου κοινοβουλευτικής διπλωματίας σε κάθε στιγμή και στα ταξίδια του προς το εξωτερικό και με την συμμετοχή του στα διάφορα διεθνή forum και ταυτόχρονα αύξηση των δαπανών του κοινοβουλευτικού έργου, με την αξιοποίηση της σύγχρονης τεχνολογίας, η δυνατότητα στη Βουλή να έχει τη δική της φωνή με την οπτική και ραδιοφωνική προσωπική κάλυψη για να φθάσει η δική μας φωνή και το πραγματικό μας έργο σε όλη τη χώρα και να μην είμαστε εξαρτήματα των εξωθεσμικών παραγόντων που σήμερα, δυστυχώς, επιμένουν να ελέγχουν την πληροφόρηση σε αυτόν τον τόπο.

Υπάρχει ανάγκη και για άλλες λειτουργικές ανάγκες. Είμαστε ένα μικρό κόμμα, κυρίες και κύριοι συνάδελφοι και οι ανάγκες μας και η παρουσία μας εδώ είναι καθημερινή. Η Αίθουσα όμως, που μας διατίθεται είναι μία και έτσι στα διαλείμματα και στα μεσοδιαστήματα της άσκησης της πολιτικής μας δράσης δεν έχουμε τη δυνατότητα ενός ραντεβού για συζήτηση, για ανταλλαγή απόψεων με πολίτες που μας επισκέπτονται. Αυτό βεβαίως διαπιστώνω ότι συμβαίνει και στα μεγάλα κόμματα. Πρέπει λοιπόν, να αυξηθούν οι δαπάνες και σε αυτήν την κατεύθυνση.

Η ίδια η διαβίωση του Βουλευτή δυστυχώς σήμερα έχει τα δικά της προβλήματα. Μου θυμίζει, όσο με αφορά, σαν Βουλευτή της επαρχίας, αυτή η συνεχής διακίνηση μεταξύ Αθήνας και υπαίθρου, τα φοιτητικά μου χρόνια. Κάθε Παρασκευή με μία βαλίτσα στους ώμους για να γυρίσουμε ξανά τη Δευτέρα.

Βεβαίως γίνονται κάποια βήματα προς αυτήν την κατεύθυνση, για τα οποία απαιτείται μεγαλύτερη ταχύτητα. Η υποστήριξη μας από τεχνικά μέσα πρέπει να είναι πιο αποτελεσματική και πιό κοντά στη σύγχρονη τεχνολογία. ΙΝΤΕΡΝΕΤ, κομπιούτερ. Εδώ και ένα, ενάμιση χρόνο περιμένουν οι νεοεκλεγέντες Βουλευτές την επιστροφή των κομπιούτερ των Βουλευτών της προηγούμενης Βουλής. Οι ίδιοι οι συνεργάτες μας, αυτός ο ένας ο συνεργάτης, που δικαιούμαστε να παίρνουμε εκ μέρους της Βουλής, με τον πενιχρό μισθό δεν δίνει την δυνατότητα αναζήτησης στελεχών που θα μπορέσουν πραγματικά να βοηθήσουν σε αυτήν την κατεύθυνση.

Υπάρχουν τόσα πράγματα που είμαι σίγουρος ότι ο Πρόεδρος μας μπορεί και πρέπει να τα δει και βλέπει και αντιμετωπίζει καθημερινά με κάποια ταχύτητα αυτά τα ζητήματα. Δεν πρέπει όμως με αβουλία, δίνοντας παράδειγμα σε άλλες περιπτώσεις, να προχωράμε και να καθυστερούμε. Οι χρόνοι ου μενετοί. Ο δικός μας ρόλος, πρέπει να είναι κυρίαρχος, αν θέλουμε πράγματι να απαντήσουμε στα κελεύσματα των εποχών.

Ο ρόλος των κοινοβουλευτικών ανδρών κάθε μέρα πρέπει να αποκτά μεγαλύτερη κυριαρχία, γιατί χτυπιέται κυρίως απ' όλους αυτούς τους εξωθεσμικούς παράγοντες και κύκλους, που θέλουν μια άβουλη Βουλή. Θέλουν να είμαστε εδώ μέσα και να αποφασίζουμε κατά τα δικά τους κελεύσματα. Αυτό, όμως, πρέπει να μας δώσει τη δύναμη σύγχρονων εξοπλισμών και δεν νομίζω, λοιπόν, ότι έτσι, με τη δική μας μισθολογική


  

Σελίδα 971 

μας αναβάθμιση, μόνον απαντάμε στα πραγματικά μας προβλήματα.

Καταλαβαίνω ότι σ' αυτήν την Αίθουσα κάποιοι, κυρίως αυτοί που προέρχονται από επαρχία, έχουν ιδιαίτερα προβλήματα ανταπόκρισης στις υποχρεώσεις τους. 'Ομως, δεν πρέπει να γίνουν αυτά σε μια εποχή που προκαλείται ο πολιτικός κόσμος, σε μια στιγμή που εμείς δεν μπορέσαμε να βρούμε ισορροπία πληροφόρησης, δυνατότητα πληροφόρησης των λαϊκών στρωμάτων για την πραγματική μας πολιτική δράση.

Κυρίες και κύριοι συνάδελφοι, είναι δύσκολο κανείς μετά από μια τέτοια υγιή διαχείριση, καθημερινή -και από τον Πρόεδρο της Βουλής και από το προσωπικό- να παίρνει μια τέτοια απόφαση καταψήφισης. 'Ομως, εμείς σ' αυτές τις δύσκολες στιγμές κρίσης, κατά την έννοια του κόσμου, της πολιτικής, πρέπει να αποδείξουμε ότι έχουμε τουλάχιστον υγιή προσωπικότητα, για να απαντάμε "όχι" στις προσωπικές μας εξυπηρετήσεις μέσα από μισθολογικές αναβαθμίσεις. Γι' αυτό, δυστυχώς, καταψηφίζουμε.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ., κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, κυρίες και κύριοι συνάδελφοι, άκουσα τους τελευταίους τρεις ομιλητές. Είχα υπόψη μου άλλα πράγματα να πω και να δώσω έναν αισιοδόξο τόνο για την πρόοδο, που επιτελεί σε πολλούς τομείς το Κοινοβούλιο και -γιατί όχι- να επαινέσουμε το σημερινό Πρόεδρο της Βουλής για ένα σωρό σημαντικές προσπάθειες που γίνονται, από την κοινοβουλευτική διπλωματία, τη Βουλή των Εφήβων, αλλά και τις τόσες και σημαντικού κόστους, αν θέλετε, τεχνικές διευκολύνσεις και τα έργα που εκτελούνται, για να στηριχθεί το έργο του Κοινοβουλίου.

Είμαι όμως αναγκασμένος, γιατί εγώ δεν κάνω λαϊκισμούς και δεν φοβήθηκα ποτέ μου το πολιτικό κόστος, να απαντήσω σ' αυτά που άκουσα εδώ μέσα, από τους τελευταίους ομιλητές.

Κατ' αρχήν, εκείνοι οι οποίοι εξακολουθούν να αμφισβητούν το κοινοβουλευτικό πολίτευμα, το οποίο ουδέποτε απεδέχθησαν, θα όφειλαν να είναι προσεκτικότεροι, όταν διατυπώνουν, με τον τρόπο που διετύπωσαν, τις απόψεις τους προηγουμένως, γιατί το κοινοβουλευτικό πολίτευμα είναι απολύτως πια ιστορικά βεβαιωμένο, ότι είναι το μόνο άξιο πολίτευμα για τους ανθρώπους, για αληθινούς πολίτες.

Διότι μπορεί να έχει ελαττώματα και αδυναμίες, που είναι ελαττώματα και αδυναμίες των ανθρώπων, αν θέλετε, αλλά είναι σίγουρα, αν όχι το άριστο, το λιγότερο κακό. Και σε μέρες που πονηροί άλλοι, με ιδιοτελή συμφέροντα, εκτός προφανώς του πολιτικού κόσμου, διεθνώς αλλά και ιδιαίτερα στη χώρα μας, επιτίθενται κατά του Κοινοβουλίου, εκμεταλλευόμενοι αν θέλετε και δικά μας σφάλματα ή δικές μας αδυναμίες, θα έπρεπε μ' έναν πολύ προσεκτικότερο τρόπο να προσεγγιστούν -και όχι με λαϊκισμό- τα θέματα, στα οποία αναφέρθηκαν οι τελευταίοι ομιλητές.

Κύριοι συνάδελφοι, έγινε πολύς λόγος για τις αποζημιώσεις των Βουλευτών. Εγώ ξέρω παρακολουθώντας σαράντα χρόνια τη πολιτική ζωή σ' αυτόν τον τόπο ότι όσοι είναι φιλοχρήματοι και όσοι θέλουν να γίνουν πλούσιοι δεν ασχολούνται με την πολιτική. Πολλοί λίγους πολιτικούς ξέρω που μπορεί να βελτίωσαν τα οικονομικά τους από την πολιτική, ενώ ξέρω πάρα πολλούς που ζημιώθηκαν και κατά πολύ οικονομικά ασχολούμενοι με την πολιτική, διότι αυτή είναι η φιλοδοξία τους, αυτό είναι το μεράκι τους.

Και γνωρίζετε όλοι ότι η βουλευτική αποζημίωση του 'Ελληνα Βουλευτή και με τις αυξήσεις τις αναγκαστικές -που θέλετε να αμφισβητήσετε ότι είναι αναγκαστικές, διότι προσαρμόστηκαν προς τις αυξήσεις που η Κυβέρνηση εξηναγκάσθη να δώσει στους δικαστικούς, μετά από σωρεία αποφάσεων που εξέδιδαν για τους εαυτούς τους- συγκριτικά με οποιαδήποτε άλλη χώρα είναι μικρότερη. Και γνωρίζετε πολύ καλά ότι αν ο Βουλευτής δεν μπορεί να ανταποκριθεί στοιχειωδώς στις υποχρεώσεις του, τότε υπάρχουν άλλοι πολύ μεγαλύτεροι κίνδυνοι.

Και θα μου πείτε: Καλά, εμείς που διαφωνήσαμε δεν είμαστε Βουλευτές; Δεν έχουμε τα ίδια προβλήματα; 

'Οχι, κύριοι, δεν τα έχετε. Και δεν είσθε ειλικρινείς σ' αυτό, διότι γνωρίζετε πολύ καλά πώς λειτουργεί το Κομμουνιστικό Κόμμα και πώς λειτουργούν τα άλλα κόμματα. Γνωρίζετε πολύ καλά αν έχετε εσείς προσωπικές δαπάνες για την πολιτική σας, αν εκλέγεσθε Βουλευτές, πώς εκλέγεσθε Βουλευτές και γνωρίζετε, επίσης, πολύ καλά ότι αν είναι ένα κόμμα στην Ελλάδα, το οποίο διαθέτει μεγάλη ιδιόκτητη περιουσία, είναι το Κομμουνιστικό Κόμμα, με ιδιόκτητα γραφεία, με ιδιόκτητη εφημερίδα και άλλα ίσως.

ΜΟΣΧΟΣ ΓΙΚΟΝΟΓΛΟΥ: Και ιδιόκτητη τηλεόραση.

ΦΟΙΒΟΣ ΙΩΑΝΝΙΔΗΣ: Αλλά, θα εδεχόμην ότι παρ' όλα αυτά έχετε...

ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, παράκλησή μου είναι η τοποθέτησή μας να γίνεται στον Προϋπολογισμό ...

ΦΟΙΒΟΣ ΙΩΑΝΝΙΔΗΣ: Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): ... για τον Προϋπολογισμό και με όση δυνατή μετριοπάθεια στη διατύπωση των απόψεων. 

ΦΟΙΒΟΣ ΙΩΑΝΝΙΔΗΣ: 'Εχετε δίκιο, κύριε Πρόεδρε, αλλά δεν το έκαναν άλλοι αυτό. 

ΠΡΟΕΔΡΟΣ (Απόστολος Κακλαμάνης): Γιατί πολύ φοβούμαι ότι ανεπιγνώτως προφανώς κάνουμε ό,τι κάνει αυτός που κάθεται πάνω στο κλαρί του δένδρου: Το πριονίζουμε. Κάποιοι απέναντι κοιτάζουν βέβαια και περιμένουν πότε θα ολοκληρωθεί το πριόνισμα, που κάνει ο ίδιος ο πολιτικός κόσμος.

ΦΟΙΒΟΣ ΙΩΑΝΝΙΔΗΣ: Γι' αυτό αισθάνομαι την ανάγκη να πω όσα είπα, κύριε Πρόεδρε, και να προσθέσω ότι δεν δέχομαι προσωπικά -και είμαι βέβαιος ότι δεν το δέχεται κανείς εδώ μέσα- την κατηγορία για φιλοχρηματία. 

Υπήρξα σε όλη μου τη ζωή αφιλοχρήματος και δεν δέχομαι από κανέναν και δεν επιτρέπω σε κανένα να με διασύρει εμένα, όπως το ένιωσα εγώ ακούγοντας τους προηγούμενους ομιλητές, ότι είμαι σ' αυτήν την Αίθουσα για να πάρω μια αποζημίωση, όταν μπορούσα και εγώ και πολλοί άλλοι συνάδελφοι να αποκερδαίνουμε όσα θέλαμε ασκούντες το επάγγελμά μας, που δεν το ασκούμε, για να μην υπαινιχθώ και ποιοι άλλοι το ασκούν και λίαν επικερδώς, όχι βέβαια το ΚΚΕ. 'Αλλη ιστορία αυτή. Τα του Καίσαρος τω Καίσαρι.

Κύριοι συνάδελφοι, ακούστε κάτι άλλο. 'Εγινε σύγκριση των συνολικών αποδοχών του Βουλευτή με το κατώτατο ημερομίσθιο του υπαλλήλου...

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Λαϊκισμός.

ΦΟΙΒΟΣ ΙΩΑΝΝΙΔΗΣ: Προσέξτε. 'Οχι στο σύνολο των αποδοχών του, αλλά στο βασικό του μισθό, με το σύνολο των αποδοχών του Βουλευτή. 'Οχι με τον δικαστή η σύγκριση, όχι με το γιατρό η σύγκριση ...

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ούτε με την καθαρίστρια της ΔΕΗ...

ΦΟΙΒΟΣ ΙΩΑΝΝΙΔΗΣ: Βεβαίως, ούτε με την καθαρίστρια της ΔΕΗ. Αν αυτό δεν είναι λαϊκισμός, τότε τι είναι, κύριοι συνάδελφοι;

Θα πω και κάτι άλλο: Εάν αυτή ήταν ειλικρινής άποψη και όχι λαϊκισμός, γιατί αποδέχονται την κομματική επιχορήγηση, την επιχορήγηση από τον κρατικό Προϋπολογισμό στα κόμματα και συνεχώς αυξανόμενη και εκτάκτως αυξανόμενη λόγω εκλογών;

Λυπούμαι ειλικρινά. Γιατί εγώ σέβομαι και τιμώ και δεν αμφισβητώ τους αγώνες του Κομμουνιστικού Κόμματος, προς λανθασμένη κατεύθυνση βεβαίως, που οδήγησαν σε συμφορές τον τόπο. Και δε χρειάζεται τώρα να αναμνησθούμε ευθυνών του παρελθόντος για κανέναν.

ΠΡΟΕΔΡΟΣ (Απόστολος Κακλαμάνης): Να επιστρέψουμε παρακαλώ στον Προϋπολογισμό. Συζητούμε εν έτει 1997. 

ΦΟΙΒΟΣ ΙΩΑΝΝΙΔΗΣ: Το κοινοβουλευτικό πολίτευμα, είναι όχι μόνο το καλύτερο, αλλά και το φθηνότερο, γιατί θα πρέπει να κάνουμε συγκρίσεις με άλλα καθεστώτα, να δούμε τι παίρνουν οι πολιτικοί ηγέτες εκείνων των καθεστώτων, μη νομιμοποιούμενοι μάλιστα από το λαό. Δεν θέλω να θυμηθώ τη συλλογή πολυτελών αυτοκινήτων του Μπρέζνιεφ, ούτε τίποτε άλλο από το παρελθόν.

  

Σελίδα 972 

ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, με συγχωρείτε. Λυπάμαι. Είμαι υποχρεωμένος να καλώ τους ομιλητές να μένουν στο θέμα.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Τα αυτοκίνητα ήταν του λαού.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι!

ΟΡΕΣΤΗΣ ΚΟΛΟΖΩΦ: Ας τα πει, κύριε Πρόεδρε, για άλλη μια φορά να τα ακούσουμε.

ΣΤΡΑΤΗΣ ΚΟΡΑΚΑΣ: Ας τα πει να εκτονωθεί.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Κόρακα. 

ΦΟΙΒΟΣ ΙΩΑΝΝΙΔΗΣ: Θέλω μόνο να πω ότι εγώ αισθάνθηκα βαθύτατα προσωπικά προσβεβλημένος, γι'αυτό ομιλώ μ'αυτόν τον τόνο, παρά την προσπάθεια που κάνω να συγκρατηθώ και να μην επικαλεσθώ και πολλά άλλα. 

Σέβομαι την υπόδειξή σας, γνωρίζοντας ότι εκείνοι οι οποίοι υπονομεύουν συστηματικά το θεσμό, μπορεί ακόμα και από τη δική μου ομιλία να παίρνουν αφορμές. Διότι, σκέφτηκα μήπως, για να μη δώσω επιχειρήματα, θα έπρεπε να σιωπήσω εντελώς, να μην απαντήσω, γιατί γνωρίζω τους καλοθελητές που περιμένουν, που παίρνουν πολλαπλάσια λεφτά απ'όσα παίρνουν οι Βουλευτές που εργάζονται νυχθημερόν. 

Για να μην αναφερθώ στην περίφημη υπόθεση των Μέσων Μαζικής Ενημέρωσης. 'Αλλοτε κύριοι συνάδελφοι, κάθε σοβαρή συζήτηση στη Βουλή ήταν δημοσιευμένη ολόκληρη στις εφημερίδες. Δεν υπήρχε περίπτωση να μιλήσει πολιτικός 'Αρχηγός μέσα στη Βουλή και να μην καταχωρισθεί στις εφημερίδες ολόκληρο το κείμενο του λόγου του. Και σήμερα, ό,τι και να πούμε εδώ μέσα για οποιοδήποτε και οσοδήποτε σοβαρό θέμα, θα περάσει σε λίγες γραμμές, εκτός εάν κάνουμε κάποιους διαξιφισμούς ή ανταλλάξουμε κάποιες βαριές εκφράσεις. Τότε αυτές, θα δουν το φως της δημοσιότητος.

Εγώ, κύριε Πρόεδρε, δεν διστάζω να πω ότι δεν θεωρώ υπεύθυνους μόνο τους ιδιοκτήτες, αλλά και τους δημοσιογράφους, προς τους οποίους η Βουλή παρέχει μάλιστα πλήρεις διευκολύνσεις. Και βεβαίως, δεν είναι μόνο οι κοινοβουλευτικοί συντάκτες. 'Αλλοτε, τα θεωρεία των συντακτών ήταν γεμάτα και αυτοί έγραφαν, ποιοι παρακολουθούν πραγματικά, ποιοι ενδιαφέρονται πραγματικά, για να μεταφέρουν στον ελληνικό λαό την ακριβή εικόνα του τι συμβαίνει εδώ.

Γι'αυτό σας λέω, αγαπητοί συνάδελφοι, ότι από αηδία κατεχόμενος για τον τρόπο που μας αντιμετωπίζουν, θα ξανασκεφθώ πολύ -το αποκλείω σχεδόν- να ξαναεπιδιώξω να μπω σ'αυτήν την Αίθουσα, όταν αγωνιζόμουν επί σαράντα χρόνια και στα πενήντα με πενήντα πέντε μου χρόνια μου δόθηκε η δυνατότητα να μπω σ'αυτήν την Αίθουσα, με τη φιλοδοξία να υπηρετήσω τον τόπο μου. Αυτό είναι το κίνητρο των περισσοτέρων από μας, για να μην πω όλων. 

Και βοηθούμε την κατάσταση και εμείς οι ίδιοι πολλές φορές που σπεύδουμε να κολακεύουμε δημοσιογράφους και Μέσα Μαζικής Ενημέρωσης. Ποτέ, κύριοι συνάδελφοι, δεν πήγα να δώσω σε κανένα δημοσιογράφο ούτε σημείωμα ούτε πήγα να παρακαλέσω να γράψει ή να μη γράψει κάτι.

ΚΥΡΙΑΚΟΣ ΣΠΥΡΙΟΥΝΗΣ: Και άλλοι δεν πήγαν. Δεν ξέρουμε πού είναι τα γραφεία τους.

ΦΟΙΒΟΣ ΙΩΑΝΝΙΔΗΣ: Οφείλουμε και εμείς, λοιπόν, να αντιμετωπίσουμε το όλο πρόβλημα μ'αυτόν τον τρόπο, για να μη δίνουμε το δικαίωμα σε κανένα να μας συμπεριφέρεται με τον τρόπο που μας συμπεριφέρεται.

Δεν θα δεχθώ, κύριοι συνάδελφοι, όσο τουλάχιστον έχω τη δυνατότητα να ομιλώ, ότι η φιλοχρηματία υπήρξε το κίνητρο το δικό μου ή άλλων συναδέλφων, που είναι βεβαίως και από την πτέρυγα της Αριστεράς, που θυσίαζαν ζωή ολόκληρη για να υπηρετήσουν τις δικές τους ιδέες, λανθασμένες ή όχι.

Λυπούμαι ειλικρινά που αναγκάστηκα να ομιλήσω μ'αυτόν τον τόνο για συναδέλφους Βουλευτές, εκπροσώπους κόμματος ή κομμάτων, που εν πάση περιπτώσει, θα ήθελα να τους αισθάνομαι περισσότερο αδελφούς παρά αντιπάλους.

Κάποτε, όμως, πρέπει να συναισθανθούμε τις ευθύνες μας και για να υπηρετήσουμε καλύτερα τον τόπο, πρέπει πρωτίστως να υπηρετήσουμε σωστότερα το Κοινοβούλιο. Και υπηρετούμε σωστότερα το Κοινοβούλιο, επιτελούντες τα καθήκοντα και το χρέος μας, όπως οφείλουμε, με όλους τους τρόπους.

Οφείλουμε ταυτόχρονα να προστατεύουμε τη δική μας υπόληψη, την υπόληψη του πολιτικού κόσμου και την υπόληψη του Κοινοβουλίου, γιατί έτσι προστατεύουμε την δημοκρατία, τον τόπο και το λαό μας. Ευχαριστώ.

(Χειροκροτήματα απ' όλες τις πτέρυγες)

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας, κ. Δημήτριος Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα ήθελα να μιλήσω, αφού μιλήσει ένας αριθμός συναδέλφων. 

ΠΡΟΕΔΡΟΣ (Απόστολος Κακλαμάνης): Ο κ. Ιωάννης Ζαφειρόπουλος έχει το λόγο.

Κύριοι συνάδελφοι, θα περιοριστούν οι υπόλοιποι ομιλητές στο επτάλεπτο. Είναι αρκετό, κύριε Ζαφειρόπουλε;

ΙΩΑΝΝΗΣ ΖΑΦΕΙΡΟΠΟΥΛΟΣ: Θα το αρχίσετε από εμένα το μέτρο, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Κάπου διάβασα ότι δεν σας συμπαθώ.

ΙΩΑΝΝΗΣ ΖΑΦΕΙΡΟΠΟΥΛΟΣ: 'Οχι, είναι βέβαιο ότι με συμπαθείτε. 

ΠΡΟΕΔΡΟΣ (Απόστολος Κακλαμάνης): Τότε, λοιπόν, αφού σας συμπαθώ, θα αρχίσω από σας. Διαλέξτε και πάρτε. 

ΙΩΑΝΝΗΣ ΖΑΦΕΙΡΟΠΟΥΛΟΣ: 'Οπως θέλετε, κύριε Πρόεδρε.

Κύριε Πρόεδρε, η συζήτηση για τον Προϋπολογισμό της Βουλής και η συζήτηση για τον Κανονισμό της Βουλής σε άλλες περιπτώσεις, εξελίσσεται σχεδόν πάντοτε σε μια οξεία κομματική αντιπαράθεση, ενώ θα έπρεπε να συμβαίνει το αντίθετο. Δηλαδή να αποτελεί η συζήτηση για τον Προϋπολογισμό, ευκαιρία για την αποτίμηση του θετικού έργου του Κοινοβουλίου και την επισήμανση εκείνων των διαδικασιών που θα πρέπει να βελτιωθούν πράγματι, σε μια συνολική προσπάθεια αναβάθμισης του πολιτικού συστήματος της χώρας.

Αν θα δούμε τις σχετικές συζητήσεις και το 1994 και το 1995 και το 1996 θα διαπιστώσουμε ότι συζητήσαμε γενικά για το πολιτικό σύστημα προβάλλοντας όμως τα κομματικά σπαθιά μας στο φως, στη λάμψη των προβολέων των Μέσων της Ενημέρωσης και δεν καθήσαμε με σύνεση να ασχοληθούμε με τα μεγάλα προβλήματα που έχει το πολιτικό σύστημα και να προτείνουμε λύσεις για τη θεραπεία τους.

Δεν θα ακολουθήσω αυτήν τη διαδικασία. Θέλω όμως να σημειώσω ότι στη συζήτηση που έγινε το Νοέμβριο του 1995 υπήρξε από τη μεριά του Προέδρου της Βουλής -από τη δική σας πλευρά, κύριε Πρόεδρε- μια παράθεση πολύ συγκεκριμένων πρωτοβουλιών που πήρε το Προεδρείο της Βουλής για την αναβάθμιση και του Κοινοβουλίου και του ρόλου των Βουλευτών. 

Αυτό το έργο, συνεπές προς το έργο διακεκριμένων προκατόχων σας, συνεχίστηκε και το 1996 και το 1997 και πρέπει, παρά τις όποιες ενδεχομένως αντιρρήσεις που μπορεί να έχουμε μεταξύ μας, να επισημαίνουμε και τις θετικές πλευρές του έργου που επιτελεί και ο Πρόεδρος της Βουλής και συνολικά η Βουλή.

Θα ήθελα στο σημείο αυτό, κύριε Πρόεδρε, να σημειώσω ότι αυτό το έργο άρχισε πλέον να αποδίδει καρπούς και νομίζω ότι πρέπει να συνεχιστεί αυτή η προσπάθεια με ταχύτερους ρυθμούς.

Πραγματικά πιστεύω ότι πολύ σύντομα θα δούμε να λειτουργεί μια Βουλή, η οποία θα είναι αντάξια ευρωπαϊκών κοινοβουλίων. 

'Ομως, κύριε Πρόεδρε, είναι αναγκαίο να τονίσουμε πως ο Προϋπολογισμός της Βουλής, πρέπει να συντάσσεται με έναν διαφορετικό τρόπο, για να αποφεύγονται επισημάνσεις και αιτιάσεις της μορφής που ακούσαμε από τους αγορητές των κομμάτων της Αντιπολίτευσης, προηγούμενα.

Βεβαίως ο Κανονισμός της Βουλής έχει μια συγκεκριμένη διαδικασία και υπενθυμίζω τη διαδικασία των άρθρων 46, 47


  

Σελίδα 973 

και 48 του Κανονισμού της Βουλής. Πρέπει, όμως, η Βουλή από τα δικά της εσωτερικά ζητήματα να δώσει και στην Κυβέρνηση ένα παράδειγμα δημοκρατικότητας. Συνεχώς μιλούμε για την ανάγκη να τεθεί υπό δημοκρατικότερο έλεγχο η σύνταξη του κρατικού προϋπολογισμού. Και αυτό πρέπει με δική σας πρωτοβουλία να γίνει για τον Προϋπολογισμό της Βουλής.

Θα ήθελα να σας προτείνω, στη μελλοντική τροποποίηση του Κανονισμού της Βουλής, κύριε Πρόεδρε, να εξετάσετε την δυνατότητα διεύρυνσης της Επιτροπής, η οποία θα μελετά τον Προϋπολογισμό, θα καταρτίζει τον Προϋπολογισμό της Βουλής και ενδεχομένως να έρχεται ο Προϋπολογισμός σε κοινή συνεδρίαση με τη Διαρκή Επιτροπή επί των Οικονομικών Υποθέσεων, ούτως ώστε να υπάρχει μια δυνατότητα αναλυτικών συζητήσεων, αλλά και καλύτερου προγραμματισμού του έργου της Βουλής, από πλευράς οικονομικών πόρων.

Eπίσης αυτό συνδέεται και με την ανάγκη να δούμε με έναν καλύτερο τρόπο τη διαδικασία τροποποίησης του Κανονισμού της Βουλής και να υπάρξει η δυνατότητα, κύριε Πρόεδρε -και θα αποτελούσε αυτό τομή, την οποία θα πιστωθείτε εσείς κατά τη θητεία σας- να προτείνεται η τροποποίησή του και έξω από τη διαδικασία της θεσμοθετημένης Eπιτροπής. Δηλαδή, να μπορεί ένας αριθμός Βουλευτών να προτείνει την τροποποίηση του Κανονισμού και η Βουλή να υποχρεούται να συζητήσει την πρότασή τους.

Αυτές οι τομές θα κατοχυρώσουν αναβαθμίζοντας ταυτόχρονα το κύρος του Κοινοβουλίου.

Επί του Προϋπολογισμού, κύριε Πρόεδρε, θέλω να σημειώσω ότι βλέπουμε να δίδεται έμφαση σε συγκεκριμένες δραστηριότητες της Βουλής, οι οποίες είναι ανάγκη να υποστηριχθούν και να βελτιωθούν.

Θέλω, όμως, να σημειώσω, κύριε Πρόεδρε, ότι τα θετικά στοιχεία επισημάνθηκαν με πολύ παραστατικό τρόπο, θα έλεγα, από τον εισηγητή του kόμματός μας, κ. Ντίνο Βρεττό. Θα ήθελα, χωρίς να θεωρηθεί ότι ασκώ κριτική πέραν των ορίων, να επισημάνω την ανάγκη να δούμε κάποια πράγματα.

Παραδείγματος χάρη, βλέπω ότι υπάρχει το κονδύλι για την αγορά βιβλίων, το οποίο είναι μικρότερο από το κονδύλι για την αγορά εφημερίδων και περιοδικών. Κάτι τέτοιο αποτελεί αντινομία, κατά τη δική μου αντίληψη.

Παραπέρα, κύριε Πρόεδρε, αυτό συνδέεται με την ανάγκη ενίσχυσης της Βιβλιοθήκης της Βουλής, ώστε να αποτελέσει πραγματικά την πρώτη βιβλιοθήκη της χώρας μας. Κάτι τέτοιο πρέπει να συνδεθεί, βεβαίως, με την απόκτηση χώρων. Προς τη σωστή κατεύθυνση έχετε κινηθεί δε και τον προηγούμενο χρόνο και τώρα σ' αυτόν τον Προϋπολογισμό της Βουλής.

Υπενθυμίζω μάλιστα και τη δυνατότητα που δόθηκε στη Βουλή με τον ν. 2446/1996 για την αγορά των κτιρίων της Αμαλίας και της Φιλελλήνων.

Κύριε Πρόεδρε, όμως, υπάρχουν ζητήματα που συνδέονται με την προσπάθεια των Βουλευτών να επιτελέσουν το έργο τους. Θέλω να αναφερθώ στο ζήτημα της διαμονής των Βουλευτών από την επαρχία. Δεν με αφορά, βέβαια, το ζήτημα, διότι διαθέτω κατοικία στην Αθήνα. Εκεί, λοιπόν, βλέπουμε να διαθέτει η Βουλή περίπου πενήντα χιλιάδες (50.000) την εβδομάδα για τους συναδέλφους μας από την επαρχία. Θα ήθελα να σας παρακαλέσω να αναθέσετε στις τεχνικές σας υπηρεσίες, δεδομένου ότι υπάρχει πλέον η νομοθετική δυνατότητα, για την απόκτηση κατοικιών πενήντα τετραγωνικών μέτρων από τη Βουλή, με τη μέθοδο του leasing. Αυτό θα αποτελούσε ένα πολύ σημαντικό μέτρο, για τη βελτίωση των συνθηκών διαμονής των Βουλευτών. Η Βουλή δεν θα πλήρωνε περισσότερα χρήματα κατά μήνα, θα αποκτούσε, όμως, ένα τεράστιας αξίας περιουσιακό στοιχείο, ένα σύνολο κατοικιών στην Αθήνα, που θα μπορούσαν να χρησιμεύουν για τη διαμονή των Βουλευτών. Η δαπάνη είναι η ίδια -ρώτησα μία μεγάλη τράπεζα σήμερα- με τα χρήματα που καταβάλλει η Βουλή για τις τρεις μόνο ημέρες διαμονής των Βουλευτών.

Επίσης, θέλω να σημειώσω, κύριε Πρόεδρε, την ανάγκη να δείτε το πρόβλημα των συνεργατών των Βουλευτών, εννοώ του ενός συνεργάτου που έχει διατεθεί από τη Βουλή και την ανάγκη ενδεχομένως να αποκτήσουμε και έναν άλλον επιπρόσθετα συνεργάτη, ή τουλάχιστον ένα δεύτερο αστυφύλακα. 'Εχει επισημανθεί από ομιλητές στην περασμένη συζήτηση για τον Προϋπολογισμό η ανάγκη αυτή.

Τέλος, κύριε Πρόεδρε -δεν έχω τη δυνατότητα να αναφερθώ και σε άλλα σημεία που έχουν σχέση με τον Προϋπολογισμό- θα αναφερθώ εμμέσως σε ένα πρόβλημα, το οποίο έχει να κάνει με την αρμοδιότητα που είχατε πάρει πέρσι ή πρόπερσι, του ελέγχου και της εποπτείας του χώρου του Αγνώστου Στρατιώτη, που έχει περιέλθει η αρμοδιότητα αυτή στον Πρόεδρο της Βουλής.

Θα ήθελα να σας παρακαλέσω να διεκδικήσετε την αρμοδιότητα και για το χώρο του Εθνικού Κήπου, διότι είναι ένας χώρος, ο οποίος έχει καταστεί άθλιος.

Θα παρακαλούσα να το δείτε, ούτως ώστε η Βουλή στο κέντρο της Αθήνας να διαθέτει ένα πάρκο που να είναι αντάξιο της δικής της παρουσίας και της δικής της ιστορίας.

Τέλος, κύριε Πρόεδρε, θα ήθελα να σας παρακαλέσω να προκαλέσετε συζήτηση στην Ολομέλεια της Βουλής για το θέμα του Κανονισμού και για τον τρόπο της τροποποίησής του, αλλά και ιδιαίτερα για τον τρόπο σύνταξης του Προϋπολογισμού της Βουλής, ώστε οι απόψεις να ακούγονται εκεί και στη συζήτηση του Προϋπολογισμού να υπάρχει ένα θέαμα το οποίο θα είναι αντίστοιχο και ανάλογο με την αξία που έχει ο ναός της δημοκρατίας στον τόπο μας.

(Χειροκροτήματα)

ΠΡΟΕΔΡΟΣ (Απόστολος Κακλαμάνης): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε και κύριοι συνάδελφοι, θα μου επιτρέψετε να κάνω μία εισαγωγή με ορισμένα κοινότυπα πράγματα, αλλά όμως πιστεύω ότι είναι αναγκαία να ακουστούν ως εισαγωγή της τοποθέτησής μου.

Είναι κοινότυπα για την Αίθουσα του Κοινοβουλίου, διότι αποτελούν τις θεμελιακές αρχές του πολιτεύματός μας. Δεν γνωρίζω όμως κατά πόσο είναι απόλυτα κατανοητά από την πλευρά των Ελλήνων πολιτών και γι' αυτό θα ήθελα να τα υπογραμμίσω.

Δηλαδή με δεδομένο το πολίτευμα της χώρας μας, που είναι η Προεδρευόμενη Κοινοβουλευτική Δημοκρατία, πρέπει να υπογραμμίσουμε ότι το Κοινοβούλιο είναι κορυφαίος θεσμός του πολιτεύματός μας και σήμερα επιβάλλεται να επαναλαμβάνεται αυτό, και θα έλεγα να επαναλαμβάνεται κάθε μέρα. Γιατί από το κεφάλαιο του Συντάγματος που μιλά για τη "σύνταξη της πολιτείας", προκύπτουν βασικά ζητήματα. Αυτός ο κορυφαίος θεσμός είναι που εκλέγει τον Πρόεδρο της Δημοκρατίας, με την εμπιστοσύνη αυτού του θεσμού κυβερνάται η χώρα, και με τα νομοθετήματα αυτού του θεσμού κρίνει η Δικαιοσύνη. Επομένως νομίζω ότι όλες οι λειτουργίες και συμπεριφορές μας πρέπει να είναι τέτοιες, που να συμβάλουν στην κατανόηση από τους πολίτες και στην τοποθέτηση του θεσμού στην υψηλή θέση που του πρέπει με βάση τις θεμελιώδεις αρχές του πολιτεύματός μας.

Τα λέω αυτά σαν εισαγωγή, κύριε Πρόεδρε, γιατί θέλω να προχωρήσω λέγοντας πως όσοι υπηρετούμε το θεσμό του Κοινοβουλίου δεχόμαστε -και δεχόμαστε νομίζω ομόφωνα και πρέπει να δεχόμαστε με απόλυτη κατανόηση ότι οι Βουλευτές, τα πρόσωπα δηλαδή που λειτουργούν σε αυτό το θεσμό βεβαίως πρέπει να κρίνονται με δημόσια κριτική. Και το μεγεθυντικό φακό για να μπορούν οι πολίτες να βλέπουν τα πρόσωπα και να τα κρίνουν, το διαθέτουν τα Μέσα Μαζικής Ενημέρωσης. Και πρέπει να χρησιμοποιούν αυτό το μεγεθυντικό φακό καθημερινά. Απαράδεκτο είναι, βέβαια, να χρησιμοποιείται ο μεγεθυντικός φακός ως παραμορφωτικός φακός και να παραμορφώνεται τελικά η εικόνα που φθάνει στον πολίτη.

Στο επίμαχο θέμα, που απασχόλησε αρκετά τη συνεδρίασή μας σήμερα, θα ήθελα να πω ότι, βεβαίως πρέπει να υπογραμμίζεται από τα Μέσα Μαζικής Επικοινωνίας πόσο ανέρχεται το σύνολο των κάθε είδους βουλευτικών αποζημιώσεων που παίρνει ο 'Ελληνας Βουλευτής. Βεβαίως και πρέπει να υπογραμμίζεται στο πόσο ανέρχεται το σύνολο των


  

Σελίδα 974 

αποζημιώσεων που παίρνει ο 'Ελληνας Βουλευτής.

Ανέφερε ένα αριθμό ο εισηγητής του Κ.Κ.Ε. 1.400.000 δρχ. Πρέπει, όμως, να υπογραμμίσει ταυτόχρονα το κάθε μέσο ενημέρωσης ότι δεν το παίρνει ο Βουλευτής στην οικογένειά του, δεν το παίρνει στα παιδιά του. Θα πρέπει να τονίσει αν δεν θέλει να έχει παραμορφωτικό φακό, το κάθε μέσο μαζικής επικοινωνίας ότι τα περισσότερα τα διαθέτει για την άσκηση του βουλευτικού λειτουργήματος: για τη διπλή στέγαση της κατοικίας του στην Αθήνα και την επαρχία -για να σταθώ κυρίως στον επαρχιώτη Βουλευτή- για τη διπλή στέγαση του γραφείου του, για τα έξοδα των μετακινήσεών του Αθήνα-επαρχία , εντός και εκτός νομού, για τη γραπτή και προσωπική επικοινωνία με τους πολίτες που εκπροσωπεί, για τα πραγματικά έξοδα παράστασης σε πλήθος αναγκαίων εκδηλώσεων, πολλές από αυτές συνοδευόμενες από διανυκτερεύσεις κλπ.

Αν, λοιπόν, ο μεγεθυντικός φακός δεν θέλουν να είναι και παραμορφωτικός, πρέπει να συνοδεύεται η παρουσίαση προς τον ελληνικό λαό αυτού του ποσού, το οποίο ανέφερε ο εισηγητής του Κ.Κ.Ε. και από αυτά τα στοιχεία.

Θα ήταν προτιμότερο, κύριε Πρόεδρε, πολλά από αυτά που ανέφερα, που αποτελούν τις δαπάνες για την άσκηση του λειτουργήματος του κάθε Βουλευτή, να τα πληρώνει η πολιτεία, όπως τα πληρώνει στον περιφερειάρχη από τον κρατικό Προϋπολογισμό, όπως τα πληρώνει στο νομάρχη από τον κρατικό Προϋπολογισμό, όπως τα πληρώνει στο δήμαρχο από τον Κρατικό Προϋπολογισμό και το δημαρχιακό προϋπολογισμό. Να τα πληρώνει η πολιτεία και τότε ο 'Ελληνας Βουλευτής να παίρνει τα μισά (και λιγότερα από τα μισά) από αυτά που παίρνει σήμερα. Πρέπει να πούμε αυτή την καθαρή κουβέντα και αν θέλουν τα μέσα επικοινωνίας να μη χρησιμοποιούν παραμορφωτικό φακό, να δώσουν και αυτά τα στοιχεία, για να κρίνει ο πολίτης -και βεβαίως όλοι είμαστε ανοιχτοί σε μία δημόσια κριτική γύρω από αυτά τα ζητήματα.

Κύριε Πρόεδρε, θα πρέπει να συνοδεύσω αυτήν την επιχειρηματολογία, λέγοντας και δύο ακόμη στοιχεία: Τα συνταγματικά βάρη, οι λεγόμενοι μισθοί των Βουλευτών και οι πάσης φύσεως βουλευτικές αποζημιώσεις, για το 1998 θα κοστίζουν στον κάθε 'Ελληνα πολίτη περίπου δυόμισι δραχμές την ημέρα. Το σύνολο των λοιπών λειτουργικών δαπανών του Κοινοβουλίου μας κοστίζει στον κάθε 'Ελληνα πολίτη το 1998 περίπου τεσσεράμισι δραχμές την ημέρα. Και το σύνολο των επενδυτικών δαπανών εκσυγχρονισμού της Βουλής, αγορά εξοπλισμού, κατασκευή έργων κλπ., κοστίζουν στον κάθε 'Ελληνα πολίτη περίπου μία δραχμή την ημέρα. Αυτό είναι το κόστος το ημερήσιο για τον 'Ελληνα πολίτη. Ενδεικτικά ο κάθε πολίτης μπορεί να αναλογισθεί ότι οι συνολικές δαπάνες της Βουλής, που όπως είπα στην εισαγωγή μου, αποτελεί κορυφαίο θεσμό στη λειτουργία του δημοκρατικού μας πολιτεύματος, είναι λιγότερες από αυτές ενός μεγάλου νοσοκομείου της Αθήνας. Και μπορεί εύκολα να κρίνει, να συγκρίνει και να βγάλει τα συμπεράσματά του, για να μπορούν τα πράγματα να πάρουν την πραγματική τους διάσταση χωρίς παραμορφωτικούς φακούς.

(Χειροκροτήματα)

ΠΡΟΕΔΡΟΣ (Απόστολος Κακλαμάνης): Να δώσουμε κύριε Σιούφα το λόγο και στην κ. Λουλέ. Εν συνεχεία θα δώσω το λόγο σε εσάς και μετά θα μιλήσω και εγώ

ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, ένας-δύο Βουλευτές είμαστε ακόμη.

ΠΡΟΕΔΡΟΣ (Απόστολος Κακλαμάνης): Είστε πολλοί κύριε Ροκόφυλλε. Είστε αρκετοί και νομίζω ότι πρέπει να απαντήσω και εγώ σε αυτά...

ΧΡΗΣΤΟΣ ΡΟΚΟΦΥΛΛΟΣ:Αναμφισβητήτως ναί.

ΠΡΟΕΔΡΟΣ (Απόστολος Κακλαμάνης): Εγώ θα σας ακούσω όλους και αν χρειασθεί θα παρέμβω εν συνεχεία. Αλλά νομίζω ότι σε κάποιο στάδιο της συζητήσεως πρέπει να μιλήσει ο Πρόεδρος της Βουλής.

Η κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Κυρίες και κύριοι συνάδελφοι, θα αρχίσω και εγώ με το θέμα των συνεργατών που το έχω κουβεντιάσει και με εσάς, κύριε Πρόεδρε, δυο-τρεις φορές. Νομίζω ότι είναι και πολύ άδικο και πρόκληση να παίρνουν τόσο λίγα χρήματα, σε σύγκριση με τους άλλους συνεργάτες, που έχουμε από το δημόσιο, οι οποίοι παίρνουν και παραπάνω χρήματα και υπερωρίες.

Σε ό,τι αφορά τουλάχιστον το δικό μας κόμμα, στα γραφεία μας όταν είμαστε όλοι οι Βουλευτές -έχουμε όλο και όλο μία αίθουσα- κάποιοι από εμάς κάθονται πάνω στο τραπέζι σαν να είμαστε μαθητές, γιατί δεν έχουμε ούτε καρέκλες.

Σχετικά με τα ταξίδια που κάνουμε στο εξωτερικό θα ήθελα να πω το εξής: Θεωρώ απαράδεκτο να κάθονται οι Βουλευτές στην ουρά και να περιμένουν από τη hostess που βγάζει τα εισιτήρια, αν θα τους δώσει πρώτη ή δεύτερη θέση. Εδώ θα πρέπει να βρούμε μία λύση. 'Η θα πρέπει να κάνουμε μία ειδική συμφωνία με την Ολυμπιακή, γιατί δεν μπορούμε φυσικά να δίνουμε τόσα πολλά χρήματα, διότι η διαφορά είναι πράγματι μεγάλη από τη δεύτερη στην πρώτη θέση, ή θα αποφασίσουμε να πηγαίνουμε στην οικονομική θέση, όπως πηγαίναμε πριν μπούμε σε αυτήν την Αίθουσα. Να το αποφασίσουμε, όμως, αυτό, γιατί δεν μπορεί να είναι οι μισοί έτσι και οι μισοί αλλιώς.

Τύπος και Βουλή: Νομίζω ότι δίνουμε πάρα πολύ έμφαση σε αυτό το θέμα. Οι δημοσιογράφοι -και δεν το λέω αυτό γιατί είναι και δικό μου επάγγελμα- κάνουν τη δουλειά τους. Ο Βουλευτής εκείνος, που δεν έχει πελατειακές σχέσεις με τον Τύπο ή με μεμονωμένους δημοσιογράφους, δεν έχει να φοβάται τίποτα. Αντίθετα, εκείνοι που έχουν πελατειακές σχέσεις -θα μου επιτρέψετε να πω την έκφραση- ας ξεφωνίζονται, κύριε Πρόεδρε, από τις εφημερίδες. Αυτό δεν σημαίνει ότι πρέπει εμείς να φοβούμαστε και να μπαίνουμε σε αυτήν τη λογική και να μην κάνουμε κάποια πράγματα μέσα στη Βουλή, για να μη γράψουν ότι παίρνουμε τόσα ή έχουμε κάποια προνόμια.

Ως τελευταίο θέλω να αναφέρω το θέμα με τα χρήματα. Δεν νομίζω ότι φταίει ο κόσμος που αντέδρασε, έτσι όπως αντέδρασε, για τα αναδρομικά, όπως επίσης και για την αύξησή μας για τους εξής λόγους: Πρώτον, γιατί εμείς σαν κόμμα είπαμε ότι το ψηφίσαμε αυτό σε μία εποχή που ζητούσαμε από τον κόσμο να σφίγγει το ζωνάρι του και δεύτερον, γιατί δεν βγήκαμε ποτέ να τους πούμε ποια είναι τα έξοδα και ποιες οι υποχρεώσεις των Βουλευτών.

Θα ήθελα να τελειώσω με το εξής: Δεν είναι δικαιολογία, κύριοι συνάδελφοι, να λέμε ότι "όταν ήμουν γιατρός ή όταν ήμουν δικηγόρος έβγαζα τόσα χρήματα ενώ τώρα δεν τα βγάζω". Είναι επιλογή μας. Κανέναν δεν τον έφερε εδώ κάποιος με το ζόρι. 'Οποιος πράγματι δεν "τα φέρνει βόλτα" -όπως λέμε- στην οικογένειά του, παραιτείται.

Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Πάντως, σε ό,τι αφορά την εικόνα και τις κινήσεις σας μας θυμίζετε μια πολύ συμπαθή φυσιογνωμία σε αυτήν την Αίθουσα. Η κλίση του σώματός σας, οι κινήσεις των χεριών σας!

ΑΝΔΡΙΑΝΗ ΛΟΥΛΕ: Με συγκινείτε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Δημήτριος Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, η Νέα Δημοκρατία διά του εισηγητού της, του αγαπητού συναδέλφου Βύρωνα Πολύδωρα, έδωσε το στίγμα και τις παραμέτρους της τόσο σοβαρής συζήτησης που είναι αυτή που αναφέρεται -όπως η σημερινή- στα οικονομικά της Βουλής, στον Προϋπολογισμό της Βουλής. Και νομίζω ότι με αυτήν τη σοβαρή, την υπεύθυνη, την ανυπόκριτη προσέγγιση, την οποία έκανε ο εισηγητής μας, έδωσε το μέτρο της ευθύνης καθενός από τους τριακόσιους στην Εθνική Αντιπροσωπεία για ό,τι συμβαίνει μέσα στην Αίθουσα και για το πως αυτό το χρέος μεταφράζεται προς τον ελληνικό λαό για να έχει τη γνώμη εάν το Κοινοβούλιο, κορυφαίος θεσμός της δημοκρατίας μας, εάν η κοινοβουλευτική δημοκρατία και τα συνταγματικά της βάρη, δικαιολογούνται ή όχι.

Το πρώτο και το σημαντικό, κύριε Πρόεδρε, είναι ότι πράγματι η Εθνική

 
  

Σελίδα 975 

Αντιπροσωπεία και έργο παράγει και τη δημοκρατία υπηρετεί.

Και αναμφίβολα, σε ένα σύστημα, όπου η πολυπλοκότητα και η πολλαπλότητα των Μέσων Μαζικής Ενημέρωσης δίνει τη δυνατότητα, δικαιολογημένα ή αδικαιολόγητα, να αποτελεί και το κέντρο της κριτικής των πολιτικών και της συμπεριφοράς τους, δεν είναι το σημείο στο οποίο θα πρέπει να επικεντρώσει τη σημερινή συζήτηση. Γιατί, αναγιγνώσκοντας κανείς τον Προϋπολογισμό βλέπει πόσο σημαντικά πράγματα έχουν γίνει και στην υποδομή, για να είναι αποτελεσματικότερη η διαδικασία και σε ανάπτυξη δραστηριοτήτων που δεν υπήρχαν μέχρι τελευταία. Και αυτό είναι προς τιμήν σας.

Και το λέω αυτό, κύριε Πρόεδρε, παρά το γεγονός ότι πολλάκις, για ζητήματα που σχετίζονται με τη διεύθυνση των συζητήσεων, είχαμε και εσείς και ο ομιλών, αλλά και άλλοι συνάδελφοί μου, συγκρούσεις μέσα σε αυτήν την Αίθουσα. Και δικαιολογημένα τις είχαμε αυτές τις συγκρούσεις. 'Ομως δεν μπορεί να μη σας αναγνωριστεί, ούτε το θέμα του θεσμού της "Βουλής των Εφήβων" ούτε το θέμα της κοινοβουλευτικής διπλωματίας που αναπτύσσεται επί των ημερών σας. Σημαντικές δραστηριότητες, που αναδεικνύουν, όχι βέβαια στο μέτρο που θα έπρεπε, τη δουλειά την οποία κάνουν συνάδελφοί μας σε όλα τα διεθνή φόρα και για την οποία εργασία και συμβολή για την Ελλάδα και για τη δημοκρατία, ή δεν γράφεται τίποτε ή γράφονται ελάχιστα. Και είναι από τα ζητήματα εκείνα που πρέπει όλους μας να μας απασχολήσουν, πως θα δώσουμε τη δυνατότητα και το έργο αυτό να γίνεται γνωστό, αλλά και να πολλαπλασιαστεί η στήριξη την οποία πρέπει να έχουν οι συνάδελφοί μας, οι οποίοι βρίσκονται στο εξωτερικό, είτε αυτή η υποστήριξη είναι διπλωματική είτε ακόμη και οικονομική.

Και το λέω ευθέως, κύριε Πρόεδρε, γιατί είμαι από τους ανθρώπους που σκέπτονται φωναχτά. Και δεν θα παρακολουθήσω, σε καμία περίπτωση, το λαϊκισμό του χειρίστου είδους, που ακούστηκε από εκπροσώπους κομμάτων μέσα στην Εθνική Αντιπροσωπεία πριν από λίγο, σπεκουλάροντας και παίζοντας, όχι με την ύπαρξη αυτή καθ'εαυτή του κοινοβουλευτισμού και της δημοκρατίας. Γιατί το δικαίωμα και τη δυνατότητα να ομιλούν μέσα από την Εθνική Αντιπροσωπεία, ακόμη και εκείνοι που δεν την αποδέχονται, είναι το μεγάλο πλεονέκτημα αυτού του κοινοβουλευτικού συστήματος και της κοινοβουλευτικής μας δημοκρατίας.

Και έχει γνωρίσει ο ελληνικός λαός στιγμές που πλήρωσε την ελευθερία και τη δημοκρατία από τέτοιου είδους λαϊκισμούς. Και είναι προτιμότερο το τίμημα της εν ελευθερία και δημοκρατία λειτουργίας μας, ακόμη και με τη σκληρότερη κριτική η οποία γίνεται, παρά να πέσουμε σε λογικές αυτού που όλοι γνωρίζουμε του perpetuum selendium, κύριε Πρόεδρε, της αφωνίας. Αυτό είναι το ένα θέμα.

Το δεύτερο θέμα, κύριε Πρόεδρε. Είναι χρέος όλων μας -και θεωρώ ακόμη ότι και οι συναδέλφοι που διεφώνησαν για τα οικονομικά των Βουλευτών, αποτελούν μέρος του πολιτικού κόσμου και έχουν και αυτοί το ίδιο χρέος- να υπερασπιζόμαστε τον πολιτικό κόσμο. 

Γιατί συνεπές θα ήταν τούτο, και το αντιλαμβανόμαστε όλοι. Και εκφράστηκε από τη μεγάλη πλειοψηφία αυτής της Αίθουσας και από τους αρχηγούς των κομμάτων και του ΠΑ.ΣΟ.Κ. και της Νέας Δημοκρατίας με ευθύνη. Πράγματι η κοινή γνώμη, με τις δυσκολίες τις οποίες περνάει, με τα προβλήματα, με τη λιτότητα, με την ανεργία, με τη φτώχεια και την ακρίβεια, το αντιμετωπίζει με επιφυλακτικότητα, με κριτική και με οργή. 'Ομως, η απόφαση αυτή, η οποία ελήφθη για τα οικονομικά των Βουλευτών, ήταν και σωστή και έπρεπε να γίνει.

Σας είπε ο συνάδελφος κ.Πολύδωρας: Δύο τινά. 'Η θα έχουμε πλούσιους Βουλευτές, ή θα έχουμε Βουλευτές που θα έχουν απλωμένο το χέρι στα συμφέροντα για να λειτουργεί η δημοκρατία.

Και η πλειοψηφία του ελληνικού λαού δεν το δέχεται αυτό, κύριε Πρόεδρε.

Και θέλω να προσθέσω και κάτι άλλο: Δεν είναι μόνον ευθύνη των αρχηγών των κομμάτων. Είναι ευθύνη καθενός από εμάς, όπου βρίσκεται, για τη χρονική στιγμή κατά την οποία έγινε -και για τα αναδρομικά και για την αύξηση, που με γενναιότητα τοποθετήθηκαν εδώ συνάδελφοι- να ενημερώσει τον ελληνικό λαό.

Δεν επετεύχθη ενδεχομένως στο βαθμό τον οποίο θα έπρεπε και σας είπα τους λόγους, για τους οποίους στέκεται έτσι η κοινή γνώμη. Αλλά το να φθάνουμε από το ένα άκρο στο άλλο, αυτό, κύριε Πρόεδρε, είναι χειρίστου είδους λαϊκισμός. Και θα ήταν συνεπέστατο εάν μας έλεγαν οι κύριοι συνάδελφοι, οι οποίοι μίλησαν, εάν τα πήραν αυτά τα χρήματα -όχι οι ίδιοι- τα κόμματά τους και πως τα χρησιμοποίησαν.

Το συνεπές θα ήταν να πουν "δεν τα δεχόμεθα και τα επιστρέφουμε".

ΟΡΕΣΤΗΣ ΚΟΛΟΖΩΦ: Αυτό δεν είναι λαϊκισμός, κύριε συνάδελφε;

ΔΗΜΗΤΡΙΟΣ ΣΙΟΥΦΑΣ: Αυτό θα ήταν το συνεπές, κύριοι συνάδελφοι και όχι να λέτε "παίρνουμε αυτά, τα οποία δίδονται από τον κρατικό Προϋπολογισμό και από τον Προϋπολογισμό της Βουλής και τα διαθέτουμε για κομματικούς σκοπούς". 

Η σύνθεσή σας, ο λόγος και ο τρόπος, με τον οποίο λειτουργείτε στο κόμμα σας, είναι δικό σας θέμα. Αλλά δεν είναι δυνατόν να έρχεστε εδώ και να κατηγορείτε τη μεγάλη πλειοψηφία των Βουλευτών, οι οποίοι τοποθετήθηκαν θετικά απέναντι σ' αυτό το θέμα και να λέτε, "εμείς δεν τα πήραμε, αλλά τα πήρε το κόμμα μας και τα διέθεσε σε σκοπούς του κόμματος" και ότι αυτό είναι δημοκρατική συνέπεια, είναι καθήκον ενώ εκείνο, το οποίο πράττει η μεγάλη πλειοψηφία, κύριε Πρόεδρε, είναι αυτό το οποίο προκαλεί την οργή και την κριτική.

Θα ήθελα, κύριε Πρόεδρε, να κάνω τρείς άλλες παρατηρήσεις και κλείνω με αυτήν την τοποθέτηση.

Το πρώτο και το βασικό είναι ότι επιτελείται έργο και είναι χρέος όλων μας αυτό το έργο να το κάνουμε όσο γίνεται περισσότερο γνωστό στον ελληνικό λαό.

Δεύτερον, ο κοινοβουλευτισμός και η δημοκρατία, την οποία έχει αυτήν τη στιγμή η πατρίδα μας, πρέπει να την ενισχύσουμε ακόμα περισσότερο, γιατί είναι το καλύτερο των πολιτευμάτων, με όποιες αδυναμίες και αν έχει, για τον ελληνικό λαό και για την πορεία του στον 21ο αιώνα.

Τρίτον, σε κάποια άλλη στιγμή -θα έχουμε και άλλες ευκαιρίες- θα έχετε και από την πλευρά της Αξιωματικής Αντιπολίτευσης και από τον ομιλούντα, αλλά και από πολλούς άλλους συναδέλφους συγκεκριμένες προτάσεις πάνω στον Κανονισμό της Βουλής, για να βελτιώσουμε ακόμα περισσότερο τη συμμετοχή, αλλά προπάντων την ουσιαστική και ποιοτική εργασία που πρέπει να γίνεται και στη νομοθετική εργασία και στον κοινοβουλευτικό έλεγχο.

Κύριοι συνάδελφοι, κλείνω την τοποθέτησή μου με τη διαπίστωση διακεκριμένου δημοσιογράφου, που θα μου επιτρέψετε να μην αναφέρω το όνομά του. Σ' ένα από τα τελευταία άρθρα του αναφερόταν στο πόσο μελαγχολικό είναι το επάγγελμα του Βουλευτή, το τι συμβαίνει μέχρι την εκλογή και τι γίνεται μετά την εκλογή του. Και κατέληγε, κύριε Πρόεδρε -και με βρίσκει απολύτως σύμφωνο- ότι "μετεκλογικά οι πολιτικοί, αφού εκλεγούν ή δεν εκλεγούν, γίνονται αντικείμενο της οργής και της εύκολης κριτικής μας, αίροντες τις αμαρτίες όλου του δημόσιου βίου".

Αυτό είναι ένα φορτίο και πράγματι είναι μία ανηφόρα. 'Οσοι με την εντολή του ελληνικού λαού βρεθήκαμε εδώ, για να υπηρετήσουμε τη δημοκρατία και τον κοινοβουλευτισμό, θα ανεβούμε αυτόν τον ανηφορικό δρόμο, πεισμένοι ότι υπηρετούμε τα γνήσια συμφέροντα του ελληνικού λαού και το εθνικό συμφέρον. Και πρέπει να αποδεχόμεθα ακόμα και τη σκληρότερη των κριτικών και την άδικη των κριτικών.

Εμείς πρέπει να επιμείνουμε εκεί αταλάντευτα σ' αυτή την πορεία υπηρέτησης του δημόσιου συμφέροντος. Ευχαριστώ.

(Χειροκροτήματα στην Αίθουσα)

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μιλάμε σήμερα για

 

Σελίδα 976 

τον Προϋπολογισμό της Βουλής. Θα θέλαμε και από τη δική μας την πλευρά -ήδη τοποθετήθηκε ο ειδικός αγορητής μας- να αναφερθούμε σ' ένα-δύο γενικότερα ζητήματα.

'Εγινε δικαιολογημένα λόγος για την ανάγκη διασφάλισης του κύρους του Κοινοβουλίου. Πράγματι, αυτό είναι κάτι που νομίζω ότι μας αφορά όλους. Πώς κατοχυρώνεται, κατά τη γνώμη μας, το κύρος του Κοινοβουλίου; Πρώτον, από τη στάση των Βουλευτών, από τη συνέπεια έργων και λόγων των Βουλευτών. Δεν μπορείς να ζητάς κύρος, όταν άλλα υπόσχεσαι προεκλογικά και τα αντίθετα κάνεις μετά τις εκλογές.

Επίσης, παίζει ρόλο το κατά πόσον οι Βουλευτές είναι κοντά στο λαό μας, κοντά στα προβλήματα των εργαζομένων, κοντά στα προβλήματα της χώρας μας και του λαού μας. Νομίζουμε ότι δεν μπορεί να έρχεται κάποιος εδώ να ψηφίζει μέτρα σκληρής λιτότητας για τους εργαζόμενους, για να πάρει εύσημα από τις Βρυξέλλες και να μη δέχεται την πρόταση που επίμονα προβάλλει το Κ.Κ.Ε., η βουλευτική αποζημίωση να ακολουθεί την εισοδηματική πολιτική.

Κανένας δεν υποτίμησε τις ανάγκες, αν και αυτές έχουν και έναν υποκειμενικό χαρακτήρα. Αν προλάβω, θα αναφερθώ.

Επίσης, κατοχυρώνεις το κύρος του Κοινοβουλίου αγωνιζόμενος να γίνει αυτό το Σώμα ο πραγματικός εκφραστής, ο πραγματικός εκπρόσωπος των συμφερόντων του λαού μας.

Φυσικά, το κύρος του Κοινοβουλίου πλήττεται και από τη στάση της πλειοψηφίας των Μέσων Μαζικής Ενημέρωσης, ιδιαίτερα των ιδιωτικών, που ενώ σπάνια μιλούν για τις θέσεις των κομμάτων εδώ στη Βουλή και ιδιαίτερα τις θέσεις του Κ.Κ.Ε., αναζητούν "με το κερί" να αναδείξουν υπαρκτές ή ανύπαρκτες αδυναμίες. Αυτοί ασχολούνται και με τον Προϋπολογισμό της Βουλής, ο οποίος είναι ένα ελάχιστο ποσοστό επί του συνολικού κρατικού προϋπολογισμού -αν δεν απατώμαι το δύο τοις χιλίοις- και δεν λένε κουβέντα για τις χιλιάδες δισεκατομμύρια του κρατικού προϋπολογισμού που πάνε στις τσέπες των ιδιοκτητών των καναλιών, είτε με φοροαπαλλαγές, με φοροδιαφυγές, φοροκλοπές, εισφοροδιαφυγές, εισφοροκλοπές, εισφοροαπαλλαγές, είτε με υπερκέρδη που εξασφαλίζουν μέσω κρατικών προμηθειών δημοσίων έργων και άλλων "δώρων" που τους κάνουν...

ΠΡΟΕΔΡΟΣ (Απόστολος Κακλαμάνης): Κύριε Κόρακα, με συγχωρείτε. Σε όλα αυτά και συμφωνώ και υπερθεματίζω, αλλά σας παρακαλώ να μιλήσετε για τον Προϋπολογισμό.

ΣΤΡΑΤΗΣ ΚΟΡΑΚΑΣ: Ναι, μπαίνω στον Προϋπολογισμό.

ΠΡΟΕΔΡΟΣ (Απόστολος Κακλαμάνης): Εγώ περιμένω να σας ακούσω να μιλήσετε για τον Προϋπολογισμό της Βουλής.

ΣΤΡΑΤΗΣ ΚΟΡΑΚΑΣ: ... που τους κάνουν οι εκάστοτε κυβερνήσεις υπηρέτες τους.

Το Κ.Κ.Ε. έχει την άποψή του για τον αστικό κοινοβουλευτισμό φυσικά, επειδή αναφέρθηκαν ορισμένοι συνάδελφοι. Σιγά-σιγά θα μας πάνε ίσως και στο ν. 375 ή στο ν. 509. Το έχουν ζητήσει ορισμένοι ήδη. Πρέπει να πούμε ότι το Κ.Κ.Ε. έχει ξεκαθαρίσει τη θέση του αυτή. Ωστόσο, σημειώσαμε πολλές φορές, αγαπητοί συνάδελφοι, με τις τοποθετήσεις μας εδώ, ότι υπερασπιζόμαστε ό,τι προοδευτικό απομένει ακόμα σ' αυτό το Κοινοβούλιο, όταν άλλες δυνάμεις το καταρρακώνουν.

Σε ό,τι αφορά τον Προϋπολογισμό, πρέπει να πούμε ότι ο Προϋπολογισμός που συζητάμε είναι αυτός που θα εξασφαλίσει τη λειτουργία του Κοινοβουλίου για τον επόμενο χρόνο. Το κάθε κόμμα, κατά τη γνώμη μας και ο κάθε Βουλευτής έχει το δικαίωμα και την υποχρέωση, θα λέγαμε, να τοποθετηθεί υπεύθυνα στο ζήτημα αυτό. 'Ετσι κάναμε πάντα, έτσι κάνουμε και σήμερα.

Ποια είναι η πάγια θέση, κύριοι Βουλευτές, του Κ.Κ.Ε.; Πρώτα-πρώτα πώς βλέπουμε εμείς το Βουλευτή; Νομίζουμε ότι πρέπει να είναι συνεπής στις δεσμεύσεις του απέναντι στο λαό και στην εργατική τάξη, αταλάντευτος αγωνιστής για την κοινωνική προκοπή, την ελευθερία, τη δημοκρατία, να μεταφέρει στη Βουλή τα προβλήματα του λαού και να προβάλει την πολιτική του κόμματός του. Ειναι θέση καταστατική του Κ.Κ.Ε., οι οικονομικές απολαβές που έχει μέλος ή στέλεχός του, όταν καταλαμβάνει αξίωμα να αποδίδονται στο Κ.Κ.Ε. το οποίο εξασφαλίζει φυσικά και τις εκλογικές δαπάνες και τη λειτουργία του. Ταυτόχρονα, εξασφαλίζει για το συγκεκριμένο Βουλευτή τα απαραίτητα προς το ζειν, τα οποία είναι ίσα με το βασικό μισθό.

Θέση μας για τη βουλευτική αποζημίωση ήταν και είναι πάντοτε ότι οι αυξήσεις στη βουλευτική αποζημίωση δεν πρέπει να ξεπερνούν τις αυξήσεις που δίνονται στους δημόσιους υπαλλήλους.

Ψηφίσαμε, κύριοι Βουλευτές, κύριε Πρόεδρε, το 1996 -ειπώθηκε και από τον ειδικό μας αγορητή- έναν Προϋπολογισμό για το 1997 της τάξης των είκοσι ενός δισεκατομμυρίων (21.000.000.000) δραχμών. Εμφανίζονται στον Προϋπολογισμό σήμερα ως προϋπολογισθέντα για το 1997 είκοσι πέντε δισεκατομμύρια πεντακόσια δεκατρία εκατομμύρια (25.513.000.000) δραχμές, δηλαδή έχουμε μία διαφορά τεσσάρων δισεκατομμυρίων πεντακοσίων δεκαέξι εκατομμυρίων (4.516.000.000) δραχμών. Αυτό σημαίνει συνολικά μία αύξηση 39%. 

Ψηφίσαμε, επίσης, το 1996 για το 1997 συνταγματικά βάρη πέντε δισεκατομμύρια επτακόσια είκοσι επτά εκατομμύρια (5.727.000.000) δραχμές και εμφανίζονται προϋπολογισθέντα για το 1997 στη σημερινή εισήγηση, εννέα δισεκατομμύρια οκτακόσια τριάντα εξήμισι εκατομμύρια (9.836.500.000) δραχμές, δηλαδή έχουμε μία διαφορά τεσσάρων δισεκατομμυρίων εκατόν εννιά εκατομμυρίων (4.109.000.000) δραχμών. Αυτό σημαίνει συνολικά μία αύξηση 71,8% 'Εχουμε επίσης, όπως αναλύθηκε, 83% αύξηση της βασικής βουλευτικής αποζημίωσης.

Αυτά, κατά τη γνώμη μας, είναι πράγματα που αναφέρονται στον ίδιο τον Προϋπολογισμό και δεν μπορούν να αποσιωπηθούν. Και ακριβώς αυτά είχαμε κατά νου, όταν πριν λίγους μήνες, που συζητάγαμε εδώ το μισθολόγιο των δικαστικών, είχαμε με τόσο έντονο τρόπο αντιταχθεί στη συνέχιση της ισχύος του Ζ' Ψηφίσματος, που εξισώνει την βουλευτική αποζημίωση με τις αποδοχές των ανωτάτων δικαστών, και ζητήσαμε επίμονα την επ' αόριστο αναστολή του. Γιατί πώς να το κάνουμε, κύριοι Βουλευτές; 'Οπως και σεις φανταζόμαστε, έτσι και μεις περιοδεύουμε στο λαό, συζητάμε μαζί του τα προβλήματά του, γινόμαστε κοινωνοί των προβλημάτων του, των βασάνων του, των αγωνιών του, καταλαβαίνουμε πόσο υποφέρουν από τη μονόπλευρη αντιλαϊκή πολιτική της σκληρής λιτότητας που εφαρμόζεται στη χώρα μας και θέλουμε να μπορούμε να τους αντικρύζουμε στα μάτια. Δεν ξέρουμε εσείς πώς αντιμετωπίζετε το πρόβλημα. Για μας, όμως, είναι ένα θέμα ηθικής και πολιτικής τάξης. Γι' αυτό και σήμερα εμείς επιμένουμε και ζητάμε την επ' αόριστο αναστολή του Ζ' Ψηφίσματος μέχρι που να επέλθει συνταγματική τροποποίηση. Φυσικά επιμέναμε και επιμένουμε σ' αυτήν τη θέση μας.

Ειπώθηκαν εδώ πάρα πολλά επίσης περί της κρατικής αποζημίωσης και γιατί τα παίρνετε και δεν τα αφήνετε κλπ. Επαναλαμβάνω, εμείς όλα αυτά τα κονδύλια τα διαθέτουμε στο κόμμα, τα καταθέτουμε στο κόμμα, για να γίνουν αγώνας για τα λαϊκά συμφέροντα.

Πριν τελειώσω, κύριε Πρόεδρε, θα ήθελα να πω τη γνώμη μου για ορισμένα άλλα ζητήματα. Σε ό,τι αφορά κατ' αρχήν τη λειτουργία της Βουλής, πρέπει να πούμε ότι είναι αλήθεια ότι έχουμε ορισμένα μέτρα που βοηθούν στην καλύτερη λειτουργία του Βουλευτή, όπως τους ηλεκτρονικούς υπολογιστές, τα τηλέφωνα, την προώθηση της μηχανογράφησης, της πληροφορικής κλπ. Αυτό είναι γεγονός. Επίσης, είναι γεγονός ότι με τους τρεις δημοσίους υπαλλήλους που διαθέτει ο Βουλευτής συν ένα γραμματέα -και είναι αλήθεια ότι το ποσόν, που προβλέπεται για τον συνεργάτη του Βουλευτή, είναι πολύ μικρό, δεν δίνει τη δυνατότητα να έχεις αυτό που χρειάζεσαι- έχουμε μία ουσιαστικότερη βοήθεια.

'Ομως, από την άλλη, έχουμε μία συνεχή υποβάθμιση, κατά τη γνώμη μας, του ρόλου της Βουλής, που μετατρέπεται ουσιαστικά σε πρωτοκολλητή αποφάσεων, που παίρνονται έξω από την Ελλάδα ή που παίρνει η Κυβέρνηση με βάση τις έξωθεν κατευθύνσεις-διαταγές με δικαιολογία την ανάγκη εναρμόνιση της ελληνικής νομοθεσίας στην ευρωπαϊκή. Πολλές

  

Σελίδα 977 

φορές συνειδητά έρχονται εδώ Υπουργοί, Βουλευτές και μας λένε "ναι, βεβαίως έχετε δίκιο, αυτό που ψηφίζουμε είναι αντίθετο με τα συμφέροντα του λαού μας, αλλά είναι δέσμευση προς την Ευρωπαϊκή 'Ενωση, προς το ΝΑΤΟ, ή προς τις Ηνωμένες Πολιτείες και δεν μπορούμε να κάνουμε διαφορετικά".

Επίσης, υπάρχει κατά τη γνώμη μας, σοβαρό πρόβλημα με τον τρόπο και την ταχύτητα με την οποία συζητούνται τα νομοσχέδια στη Βουλή, έτσι που μπορούμε να μιλήσουμε για βιομηχανία ψήφισης νόμων φυσικά σε βάρος της ποιότητας του νομοθετικού έργου. Και βεβαίως ξέροντας η Κυβέρνηση ότι τέτοια είναι η διαδικασία, δεν ασχολείται, δεν νοιάζεται για τη σοβαρή σύνταξη των νόμων, που μπορούμε να πούμε ότι πολλές φορές συντάσσονται στο γόνατο.

Εμείς έχουμε κάνει προτάσεις, κύριε Πρόεδρε, και σε πρόσφατη συνέντευξη που έδωσε η Κοινοβουλευτική μας Ομάδα και στα πλαίσια αυτού του Κανονισμού υπάρχει δυνατότητα να προωθηθούν ορισμένα ζητήματα.

Τα αναφέρω επί τάχει: Να αναβαθμισθεί η λειτουργία των Διαρκών Επιτροπών με πλήρεις ενημερώσεις από τους Υπουργούς, με ουσιαστικές συζητήσεις για όλα τα θέματα που εκκρεμούν στα συμβούλια Υπουργών της Ευρωπαϊκής 'Ενωσης.

Δεύτερον, να πυκνώσουν οι προ ημερησίας διάταξης συζητήσεις με πρωτοβουλία της Κυβέρνησης, ώστε να συζητιούνται όλα τα μεγάλα πολιτικά και κοινωνικά ζητήματα στη Βουλή.

Τρίτον, να δοθεί η δυνατότητα στα μικρότερα κόμματα για μεγαλύτερο αριθμό επερωτήσεων, όπως συνέβαινε στο παρελθόν, διότι με τη σημερινή πρακτική, τρεις, τέσσερις επερωτήσεις όλο το χρόνο, οδηγούμαστε σε ασφυκτικό περιορισμό του κοινοβουλευτικού ελέγχου και πλήττεται η ισότιμη μεταχείρισή τους.

Τέταρτον, να υπάρχει εύλογος και όχι ασφυκτικός χρόνος προετοιμασίας των Βουλευτών και των κομμάτων ενόψει της συζήτησης των νομοσχεδίων στις Διαρκείς Επιτροπές.

Πέμπτον, να καθορίζεται η ελεύθερη η κατά κανόνα διαδικασία συζήτηση των νομοσχεδίων στην Ολομέλεια, διότι οι χρονικοί περιορισμοί που τίθενται περιορίζουν τη δυνατότητα να εκφράσουν οι Βουλευτές με άνεση τη γνώμη τους.

'Εκτον, να αντιμετωπισθεί με παρέμβαση του Προεδρείου και της Ολομέλειας της Βουλής το θέμα των άσχετων τροπολογιών και των τροπολογιών της τελευταίας στιγμής, που καταλαμβάνουν εξ απήνης τους Βουλευτές και τα κόμματα. Επίσης να προσεχθεί η ουσιαστική συζήτηση των τροπολογιών των Βουλευτών, τουλάχιστον των εμπρόθεσμων.

'Εβδομον, να αυξηθεί ο χρόνος ραδιοτηλεοπτικής κάλυψης των συζητήσεων της Βουλής με ισότιμη προβολή των απόψεων των μικρότερων κομμάτων σύμφωνα με τις παλαιότερες κυβερνητικές διαβεβαιώσεις που δεν τηρήθηκαν. 'Ηδη πρέπει να πούμε, κύριε Πρόεδρε, ότι έχουμε περικοπές των εκπομπών.

Βεβαίως, διαπιστώνουμε μια σοβαρή βελτίωση ως προς τη διεθνή παρουσία του Κοινοβουλίου. Συμφωνούμε και εμείς ότι θα πρέπει να συνεχισθεί αυτή η προσπάθεια για παραπέρα αναβάθμιση αυτής της παρουσίας και βεβαίως με αύξηση των κονδυλίων.

Καταλαβαίνετε ότι με τις παρατηρήσεις που κάναμε δεν είμαστε "en bloc", συνολικά αντίθετοι με τον Προϋπολογισμό, αλλά υπάρχουν ορισμένες δαπάνες που μας βρίσκουν αντίθετους και κατά συνέπεια δεν μπορούμε να τον ψηφίσουμε.

Ευχαριστώ. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος της Βουλής κ. Απόστολος Κακλαμάνης έχει το λόγο.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κυρίες και κύριοι συνάδελφοι, θέλω να ευχαριστήσω όλους τους συναδέλφους, όσους μεν από το περίσσευμα της καρδίας τους είχαν κάποιο λόγο να πουν, αλλά και όσους δεν το κατόρθωσαν. Διότι και στη μία και στην άλλη περίπτωση και ο Πρόεδρος του Σώματος και οι συνεργάτες του, στελέχη της Βουλής, όλοι οι εργαζόμενοι της Βουλής πρέπει να είμαστε ικανοποιημένοι.

Στην πρώτη περίπτωση είναι ηθική η ικανοποίηση, στη δεύτερη περίπτωση είτε μας βοηθούν οι επικρίσεις στην αναγκαία αυτοκριτική μας ή μας δοκιμάζουν τις αντοχές σε μία πορεία, την οποία ακολουθούμε εδώ και τέσσερα χρόνια και την οποία πρέπει να σας πω ότι θητεύοντας συνεχώς από το 1974 σ' αυτήν την Αίθουσα θα συνεχίσω να την ακολουθώ.

Πιστεύω ότι αυτός ο θεσμός αποτελεί το πρώτο και τελευταίο οχυρό του εργαζόμενου κόσμου, των εργαζομένων της χώρας, των λαών της Ευρώπης και ολόκληρου του κόσμου. Ιδιαίτερα κάτω από τις σημερινές συνθήκες, που δεν ξέρει κανείς πού είναι η πραγματική δύναμη και στη χώρα του και σε ολόκληρο τον κόσμο. Και κάνετε μεγάλο λάθος, αγαπητοί συνάδελφοι του Κομμουνιστικού Κόμματος και αγαπητέ συνάδελφε του ΔΗ.Κ.ΚΙ.. Και κάνετε λάθος... λάθος...λάθος όταν -διότι αυτή είναι η άποψή σας- δεν αναμετράτε το αποτέλεσμα της εκφοράς και του τρόπου της εκφοράς της όποιας άποψης έχετε. Και εγώ πρέπει να πω ότι σέβομαι όλες τις απόψεις.

Αλλά μπορεί κανείς να διαπιστώσει, όταν παραλαμβάνεται η άποψή του και μεταφέρεται στη συνέχεια, αν σωστά την εξέφρασε έτσι ή σωστά δεν διατύπωσε και κάτι άλλο. Δεν ξέρω, είναι ενδεχόμενο αύριο να διαβάσουμε τον αριθμό που είπε ο κ. Κωστόπουλος, τα πέντε εκατομμύρια (5.000.000) που πήρε ο καθένας Βουλευτής. Βέβαια, δεν θα διαβάσουμε αυτό που είπε ο κ. Κωστόπουλος ότι τον Οκτώβριο οι Βουλευτές πήραν το ποσό των αναδρομικών, αλλά θα διαβάσουμε "πέντε εκατομμύρια κοστίζει το μήνα ο κάθε Βουλευτής στoν ελληνικό λαό".

ΗΛΙΑΣ ΒΕΖΔΡΕΒΑΝΗΣ: Δώσατε και τον τίτλο, κύριε Πρόεδρε.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Εσείς είστε δημοσιογράφος. Φοβάμαι ότι ήδη ο τίτλος έχει δοθεί.

Και εσείς τώρα στη συνέχεια -προσπαθήστε να πείσετε τους εργαζόμενους, στους οποίους απευθύνεστε, να συμμετάσχουν σε αγώνες διότι εσείς πράγματι -και θα σας το αναγνωρίσουν όσοι σας ακολουθούν- δεν συμμετέχετε στο νούμερο που συμμετέχουν οι άλλοι τριακόσιοι. Θα σας απαντήσουν: "μα, πόσες γενιές ακόμη πρέπει να ματαιοπονούμε;". Σας το λέγω από αυτή τη θέση διότι από εκείνη τη θέση, δεν δικαιούμαι να διατυπώσω τέτοιες απόψεις.

'Ομως απόψε θυμήθηκα αυτό που άκουσα το 1982, όταν ως Υπουργός Εργασίας έφερα εδώ το ν. 1264. Είχε ξεσηκωθεί θύελλα και εδώ και στην Ευρώπη ότι πλέον καταλαμβάνονται στην Ελλάδα τα εργοστάσια, παραδίδονται στα συνδικάτα τα πάντα. Και περιμένοντας από κάποιες πλευρές κάποια υποστήριξη τέλος πάντων, άκουσα από αυτό το επίσημο Βήμα, να εκφέρεται ο δικός σας λόγος, αγαπητοί φίλοι του Κομμουνιστικού Κόμματος, διά του τότε Προέδρου σας Χαρίλαου Φλωράκη "πίτα που δεν την τρως άστη να καίγεται".

Εγώ είπα ότι αυτά που φέρνει ο ν. 1264 είναι αποτέλεσμα αγώνων και κατακτήσεων των εργαζομένων. Και αν τώρα οι εργαζόμενοι δεν αξιοποιήσουν τα αποτελέσματα αυτών των αγώνων, ώστε να προχωρήσει πιο μπροστά αυτός ο τόπος, τότε πότε θα γίνει αυτό; Η απάντηση ήταν αυτή που σας είπα.

Αλλά όσο σεβασμό και να έχει κανείς σε απόψεις, που δικαιούται να έχει ο καθένας σε μία δημοκρατία, δεν μπορεί να μην αντιτάξει και αυτός την άποψή του σε μία λογική, η οποία που οδηγεί τελικώς; 

Εισηγείστε, αγαπητοί φίλοι, αυτό που εσείς δημοκρατικά και ελεύθερα αποφασίζετε ως λειτουργία του κόμματός σας να γίνει και στα άλλα κόμματα. Αυτή είναι η άποψή σας, δηλαδή ότι εσείς ανήκετε σε ένα κόμμα, το οποίο όταν γίνονται εκλογές, λέει: "Αυτοί είναι οι υποψήφιοί μου και αυτοί, αν εκλεγούν, θα πάρουν το μεροκάματο του ανειδίκευτου εργάτη και θα πάνε στη Βουλή κι εγώ θα τους εξασφαλίσω ό,τι χρειάζεται για να λειτουργήσουν, όπως εγώ ως κόμμα το αντιλαμβάνομαι και όπως οι αρχές, η θεωρία μου και οι στόχοι μου, πολιτικοί και ιδεολογικοί το επιβάλλουν".

 
  

Σελίδα 978 

Επιτρέψτε μου να σας πω ότι αυτό είναι λάθος.

ΟΡΕΣΤΗΣ ΚΟΛΟΖΩΦ: Δεν λέμε τέτοιο πράγμα, κύριε Πρόεδρε.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κύριε Κολοζώφ, εγώ προσπαθώ, με όση μετριοπάθεια είναι δυνατόν, να βγάλω ένα συμπέρασμα. Για μένα, το συμπέρασμα είναι ότι έπειτα από είκοσι τρία ολόκληρα χρόνια, που θητεύω σε αυτήν την Αίθουσα -πιστεύω ότι προσπάθησα το λαό της περιφέρειάς μου να τον εκπροσωπήσω όσο το δυνατόν πιο έντιμα και αποτελεσματικά- πρέπει να πάω στη Χαριλάου Τρικούπη, διότι συνεχίζω να ανήκω στο Κόμμα του ΠΑ.ΣΟ.Κ. -είμαι στέλεχος αυτού του κόμματος αλλά όταν είμαι σε εκείνη την 'Εδρα προσπαθώ να το ξεχνώ αυτό για να ασκώ τα καθήκοντα μου όσο γίνεται πιο αντικειμενικά- και να τους πω: "Κοιτάξτε δεν θέλω εγώ να έχω τη δυνατότητα να έρχονται από την περιφέρειά μου οι πολίτες στην οδό Σολωμού που είναι το πολιτικό μου γραφείο.

Δεν θέλω εγώ να έχω τη δυνατότητα, αν σήμερα εσείς μου πείτε στη Βουλή να ψηφίσω εκείνο ή να υποστηρίξω το άλλο, να διατυπώσω μία αντίθετη άποψη". Γιατί θα γνωρίζω ότι, όταν θα έρθει η ώρα των εκλογών, πάλι θα συνεχίσω τη δράση μου την πολιτική, μέσα σε αυτό το πλαίσιο που εγώ αποδέχομαι. Δεν θα το μπορώ. Δικαιούσθε αυτό να το αποδέχεσθε. Αλλά να το λέτε ως μοναδικό επιχείρημα σε μια ώρα που βλέπετε ποια είναι η λαίλαπα, την οποία οφείλει να βλέπει οποιοσδήποτε λειτουργεί μέσα στα πλαίσια αυτής της δημοκρατίας, που σεις θέλετε να τη βελτιώσετε με την άποψή σας. 'Οπως βλέπετε είμαστε σε μια κατωφέρεια τώρα. Για την αστική δημοκρατία, όπως συνέβαινε στις αρχές της δεκαετίας του '50, είχαμε και εμείς ως νέοι ιδεολογικές αναζητήσεις και περιπλανήσεις και καταλήξαμε κάπου και βλέπουμε και σήμερα ότι είμαστε στο ίδιο δίλημμα να κατασφαλιστεί η λειτουργία αυτής της δημοκρατίας, να υπάρξει δημοκρατία, να υπάρχει Κοινοβούλιο, να υπάρχει ελεύθερη αντιπαράθεση, να υπάρχουν κοινωνικοί αγώνες και εν συνεχεία να κάνουμε την επανάσταση και σας βεβαιώ ότι ήθελα να την κάνω την επανάσταση, αλλά σκέφθηκα ότι είναι προτιμότερο πρώτα να εξασφαλίσω τους όρους, ώστε αυτή η κοινωνία αν θελήσει να κάνει την επανάσταση, να μπορεί να το αποφασίσει και να την κάνει.

Εδώ θα σταθώ γιατί δεν χρειάζεται νομίζω περισσότερο να εκφράσω την πικρία μου, πραγματικά. Γιατί εδώ και τέσσερα χρόνια, συνέχεια του έργου και της προσφοράς όλων όσων -από τον τελευταίο, το μακαρίτη τον Τσαλδάρη, τον Αλευρά, τον Παπασπύρου, τον Παπακωνσταντίνου- ανέβηκαν σ'αυτή την 'Εδρα και υπηρέτησαν αυτόν το θεσμό, κάποια πράγματα είναι αυτονόητα, τα ζούμε, όμως τα ξεχνάμε. 

Μιλάμε για ισοτιμία. Δεν υπάρχει ισοτιμία; Εγώ θυμάμαι το 1974 όταν άνοιξε η Βουλή, μίλησε επί του προϋπολογισμού ο εισηγητής της Πλειοψηφίας, ο εισηγητής της Μειοψηφίας και περίμενα στο τέλος να μιλήσω εγώ, όταν θα ερχόταν η σειρά μου να μιλήσω από τον κατάλογο.

Θυμάμαι ότι στον προϋπολογισμό του 1981 μόνο εγώ μίλησα από ολόκληρη την Αντιπολίτευση. Δεν ξέρω αν το θυμάται ο κ.Ροκόφυλλος που κουνάει το κεφάλι του.

ΧΡΗΣΤΟΣ ΡΟΚΟΦΥΛΛΟΣ: 'Ετσι είναι, ήμουν αμέσως μετά και δεν μίλησα. 

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Και ήσασταν αμέσως μετά και δεν μιλήσατε!

'Εχουμε κάνει κάποια άλματα, αγαπητοί συνάδελφοι. Και δεν πρέπει να επαναπαυόμαστε σ'αυτά. 'Οταν γίνεται συζήτηση ενός νομοσχεδίου και θα μιλήσουν πέντε ομιλητές, ένας από κάθε κόμμα -και από το πιο μικρό- και εν συνεχεία θα εκφραστεί η Πλειοψηφία ή η Μείζων Αντιπολίτευση, δεν είναι κατάκτηση αυτό του ελεύθερου λόγου μέσα σε ένα ελεύθερο δημοκρατικό Κοινοβούλιο; Γιατί το ξεχνούμε αυτό το πράγμα;

'Οταν ερχόμαστε εδώ και κάθε μέρα επί δύο ώρες, ισοτίμως όλα τα κόμματα -εκατόν εξήντα δύο Βουλευτές έχει το ΠΑ.ΣΟ.Κ., εκατόν εννέα η Νέα Δημοκρατία, δύο ερωτήσεις κάνει και η Νέα Δημοκρατία και το ΠΑ.ΣΟ.Κ.-...

ΒΑΣΙΛΗΣ ΚΕΔΙΚΟΓΛΟΥ: Αυτό δεν είναι δημοκρατικό.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Αγαπητέ συνάδελφε, μπορεί να μην είναι δημοκρατικό με την έννοια της αναλογίας, αλλά αυτό συμβαίνει επειδή, όπως γνωρίζετε, στον κοινοβουλευτικό έλεγχο ελέγχει η Βουλή την Κυβέρνηση, δεν ελέγχει το κάθε κόμμα.

Αγαπητοί συνάδελφοι, εν πάση περιπτώσει, σε όλα τα ζητήματα μπορεί να έχει κανείς και δεύτερη άποψη, δεν υπάρχει καμία αμφιβολία γι'αυτό. Αυτό που εγώ σας ζητώ, είναι ό,τι είναι θετικό και οφθαλμοφανώς το διαπιστώνουμε, ας το σημειώσουμε. Γιατί αυτό είναι αυτό που λέει ο λαός μας "ένα το κρατούμενο". Αν δεν λέμε "ένα το κρατούμενο", και λέμε ότι "δεν υπάρχει τίποτε", ε, τότε γιατί να μας στέλνει ο λαός εδώ πέρα;

Να έλθω τώρα σε ένα θέμα σχετικό με αυτό που σας είπα.

Κύριοι συνάδελφοι, γνωρίζετε όλοι σας ότι το ένα τρίτο των Βουλευτών της προηγούμενης περιόδου δεν βρέθηκαν στην Αίθουσα αυτή στην επόμενη περίοδο. Τι σημαίνει αυτό; 'Οτι ο λαός με την ψήφο του είτε σωστά πράττει είτε σφάλλει -δεν έχει σημασία, ο λαός είναι κυρίαρχος-ανανεώνει αυτό το Σώμα.

Διερωτώμαι: 'Oσοι με τίτλους γενικούς, αφοριστικούς -κατά υιοθέτηση της γνωστής φασιστικής αρχής της συλλογικής ευθύνης- μιλούν για τριακόσιους, οι εθνοπατέρες, για όλους μηδενός εξαιρουμένου, ούτε υμών (απευθυνόμενος στους Βουλευτές του Κομμουνιστικού Κόμματος Ελλάδος), με αυτά τα επιχειρήματα, είδατε κάποιος να σας εξαιρεί, αγαπητοί συνάδελφοι; Ουδείς.

Διότι αυτοί, οι οποίοι μιλούν για τους τριακόσιους, ασφαλώς δεν μπαίνουν καν στον κόπο να διαβάσουν ποιες απόψεις διαφορετικές έχω εγώ από τον κ. Κεφαλογιάννη, ποιες απόψεις διαφορετικές έχει ο κ. Κεφαλογιάννης από τον κ. Ροκόφυλλο, ή ο κ. Ροκόφυλλος από τον κ. Κόρακα. Δεν τους ενδιαφέρει αυτό το πράγμα. Τους ενδιαφέρει αυτός ο θεσμός και θα το πω για πολλοστή φορά, για να το χωνέψουμε όλοι μας. 'Οσα μέτρα και αν ληφθούν, όση προπαγάνδα και αν υπάρξει στις εκλογές -ας δεχθούμε την ακρότατη και χειρότερη εκδοχή για την ελεύθερη έκφραση του λαού- κάποιοι θα μπουν μέσα και κάποια στιγμή θα σηκώσουν τα χέρια και θα φωνάζουν, "στοπ αυτή η συναλλαγή" ευθύς εάν η όποια κυβέρνηση θελήσει να καταδολιευθεί τα συμφέροντα του λαού.

Μετά, διαβάζω συχνά και γι'αυτήν την ιστορία των αυξήσεων των αποδοχών, "νύχτα", "κρυφά", "στη ζούλα". Τίτλοι είναι αυτοί, διάφορες τέτοιες εκφράσεις. Μα, υπάρχει άλλος χώρος στον οποίο οποιοσδήποτε θέλει μπορεί να έχει πρόσβαση και να ακούσει ό,τι λέγεται και ό,τι υπονοείται και ό,τι υπαινίσσεται κάθε ένας εδώ μέσα και να διαβάσει βεβαίως από τα Πρακτικά ό,τι έχει λεχθεί;

Μπροστά, λοιπόν, σ'αυτό το βουνό, σ'αυτήν την κάμηλο, εμείς κοιτάζουμε δίπλα ένα λοφίσκο, κοιτάζουμε την "τρίχα", που λέει και ο λαός μας και το Ευαγγέλιο και δεν βλέπουμε το μείζον πρόβλημα, το οποίο κάποτε πρέπει να το κατανοήσουμε και να δώσουμε να το καταλάβει και ο απλός πολίτης, ότι δεν είναι καμία επαγγελματική τάξη, δεν είναι καμία κοινωνική ομάδα οι τριακόσιοι εκπρόσωποι του λαού, αλλά είναι αυτοί, που εκείνος κάθε φορά εκλέγει με την ψήφο του, με βάση τη δύναμη των κομμάτων που εκείνος αναδεικνύει επίσης με την ψήφο του. Και έχει πρώτιστο συμφέρον, η όποια κριτική εναντίον του Κοινοβουλίου και της λειτουργίας του να εξατομικεύεται. Είναι εκ του πονηρού η γενίκευση της κριτικής, είναι ύποπτη και εξυπηρετεί τα συμφέροντα εκείνων που θέλουν την υποβάθμιση του Κοινοβουλίου, ώστε ο λαός να μην έχει αυθεντικό εκφραστή του και η δημοκρατία να είναι δημοκρατία τύποις και όχι ουσία. Γιατί η ουσία της δημοκρατίας είναι αυτός ο θεσμός, είναι το Κοινοβούλιο. Σε όλη την ιστορία της ανθρωπότητας, κάθε χώρας, κάθε λαού, η ζωή διακρίνεται σε αυτές τις δύο καταστάσεις: εάν μπορούσε ο λαός να εκφράζεται, ή εάν κάποιος άλλος αποφάσιζε και εκφραζόταν ανάλογα με το τι ακριβώς αυτός νόμιζε ή τον συνέφερε για λογαριασμό του λαού.

Αυτός ο Προϋπολογισμός, κυρίες και κύριοι συνάδελφοι, προσπαθεί να προχωρήσει στο έργο, το οποίο μπορεί ο

  

Σελίδα 979 

ελληνικός λαός να μην το γνωρίζει, εσείς, όμως, το ζείτε συνεχώς, ιδιαίτερα οι παλαιότεροι συνάδελφοι. Μα, δεν βλέπετε ότι πραγματικά εδώ γίνεται τεράστια προσπάθεια -δεν θέλω να χρησιμοποιήσω υπερβολική έκφραση- σε ό,τι αφορά την κτιριακή υποδομή, την τεχνολογική υποδομή;

Δεν βλέπετε ότι αλλάζει μορφή και λειτουργία το Κοινοβούλιο; Δεν βλέπετε αυτά τα καινούρια κτίρια που πήραμε, αυτήν την προσπάθεια που κάνουμε να πάψει να είναι ένα υπαίθριο γκαράζ το Κοινοβούλιο; Μας επαινούν όπου πηγαίνουμε ότι είμαστε η έδρα της δημοκρατίας. Η Αθήνα, εδώ που γεννήθηκε η δημοκρατία! 'Ερχονταν ξένοι επισκέπτες και μειδιούσαν με αυτό το θέαμα.

Σε ό,τι αφορά την λειτουργία την δική μας, όταν ακούω εγώ την αγαπητή κ. Λουλέ να λέει τα παράπονά της, την κατανοώ απολύτως. Αυτό που δεν κατανοώ είναι, γιατί ένας παλαιότερος από εμάς εδώ δεν της λέει ότι πριν από πέντε, έξι χρόνια είχαμε, τα δύο μεγαλύτερα κόμματα, την αίθουσα που έχουν τώρα οι δημοσιογράφοι, την αίθουσα που έχει γίνει αίθουσα για ξένες αντιπροσωπείες και συσκέψεις δίπλα από το γραφείο μου και τον προθάλαμο του γραφείου μου όπου ήταν η Νέα Δημοκρατία. Τα άλλα κόμματα, το Κομμουνιστικό Κόμμα ήταν πραγματικά σε ένα δωμάτιο.

Μα, δεν έχουν γίνει αλλαγές, αγαπητοί συνάδελφοι, σε αυτόν το χώρο; Εδώ είχαμε τους Προέδρους των Διαρκών Επιτροπών και περιεφέροντο στους διαδρόμους. 'Εχουμε ακόμη τις Ομάδες Φιλίας που είναι πολύ σημαντικός παράγοντας για τις σχέσεις μας με τα άλλα Κοινοβούλια. 'Εχουμε τις τρεις Επιτροπές, πέραν των Διαρκών, που συγκροτήσαμε. 'Εχουμε αντιπροσωπείες των ξένων οργανισμών. Οι επικεφαλής τους περιφέρονται και αυτοί στους διαδρόμους.

Αυτά όλα, λοιπόν, που κάνουμε και που πρέπει να γίνουν, δεν τα κάνει ένας άνθρωπος, αν όλοι δεν καταλάβουμε και δε βοηθήσουμε όσο μπορούμε.

Ο Προϋπολογισμός αυτός περιλαμβάνει τη μελέτη για την διαμόρφωση των δύο κτιρίων της λεωφόρου Αμαλίας και του νεοκλασικού της οδού Φιλελλήνων. Περιλαμβάνει -διότι έχει ήδη εγκατασταθεί ο εργολάβος-το κτίριο της οδού Βουλής, όπου για άλλη μιά φορά επαναλαμβάνω, είναι μόλις είκοσι δύο τετραγωνικά μέτρα για κάθε Βουλευτή, που δεν έχει δικό του ιδιόκτητο ή δεν θέλει να έχει, διαμέρισμα μισθωμένο στην Αθήνα για γραφείο.

'Οχι λοιπόν "γραφεία στους Βουλευτές", αλλά είκοσι δύο τετραγωνικά μέτρα! 'Οπως δεν δίνονται ξενοδοχεία στους Βουλευτές, αλλά η διανυκτέρευση και κάτω από όχι και τόσο καλές συνθήκες, σε δύο ξενοδοχεία που προσέφεραν την καλύτερη τιμή των δώδεκα χιλιάδων (12.000) δραχμών.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, μου επιτρέπετε μία διακοπή;

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Το παλιό Καπνεργοστάσιο της Λένορμαν, χιλιάδες τετραγωνικών μέτρων. Θα άξιζε πραγματικά, όσοι μπορείτε, να το επισκεφθείτε να δείτε τη μεταφορά που γίνεται, την εξασφάλιση όλου του υλικού που έχει η μεγαλύτερη Βιβλιοθήκη της χώρας μας. Υπάρχει πλούτος εδώ -σωστά ο κ.Κωστόπουλος αναφέρθηκε στη Βιβλιοθήκη- και γίνεται μεγάλη προσπάθεια ο πλούτος αυτός να κατασφαλιστεί και να αξιοποιηθεί.

Υπάρχει η Μπενάκειος Βιβλιοθήκη. Δίπλα είναι η Παλαιά Βουλή που όλοι οι 'Ελληνες, όποιον και αν ρωτήσετε, νομίζουν ότι είναι ιδιοκτησία της Βουλής, ότι ανήκει στην Βουλή. Πολλοί απευθύνονται στο γραφείο μου για να παρουσιάσουν βιβλία τους και νομίζουν ότι θα τους δώσω εγώ την άδεια. Δεν ανήκει δυστυχώς στην Βουλή αυτό το κτίριο.

Πιστεύω ότι πραγματικά στην Αθήνα -είναι ίσως η μόνη ευρωπαϊκή πρωτεύουσα- πλην της Εθνικής Βιβλιοθήκης, η οποία υπολειτουργεί, δεν υπάρχουν οι μεγάλες βιβλιοθήκες που βλέπουμε σε όλες τις μεγάλες πόλεις της Ευρώπης. Αυτό θα μπορούσε να γίνει η Βιβλιοθήκη της Βουλής, όχι μόνο για εμάς, για τους Βουλευτές, αλλά για ολόκληρο τον ελληνικό λαό, για την νεολαία, για τους φοιτητές.

Είναι φιλοδοξίες αυτές, τις οποίες είμαι βέβαιος ότι προσυπογράφετε, υιοθετείτε και θα υποστηρίξετε.

Αγαπητοί συνάδελφοι, σε δέκα ημέρες θα γίνει η επιλογή τελικώς της εταιρείας που αναλαμβάνει την εφαρμογή ενός πλήρους συστήματος πληροφορικής της Βουλής.

Τα πάντα στον ηλεκτρονικό υπολογιστή, τα πάντα σε ειδικά προγράμματα. Kόστος -είναι μέσα σ' αυτόν τον προϋπολογισμό- ενός δισεκατομμυρίου (1.000.000.000) δραχμών περίπου.

'Ερχομαι στα θέματα του προσωπικού που είναι εδώ μέσα. 'Οταν ανέλαβα την προεδρία της Βουλής, το προσωπικό ήταν περίπου ενιακόσιοι άνθρωποι. Τώρα είναι περίπου επτακόσιοι άνθρωποι. Αυτό σημαίνει δυσαρέσκειες, τις οποίες όλοι τις καταλαβαίνουμε, όμως αυτό το προσωπικό, που μοχθεί πραγματικά και θέλει να βοηθήσει και βοηθάει, πρέπει να το βοηθήσουμε με τα προγράμματα μετεκπαίδευσης, με το Εθνικό Κέντρο Δημόσιας Διοίκησης, με τη μετάβαση των στενογράφων μας στις υπηρεσίες των άλλων Κοινοβουλίων. Και πιστεύω ότι έχει κι αυτό σχέση με τα αιτήματα, που παρουσιάστηκαν, πώς θα βελτιωθεί η λειτουργία μας, πώς θα βοηθηθεί περισσότερο το έργο μας.

Εδώ είναι και τα κονδύλια για τα προγράμματα, που αφορούν τις ξένες γλώσσες και για τους υπαλλήλους της Βουλής και για όσους συναδέλφους το θέλουν. Και απευθύνομαι ιδιαίτερα στους νεώτερους συναδέλφους, που έχουν περισσότερες δυνατότητες.

Τα προγράμματα για τη νεολαία, το άνοιγμα που έγινε τα τελευταία χρόνια προς τη νεολαία πρέπει να το συνεχίσουμε. Αυτό απαιτεί δαπάνες και αυτές οι δαπάνες περιλαμβάνονται στον Προϋπολογισμό. Τριακόσιες χιλιάδες και πλέον νέοι έχουν επισκεφθεί μέχρι τώρα το Κοινοβούλιο, έχουν πάει στις εκθέσεις, έχουν περιέλθει τους χώρους και έχει απομυθοποιηθεί, με τη σωστή έννοια, στην αντίληψη και εν συνεχεία στη συνείδησή τους η αρνητική αντίληψη για το Κοινοβούλιο ως κέντρο μιας εξουσίας, η οποία είναι ξεκομμένη από το δικό τους προβληματισμό και τις δικές τους ελπίδες. 

Με την ευκαιρία σας λέω ότι κάθε πρωί, όταν έρχονται αυτά τα παιδιά μέσα στο Εντευκτήριο, όσο μπορείτε να μπαίνετε να τους λέτε μία καλημέρα, να ακούνε μία κουβέντα, όπως αρκετοί από σας το κάνετε ήδη. Και εν πάση περιπτώσει τα παιδιά, που σας έχει γνωστοποιηθεί ότι θα έρχονται από τις περιφέρειές σας, νομίζω ότι την ημέρα που θα είναι εδώ, καλό θα είναι να δουν τους Βουλευτές της περιφέρειάς τους.

Η έκδοσή μας -η πρότασή σας, κύριε Κεφαλογιάννη -για τον "Επιτάφιο" του Περικλέους, σε τέσσερις ξένες γλώσσες, θα πάει παντού.

ΙΩΑΝΝΗΣ ΚΕΦΑΛΟΓΙΑΝΝΗΣ: Χαίρομαι γι' αυτό.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Η έκδοσή μας για τη Ζωοφόρο της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", "η Ανθολογία" για το έργο του Χαριλάου Τρικούπη. Θα μπούμε τώρα, αγαπητοί συνάδελφοι, στο έτος "Ρήγα Φεραίου". Προγραμματίζουμε την επανέκδοση όλων των έργων του Ρήγα Φεραίου και την ολοκλήρωση των αρχείων της Εθνικής Παλιγγενεσίας, που ξεκίνησαν πριν από εκατό χρόνια και κάποτε πρέπει να ολοκληρωθούν.

Θα κλείσω, αγαπητοί συνάδελφοι, αφού πρώτα πω ότι σημείωσα πολλά σωστά πράγματα, που άκουσα. Σε ό,τι αφορά, πρώτα-πρώτα, το θέμα των συνεργατών των Βουλευτών, του ενός δηλαδή συνεργάτη, συμμετέχω απολύτως στον προβληματισμό και στο αίτημα. Είναι κάτι που πρέπει να το δούμε.

Τα κονδύλια για τη Βιβλιοθήκη δεν είναι μικρά. Και μία προσπάθεια που κάνουμε είναι να υποχρεωθούν οι πάντες να σεβαστούν το νόμο και να στέλνουν δύο αντίτυπα από κάθε έκδοση, που υπάρχει. 'Οσα κονδύλια και αν διαθέσουμε, δεν είναι δυνατόν η Βιβλιοθήκη να έχει όλη τη βιβλιοπαραγωγή της χώρας. Τα κονδύλια αυτά είναι για εξαιρετικές εκδόσεις, που θέλουμε σε μεγαλύτερο αριθμό, για την ανάπτυξη των διεθνών σχέσεών μας, να αγοράσουμε για να δώσουμε σε φίλους, σε κυβερνήσεις, σε κοινοβούλια στο εξωτερικό.

Κύριοι συνάδελφοι, θέλω να πω μόνο δύο λόγια, γιατί ελέχθησαν και βαρύτατες εκφράσεις. 'Ακουσα ότι "εξαπατήσαμε". Αλίμονο!

Γνωρίζετε ότι για τον Προϋπολογισμό, όπως για τον κρατικό προϋπολογισμό, αν υπάρξει νομοθεσία που ν' αλλάζει τα

  

Σελίδα 980 

κονδύλιά του, γίνονται οι αναγκαίες εγγραφές, μεταφορές πιστώσεων κλπ. Προς Θεού! Δεν θα μείνω, όμως, περισσότερο σ' αυτά τα πράγματα, διότι κάπου αισθάνθηκα ότι δέχομαι και μια προσωπική επίθεση και ειλικρινά δεν κατανοώ το λόγο.

Κλείνω με το περίφημο αυτό θέμα, των αποδοχών των Βουλευτών. 

Κύριοι συνάδελφοι, όταν κάναμε το Σύνταγμα του 1974, θυμάμαι ως νεαρός τότε Βουλευτής, την πρώτη φιλική κόντρα μου με το μακαρίτη τον Παπακωνσταντίνου. Του είπα: "Κύριε Πρόεδρε, εσείς ζείτε μόνος, είναι γνωστό ότι ζείτε πολύ λιτά, ένα χαμομήλι το βράδυ, πολύ ασκητική ζωή. Εγώ όμως είμαι νέος, έχω οικογένεια με δυο παιδιά, που πρέπει να ζήσουν και επιπλέον θέλω να αναπτύξω πολιτική δράση, σύμφωνα με τις ιδέες μου, τις απόψεις του κόμματός μου και επομένως, δεν είναι δυνατό να μην έχω ως Βουλευτής -και όποιος με διαδεχθεί και εκείνος- τη δυνατότητα για δράση".

Δυστυχώς τότε υπήρξε, παρ' όλα όσα λέγονται, περιορισμός και σε σχέση με το παρελθόν, διότι υπήρχε η πικρή εμπειρία της δικτατορίας και υπεστηρίζετο και από τότε από πολλούς ότι υπήρχαν λάθη του κοινοβουλευτικού κόσμου και ιδιαίτερα στα ζητήματα αυτά.

Είχε γίνει τίτλος και τότε μια κουταμάρα, που είπε κάποιος πρώην Βουλευτής, ότι έπαιρνε -ας μην τον αναφέρουμε σας παρακαλώ, δεν ζει κιόλας- το αεροπλάνο για να πάει στο Παρίσι να ξυριστεί. Και αυτό -ήταν μια κουταμάρα, διότι δεν το εννοούσε, διότι θα ήταν πράγματι διπλή κουταμάρα να το εννοεί- συνόδευε πλέον ολόκληρο τον πολιτικό κόσμο ως μομφή, μαζί με τα έξοδα των κυλικείων των Υπουργείων, για τα οποία εξαγγελόταν σ' όλη τη διάρκεια της δικτατορίας ότι ο καθένας που πήγαινε, θα παρουσίαζε πόσα ξόδευε ο προηγούμενος Υπουργός στο Υπουργείο και ποτέ δεν τα είδε κανείς.

Αυτά, δυστυχώς, οδήγησαν σ' αυτούς τους περιορισμούς. Και φθάσαμε το 1991-1992, σε σταθερές τιμές του 1974, να είναι είκοσι δύο χιλιάδες (22.000) δραχμές η αποζημίωση του Βουλευτή, κάτω και από το μισό της αποζημίωσης, που είχε καθοριστεί τότε.

Πρέπει να πούμε στο λαό μας ότι δεν είναι η αντίληψή μας ότι είμεθα παραπάνω κοινωνικά από τον εργάτη, τον υπάλληλο, τον οποιονδήποτε. Αλλά, η αντίληψή μας είναι ότι και εμείς σήμερα και όποιοι έρθουν εδώ στη θέση μας, πρέπει να είναι σε θέση να ανταποκριθούν στο λειτούργημά τους, ότι δεν πρέπει να έχουν καμιά εξάρτηση. Και δεν είναι απάντηση αυτό που λέγεται και γράφεται: "'Αρα, λοιπόν, αν δεν έχετε τα μέσα, είσθε έτοιμοι να προσχωρήσετε σε κάποια σχέση εξάρτησης".

Δεν είναι λοιπόν λογική αυτή, όταν πρέπει να υπάρχει ένα μίνιμουμ λειτουργίας πολιτικής στην επαρχία- για όσους είναι από την επαρχία, στην Αθήνα για όλους- όταν υπάρχουν πραγματικές δαπάνες, τις οποίες γνωρίζει καθένας.

Δεν είναι σωστό να παίρνουμε ένα ποσό, να προσθέτουμε από κάτω ποιες είναι οι αποδοχές των τριών υπαλλήλων που αποσπώνται στο Βουλευτή, ποιες είναι οι αποδοχές του υπαλλήλου που παίρνει ο συνεργάτης Βουλευτή από τη Βουλή, τι είναι τα ταχυδρομικά, τι είναι το ένα, τι είναι το άλλο και να λέμε: τόσα εκατομμύρια παίρνει ο Βουλευτής. Διαβάσαμε σήμερα- θα το είδατε κάπου- ότι τόσος είναι ο Προϋπολογισμός, διαιρούμε δια του τριακόσια, τόσο κοστίζουν οι Βουλευτές.

Κύριοι συνάδελφοι, τελευταία θα είδατε σε όλες τις εφημερίδες- δυστυχώς ούτε μια δεν αποτέλεσε εξαίρεση- άρθρα και τίτλους σχετικά με ένα μύθο. Είπα μάλιστα μια μέρα σε μερικούς Υπουργούς: "Απορώ, γραφεία Τύπου δεν έχετε; Δεν σας δίνουν τι γράφουν οι εφημερίδες και σας ελεεινολογούν ως Υπουργούς;"

Θα διαβάσατε ότι ο Μπλέρ και οι Υπουργοί και οι Βουλευτές στην Αγγλία παραιτήθηκαν των αυξήσεων που είχαν αποφασιστεί, ενώ οι δικοί μας -και ως επίθετο ή ουσιαστικό μπορείτε εκεί πέρα να βάλετε ό,τι η πλέον χυδαία, όχι νοσηρά, φαντασία μπορεί να ανεύρει- πήγαν κλεφτά μια νύχτα και διπλασίασαν τις αποδοχές τους.

Ποια είναι η αλήθεια; Στην Αγγλία, πριν από τις εκλογές, αποφάσισαν μία ειδική αύξηση για τους Υπουργούς, για τον Πρωθυπουργό, τον Πρόεδρο της Βουλής, τον Αρχηγό της Αξιωματικής Αντιπολιτεύσεως. 

Ο Τόνι Μπλέρ, όντας τότε Αρχηγός της Αντιπολιτεύσεως, δημαγωγώντας προφανώς και λίγο, είπε: "εγώ δεν θα πάρω αυτήν την αύξηση". 'Οταν έγινε Πρωθυπουργός ήταν φυσικό να του το υπενθυμίσουν κάποια συνδικάτα, κάποιοι στον Τύπο. Είπε, λοιπόν, ότι "εγώ δεν θα την πάρω την αύξηση αυτή, όμως δεν συνιστώ το ίδιο στους Υπουργούς". Αλλά εκείνοι φιλοτιμηθέντες, αφού ο Πρωθυπουργός δεν την έπαιρνε, τι να κάνουν; Να μπουν στην πυρά των κριτικών και των επιθέσεων; 

Τι συνέβη; Τελικώς, οι αυξήσεις αυτές αφορούν εξακόσιες χιλιάδες (600.000) δραχμές το μήνα για τους Υπουργούς και ένα εκατομμύριο εξακόσιες χιλιάδες (1.600.000) για τον Πρωθυπουργό, το επιπλέον από το οποίο έχουν παραιτηθεί γι' αυτό το εξάμηνο μέχρι 1.1.1998.

ΓΙΑΝΝΗΣ ΚΑΨΗΣ: Πέραν του μισθού του Βουλευτή.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Αφήστε να τα ακούσετε.

Ο Βουλευτής έχει μηνιαίες αποδοχές τρεισήμισι έως τέσσερα εκατομμύρια (3.500.000 - 4.000.000) δραχμές.

Πριν συνεχίσω, μπορεί να μου πει κάποιος -έξω από δω βέβαια- ότι "μα, συγκρίνετε την Αγγλία"; Ναι, σήμερα το βιωτικό επίπεδο στο Λονδίνο -είναι γνωστό αυτό- είναι δυστυχώς πιο κάτω -η όποια αναλογία και ακρίβειά του- απ' ό,τι στην Ελλάδα.

Εν πάση περιπτώσει, στην Αγγλία τρεισήμισι έως τέσσερα εκατομμύρια (3.500.000 - 4.000.000) δραχμές είναι οι αποδοχές του Βουλευτή.

Δεν σας αναφέρω -διότι είναι μία ολόκληρη σελίδα- τι προβλέπεται για τους Βουλευτές, για τα μέλη των οικογενειών τους, για τους συνεργάτες τους κλπ.

ΦΟΙΒΟΣ ΙΩΑΝΝΙΔΗΣ: Και δεν έχουν τις δαπάνες του 'Ελληνα Βουλευτή οι οποίες και δεν εκπίπτουν φορολογικά.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Μη διακόπτετε, αν θέλετε, κύριε Ιωαννίδη.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Ο Υπουργός έχει επιπλέον αυτών και έναν ακόμη βουλευτικό μισθό και φθάνει στα πέντε εκατομμύρια τριακόσιες χιλιάδες (5.300.000) δραχμές με πέντε εκατομμύρια επτακόσιες χιλιάδες (5.700.000) δραχμές στα οποία, αν δεν συνεχίσουν να παραιτούνται, από 1.1.1998 θα προστεθούν άλλες εξακόσιες χιλιάδες (600.000) δραχμές. 

Το ίδιο θα συμβεί με τον Πρωθυπουργό. Το ίδιο με τον Αρχηγό της Αξιωματικής Αντιπολιτεύσεως, που παίρνει κατά διακόσιες χιλιάδες (200.000) δραχμές λιγότερο. Η Πρόεδρος της Βουλής των Κοινοτήτων ευθέως είπε ότι αυτός είναι ο νόμος και εγώ θα σεβαστώ το νόμο. Και μη έχοντας ευθύνη και λόγω του συστήματος στην Αγγλία ανάγκη να δημαγωγήσει, πιστεύω ότι έκανε καλύτερα και από την Πλειοψηφία και από τη Μειοψηφία της Βουλής των Κοινοτήτων. Και ο Πρωθυπουργός παίρνει πέντε εκατομμύρια οκτακόσιες χιλιάδες (5.800.000) δραχμές με έξι εκατομμύρια διακόσιες πενήντα χιλιάδες (6.250.000) δραχμές, στα οποία θα προστεθεί ένα εκατομμύριο εξακόσιες χιλιάδες (1.600.000) δραχμές ακόμη.

Αγαπητοί συνάδελφοι, γνωρίζετε όσοι διατελέσατε Υπουργοί ότι ο Πρωθυπουργός έχει κάποια έξοδα παραστάσεως γύρω στις πεντακόσιες χιλιάδες (500.000) δραχμές. Ο Πρόεδρος της Βουλής έχει ένα ποσοστό -ρώτησα το μεσημέρι την υπηρεσία να μου πει, διότι τώρα αυτό αυξάνεται- κάτω βέβαια απ' αυτό και ο Υπουργός ακόμα πιο κάτω.

'Οπως ξέρετε, οι Υπουργοί δεν συμμετέχουν στις Επιτροπές της Βουλής. Εν πάση περιπτώσει, δεν έχουν λιγότερα έξοδα λειτουργίας γραφείου κλπ.

Η ουσία ποια είναι: 'Οτι οι Βουλευτές, δέχονται τους μύδρους. 'Εγραψε ακόμα και το "ΒΗΜΑ", το πολύ σοβαρό "ΒΗΜΑ". Ο κ. Σταύρος Ψυχάρης, κάνοντας μια κριτική του τι είναι εκσυγχρονισμός - και το μόνο παράδειγμα είναι αυτό,

  

Σελίδα 981 

του πώς, δηλαδή, δεν αντιλαμβάνεται κανείς από εδώ, όσοι είμαστε ιθύνοντες προφανώς, τις υποχρεώσεις μας- γράφει:

"Η ελληνική κοινή γνώμη θυμάται την προ εβδομάδων επίθεση Βουλευτών κατά εφημερίδων, που τόλμησαν να επισημάνουν, χωρίς ιδιαιτέρως επιθετικούς χαρακτηρισμούς, τις άκαιρες μισθολογικές αυξήσεις τους. Το ευεργετικό μέτρο που αρνήθηκαν οι Βρεταννοί Βουλευτές εψήφισαν εν μια νυκτί οι δικοί μας".

Για να μην αδικώ το "ΒΗΜΑ", θα πω ότι τα ίδια έγραψαν όλες, χωρίς εξαίρεση οι εφημερίδες, με τίτλους όπως: "Ο Μπλερ, η αύξηση και οι δικοί μας", "Το παράδειγμα του Τόνι Μπλερ", "'Εβαλαν τα γυαλιά στους Βουλευτές μας", "Πολιτικοί και δημοσιογράφοι", "Θράσος Κακλαμάνη", κλπ. 

Εδώ σταματώ σε ό,τι αφορά εμένα, διότι εμφανίζομαι ότι μονίμως επιτίθεμαι εναντίον των δημοσιογράφων και των Μέσων Μαζικής Ενημέρωσης.

Απ'αυτό το Βήμα, θέλω για άλλη μια φορά να πω να μην κρύπτονται πίσω από τους δημοσιογράφους αυτοί που είναι τα αφεντικά τους και τους έχουν εξανδραποδίσει. Μ'αυτούς τα έχουμε. Μ'αυτούς τα έχω εγώ, ως Πρόεδρος του Κοινοβουλίου, ως πολιτικός, ως πολίτης.

( Χειροκροτήματα στην Αίθουσα )

Αυτή είναι η πραγματικότητα, αγαπητοί συνάδελφοι. Δεν ξέρω κατά πόσο θα ενημερωθεί ο ελληνικός λαός ότι όλη αυτή η ιστορία περί του Τόνι Μπλερ και της βρεταννικής κυβέρνησης, ήταν ένα παραμύθι, το οποίο καλλιεργήθηκε με κύρια άρθρα, ελπίζω χωρίς γνώση. Αλλά όπως συμβαίνει δυστυχώς στα Μέσα μας, ο ένας διαβάζει τι έγραψε ο άλλος και το μεγαλοποιεί την άλλη μέρα εκείνος, για να τον ξεπεράσει σε λαϊκισμό και δημαγωγία, νομίζοντας ότι έτσι θα ξεπεράσουν το εγγενές πρόβλημα της κυκλοφορίας, της τηλεθέασης, της ακροαματικότητας, το οποίο οφείλεται περίπου στους ίδιους λόγους, που οφείλεται και αυτό που είπε ο συνάδελφος, περί της απαξίας που αισθάνεται ο λαός για την πολιτική. 

Αφού έφθειρε ο κόσμος -τα αφεντικά των Μέσων Ενημέρωσης- το Κοινοβούλιο, φθείρονται και αυτοί και δυστυχώς φθείρεται αυτή η δύναμη της δημοκρατίας, που είναι ο Τύπος, στη συνείδηση του λαού.

Δεν είναι, λοιπόν, διέξοδος η αλληλοφθορά των κοινωνικών και των πολιτειακών θεσμών, αλλά ο καθαρός λόγος, η σωστή και πληρης ενημέρωση του λαού και σε ό,τι αφορά εμάς, αγαπητοί συνάδελφοι και φίλοι, η συναίσθηση της ευθύνης μας. 'Οπως σωστά είπε ο κ.Βρεττός, ας κάνει καθένας μας και τον προσωπικό του απολογισμό. Και θα έλεγα σε όσους κάνουν τη γενικευμένη, με βάση τη φασιστική αρχή της συλλογικής ευθύνης, κριτική στους τριακόσιους και στο Κοινοβούλιο να εξατομικεύσουν, αν γνωρίζουν- αν επιμελούνται για να γνωρίζουν, διότι αυτό είναι το καθήκον τους, για να ενημερώνουν πρέπει να γνωρίζουν- ευθύνες, για να εξατομικεύονται στη συνέχεια από το λαό και οι κυρώσεις. Διότι αν δεν εξατομικεύονται οι ευθύνες, αλλά γενικεύεται η καταφορά εναντίον του Κοινοβουλίου, πιστεύω ότι όλοι -και αυτοί- κάνουν αυτό που είπα από την 'Εδρα. Πάνω στο κλαδί που κάθονται οι πάντες, αγωνίζονται, το πριονίζουν και τις συνέπειες θα τις πληρώσουν οι πάντες και βεβαίως ο τόπος, τον οποίο οφείλουμε τουλάχιστον να σεβαστούμε και να τον παραδώσουμε, όπως τον παραλάβαμε, στις επόμενες γενιές και όχι να τον διαλύσουμε. Σας ευχαριστώ πολύ.

( Χειροκροτήματα στην Αίθουσα )

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Ροκόφυλλος έχει το λόγο.

ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, αγαπητοί συνάδελφοι, αισθάνομαι ευτυχής που ο Πρόεδρος της Βουλής, όπως και πολλοί από τους προηγηθέντες ομιλητές με κάλυψαν σε τέτοιο βαθμό, τουλάχιστον σε ό,τι αφορά τα ουσιώδη, ώστε έχουν αχρηστεύσει το λόγο μου.

( Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ ) 

Είναι βέβαιο, αγαπητοί συνάδελφοι, ότι τα τελευταία χρόνια έχει επιτελεσθεί μια εκπληκτική πρόοδος, σε ό,τι αφορά οργανωτικά ζητήματα, σε ό,τι αφορά την αναβάθμιση των δυνατοτήτων μας και μέσα στη Βουλή και έξω απ'τη Βουλή, στο εσωτερικό της χώρας και έξω απ'τη χώρα, όταν πηγαίνουμε στους διεθνείς οργανισμούς για να αγωνισθούμε για μια ευπρόσωπη εικόνα των δικών μας εθνικών ζητημάτων.

Είναι αλήθεια ακόμη ότι έγινε στο πρόσφατο παρελθόν μια τολμηρή και γενναία αύξηση των βουλευτικών αποζημιώσεων. 'Ολα αυτά είναι επιτεύγματα των τελευταίων χρόνων, έτσι ώστε πράγματι και εμείς οι Βουλευτές να μην έχουμε πια το άλλοθι, για μια χαμηλών τόνων παρουσία μέσα στη Βουλή. Ας μη μας διαφεύγει ότι η αναβάθμιση του ρόλου του Κοινοβουλίου εξαρτάται σε πρώτο βαθμό από εμάς τους ίδιους, από τη δική μας σωματική και πνευματική παρουσία, πρώτα απ' όλα εκεί, όπου διεξάγονται οι κοινοβουλευτικές συζητήσεις, δηλαδή εδώ, στην Αίθουσα της Ολομέλειας, στις αίθουσες των Διαρκών Επιτροπών, στις αποστολές στο εξωτερικό, παντού όπου αγωνιζόμαστε γι' αυτά για τα οποία εκλεγήκαμε και ήρθαμε εδώ στη Βουλή.

Υπάρχει, λοιπόν, μια αντικειμενική αναβάθμιση της υλικοτεχνικής υποδομής, όπως θα έλεγαν οι εκπαιδευτικοί και επομένως από εδώ και πέρα εξαρτάται από εμάς τους ίδιους να δώσουμε τον καλύτερο εαυτό μας, για να αναβαθμιστούν πράγματι οι συζητήσεις, για να διευκολυνθεί, για να ανέβει και στη δική μας συνείδηση, αλλά και στην κοινή συνείδηση του ελληνικού λαού, η συμβολή αυτής της Αίθουσας και αυτού του θεσμού, του κορυφαίου θεσμού στη Δημοκρατία μας.

Τώρα, θα μου επιτρέψετε να κάνω μια δυο παρατηρήσεις εποικοδομητικές, όπως επιβάλλει η παράδοση αυτής της Αίθουσας. 'Εχω την εντύπωση ότι χρειάζεται, ακόμη σε όσα πάρα πολύ θετικά έχουν επιτελεσθεί ή έχουν δρομολογηθεί μέχρι τώρα, να βελτιωθεί ακόμη περισσότερο η μηχανογράφηση της Βουλής. Σε όλα τα Κοινοβούλια βλέπετε παντού, στους διαδρόμους, στα καφενεία, στα εντευκτήρια, να υπάρχει ένας πίνακας, ένα εκράν τηλεοπτικό, όπου φαίνεται αμέσως ο κατάλογος εκείνων που μιλούν και αναβοσβήνει το όνομα του κάθε φορά ομιλητή, με σημείωση του χρόνου τον οποίο δικαιούται. 'Ετσι οι πάντες γνωρίζουν τη ροή των συζητήσεων μέσα στην Αίθουσα και επομένως μπορούν εύκολα να προσέρχονται, για ν' ακούσουν ότι τους ενδιαφέρει περισσότερο και να συμετάσχουν και οι ίδιοι στην συζήτηση.

Επιπλέον έχω τη γνώμη ότι χρειάζεται -και χρειάζεται απαραιτήτως- να μηχανογραφηθεί το σύνολο των βιβλίων της βιβλιοθήκης. Είναι πολύ πλούσια η βιβλιοθήκη μας, αλλά δυστυχώς δεν βρίσκεις κάθε φορά το βιβλίο που ζητάς. Αυτό γίνεται, έχει αρχίσει αλλά πρέπει να ολοκληρωθεί με τους ταχύτερους δυνατούς ρυθμούς, έτσι ώστε πράγματι να μπορούν οι Βουλευτές και όχι μόνο οι Βουλευτές -γιατί στη Βιβλιοθήκη της Βουλής έχουν πρόσβαση και πάρα πολλοί άλλοι- να βρίσκουν ταχύτατα αυτό που θέλουν και να εξυπηρετούνται όσο μπορούν πιο καλά.

Πέρα απ' αυτό -τελευταία παρατήρηση- κι εμείς εδώ, μέσω του Κανονισμού λειτουργίας του Σώματος, πρέπει να φροντίζουμε ορισμένες μορφές δράσης μας, που δεν ανταποκρίνονται πια στο κοινό αίσθημα και δεν προάγουν το έργο που γίνεται εδώ μέσα, να τις περιορίζουμε και να τις εγκαταλείπουμε.

Κατά τη δική μου γνώμη, δυο μέρες την εβδομάδα κλασικού τύπου κοινοβουλευτικός έλεγχος με μακρόσυρτες επερωτήσεις είναι λάθος, γι' αυτό και δεν έρχεται κανένας εδώ. Και όταν ακόμη υποχρεωνόμαστε, τα μέλη της Διαρκούς Επιτροπής που ανάγονται στον τομέα όπου για αντικείμενα της οποίας γίνεται η επερώτηση, να είμαστε εδώ, κάθε φορά είναι ένας-δυο για λίγα λεπτά και φεύγουν. Συχνά δεν είναι κανένας. Τι σημαίνει αυτό; Σημαίνει ότι δεν τραβάει πια αυτή η μορφή κλασικού κοινοβουλευτικού ελέγχου. Θα μπορούσαμε να το περιορίσουμε σε μια μέρα, λόγου χάρη την Παρασκευή και τη Δευτέρα να κάνουμε αυτό που κάνουν -λ.χ. θα πω ένα παράδειγμα, κατά τη γνώμη μου πάρα πολύ εύστοχο-στη Γαλλία. Στη Γαλλία μια φορά την εβδομάδα γίνεται κοινοβουλευτικός έλεγχος για δυο ώρες με το ρολόι, δηλαδή ούτε ένα δευτερόλεπτο υπέρβαση.


  

Σελίδα 982 

ΠΡΟΕΔΡΟΣ(Απόστολος Κακλαμάνης): Αυτό, όμως, στη Γαλλία.

ΧΡΗΣΤΟΣ ΡΟΚΟΦΥΛΛΟΣ: Ναι. 

Η συζήτηση μεταδίδεται κατ' ευθείαν από έναν κρατικό τηλεοπτικό σταθμό. Εκεί είναι παρόντες ο Πρωθυπουργός και όλοι οι Υπουργοί για τα αντικείμενα των οποίων έχουν γίνει ερωτήσεις.

Eρωτήσεις πολλές -συνολικά περίπου 30- από τους Βουλευτές της Συμπολίτευσης και όλων των κομμάτων της Αντιπολίτευσης, ανάλογα με τον αριθμό Βουλευτών κάθε κόμματος. Η ερώτηση κρατά ένα λεπτό, η απάντηση του Υπουργού κρατά τρία λεπτά και τελείωσε. 'Ετσι, όμως, παρακολουθεί και ο ίδιος ο Πρωθυπουργός -και αυτή είναι ίσως η καλύτερη ώρα του Πρωθυπουργού- διαλέγει τρεις από τις ερωτήσεις και απαντά ο ίδιος, παρακολουθεί όμως και τις εύστοχες -ή ενδεχομένως και άστοχες καμία φορά- απαντήσεις που δίνουν οι Υπουργοί του και μπορεί να σχηματίζει μία καλύτερη γνώμη. Πέρα όμως από τον ίδιο νομίζω ότι φωτίζεται ο ελληνικός λαός για θέματα άμεσης επικαιρότητας, πολλαπλά θέματα, που αγκαλιάζουν τη σύγχρονη ζωή μια φορά κάθε εβδομάδα. Θα μπορούσαμε κάθε Δευτέρα, λόγου χάριν -εάν φυσικά αυτή την άποψή μου θα μπορούσε να την ασπαστεί και η Επιτροπή του Κανονονισμού της Βουλής- που δεν παρακολουθεί κανείς την κλασικού τύπου επερώτηση, να έχουμε μία τέτοια εμφάνιση μαζικού κοινοβουλευτικού ελέγχου, όπου ερωτάται ταχύτατα μεν, αλλά ουσιασικά και επίκαιρα ολόκληρη σχεδόν η Κυβέρνηση με παρόντα τον ίδιο τον Πρωθυπουργό, και το σύνολο των Βουλευτών έτσι ώστε να αντιλαμβάνεται ο λαός ότι εδώ οι πάντες λογοδοτούν ενώπιον της Βουλής, αλλά ενώπιον και του ελληνικού λαού, λόγω της ταυτόχρονης μετάδοσης από ένα τουλάχιστον κρατικό κανάλι.

Τελείωσα, δεν έχω άλλο χρόνο και σας ευχαριστώ πάρα πολύ που με ακούσατε. Πιθανόν κάποτε στο μέλλον να μπορέσουμε να εμπνευστούμε από κάποιες ευστοχότατες υποδείξεις που έκαναν οι κύριοι συνάδελφοι και από τις δικές μου, τις ολιγότερο εύστοχες που είχα τη χαρά, την τιμή και την ευκαιρία να σας προτείνω, κύριε Πρόεδρε.

(Χειροκροτήματα)

ΠΡΟΕΔΡΟΣ (Απόστολος Κακλαμάνης): Ο Αντιπρόεδρος κ. Σγουρίδης έχει το λόγο. 

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Κύριοι συνάδελφοι, είχα αποφασίσει να πω κάποια πράγματα για τον Προϋπολογισμό της Βουλής.

'Ομως, επειδή η ομιλία σας, κύριε Πρόεδρε, με κάλυψε πλήρως και δεν έχω να προσθέσω τίποτε άλλο σ' αυτά τα οποία σεις είπατε, θα παραιτηθώ από τις σκέψεις που είχα να πω, που δεν διαφέρουν από τις δικές σας.

ΠΡΟΕΔΡΟΣ (Απόστολος Κακλαμάνης): Από τις σκέψεις να μην παραιτηθείτε. Να τις κρατήσετε, γιατί είναι δικές σας, αλλά το χρόνο να μας τον εξοικονομήσετε.

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Οι σκέψεις μου ταυτίζονται με τις σκέψεις και τους προβληματισμούς σας, κύριε Πρόεδρε, και αυτό δεν το λέω επειδή τυχαίνει να είμαι Αντιπρόεδρος και συνεργάτης σας.

Θα ήθελα, όμως, για κάποιους συναδέλφους μέσα εδώ, στη Βουλή, να υπενθυμίσω ότι η αναβάθμιση του ρόλου του Βουλευτή εξαρτάται από τη στάση μας. Η στάση μας πρέπει να διαπνέεται από αξιοπρέπεια. Και για να διαπνέεται από αξιοπρέπεια, πρέπει να υπάρχει και κάποια αξιοπρεπής αποζημίωση. Ας δούμε, λοιπόν, το δάσος και ας αφήσουμε το δένδρο. Και πρέπει πάνω σ' αυτήν τη βάση να κινηθούμε, για να μη δίνουμε τροφή σ' αυτούς που πραγματικά "πριονίζουν" το θεσμό του κοινοβουλευτισμού.

ΠΡΟΕΔΡΟΣ (Απόστολος Κακλαμάνης): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, κυρίες και κύριοι συνάδελφοι, είναι πραγματικά ο προϋπολογισμός το κορυφαίο εργαλείο άσκησης πολιτικής από το φορέα που τον παρουσιάζει και βέβαια οι βασικές αρχές που πρέπει να διακρίνει κανείς στην προσπάθεια, όχι κατ' ανάγκην κριτικής αλλά διαπιστώσεων, θα πρέπει να διακρίνει, αν υπάρχει ευκρίνεια στα στοιχεία, ακρίβεια και καθολικότητα, αξιοπιστία, σκοπιμότητα και αποτελεσματικότητα των κονδυλίων των δαπανών και φυσικά, αν υπάρχει η ανάλογη συμβατότητα με τη σημερινή οικονομική συγκυρία.

Αυτά νομίζω τα ανέπτυξαν όλες οι πλευρές και δεν υπάρχουν ιδιαίτερες παρατηρήσεις. Αλίμονο αν στο ναό της δημοκρατίας, στη Βουλή των Ελλήνων, υπάρχουν τέτοιες διαφορές ακόμα και σε επίπεδο των κομμάτων ή των μεμονωμένων Βουλευτών.

'Ομως με την ευκαιρία αυτής της συζήτησης θα ήθελα κι εγώ να προσθέσω ορισμένα πράγματα. Πραγματικά οι άξονες της τοποθέτησής μου θα είναι σε τρία βασικά σημεία: Το θέμα της δημοκρατίας, η ποιότητα λειτουργίας του Κοινοβουλίου και φυσικά η ανάγκη ενημέρωσης του πολίτη.

Για τη δημοκρατία: Είναι γεγονός ότι ο βασικός θεσμός της δημοκρατίας είναι πρώτα και κύρια το Κοινοβούλιο και σαν τέτοιος θα πρέπει να γίνει κατανοητός σε όλον τον ελληνικό λαό. Nομίζω ότι τα πάντα ξεκινάνε από τη δημοκρατία και την ενημέρωση προς τον ελληνικό λαό. Εκεί πρέπει να τονίσουμε ιδιαίτερα ότι τον τελευταίο καιρό η δημοκρατία δέχεται ανορθόδοξες επιθέσεις, λιθοβολισμούς θα έλεγε κανένας, ανεξάρτητα πολλές φορές και αν ο απλός πολίτης, που συμμετέχει σ' αυτόν το λιθοβολισμό παραγνωρίζει το αυτονόητο ότι ουσιαστικά βάλλει εναντίον της καρδιάς της δημοκρατίας.

Και αυτή η πραγματικότητα και αυτό το έλλειμμα δημοκρατίας ακριβώς έγκειται σε εμάς όλους τους Βουλευτές με προεξάρχοντα ασφαλώς εσάς τον Πρόεδρο της Βουλής. 

Σε ό,τι αφορά την ποιότητα της λειτουργίας του Κοινοβουλίου θα ήθελα να πω τα εξής: Δεν είναι βέβαια καιρός να συζητήσουμε για τα προβλήματα ή τα μειονεκτήματα του Κανονισμού της Βουλής, αλλά ωστόσο όμως μπορούμε να τονίσουμε ορισμένα πράγματα που έχουν σχέση με την ποιότητα και του αποδιδόμενου έργου και της λειτουργίας των απλών Βουλευτών. Και η ποιότητα του έργου της Βουλής είναι άμεσα συνυφασμένη και με τη λειτουργία των Βουλευτών.

Επειδή ακριβώς εγώ ανήκω στους νέους Βουλευτές, η εμπειρία του ενός έτους περίπου εδώ στο Κοινοβούλιο με έχει οδηγήσει σε ορισμένες διαπιστώσεις.

'Οσο και αν άκουσα από εσάς, κύριε Πρόεδρε, ότι κάποια πράγματα διορθώθηκαν στη λειτουργία του Κοινοβουλίου, τα θεωρώ αυτονόητα. Και τα θεωρώ αυτονόητα γιατί κάθε μέρα που περνά, όπως πράγματι είναι και η πολιτική διαδικασία, έχει μία δυναμική μορφή και θα πρέπει συνεχώς να βελτιώνεται.

Αν συγκρίνουμε το Ελληνικό Κοινοβούλιο με τα ξένα κοινοβούλια, όχι στο επίπεδο του κόστους ή των αμοιβών, αλλά στο επίπεδο της λειτουργίας, διαπιστώνουμε τεράστιες διαφορές. Η γραμματειακή υποστήριξη των Βουλευτών είναι απαράδεκτη, θα έλεγα, με τον επιεικέστερο όρο. Οι λειτουργικές υπηρεσίες της υποδομής για το Βουλευτή είναι σχεδόν ανύπαρκτες. Και επειδή μιλήσατε για τους ηλεκτρονικούς υπολογιστές, επιτέλους περιμένουμε εμείς οι νέοι Βουλευτές και το σύστημα να ολοκληρωθεί, αλλά και να γίνουμε λήπτες αυτών των υπολογιστών.

ΒΥΡΩΝ ΠΟΛΥΔΩΡΑΣ: Και σε δίκτυο...

ΑΔΑΜ ΡΕΓΚΟΥΖΑΣ: Και φυσικά σε δίκτυο που να μπορούμε να έχουμε ελεύθερη πρόσβαση, όχι μόνο μέσα στο Κοινοβούλιο, αλλά και έξω από αυτό. 

Σε ό,τι αφορά τα γραφεία των Βουλευτών, πράγματι είδα και τη σχετική δαπάνη -άκουσα και εσάς προηγουμένως, κύριε Πρόεδρε, - και θα πρέπει να τελειώσουν κάποτε αυτά. Είμαστε ένα χρόνο χωρίς γραφεία. Εγώ προσωπικά κατανοώ την ανάγκη ενός γραφείου, όχι να το χρησιμοποιήσω για την ανάγκη των πελατειακών σχέσεων, που λένε ορισμένοι συνάδελφοι, αλλά να το χρησιμοποιήσω σαν ένα μελετητήριο, σαν ένα χώρο δουλειάς, που πραγματικά το έχω ανάγκη μακριά από αυτό το κοινόχρηστο τραπέζι του γραφείου που λειτουργεί μέσα στη Βουλή. 

Και επειδή ακριβώς μέσα από αυτήν τη βελτίωση της ποιότητας μπορούν να αναδειχτούν και προβλήματα οικονομίας ακόμα σε οικονομικό επίπεδο θα έλεγα, ότι οι αντιμισθίες

 
  

Σελίδα 983 

των συνεργατών πραγματικά είναι χαμηλές. Μειώνουν την ποιότητα της παροχής των υπηρεσιών στο Βουλευτή. Οι αστυνομικοί που μας ακολουθούν και ο τρόπος που αμείβονται επίσης μειώνουν το έργο των Βουλευτών και σε αυτήν την περίπτωση θα έλεγα ότι ο καλύτερος τρόπος θα ήταν η απόσπαση όλων των αστυνομικών στη Βουλή και στη συνέχεια η διάθεσή τους στους Βουλευτές, ακριβώς για να υπάρχει και μία ίση μεταχείριση με τους αστυνομικούς που λειτουργούν μέσα στο Κοινοβούλιο.

Επίσης, σ' ό,τι αφορά τα μειωτικά των δαπανών, θα μπορούσε να βρεθεί ένας τρόπος, κύριε Πρόεδρε, για τα ταχυδρομικά. Θα έλεγα η δαπάνη αυτή που συνυπολογίζεται στο σύνολο της βουλευτικής αποζημίωσης να καταργηθεί από τους Βουλευτές και να τους δοθεί έστω ένας συγκεκριμένος αριθμός επιστολών που μπορούν να χρησιμοποιούν και να στέλνουν, είτε σε ετήσια βάση είτε σε μηνιαία.

Ακόμα μπορεί οι δαπάνες των ξενοδοχείων, όπως τις ονομάσατε, μερικών ημερών την εβδομάδα, να βρεθεί τρόπος να περισταλούν και να δώσουν και καλύτερο αποτέλεσμα στους Βουλευτές.

Επίσης, για την επιμόρφωση των νέων Βουλευτών θα ήθελα να πω ότι στην αρχή όταν ήρθα στη Βουλή "ψαχνόμουν", όπως λέει και ο λαός μας. Τώρα έχω κάπως εξοικειωθεί. Εξακολουθώ όμως να έχω την ανάγκη κάποιας επιμόρφωσης στο πολιτικό γίγνεσθαι μέσω του Κοινοβουλίου, γιατί θεωρώ ότι έχω κάποιες ελλείψεις.

Σε ό,τι αφορά την ενημέρωση -και εδώ είστε ο κύριος υπεύθυνος, κύριε Πρόεδρε- και για τις στραβλώσεις προς την ελληνική κοινωνία για το ρόλο των Βουλευτών, θα ήθελα να σας πω τα εξής. Οι Βουλευτές δεν είναι μία συγκεκριμένοι συντεχνία, είναι λειτουργοί της δημοκρατίας, είναι διάκονοι της δημοκρατίας και σαν τέτοιοι πρέπει να αντιμετωπίζονται.

Για να ενημερωθεί, λοιπόν, γι' αυτόν το ρόλο ο πολίτης, για να καταδειχθεί ότι οι δαπάνες που χρησιμοποιούνται για τη λειτουργία της δημοκρατίας και κατ' επέκταση για τους Βουλευτές, είναι απειροελάχιστη μπροστά στο προσδοκώμενο έργο που πρέπει να έχει το Κοινοβούλιο και ο 'Ελληνας Βουλευτής. Και αυτήν την πραγματικότητα πρέπει εσείς να τη δώσετε, να την εμπεδώσει ο ελληνικός λαός με μία επίθεση ενημέρωσης προς την ελληνική κοινωνία, με το σύνολο των Βουλευτών απ' όλα τα κόμματα σε ειδικές συζητήσεις που να παρακολουθεί ο ελληνικός λαός μέσω των μέσων ενημέρωσης αυτών που όπως πραγματικά χαρακτηρίσατε ότι ενδέχεται πίσω απ' αυτά σε πολλές περιπτώσεις να κρύβονται συμφέροντα που ενοχλούνται από την καλή λειτουργία της δημοκρατίας. Γιατί κατά την άποψή μου δύο είναι οι βασικοί εχθροί της δημοκρατίας, εκείνοι που θέλουν να τη χρησιμοποιούν και να οικειοποιούνται για τα δικά τους συμφέροντα και οι άλλοι που θέλουν τη μονομερή εφαρμογή της για να αντέχει ο πολιτικός τους λόγος. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, παρακολουθώ και εγώ μαζί σας από την αρχή τη συζήτηση για τα δύο σκέλη του σχεδίου που συζητούμε σήμερα, τον Απολογισμό του 1996 και τον Προϋπολογισμό Δαπανών του 1998. 

Ελέχθησαν πολλά με κυρίαρχο στοιχείο το κύρος του Κοινοβουλίου. Θα μου επιτρέψετε να προσθέσω και εγώ τη λιτή μου άποψη.

Πιστεύω ότι πρέπει, κύριε Πρόεδρε, να ξεκινήσει από τις δικές μας πράξεις. Το κύρος του Κοινοβουλίου είναι ατομική και συλλογική υπόθεση του Κοινοβουλίου. Και θα μου επιτρέψετε να το κάνω έτσι εμφαντικά με ένα απλό παράδειγμα, κύριοι συνάδελφοι: 

'Οταν εδώ μέσα, κύριε Πρόεδρε, οι μισοί υβρίζουν συνειδητά τους άλλους μισούς "κλέφτες" για να έλθουν μετά από λίγα χρόνια οι άλλοι μισοί να ανταποδώσουν τον ίδιο χαρακτηρισμό με τις ίδιες διαδικασίες στους άλλους μισούς, μην περιμένετε κατανόηση απ' τον αργυρώνητο τύπο του 1915 που είπε ο Ελευθέριος Βενιζέλος.

Πρέπει, λοιπόν, κύριοι συνάδελφοι, αυτό να το συνειδητοποιήσουμε όλοι μας. Ο ελληνικός λαός έχει υψηλό πολιτικό επίπεδο, υψηλή κοινωνική αντίληψη, παρακολουθεί τα πάντα και γνωρίζει, κύριε Πρόεδρε, τα πάντα. Εντεύθεν η μεγίστη υποχρέωσή μας να γνωρίζουμε ότι ο λαός γνωρίζει, ότι ο λαός παρακολουθεί τις πράξεις μας και μας βαθμολογεί αναλόγως. Θα μου επιτρέψετε να σας πω ένα παράδειγμα και συμφωνώ μαζί σας. Συμφωνώ με τον αγώνα που κάνετε για τη βελτίωση της εικόνας. Πολλές φορές αποκρύπτεται η εικόνα του Κοινοβουλίου από τα ΜΜΕ γιατί, κύριοι συνάδελφοι, εδώ μέσα δεν υπάρχει άνθρωπος. 

Να, λοιπόν, το κύρος του Κοινοβουλίου, ότι είναι μία υπόθεση περισσότερο ευαίσθητη, έχει περισσότερο βάθος και συνεπάγεται για όλους μας περισσότερα βάρη και μεγαλύτερη συνέπεια. Από εκεί και πέρα αναμφισβητήτως υπάρχουν και εκείνοι των διαπλεκομένων πάσης μορφής που υπονομεύουν συνειδητά το Κοινοβούλιο. Γιατί η δημοκρατία φαίνεται δεν τους πηγαίνει στα άνομα συμφέροντά τους και στις σχεδιασμένες τους επιδιώξεις. Αυτή είναι μία άλλη υπόθεση την οποία μπορούμε να αντιμετωπίσουμε με τη δική μας συνέπεια, με τη δημοκρατική μας λειτουργία, με την πατριωτική μας στάση, με την ανιδιοτελή μας συμπεριφορά. Μπορούμε να κατοχυρώσουμε το Κοινοβούλιο με τη συνολική μας εικόνα απέναντι στο λαό μας. 

Το έργο του Βουλευτή είναι βαρύτατο, κύριε Πρόεδρε. Και επαινώ τις προσπάθειες που κάνετε για σημαντικές βελτιώσεις που έχουν επιτευχθεί και για εκείνες που προγραμματίζετε να εξασφαλίσετε αύριο-μεθαύριο. Και πιστεύω ότι ένας από τους λόγους μίας κάποιας ολιγωρίας που διακρίνει όλους μας είναι και η έλλειψη των μέσων να ανταποκριθούν στα πολλαπλά καθήκοντά μας.

Η προσπάθεια του Προεδρείου βαίνει αυξανομένη από χρόνο σε χρόνο. Ενθυμούμαι τα γεγονότα -δεν είμαι και πολύ νέος Βουλευτής- πριν από οκτώ χρόνια που μπήκα και τα συγκρίνω με τη σημερινή κατάσταση. Και έχει συντελεσθεί πολύ μεγάλο έργο.

Η επικοινωνία μας, κύριε Πρόεδρε, πρέπει να πάρει δύο διαστάσεις. Να είναι επικοινωνία αυτής της λειτουργίας που δώσατε πριν λίγο καιρό. Βέβαια, είμαστε πολλοί και δεν μπορείτε κάθε μέρα σε συνδυασμό με τα λοιπά σας καθήκοντα, να μας απαντάτε. Κάναμε όμως, κάποιες παρατηρήσεις και απαντήσεις δεν έχουμε πάρει, κύριε Πρόεδρε. Θα μου επιτρέψετε να σας πω ότι σας είχα προτείνει ένα απλό μέτρο, να υπάρχει ένα λεωφορείο στο αεροδρόμιο τις ημέρες αιχμής για να φέρνει τους Βουλευτές στο Κοινοβούλιο. Πολλές φορές δεν προφταίνουμε οι επαρχιώτες Βουλευτές να έρθουμε στο Κοινοβούλιο την ώρα που πρέπει, γιατί το αεροπλάνο σε συνδυασμό με την έναρξη της λειτουργίας της Βουλής δεν ταυτίζονται.

Κάναμε και άλλες επισημάνσεις και θα ήθελα να σας παρακαλέσω να ενημερωθούμε γύρω από τη σκέψη σας και τον προβληματισμό σας πάνω στα προβλήματα αυτά.

Θα μου επιτρέψετε τώρα να πω το εξής: 'Εχετε -εάν θυμάμαι καλά από τη συζήτηση στη Βουλή, κύριε Πρόεδρε- υποσχεθεί ανάλογη βελτίωση των αποδοχών με τη μορφή των υπερωριών ή κάποιου επιδόματος και για τους αστυνομικούς που έχουμε. Οι υπάλληλοι παίρνουν υπερωρίες, ενώ οι αστυνομικοί δεν παίρνουν. Είναι μία διάκριση η οποία φαντάζει και λίγο προκλητική, γιατί συμβαίνει και τούτο: Ο αστυνομικός όλες τις νύχτες που γυρίζουμε από εδώ και από εκεί ξενυχτά και είναι μαζί μας. Το χειμώνα, κύριε Πρόεδρε -και θα μιλήσω για το κόμμα μου, γιατί είναι υποχρεώσεις και αυτές- για να ανταποκριθούμε στις υποχρεώσεις του κόμματος την Παρασκευή, το Σάββατο και την Κυριακή πολλές φορές επιστρέφουμε στο σπίτι μας στις 04.00' το πρωί. Και τέλειωνες την Παρασκευή στις 4 η ώρα για να πας στις εκδηλώσεις και την άλλη μέρα πρωί-πρωί είχες τον αστυνομικό για να συνεχίσεις το κοινωνικό πρόγραμμα, τις κοινωνικές υποχρεώσεις, στην πόλη της Θεσσαλονίκης, της Αθήνας κλπ. Και πρέπει να κάνεις το ίδιο και την Κυριακή.

Θέλω να πω λοιπόν, ότι είναι άδικο για τους αστυνομικούς να διαφοροποιούνται σε σχέση με τους υπαλλήλους, όπως

 
  

Σελίδα 984 

επίσης, για τους μετακλητούς υπαλλήλους της Βουλής.

Επιτρέψτε μου να σας υπενθυμίσω την πρόταση που είχα κάνει. Πιστεύω ότι όσο καλλιεργείται το πνεύμα ενότητας, αρμονίας και δεσμών στο Κοινοβούλιο, κύριε Πρόεδρε, τόσο βελτιώνεται το ποιοτικό έργο του Κοινοβουλίου. Και επιτρέψτε μου να σας πω και το εξής: Και ο τελευταίος σύλλογος της Πατρίδας -και καλώς πράττει- κάνει τουλάχιστον μία ετήσια εκδήλωση. Η Βουλή, κύριε Πρόεδρε, δεν έκανε ποτέ. Το έχω παράπονο. Να κάνουμε και εμείς η Βουλή, όλοι, το σύνολο των Βουλευτών μια συνεστίαση κάποιο βράδυ.

Λέω απλά πράγματα για να τονίσω, κύριε Πρόεδρε, τούτο: Πολλά μπορούμε να βελτιώσουμε με τη θέληση που έχετε και τη βούλησή σας και με τη σκέψη και με την εμπειρία όλων μας, ώστε πράγματι το Κοινοβούλιο με τη συνολική του εικόνα να ανταποκρίνεται στις επιταγές της δημοκρατίας και στις προσδοκίες και την εμπιστοσύνη του λαού μας.

Σας ευχαριστώ.

(Χειροκροτήματα από την πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, πρώτα απ'όλα εγώ θα εκφράσω ένα παράπονο προς τον κύριο Πρόεδρο της Βουλής. Κύριε Πρόεδρε, κάνατε και εσείς σήμερα ό,τι κάνουν οι Υπουργοί και οι Κοινοβουλευτικοί Εκπρόσωποι. Δεν αφήσατε να μιλήσουν όλοι οι Βουλευτές και μετά να πάρετε το λόγο εσείς. Αυτό κάνουν οι Υπουργοί, αυτό κάνουν οι Κοινοβουλευτικοί Εκπρόσωποι. Και εμείς οι Βουλευτές περιμένουμε...

ΠΡΟΕΔΡΟΣ (Απόστολος Κακλαμάνης): Μου επιτρέπετε; Με την άδειά σας.

ΗΛΙΑΣ ΒΕΖΔΡΕΒΑΝΗΣ: Βεβαίως, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Πραγματικά θα θέλατε να περιμένω να μιλήσουν οι πάντες και εν συνεχεία απευθυνόμενος στον τελευταίο εξ αυτών, να πω όποια άποψη είχα να πω. Είστε άδικος μαζί μου. Αυτό μόνο σας λέω.

ΗΛΙΑΣ ΒΕΖΔΡΕΒΑΝΗΣ: Γιατί;

ΠΡΟΕΔΡΟΣ (Απόστολος Κακλαμάνης): Κάθομαι και σας ακούω και βεβαίως, αυτά που θα πείτε αν χρειαστεί θα τα απαντήσω. Zητάτε, όμως, πραγματικά, κύριε συνάδελφε, να μείνω στο τέλος μόνος στην Αίθουσα, διότι το γνωρίζετε πως θα μείνω μόνος με τον τελευταίο που θα μιλάει. Eάν λοιπόν εμείς εδώ δεν κατανοούμε κάποια πράγματα, τι περιμένουμε από τους απ'έξω;

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, εγώ σκέπτομαι φωναχτά στη ζωή μου.

ΠΡΟΕΔΡΟΣ (Απόστολος Κακλαμάνης): Το εκτιμώ αυτό, που μου το είπατε.

ΗΛΙΑΣ ΒΕΖΔΡΕΒΑΝΗΣ: Και δεν εννοώ, αυτό το οποίο καταλογίζω στους κυρίους Υπουργούς και στους κυρίους Κοινοβουλευτικούς Εκπροσώπους, οι οποίοι αφήνουν να φθάσουμε και δώδεκα η ώρα και μία και τρεις τη νύχτα για να μιλήσουμε οι Βουλευτές, να μην το πω στον Πρόεδρο του Σώματος, ο οποίος για μένα είναι ο άνθρωπος που πρέπει να με κατανοεί περισσότερο από όλους τους άλλους.

ΠΡΟΕΔΡΟΣ (Απόστολος Κακλαμάνης): Σας κατανοώ, αλλά έχω ένα στομάχι μόνον και εγώ, όπως όλοι οι άνθρωποι.

ΗΛΙΑΣ ΒΕΖΔΡΕΒΑΝΗΣ: 'Εκρινα σκόπιμο ότι έπρεπε να το πω. 'Ετσι αισθανόμουν. Συγχωρήστε το μου.

Για μια ακόμη φορά, κύριοι συνάδελφοι, ο Απολογισμός και ο Προϋπολογισμός της Βουλής παρουσιάζεται στον ελληνικό λαό με ευκρίνεια. Είναι ευανάγνωστος είπε ο κ.Πολύδωρας. Και είναι πολύ σωστή η έκφραση. Είναι ευανάγνωστος! Δηλαδή ο καθένας μπορεί να δει τι ακριβώς γίνεται εδώ μέσα. Παρουσιάζεται με διαφάνεια και παρουσιάζεται με νοικοκυροσύνη.

Μπορείτε, κύριε Πρόεδρε της Βουλής, να είσθε υπερήφανος γι'αυτόν τον Προϋπολογισμό και γι'αυτόν τον Απολογισμό που κάνουμε σήμερα.

Μακάρι όλοι όσοι συντάσσουν προϋπολογισμούς και όλοι όσοι κάνουν απολογισμούς στο ελληνικό κράτος να μπορούν να παρουσιάσουν με τέτοια ευκρίνεια και με τέτοια διαφάνεια και με τέτοια νοικοκυροσύνη τον προϋπολογισμό τον δικό τους.

Για το έργο που έχει επιτευχθεί τα τελευταία χρόνια, κύριοι συνάδελφοι, στο ελληνικό Κοινοβούλιο και που πρώτος παράγων αυτού είναι ο Πρόεδρος της Βουλής -και οφείλουμε να το αναγνωρίζουμε και να το λέμε δημόσια και πιο δημόσιο βήμα από αυτό δεν υπάρχει στη δημοκρατία μας-είναι αναμφισβήτητο γεγονός. 'Οσοι, κύριε Πρόεδρε, δεν θέλουν να το δουν, μόνον αυτοί δεν το βλέπουν. 'Οσοι έχουν μάτια, μπορούν να δουν ότι επετελέσθη έργο σημαντικότατο στο Κοινοβούλιο.

Είμαστε από τους παλαιούς Βουλευτές και αυτά τα οποία ανέφερε ο κύριος Πρόεδρος τα ζήσαμε στο πετσί μας όταν πρωτοήρθαμε μέσα σε αυτήν τη Βουλή. Και βλέπουμε σήμερα τις τεράστιες διαφορές. Και είναι μια αλήθεια που οφείλουμε να την αναγνωρίσουμε δημόσια.

Κύριε Πρόεδρε, χρειάζονται δύο πράγματα, που κρίνω σκόπιμο να τα πω τώρα, πριν φθάσω σε κάποιες άλλες λεπτομέρειες. Το έργο μας εδώ μέσα επιβοηθείται κατά κύριο λόγο από τους υπαλλήλους της Βουλής. Αναφερθήκατε -και χάρηκα που το άκουσα- στην προσφορά τους. Είναι ανάγκη να δώσετε περισσότερη προσοχή σε αυτό το έμψυχο υλικό που βοηθεί το έργο του Κοινοβουλίου.

'Ενα δεύτερο, που με δική σας πρωτοβουλία, κύριε Πρόεδρε, ξεκίνησε, είναι η κοινοβουλευτική διπλωματία. Δώστε της περισσότερη ενίσχυση ακόμη. Προσφέρετε υπηρεσίες, όχι στο ελληνικό Κοινοβούλιο, αλλά στην Ελλάδα.

Για τα οικονομικά των Βουλευτών, κύριε Πρόεδρε και κύριοι συνάδελφοι, δεν θα πω τίποτε περισσότερο απ'ό,τι έχω πει από το Βήμα εκεί τρεις τουλάχιστον φορές και που με παρόμοια λόγια το ανέφερε ο κ.Πολύδωρας απόψε. Είχα πει, κύριε Πρόεδρε, από το Βήμα της Βουλής, πως πιστεύω ότι ο ελληνικός λαός προτιμάει να πληρώνει αυτός του 'Ελληνες Βουλευτές και όχι κάποιοι άλλοι, κάποιους Βουλευτές.

Είναι ανάγκη, κύριοι συνάδελφοι, να κάνουμε πράξη παραφράζοντας λίγο τη φράση του Κένεντυ που είχε πει: "μην κοιτάζεις τι θα σου δώσει εσένα το κράτος, κοίτα εσύ τι θα κάνεις για το κράτος". Παραφράζοντάς το λίγο και φέρνοντάς το στα δικά μας δεδομένα, λέγω τούτο: Δεν είναι υποχρεωτικό ο Τύπος να εξυμνεί το έργο μας. Βέβαια, καλό θα είναι κατά το κοινώς λεγόμενο να μην το θάφτει το έργο μας. Ας μην ενδιαφερόμεθα τι θα κάνουν οι άλλοι για μας. Ας κοιτάξουμε τι θα κάνουμε εμείς μέσα σε αυτήν την Αίθουσα.

Κύριε Πρόεδρε, δεν μας δίνεται η δυνατότητα άλλη φορά να πούμε κάποια πράγματα για τις λειτουργίες μας, γι'αυτό θα ήθελα να αναφερθώ σε κάποια σημεία και εάν θέλετε να μου δώσετε δύο λεπτά, γιατί θα μου χρειαστούν για να ολοκληρώσω.

Ο χρόνος των συνεδριάσεων με τις Διασκέψεις των Προέδρων έχει ευνουχίσει το Σώμα. Αποφασίζετε για δύο, για τρεις συνεδριάσεις, χωρίς να είναι σίγουρο εάν θα φθάσει ο χρόνος αυτός που αποφασίστηκε. Απόδειξη το τελευταίο νομοσχέδιο του Υπουργείου Γεωργίας, που αποφασίσατε τρεις μέρες, φθάσαμε στις έξι και ακόμα δεν τελειώσαμε.

Κύριε Πρόεδρε, πάρετε όποια απόφαση θέλετε σαν Διάσκεψη Προέδρων, αλλά θα παρακαλέσω η τελική απόφαση να ανήκει σε αυτό το Σώμα.

Δεύτερον, οι τροπολογίες, κύριε Πρόεδρε, συνεχίζουν να βομβαρδίζουν τη Βουλή κατά τρόπο απαράδεκτο. Είστε ο μόνος που μπορείτε να σταματείσετε αυτόν τον ορυμαγδό που πέφτει εδώ μέσα κατά έναν τρόπο που μας εξευτελίζει σαν Βουλευτές. Διότι, πιστέψτε με ειλικρινά, σπάνια πρόλαβα να διαβάσω -όχι να μελετήσω- τις τροπολογίες την ώρα που έρχονται προν ψήφιση. Και αυτό δεν τιμά ούτε εμένα που λέω "ναι" ή "όχι" στην τροπολογία.

Στα μάτια του λαού, κύριε Πρόεδρε, χτυπάει άσχημα όταν έρχεται προς ψήφιση μια διάταξη και είναι πέντε κυβερνητικοί Βουλευτές και είναι πενήντα αντιπολιτευόμενοι Βουλευτές και η διάταξη ψηφίζεται.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

 

  

Σελίδα 985 

Δεν είμαι από εκείνους που δεν καταλαβαίνουν τι πρέπει να γίνει. Δικαίωμα της πλειοψηφίας που ψηφίστηκε από τον ελληνικό λαό είναι να ψηφίσει τη διάταξη. Είναι δικαίωμά της. Αλλά στα μάτια του ελληνικού λαού, όταν είναι μέσα πέντε κυβερνητικοί Βουλευτές και πενήντα αντιπολιτευόμενοι που λένε "όχι" και οι πέντε λένε "ναι" και ο Πρόεδρος της Βουλής λέει "ναι" πέρασε η διάταξη, δεν είναι όμορφο.

Λύστε τη συνεδρίαση, κύριε Πρόεδρε, την ώρα εκείνη και αφήστε να έρθουν οι κυβερνητικοί Βουλευτές, να έρθει η πλειοψηφία. Ας καθυστερήσει το νομοσχέδιο, αλλά να μην καταστραφεί η εικόνα την οποία πρέπει να δείχνουμε προς τα έξω και η οποία είναι η σωστή.

Θα ήθελα να πω δύο ακόμη πράγματα. 

Κύριε Πρόεδρε, μέσες-άκρες δώσατε την εξήγηση σε μια παρένθεση σε ομιλία συναδέλφου μας, αλλά εγώ θα το επαναφέρω το θέμα. 

Δεν είναι νοητό -και ας με συγχωρήσουν τα μικρά κόμματα- να έχουν δύο επίκαιρες ερωτήσεις το ΠΑ.ΣΟ.Κ. και η Νέα Δημοκρατία που είναι κόμματα του 47% και του 40% και κόμματα του 5% και του 6% να έχουν άλλες δύο.

Ε, αυτή η δημοκρατία, κύριε Πρόεδρε, νομίζω ότι ξεφεύγει από τα όρια αυτού που λέμε δημοκρατία.

Να κάνω και μια τελευταία παρατήρηση.

ΠΡΟΕΔΡΟΣ (Απόστολος Κακλαμάνης): 'Εχετε υπερβεί κατά πολύ το χρόνο.

ΗΛΙΑΣ ΒΕΖΔΡΕΒΑΝΗΣ: Μόνο μια παρατήρηση θα κάνω, κύριε Πρόεδρε. Θα είμαι σύντομος.

H παρατήρησή μου αφορά το ωράριο εργασίας μας. 'Ολοι οι 'Ελληνες έχουν ωράριο εργασίας. Εμείς δεν έχουμε. Λέμε στις έξι και αρχίζουμε στις επτά και δεν ξέρουμε πότε θα τελειώσουμε. Καθορίστε, κύριε Πρόεδρε, ότι θα αρχίζουμε στις έξι και θα τελειώνουμε στις δώδεκα ή θα αρχίζουμε στις έξι και θα τελειώνουμε στις δύο, ώστε να ξέρουμε ότι ξεκινάμε στις έξι και τελειώνουμε στις δύο. Αυτό βεβαίως, ισχύει και για τους υπαλλήλους της Βουλής.

Είναι απαράδεκτο οι συνεπείς να έρχονται στην Αίθουσα στις έξι παρά πέντε, η συνεδρίαση να αρχίζει επτά η ώρα και να μην ξέρουμε πότε τελειώνουμε.

Με αυτές τις παρατηρήσεις, κύριε Πρόεδρε, εγώ ψηφίζω τον Προϋπολογισμό και τον Απολογισμό που συζητάμε σήμερα.

ΠΡΟΕΔΡΟΣ (Απόστολος Κακλαμάνης): Ο Αντιπρόεδρος κ. Κατσαρός έχει το λόγο.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, ακούγοντας τους συναδέλφους του Κ.Κ.Ε και νιώθοντας την εντύπωση, που θέλησαν να αφήσουν, ότι δηλαδή εκείνοι είναι οι καλοί, οι οποίοι σκέπτονται το λαό και δεν θέλουν να ζουν εις βάρος του και ότι όλοι εμείς οι άλλοι που πήραμε την αύξηση είμαστε οι κακοί, οι οποίοι αδιαφορούμε για το λαό και τα οικονομικά προβλήματα που αντιμετωπίζει, επιχείρησα να καταλάβω σε τι διαφέρω εγώ από τους συναδέλφους του Κ.Κ.Ε. Δεν κάνουν και εκείνοι ό,τι κάνω εγώ; Δηλαδή δεν εισπράττουν και εκείνοι την αύξηση; Και η μεν δική μου κατατίθεται στο λογαριασμό μου. Εκείνοι ενδεχομένως να έχουν υπογράψει κάποια δήλωση και να κατατίθεται ένα μέρος στο δικό τους λογαριασμό και το υπόλοιπο να κατατίθεται κατευθείαν στο λογαριασμό του κόμματος.

ΣΤΡΑΤΗΣ ΚΟΡΑΚΑΣ: Το σύνολο, κύριε συνάδελφε. Η Εθνική Τράπεζα είναι εδώ και μπορείτε να ρωτήσετε.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): 'Η να κατατίθεται το σύνολο ολόκληρο στο λογαριασμό του κόμματος, που είναι χειρότερο για την προσωπική τους αξιοπρέπεια και να πηγαίνουν την άλλη μέρα και να παίρνουν το σιτηρέσιό τους!!!

'Ηθελα να ξέρω επομένως σε τι διαφέρω στο σημείο της είσπραξης της αποζημίωσης εγώ από εκείνους! Υπάρχουν βέβαια κάποιες διαφορές. Εγώ πληρώνω μόνος μου τα δύο γραφεία, ένα στην Αθήνα και ένα στη Λάρισα. Πληρώνω τα κοινόχρηστα, το ρεύμα, το νερό και όλα τα άλλα, το αυτοκίνητό μου, τη βενζίνη. Του κ. Κόρακα όμως -που με κοιτάζει γελώντας -όλα αυτά τα πληρώνει κάποιος άλλος.

ΣΤΡΑΤΗΣ ΚΟΡΑΚΑΣ: Εμείς δεν έχουμε προσωπικά γραφεία.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Μένει όμως και σε κείνον ένα ποσό για να καλύπτει τα προσωπικά του έξοδα. Δεν ξέρω αν και σε μένα μένει τόσο ποσό, όσο μένει σε εκείνον, για τα προσωπικά μου έξοδα.

Διαφέρω όμως και σε ορισμένα άλλα πράγματα. 'Οταν πήγα σε ένα χωριό της Λάρισας εδώ και λίγες μέρες και μου είπαν για τα αναδρομικά και τις αυξήσεις, τους είπα "ναι, τα πήρα. Γιατί; Για να μπορεί και το δικό σου παιδί, αγαπητέ κτηνοτρόφε, να γίνει και εκείνο Βουλευτής και να μην μπορούν να γίνουν Βουλευτές μόνο τα παιδιά των εφοπλιστών και των μεγαλοβιομηχάνων ...

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Η του Κ.Κ.Ε.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): 'Η του Κ.Κ.Ε. όπως συμπληρώνει ο συνάδελφος κ. Ζαφειρόπουλος.

Είπα, λοιπόν, "θα τα πάρω για να έχει και το δικό σου παιδί αυτή τη δυνατότητα, για να δεις Βουλευτή στο χωριό σου". Γιατί αν από το Νομό Λαρίσης έβγαιναν δύο παιδιά μεγαλοδικηγόρων ή μεγαλογιατρών, θα ήταν Βουλευτές Κολωνακίου, δεν θα ήταν Βουλευτές της επαρχίας.

Εγώ, κύριε Κόρακα, επί δεκαεπτά ολόκληρα χρόνια φεύγω από την 'Εδρα της Βουλής κάθε Παρασκευή μεσημέρι, πάω κατευθείαν στο γραφείο, δέχομαι κόσμο μέχρι τα μεσάνυχτα. Σάββατο και Κυριακή γυρίζω πέντε με δέκα χωριά και τη Δευτέρα το πρωί δέχομαι κόσμο. Το μεσημέρι ξεκινάω για να προλάβω τη συνεδρίαση των Αντιπροέδρων με τον Πρόεδρο, για να καθορίσουμε τη σειρά και ανεβαίνω κατευθείαν στην 'Εδρα.

ΣΤΡΑΤΗΣ ΚΟΡΑΚΑΣ: Εμείς κοιμόμαστε;

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Εδώ πράγματι διαφέρουμε σε ορισμένα πράγματα. Γεγονός όμως είναι, ότι εγώ έχω τη συνέπεια να το πω ότι "ναι, τα πήρα γι' αυτόν το λόγο", ενώ ο κ. Κόρακας θα πει "οι κακοί τα πήραν, ενώ εμείς οι καλοί δεν τα πήραμε, αλλά αναθέσαμε τη διαχείρισή τους στο κόμμα μας". Αυτή είναι η διαφορά.

ΣΤΡΑΤΗΣ ΚΟΡΑΚΑΣ: Δεν είπαμε τέτοιο πράγμα. Λέμε τι κάνουμε εμείς, όχι τι κάνετε εσείς. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Πέρα από αυτό, κύριε Πρόεδρε, εμένα με ενοχλεί αφάνταστα το θέμα των κενών εδράνων.

Πιστεύω ότι εδώ βαρύνει τους Βουλευτές μία πολύ μεγάλη ευθύνη, γιατί ίσως δίνουμε επιχειρήματα σε όλους εκείνους, οι οποίοι μάχονται τον πολιτικό κόσμο με αυτόν τον ανελέητο πόλεμο, τον οποίο ζούμε όλοι μας. Και είναι προς τιμής σας, κύριε Πρόεδρε, ότι υψώσατε πάρα πολλές φορές φωνή και ανάστημα για να τον αντιμετωπίσετε, χωρίς να βρείτε την συμπαράσταση που έπρεπε να βρείτε από πολλούς. Μας βαρύνει ευθύνη.

Κύριε Πρόεδρε, το σύστημα στο οποίο καταλήξατε με τις υπογραφές των συναδέλφων για την παρουσία, δεν απέδωσε. Τα συστήματα τα οποία επιχείρησαν να εισαγάγουν τα κόμματα με το να παρίστανται οι Βουλευτές τουλάχιστον μία φορά την εβδομάδα στις τρεις μέρες του νομοθετικού έργου και εκείνα δεν απέδωσαν. Αν συνεχισθεί αυτή η κατάσταση, θα δίνουμε επιχειρήματα τα οποία, νομίζω, θα ζημιώσουν πάρα πολύ και τον κοινοβουλευτικό θεσμό και τη δημοκρατία.

Εγώ, κύριε Πρόεδρε, τρέμω στη σκέψη ότι σιγά-σιγά τα διαπλεκόμενα συμφέροντα και οι εχθροί του δημοκρατικού καθεστώτος, οι πάσης φύσεως εχθροί οπουδήποτε και αν βρίσκονται -ακόμη και στην Αίθουσα αυτή αν βρίσκονται, δεν ξέρω και πού αλλού ακόμα- θα εκμεταλλευθούν ίσως αυτήν την κατάσταση και μπορεί να ρίξουν κάποτε το σύνθημα: "αφού ούτε στις συνεδριάσεις πηγαίνουν οι Βουλευτές, τι τους θέλουμε;"

Γι' αυτόν ακριβώς το λόγο επιμένω στην πρόταση την οποία σας έχω κάνει, κύριε Πρόεδρε. Πρέπει να εισαχθεί η ένσταση απαρτίας και να προβάλλεται σε οποιοδήποτε σημείο της κοινοβουλευτικής διαδικασίας και στην κατ' αρχήν συζήτηση. Να μπορούν δεκαπέντε Βουλευτές της Αντιπολίτευσης να

 
  

Σελίδα 986 

διακόψουν τη συνεδρίαση σε περίπτωση που δεν υπάρχουν τουλάχιστον εβδομήντα πέντε Βουλευτές, όσο απαιτεί και το Σύνταγμα, για να λαμβάνεται απόφαση. Αν δεν υποχρεωθεί η Αντιπολίτευση -για να μην ακουσθεί την άλλη μέρα ότι δεν είχε ούτε δεκαπέντε Βουλευτές να κάνουν ένσταση απαρτίας- και η Κυβέρνηση, που θέλει να προχωρήσει το νομοθετικό της έργο, να έχει και εκείνη έναν αξιόλογο αριθμό για να μπορεί να αντιμετωπίσει ενδεχόμενη ένσταση απαρτίας, η οποία θα υποβληθεί, τότε φοβάμαι πάρα πολύ ότι δεν πρόκειται να διορθωθεί τίποτε. Ενώ μ' αυτόν τον τρόπο θα αναγκασθούν οι Βουλευτές να παρίστανται. Αφού τα ήπια μέτρα δεν απέδωσαν, πρέπει να προχωρήσουμε σε δραστικότερα, έστω κι αν είναι αναγκαστικά.

Κύριε Πρόεδρε, δυστυχώς πρέπει να το πούμε. Δυστυχώς δεν επιδείξαμε εκείνη τη συμπεριφορά που έπρεπε να επιδείξουμε. Δεν ακούσαμε αυτά τα πολύ σωστά που και από το Προεδρείο πολλές φορές ελέχθησαν, αλλά και από τα κόμματά μας. Επομένως πρέπει να το προσέξουμε πάρα πολύ και ίσως πρέπει να πιεσθούμε για να ανταποκριθούμε στο χρέος μας. Οι κίνδυνοι που υπάρχουν δια τον κοινοβουλευτισμό και τη δημοκρατία από την αδράνειά μας δικαιολογούν τη λήψη κάθε μέτρου, που θα αποδειχθεί ικανό να τους αποτρέψει.

Το τελευταίο που θέλω να πω είναι, ότι θα απέδιδε πάρα πολύ αν η βουλευτική αποζημίωση -θέλω να είμαι ρεαλιστής και γι' αυτόν ακριβώς το λόγο και το αναφέρω- δεν ήταν μηνιαία, αλλά ήταν ημερήσια. 'Εχω μελετήσει τη σχετική διάταξη του Συντάγματος. Πιστεύω, ότι δεν υπάρχει πρόβλημα. Μπορεί με τον Κανονισμό της Βουλής να ρυθμισθεί αυτό το θέμα ή μπορεί με μία ομόφωνη απόφαση όλων των μελών του Κοινοβουλίου. Και στην ερμηνεία που θα δώσει μία ομόφωνη απόφαση εδώ της Βουλής ως προς το ότι μπορεί να είναι η αποζημίωση και ημερήσια, δεν νομίζω ότι θα μπορέσει κάποιος να προβάλει αντίθετη συμπεριφορά.

Αυτά τα δύο εφαρμοζόμενα νομίζω ότι θα βελτιώσουν σημαντικά την κατάσταση του Κοινοβουλίου.

Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, στη σύνοδο που πέρασε για πρώτη φορά η Βουλή δημιούργησε, όπως και τα περισσότερα Κοινοβούλια στην Ευρώπη, την Επιτροπή Αποτίμησης Τεχνολογίας, μία πολύ σημαντική επιτροπή με πολύ σημαντικό έργο.

Για να λειτουργήσει σωστά η επιτροπή χρειάζεται εξειδικευμένους επιστήμονες οι οποίοι θα είναι μέλη της Επιστημονικής Επιτροπής της Βουλής, όπως επίσης συγγράμματα και ειδικά περιοδικά σχετικά με τη νέα τεχνολογία.

Δυστυχώς, όμως, στον κωδικό 1121 που αναφέρεται στην προμήθεια βιβλίων και συγγραμμάτων, πιστεύω πως το κονδύλιο είναι πάρα, πάρα πολύ χαμηλό. Μέσα από αυτό το κονδύλιο η επιτροπή σκόπευε να σας προτείνει να κάνετε αγορές εξειδικευμένων περιοδικών, που θα χρησίμευαν πάρα πολύ.

Η επιτροπή αυτή είναι δικό σας δημιούργημα και επιβάλλεται να τη στηρίξετε. Δεν διστάζω να την καταγράψω στο ενεργητικό σας. 'Οπως επίσης, κύριε Πρόεδρε, στο ενεργητικό σας καταγράφεται και η μη εφαρμογή νόμων που ψήφισε αυτή η Βουλή, της οποίας είστε Πρόεδρος και ο νόμος αυτός καθορίζει τις μετακινήσεις των Βουλευτών αεροπορικώς. Αν νομίζετε ότι δεν έχουν αυτό το δικαίωμα οι Βουλευτές, φέρτε διάταξη και καταργήσετε το νόμο. Δεν μπορεί όμως η Βουλή να μην εφαρμόζει νόμο που ψήφισε η ίδια. 'Οπως ακόμη και η άδικη μεταχείριση των Βουλευτών της επαρχίας, να πληρώνετε το μίσθωμα της παραμονής τους σε ξενοδοχείο και να μην πληρώνετε το μίσθωμα της ενοικίασης σπιτιών όπου μέσα έχουν τα ρούχα τους, τα πάντα και μένουν όλη την εβδομάδα οι Βουλευτές. Αυτό δεν μπόρεσα ακόμη να το καταλάβω.

Κύριε Πρόεδρε, για μία ακόμη φορά το ΚΚΕ συνέπραξε με το διάβολο. Θα θυμάστε αυτήν την παροιμία όπως έλεγε ο πρώην Γενικός Γραμματέας του Κ.Κ.Ε. κ. Φλωράκης...

ΠΡΟΕΔΡΟΣ (Απόστολος Κακλαμάνης): Συγγνώμη ...

ΜΟΣΧΟΣ ΓΙΚΟΝΟΓΛΟΥ: 'Εχω πολύ περιορισμένο χρόνο.

ΠΡΟΕΔΡΟΣ (Απόστολος Κακλαμάνης): Ναι, αλλά, εν πάση περιπτώσει, ελέχθησαν. Ας μη συνεχίσετε. Και η έκφραση "με το διάβολο" δεν είναι σωστή.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, νομίζω ότι το τι θα πω, το καθορίζω εγώ.

ΠΡΟΕΔΡΟΣ (Απόστολος Κακλαμάνης): Ναι, αλλά το πώς θα το πείτε, το καθορίζει ο Κανονισμός. Κι εγώ έχω ευθύνη να τηρείται ο Κανονισμός. 

ΜΟΣΧΟΣ ΓΙΚΟΝΟΓΛΟΥ: Είμαι υποχρεωμένος, όταν με θίγει ως Βουλευτή κάποιος, να δώσω απάντηση. 

Και είχε συμπράξει το Κ.Κ.Ε. με τη δεξιά δημιουργώντας την παρά φύση εκείνη κυβέρνηση με Πρωθυπουργό τον κ. Τζανή Τζαννετάκη. Στόχος του ΚΚΕ είναι η εξαθλίωση των Βουλευτών ...

ΠΡΟΕΔΡΟΣ (Απόστολος Κακλαμάνης): Πάντως να ξέρετε ότι είστε εκτός θέματος και σας παρακαλώ να μιλήσετε για τον Προϋπολογισμό.

ΜΟΣΧΟΣ ΓΙΚΟΝΟΓΛΟΥ: Στόχος του Κ.Κ.Ε. είναι η εξαθλίωση των Βουλευτών για να γίνονται βορά της οικονομικής ολιγαρχίας. Γι' αυτό επιδιώκει την υποβάθμισή τους και παράλληλα και την υποβάθμιση του Κοινοβουλίου με τον τρόπο με τον οποίο έκανε τις προτάσεις του. Η ιδεολογία του ΚΚΕ στηρίζεται στη δικτατορία του προλεταριάτου και όχι στη δημοκρατία και στον κοινοβουλευτισμό. Να γιατί θέλει επαίτες τους Βουλευτές το ΚΚΕ, ώστε με τον τρόπο αυτό να λειτουργεί συνειδητά υπέρ της οικονομικής ολιγαρχίας, πιστεύοντας ότι έτσι δίνει τη δυνατότητα να εξαγοράσει η οικονομική ολιγαρχία τους Βουλευτές αν μπορεί και εφόσον το μπορεί.

ΣΤΡΑΤΗΣ ΚΟΡΑΚΑΣ: Επαίτες είμαστε, κύριε συνάδελφε;

ΜΟΣΧΟΣ ΓΙΚΟΝΟΓΛΟΥ: Δυστυχώς είστε. Μια ζωή το παιχνίδι της άρχουσας τάξης παίζετε. Μία ζωή.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Γικόνογλου, ελάτε στο θέμα.

ΜΟΣΧΟΣ ΓΙΚΟΝΟΓΛΟΥ: Δυστυχώς αυτό το παιχνίδι παίζετε.

ΣΤΡΑΤΗΣ ΚΟΡΑΚΑΣ: Είναι ντροπή, κύριε Πρόεδρε, να λέγονται αυτά τα πράγματα.Εμείς είμαστε οι επαίτες;

ΜΟΣΧΟΣ ΓΙΚΟΝΟΓΛΟΥ: Και γι'αυτό βάλλετε εναντίον των Βουλευτών, γι'αυτό βάλλετε εναντίον του Κοινοβουλίου, γιατί δεν πιστεύετε σ'αυτά.

ΠΡΟΕΔΡΟΣ (Απόστολος Κακλαμάνης): Κύριε Γικόνογλου, θα σας αφαιρέσω το λόγο και δεν είναι σωστό. Δεν το έχω κάνει σε κανέναν. Ελάτε στον Προϋπολογισμό και τα άλλα τα θέματα, τα ιδεολογικοπολιτικά επ' ευκαιρία άλλων συζητήσεων μπορείτε να τα θίξετε. 

ΜΟΣΧΟΣ ΓΙΚΟΝΟΓΛΟΥ: 'Ολα αυτά που είπα στηρίζονται στον Προϋπολογισμό. Εκεί είμαι, διότι οι αποδοχές των Βουλευτών είναι θέμα Προϋπολογισμού. 

ΠΡΟΕΔΡΟΣ (Απόστολος Κακλαμάνης): Ναι, αλλά η Κυβέρνηση του '89 με τον Προϋπολογισμό δύσκολα μπορεί ...

ΜΟΣΧΟΣ ΓΙΚΟΝΟΓΛΟΥ: 'Ηθελα να παρουσιάσω ...

ΣΤΡΑΤΗΣ ΚΟΡΑΚΑΣ: Θυμάστε τη μία Κυβέρνηση του 1989 και όχι την άλλη, του Δεκέμβρη.

ΠΡΟΕΔΡΟΣ (Απόστολος Κακλαμάνης): Πράγματι θυμάστε μόνο τη μία.

ΜΟΣΧΟΣ ΓΙΚΟΝΟΓΛΟΥ: 'Ηθελα να παρουσιάσω αυτούς που έκαναν τις δηλώσεις αυτές και έβαλαν εναντίον των Βουλευτών ποιο ρόλο παίζουν, ποιοι είναι. Συνέπραξαν με τη δεξιά για να κάνουν Κυβέρνηση, είναι οι άνθρωποι οι οποίοι στηρίζουν την οικονομική ολιγαρχία.

ΣΤΡΑΤΗΣ ΚΟΡΑΚΑΣ: Την κυβέρνηση Ζολώτα δεν την ψήφισε ο συνάδελφος;

ΜΟΣΧΟΣ ΓΙΚΟΝΟΓΛΟΥ: Αυτοί είναι, μια ζωή αυτό το παιχνίδι παίζουν. 'Οσο και να θέλουν να το παίξουν όμως, η δημοκρατία δεν μπορεί να βληθεί από σας. Αφήστε κανέναν άλλον. Είστε η αιτία που μας εγκαταλείπει η νεολαία, γιατί καταργήσαμε την ιδεολογία, τα ιδανικά τους.

 
  

Σελίδα 987 

ΣΤΡΑΤΗΣ ΚΟΡΑΚΑΣ: Εμείς φταίμε που σας εγκαταλείπει η νεολαία;

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, μία θερμή παράκληση από μέρους μου.

ΠΡΟΕΔΡΟΣ (Απόστολος Κακλαμάνης): Δεν θα την ικανοποιήσω, διότι εγώ σας παρακαλώ τόση ώρα θερμότατα και εσείς είτε ...

ΜΟΣΧΟΣ ΓΙΚΟΝΟΓΛΟΥ: Αυξήστε τα κονδύλια για την αγορά συγγραμμάτων και περιοδικών. Είμαστε έτοιμοι να κάνουμε μία σοβαρή πρόταση που αφορά συγγράμματα και περιοδικά που ασχολούνται με τη νέα τεχνολογία. Είναι σημαντικά και νομίζω ότι έτσι θα προσφέρουμε κάποιο έργο. Να μπορέσουμε να πάρουμε και κάποιους επιστήμονες που θα μπορέσουν να βοηθήσουν αυτήν την επιτροπή, η οποία τώρα έγινε και μέλος της Ευρωπαϊκής Επιτροπής. Αυτό το χρωστάμε σε εσάς. Βοηθήστε όσο μπορείτε.

ΠΡΟΕΔΡΟΣ (Απόστολος Κακλαμάνης): Ο κ. Κουρουμπλής έχει το λόγο.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, είμαι νέος Βουλευτής αυτής της περιόδου. Επιτρέψτε μου να καταθέσω ορισμένες σκέψεις, οι οποίες είναι προϊόν των παραστάσεων και των γνώσεων που έχω αποκτήσει σε αυτό το χρονικό διάστημα που βρίσκομαι στο Κοινοβούλιο.

Δύο είναι τα ζητήματα που είναι στο κέντρο της σημερινής συζήτησης. Το ένα αφορά καθαρά τον Προϋπολογισμό και τον Απολογισμό του περσινού έτους, όπου καταγράφονται τα κονδύλια τα οποία έχουν δαπανηθεί και θα δαπανηθούν προκειμένου να αναπτυχθούν οι δραστηριότητες του Κοινοβουλίου. Είναι κοινό τοις πάσι ότι το Προεδρείο της Βουλής τα τελευταία τέσσερα χρόνια υπό τον Απόστολο Κακλαμάνη έχει προχωρήσει σε σημαντικές καινοτομίες. 

Ανοίχθηκε το Κοινοβούλιο προς την κοινωνία, προς τη νεολαία. Οργανώθηκε η κοινοβουλευτική διπλωματία, που είναι μια σημαντική παράμετρος της προσπάθειας που κάνουν οι ελληνικές κυβερνήσεις για να υπερασπισθούν τα ελληνικά συμφέροντα εν όψει των προβλημάτων που αντιμετωπίζει η χώρα. Με τις παρεμβάσεις και με τις σωστές ενημερώσεις σε όλον τον κόσμο διαμορφώνεται ένα καλύτερο κλίμα για τα δίκαια συμφέροντα του ελληνικού λαού. Γίνεται επίσης ανάπτυξη υπηρεσιών και δραστηριοτήτων, που συμβάλλουν στην αναβάθμιση του κοινοβουλευτικού έργου.

Σε αυτήν την προσπάθεια θα ήθελα να προσθέσω τη δημιουργία καλύτερης προσπέλασης στα άτομα με ειδικές ανάγκες, γιατί είναι ισότιμοι πολίτες και δικαιούνται να παρακολουθούν τις δραστηριότητες του Κοινοβουλίου. Ακόμα θα σας παρακαλέσω, κύριε Πρόεδρε, τουλάχιστον όταν μεταδίδονται τηλεοπτικά οι συνεδριάσεις της Βουλής, να δοθεί η δυνατότητα και σε μία ομάδα του ελληνικού λαού, στους κωφούς της χώρας, που είναι ισότιμοι πολίτες, να λαμβάνουν γνώση της συζήτησης. 

Το δεύτερο ζήτημα έχει να κάνει με το πολιτικό μέρος του Κοινοβουλίου. Το Κοινοβούλιο είναι το οχυρό της δημοκρατίας. Σε αυτούς τους πολύ δύσκολους καιρούς όταν η περιρρέουσα ανασφάλεια παθητικοποιεί τις κοινωνίες το Κοινοβούλιο μπορεί να παίξει σημαντικό ρόλο στην αναχαίτιση όλων εκείνων των επιλογών ή των πιέσεων προς επιλογές που πραγματικά απειλούν τις κοινωνικές κατακτήσεις του ελληνικού λαού. Γι'αυτό θα ήθελα να συνεχιστεί η προσπάθεια με μέσα και υπηρεσίες, στήριξης του ρόλου του Βουλευτή. Γιατί πρέπει να ομολογήσουμε ότι παρά τις μεγάλες και σημαντικές εξελίξεις των τελευταίων χρόνων είναι άνιση η δυνατότητα των Βουλευτών σήμερα με βάση τις υπηρεσίες και τις δυνατότητες που διαθέτει ο καθένας να μπορούν να ενημερώνονται και να αποκτούν τις κατάλληλες γνώσεις σε εξειδικευμένα ζητήματα, ώστε να καταθέτουν με ευκρίνεια τον πολιτικό τους λόγο στα ζητήματα που συζητούνται στο Κοινοβούλιο.

Γι'αυτό, κύριε Πρόεδρε, πρέπει να αντιμετωπισθεί και η περίπτωση του μετακλητού υπαλλήλου με εξειδικευμένες γνώσεις. Αλλά αν δεν μπορούν να υποκατασταθούν οι δημόσιοι υπάλληλοι, που δεν είναι εύκολο να αφήσουν την καριέρα τους για να έλθουν σε ένα γραφείο Βουλευτού, να υπάρξει η δυνατότητα και δεύτερου μετακλητού υπαλλήλου, ο οποίος θα έχει έναν αξιοπρεπή μισθό τέτοιον ώστε να δέχεται ένας επιστήμονας να προσφέρει τις υπηρεσίες του δίπλα σε έναν εκπρόσωπο του λαού στο Κοινοβούλιο.

Μόνο έτσι θα μπορέσει ο Βουλευτής να έχει ουσιαστική συμμετοχή στα τεκτενόμενα του Κοινοβουλίου. 

'Ενα άλλο ζήτημα έχει να κάνει με τον κοινοβουλευτικό έλεγχο. Είπε μια πρόταση ο αγαπητός συνάδελφος και συμπατριώτης μου ο κ. Ροκόφυλλος. Πρέπει να δώσουμε μια μεγαλύτερη δυνατότητα, κύριε Πρόεδρε, συμμετοχής του Βουλευτή στις διαδικασίες αυτές. Πρέπει, δηλαδή, στα πλαίσια μιας επικείμενης τροποποίησης του Κανονισμού, να δημιουργηθούν συνθήκες και όροι καλύτερης προσπέλασης του Βουλευτή στη συμμετοχή του στο πολιτικό γίγνεσθαι του Κοινοβουλίου.

'Ενα άλλο θέμα που θα ήθελα να θίξω, κύριε Πρόεδρε, είναι με την παρουσία των Βουλευτών σε διάφορες εκδηλώσεις. Παρακολουθώ σε διάφορες εθνικές εορτές -είναι βέβαια δευτερεύον, αλλά έχει τη σημασία του προς την κοινωνία- να καταθέτουν στεφάνια για την Εθνική Εορτή οποιοιδήποτε πλην των Βουλευτών. Μπορεί να παρίστανται τρεις και τέσσερις Βουλευτές και να μην εκπροσωπείται το Κοινοβούλιο, γιατί λένε οι τοπικοί άρχοντες ότι το πρωτόκολλο δεν προβλέπει την κατάθεση στεφανιών από το Κοινοβούλιο.

Ζούμε σε μια εποχή όπου το Κοινοβούλιο και ο κοινοβουλευτικός δέχεται ισχυρά πλήγματα από τα διάφορα συμφέροντα. Απέναντι λοιπόν σε αυτά τα συμφέροντα θα πρέπει να σταθεί το Κοινοβούλιο με συνοχή. Γι'αυτό πρέπει να απαλλαγούμε όλοι από εκείνες τις ακρότητες που δίνουν επιχειρήματα σε εκείνους που πραγματικά δεν πιστεύουν στην Κοινοβουλευτική Δημοκρατία, σε εκείνους που πιστεύουν ότι πρέπει να διαμορφώσουν άλλες συνθήκες διακυβέρνησης των λαών, να μπορέσουμε πραγματικά να φανούμε αντάξιοι της εμπιστοσύνης του λαού. Γιατί το μεγάλο πρόβλημα, κυρίες και κύριοι συνάδελφοι, είναι η προσπάθεια ρηγμάτωσης της εμπιστοσύνης του λαού προς τον κοινοβουλευτισμό και τους κοινοβουλευτικούς θεσμούς.

Με αυτές τις σκέψεις, κύριε Πρόεδρε, επιτρέψτε μου να κλείσω αυτήν τη σύντομη ομιλία μου, θεωρώντας ότι πρέπει όλοι μαζί να συνεργαστούμε ώστε να αναβαθμίσουμε και τον πολιτικό λόγο στο Κοινοβούλιο, ώστε να το καταστήσουμε το κέντρο των πολιτικών εξελίξεων, για να μη νιώσουμε κάποια στιγμή ότι εδώ ερχόμαστε για να εγκρίνουμε κάποιες αποφάσεις που λαμβάνονται αλλού. 

Σας ευχαριστώ.

(Χειροκροτήματα από την πτέρυγα του ΠΑΣΟΚ.)

ΠΡΟΕΔΡΟΣ (Απόστολος Κακλαμάνης): Ο κ. Παπαθεμελής έχει το λόγο. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, στα είκοσι τρία χρόνια, τα οποία μεσούντος του μηνός αυτού εσείς και εγώ κλείνουμε σ' αυτήν την Αίθουσα χωρίς διακοπή, έχουν συμβεί συγκλονιστικές αλλαγές εις το όλο περιβάλλον, αλλαγές οι οποίες σίγουρα έχουν επηρεάσει την εικόνα του Κοινοβουλίου, το κύρος του προς τα έξω, το κύρος του προς τα μέσα, τις δυνατότητες να επηρεάσει αυτό τις αποφάσεις της εξουσίας -εν πάση περιπτώσει- τη θέση του μέσα στην ελληνική κοινωνία. Και πρέπει να πούμε ότι άλλες από αυτές τις αλλαγές είναι υπέρ και άλλες είναι εντελώς αρνητικές σε ό,τι αφορά την εικόνα και το κύρος της Βουλής.

Σήμερα τα αποκαλούμενα διαπλεκόμενα και τα υποκείμενα σ' αυτά μέσα ενημέρωσης διαμορφώνουν την τελική εικόνα όπως αυτά τη θέλουν και επηρεάζουν με τον έναν ή τον άλλο τρόπο και με καταπελτώδη δύναμη την οποία διαθέτουν. 'Eχουν κυρίως με έναν αδιόρατο και υπόγειο τρόπο την ικανότητα άλλοτε να μυθοποιούν και άλλοτε να απομυθοποιούν, ανάλογα με τα συμφέροντα, εν πάση δε περιπτώσει, να κατασκευάζουν είδωλα και να κατακρημνίζουν είδωλα. 'Ολα αυτά φυσικά έχουν αμεσότατη σχέση με τη λειτουργία του Κοινοβουλίου.

Κάποτε το Κοινοβούλιο παρήγε είδηση, παρήγε και πολιτική.

 

  

Σελίδα 988 

Τόσο οι κυβερνώντες όσο επίσης και οι αρχηγοί των αντιπολιτευομένων κομμάτων, ό,τι σοβαρό και σημαντικό είχαν να ανακοινώσουν για το λαό αυτής της χώρας το ανεκοίνωναν πρώτα στην Αίθουσα αυτή και στη συνέχεια διαχέονταν με τα μέσα ενημέρωσης προς το λαό. Σήμερα δυστυχώς συμβαίνει το ακριβώς αντίθετο. Και ας μη διερωτώμεθα γιατί έτσι έχει η πορεία των πραγμάτων γιατί αυτή η αδιαφορία και ίσως η περιφρόνηση τελικά σε ό,τι γίνεται σε ότι λέγεται σ' αυτήν την Αίθουσα.

Τα κενά έδρανα είναι δραματικό φαινόμενο. 'Ισως η αποδοχή της προτάσεως του κ. Κατσαρού για την πρόταση της ενστάσεως απαρτίας σε οποιαδήποτε φάση της συζητήσεως, να ήταν ένα μέσο πειθαναγκασμού και των κομμάτων και των κοινοβουλευτικών μελών των κομμάτων για την παρουσία τους μέσα σε αυτήν την Αίθουσα.

Να προσθέσω ότι η απόφαση για την αναπροσαρμογή της βουλευτικής αποζημιώσεως ήταν μία απόφαση που εν όψει του λαϊκισμού και του εξωκοινοβουλευτικού, αλλά δυστυχώς και του εσωκοινοβουλευτικού που αναπτύσσεται εδώ, χρειαζόταν γενναιότητα. Και θα πω ότι αυτή η γενναιότητα τιμά τον Πρόεδρο του Σώματος.

Η αναπροσαρμογή καλύπτει αντικειμενικές, πραγματικές και κατεπείγουσες ανάγκες των συναδέλφων του Σώματος. 'Οφειλε να γίνει προ πολλού, αλλά έστω με την καθυστέρηση που γίνεται, καλύπτει ένα υπερήμερο χρέος.

Κύριε Προεδρεύοντα του Σώματος, νέοι θεσμοί που τα τελευταία αυτά χρόνια έχουν αποκτήσει οντότητα, όπως είναι η Τοπική Αυτοδιοίκηση, και η Νομαρχιακή Αυτοδιοίκηση, έχουν αποκτήσει ευχέρεια διαχειρίσεως χρήματος και επιλύσεως τοπικών αλλά και ατομικών προβλημάτων, έχουν αναποδογυρίσει άρδην την κοινωνική ιεραρχία και έχουν φέρει τον 'Ελληνα Βουλευτή σε κατώτατη θέση έναντι των φορέων αυτών των τοπικών εξουσιών. Οι τοπικές εξουσίες έχουν άφθονο χρήμα που τους δίδεται μέσω των αποφάσεων για τον Προϋπολογισμό αυτού του Σώματος και αυτό το άφθονο χρήμα πολλοί εξ αυτών δεν το χρησιμοποιούν κατά το σωστότερο τρόπο, αλλά μια απόκτηση προσωπικής δυνάμεως.

Η ανάγκη της αποκαταστάσεως της θέσεως στην κοινωνική ιεραρχία των Βουλευτών είναι προφανής και πρέπει να αρχίσει από μερικά απλά πράγματα, όπως είναι το πρωτόκολλο στις δημόσιες εκδηλώσεις, όπου τελικά ο Βουλευτής καλείται τελευταίος ή προσφωνείται τελευταίος ή δεν προσφωνείται καθόλου ή τοποθετείται σε μία θέση στην παρέλαση, ώστε να μην τον βλέπει κανείς ή δεν ξέρω τι άλλου είδους πράγματα γίνονται. Να μη θυμίσω και τη συμπεριφορά της Ολυμπιακής Αεροπορίας απέναντι των Βουλευτών. Δεν είναι ασύνηθες φαινόμενο να είναι κενές οι πρώτες θέσεις και οι Βουλευτές να βρίσκονται στις τελευταίες.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ.)

Δεν είναι ασύνηθες φαινόμενο οι φορείς μιας δευτερογενούς εξουσίας κρατικής, οι οποίοι είναι συνήθως ατυχήσαντες, συνυποψήφιοι στις εκάστοτε εκλογές, συνοδευόμενοι από κουστωδία γραμματέων και βοηθών και συνεργατών να καταλαμβάνουν τις πρώτες θέσεις στο αεροπλάνο της Ολυμπιακής Αεροπορίας και υπό τα μειδιάματα των συνεπιβατών οι Βουλευτές να εξωθούνται στις τελευταίες θέσεις. Αυτό είναι κάτι το οποίο έχει επιτέλους χρέος ο Πρόεδρος του Σώματος ή να λύσει τυπικά, λογιστικά, πληρώνοντας πρώτη θέση για τους Βουλευτές στην Ολυμπιακή Αεροπορία ή να υποχρεώσει την Ολυμπιακή Αεροπορία να σέβεται το Βουλευτή για το αξίωμα και την εντολή που έχει πάρει από το λαό και να τον τοποθετεί στη θέση που του ανήκει.

Εάν δεν το κάνετε αυτό, σε λίγο, θα καταντήσουμε οι πτωχοί συγγενείς των πολιτειακών παραγόντων, οι τελευταίοι στη σειρά. Νομίζω όμως ότι αυτό θα είναι, μαζί με άλλα πλήγματα και βαρέα τραύματα, χαριστική βολή για τον κοινοβουλευτισμό...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

Τελειώνω, κύριε Πρόεδρε.

... κοινοβουλευτισμό, ο οποίος πανταχόθεν βάλλεται και δέχεται πλήγματα δυστυχώς και εκ των έσω, με τρόπο τον οποίο πρέπει να πω ότι ιδιαιτέρως μας εξέπληξε, πάντως δεν μας επίκρανε, φίλτατε κύριε Κωστόπουλε, απόψε.

Καλό θα ήταν, εάν εσάς του Κ.Κ.Ε. δεν σας απασχολεί και δεν έχετε ανάγκη να πάρετε αυτά τα χρήματα, αντί να τα διαθέσετε όπως λέτε στο κατά τα λοιπά πλούσιο κόμμα σας, να τα διαθέτετε παραδείγματος χάρη σε έναν ειδικό λογαριασμό για παιδικούς σταθμούς ή για άλλες φιλανθρωπικές εκδηλώσεις. Τότε ίσως το παράδειγμά σας θα το ακολουθούσαν και άλλοι συνάδελφοι, οι μεν εκ του περισσεύματος, όπως εσείς....

(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Παναγιώτης Σγουρίδης): Κύριε Παπαθεμελή, παρακαλώ!

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: ...οι δε εκ του υστερήματος, όπως άλλοι εξ ημών. Αυτό το παράδειγμα το οποίο θα δίνατε, θα ήταν ένα υψηλό παράδειγμα. 

ΠΡΟΕΔΡΕΥΩΝ (Παναγιώτης Σγουρίδης): Τελειώνετε, κύριε Παπαθεμελή.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Η Βουλή των Εφήβων, και θα κλείσω, αν και είχα να πω και μερικά άλλα πράγματα και με εκβιάζετε... κύριε Πρόεδρε...

ΠΡΟΕΔΡΕΥΩΝ (Παναγιώτης Σγουρίδης): Υπάρχει κάποιος χρόνος.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Η Βουλή των Εφήβων υπήρξε μία καινοτομία του σημερινού Προέδρου του Σώματος.

Πρέπει να πω ότι είχα την ευκαιρία, προεδρεύοντας φέτος στην Επιτροπή 'Αμυνας και Εξωτερικών της Βουλής των Εφήβων, να εκτιμήσω με συγκίνηση και εξαιρετική χαρά την ωριμότητα και την ικανότητα με την οποία οι έφηβοι προσήγγιζαν τα μείζονα θέματα αυτού του τόπου.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Γι' αυτήν την καινοτομία, κύριε Πρόεδρε του Σώματος, επιτρέψτε μου να σας συγχαρώ.

Ευχαριστώ.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Μένουν ακόμα να μιλήσουν ο κ. Κωστόπουλος, ο κ. Κόρακας και ο κ. Σιούφας.

ΣΤΡΑΤΗΣ ΚΟΡΑΚΑΣ: Ο κ. Σιούφας φυσικά θα μιλήσει πριν από εμένα.

ΠΡΟΕΔΡΟΣ (Απόστολος Κακλαμάνης): Ναι. Θα παρακαλέσω όμως να μιλήσετε μέσα σε τρία λεπτά, για να κλείσουμε.

ΔΗΜΗΤΡΙΟΣ ΣΙΟΥΦΑΣ: 'Ενα λεπτό μόνο.

ΠΡΟΕΔΡΟΣ (Απόστολος Κακλαμάνης): Το πολύ ένα τρίλεπτο, για να κλείσουμε.

Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, η ζωή διαμορφώνει τη συνείδηση. Το πλέγμα αυτής της φιλοσοφικής προσέγγισης δεν θα το αναλύσω. Με αφετηρία πάντως αυτό τοποθετούμαστε, μιλάμε και δρούμε. Το ίδιο λειτουργούν και οι Βουλευτές των άλλων κομμάτων, με βάση τη δική τους ζωή, που διαμορφώνει τη δική τους συνείδηση.

Δεν περιμέναμε να σιωπήσει κάποιος με την κριτική, που ασκήσαμε.

Αναμέναμε αντίλογο και δεν χωράει καμία αμφιβολία. Σχηματίζουμε την εντύπωση ότι ξεπεράστηκαν ορισμένα όρια. Ας είναι.

Μόνο μια κουβέντα να πω προς το Φοίβο Ιωαννίδη, ότι σχετικά με τη δημοκρατία και η Α' πτέρυγα του Κορυδαλλού και η Δ' πτέρυγα του Κορυδαλλού είχαν το ίδιο κόστος και πληρώθηκε αυτό το κόστος και από τον κ. Ιωαννίδη και από τον υποφαινόμενο. Αυτά για την τάξη περί δημοκρατίας και ποιοι πλήρωσαν ένα τίμημα.

Σχετικά με την αποστροφή του κυρίου Προέδρου της Βουλής ότι το Κ.Κ.Ε. δεν ψήφισε το ν.1264 και ότι ο Χαρίλαος Φλωράκης είπε ότι από πίτα που δεν τρως μη σε μέλλει...

 
  

Σελίδα 989 

ΣΤΡΑΤΗΣ ΚΟΡΑΚΑΣ: "Κι αν καεί", λέει η παροιμία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τα αποσιωπητικά είναι αυτονόητα.

'Εχουμε πάντως τα Πρακτικά της Βουλής της περιόδου εκείνης, δεν θα τα αναλύσω. Θα παρακαλούσα τον Πρόεδρο του Σώματος να ζητήσει από τους ανθρώπους που τον βοηθούν, να τα διαβάσει, γιατί είναι ωφέλιμο για όλους να τα διαβάζουμε και να μη λέμε καμια φορά κάτι που μας διαφεύγει της προσοχής και κάνουμε λάθος. Είναι η τρίτη φορά που το επαναλαμβάνω, την τέταρτη θα αναγκαστούμε να διαβάσουμε τα Πρακτικά.

Σχετικά με το ζήτημα της σύμπραξης. Ο κύριος Πρόεδρος διέκοψε εκείνον που αναφερόταν σ'αυτό το ζήτημα του "βρόμικου 89" και πραγματικά είχε δίκιο γιατί, τι δουλειά έχει ο φάντης με το ρετσινόλαδο. Σήμερα είναι διαμορφωμένη μία κατάσταση εδώ μέσα, φαίνεται τι λέει ο καθένας και δεν μπορούμε να λέμε, κύριοι Βουλευτές, ένα, δύο, τρία, τέσσερα, πέντε πράγματα συγκεκριμένα και να παίρνουμε απάντηση "ράβδος στη γωνία, άρα βρέχει". Θα απαντήσετε συγκεκριμένα. Αν είναι ανακριβή θα πεις ότι είναι ανακριβή, θα δώσεις μία απάντηση.

Κύριε Πρόεδρε, είπατε επίσης ότι Βουλευτές άλλων χωρών έχουν καλύτερες αμοιβές. Μπορεί. Δεν το γνωρίζω. Πολύ καλύτερα τα ξέρετε εσείς, γιατί έχετε τη δυνατότητα να γυρίζετε και να μαθαίνετε. Μόνο για την Αγγλία θα ήθελα να πω απ'ό,τι ξέρω είναι πενήντα χιλιάδες λίρες το χρόνο για τον κάθε Βουλευτή και επειδή είχατε κάποια στοιχεία, θα επιθυμούσαμε να τα έχουμε για να διασταυρώσουμε με τα δικά μας στοιχεία. Πάντως ξέρω ότι είναι πενήντα χιλιάδες λίρες σε ετήσια βάση.

Υπάρχουν διαφορές στα έξοδα των Βουλευτών; Υπάρχουν χωρίς καμία αμφιβολία. Υπάρχουν διαφορετικές ανάγκες; Επίσης υπάρχουν χωρίς καμία αμφιβολία και το κατανοούμε. 'Ομως τι να γίνει; Το ύψος αυτών των αναγκών μας απασχολεί και δεν μπορεί να κινείται όλος ο κόσμος απ' έξω και να διαμαρτύρεται και εμείς να μην το λαβαίνουμε υπόψη μας. Αυτό είπαμε και σ'αυτό επιμένουμε.

Και οι απειλές δεν θα μας πτοήσουν -λυπάμαι που το λέω αυτό- αλλά γνωρίζουμε και αυτόν το δρόμο.

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: 'Οσον αφορά τη βουλευτική αποζημίωση, το ΚΚΕ ανέκαθεν τη θεώρησε κατάκτηση του λαϊκού κινήματος, γιατί φυσικά πριν την κατάκτησή αυτή μπορούσαν να είναι στο Κοινοβούλιο μόνο οι έχοντες και οι κατέχοντες. 'Αλλο αν και μετά την κατάκτηση δεν έπαψαν οι έχοντες και οι κατέχοντες να συμμετέχουν σ'αυτό το Κοινοβούλιο ή να έχουν τους εκπροσώπους τους.

Δεν είπαμε εμείς ότι οι Βουλευτές των άλλων κομμάτων είναι φιλοχρήματοι. Διαπιστώνουμε μία πραγματικότητα και βεβαίως άλλοι είναι αυτοί που σ'αυτό το Κοινοβούλιο βεβαίωναν ότι δεν είναι σε λίστες εφοπλιστών, επιχειρηματιών ή μεγαλοεκδοτών. 'Οχι εμείς. Υπάρχουν τα Πρακτικά της Βουλής, μπορείτε να τα δείτε, κύριοι συνάδελφοι. Βουλευτές από την παράταξή σας, κύριοι συνάδελφοι, της Νέας Δημοκρατίας, τα είπαν αυτά. Και βεβαίως εμείς δεν θέλουμε να επιβάλουμε το δικό μας τρόπο λειτουργίας. 

Πιστεύουμε ότι ο καθένας έχει τις αρχές του και με βάση αυτές τις αρχές, κινείται. Και για μας είναι θέμα αρχής να αγωνιζόμαστε, για να έχουν εργασία όλοι οι κάτοικοι αυτού του τόπου, όσοι είναι ικανοί για εργασία. Είναι ένα στοιχειώδες δικαίωμα και δεν δεχόμαστε πάνω σ' αυτόν τον πόνο για εργασία να αναπτύσσουμε πελατειακές σχέσεις ή ψηφοθηρία.

Δεχόμαστε όμως τους εκπροσώπους των φορέων, τους απλούς ανθρώπους, γινόμαστε δέκτες των προβλημάτων τους και τα μεταφέρουμε εδώ στη Βουλή. Και τους δεχόμαστε στα γραφεία του κόμματός μας και εδώ στην Αθήνα και στην επαρχία, όσο μικρά και αν είναι και όσο μεγάλα και αν μπορέσαμε, με τον οβολό, με τη δραχμή των εργαζομένων, να τα κάνουμε στην Αθήνα.

Επιτρέψτε μας να πούμε ότι αυτό το κάνουμε, γιατί οι Βουλευτές μας δεν είναι ανταγωνιστές, αλλά είναι συναγωνιστές, γιατί δεν αναπτύσσουμε πελατειακές σχέσεις και γιατί αλλιώς θα μας στοίχιζε πολύ, βλέπετε υπάρχει και το πρακτικό θέμα πολύ περισσότερο. Υπολογίστε πόσα πληρώνει ο καθένας σας σε ενοίκια και τι κτίρια θα κτίζατε, αν καταθέτατε στο κόμμα σας μόνο τα ενοίκια.

Το κόμμα μας φυσικά, αν είναι πλούσιο ή όχι, το ξέρει ο ελληνικός λαός και ξέρει πώς καταφέρνει να επιβιώσει με τις συνδρομές και των Βουλευτών, αλλά και των απλών μελών του και με την ενίσχυσή τους. Φέτος, που γιορτάζει την επέτειο των ογδοντάχρονών του, πάλι απευθύνεται στο λαό και είναι βέβαιο ότι αυτός θα ανταποκριθεί, γιατί ξέρει ότι έχει να κάνει με ένα κόμμα που τίμια, αταλάντευτα, στέκεται στο πλευρό του.

Θα θέλαμε επίσης να πούμε, κύριε Πρόεδρε, ότι η βουλευτική αποζημίωση τα πέντε τελευταία χρόνια ακολούθησε τις αυξήσεις που δόθηκαν στους δημόσιους υπαλλήλους. Και θυμάστε πάντοτε ότι όλοι καυχιόμασταν γι' αυτό, αν και υπήρξε κάποια στιγμή, μια παρενέργεια πάλι με το Ζ' ψήφισμα, καμιά διακοσαριά χιλιάδες.

'Ομως με το συζητούμενο Προϋπολογισμό, είναι αλήθεια ότι το πράγμα παραγίνεται λίγο και θα είμασταν ασυνεπείς και υποκριτές από τη μια να αντιτασσόμαστε στην ισχύ του Ζ' ψηφίσματος, όπως επιβεβαιώθηκε η ισχύς του πρόσφατα κατά τη συζήτηση του μισθολογίου των δικαστικών και από την άλλη να έρθουμε σήμερα και να ψηφίσουμε τις συνέπειες αυτής της ρύθμισης, δηλαδή να δεχτούμε το 83% αύξηση της βασικής αποζημίωσης.

Τέλος, θα θέλαμε να πούμε ότι πράγματι, κύριε Πρόεδρε -και αυτό οφείλεται και σε σας- είχαμε μια συνετή χρηστή διαχείριση των πόρων που διέθεσε ο ελληνικός λαός για το Κοινοβούλιο. Και φυσικά, το επαναλαμβάνω, την πρώτη ευθύνη γι' αυτό τη φέρετε εσείς. Πράγματι, έγιναν άλματα σοβαρά ως προς τη βελτίωση της λειτουργίας και του Κοινοβουλίου αλλά και των Βουλευτών.

Ωστόσο όμως εμείς αυτό που θελήσαμε να θίξουμε και επιμένουμε είναι ο ρόλος του Κοινοβουλίου. Είναι γεγονός ότι αυτός υποβαθμίζεται. Και όχι μόνο ο ρόλος του ελληνικού Κοινοβουλίου, αλλά και των άλλων εθνικών κοινοβουλίων της Ευρωπαϊκής 'Ενωσης και του Ευρωκοινοβουλίου, όπως πολύ καλά ξέρετε. Γινόμαστε πρωτοκολλητές.

Βεβαίως υπάρχουν όλα τα υπόλοιπα που είπαμε για το πώς κατοχυρώνουμε το κύρος, που είπαμε και πιο μπροστά. Αυτήν τη διαφορά αντίληψης θελήσαμε να τονίσουμε. Δεν αμφισβητούμε τις προθέσεις σας να βελτιώσετε τη λειτουργία της Βουλής.

Από την άλλη όμως μεριά ως προς το ρόλο και το έργο της, είναι αυτό που επιτάσσει η Ευρωπαϊκή 'Ενωση, που επιτάσσει, εν πάση περιπτώσει, η άρχουσα τάξη στη χώρα μας. Θέλει ένα Κοινοβούλιο που λίγο-πολύ θα χρησιμεύει ως άλλοθι, για να περνούν τις πιο άγρια αντιλαϊκές και πολλές φορές -επιτρέψτε μου- αντεθνικές πολιτικές.

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, εκτιμώ ότι η συζήτηση υπήρξε δημιουργική, παρά το γεγονός ότι ηκούσθησαν απόψεις διαμετρικά αντίθετες για τα οικονομικά, κύρια των Βουλευτών. Και αυτό είναι το μεγαλείο της δημοκρατίας. Εγώ αισθάνομαι ικανοποίηση. Δεν συμφωνώ -και το είπα άλλωστε στην πρωτολογία μου- με τις απόψεις που εκφράστηκαν, αλλά το γεγονός ότι έγινε αυτή η συζήτηση ανοικτά, έξω από τα δόντια, είναι κέρδος για το Κοινοβούλιο και δεν θα πρέπει κανέναν να στεναχωρεί αυτό.

'Ενα δεύτερο θέμα, κύριε Πρόεδρε, είναι ότι θα ήθελα κλείνοντας αυτήν την τοποθέτηση, εκ μέρους των συναδέλφων μου Βουλευτών της Νέας Δημοκρατίας, το έπραξε άλλωστε και ο συνάδελφος κ. Πολύδωρας, να ευχαριστήσω και να συγχαρώ τους υπαλλήλους της Βουλής για τη συνδρομή την οποία παρέχουν σ' όλους μας, για να είναι αποτελεσματική η εργασία την οποία κάνουμε εδώ.

 
  

Σελίδα 990 

Θέλω όμως, κύριε Πρόεδρε, να συγχαρώ τον επικεφαλής και τους αστυνομικούς που επίσης κουράζονται στην Εθνική Αντιπροσωπεία, για να είναι παραγωγικό το έργο το δικό μας. Θέλω να τους ευχαριστήσω και να τους συγχαρώ, όπως και τα στελέχη του ραδιοτηλεοπτικού σταθμού της ΕΡΤ που καλύπτει το Κοινοβούλιο.

Θα μου επιτρέψετε όμως, κύριε Πρόεδρε, να εκφράσω τις ίδιες ευχαριστίες και τα συγχαρητήρια και στους κοινοβουλευτικούς συντάκτες που θητεύουν στο Κοινοβούλιο. Και το λέω με πλήρη γνώση και συνείδηση ότι επιτελείται πράγματι λειτούργημα, ανεξάρτητα από την όποια άποψη ή τον τρόπο με τον οποίο οι ίδιοι εκτιμούν ότι πρέπει να επιτελούν αυτό το λειτούργημα, το δικό τους λειτούργημα.

Εκ μέρους των Βουλευτών της Νέας Δημοκρατίας εκφράζω αυτά τα συγχαρητήρια και αυτές τις ευχαριστίες σ'όλους όσους ανέφερα πριν από λίγο,κύριε Πρόεδρε. Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν υπάρχει κανείς άλλος...

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης) Κύριε Σπυριούνη, αν σας δώσω το λόγο, θα είμεθα εκτός της αρχικής συμφωνίας. 'Εδωσα τον λόγο στον κ.Κωστόπουλο, επειδή καταλάβαινα ότι ήθελε να πει κάτι επικριτικό για μένα και στους Κοινοβουλευτικούς Εκπροσώπους.

ΚΥΡΙΑΚΟΣ ΣΠΥΡΙΟΥΝΗΣ: Εντάξει, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν υπάρχει κανείς άλλος...

ΣΤΡΑΤΗΣ ΚΟΡΑΚΑΣ: Πάντως ο κ. Φλωράκης δεν μίλησε κατά τη συζήτηση του 1264. Να το έχετε υπόψη σας.

ΠΡΟΕΔΡΟΣ (Απόστολος Κακλαμάνης): Κύριε Κόρακα, σας είπα και πριν: τους ίδιους δρόμους μια ζωή τους έχουμε περπατήσει, καθένας με το δικό του τρόπο. Αφήστε. Αυτά που είπα εγώ έχουν την αξία τους, όπως εγώ τα αντιλαμβάνομαι.

Ο κ. Φλωράκης, αφού επιμένετε -το είπα απ'αυτήν τη θέση- σε ό,τι αφορά τον 1264...

ΣΤΡΑΤΗΣ ΚΟΡΑΚΑΣ: 'Οχι.

ΠΡΟΕΔΡΟΣ (Απόστολος Κακλαμάνης): Τα έζησα. Αλλά αφήστε τώρα, προεδρεύω. Θέλετε να κατέβω πάλι στο Βήμα να μιλήσω;

Λοιπόν, για την όλη στάση σας τι να πω; Αν ρωτήσετε τον Κώστα τον Κάππο, τον παρακαλούσα και του έλεγα: "δεν κάνετε λίγο κράτει στις απεργίες"; Σας λέω, επί Λάσκαρη είχε γίνει το 1/3 απ'ό,τι είχε γίνει όσο ήμουν εγώ. Ο κ.Κωστόπουλος θα το θυμάται. Αφήστε τα τώρα.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Διαβάστε τα Πρακτικά, κύριε Πρόεδρε. Μην αδικείτε και τον εαυτό σας.

ΠΡΟΕΔΡΟΣ (Απόστολος Κακλαμάνης): Αφήστε τα τώρα σας λέω. 

ΣΤΡΑΤΗΣ ΚΟΡΑΚΑΣ: Επί της αρχής, τον ψηφίσαμε.

ΠΡΟΕΔΡΟΣ (Απόστολος Κακλαμάνης): Δεν σας είπα ότι καταψηφίσατε το νόμο. Λοιπόν, μη διαστρέφετε αυτά που είπα.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Δεν διαστρέφουμε τίποτα. Τα Πρακτικά είναι εκεί.

ΠΡΟΕΔΡΟΣ (Απόστολος Κακλαμάνης): Δεν σας είπα ότι καταψηφίσατε. Αλλά αφήστε τώρα, να κλείσει και η συζήτηση. Δεν βοηθήσατε.

ΣΤΡΑΤΗΣ ΚΟΡΑΚΑΣ: Κάναμε προτάσεις.

ΠΡΟΕΔΡΟΣ (Απόστολος Κακλαμάνης): Αυτό είναι. Κάνατε προτάσεις, προτάσεις, εκείνο είναι έτσι, το άλλο είναι έτσι...

ΣΤΡΑΤΗΣ ΚΟΡΑΚΑΣ: Δεν δεχθήκατε τίποτα. 

ΠΡΟΕΔΡΟΣ (Απόστολος Κακλαμάνης): Τώρα είναι εκτός συνεδριάσεως αυτά που λέμε, διότι και εγώ κακώς από τη θέση αυτή...

Ως προς το άλλο, θα σας βρω εγώ τα Πρακτικά και θα σας στείλω να δείτε πότε το είπε ο κ.Φλωράκης αυτό. Και το είπε με το θυμόσοφο τρόπο του.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Για τον 1264 είναι...

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν υπάρχει κανένας άλλος να μιλήσει. 

Κηρύσσεται περαιωμένη η συζήτηση για την έγκριση του Απολογισμού του 1996 και την ψήφιση του Προϋπολογισμού του 1998.

Ερωτάται το Σώμα: Γίνεται δεκτός ο Απολογισμός δαπανών της Βουλής για το οικονομικό έτος 1996, κατ'έξοδα, αποτελέσματα από τη χρήση του και στο σύνολο;

ΟΛΟΙ ΟΙ ΒΟΥΛΕΥΤΕΣ: Δεκτός, δεκτός.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Δεκτός ο Απολογισμός του 1996, αλλά...

ΠΡΟΕΔΡΟΣ (Απόστολος Κακλαμάνης): Μη βιάζεστε. Εγώ περίμενα όταν πήρατε το λόγο ότι θα λέγατε ότι παρεξήγησα όταν είπα ότι κάτι είπατε περί εξαπάτησης. Αυτό που έπρεπε να κάνετε, έτσι για λόγους άλλους, δεν το κάνατε.

Συνεπώς ο Απολογισμός δαπανών της Βουλής για το οικονομικό έτος 1996, κατ'έξοδα, αποτελέσματα από τη χρήση του και στο σύνολο, έγινε δεκτός σε μόνη συζήτηση ομοφώνως και έχει ως εξής:

 

Σελίδα 991 σε PDF   

Σελίδα 992 σε PDF   

Σελίδα 993 σε PDF   

Σελίδα 994 σε PDF   

Σελίδα 995 σε PDF   

Σελίδα 996 σε PDF   

Σελίδα 997 σε PDF   

Σελίδα 998 σε PDF   

Σελίδα 999 σε PDF   

Σελίδα 1000 σε PDF   

Σελίδα 1001 σε PDF   

Σελίδα 1002 σε PDF   

Σελίδα 1003 σε PDF   

Σελίδα 1004 σε PDF   

Σελίδα 1005 σε PDF   

Σελίδα 1006 σε PDF   

Σελίδα 1007 σε PDF   

Σελίδα 1008 σε PDF   

 

 


 

 

 



 

 


 

 


 


 


 

 







 

 






 


 




 

 







 

