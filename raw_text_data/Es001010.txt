
ΣΥΝΕΔΡΙΑΣΗ KΘ'
Τρίτη 10 Οκτωβρίου 2000 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ

Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. 'Αδεια απουσίας του Βουλευτή Ε. Δαμιανάκη, 
3. Ανακοινώνεται ότι τη συνεδρίαση παρακολουθούν μαθητές από το 28ο
Δημοτικό Σχολείο Περιστερίου,
4. 'Εγκριση του Σώματος για την οργάνωση εκδηλώσεων για την επέτειο
"Θράκη 2000",
5. Απόφαση του Σώματος για την αντιστροφή της συζητήσεως της Πέμπτης 12-10-2000 με της Παρασκευής 13-10-2000,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
Γ. ΝΟΜΟΘΕΤΙΚΗ ΕΡΓΑΣΙΑ
1. Ψήφιση επί της αρχής, των άρθρων και του συνόλου των σχεδίων νόμου του Υπουργείου Ανάπτυξης:
α) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας για συνεργασία στον τομέα του Τουρισμού",
β) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας για συνεργασία στον τομέα του Τουρισμού",
γ) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ουγκάντα για συνεργασία στον τομέα του Τουρισμού",
2. Ψήφιση επί της αρχής, των άρθρων και του συνόλου του σχεδίου νόμου του Υπουργείου Γεωργίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Μολδαβίας για συνεργασία στον τομέα της κτηνιατρικής",
3. Ψήφιση επί της αρχής, των άρθρων και του συνόλου του σχεδίου νόμου του Υπουργείου Εθνικής Οικονομίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αργεντινής για την προόθηση και αμοιβαία προστασία των επενδύσεων",
4. Ψήφιση επί της αρχής, των άρθρων και του συνόλου των σχεδίων νόμου του Υπουργείου Οικονομικών:
α) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Κυπριακής Δημοκρατίας για τη συνεργασία και αμοιβαία συνδρομή των Τελωνειακών τους Διοικήσεων",

β) "Κύρωση της Συμφωνίας μεταξύ της Κυβέρνησης της Ελληνικής
Δημοκρατίας και της Κυβέρνησης της Ρουμανίας για τη συνεργασία και αμοιβαία συνδρομή των Τελωνειακών τους Διοικήσεων",
5. Ψήφιση στο σύνολο του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: "Αρχεία Πρωθυπουργού, Υπουργών, Υφυπουργών και της Γενικής Γραμματείας του Υπουργικού Συμβουλίου,

6. Συζήτηση επί της αρχής, των άρθρων και του συνόλου του σχεδίου
νόμου του Υπουργείου Δικαιοσύνης: "Δικαστική Προστασία κατά το στάδιο που προηγείται της σύναψης συμβάσεων φορέων οι οποίοι λειτουργούν στους τομείς του ύδατος, της ενέργειας, των μεταφορών και των τηλεπικοινωνιών σύμφωνα με την οδηγία 92/13/ΕΟΚ".
7. Ονομαστική ψηφοφορία επί της αρχής του νομοσχεδίου του Υπουργείου Δικαιοσύνης,
8. Αίτηση ονομαστικής ψηφοφορίας Βουλευτών της Ν.Δ. επί της τροπολογίας 115/1 στο νομοσχέδιο του Υπουργείου Δικαιοσύνης,
9. Κατάθεση έκθεσης της Επιτροπής του Κανονισμού της Βουλής:
Η Επιτροπή Κανονισμού της Βουλής καταθέτει την έκθεσή της στην
πρόταση του Προέδρου της Βουλής για την τροποποίηση διατάξεων του Κανονισμού της Βουλής, Μέρος Κοινοβουλευτικό,
10. Κατάθεση πρότασης νόμου:
Οι Βουλευτές: Α. Ρεγκούζας, Σ. Δαϊλάκης, Η. Καλλιώρας, Δ. Κωστόπουλος, Ν. Νικολόπουλος, Θ. Σκρέκας, Α. Τσιπλάκος, Ε. Χαϊτίδης, Κ. Τασούλας, Σ. Καλογιάννης, Γ. Καλαντζής, Ε. Παπαγεωργόπουλος, Γ. Σαλαγκούδης, Γ. Τρυφωνίδης, Α. Νεράντζης, Γ. Αλογοσκούφης,
Π. Παυλόπουλος και Δ. Σιούφας κατέθεσαν πρόταση νόμου: "Για την ανάπτυξη της φιλαλληλίας και τη στήριξη, ενθάρρυνση και προώθηση κοινωνικών, πολιτιστικών και φιλανθρωπικών δραστηριοτήτων μέσω των δωρεών και των χορηγιών σε Ιδρύματα και Φορείς μη κερδοσκοπικού χαρακτήρα",
11. Κατάθεση σχεδίου νόμου:
Οι Υπουργοί Δημόσιας Τάξης, Εξωτερικών, Οικονομικών και Δικαιοσύνης
κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Δημοκρατίας και του Διεθνούς Οργανισμού Εγκληματολογικής Αστυνομίας ΙΝΤΕΡΠΟΛ για τα προνόμοια και τις ασυλίες κατά τη διάρκεια της συνάντησης της Εκτελεστικής Επιτροπής και της συνεδρίασης της Γενικής Συνέλευσης αυτής που θα διεξαχθούν στην Ελλάδα",
12. Κατάθεση έκθεσης Διαρκούς Επιτροπής:
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών "Κύρωση Κώδικα Φόρου Προστιθέμενης Αξίας",
ΟΜΙΛΗΤΕΣ
Επί του σχεδίου νόμου του Υπουργείου Δικαιοσύνης:
ΑΚΡΙΒΑΚΗΣ Α.,
ΑΝΔΡΕΟΥΛΑΚΟΣ Α.,
ΓΚΑΤΖΗΣ Ν.,
ΔΙΑΜΑΝΤΗΣ Κ.,
ΚΕΔΙΚΟΓΛΟΥ Β.,
ΚΩΝΣΤΑΝΤΟΠΟΥΛΟΣ Ν.,
ΠΑΠΑΓΕΩΡΓΟΠΟΥΛΟΣ Ε.,
ΠΑΠΑΚΩΣΤΑ-ΣΙΔΗΡΟΠΟΥΛΟΥ ΑΙΚ.,
ΠΑΥΛΟΠΟΥΛΟΣ Π.,
ΣΚΥΛΛΑΚΟΣ Α.,
ΣΤΑΘΟΠΟΥΛΟΣ Μ.

Π Ρ Α Κ Τ Ι Κ Α Β Ο Υ Λ Η Σ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΚΘ'
Τρίτη 10 Οκτωβρίου 2000
-------------------------

Αθήνα, σήμερα στις 10 Οκτωβρίου 2000, ημέρα Τρίτη και ώρα 19.04'
συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής
κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τη Γραμματέα της Βουλής κ. Φωτεινή Γεννηματά, Βουλευτή Α' Αθηνών, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Yπουργείου Εσωτερικών, Δημόσιας Διοίκησης και Αποκέντρωσης.
Ψήφιση στο σύνολο του σχεδίου νόμου: "Αρχεία Πρωθυπουργού, Υπουργών, Υφυπουργών και της Γενικής Γραμματείας του Υπουργικού Συμβουλίου".
Το νομοσχέδιο θα ψηφιστεί σήμερα στο σύνολο.
Υπουργείου Δικαιοσύνης.
Συνέχιση της συζήτησης επί της αρχής, των άρθρων και του συνόλου του σχεδίου νόμου:"Δικαστική προστασία κατά το στάδιο που προηγείται της σύναψης συμβάσεων φορέων οι οποίοι λειτουργούν στους τομείς του ύδατος, της ενέργειας, των μεταφορών και των τηλεπικοινωνιών σύμφωνα με την οδηγία 92/13/ΕΟΚ".

Το νομοσχέδιο θα συζητηθεί στη σημερινή συνεδρίαση.
Υπουργείου Πολιτισμού.
Μόνη συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων ερασιτεχνικού και επαγγελματικού αθλητισμού και άλλες διατάξεις".
Το νομοσχέδιο θα συζητηθεί στη σημερινή συνεδρίαση.
Υπουργείου Τύπου και Μέσων Μαζικής Ενημέρωσης.
Μόνη συζήτηση επί της αρχής, των άρθρων και του συνόλου του σχεδίου νόμου: "Εθνικό Συμβούλιο Ραδιοτηλεόρασης και άλλες αρχές και όργανα του τομέα παροχής ραδιοτηλεοπτικών υπηρεσιών".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.

Υπουργείου Ανάπτυξης.
Μόνη συζήτηση επί της αρχής, των άρθρων και του συνόλου του σχεδίου
νόμου: " Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας για συνεργασία στον τομέα του Τουρισμού". Αυτό το νομοσχέδιο ψηφίστηκε ομόφωνα στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας για συνεργασία στον τομέα του Τουρισμού" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας για συνεργασία στον τομέα του Τουρισμού".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του
Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας για συνεργασία στον τομέα του Τουρισμού" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ουγκάντα για συνεργασία στον τομέα του Τουρισμού".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ουγκάντα για συνεργασία στον τομέα του Τουρισμού" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Υπουργείου Γεωργίας.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Μολδαβίας για συνεργασία στον τομέα της κτηνιατρικής".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Γεωργίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Μολδαβίας για συνεργασία στον τομέα της κτηνιατρικής" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Υπουργείου Εθνικής Οικονομίας.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αργεντινής για την προώθηση και αμοιβαία προστασία των επενδύσεων".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εθνικής Οικονομίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αργεντινής για την προώθηση και αμοιβαία προστασία των επενδύσεων" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Κυπριακής Δημοκρατίας για τη συνεργασία και αμοιβαία συνδρομή μεταξύ των Τελωνειακών τους Διοικήσεων". 
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Οικονομικών: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Κυπριακής Δημοκρατίας για
τη συνεργασία και αμοιβαία συνδρομή μεταξύ των Τελωνειακών τους Διοικήσεων" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για τη συνεργασία και αμοιβαία συνδρομή μεταξύ των Τελωνειακών τους Διοικήσεων".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Οικονομικών: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για τη συνεργασία και αμοιβαία συνδρομή μεταξύ των Τελωνειακών τους Διοικήσεων", έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Επανερχόμαστε στην αρχή της

ημερήσιας διάταξης.
Ψήφιση στο σύνολο του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: "Αρχεία Πρωθυπουργού, Υπουργών, Υφυπουργών και της Γενικής Γραμματείας του Υπουργικού Συμβουλίου". 
Κύριε Τζανή, υπάρχει κάποια παρατήρηση;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): 'Οχι, κύριε Πρόεδρε, καμία απολύτως.
ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το νομοσχέδιο και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Το νομοσχεδιο έγινε δεκτό, κατά
πλειοψηφία, και στο σύνολο.
Συνεπώς το νομοσχέδιο του Υπουργείου Εσωτερικών, Δημόσιας Διοίκησης
και Αποκέντρωσης: "Αρχεία Πρωθυπουργού, Υπουργών, Υφυπουργών και της Γενικής Γραμματείας του Υπουργικού Συμβουλίου" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής). 
ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση όλων των νομοσχεδίων που έγιναν δεκτά στο σύνολο στη σημερινή συνεδρίαση.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση. Κυρίες και κύριοι συνάδελφοι, πριν προχωρήσουμε στη νομοθετική
εργασία παρακαλώ για την απόφαση του Σώματος επί των εξής: 'Οπως γνωρίζετε έχουμε καθορίσει ότι το έτος αυτό θα είναι έτος αφιερωμένο στα ογδόντα χρόνια της ενσωμάτωσης της Θράκης στον εθνικό κορμό. Στο πλαίσιο αυτού του εορτασμού έχει συγκροτηθεί διακομματική επιτροπή που αποτελείται από τον Πρόεδρο, τους Αντιπροέδρους του Σώματος και από έναν εκπρόσωπο κάθε μιας Κοινοβουλευτικής Ομάδας με αντικείμενο την οργάνωση εκδηλώσεων για την επέτειο αυτή.
Η επιτροπή αυτή προτείνει σειρά έργων, εκδηλώσεων και δραστηριοτήτων. Κατ' αρχήν θα γίνει μια πανηγυρική συνεδρίαση του Σώματος στις 22 Νοεμβρίου. Θα πραγματοποιηθεί έκθεση "Θράκη 2000, 80 χρόνια από την ενσωμάτωση" στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", εκπαιδευτικό πρόγραμμα για μαθητές που επισκέπτονται την έκθεση, έντυπο υλικό για τους εκπαιδευτικούς και τους μαθητές, ένας διαγωνισμός παιδικής ζωγραφικής για τους μαθητές των δημοτικών σχολείων της Θράκης, συγγραφή ιστορίας της Θράκης, συγγραφή χρονολόγιου των σημαντικότερων γεγονότων στην ιστορία της Θράκης, αναμνηστική σειρά τηλεκαρτών με θέμα αρχαία νομίσματα της Θράκης, εκδηλώσεις πολιτισμού της Θράκης, έκδοση λευκώματος, συμμετοχή στο συνέδριο για την προστασία και αποκατάσταση του περιβάλλοντος στη Θάσο, ηλεκτρονική αρχειοθέτηση των αρχείων της Βουλής που σχετίζονται με θέματα που αφορούν στη Θράκη, συντήρηση του υλικού της βιβλιοθήκης της Αδριανούπολης και άλλες εκδηλώσεις για τις οποίες το Σώμα πρέπει να εξουσιοδοτήσει τον Πρόεδρό του για να καθορίσει με αποφάσεις του τη σειρά, τις δαπάνες και ό,τι άλλο θα χρειαστεί.
Εγκρίνει το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Σώμα ενέκρινε ομοφώνως την πρόταση αυτή και η σχετική απόφαση θα καταχωρισθεί στα Πρακτικά.
(Η προαναφερθείσα απόφαση έχει ως εξής:
ΑΠΟΦΑΣΗ
ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ ΤΩΝ ΕΛΛΗΝΩΝ
Η ΒΟΥΛΗ ΤΩΝ ΕΛΛΗΝΩΝ
'Εχοντας υπόψη:
1. Τα άρθρα 65, 70 και 72 παρ. 1 του Συντάγματος.
2. Τα άρθρα 11 παρ. 4 και 120 παρ. 7 του Κανονισμού της Βουλής (Μέρος Κοινοβουλευτικό) σε συνδυασμό προς τα άρθρα 92, 119 παρ. 2 περίπτωση ιη' και 123 παρ. 1 του Κανονισμού της Βουλής (Μέρος Β').
3. Την υπ' αριθμ. 4333/3296/2-8-2000 απόφαση του Προέδρου της Βουλής, με την οποία συγκροτήθηκε Ειδική Διακομματική Επιτροπή υπό την Προεδρία του Προέδρου της Βουλής, με αντικείμενο την οργάνωση των εκδηλώσεων για τη συμπλήρωση 80 χρόνων από την ενσωμάτωση της Θράκης.
4. Την υπ' αριθμ. 4047/3065/12-7-2000 απόφαση του Προέδρου της Βουλής με την οποία συστάθηκε ομάδα Εργασίας από υπαλλήλους της Βουλής και άλλους ειδικούς σχετικά με την προαναφερόμενη επέτειο.
5. Την από 24-8-2000 απόφαση της Διακομματικής Επιτροπής.
6. Την ομόφωνη απόφαση της Διάσκεψης των Προέδρων (Συνεδρίαση της
10-10-2000).
7. Τις γραμμές στον Προϋπολογισμό της Βουλής πιστώσεις, αποφασίζει
ομόφωνα:
1. Εγκρίνει την κάλυψη από τον προϋπολογισμό της Βουλής, και μέσα στα πλαίσια αυτού, της εν γένει δαπάνης που θα απαιτηθεί για την πραγματοποίηση των συναφών με την προαναφερόμενη τιμητική δραστηριότητα της Βουλής έργων, εργασιών και εκδηλώσεων και ενδεικτικώς:
α'. 'Εκθεση στην Αίθουσα Ελ. Βενιζέλου "Θράκη 2000: 80 χρόνια από την ενσωμάτωση". β'. Εκπαιδευτικό πρόγραμμα για μαθητές που θα επισκέπτονται την 'Εκθεση (έντυπο υλικό για τους δασκάλους και για τους επισκέπτες μαθητές κλπ.) γ'. Διαγωνισμός παιδικής ζωγραφικής μεταξύ των παιδιών της τελευταίας τάξης του Δημοτικού (416 σχολεία εκ των οποίων 229 μειονοτικά, 4210 μαθητές εκ των οποίων 1593 από μειονοτικά σχολεία) και έκθεση στη Βουλή με έργα που θα επιλεγούν από ειδική επιτροπή καθώς και φιλοξενία από τη Βουλή των αντίστοιχων μαθητών και συνοδών τους. δ'. Ιστορία της Θράκης. Κείμενο που θα συνταχθεί από ειδική επιτροπή που έχει συγκροτηθεί γι' αυτό το σκοπό. ε' Χρονολόγιο σημαντικότερων γεγονότων στην ιστορία της Θράκης. στ'. Αναμνηστική σειρά τηλεκαρτών με θέμα αρχαία νομίσματα της Θράκης. ζ'. Μουσικοχορευτική εκδήλωση με τραγούδια και σκοπούς της 
Θράκης. η'. Εκδοση λευκώματος με τραγούδια και σκοπούς της Θράκης. θ'. Συμμετοχή της Βουλής στο 5ο Διεθνές Συνέδριο για την προστασία και
αποκατάσταση του περιβάλλοντος (Μακρύαιμος Θάσου 2 έως 6 Ιουλίου 2000). ι'. "Η Θράκη στη Βουλή των Ελλήνων. Ηλεκτρονική Αρχειοθέτηση των Αρχείων
της Βουλής που σχετίζονται με θέματα που αφορούν τη Θράκη, 1848-1998". ια'. Συντήρηση του υλικού της βιβλιοθήκης Αδριανουπόλεως μετά από σχετική

πρόταση του Φιλεκπαιδευτικού Συλλόγου Αδριανουπόλεως (Αρχαιολογικού Μουσείου 14, Θεσσαλονίκη).
2. Εξουσιοδοτεί τον Πρόεδρο της Βουλής να καθορίζει με αποφάσεις του τις επιμέρους εργασίες ή δραστηριότητες του προγράμματος "Θράκη 2000 - 80 χρόνια από την ενσωμάτωση", καθώς και την αντίστοιχη σχετική δαπάνη, την αμοιβή τρίτων φυσικών και νομικών προσώπων ή φορέων που θα αναλάβουν να συμμετάσχουν ή θα υποστηρίξουν με οποιονδήποτε τρόπο και σ' οποιοδήποτε στάδιο το εν λόγω πρόγραμμα, καθώς και κάθε άλλη αναγκαία λεπτομέρεια ή ερμηνευτικό κενό, για την εφαρμογή της προηγούμενης παραγράφου.
3. Η ισχύς της παρούσας αρχίζει από τη δημοσίευσή της στην Εφημερίδα της Κυβερνήσεως.
Ο ΠΡΟΕΔΡΟΣ ΤΗΣ ΒΟΥΛΗΣ
ΑΠΟΣΤΟΛΟΣ ΧΡ. ΚΑΚΛΑΜΑΝΗΣ"
ΠΡΟΕΔΡΟΣ (Απόστολος Κακλαμάνης): 'Εχω επίσης την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρία, αφού προηγούμενως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα ένας μαθητές και πέντε συνοδοί από το 28ο Δημοτικό Σχολείο Περιστερίου.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)

Επίσης θα ήθελα να παρακαλέσω το Σώμα να συμφωνήσει για την αντιστροφή της συζήτησης για τη σύσταση Εξεταστικής Επιτροπής για την Ολυμπιακή Αεροπορία μεταξύ Παρασκευής και Πέμπτης. Αυτή η συζήτηση να γίνει την Πέμπτη και την Παρασκευή να γίνει το νομοθετικό έργο της Πέμπτης.
Είμεθα σύμφωνοι;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Σώμα συμφώνησε.
Επειδή ορισμένοι συνάδελφοι διατύπωσαν το δικαιολογημένο παράπονό τους, θα ήθελα να το μεταφέρω στους ελάχιστους συναδέλφους που συνήθως είναι και οι ίδιοι -δεν είναι πάνω από δέκα, δεκαπέντε συνάδελφοι- οι οποίοι αν δεν περάσει μία ώρα από την ώρα που έχει καθοριστεί για έναρξη

της συνεδρίασης και ξέρουν καλά ότι όταν πρόκειται για ψηφοφορία δεν μπορεί να γίνει αν δεν εμφανιστούν, δεν προσέρχονται. Αυτό το παράπονο είναι δικαιολογημένο. Είναι ζήτημα ευαισθησίας και αυτοσεβασμού, νομίζω, διότι όταν σεβόμαστε τους άλλους δείχνουμε ότι σεβόμαστε και το ρόλο μας σε αυτήν την Αίθουσα. Είναι απαράδεκτο - το τονίζω- το ότι δέκα με δεκαπέντε συνάδελφοι Βουλευτές και μέλη της Κυβέρνησης, αν δεν περάσει μια ώρα από την έναρξη της συνεδρίασης δεν καταδέχονται να προσέλθουν στην Αίθουσα. Κατ' ιδίαν το έχω πει στους ίδιους πολλές φορές, αλλά "φωνή βοώντος εν τη ερήμω". Αυτό δεν μπορεί να συνεχίζεται.
Συνέχιση της συζήτησης επί της αρχής των άρθρων και του συνόλου του σχεδίου νόμου του Υπουργείου Δικαιοσύνης : "Δικαστική προστασία κατά το στάδιο που προηγείται της σύναψης συμβάσεων φορέων οι οποίοι λειτουργούν στους τομείς του ύδατος, της ενέργειας, των μεταφορών και των τηλεπικοινωνιών σύμφωνα με την οδηγία 92/13/ΕΟΚ".
Θα διεξαχθεί ονομαστική ψηφοφορία επί της αρχής του νομοσχεδίου. Καλούνται επί του καταλόγου ο κ. Ιωάννης Κουράκης από το ΠΑ.ΣΟ.Κ. και
ο κ. Αθανάσιος Δαβάκης από τη Νέα Δημοκρατία.
Οι αποδεχόμενοι την αρχή του νομοσχεδίου λέγουν "ΝΑΙ".
Οι μη αποδεχόμενοι την αρχή του νομοσχεδίου λέγουν "ΟΧΙ".
Οι αρνούμενοι ψήφο λέγουν "ΠΑΡΩΝ".
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος
που δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
Εν τω μεταξύ να ανακοινώσω στο Σώμα ότι η Επιτροπή Κανονισμού της Βουλής καταθέτει την έκθεσή της στην πρόταση του Προέδρου της Βουλής για την τροποποίηση διατάξεων του Κανονισμού της Βουλής, (Μέρος Κοινοβουλευτικό).
Οι συνάδελφοι κύριοι Αδάμ Ρεγκούζας, Σταύρος Δαϊλάκης, Ηλίας Καλλιώρας, Δημήτριος Κωστόπουλος, Νικόλαος Νικολόπουλος, Θεόδωρος Σκρέκας, Αριστείδης Τσιπλάκος, Ευγένιος Χαϊτίδης, Κωνσταντίνος Τασούλας, Σταύρος Καλογιάννης, Γεώργιος Καλαντζής, Ελευθέριος Παπαγεωργόπουλος, Γεώργιος Σαλαγκούδης, Γεώργιος Τρυφωνίδης, Αναστάσιος Νεράντζης, Γεώργιος Αλογοσκούφης, Προκόπης Παυλόπουλος και Δημήτριος Σιούφας κατέθεσαν πρόταση νόμου "Για την ανάπτυξη της φιλαλληλίας και τη στήριξη, ενθάρρυνση και προώθηση κοινωνικών, πολιτιστικών και φιλανθρωπικών δραστηριοτήτων, μέσω των δωρεών και των χορηγιών σε Ιδρύματα και Φορείς μη κερδοσκοπικού χαρακτήρα".
Παραπέμπεται στην αρμόδια Διαρκή Επιτροπή.

(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 273 συνάδελφοι.
Υπέρ της αρχής του νομοσχεδίου δηλαδή "ΝΑΙ" ψήφισαν 150 συνάδελφοι. Κατά της αρχής του νομοσχεδίου δηλαδή "ΟΧΙ" ψήφισαν 122 συνάδελφοι. Ψήφισε "ΠΑΡΩΝ" ένας συνάδελφος, σύμφωνα με το παρακάτω πρωτόκολλο
ονομαστικής ψηφοφορίας.
"Ονομαστικής ψηφοφορία επί της αρχής:
ΕΠΙΚΡΑΤΕΙΑΣ
NΑΙ OΧΙ Αυγερινός Παρασκευάς +

Λαϊου Αγγελική -
Χριστοδουλάκης Νίκος +
Σπυράκη Χριστίνα +
Βούγιας Σπυρίδων +
Τσουκάτος Θεόδωρος +

'Εβερτ Μιλτιάδης +
Βαρβιτσιώτης Ιωάννης +
Μολυβιάτης Πέτρος +

Παπαθανασίου Ιωάννης +
Σπηλιωτόπουλος Αριστόβουλος ('Αρης) +
Ψαχαρόπουλος Γεώργιος -
Α' ΑΘΗΝΩΝ
Παπανδρέου Γεώργιος +

Γεννηματά Φωτεινή (Φώφη) +
Σκανδαλίδης Κων/νος +
Παπαντωνίου Ιωάννης (Γιάννος) +
Παπουτσής Χρήστος +
Αλευράς Αθανάσιος (Νάσος) +
Αρσένης Γεράσιμος +
Μανίκας Στέφανος +

Μπακογιάννη Θεοδώρα (Ντόρα) +
Αλογοσκούφης Γεώργιος +
Παυλόπουλος Προκόπιος +
Μάνος Στέφανος +
Βουλγαράκης Γεώργιος +
Λυκουρέζος Αλέξανδρος - Λέων +
Γιαννάκου-Κουτσίκου Μαριορή (Μαριέττα) +
Κακλαμάνης Νικήτας +
Μπενάκη - Ψαρούδα 'Αννα +
Κανέλλη Γαρυφαλλιά (Λιάνα) +
Κωνσταντόπουλος Νικόλαος +
Β' ΑΘΗΝΩΝ
Παπανδρέου (Βάσω) +
Κακλαμάνης Απόστολος +

Λοβέρδος Ανδρέας +
Κούρκουλα Ελένη +
Γείτονας Κων/νος +
Πρωτόππαπας Χρήστος +
Παπαϊωάννου Μιλτιάδης +
Κουλούρης Κίμων -
Μαντέλης Αναστάσιος (Τάσος) +
Δασκαλάκης Γεώργιος +
Ασκητής Αθανάσιος (Νάσος) +
Κοντογιαννόπουλος Βασίλειος +
Κατσέλη Ελεωνόρα (Νόρα) -
Ανωμερίτης Γεώργιος +
Χυτήρης Τηλέμαχος +
Γιαννόπουλος Ευάγγελος +
Kατσανέβας Θεόδωρος -
Χαραλαμπόπουλος Ιωάννης +

Μητσοτάκης Κων/νος +
Τζαννετάκης Τζαννής -
Παναγιωτόπουλος Παναγιώτης (Πάνος) +
Μεϊμαράκης Ευάγγελος - Βασίλειος +
Πολύδωρας Βύρων +
Λιάπης Μιχαήλ - Γεώργιος +
Βαρβιτσιώτης Μιλτιάδης +
Πετραλιά-Πάλλη Φάνη +
Καμμένος Παναγιώτης (Πάνος) +
Καρατζαφέρης Γεώργιος +
Κασσίμης Θεόδωρος +
Γιακουμάτος Γεράσιμος +
Παπακώστα - Σιδηροπούλου Κατερίνα +
Ανδρεουλάκος Απόστολος +
Καρράς Κώστας +
Παπαρήγα Αλεξάνδρα -
Κολοζώφ Ορέστης +
Σκυλλάκος Αντώνιος +
Δαμανάκη Μαρία +
Κουβέλης Φώτιος - Φανούριος +

ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ Μακρυπίδης Ανδρέας +
Βερελής Χρήστος +
Κουρουμπλής Παναγιώτης +
Σμυρλής - Λιακατάς Χρήστος +
Βαϊνάς Ιωάννης +

Σαλμάς Μάριος +
Αγγελόπουλος Νικόλαος +
Στριφτάρης Σπυρίδων -
ΝΟΜΟΣ ΑΡΓΟΛΙΔΟΣ
Θωμόπουλος Ιωάννης +
Τσούρνος Γεώργιος +
Παπαδημητρίου Ελισάβετ ('Ελσα) +
ΝΟΜΟΣ ΑΡΚΑΔΙΑΣ
Ρέππας Δημήτριος +
Σπυρόπουλος Ροβέρτος +
Τατούλης Πέτρος -
Κωστόπουλος Δημήτριος +
ΝΟΜΟΣ ΑΡΤΗΣ
Κολιοπάνος Θεόδωρος +
Κοσσυβάκης Δημήτριος +
Καραμπίνας Κων/νος +
ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ

Πάγκαλος Θεόδωρος -
Βρεττός Κων/νος +
Γιαννάκης Ιωάννης +
Παπαηλίας Ηλίας -
Οικονόμου Βασίλης +

Βλάχος Γεώργιος +
Κατσίκης Θεόδωρος +
Κατσιγιάννης Αθανάσιος +
Λεβέντης Αθανάσιος -
ΝΟΜΟΣ ΑΧΑΙΑΣ
Φούρας Ανδρέας +

Χρυσανθακόπουλος Αλέξανδρος +
Θωμά Μαρία +
Θωμάς Γεώργιος +
Σπηλιόπουλος Κων/νος +

Σπηλιωτόπουλος Σπήλιος +
Νικολόπουλος Νικόλαος +
Βασιλείου Θεόφιλος +
Κοσιώνης Παναγιώτης -
ΝΟΜΟΣ ΒΟΙΩΤΙΑΣ
Αποστολίδης Λουκάς +
Ακριβάκης Αλέξανδρος +
Μπασιάκος Ευάγγελος +
Τσιπλάκος Αριστείδης -
ΝΟΜΟΣ ΓΡΕΒΕΝΩΝ
Τζιόλας Ελευθέριος +
ΝΟΜΟΣ ΔΡΑΜΑΣ
Κωνσταντίνου Φλώρος +
Παπαδόπουλος Σταύρος +
Δαϊλάκης Σταύρος +
ΝΟΜΟΣ ΔΩΔΕΚΑΝΗΣΟΥ
Κρεμαστινός Δημήτριος +

Καϊσερλής Κων/νος +
Σφυρίου Κοσμάς +

Παυλίδης Αριστοτέλης +
ΝΟΜΟΣ ΕΒΡΟΥ
Φωτιάδης Απόστολος +
Ζαμπουνίδης Νικόλαος +
Δημοσχάκης Θεοφάνης +
Λυμπερακίδης Λεωνίδας +
ΝΟΜΟΣ ΕΥΒΟΙΑΣ
Θεοδώρου Χρήστος +

Παπαγεωργίου Γεώργιος +
Πιπεργιάς Δημήτριος +
Κεδίκογλου Βασίλειος ΠΑΡΩΝ

Λιάσκος Αναστάσιος +
Παπαγεωργόπουλος Ελευθέριος +
ΝΟΜΟΣ ΕΥΡΥΤΑΝΙΑΣ
Τσίμπρας Βασίλης +
ΝΟΜΟΣ ΖΑΚΥΝΘΟΥ
Γκούσκος Διονύσιος +
ΝΟΜΟΣ ΗΛΕΙΑΣ
Ζαφειρόπουλος Ιωάννης -

Γεωργακόπουλος Δημήτριος +
Αντωνακόπουλος Παναγιώτης +
Σκουλαρίκης Ιωάννης +

Αδραχτάς Παναγιώτης +
Κορκολόπουλος Βασίλης +
ΝΟΜΟΣ ΗΜΑΘΙΑΣ
Χρυσοχοϊδης Μιχαήλ -
Γικόνογλου Μόσχος +
Χαλκίδης Μιχαήλ +
Φωτιάδης Ηλίας +
ΝΟΜΟΣ ΗΡΑΚΛΕΙΟΥ
Αποστολάκης Δημήτριος +

Ματζαπετάκης Στυλιανός +
Κουράκης Ιωάννης +
Σχοιναράκη - Ηλιάκη Ευαγγελία +
Στρατάκης Εμμανουήλ +
Βρέντζος Σταύρος +

Κεφαλογιάννης Εμμανουήλ +
Δεικτάκης Γέωργιος +
ΝΟΜΟΣ ΘΕΣΠΡΩΤΙΑΣ
Παπαδόπουλος Αλέξανδρος +
Μπέζας Αντώνιος +
Α' ΘΕΣΣΑΛΟΝΙΚΗΣ
Τσοχατζόπουλος Απόστολος-Αθανάσιος
Βενιζέλος Ευάγγελος +

Καστανίδης Χαράλαμπος +
Αράπογλου Χρυσή +
Παπαθεμελής Στυλιανός - 'Αγγελος +
Μαγκριώτης Ιωάννης +
Γκεσούλης Νικόλαος +

Καραμανλής Κων/νος +
Ψωμιάδης Παναγιώτης +
Ορφανός Γεώργιος +
Σπηλιόπουλος Αναστάσιος +
Κούβελας Σωτήριος +
Χουρμουζιάδης Γεώργιος +
Ξηροτύρη - Αικατερινάρη Ασημίνα +

Β' ΘΕΣΣΑΛΟΝΙΚΗΣ
Γερανίδης Βασίλειος +
Τσιόκας Θεοχάρης +
Κίρκος Γεώργιος +
Διαμαντής Κων/νος +

Ρεγκούζας Αδάμ +
Σαλαγκούδης Γεώργιος +
Τζέκης 'Αγγελος -
NOMOΣ ΙΩΑΝΝΙΝΩΝ
Αργύρης Ευάγγελος +

Μαλέσιος Ευάγγελος +
Παπούλιας Κάρολος +

Tασούλας Κων/νος +
Καλογιάννης Σταύρος +
ΝΟΜΟΣ ΚΑΒΑΛΑΣ
Τσακλίδης Ιωάννης -
Τσίμας Κων/νος +
Καλαντζής Γεώργιος -
Παναγιωτόπουλος Γεώργιος +
ΝΟΜΟΣ ΚΑΡΔΙΤΣΗΣ
Σαλαγιάννης Νικόλαος +

Τσιλίκας Βασίλειος +
Αναγνωστόπουλος Θεόδωρος +
Σιούφας Δημήτριος +
Ταλιαδούρος Σπυρίδων +
ΝΟΜΟΣ ΚΑΣΤΟΡΙΑΣ
Πετσάλνικος Φίλιππας +
Αγγελής Ανέστης +
ΝΟΜΟΣ ΚΕΡΚΥΡΑΣ
Δρυς Γεώργιος +

Κοντομάρης Ευτύχιος +
Σπύρου Σπυρίδων +
ΝΟΜΟΣ ΚΕΦΑΛΛΗΝΙΑΣ
Καλαφάτης Αλέξανδρος +
ΝΟΜΟΣ ΚΙΛΚΙΣ
Φλωρίδης Γεώργιος +
Τσιτουρίδης Σάββας +
Κιλτίδης Κων/νος +
ΝΟΜΟΣ ΚΟΖΑΝΗΣ
Αθανασιάδης Αλέξανδρος +

Λωτίδης Λάζαρος +
Τσιαρτσιώτης Νικόλαος +
Παπαδόπουλος Μιχάλης +
Βύζας Βασίλειος -
ΝΟΜΟΣ ΚΟΡΙΝΘΙΑΣ
Κοτσώνης Θεόδωρος +
Χωρέμης Αναστάσιος +
Δήμας Σταύρος +
Παπαληγούρας Αναστάσιος +
ΝΟΜΟΣ ΚΥΚΛΑΔΩΝ
Παπαζώη Ελισάβετ +
Λεβογιάννης Νικόλαος +
Χωματάς Ιωάννης +
ΝΟΜΟΣ ΛΑΚΩΝΙΑΣ
Γρηγοράκος Λεωνίδας +
Σκανδαλάκης Παναγιώτης +
Δαβάκης Αθανάσιος +
ΝΟΜΟΣ ΛΑΡΙΣΗΣ
Νασιώκας 'Εκτορας +

Φλώρος Νικόλαος +
Χατζημιχάλης Νικόλαος - Φώτιος +
Φαρμάκης Νικόλαος +

Γαρουφαλιάς Γεώργιος +
Ζώης Χρήστος +
Κατσαρός Νικόλαος +
Πατάκης Ιωάννης -
ΝΟΜΟΣ ΛΑΣΗΘΙΟΥ
Καρχιμάκης Μιχαήλ +

Ιωαννίδης Φοίβος +
ΝΟΜΟΣ ΛΕΣΒΟΥ
Σηφουνάκης Νικόλαος +
Παπαδέλλης Φραγκλίνος +

Σκοπελίτης Σταύρος +
ΝΟΜΟΣ ΛΕΥΚΑΔΑΣ
Βλασσόπουλος Ευάγγελος +
ΝΟΜΟΣ ΜΑΓΝΗΣΙΑΣ
Ζήση Ροδούλα +

Τζανής Λεωνίδας +
Βούλγαρης Αλέξανδρος +

Νάκος Αθανάσιος -
Μακρή Ζωή (Ζέττα) +
Γκατζής Νικόλαος +
ΝΟΜΟΣ ΜΕΣΣΗΝΙΑΣ
Κατσιλιέρης Πέτρος +

Μπένος Ιωάννης - Σταύρος +
Γιαννακόπουλος Ιωάννης +

Καλαντζάκου Σοφία +
Παπανικολάου Ελευθέριος +
Λαμπρόπουλος Ιωάννης +
ΝΟΜΟΣ ΞΑΝΘΗΣ
Σγουρίδης Παναγιώτης +
Στολίδης Σωτήριος +
Κοντός Αλέξανδρος +
Α' ΠΕΙΡΑΙΩΣ
Σημίτης Κων/νος -

Φασούλας Παναγιώτης +
Μπεντενιώτης Εμμανουήλ +
Σουμάκης Σταύρος +

Καλός Γεώργιος +
Μελάς Παναγιώτης +
Μιχαλολιάκος Βασίλειος -
Β' ΠΕΙΡΑΙΩΣ
Λαλιώτης Κων/νος +

Νιώτης Γρηγόρης +
Λιντζέρης Δημήτριος +
Κρητικός Παναγιώτης +
Διαμαντίδης Ιωάννης +

Νεράντζης Αναστάσιος +
Μπαρμπαγιάννης Βασίλειος +
Λαφαζάνης Παναγιώτης +
ΝΟΜΟΣ ΠΕΛΛΗΣ
Πασχαλίδης Γεώργιος -
Βοσνάκης Χρήστος +
Καρασμάνης Γεώργιος +
Φουντουκίδου - Θεοδωρίδου Παρθένα +
Τζαμτζής Ιορδάνης (Δάνης) +
ΝΟΜΟΣ ΠΙΕΡΙΑΣ
Τσερτικίδης Παντελής +
Αρσένη Μαρία +
Κωνσταντόπουλος Γεώργιος +
Πολύζος Ευάγγελος +
ΝΟΜΟΣ ΠΡΕΒΕΖΗΣ
Τσεκούρας Ιωάννης +
Τρυφωνίδης Γεώργιος +
ΝΟΜΟΣ ΡΕΘΥΜΝΗΣ
Λουκάκης Μανώλης +
Κεφαλογιάννης Ιωάννης +
ΝΟΜΟΣ ΡΟΔΟΠΗΣ
Γκαλήπ Γκαλήπ +
Μεχμέτ Αχμέτ +
Στυλιανίδης Ευριπίδης +
ΝΟΜΟΣ ΣΑΜΟΥ
Βαρδίκος Πυθαγόρας +
ΝΟΜΟΣ ΣΕΡΡΩΝ
Ανθόπουλος Ιωάννης +
Βασιλακάκης Βασίλειος +
Λεονταρίδης Θεόφιλος +
Καραμανλής Αχιλλέας +
Κόλλια - Τσαρουχά Μαρία +
Χαϊτίδης Ευγένιος +
Τσιπλάκης Κων/νος +
ΝΟΜΟΣ ΤΡΙΚΑΛΩΝ
Μαγκούφης Χρήστος +
Μάτης Αθανάσιος +
Σκρέκας Θεόδωρος +
Χατζηγάκης Σωτήριος +
Λέγκας Νικόλαος +
ΝΟΜΟΣ ΦΘΙΩΤΙΔΟΣ
Παπαδήμας Λάμπρος +

Βαθειάς Ιωάννης +
Αλαμπάνος Δημήτριος +

Γιαννόπουλος Αθανάσιος +
Χειμάρας Αθανάσιος -
Καλλιώρας Ηλίας +

ΝΟΜΟΣ ΦΛΩΡΙΝΗΣ
Λιάνης Γεώργιος +
Κορτσάρης Νικόλαος +
ΝΟΜΟΣ ΦΩΚΙΔΟΣ
Θάνος Δημήτριος +
Γκελεστάθης Νικόλαος +
ΝΟΜΟΣ ΧΑΛΚΙΔΙΚΗΣ
Πάχτας Χρήστος +
Πάππας Βασίλειος +
Φλωρίνης Αθηναίος +
ΝΟΜΟΣ ΧΑΝΙΩΝ
Σκουλάκης Εμμανουήλ +

Δαμιανάκης Ευτύχιος +
Βαλυράκης Ιωσήφ +

Μαρκογιαννάκης Χρήστος +
ΝΟΜΟΣ ΧΙΟΥ
Τσουρή Ελπίδα +
Βαρίνος Αθανάσιος +
ΓΕΝΙΚΟ ΣΥΝΟΛΟ "ΝΑΙ" 150
" " "ΟΧΙ" 122
" " "ΠΑΡΩΝ" 1
ΣΥΝΟΛΟ ΨΗΦΙΣΑΝΤΩΝ 273
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Δικαιοσύνης: "Δικαστική προστασία κατά το στάδιο που προηγείται της σύναψης συμβάσεων φορέων οι οποίοι λειτουργούν στους τομείς του ύδατος, της ενέργειας, των μεταφορών και των τηλεπικοινωνιών σύμφωνα με την οδηγία 92/13/ΕΟΚ" έγινε δεκτό επί της αρχής κατά πλειοψηφία.
Εισερχόμαστε στη συζήτηση των άρθρων του νομοσχεδίου.
Το νομοσχέδιο αυτό θα έπρεπε να έχει συζητηθεί την Πέμπτη. Η
συνεδρίαση όμως ως επί το πλείστον αναλώθηκε στην τροπολογία του κυρίου Υπουργού, η οποία γι' αυτόν το λόγο δεν θα χρειαστεί συζήτηση υποθέτω. 
ΝΙΚΟΛΑΟΣ ΓΚΑΤΖΗΣ: Θα χρειαστεί.
ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε. Πρέπει να επισπεύσουμε. Να μην περιγράφουμε τις αποφάσεις που λαμβάνουμε εμείς οι ίδιοι, αφού άλλωστε ποτέ δεν είναι στην πρόθεσή μας κάτι τέτοιο. 
Μπορούμε να συζητήσουμε τα άρθρα σε μία ενότητα. Θα δώσουμε το λόγο
στους εισηγητές και σε όσους άλλους θέλουν να μιλήσουν για λίγο. Στη συνέχεια να μπούμε στην περίφημη τροπολογία του κυρίου Υπουργού. 
Συμφωνεί το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Σώμα συνεφώνησε.
Το λόγο έχει ο εισηγητής της Πλειοψηφίας κ. Διαμάντης Κωνσταντίνος.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Κύριε Πρόεδρε, κύριοι συνάδελφοι, στη
συζήτηση επί της αρχής αυτού του νομοσχεδίου συζητήσαμε και για τα άρθρα τα οποία είναι έξι συνολικά, καθώς και το ακροτελεύτιο που προσδιορίζει τις ημερομηνίες έναρξης ισχύος. Τα τρία από αυτά είναι ούτως ή άλλως τυπικά, δηλαδή, προβλέπουν τις διαδικασίες με τις οποίες γίνεται η εφαρμογή των διαφόρων διατάξεων αυτού του νόμου.

Το άρθρο 1 προβλέπει ποιες διαφορές υπάγονται στη διαδικασία αυτή του σχεδίου νόμου.
Το άρθρο 2 είναι εφαρμογή των διατάξεων του ν. 2255/97 εκτός από τις εξαιρέσεις οι οποίες αφορούν κυρίως ημερομηνίες για ορισμένες περιπτώσεις.
Το άρθρο 3 είναι καινούριο άρθρο, δεν προβλέπεται στον προηγούμενο
νόμο που έχει σχέση με τα έργα και τις προμήθειες του δημοσίου. 'Εχει τίτλο "διαπίστωση" και προβλέπεται μόνο σ' αυτόν το νόμο. Πιστεύουμε πως είναι μια σοφή διάταξη που στην ουσία προστατεύει τον αναθέτοντα φορέα από τυχόν λάθη, παραλείψεις ή υπερβάσεις. Δηλαδή δίνει το δικαίωμα στον αναθέτοντα φορέα να προσφεύγει σε αυτό το όργανο και να λαμβάνει ένα πιστοποιητικό ότι όλες οι διαδικασίες έγιναν σωστά. Και βεβαίως μπορεί να προσφύγει στο Εθνικό Συμβούλιο Διαπίστευσης και έχει το δικαίωμα να προσφύγει και σε Συμβούλιο Διαπίστευσης μιας άλλης ευρωπαϊκής χώρας και όχι μόνο της δικής μας.
Το άρθρο 4 που είναι η συνεργασία των ελληνικών αρχών με την
Ευρωπαϊκή Επιτροπή επίσης έχει σχέση μόνο με διαδικασίες και προθεσμίες και προβλέπει ποιες υποχρεώσεις έχουν οι αναθέτοντες φορείς έναντι της Ευρωπαϊκής Επιτροπής, δηλαδή, να έχουν καλή συνεργασία και ενημέρωση και πληροφόρηση για να μπορούν οι ενδιαφερόμενοι να έχουν ένα συγκεκριμένο όργανο στο οποίο θα απευθύνονται.
Το άρθρο 5 που έχει τον τίτλο "συμβιβασμός" είναι θα έλεγα και το
κυριότερο ίσως άρθρο με το οποίο δίνεται η δυνατότητα σε αυτούς οι οποίοι θεωρούν ότι έχουν υποστεί ή θα μπορούσαν να είχαν υποστεί βλάβη από την παραβίαση των συγκεκριμένων κανόνων, να προσφεύγουν στη διαδικασία του συμβιβασμού. Το άρθρο αυτό προβλέπει ότι ο ενδιαφερόμενος υποβάλλει αίτηση στην Ευρωπαϊκή Επιτροπή και αυτή ενημερώνει τον αναθέτοντα φορέα ότι έγινε αυτή η αίτηση του συμβιβασμού και αν αυτό γίνει δεκτό, τότε προχωρούν στο διορισμό ενός διαιτητή ο οποίος προέρχεται από ειδικά εξουσιοδοτημένο σώμα και εφόσον γίνει αποδεκτός ο ορισμός του διαιτητή, τότε το κάθε ενδιαφερόμενο μέρος δικαιούται να ορίσει από ένα δικό του διαιτητή, για να ελέγχουν καλύτερα τη διαδικασία.
Οι διαιτητές μαζί με τον ανεξάρτητο διαιτητή μπορούν επίσης να προσλάβουν ανάλογα με την περίπτωση, τη σπουδαιότητα και τη σημασία που έχει δύο άτομα το πολύ ως εμπειρογνώμονες, τους οποίους χρησιμοποιεί το κάθε μέρος για να συμβουλεύεται σε επί μέρους ζητήματα, που κυρίως είναι τεχνικής φύσεως, για να μπορέσουν έτσι να πάρουν μια σωστότερη θέση. Σε όλη αυτή τη διαδικασία ενημερώνεται κάθε φορά και ο αναθέτων φορέας και ο προσφεύγων στη διαδικασία του συμβιβασμού για την πορεία των εργασιών και βεβαίως δεν είναι η διαδικασία υποχρεωτική. 'Απαξ και προσέφυγαν στη λογική της διαιτησίας, ας το πούμε έτσι, οποιοδήποτε μέρος οποιαδήποτε στιγμή μπορεί να αποχωρήσει και να μην κάνει δεκτά τα πορίσματα της επιτροπής αυτής. 'Ολο αυτό βέβαια το σύστημα παραπέμπει στη διαδικασία του άρθρου 4, που είναι η συνεργασία των ελληνικών αρχών με την ευρωπαϊκή επιτροπή, γιατί σε κάθε βήμα γίνεται η αναγκαία ενημέρωση.
Το άρθρο 6 είναι το ακροτελεύτιο.
ΠΡΟΕΔΡΟΣ (Απόστολος Κακλαμάνης): Ο εισηγητής της Μειοψηφίας κ.
Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, με το άρθρο 1 οριοθετείται το πεδίο εφαρμογής των διατάξεων του συγκεκριμένου νόμου, που είναι οι συμβάσεις που προβλέπονται από το προεδρικό διάταγμα 57 του τρέχοντος έτους, το οποίο μετέφερε και κατέστησε εσωτερικό δίκαιο τις διατάξεις και τις ρυθμίσεις της οδηγίας 93 για τους τομείς του ευρύτερου δημοσίου, στους οποίους αναφερόμαστε.
Με το άρθρο 2 προσδιορίζονται οι ενδιαφερόμενοι που μπορούν να προσφύγουν και οι προϋποθέσεις από τις οποίες που μπορούν να ζητήσουν δικαστική προστασία. Τα είδη της δικαστικής προστασίας είναι προσωρινή δικαστική προστασία, είναι η ακύρωση ή η αναγνώριση της παράνομης πράξης 
η παραλείψεως της αναθετούσης αρχής και επίσης η επιδίκαση αποζημιώσεως. 'Οταν μιλάμε για αποζημίωση, εννοούμε την αποζημίωση που προβλέπουν τα άρθρα 197 και 198 του Αστικού Κώδικα, δηλαδή τη ζημιά που υφίσταται ο ενδιαφερόμενος αυτός, που ζητεί να του ανατεθεί σύμβαση εκτελέσεως έργου

ή προμήθειας ή υπηρεσίας, κατά τις διαπραγματεύσεις από προσυμβατικό πταίσμα της αναθέτουσας αρχής.
Προϋποθέσεις για να ληφθεί η δικαστική προστασία είναι να έχει γίνει παράβαση της εσωτερικής ή κοινοτικής νομοθεσίας από την αναθέτουσα αρχή και επίσης να έχει υπάρξει ζημία συνεπεία αυτής της παράβασης. Υπαιτιότητα της αναθέτουσας αρχής δεν απαιτείται. Επίσης θα πρέπει να λεχθεί ότι καθιερώνεται μία διοικητική προδικασία, για να μπορεί κανείς να διεκδικήσει τα είδη της δικαστικής προστασίας, τα οποία προανέφερα. 
Στην περίπτωση κατά την οποία εντός δέκα ημερών δεν απαντήσει η
αναθέτουσα αρχή επί της αιτήσεως για άρση της παραβάσεως, τότε βεβαίως μπορεί ο ενδιαφερόμενος να προσφύγει και να ζητήσει δικαστική προστασία. 
Eκείνο για το οποίο η Νέα Δημοκρατία διατυπώνει την πλήρη αντίθεσή
της είναι η παραπομπή στις ρυθμίσεις του άρθρου 4 του ν. 2522/1997. Διότι δεν είναι δυνατόν να ερχόμεθα διά του συζητούμενου νομοσχεδίου και ενώ έχει διαπιστωθεί δικαστικά ότι υπήρξε πράγματι παρανομία κατά τη διαδικασία της δημοπρασίας, παράβαση δηλαδή της εσωτερικής ή της

κοινοτικής νομοθεσίας, και να λέμε ότι αυτός ο οποίος ευνοήθηκε από την παρανομία, ο ίδιος θα συνεχίσει να εκτελεί τη σύμβαση και να ωφελείται και να πλουτίζει από τη συνέχιση και ολοκλήρωση της συμβάσεως.
Αυτή τη ρύθμιση εμείς τη χαρακτηρίζουμε νομοθετικό άγος. Και μη μου πείτε ότι δεν μπορούμε να κάνουμε αλλιώς, γιατί είναι μονόδρομος. Διότι είμεθα υποχρεωμένοι να ακολουθήσουμε την οδηγία.
Η οδηγία στο σημείο αυτό δεν είναι μονόδρομος, διότι παρέχει σε κάθε κράτος-μέλος τη διακριτική ευχέρεια να συνεχίσει και μετά τη δικαστική διαπίστωση της ακυρότητας ή της ακυρωσίας της διαδικασίας της δημοπρασίας την εκτέλεση της συμβάσεως, εάν κρίνει ότι από αυτήν την ολοκλήρωση ωφελείται το δημόσιο συμφέρον και ότι αλλιώς θα υπάρξει ζημία.
Σε άλλες περιπτώσεις όμως αφήνει την ευχέρεια είτε να έχουμε
επανάληψη της δημοσπρασίας είτε ακόμη και να ανατεθεί η σύμβαση σε αυτόν ο οποίος αδικήθηκε και ο οποίος δικαιώθηλε δικαστικά.
Εμείς θεωρούμε ότι είναι τεράστιας σημασίας η παραπομπή στο άρθρο 4
του ν. 2522/97, διότι έτσι πλέον θεσμοθετούμε την αδιαφάνεια, ευλογούμε την παρανομία, ευνοούμε τα διαπλεκόμενα, ουσιαστικά αποτρέπουμε κάθε υγιή ενδιαφερόμενο να συμμετέχει σε τέτοιους διαγωνισμούς, περιορίζουμε τον ανταγωνισμό και αυτό έχει αφ'ενός συνέπειες εις βάρος της τσέπης του 'Ελληνα φορολογούμενου και αφ'ετέρου εις βάρος της ποιότητας των έργων και των υπηρεσιών και των προμηθειών. Γι'αυτό αντιλέγουμε στη συνολική ρύθμιση.
Αναφέραμε τις αντιρρήσεις μας, διότι στη συζήτηση αυτών των άρθρων πλέον εισερχόμεθα και στη συζήτηση του άρθρου 4, το οποίο ενσωματώνεται σε αυτό το νομοσχέδιο διά της ευθείας παραπομπής και συνεχίζουμε να λέμε ότι κατ' αυτόν τον τρόπο αντί να κτυπήσουμε την αδιαφάνεια και τη διαπλοκή, τη θεσμοθετούμε.
Θα επιμείνουμε στις αντιρρήσεις μας αυτές, διότι είναι καθοριστικής
σημασίας, γι' αυτό απετέλεσαν και το περιεχόμενο νομοθετικής μας πρωτοβουλίας, η οποία έλαβε χώρα στο Γ'Θερινό Τμήμα, στις 31 Αυγούστου. Βεβαίως, οι ρυθμίσεις που εισηγηθήκαμε για να αντικαταστήσουμε τη ρύθμιση του άρθρου 4 προσέκρουσαν στην κυβερνητική πλειοψηφία, όπου βεβαίως θα προσκρούσουν και σήμερα. Εμείς όμως οφείλουμε πολεμώντας την αδιαφάνεια και τη διασπάθιση του δημοσίου χρήματος, να επιμείνουμε στις θέσεις μας. 
ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, όπως και από την αρχή τοποθετηθήκαμε στο νομοσχέδιο αυτό, πιστεύουμε ότι όσον αφορά την προσαρμογή και αυτής της οδηγίας στους κανόνες της αγοράς της Ευρωπαϊκής 'Ενωσης, της λεγόμενης γενικότερα παγκοσμιοποίησης, δεν είναι δυνατόν να συμφωνήσουμε, διότι και αυτές όλες οι διαδικασίες που περνούν και των προσφυγών και του συμβιβασμού αλλά και παραπέρα της ενσωμάτωσης της ελληνικής νομοθεσίας στην οδηγία 9213 δεν είναι τίποτε άλλο παρά μία ακόμα διευκόλυνση στο να μπορούν οι ξένες μεγάλες επιχειρήσεις να έχουν μεγαλύτερες προσβάσεις και μεγαλύτερη ασφάλεια στο να αναλάβουν προμήθειες και κατασκευές έργων. 
Συγκεκριμένα πιστεύουμε ότι και αυτή η οδηγία έρχεται να ολοκληρώσει
την ενσωμάτωσή μας στα πλαίσια που καθορίζει η Ευρωπαϊκή 'Ενωση, όχι όπως ισχυρίζεται η εισηγητική έκθεση ως θέσπιση εσωτερικού κανόνα δικαίου εγγύησης και προστασίας της διαφάνειας, αλλά -όπως είπαμε- η σύναψη αυτών των συμβάσεων θα δώσει με τη δικονομική αυτή οδηγία, που εντάσσεται στις γενικότερες κατευθύνσεις, ένα ακόμα μέσο διεκδίκησης έργων. Αλλά κι εκεί, με τη διαδικασία που μπαίνει του άρθρου 5 του συμβιβασμού, δίνεται ακόμα μία δυνατότητα με την οδηγία να εξασφαλιστεί δήθεν η εγγύηση της διαφάνειας σε όλους τους συμμετέχοντες στους διαγωνισμούς αυτούς. Ενώ έχουμε αποφάσεις του Αρείου Πάγου και από έγκριτους νομικούς κλπ. για κατοχύρωση της διαφάνειας από την ελληνική νομοθεσία.
Το θέμα όμως είναι ότι δίνετε, κύριε Υπουργέ, με τη δυνατότητα του
συμβιβασμού το έναυσμα να εκβιάζουν οι επιχειρήσεις αυτές με τις προσφυγές, τις οποίες δεν θέλουν να ακολουθήσουν κατά τη διαδικασία που προέβλεπε η ελληνική νομοθεσία. 'Ομως, δεν μπορεί κανείς να ισχυρισθεί αυτά που ειπώθηκαν και από τον κύριο Υπουργό -που αναφέρετε και στην εισήγηση- ότι είναι εγγύηση της διαφάνειας και αποφυγή των σκανδάλων. 
Τονίσαμε και άλλη μια φορά, κύριε Υπουργέ, ότι το σκάνδαλο των

σκανδάλων είναι στο ότι πωλούνται αυτές οι επιχειρήσεις στον ιδιώτη και γι' αυτές τις συμβάσεις, έχουμε κάνει κατ'επανάληψη προτάσεις για το πώς πρέπει να λειτουργήσουν οι επιτροπές των έργων και των προμηθειών. 
Τελειώνοντας θα ήθελα να πω δύο λόγια, ότι η αίτηση προσωρινής
προστασίας που καταθέτει ο ενδιαφερόμενος αποσυνδέει κατά την άποψή μας το κύριο έντυπο βοήθημα αίτησης ακύρωσης, διευκολύνοντας έτσι τη διαδικασία προσφυγών των ξένων πολυεθνικών κατά της ανάθεσης έργων και προμηθειών. Γι' αυτό λέμε ότι είναι ακόμα ένα μέσον πίεσης.

Κύριε Πρόεδρε, δεν θα ψηφίσουμε κανένα από τα άρθρα αυτά.
Ευχαριστώ.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, μου επιτρέπετε; Εκτός εάν έχει
να κάνει καμιά αλλαγή ο κύριος Υπουργός.
ΠΡΟΕΔΡΟΣ (Απόστολος Κακλαμάνης): Κύριε Παυλόπουλε, είπαμε να κάνουμε τη συζήτηση στα γρήγορα, γιατί το χρόνο τον εξαντλήσαμε την Πέμπτη. Αν έχει να κάνει κάποια αλλαγή ο κύριος Υπουργός, θα την κάνει. Τα είπατε την Πέμπτη αυτά.
Ορίστε, κύριε Παυλόπουλε, αλλά να είσθε σύντομος.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, δεν ξέρω εάν τα είπαμε την
Πέμπτη, αλλά όταν έχουμε ένα νομοσχέδιο το οποίο έχει τεράστια σοβαρότητα, θα μου επιτρέψετε να έχω το χρόνο ο οποίος δίδεται για τον Κοινοβουλευτικό Εκπρόσωπο.
ΠΡΟΕΔΡΟΣ (Απόστολος Κακλαμάνης): Μπορείτε να μιλήσετε όσο θέλετε, αν και σας είπα ότι υπήρξε μία απόφαση, την οποία δεν πρέπει να την αγνοούμε.
ΠΡΟΚΟΠΗΣ ΠΑΥΛΟΠΟΥΛΟΣ: Δεν έχω καμία τέτοια πρόθεση, κύριε Πρόεδρε! Κυρίες και κύριοι συνάδελφοι, αν παίρνω το λόγο να μιλήσω για μια
ακόμη φορά για ένα θέμα που έχει πολυσυζητηθεί σ'αυτή τη Βουλή, είναι γιατί συνηθίζουμε να θεωρούμε πως επειδή υπάρχει μια συγκεκριμένη ρύθμιση, η οποία πέρασε, όπως πέρασε, παρά τις αντιρρήσεις οι οποίες υπήρξαν και η οποία απλώς επεκτείνεται σε ορισμένους τομείς, δεν είναι ανάγκη να κάνουμε και πολλή συζήτηση. Αυτό το θεωρώ λάθος! Το γεγονός ότι μια εσφαλμένη ρύθμιση, για μένα κατάφωρα αντισυνταγματική, μια ρύθμιση η οποία πλήττει την ίδια την έννομη τάξη, επεκτείνεται εκτός από τους τομείς των έργων και των προμηθειών σε όλους τους τομείς, οι οποίοι αφορούν συμβάσεις τεράστιας σημασίας, όπως είναι η ενέργεια, οι τηλεπικοινωνίες, είναι ένα πολύ μεγάλο ζήτημα.
Στην ουσία ένα πρόβλημα, το οποίο υπάρχει, επεκτείνεται ήδη σε άλλους τομείς ιδιαίτερα σημαντικούς. Εγώ θα επιμείνω σε αυτό. Αν υποθέσουμε ότι το επίπεδο της έννομης τάξης και η ταχύτητα απονομής της δικαιοσύνης, όπως επίσης η συνεργασία διοίκησης και δικαιοσύνης αλλά και ο τρόπος απονομής προσωρινής δικαστικής προστασίας είχαν φθάσει σε ένα επίπεδο το οποίο θα ήταν ικανοποιητικό για τον Τόπο, ίσως δεν θα χρειαζόταν να συζητάμε εδώ. 'Ισως θα μπορούσαμε να συμφωνήσουμε με όλες τις διαδικασίες αυτές, τις οποίες υιοθετεί το σχέδιο νόμου, ακόμη και με το θέμα της παραπομπής στην αρμόδια επιτροπή της Ευρωπαϊκής 'Ενωσης ή επίσης ακόμη και στο ζήτημα του συμβιβασμού, όπως προτείνεται. Το ξανατονίζω όμως για πολλοστή φορά. Αυτές οι διαδικασίες διαμορφώθηκαν στο πλαίσιο της Ευρωπαϊκής 'Ενωσης, προκειμένου περί έννομων τάξεων, όπου η δικαιοσύνη, από πλευράς ταχύτητος σε ό,τι αφορά την απονομή της και την εκτέλεση των δικαστικών αποφάσεων, λειτουργεί τόσο ικανοποιητικά, ώστε σε πολύ συγκεκριμένες περιπτώσεις οι διάδικοι να επιλέγουν μια άλλη μορφή διαδικασίας, ταχύτερη, γιατί, την θέλουν.
Πολύ φοβούμαι ότι αν κοιτάξει κανείς τα πράγματα στην ελληνική έννομη τάξη, θα αντιληφθεί ότι οι διαδικασίες που θεσπίζουμε δήθεν κατά προσαρμογή στο Eυρωπαϊκό-Κοινοτικό Δίκαιο, αυτές οι διαδικασίες ουσιαστικά είναι αναγκαστικές. Με τον τρόπο δηλαδή που λειτουργεί και η τακτική και η διοικητική δικαιοσύνη, σε ορισμένους τομείς τουλάχιστον, οδηγεί τον καθένα στο να προτιμά αυτή τη διαδικασία δεδομένου ότι αν ακολουθήσει τη διαδικασία της τακτικής δικαιοσύνης δεν πρόκειται σε καμία περίπτωση να βρει το δίκιο του.
'Αρα δεν θεσπίζουμε, όπως συμβαίνει με άλλες έννομες τάξεις, συμπληρωματικές διαδικασίες απονομής της δικαιοσύνης. Ουσιαστικά θεσπίζουμε ένα θεσμικό "by pass" που παρακάμπτει τη δικαιοσύνη και με τον τρόπο με τον οποίο λειτουργεί το άρθρο 4 του ν. 2522/97. Εξωθούμε τους διαδίκους να μην προσφεύγουν στα δικαστήρια. Αυτό είναι το μεγάλο ζήτημα το οποίο τίθεται. Ουσιαστικά δημιουργούμε δρόμους για ν' αποφεύγουμε τη
δικαστική οδό. Και αυτό είναι μια κραυγή αγωνίας. Και θέλω να την καταλάβετε. Θα την δούμε στην πορεία, όταν θα εφαρμοστεί ο νόμος. Γιατί καταλαβαίνω ότι θα φηφισΘεί. Θα το ψηφίσετε τελικά, κύριοι της Πλειοψηφίας το σχέδιο νόμου. Αλλά θα δείτε και θα αντιληφθείτε στην πορεία ότι τελικά σε τεράστιους τομείς που η ελληνική δικαιοσύνη έπρεπε να επιλαμβάνεται -και πρέπει να επιλαμβάνεται για πολλούς και διαφόρους λόγους- τελικά θα αποφεύγεται αυτού του είδους η προσφυγή. Σας ξαναθυμίζω γιατί αυτό θα συμβεί.
Θα συμβεί αυτό, διότι όπως έχουν τα πράγματα σήμερα, από τη στιγμή
που θεσπίστηκε το άρθρο 4 του ν. 2522/97 είναι μάταιο να αναζητεί κανείς δικαίωση από δικαστικές αποφάσεις, δεδομένου ότι οι αποφάσεις αυτές είναι πλατωνικές. Τι νόημα έχει όταν προσφεύγει κάποιος και γνωρίζει ότι η απόφαση,που θα πάρει θα είναι μια απόφαση χωρίς αποτέλεσμα. Γιατί η απόφαση αυτή δεν πρόκειται να εφαρμοστεί. Κι αν εκδοθεί ακυρωτική απόφαση είναι δεδομένο ότι αυτός που παρανόμως -γιατί έτσι θα λέει η απόφασηπήρε το έργο ή την προμήθεια ή εδώ άλλου είδους συμβάσεις θα τη συνεχίσει μέχρι το τέλος. Γιατί να προσφύγει στη δικαιοσύνη; Για να πάρει την αποζημίωση εκείνη η οποία συνίσταται στο τι ξόδεψε, επειδή απλώς και μόνο μετέσχε σε ένα διαγωνισμό;
Καταλαβαίνετε το αντικίνητρο το οποίο υπάρχει. Και δεν μπορώ να δεχθώ -το λέω για πολλοστή φορά- τον ισχυρισμό του κυρίου Υπουργού ότι η προσωρινή δικαστική προστασία είναι εκείνη που αποτελεί ασφαλιστική δικλείδα. Και γιατί σας το λέω αυτό; Η προσωρινή δικαστική προστασία πρώτα απ' όλα ουδέποτε υποκατέστησε την οριστική. 'Εστω κι αν υπάρχει μια υποψία, μια -και αυτή υπάρχει πάντοτε- ότι η οριστική απόφαση μπορεί να είναι διαφορετική από την προσωρινή, και μόνο αυτή να υπάρχει και μόνο μια δικαστική απόφαση να μην εφαρμόζεται και μόνο να αφήνουμε αυτήν τη δίοδο, στην πραγματικότητα τιτρώσκεται η ίδια η έννομη τάξη. Πολλώ μάλλον εδώ, που γνωρίζουμε ότι η προσωρινή δικαστική προστασία είναι κάτι το οποίο στην ελληνική έννομη τάξη, με το ανακριτικό σύστημα του Συμβουλίου της Επικρατείας, δεν μπορεί να λειτουργήσει αποτελεσματικά. 'Οποιος ξέρει το Συμβούλιο Επικρατείας, γνωρίζει ότι και ο φάκελος δεν πηγαίνει ολοκληρωμένος τις περισσότερες φορές από τη διοίκηση -που να πάει σε τόσο μεγάλα έργα και τόσες μεγάλες προμήθειες-και πολύ περισσότερο, επειδή χρειάζεται πιθανολόγηση από την πλευρά του Συμβουλίου Επικρατείας ως προς το νόμω βάσιμο του έντυπου βοηθήματος, είναι βέβαιο ότι το Συμβούλιο Επικρατείας σπάνια πιθανολογεί το νόμω βάσιμο, εκτός κι αν είναι κάτι το πολύ εξόφθαλμο. Συνήθως δεν είναι εξόφθαλμη η παρανομία. Ξέρει η διοίκηση πως κάνει τις δουλειές της. Με τον τρόπο αυτό δεν πιθανολογεί το Συμβούλιο Επικρατείας, παραπέμπεται στις ελληνικές καλένδες η υπόθεση 
και, βεβαίως, μετά από δύο ή τρία χρόνια έρχεται να ακυρώσει τη σύμβαση. Και από κει και πέρα η σύμβαση αυτή θα εκτελεσθεί χωρίς να υπάρχει
κανενός είδους κύρωση. Είναι έννομη τάξη αυτό; Αποτελεί αυτό στοιχείο το οποίο μας επιτρέπει να πούμε ότι η δικαιοσύνη θα λειτουργήσει; Και

μπορούμε να συζητάμε στην Επιτροπή Αναθεώρησης του Συντάγματος, για πρόσθετες εγγυήσεις ως προς το άρθρο 95 παράγραφος 5 του Συντάγματος το οποίο αφορά την εκτέλεση των δικαστικών αποφάσεων και εδώ να θεσπίζουμε νόμους που, στην ουσία, καθιστούν πλατωνικές τις αποφάσεις των διοικητικών και των πολιτικών δικαστηρίων;
Και πως να μη σκέφτεται -και τελειώνω με αυτό- ο οιοσδήποτε ότι δεν είναι ανάγκη υπό αυτές τις συνθήκες να προσφύγει στη δικαιοσύνη, αλλά είναι ανάγκη να προσφύγει σ' αυτές τις παράπλευρες διαδικασίες τις οποίες εισάγει το νομοσχέδιο; Και, σας ξαναλέω, είναι σωστές και είναι σωστή η προσαρμογή στο Κοινοτικό Δίκαιο. Αλλά αυτό προϋποθέτει έννομες τάξεις που είναι πλήρεις ως προς τα υπόλοιπα στοιχεία και έρχονται να προσφύγουν σε τέτοιες διαδικασίες, επειδή οι διάδικοι το θέλουν, γιατί ακολουθούν ταχύτερη διαδικασία. Αλλά εδώ θα προσφεύγουν αναγκαστικά. Ξέροντας ότι δεν υπάρχει τρόπος απονομής δικαιοσύνης και ότι οι αποφάσεις θα είναι πλατωνικές, με τον τρόπο αυτόν αναγκαστικά θα προσφεύγουν σ' αυτήν τη διαδικασία. Αυτός είναι ο στόχος μας; Αυτή είναι η ουσία του θέματος που εδώ συζητάμε; 'Ετσι σκοπεύουμε να επιβάλλουμε τη διαφάνεια σ' αυτόν τον τεράστιο τομέα των διοικητικών συμβάσεων;
Και μια τελευταία παρατήρηση. Ελέχθη ότι στις περισσότερες συμβάσεις επιλαμβάνεται προληπτικά το Ελεγκτικό Συνέδριο και αυτό είναι μια πρόσθετη εγγύηση. Να το δεχθώ. Ξεχνάτε όμως, κύριε Υπουργέ, ότι αυτού του είδους η διαδικασία δεν είναι υποχρεωτική για κάθε είδους σύμβαση. Μόνο ορισμένες συμβάσεις είναι εκείνες οι οποίες περνάνε από το Ελεγκτικό Συνέδριο ή πάνω από ένα ποσό.
Και να σας πω και κάτι άλλο; 'Εχετε την εντύπωση ότι μέσα από τον
προληπτικό έλεγχο που γίνεται μέσα σε ορισμένες προθεσμίες είναι δυνατόν να βρεθεί κάθε τι που αφορά τη νομιμότητα μιας σύμβασης; Πόσες περιπτώσεις είχαμε μέχρι σήμερα -πόσες πραγματικά- που γίνεται ενας επισταμένος έλεγχος προηγουμένως, που δεν φθάνει όμως να δει την παρανομία την οποία βλέπει ο διοικητικός δικαστής μετά από ενδελεχή έλεγχο;
Γιατί άραγε δεν δεχθήκατε μια πρόταση την οποία εγώ τη θεώρησα
απόλυτα φυσιολογική όταν την κάναμε; Να επιταχύνουμε τις διαδικασίες του Συμβουλίου της Επικρατείας, ειδικά στα μεγάλα αυτά θέματα. Να τις επιταχύνουμε, για να βγαίνουν γρήγορα οι αποφάσεις, ώστε να μην έχει ολοκληρωθεί η σύμβαση, να μην καθίσταται άνευ περιεχομένου αυτού του είδους η διαδικασία την οποία εδώ προσπαθούμε να καθιερώσουμε;
Πολύ φοβάμαι ότι πρόκειται για ένα είδος ιδιωτικοποίησης της
δικαιοσύνης γενικότερα. Είπαμε -ανήκω σ' ένα φιλελεύθερο κόμμα- ότι βεβαίως οι ιδιωτικοποιήσεις είναι απαραίτητες για να μειώσουμε το κράτος. Καλά είναι όμως να αρχίσουμε από τις ιδιωτικοποιήσεις που είναι απαραίτητες. Το να ξεκινάμε από την ιδιωτικοποίηση της δικαιοσύνης, με τον τρόπο που εδώ επιχειρείται, δείχνει άλλη μια στρέβλωση γενικότερα του τρόπου με τον οποίον αντιλαμβάνεστε το φιλελευθερισμό. Είναι άλλο πράγμα ξέρετε ο φιλελευθερισμός και θέλει μια παιδεία. Και ιδιαίτερα ο φιλελευθερισμός ο σωστός, αυτός που έχει και κοινωνικό πρόσωπο και πρόσωπο κοινωνικής δικαιοσύνης προϋποθέτει την ουσιαστική λειτουργία της δικαιοσύνης. Του δικαστή με τις εγγυήσεις προσωπικής και λειτουργικής ανεξαρτησίας. Της δικαιοσύνης με αποφάσεις που εφαρμόζονται και όχι της δικαιοσύνης που εκ των προτέρων ο νομοθέτης καθορίζει ότι το περιεχόμενο των δικαστικών αποφάσεων δεν έχει κανένα απολύτως νόημα.
Μέσα απ' αυτήν την αγωνία, επαναλαμβάνω για πολλοστή φορά αυτά τα
οποία είπα. Δεν θέλω να εκληφθεί ότι προσπαθώ να επιμηκύνω τη διαδικασία. Αλλά θέλω να μείνουν αυτά για να ξέρουμε ποιοι θα έχουν την ευθύνη μελλοντικά, όταν θα ξαναβλέπουμε που οδηγείται και η τακτική και η διοικητική δικαιοσύνη σ' αυτού του είδους τα θέματα. Θέλω να υπάρχει, για να έχουμε αναλάβει ο καθένας τις ευθύνες. Και αυτός είναι ο λόγος που ζητήσαμε την ονομαστική ψηφοφορία. Αυτός είναι ο λόγος που συζητάμε εδώ, αυτός είναι ο λόγος για τον οποίον επιμηκύνεται κάπως η συζήτηση. 'Ομως είναι σοβαρότατα θέματα, τα οποία θα τα αντιμετωπίσουμε μπροστά μας. 
Ευχαριστώ πολύ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Δεν υπάρχει άλλος εγγεγραμμένος
ομιλητής.
'Εχετε να παρατηρήσετε κάτι, πέραν όσων έχετε πει μέχρι τώρα, κύριε
Υπουργέ;
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Κύριε Πρόεδρε, νομίζω ότι έχω απαντήσει ήδη στη συζήτηση επί της αρχής.
ΠΡΟΕΔΡΟΣ (Απόστολος Κακλαμάνης): Καλώς.
Κηρύσσεται περαιωμένη η συζήτηση επί των άρθρων και περνάμε στην
ψήφισή τους.
Ερωτάται το Σώμα: Γίνεται δεκτό το άρθρο 1;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 1 έγινε δεκτό, κατά πλειοψηφία.
Στο άρθρο 2 κάτι έχετε πει κύριε Υπουργέ.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): 'Ηδη στη διαρκή επιτροπή, κύριε Πρόεδρε, είχαμε καταλήξει στη διαγραφή της παραγράφου 3, δηλαδή να μη δεχθούμε τη σύντμηση των προθεσμιών από δέκα μέρες σε πέντε μέρες. 
ΠΡΟΕΔΡΟΣ (Απόστολος Κακλαμάνης): 'Εχει σβηστεί ήδη αυτό.
Ερωτάται το Σώμα: Γίνεται δεκτό το άρθρο 2, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 3;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 3 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 4;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 4 έγινε δεκτό κατά πλειοψηφία.
Στο άρθρο 5 κάτι έχετε, κύριε Υπουργέ.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): 'Εχω μια ορολογική
παρατήρηση. Πρόκειται για συμβιβασμό ....
ΠΡΟΕΔΡΟΣ (Απόστολος Κακλαμάνης): Μην εξηγείτε, κύριε Υπουργέ. Πείτε
για τι πρόκειται.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Χρησιμοποιείται ο όρος
"διαιτητής" ή "διαιτητές"...
ΠΡΟΕΔΡΟΣ (Απόστολος Κακλαμάνης): Σε ποιο σημείο, κύριε Υπουργέ. Δεν
συζητούμε τώρα.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Σε πολλές παραγράφους,
όπου γίνεται λόγος για διαιτητή, προτείνουμε να τεθεί ο όρος "διαμεσολαβητής".
ΠΡΟΕΔΡΟΣ (Απόστολος Κακλαμάνης): Ωραία. Αντί της λέξης "διαιτητής" ή της λέξης "διαιτητές" τίθεται η λέξη "διαμεσολαβητής" ή "διαμεσολαβητές". 
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Ναι, κύριε Πρόεδρε, γιατί
δεν εκδίδουν απόφαση αλλά διαμεσολαβούν ...
ΠΡΟΕΔΡΟΣ (Απόστολος Κακλαμάνης): Εντάξει, κύριε Υπουργέ.
Και στην παράγραφο 9 είδα ότι κάτι αλλαγές κάνετε στα άρθρα.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Επειδή τα άρθρα της
συνθήκης έχουν αναριθμηθεί ...
ΠΡΟΕΔΡΟΣ (Απόστολος Κακλαμάνης): Πείτε τα άρθρα. Μην εξηγείτε. Αντί
169 και 170 γίνονται 222 και 227. 'Ετσι είναι;
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Μάλιστα.
ΠΡΟΕΔΡΟΣ (Απόστολος Κακλαμάνης): Ωραία.
Ερωτάται το Σώμα: Γίνεται δεκτό το άρθρο 5, όπως τροποποιήθηκε από
τον Υπουργό;
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 5 έγινε δεκτό, όπως τροποποιήθηκε από τον Υπουργό, κατά πλειοψηφία.
Κυρίες και κύριοι συνάδελφοι, ο κ. Ψωμιάδης και η κ. Πετραλιά-Πάλλη ζητούν την άδεια του Σώματος για ολιγοήμερη απουσία τους στο εξωτερικό. 
Το Σώμα εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς, το Σώμα ενέκρινε. Εισερχόμεθα στη συζήτηση της με γενικό αριθμό 115 και ειδικό 1 της
4-10-2000 τροπολογίας στο σχέδιο νόμου: "Δικαστική προστασία κατά το στάδιο που προηγείται της σύναψης συμβάσεων φορέων οι οποίοι λειτουργούν στους τομείς του ύδατος, της ενέργειας, των μεταφορών και των τηλεπικοινωνιών, σύμφωνα με την οδηγία 92/13/ΕΟΚ".
Υπενθυμίζω στο Σώμα ότι η τροπολογία αυτή συζητήθηκε επί μακρόν στην προηγούμενη συνεδρίαση. Θα δώσω το λόγο, εάν θέλει κανείς από τους εισηγητές ή άλλος να μιλήσει. Η παράκλησή μου όμως είναι, επειδή επί μακρόν τοποθετήθηκαν οι πάντες, να μη μακρηγορήσετε.
Ορίστε, κύριε Ανδρεουλάκο, έχετε το λόγο. Επειδή, όμως, την προηγούμενη Πέμπτη συζητήσαμε επί μακρόν την τροπολογία, θα σας παρακαλέσω να είσθε σύντομος.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Ναι, κύριε Πρόεδρε, θα είμαι σύντομος.
Η Νέα Δημοκρατία εκτιμά ότι αυτή η τροπολογία γίνεται υπό το κράτος
του πολύνεκρου ναυαγίου του "ΕΞΠΡΕΣ ΣΑΜΙΝΑ" και ότι γίνεται προς εντυπωσιασμό της κοινής γνώμης, για να καταδειχθεί δηλαδή ότι κάτι κάνει η Κυβέρνηση. Η Νέα Δημοκρατία εκτιμά επίσης ότι η τροπολογία δεν έχει πρακτική σημασία.
Μπορώ επίσης να πω ότι αποτελεί ονειδισμό για τον εισαγγελέα του Αρείου Πάγου και για τους κατά τόπους εισαγγελείς εφετών ότι δεν έχουν
την ευαισθησία να υλοποιήσουν και να ενεργοποιήσουν τις διατάξεις του άρθρου 29 του Κώδικα Ποινικής Δικονομίας.
Στην πράξη, όμως, έχει αποδειχθεί -και στη συγκεκριμένη πολύνεκρη υπόθεση- ότι οι δικαστικές αρχές ευαισθητοποιήθηκαν και ότι πράγματι τίθενται σε εφαρμογή οι διατάξεις του άρθρου 29. Συνήλθε το δικαστικό συμβούλιο Εφετών Αιγαίου, αποφάσισε να υλοποιήσει τις διατάξεις του άρθρου 29, επελήφθη ανακριτής εφέτης και όλα βαίνουν κατ' ευχήν από πλευράς τηρήσεως των διαδικασιών.
Επικαλέσθηκε ο κύριος Υπουργός ότι έχουμε τη "ΡΙΚΟΜΕΞ" και άλλες περιπτώσεις. Κύριε Υπουργέ, εάν θέλετε πράγματι να κάνετε μία κάποια ρύθμιση, αυτή δεν πρέπει να είναι το να μπορεί ο Υπουργός της Δικαιοσύνης να ζητήσει από τον εισαγγελέα του Αρείου Πάγου να διατάξει τη συντόμευση των ποινικών διαδικασιών. Τι να διατάξει ο εισαγγελεύς του Αρείου Πάγου;
Εάν θέλετε ταχύτητα πέραν των διατάξεων του άρθρου 29 του Κώδικα
Ποινικής Δικονομίας, όπου παρακάμπεται ο πρώτος βαθμός και συντομεύεται η ποινική διαδικασία σε υποθέσεις εξαιρετικής φύσεως, που συνταράσσουν την κοινή γνώμη, πέστε ότι αυτές οι υποθέσεις από πλευράς εκδικάσεως είναι νόμω προτετιμημένες. Και όποιος ολιγωρήσει στο σύντομο προσδιορισμό, θα έχει πειθαρχικές ευθύνες.
Το να λέτε όμως ότι πρέπει να βάλουμε μία διάταξη, για να κάνουμε τροποποιήσεις των άρθρων 30 και 35 του Κώδικα Ποινικής Δικονομίας, ώστε να ευαισθητοποιηθεί ο εισαγγελέας του Αρείου Πάγου, νομίζω ότι δεν είναι σωστό. Αυτό γίνεται απλώς και μόνο για να φαίνεται ότι κάτι κάνουμε. 
Θα πρέπει να αντιμετωπίσουμε το όλο θέμα με σοβαρότητα.
Κύριε Πρόεδρε, γνωρίζουμε ότι με τροπολογία που έγινε στον Κώδικα Ποινικής Δικονομίας το 1996, δεν μπορούν οι δικαστικές αρχές, ο ανακριτής και ο εισαγγελεύς, να διατάξουν την προσωρινή κράτηση για τα πλημμελήματα. Αναγκάστηκαν τώρα οι εισαγγελείς να κάνουν νομική κατασκευή, να πουν ότι υπάρχει ενδεχόμενος δόλος, ώστε να υπάρχει δυνατότητα προφυλάκισης. Διότι βοά το πανελλήνιο, όταν θρηνούμε ογδόντα νεκρούς, και ζητεί ικανοποίηση.
Δεν βλέπετε, όμως, αυτά τα πράγματα, τα οποία εκθέτουν την πολιτεία
και δένουν τα χέρια της δικαιοσύνης και εκείνη αναγκάζεται να κάνει νομικές κατασκευές, οι οποίες θα καταπέσουν ενώπιον των δικαστικών συμβουλίων. Δεν είναι δυνατόν, κύριε Πρόεδρε, να λέμε ότι ο πλοίαρχος και ο υποπλοίαρχος, οι οποίοι είχαν την διεύθυνση του πλοίου, είχαν ενδεχόμενο δόλο. Την ίδια στιγμή δηλαδή, που διακινδύνευαν και τον εαυτό τους, την αρτιμέλειά τους και τη ζωή τους; Προέβλεψαν δηλαδή το εγκληματικό αποτέλεσμα και το επεδοκίμασαν. Δεν είπαν ότι δεν θα συμβεί, αλλά το επεδοκίμασαν, τη στιγμή που οι ίδιοι επέβαιναν στο πλοίο και διακινδύνευαν!!
Οι νομικές κατασκευές μπορεί να βολέψουν τώρα τα πράγματα, για να
οδηγηθούν χειροδέσμιοι ο πλοίαρχος και ο υποπλοίαρχος ενώπιον της δικαιοσύνης, ώστε να ικανοποιηθεί η κοινή γνώμη εν όψει αυτού του πολύνεκρου ναυαγίου. Δεν στέκουν όμως νομικά και θα καταπέσουν ενώπιον του δικαστικού συμβουλίου.
Αντί, λοιπόν, να φέρετε εδώ ρυθμίσεις, που πράγματι θα λύνουν τα
χέρια της δικαιοσύνης, για να μην εξαναγκάζεται η δικαιοσύνη να προβαίνει σε απαράδεκτες νομικές κατασκευές, έρχεσθε και μας φέρνετε αυτήν την τροπολογία, που καμία πρακτική σημασία δεν έχει, απλώς γίνεται για να εξασφαλίσει άλλοθι η Κυβέρνηση ότι κάτι κάνει για την υπόθεση αυτή. Γι' αυτό εμείς είμαστε ριζικά αντίθετοι με αυτήν την τροπολογία.
ΠΡΟΕΔΡΟΣ (Απόστολος Κακλαμάνης): Ο κ. Σκυλλάκος έχει το λόγο.
ΑΝΤΩΝΗΣ ΣΚΥΛΛΑΚΟΣ: Είπαμε και την προηγούμενη φορά ότι αυτή η τροπολογία ξεκινάει από τις επικοινωνιακές ανάγκες του κυβερνώντος κόμματος και της Κυβέρνησης. Η εξέλιξη των πραγμάτων έδειξε ότι η υπόθεση του ναυαγίου έχει μπει ήδη σε ένα δρόμο, άρα δεν υπάρχει ανάγκη κάποιας επείγουσας διάταξης με τέτοιο περιεχόμενο.
Μία τέτοια διάταξη μας πάει προς τα πίσω από άποψη δημοκρατίας. Γιατί μπορεί το Υπουργείο να λέει σήμερα ότι χρειάζεται αυτή η διάταξη, για να επιταχυνθούν δίκες, όπως αυτές για το ναυάγιο, για τους σεισμούς ή παρόμοιες περιπτώσεις, ειπώθηκε όμως και το εξής: 'Οτι έχουμε και την υπόθεση Οτσαλάν. Η υπόθεση Οτσαλάν και οι όποιες ευθύνες υπάρχουν -όπως αντιλαμβάνεται ο καθένας μας τις ευθύνες είτε πολιτικές είτε ποινικέςδεν είναι πολιτική υπόθεση; Απ' ό,τι βλέπω στο άρθρο 30, τα πολιτικά
εγκλήματα ήταν δικαιολογία για να καθυστερήσει ο Υπουργός ή η Κυβέρνηση τη διαδικασία, όχι για να την επιταχύνει.
'Εχω δε να πω και το εξής: Κανονικά θα έπρεπε να τροποποιθεί το άρθρο 30 και να καταργηθεί το δικαίωμα του Υπουργού Δικαιοσύνης να ασκεί ποινική δίωξη. Σε πόσα συντάγματα στη Δυτική Ευρώπη υπάρχει αυτή η διάταξη; Αυτό είχε μία σημασία, όταν υπάλληλοι του Υπουργείου οι εισαγγελείς. Τώρα υπάρχει ανεξαρτησία των εισαγγελέων και την καταργείτε και τους περιορίζετε με αυτές τις διαδικασίες.
Κάτι άλλο που έμαθα τώρα τελευταία είναι ότι ετοιμάζεσθε για
τροποποίηση του Κώδικα Ποινικής Δικονομίας. Υπήρχε η επιτροπή Μανωλιδάκη, από καθηγητές του Πανεπιστημίου Θεσσαλονίκης, της οποίας η πρόταση ήταν να καταργηθεί η παράγραφος 31 και να μην έχει ο Υπουργός Δικαιοσύνης το δικαίωμα να παραγγέλλει ποινική δίωξη. Αυτή η πρόταση με τον προκάτοχό σας Υπουργό ήρθε σε μια ευρύτερη επιτροπή με καθηγητές και από την Αθήνα και εκπροσώπους των εισαγγελέων και των δικαστών, συνολικά είκοσι ένα άτομα. Και αυτή υποστήριζε τη θέση Μανωλιδάκη, να μην μπορεί δηλαδή ο Υπουργός να παραγγέλλει ποινική δίωξη. Ο προκάτοχός σας όμως διέλυσε την επιτροπή αυτή, διότι είχε την άποψη να μην παρεμβαίνει ο Υπουργός Δικαιοσύνης στην ποινική δίωξη, διότι θίγεται η ανεξαρτησία των εισαγγελέων.
Εσείς όμως, αντί να πάτε σε αυτό που λένε όλοι οι πανεπιστημιακοί και όλοι οι εκπρόσωποι των δικαστών -να μην μπορεί ο εισαγγελέας να κάνει ποινική δίωξη- έρχεσθε τώρα και προσθέτετε και μία τρίτη παράγραφο, ώστε να μπορεί κατ' επιλογήν ο εισαγγελέας να κάνει ποινική δίωξη, διότι κατ' επιλογήν θα γίνεται. Και σήμερα μπορεί να είναι το ναυάγιο, αύριο θα είναι οι αγώνες των εργαζομένων, θα είναι η αντιπαράθεση των πολιτικών κομμάτων για το αν θα έρθει ή όχι ο Κλίντον στην Αθήνα. Θα λέτε: "Γρήγορα, να σύρουμε στα δικαστήρια τους κομμουνιστές ή τους συνδικαλιστές ή όσους διαφωνούν με την Κυβέρνηση". Δεν το αντιλαμβάνεσθε αυτό;
Γιατί συνδέετε, κύριε Υπουργέ, το όνομά σας με τέτοιες διατάξεις; Δεν το καταλαβαίνω εγώ αυτό το πράγμα. 'Εξω έχετε ένα προφίλ διαφορετικό. Για τις σημερινές ανάγκες της Κυβέρνησης συνδέετε το όνομά σας με τέτοιες διατάξεις; Η πρόταση του κ. Γιαννόπουλου φαινόταν ότι ξεκινάει από το να μην αναφερόμαστε στις φράσεις, που δημιουργούν άσχημους συνειρμούς -όπως έλεγαν οι εκάστοτε αστυνομικές διατάξεις ότι προκαλείται διατάραξη της οικονομικής και κοινωνικής ζωής- που ήταν φράσεις για κάθε απαγόρευση συνδικαλιστικής ή πολιτικής δράσης.
Και πάμε σε μια γενίκευση, που είναι ακόμη χειρότερο. Για
οποιοδήποτε έγκλημα, όποτε θέλει ο Υπουργός Δικαιοσύνης και η Κυβέρνηση να προκαλεί επιτάχυνση των διαδικασιών. Πάμε προς τα πίσω, όχι προς τα μπροστά. Είμαστε κάθετα αντίθετοι και πρέπει να το ξανασκεφθείτε. 
ΠΡΟΕΔΡΟΣ (Απόστολος Κακλαμάνης): Ο κ. Κωνσταντόπουλος έχει το λόγο. ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και
της Πρόοδου): Ορθώς έχει επισημανθεί ότι η τροπολογία αυτή είναι τροπολογία που επιδιώκει συναισθηματικού χαρακτήρα ψυχολογικές και πολιτικές σκοπιμότητες. Δεν μπορεί να βρει στήριγμα πουθενά. Και απορώ γιατί το Υπουργείο Δικαιοσύνης φέρνει αυτήν την τροπολογία.
Θα ήθελα να επισημάνω ότι το πρόβλημα δεν είναι σήμερα τι έφταιξε στο παρελθόν και δεν έχουν ολοκληρωθεί οι δικαστικές έρευνες εκκρεμουσών υποθέσεων, για τη "ΡΙΚΟΜΕΞ", για τους σεισμούς στο Αίγιο. Για όλες τις εκκρεμείς υποθέσεις των σεισμών της Αθήνας. Δεν φταίει, βεβαίως, η δικαιοσύνη. Η διοίκηση φταίει και πολύ περισσότερο το Υπουργείο φταίει. 
Δεν μπορεί, λοιπόν, να επικαλείται το Υπουργείο, ως άλλοθι, το ότι
μέχρι σήμερα δεν έχουν αχθεί στο ακροατήριο αυτές οι σοβαρές υποθέσεις. Δεύτερον, δεν είναι δυνατό να διευρύνονται οι αρμοδιότητες του προϊσταμένου Υπουργού, που είναι αρμοδιότητες να διατάσσει, να παραγγέλλει, να παρεμβαίνει στη λειτουργία της δικαιοσύνης. Αυτή η διαρκής προσθήκη στα άρθρα 30, είναι αντιδημοκρατικά προσθέματα.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Επιτρέψτε μου, κύριε Υπουργέ, να επισημάνω κάτι, το ξέρετε και από την επιστημονική σας εμπειρία. 'Οσο πιο αόριστες έννοιες χρησιμοποιούνται τόσο πιο μεγάλη είναι η καταχρηστική ερμηνεία που γίνεται.
Δεν μπορεί, λοιπόν, εδώ να χρησιμοποιούνται οι αόριστες έννοιες

"εγκλημάτων, που έχουν ιδιάζουσα κοινωνική βαρύτητα, λόγω διατάραξης της κοινωνικής και οικονομικής ζωής της χώρας". Είναι φρασεολογία με ιστορική επιβάρυνση, ορολογία η οποία χρησιμοποιήθηκε για μεθοδεύσεις, ορολογία που χρησιμοποιήθηκε ως πρόσχημα πολιτικών παρεμβάσεων.
Δεν μπορεί, επίσης, να χρησιμοποιούνται οι όροι "έντονος κοινωνικός αντίκτυπος, ευρύτερες οικονομικές συνέπειες πέραν της απλής προσβολής ατομικών αγαθών, συνέπειες που πλήττουν το αίσθημα ασφάλειας του κοινωνικού συνόλου και την εμπιστοσύνη του στην ισχύ της έννομης τάξης". Κάθε κοινωνική εκδήλωση, κάθε κοινωνική διαμαρτυρία που θα αποκτήσει μια μαζικότητα, εμπίπτει στην ερμηνεία αυτών των συγκεκριμένων όρων.
Θα αναφερθώ και εγώ σ' αυτά, τα οποία ακούστηκαν προηγουμένως. Μέσα
στη σπουδή γίνονται επινοήσεις, οι οποίες είναι σε βάρος της σωστής δικαστικής διερεύνησης των υποθέσεων.
Κύριε Υπουργέ, μέσα στη σπουδή και κάτω από την πίεση αυτού του τραγικού ναυαγίου έγινε μια άσκηση ποινικής δίωξης, η οποία ξέρετε ότι έχει προβλήματα. Γιατί δεν υιοθετήθηκε η διάταξη του άρθρου για την ασφάλεια και την προστασία των πλοίων, των αεροπλάνων και των τρένων -κακουργηματικού χαρακτήρα- και επελέγει η άσκηση δίωξης για ανθρωποκτονία από αμέλεια σε βαθμό κακουργήματος με ενδεχόμενο δόλο;
Δεν θέλω να το αναλύσω περισσότερο. Οι σύμβουλοί σας είναι έγκριτοι
νομικοί και εσείς έγκριτος πανεπιστημιακός. Τα γνωρίζετε αυτά τα πράγματα. 'Οχι, λοιπόν, επινοήσεις και μεθοδεύσεις, υπό την πίεση της στιγμής, για να οδηγηθούμε σε διαδικασίες, στις οποίες θα παρεμβαίνει ο Υπουργός Δικαιοσύνης ως πολιτικός προϊστάμενος και θα ζητάει, εκτιμώντας αυτός και ερμηνεύοντας αυτός τους όρους, κατά παραγγελία την ενεργοποίηση της εισαγγελίας.
Γιατί σε τελευταία ανάλυση, να το πούμε, κύριε Υπουργέ, το πρόβλημα
δεν είναι η ταχεία ή η βραδεία δικαιοσύνη, η επιεικής ή η αυστηρή δικαιοσύνη. Το πρόβλημα είναι η καλή δικαιοσύνη, που τηρεί εγγυήσεις προστασίας και ταυτόχρονα απονέμει το δίκαιο στην ώρα του και με το σωστό τρόπο. Αφήστε, λοιπόν, αυτά τα αντιδημοκρατικά προσθέματα, διότι αυτά στο παρόν και στο μέλλον θα χρησιμοποιηθούν με καταχρηστικές ερμηνείες για αντιδημοκρατικούς στόχους.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συναδελφοι, έχω την τιμή να ανακοινώσω στο Σώμα ότι οι Υπουργοί Δημόσιας Τάξης, Εξωτερικών, Οικονομικών και Δικαιοσύνης κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Δημοκρατίας και του Διεθνούς Οργανισμού Εγκληματολογικής Αστυνομίας ΙΝΤΕΡΠΟΛ για τα προνόμια και τις ασυλίες κατά τη διάρκεια της συνάντησης της Εκτελεστικής Επιτροπής και της συνεδρίασης της Γενικής Συνέλευσης αυτής που θα διεξαχθούν στην Ελλάδα".
Παραπέμπεται στην αρμόδια Διαρκή Επιτροπή.
Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, ξέραμε από την αρχαία ελληνική γραμματεία τους Νόμους επ' Ανδρί κατά Δημοσθένη. Πέπρωται, φαίνεται, να γνωρίσουμε και τους νόμους κατά περίπτωση, γιατί η τροπολογία την οποία έχουμε μπροστά μας, έχει ένα βεβαρημένο ιστορικό. Δεν είναι απλώς και μόνο το περιεχόμενό της. Είναι η πορεία, μέσα από την οποία διαμορφώθηκε. 
Το λέω αυτό γιατί; Είναι σαφές, και δεν το αρνείται ο κύριος Υπουργός
ούτε μπορεί να το αρνηθεί κανείς σοβαρός άνθρωπος τουλάχιστον σ' αυτήν την Αίθουσα ότι αυτή η τροπλογία προέκυψε μετά από μια συνάντηση του Πρωθυπουργού με τον Εισαγγελέα του Αρείου Πάγου. Συνάντηση η οποία έγινε εν απουσία του Υπουργού Δικαιοσύνης. Δεν την προκάλεσε δε ο Εισαγγελέας του Αρείου Πάγου.
Eίχαμε αυτό το άκομψο φαινόμενο -φαίνεται ότι ο Πρωθυπουργός δεν
γνώριζε ποια είναι η διαδικασία που ακολουθείται σ' αυτές τις περιπτώσεις- να συναντηθούν και να προκύπτει αυτή η τροπολογία, την οποία έχουμε μπροστά μας. Δηλαδή, είναι αποτέλεσμα μιας συνάντησης που έγινε έξω από την καθιερωμένη θεσμική και πολιτική μας πρακτική.
Η τροπολογία αυτή είναι πολλαπλώς επικίνδυνη. Πρώτα-πρώτα, είναι
σαφές ότι η τροπολογία αυτή εισάγει μια ρωγμή στη διάκριση, που πρέπει να υπάρχει μεταξύ εκτελεστικής και δικαστικής εξουσίας. Επιτρέπει στην εκτελεστική εξουσία να παρεμβαίνει στα έργα της δικαστικής και μάλιστα απροκάλυπτα.
Και ερωτώ: Μια τόσο σημαντική τροπολογία μπορεί να έρχεται χωρίς να
έχει περάσει καν από την Κοινοβουλευτική Επιτροπή; Δεν υπήρχε κάποιο
θεσμικό νομοσχέδιο, το οποίο να δει ο κύριος Υπουργός, αφού ήταν τόσο σοβαρό ζήτημα, και το φέρνει ύστερα από τη συνάντηση αυτή του Πρωθυπουργού, λες και εκτελεί εντολές ως προς το τι συνέβη εκείνη την ημέρα;
Είμαι, λοιπόν, υποχρεωμένος να πω ότι αυτή η τροπολογία έχει μέσα της το σπέρμα της παράβασης, της διάκρισης των εξουσιών. Δεν είναι όμως μόνο αυτό.
Θα σας θυμίσω και σε σας, κύριοι της Πλειοψηφίας, το εξής: 'Οταν ο Ευάγγελος Γιαννόπουλος ως Υπουργός Δικαιοσύνης έφερε σχέδιο νόμου στη Βουλή, με το οποίο θεσμοθετούσε γενικώς τη δυνατότητα να παρέχει οδηγίες ο Υπουργός Δικαιοσύνης στα όργανα διοίκησης της δικαιοσύνης και βεβαίως στους εισαγγελικούς λειτουργούς, αντιδράσαμε όλοι εδώ. Και θυμάστε ότι με πρωτοβουλία της Κυβέρνησης αποσύρθηκε αυτή η ρύθμιση. Αυτό που αποσύρθηκε πριν από έντεκα περίπου μήνες, το φέρνουμε εδώ να συζητηθεί τώρα; Και το δέχεσθε τώρα; Γιατί; Γιατί προέκυψε το ναυάγιο του "EΞΠΡΕΣ ΣΑΜΙΝΑ", το πολύνεκρο ναυάγιο; Νομοθετούμε κατά περίπτωση δηλαδή; Τώρα προέκυψε αυτή η ευαισθησία;
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε σας παρακαλώ, κύριε
Παυλόπουλε. 'Εγινε μεγάλη συζήτηση επί της αρχής του νομοσχεδίου. ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, κύριε Πρόεδρε, άλλοι έκαναν τότε τη
συζήτηση. Εγώ δεν έκανα συζήτηση. Εγώ ίσα ίσα είπα τότε ότι επιφυλάσσομαι.
Θα ήθελα να κάνω δυο πρόσθετες παρατηρήσεις. Πέραν τούτου, είναι πάρα πολύ γενική η τροπολογία, όπως έχει τεθεί. Τι θα πει διατάραξη της κοινωνικής και οικονομικής ζωής; Ξέρετε τι μπορεί να μπει σ' αυτήν την έννοια της διατάραξης της κοινωνικής και οικονομικής ζωής;
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Η σημερινή απεργία.
ΠΡΟΚΟΠΗΣ ΠΑΥΛΟΠΟΥΛΟΣ: Ακόμα και η πορεία, η οποία έγινε σήμερα, εν
ευρεία εννοία, είναι. Θα μπορούσε να μπει και εδώ. Η ρύθμιση αυτή, λοιπόν, είναι γενικότατη και επικίνδυνη.
Και ένα τελευταίο επιχείρημα. 'Αραγε εμπιστευόμαστε τον Υπουργό
Δικαιοσύνης να δίνει εντολές στον εισαγγελέα του Αρείου Πάγου ή τουλάχιστον να του απευθύνει μια σύσταση ή παράκληση, όπως θέλετε; Δεν είναι σε θέση η δικαιοσύνη η ίδια να αντιληφθεί πού πρέπει να επιταχυνθεί η διαδικασία;
Και αυτό που λέτε εσείς, κύριε Υπουργέ, σχετικά με τον Εισαγγελέα του Αρείου Πάγου, γιατί δεν το δίνετε ευθέως στον Εισαγγελέα του Αρείου Πάγου; Αναγνωρίστε το ευθέως. Δώστε αυτήν την εξουσία χωρίς δική σας πρωτοβουλία, ότι μόνος αυτός μπορεί να κρίνει και μόνος αυτός είναι δυνατό να επιταχύνει τη σχετική διαδικασία, χωρίς όμως παρέμβαση της εκτελεστικής εξουσίας.
'Ετσι όπως είναι αυτήν τη στιγμή η διάταξη, να το ξέρετε ότι εμείς δεν τη δεχόμαστε. 'Ετσι όπως είναι η διάταξη αυτή, είναι προβληματική συνταγματικά, το ξανατονίζω και πολιτικά δεν είναι δυνατό να γίνει δεκτή, γιατί μπορεί να οδηγήσει σε αυθαιρεσίες.
Και μια τελευταία παρατήρηση, κύριε Πρόεδρε. Ας μην θεωρηθεί από τον κύριο Πρόεδρο, που προηγουμένως έθεσε ένα ζήτημα συμφωνίας για τη σημερινή συζήτηση, το γεγονός ότι θα καταθέσουμε ονομαστική ψηφοφορία για την τροπολογία, ότι συνιστά προσπάθεια παράτασης της συζήτησης.
Το θεωρούμε τεράστιας σημασίας θεσμικό θέμα, για το οποίο πρέπει να αποφασίσουν κατά συνείδηση οι Βουλευτές. Για να μην ανοίξουμε αυτήν τη ρωγμή. Γι' αυτό και θα καταθέσουμε αίτηση ονομαστικής ψηφοφορίας. 
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Κωνσταντίνος Γείτονας): Κύριε Ακριβάκη, έχει ζητήσει το λόγο ο κ. Κεδίκογλου για δυο λεπτά, στη συνέχεια θα μιλήσετε, εσείς και μετά ο κύριος Υπουργός.
Ορίστε, κύριε Κεδίκογλου, έχετε το λόγο για ένα λεπτό.
ΒΑΣΙΛΗΣ ΚΕΔΙΚΟΓΛΟΥ: Δεν θα σας απασχολήσω πολύ, γιατί προχθές νομίζω ότι δείξαμε τα σπέρματα της διαφωνίας μας σ' αυτή την τροπολογία. Και σε ό,τι αφορά τα επιμέρους θέματα, νομίζω ότι και ο κ. Κωνσταντόπουλος και ο κ. Παυλόπουλος τα είπαν. Υπενθυμίζω απλώς ότι ο νόμος "περί τεντιμποϊσμού" ήταν ο νόμος ο οποίος χρησιμοποιήθηκε για να κτυπηθούν όλοι οι απεργοί του Μαντουδίου. 'Ολοι οι απεργοί του Μαντουδίου υπεστηρίχθησαν από τον κ. Ακριβάκη και άλλους συναδέλφους διότι ήσαν "τεντιμπόηδες", διότι ο νόμος περί τεντιμποϋσμού ομιλούσε και τότε για
διατάραξη της κοινωνικής ησυχίας και κοινωνικής τάξης κλπ. Είναι έννοιες, οι οποίες δημιουργούν προβλήματα.
'Ομως για το θέμα αυτό -και παίρνω το λόγο επειδή είστε ταγός, επειδή είστε καθηγητής, σας το ξαναείπα ότι άλλο πράγμα είναι ο καθηγητήςπρέπει να ξεκαθαρίσουμε ποια είναι η δουλειά του εισαγγελέως. Είναι ο εισαγγελέας ο υπερασπιστής της κοινωνικής δικαιοσύνης και της εννόμου τάξεως, είναι αυτός που ορίζεται γι' αυτήν τη δουλειά; Αν είναι αυτός πρέπει αυτός να έχει την ευαισθησία, πρέπει αυτός να το σκεφθεί, πρέπει αυτός να πάρει την πρωτοβουλία. Δώστε, λοιπόν, σ' αυτόν, αν δεν την έχει -εγώ πιστεύω ότι την έχει- ξανά την πρωτοβουλία. Σε καμιά περίπτωση όμως 
δεν πρέπει εσείς να εμφανιστείτε ως προϊστάμενος της δικαστικής εξουσίας. Αυτό λάβετέ το πολύ σοβαρά υπόψη σας σε επίπεδο πλέον ταγού της ιστορίας και της κοινωνίας, απ' αυτούς, οι οποίοι κινούν την κοινωνία προς τα
μπρος, ως καθηγητής. Δεν μπορεί να γίνει η εκτελεστική εξουσία πολιτικός προϊστάμενος.
Τι θα πει πολιτικός προϊστάμενος; Επειδή, δηλαδή, το Υπουργικό Συμβούλιο ορίζει τον εισαγγελέα; 'Οπως και σεις είπατε και ο Νίξον

διόρισε τους εισαγγελείς, αλλά την ώρα που τους διόρισε ο καθένας τους δεν ένιωσε καμία υποχρέωση. Αλίμονο αν πάμε έτσι και ο κάθε εισαγγελέας του Αρείου Πάγου νιώθει υποχρέωση.
Σε ό,τι αφορά τη συνάντηση, την άκομψη κατ' άλλους, το σκάνδαλο κατ' εμέ της συνάντησης του Πρωθυπουργού με τον εισαγγελέα του Αρείου Πάγου νομίζω ότι είναι αρκετό αυτό που είπατε εσείς για τον Ελευθέριο Βενιζέλο και τον Ζηλίμονα, τότε Πρόεδρο του Αρείου Πάγου.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Κεδίκογλου,
διευκολύνετε τη συζήτηση. Ολοκληρώστε.
ΒΑΣΙΛΗΣ ΚΕΔΙΚΟΓΛΟΥ: ... ο οποίος υπέδειξε στον Ελευθέριο Βενιζέλο, εκείνος να τον επισκεφθεί και βέβαια εσείς διερωτηθήκατε αν ήταν σωστό, βρήκατε πως μάλλον ήταν λάθος η πρωτοβουλία του τότε Προέδρου του Αρείου Πάγου.
Για όλους αυτούς τους λόγους, κύριε Πρόεδρε και κύριε Υπουργέ, σας πολύ μην εμπλέκετε την εκτελεστική εξουσία με τη δικαστική. Δώστε το δικαίωμα η δικαστική εξουσία να γίνει ανεξάρτητη, γιατί ως τώρα το φωνάζετε. Δεν υπάρχει ανεξάρτητη δικαστική εξουσία, αφού φθάνουμε σε σημείο να μιλάμε για ανεξάρτητη δικαιοσύνη. 'Η είναι ανεξάρτητη ή δεν είναι. Γιατί μπαίνει ο προσδιορισμός η "ανεξάρτητη δικαιοσύνη"; Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ευχαριστώ, κύριε Κεδίκογλου.
Το λόγο έχει ο κ. Ακριβάκης. Διευκολύνετε και σεις, κύριε Ακριβάκη. 'Οσο μπορείτε σύντομα.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, θα πρέπει να παραδεχθούμε ότι έχει παγιωθεί μια πεποίθηση στο λαό ότι όλες οι σοβαρές δίκες πάνε στις καλένδες. Αργούν, καθυστερούν πολλά χρόνια και κανείς ίσως δεν τιμωρείται. Αυτή είναι μια παγιωμένη πεποίθηση και δεν νομίζω ότι υπάρχει αντίλογος.
Και το ερώτημα που μπαίνει, ανεξάρτητα αν αυτή η τροπολογία έρχεται μετά το ναυάγιο, είναι τι γίνεται μ' αυτό το πράγματι κακό φαινόμενο που υπάρχει στη δικαιοσύνη. 'Οχι στη δικαιοσύνη, όσον αφορά την απονομή της, αλλά στην καθυστέρηση της εκδίκασης των σοβαρών υποθέσεων. Θα μείνουμε εμείς -ας αφήσουμε την Κυβέρνηση- οι 'Ελληνες Βουλευτές που βλέπουμε τη κοινή γνώμη να βοά αυτήν τη στιγμή στο συγκεκριμένο θέμα, θα μείνουμε απαθείς και δεν θα πάρουμε καμία νομοθετική πρωτοβουλία;
Η Κυβέρνηση έφερε αυτήν την τροπολογία με την οποία προσπαθεί να επισπεύσει την εκδίκαση των σοβαρών δικών. 'Εχει η Αντιπολίτευση κάτι άλλο να προτείνει που να επιλύει το πρόβλημα; Να μας το πει και όχι να λέει ότι κοιτάξτε είναι σε μια μέρα και είναι πρόχειρο και έγινε μετά το ναυάγιο ή μετά τη συνάντηση του κυρίου Πρωθυπουργού με τον εισαγγελέα του Αρείου Πάγου. Πόθεν έχει αυτές τις πληροφορίες ο κ. Παυλόπουλος ότι απ' αυτήν τη συνάντηση προέκυψε η τροπολογία; Δεν νομίζω ότι έχει έγκυρες πληροφορίες. Αλλά και αν έγινε αυτό, αυτό είναι το θέμα μας σήμερα ή να διασφαλίσουμε την ταχύτερη εκδίκαση των υποθέσεων;
ΑΠΟΣΤΟΛΟΣ ΑΝΔΡΕΟΥΛΑΚΟΣ: Με εντολή του Υπουργού.
ΑΛΕΞΑΝΔΡΟΣ ΑΚΡΙΒΑΚΗΣ: Και θα έλεγα το εξής: Η τροπολογία είναι σαφής, κύριε συνάδελφε. Δεν λέει "εντολή του Υπουργού". Ο Υπουργός μπορεί να
ζητήσει από τον εισαγγελέα του Αρείου Πάγου, σε σοβαρές υποθέσεις, δεν δίνει εντολή ο Υπουργός.
Θα ήθελα επίσης να πω και το εξής. Να αναφερθώ και σ' αυτά που είπε ο κ. Κωνσταντόπουλος. Προ ημερών ο έγκριτος συνάδελφος και δικηγόρος ο κ. Κουβέλης, μίλησε για τις υποθέσεις που έχουν τελματώσει τη "ΡΙΚΟΜΕΞ" κλπ. και ρώτησε γιατί τελμάτωσαν. Γιατί έπρεπε. Μας τα είπε ο κ. Κουβέλης που τα παρακολουθεί εγώ δεν το ήξερα. Είπε ο κ. Κουβέλης ότι πήρε και τις τριάντα μια υποθέσεις ένας ανακριτής. Και τώρα μετά από ένα χρόνο τις δώσαμε σε τριάντα ανακριτές. Τώρα σ' αυτό φταίει η Κυβέρνηση; Η Κυβέρνηση έδωσε σε έναν ανακριτή όλες τις υποθέσεις;
Και γιατί η ολομέλεια του Συμβουλίου Εφετών...
ΒΑΣΙΛΗΣ ΚΕΔΙΚΟΓΛΟΥ: Κύριε συνάδελφε....
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε συνάδελφε,
διευκολύνετε το Προεδρείο να ολοκληρώσουμε τη συζήτηση.
ΑΛΕΞΑΝΔΡΟΣ ΑΚΡΙΒΑΚΗΣ: Και γιατί η ολομέλεια του Συμβουλίου των Εφετών δεν έκανε χρήση του άρθρου 29 για τη "ΡΙΚΟΜΕΞ", για το Αίγιο, για οτιδήποτε άλλο. Δεν έχει γίνει ποτέ χρήση μόνο στις πολιτικές υποθέσεις του 1989 συνεκλήθη η ολομέλεια των Εφετών και σε καμία άλλη υπόθεση και τώρα στο ναυάγιο.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε.
ΑΛΕΞΑΝΔΡΟΣ ΑΚΡΙΒΑΚΗΣ: Τελειώνω, κύριε Πρόεδρε. Θα ήθελα επίσης, επειδή ακούστηκε απ' όλες τις πλευρές, ότι αφ' ης στιγμής συνεκλήθη ολομέλεια του Εφετείου Αιγαίου και όρισε ειδικό ανακριτή, δεν έχει λόγο να συζητηθεί αυτή η τροπολογία. 'Οχι! Και ίσως, κύριε Υπουργέ, η τροπολογία αυτή θα έπρεπε να διατυπωθεί διαφορετικά, να έχει παράγραφο α και παράγραφο β, γιατί είναι δύο θέματα. Το ένα είναι η χρήση του άρθρου 29 να ζητά από τον εισαγγελέα ο Υπουργός Δικαιοσύνης την ενεργοποίηση του άρθρου 29 και το άλλο την επίσπευση της διαδικασίας. Είναι δύο θέματα τελείως ξεχωριστά. Σήμερα στο ναυάγιο του "ΣΑΜΙΝΑ" συνεκλήθηκε η ολομέλεια των Εφετών του Αιγαίου και ορίστηκε ειδικός ανακριτής. Η επίσπευση της διαδικασίας δεν εζητήθη ούτε από τον εισαγγελέα του Αρείου Πάγου και βεβαίως ...
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, ολοκληρώστε, κύριε
συνάδελφε.
ΑΛΕΞΑΝΔΡΟΣ ΑΚΡΙΒΑΚΗΣ: Αυτήν την ευχέρεια θα την έχει ο Υπουργός Δικαιοσύνης με την ψήφιση αυτού του νομοσχεδίου. Είναι δυο θέματα εντελώς διαφορετικά. Ολοκλήρωσα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός της Δικαιοσύνης έχει το λόγο. Θα διευκολύνετε κύριε Υπουργέ, με σύντομη απάντηση.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Κύριοι Βουλευτές,
ακούγοντας την κριτική ότι η τροπολογία αυτή συνιστά παρέμβαση στο έργο της δικαιοσύνης, έκανα τη σκέψη ότι η συνέχεια αυτής της κριτικής θα ήταν να καταργήσουμε το Υπουργείο Δικαιοσύνης ή να το υποβαθμίσουμε σε ένα διακοσμητικό όργανο, το οποίο απλώς θα διεκπεραιώνει κάποιες υποθέσεις. 
Ποια είναι η αποστολή, κύριοι Βουλευτές, του Υπουργείου Δικαιοσύνης;
Γνωρίζετε ότι μεταξύ άλλων το άρθρο 19 του οργανισμού των δικαστηρίων προβλέπει ρητά ότι την εποπτεία της διοίκησης της δικαιοσύνης ... 
ΠΡΟΚΟΠΗΣ ΠΑΥΛΟΠΟΥΛΟΣ: Της διοίκησης.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Βεβαίως τη διοίκησης της
δικαιοσύνης την έχει ο Υπουργός. Δεν λέμε για την απονομή της δικαιοσύνης, που είναι αποκλειστικό έργο των δικαστών, λέμε για τη διοίκηση της δικαιοσύνης. Ποιες είναι οι αρμοδιότητες τότε του Υπουργού Δικαιοσύνης; Το ξέρετε ότι ο Υπουργός Δικαιοσύνης, κατά το ελληνικό δίκαιο, έχει πολύ λιγότερες αρμοδιότητες απ' ό,τι τα Υπουργεία Δικαιοσύνης άλλων χωρών. Σας είπα στη συζήτηση επί της αρχής άλλα συστήματα. Μου είπατε ότι δεν μας ενδιαφέρει τι γίνεται στις αγγλοσαξωνικές χώρες ή στη Γαλλία ή στη Γερμανία.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Υπουργέ,
ολοκληρώστε.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Θα έπρεπε να σκεθφείτε
ποιες είναι επιτέλους οι ουσιαστικές αρμοδιότητες του Υπουργού Δικαιοσύνης. Και αν μπορεί να δείχνει κάποιο ενδιαφέρον και να μη μένει αδιάφορος όταν έχουμε υποθέσεις, που συγκλονίζουν την κοινή γνώμη και οι οποίες για λόγους αντικειμενικούς έστω λιμνάζουν ή καρκινοβατούν. Και έχουμε πολλές τέτοιες περιπτώσεις. Επιτέλους σας είπα και την άλλη φορά
πάρτε θέση. Γιατί κάνετε κριτική στην Κυβέρνηση, λέγοντας ότι έχουμε πολιτική ευθύνη για όλες αυτές τις καθυστερήσεις των ποινικών δικών; Γιατί μας κάνετε την κριτική όταν μας λέτε συγχρόνως ότι πρέπει να είμαστε αδιάφοροι και να τα αφήσουμε όλα στη δικαιοσύνη.
ΑΠΟΣΤΟΛΟΣ ΑΝΔΡΕΟΥΛΑΚΟΣ: 'Εχετε και πειθαρχική δικαιοδοσία, κύριε
Υπουργέ.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Δηλαδή θέλετε να ασκήσουμε πειθαρχικές διώξεις κατ' ευθείαν και όχι απλώς ...
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, μην ανοίγετε
διάλογο, γιατί έτσι δεν θα ολοκληρώσουμε τη συζήτηση.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Κύριοι Βουλευτές, μου έκανε την τιμή ο κ. Σκυλλάκος να αναφέρει ότι έχω κάποιο προφίλ. Θα προσέθετα για τον εαυτό μου ότι στο προφίλ αυτό ανήκει και μία άλλη ιδιότητα, ότι δεν διστάζω -και στο παρελθόν δεν έχω διστάσει- να παίρνω 
θέσεις που σε επίπεδο πρώτων εντυπώσεων δεν είναι καθόλου δημοφιλείς. Αλλά ο χρόνος με δικαιώνει.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υπουργού)
Εδώ δεν έχουμε παρά άσκηση κάποιων αυτονόητων αρμοδιοτήτων της

πολιτικής εξουσίας, η οποία έχει ευθύνη για το ρυθμό, όπως είπε και ο κ. Κεδίκογλου, για την ταχύτητα της απονομής της δικαιοσύνης.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Μάλιστα, κύριε Πρόεδρε. Κύριοι συνάδελφοι, η τροπολογία αυτή δεν προέκυψε από τη συνάντηση
του Εισαγγελέα του Αρείου Πάγου με τον Πρωθυπουργό. Σας το διέψευσα, αλλά εσείς επιμένετε. Εγώ έθεσα υπόψη του Εισαγγελέα του Α.Π. την τροπολογία και συμφώνησε με αυτήν. Επίσης και ο κ. Μανωλεδάκης συμφωνεί.
Προς την κατεύθυνση κυρίως του Κομμουνιστικού Κόμματος, αλλά και των άλλων Βουλευτών, οι οποίοι ανησύχησαν μήπως πίσω απ' αυτήν τη διατύπωση "διατάραξη της κοινωνικής και οικονομικής ζωής" κρύβονται οι λαϊκές κινητοποιήσεις, να αναφέρω το εξής: Διαβεβαιώνω κατηγορηματικά ότι δεν είναι αυτή η πρόθεση.
ΝΙΚΟΛΑΟΣ ΓΚΑΤΖΗΣ: Γιατί δεν μας το προσδιορίζετε;
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, μιλήσατε.
Παρακαλώ, αφήστε τον κύριο Υπουργό να ολοκληρώσει.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Δεν πρόκειται για τις λαϊκές κινητοποιήσεις. Κι αυτή η δήλωση, αν νομίζετε ότι πρέπει να βρει κάποια μορφή στη διατύπωση της τροπολογίας, δεν έχω καμία αντίρρηση. Σας είπα και στην προηγούμενη συνεδρίαση ότι η Κυβέρνηση δείχνει τη διάθεσή της να αποποινικοποιεί τέτοιες λαϊκές κινητοποιήσεις.
Θα σας διαβάσω τι έχει πει ο 'Αγγελος Μπουρόπουλος το 1950, όταν
συνέτασσε την εισηγητική έκθεση για τον Κώδικα Ποινικής Δικονομίας και εξηγούσε στο άρθρο 29 -και στην ερμηνεία του Κώδικα Ποινικής Δικονομίας επαναλαμβάνει την ίδια διατύπωση- ποιες υποθέσεις θεωρεί ότι υπάγονται σε αυτή τη διαδικασία παραπομπής κατευθείαν στο Εφετείο. Χρησιμοποιεί την εξής έκφραση: "Πρόκειται για υποθέσεις εξαιρετικής φύσεως που συνταράσσουν την κοινή γνώμη". Δεν θα είχα αντίρρηση να μεταφέρουμε αυτήν τη διατύπωση αντί για τη διατάραξη της κοινωνικής και οικονομικής ζωής, γιατί γι' αυτές τις υποθέσεις πρόκειται, όπως για τα παραδείγματα που εσείς μνημονεύσατε ΦΑΛΚΟΝ, Οτσαλάν, "ΡΙΚΟΜΕΞ" κλπ., για τα οποία εσείς οι ίδιοι μας καλείτε να αναλάβουμε την πολιτική ευθύνη για την επίσπευση αυτών των δικών. Αυτές τις περιπτώσεις θέλουμε να καλύψουμε. Εάν θέλετε να αλλάξουμε τη διατύπωση, δεν έχω καμία αντίρρηση να πούμε ότι πρόκειται γι'αυτές τις υποθέσεις. Δεν έχω αντίρρηση να μπει η ορολογία του Μπουρόπουλου ότι "συνταράσσουν την κοινή γνώμη".
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, αν έχετε συγκεκριμένη τροποποίηση να την πείτε τώρα ή αν θέλετε μετά να την διαπιστώσετε.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Προτείνω, λοιπόν, για να μην υπάρχει αυτή η ανησυχία, ότι εννοούμε τις λαϊκές κινητοποιήσεις, που διαβεβαιώνω, κύριε Σκυλλάκο, ότι δεν πρόκειται γι' αυτές, να αντικαταστήσουμε τη διατύπωση "διατάραξη της κοινωνικής και οικονομικής ζωής" με τη διατύπωση "καθώς και σε εγκλήματα εξαιρετικής φύσεως που συνταράσσουν την κοινή γνώμη". Αυτή είναι η διατύπωση του Μπουρόπουλου σε ανύποπτο χρόνο.
ΠΡΟΕΔΡΕΥΩΝ (Κωνσταντίνος Γείτονας): 'Εχει το λόγο η κ. Παπακώστα για
προτασσόμενη δευτερολογία.
Κύριοι συνάδελφοι, θα τηρήσουμε αυστηρά το χρόνο.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Κύριε Πρόεδρε, κυρίες και κύριοι συνάδελφοι, μέσα στον ελάχιστο χρόνο που έχουμε να τοποθετηθούμε πάνω σε ένα τέτοιο σημαντικό ζήτημα, θέλω να εστιάσω την προσοχή του Σώματος στα εξής σημεία:
Αυτή η τροπολογία η οποία έρχεται εσπευσμένα είναι δείγμα πανικού, είναι δείγμα μιας κυβέρνησης, η οποία παραπέει κάτω από το βάρος μιας κοινής γνώμης, η οποία συνταράσσεται μετά το συγκεκριμένο ναυάγιο και την εκατόμβη των θυμάτων. Είναι μια απτή ομολογία της Κυβέρνησης ότι απέτυχε εκεί όπου είχε υποχρέωση στο όνομα και στην υπηρεσία του ελληνικού λαού να προσφέρει τις υπηρεσίες της στους πολίτες. 'Ερχεται με αυτόν τον τρόπο υποτίθεται, και το υπογραμμίζω, να εξηλεωθεί απέναντι στην κοινή γνώμη, η οποία έχει συνταραχθεί. Εν πάση περιπτώσει, αυτή είναι μία πρώτη παρατήρηση.
(Στο σημείο αυτό κτυπάει το κουδούνι λήξεως του χρόνου ομιλίας της
κυρίας Βουλευτού)
Το δεύτερο που θα ήθελα να σχολιάσω, σε σχέση με αυτήν την προτασσόμενη τροπολογία ενώπιον του Σώματος είναι το εξής: Η ελληνική Βουλή σε καμία περίπτωση δεν πρέπει -και βεβαίως ελπίζω ότι δεν θα το κάνει. Ακόμη και οι συνάδελφοι της Συμπολίτευσης γιατί είπε προηγουμένως ο Κοινοβουλευτικός Εκπρόσωπος του ΠΑΣΟΚ ότι υπερβάλλαμε.

ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Τελειώνω, κύριε Πρόεδρε. 
Δεν πρέπει να νομιμοποιήσουμε σε καμία περίπτωση μεθοδεύσεις οι
οποίες ουσιαστικά απάδουν προς το συνταγματικά κατοχυρωμένο θεσμό της διάκρισης των εξουσιών, έτσι όπως αυτός εννοείται σε μία δημοκρατικά 
ευνομούμενη πολιτεία, και έτσι όπως εννοείται στις απαρχές του 2000. Μέθοδοι οι οποίες συνιστούν ωμότατη παρέμβαση στο έργο της δικαιοσύνης

και απόδειξη αυτού, κύριε Υπουργέ, είναι ότι στο άρθρο 30 λέτε "ο Υπουργός Δικαιοσύνης μπορεί να ζητήσει" ...
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ. ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Γιατί δεν τολμάτε να

χρησιμοποιήσετε τη λέξη "διατάσσει", ακριβώς γιατί μόνος σας προηγουμένως είπατε ότι το άρθρο 19 ορίζει ότι ο Υπουργός της Δικαιοσύνης έχει την εποπτεία των πράξεων της διοίκησης και σε καμία περίπτωση δεν εμπλέκεται στην απονομή της δικαιοσύνης.
Θα παρακαλέσω λοιπόν, κύριοι συνάδελφοι, πραγματικά προς αυτήν την
κατεύθυνση να κινηθούμε, εάν θέλουμε να υπηρετήσουμε το σύνολο της ελληνικής κοινωνίας.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Ανδρεουλάκος έχει το λόγο ως εισηγητής για ένα λεπτό.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, με εξέπληξε η τοποθέτηση του κυρίου Υπουργού. Δηλαδή ούτε λίγο ούτε πολύ ο κύριος Υπουργός είπε ότι έχει λίγες εξουσίες και πρέπει να τις αυξήσουμε. Είπε ότι στα ευρωπαϊκά κράτη οι ομόλογοί του έχουν περισσότερες εξουσίες. Δεν φτάνει δηλαδή που αντιμετωπίζουμε προβλήματα από πλευράς ανεξαρτησίας της δικαιοσύνης, με το υφιστάμενο θεσμικό καθεστώς και εσείς ζητάτε μεγαλύτερη δυνατότητα παρεμβάσεως στο έργο της δικαιοσύνης. Τέτοιες απόψεις δεν πρέπει να ακούγονται μέσα σε αυτήν την Αίθουσα.
Βέβαια τη διατύπωση "διατάραξη της κοινωνικής και οικονομικής ζωής" την παίρνετε πίσω, διότι και ο Μπουρόπουλος αλλά και η νομολογία περί το άρθρο 29, ΚΠ.Δ. αναφέρονται σε υποθέσεις εξαιρετικής φύσεως που συνταράσσουν την κοινή γνώμη.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Αυτό είπα.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Διότι αλλιώς μπορεί να συνταράσσουν την
οικονομική ολιγαρχία ή πρεσβείες.
Αλλά πέραν αυτού να αφαιρέσετε το δικαίωμα του Υπουργού Δικαιοσύνης να "μπορεί να ζητήσει". Εάν θέλετε και εκ περισσού βεβαίως και αυτό, αυτό το δικαίωμα να το έχει ο εισαγγελέας του Αρείου Πάγου και κανένας άλλος. Αλλιώς έχουμε επικίνδυνη διαπλοκή εκτελεστικής εξουσίας και δικαστικής εξουσίας, η οποία δεν άγει σε ποιότητα του δημοκρατικού μας πολιτεύματος ούτε και σε καλά αποτελέσματα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κωνσταντόπουλος έχει το
λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Νομίζω ότι με την απάντησή του ο κύριος Υπουργός αδίκησε εαυτόν και όλους τους άλλους. Το πρόβλημα δεν είναι η ενίσχυση των εξουσιών και των αρμοδιοτήτων του Υπουργού Δικαιοσύνης. Ο Υπουργός Δικαιοσύνης είναι πολιτικό πρόσωπο. Το πρόβλημα είναι η ενίσχυση της αποτελεσματικότητας και της αξιοπιστίας της απονομής της δικαιοσύνης. Και ξέρετε ότι έχετε πολλά να κάνετε στο εσωτερικό της δικαιοσύνης για να ενισχύσετε το δικαστή να εκπληροί το καθήκον του. 'Οταν ο δικαστής εκπληροί το καθήκον του και έρχεται στη Βουλή, να σέβεστε ως Κυβέρνηση την εκπλήρωση του καθήκοντος του δικαστή.
'Εχουν τελματωθεί πολλές υποθέσεις.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): 'Οχι.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Βεβαίως, κύριε Υπουργέ. Εκεί να δείτε τις ευθύνες της διοίκησης, που εξαφανίζουν φακέλους ή δεν στέλνουν τους φακέλους. Εκεί να δείτε την ευθύνη της διοίκησης που πρέπει να κάνει πραγματογνωμοσύνες και δεν κάνει. Εκεί να δείτε την ευθύνη της διοίκησης που δεν
κάνει ελέγχους ή παρεμβαίνει.
Θα σας πω ευθέως ότι η δικαιοσύνη έχει μεγαλύτερο κίνδυνο, όχι από
τις εσωτερικές της αδράνειες, αλλά από τις εξωτερικές επεμβάσεις. Και οι εξωτερικές επεμβάσεις εκτελεστικής εξουσίας, εξαρτώνται εν πολλοίς και από το ποιος είναι κάθε φορά Υπουργός Δικαιοσύνης. Εγώ δεν θέλω αυτήν την αρμοδιότητα να την έχει εσαεί ο Υπουργός Δικαιοσύνης, όποιος και να είναι, κάτω από την πίεση του πολιτικού κόστους της στιγμής. Γιατί η πίεση του πολιτικού κόστους της στιγμής δεν μπορεί να οδηγεί σε τέτοιες τροπολογίες. Υπάρχει το άρθρο 30, υπάρχει το άρθρο 29.
Τίποτα περισσότερο δεν προστίθεται, παρά μονάχα η δυνατότητα να σηκώνει το τηλέφωνο ο Υπουργός να σηκώνει το τηλέφωνο ο εισαγγελέας του Αρείου Πάγου.
Επιτρέψτε μου να τελειώσω, κύριε Πρόεδρε, με το εξής: Η άποψη που δημοσιεύθηκε και δεν διαψεύσθηκε ότι ο Πρωθυπουργός της χώρας είπε στον εισαγγελέα του Αρείου Πάγου: "Δεν θέλω το ναυάγιο να γίνει "ΡIKOMEΞ" είναι δυσάρεστη για όλους και για την Κυβέρνηση και για τη Δικαιοσύνη και για την κοινωνία.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Κωνσταντόπουλε, να ολοκληρώσετε.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τελειώνω, κύριε Πρόεδρε.
Και κάτι ακόμα, κύριε Υπουργέ. Να μην υιοθετηθεί αυτό το μοντέλο ως μοντέλο πολιτικής συμπεριφοράς και διαχωρισμού της Ελλάδος, δηλαδή ότι υπάρχει η φωτεινή Ελλάδα στην οποία εξ ορισμού είναι η Κυβέρνηση και υπάρχει η σκοτεινή Ελλάδα στην οποία εξ ορισμού είναι όλοι οι άλλοι. Θέλετε δικαιοσύνη σωστή; 'Οχι τέτοιες επινοήσεις, γιατί και σήμερα και αύριο μπορεί να χρησιμοποιηθούν ως μοχλός πίεσης και δίωξης. Μην επικαλείσθε το Μπουρόπουλο. Η φρασεολογία του Μπουρόπουλου πώς χρησιμοποιήθηκε στα πενήντα χρόνια; Η εμπειρία σας είναι ότι έγινε σεβαστή και ότι οι παρεμβάσεις αυτές είναι πραγματικά κατοχυρωμένες από πλευράς εγγυήσεων;
Κύριε Υπουργέ, η τροπολογία δεν έχει κανένα λόγο πέραν της πίεσης της στιγμής και του επιχειρήματος: Τι άλλο να κάνουμε; 'Εφερε η Κυβέρνηση και τροπολογία.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σκυλλάκος έχει το λόγο.
ΑΝΤΩΝΗΣ ΣΚΥΛΛΑΚΟΣ: Επί της ουσίας της τροπολογίας, εάν υπάρχουν αυτές οι προθέσεις που λέτε, τότε γιατί θέλετε και τα πολιτικά εγκλήματα να εμπίπτουν σε αυτήν την κατηγορία; Τα πολιτικά εγκλήματα που διαταράσσουν την κοινή γνώμη θα λύνονται με το να σηκώνει ο Υπουργός Δικαιοσύνης και παραπέρα ο εισαγγελέας του Αρείου Πάγου το τηλέφωνο για επιτάχυνση των διαδικασιών; Αυτό είναι το σωστό; Εάν υπήρχε λοιπόν πρόθεση θα ήταν τα πολιτικά εγκλήματα απέξω, γιατί χρειάζεται μία ιδιαίτερη ευαισθησία για τα πολιτικά εγκλήματα.
'Ενα δεύτερο θέμα είναι ότι έχουμε μπροστά μας την τροποποίηση του Κωδικα Ποινικής Δικονομίας. Δεν ξέρω μέχρι που έχει ωριμάσει το ζήτημα. Γιατί να την φέρετε σήμερα αποσπασματικά, λόγω ναυαγίου, και να μην την αποσύρετε και να την δείτε εν όψει της συνολικότερης τροποποίησης του Κωδικα Ποινικής Δικονομίας;
Τέλος, μπορεί να διαβεβαιώνετε εσείς προσωπικά ότι δεν θα αξιοποιηθεί
ενάντια στα λαϊκά κινήματα και τις κινητοποιήσεις. Υπάρχει όμως μία πρόσφατη αρνητική εμπειρία όταν οι αγρότες κινητοποιήθηκαν και είδαμε πώς συμπεριφέρθηκε ο Υπουργός της Δικαιοσύνης. Τον βλέπαμε κάθε μέρα στην τηλεόραση. Γιατί να δεχθούμε τις διαβεβαιώσεις ότι δεν θα αξιοποιηθεί αυτή η διάταξη κατά τρόπο που το ζητάει η Κυβέρνηση, που θέλει να λύσει ένα συγκεκριμένο πρόβλημα, όπως θέλει να το λύσει για το συμφέρον το δικό της εκείνη τη συγκεκριμένη στιγμή και μάλιστα όταν υπάρχουν κοινωνικές αντιπαραθέσεις που οδηγούν και σε πολιτικές αντιπαραθέσεις;
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Σκυλλάκο.
ΑΝΤΩΝΗΣ ΣΚΥΛΛΑΚΟΣ: Ζητούμε να αποσυρθεί η διάταξη.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, έχω ζητήσει το λόγο.
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, το Προεδρείο
βλέπει και παρακολουθεί, υπομονή...
Κυρίες και κύριοι συνάδελφοι, έχω την τιμή να ανακοινώσω στο Σώμα
ότι ο Βουλευτής Χανίων κ. Δαμιανάκης ζητεί ολιγοήμερη άδεια απουσίας του στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα ήθελα να κάνω τέσσερις
σύντομες παρατηρήσεις.
Τόνισε ο κύριος Υπουργός προηγουμένως ότι στις επιλογές που έκανε μέχρι τώρα, δικαιώθηκε. Φοβούμαι πολύ ότι βιάζεται να γράψει ιστορία. Πάντως αν εννοεί πρωτοβουλίες σαν και αυτές οι οποίες αφορούν στο θέμα των ταυτοτήτων, η ιστορία δεν γράφτηκε ακόμα. Ας περιμένουμε λιγάκι να δούμε ποιος δικαιώνεται και πώς.
Για τα υπόλοιπα τρία θέματα τώρα. Είπε ο κύριος Υπουργός: "Γιατί δεν δέχεσθε αυτήν την τροπολογία; Διακοσμητικός θα είναι ο ρόλος του Υπουργείου Δικαιοσύνης";
Κύριε Υπουργε, μέχρι σήμερα που δεν υπήρχε αυτή η ρύθμιση,
αισθάνεσθε ότι είσθε διακοσμητικός και εσείς και οι προκάτοχοί σας; 'Επρεπε, δηλαδή, να έρθει αυτή η τροπολογία για να γίνει ουσιαστικός ο ρόλος του Υπουργείου Δικαιοσύνης; Από αυτήν την τροπολογία εξαρτάται το Υπουργείο Δικαιοσύνης; Και αν εξαρτάται -αφού το λέτε τόσο πολύ- η ουσιαστικοποίηση του ρόλους σας, τη φέρνετε ως τροπολογία νύχτα, χωρίς να περάσει από Επιτροπή και δεν την εντάσσετε σε ένα θεσμικό νομοσχέδιο τη στιγμή που εκκρεμούν τροποποιήσεις του Κώδικα Ποινικής Δικονομίας; 
Επικαλεσθήκατε άλλες χώρες. Σας το ξανατονίζω για πολλοστή φορά. 
Χώρες που έχουν διαφορετικό συνταγματικό σύστημα, βεβαίως. 'Ομως χώρες που έχουν τη δική μας θεσμική παράδοση, δεν έχουν τέτοιου είδους ρύθμιση. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Παυλόπουλε. ΠΡΟΚΟΠΗΣ ΠΑΥΛΟΠΟΥΛΟΣ: Τελευταία παρατήρηση. Ποιος σας λέει ότι αν
βάλετε μία τέτοια ρύθμιση, υπό το βάρος του πολιτικού κόστους, δεν θα προστρέχετε να πάρετε το χαρτί και μολύβι και να γράψετε στον Εισαγγελέα του Αρείου Πάγου για να κάνει τη δουλειά του όπως εσείς νομίζετε; Δεν θα χρησιμοποιηθεί καταχρηστικά αυτή η διάταξη;
'Εχετε τη δυνατότητα. Το κύρος το έχει η δικαιοσύνη. Μπορεί και
εκείνη να καταλάβει πότε πρέπει να πάει γρήγορα. Το κύρος το έχει επίσης για να ξέρει ότι και με ένα απλό τηλέφωνο που μπορείτε να κάνετε, μιας εσωτερικής συνεννόησης που είναι πολύ πιο απλή, βοηθά στο να ευαισθητοποιηθεί η δικαιοσύνη.
Τέλος, σαφώς υπάρχει και η πειθαρχική δικαιοδοσία. Αυτή είναι η δουλειά του Υπουργείου Δικαιοσύνης όταν συμβαίνουν πράγματα τα οποία απάδουν στο έργο και την αποστολή της δικαιοσύνης.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Ακριβάκης έχει το λόγο για
ένα λεπτό. Διευκολύνετε και εσείς τη διαδικασία.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, απλώς οφείλω να διαπιστώσω ότι
όλοι οι αγορητές της Αντιπολίτευσης ήταν εξαιρετικά υπερβολικοί. Μίλησαμε εδώ μέσα για κατάργηση της ανεξαρτησίας της δικαιοσύνης, για αύξηση των αρμοδιοτήτων του Υπουργού Δικαιοσύνης. Γιατί; Γιατί ήρθε μία τροπολογία που λέει ότι σε κάποιες περιπτώσεις ανάλογες με αυτήν του ναυαγίου -εύχομαι να μη συμβεί ποτέ κάτι τέτοιο στη χώρα μας- να μπορεί ο Υπουργός Δικαιοσύνης να ζητήσει από τον Εισαγγελέα του Αρείου Πάγου ο οποίος θα κρίνει αν πρέπει να ζητήσει την εφαρμογή του άρθρου 29 ή την επίσπευση
της διαδικασίας. Αυτό από όλους τους αγορητές της Αντιπολίτευσης θεωρήθηκε ότι είναι κατάργηση της ανεξαρτησίας της δικαιοσύνης, ότι είναι υπερβολική ενίσχυση των αρμοδιοτήτων του Υπουργού της Δικαιοσύνης. Αυτό μας είπαν όλοι οι αγορητές και αυτό είναι το επιχείρημα ενάντια σε αυτήν την τροπολογία. Θα μου επιτρέψετε επιεικώς να πω ότι αυτές οι τοποθετήσεις ήταν εξαιρετικά υπερβολικές.
Τελειώνοντας, θα έλεγα, κύριε Πρόεδρε, ότι αυτή η τροπολογία έχει και ένα διλημματικό χαρακτήρα. Το ναυάγιο είναι πολύ νωπό. Η Κυβέρνηση πήρε μία πρωτοβουλία. 'Εφερε μία τροπολογία για την επίσπευση της διαδικασίας, της εκδίκασης των όποιων ενόχων υπάρχουν γι' αυτό το ναυάγιο. Η Νέα Δημοκρατία θα μου επιτρέψετε να πω ότι με αυτήν τη θέση που παίρνει και ιδιαίτερα με την κατάθεση αίτησης για ονομαστική ψηφοφορία, πιστεύω ότι εκτίθεται πολύ δεινά.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, έχετε το λόγο
αν θέλετε να προσθέσετε κάτι.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, έχω ζητήσει επανειλλημμένως το λόγο.
ΒΑΣΙΛΗΣ ΚΕΔΙΚΟΓΛΟΥ: Το θέμα δεν είναι τι λέει ο κ. Μπουρόπουλος. Το
θέμα είναι πώς ερμηνεύεται.
ΠΡΟΕΔΡΕΥΩΝ (Κωνσταντίνος Γείτονας): Μία στιγμή, κύριε Κεδίκογλου. Κύριε Παπαγεωργόπουλε, σηκώσατε το χέρι όταν είχαμε ολοκληρώσει τις προτασσόμενες δευτερολογίες -δεν έχετε εγγραφεί, κύριε συνάδελφε- και είχαμε μπει στις δευτερολογίες των συναδέλφων που πρωτολόγησαν. Καθίστε κάτω και να συμβουλεύεστε λίγο τον Κανονισμό.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, οφείλετε να σέβεσθε τους
Βουλευτές. Ζήτησα το λόγο δέκα φορές. Εσείς μου λέτε να διαβάσω τον Κανονισμό.
ΠΡΟΕΔΡΕΥΩΝ (Κωνσταντίνος Γείτονας): Σας σέβομαι όπως όλους πολύ,
κύριε συνάδελφε. Αναγνωρίζετε ότι δεν εγγραφήκατε για να πρωτολογήσετε. Δεν εγγραφήκατε ούτε να δευτερολογήσετε.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Προτασσόμενη είναι και τώρα.
ΠΡΟΕΔΡΕΥΩΝ (Κωνσταντίνος Γείτονας): 'Οχι, γιατί ειχαμε μπει στις
δευτερολογίες.
Παρακαλώ συνεχίστε, κύριε Κεδίκογλου.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, το θέμα δεν είναι τι γράφει ο Μπουρόπουλος, ο γνωστός διάσημος καθηγητής. Το θέμα είναι το κάθε πράγμα από αυτά πώς ερμηνεύεται. 'Οχι πώς το εξηγουμε εμείς πολιτικά, αλλά το πώς οι πιο κάτω το ερμηνεύουν.
Κύριε Υπουργέ, στις σχέσεις μεταξύ εκτελεστικής εξουσίας και δικαστικής, όταν μάλιστα ο εισαγγελέας του 'Αρειου Πάγου και ο πρόεδρος ορίζονται απο την Κυβέρνηση, δεν επιτρέπεται να ισχύει η αρχή do ut des. 
Είπε κάτι πολύ σημαντικό ο κ. Ακριβάκης: ότι αυτή η τροπολογία δεν
μπορεί να έχει αναδρομική ισχύ. Δεν θα ισχύσει για το ναυάγιο. 'Αρα λοιπόν δεν έχει καμία άμεση χρησιμότητα.
Τέταρτον, μιλάτε για εγκλήματα. Προσέξτε την παρατήρηση που έκανε ο
κ. Σκυλλάκος. Για όλους αυτούς τους λόγους, κύριε Υπουργέ, θα σας συνιστούσα να αποσύρετε την τροπολογία ή τουλάχιστον δώστε αυτή τη δικαιοδοσία, εάν δεν υπάρχει, στον εισαγγελέα του Αρείου Πάγου, και πάρτε το δικαίωμα του ρυθμού. "Θέλω να τελειώσεις σε δύο μήνες. Αλλιώς σε καταργώ." Μέχρις εκεί.
ΠΡΟΕΔΡΕΥΩΝ (Κωνσταντίνος Γείτονας): Ο κ. Γκατζής έχει το λόγο. ΝΙΚΟΛΑΟΣ ΓΚΑΤΖΗΣ: Κύριε Υπουργέ, δε φθάνουν οι όποιες καλές
προθέσεις. Κατοχυρώνεται τελικά το δικαίωμα που έχουν σήμερα οι εργαζόμενοι για να κάνουν κινητοποιήσεις χωρίς τον κίνδυνο που αντιμετώπισαν οι αγρότες; Πολύ σωστά λέτε ότι δεν ξεκινούν ακόμα οι διαδικασίες για όλα αυτά τα οποία συμβαίνουν, για τους σεισμούς και για άλλα που είχαμε μέχρι σήμερα και που έχουν αναφερθεί εδώ στη Βουλή. 
Θέλετε αυτήν τη γρήγορη διαδικασία να την αρχίσετε με αφορμή το
ναυάγιο. Γιατί όμως με τους αγρότες κινητοποιήθηκε γρήγορα η δικαστική διαδικασία; Δεν ήταν από την πολιτική βούληση της Κυβέρνησης; Μπορεί κανένας να πει ότι ένα μήνα μετά τις κινητοποιήσεις των αγροτών άρχισαν οι διαδικασίες και έγιναν χιλιάδες δίκες που ακόμη συνεχίζονται. Γιατί για τους μαθητές κινητοποιήθηκε αμέσως η δικαιοσύνη και άρχισε τις δίκες με την ποινικοποίηση των αγώνων γενικότερα;
Οι καλές προθέσεις δεν φθάνουν. Εδώ γίνεται νόμος και ο νόμος δεν
προβλέπει τις αγαθές προθέσεις του κυρίου Υπουργού. Προβλέπει τις
διαδικασίες οι οποίες θα ισχύουν. Αυτό θα πρέπει να το αποσύρετε ή τουλάχιστον να το βελτιώσετε. Να μην υπάρχουν μέσα τα πολιτικά εγκλήματα, ούτε να περιλαμβάνονται οι κινητοποιήσεις των εργαζομένων. Βάλτε μια σαφή διάταξη για να μπορούμε και εμείς να το ψηφίσουμε.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, όσον αφορά το θέμα που δημιουργήθηκε με τον κ. Παπαγεωργόπουλο, ο Κανονισμός προσδιορίζει αυτά που ανέφερα εγώ, άρα δεν έχει δίκιο.
Πάντως, θα σας παρακαλούσα να δώσετε την έγκρισή σας για να μιλήσει
ένα λεπτό ο κ. Παπαγεωργόπουλος.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς, το Σώμα συνεφώνησε.
Ο κ. Παπαγεωργόπουλος έχει το λόγο για ένα λεπτό.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Θέλω και εγώ να προσθέσω τη φωνή μου στα όσα επιχειρήματα ακούσθηκαν γι' αυτήν την τροπολογία. Είναι περιττή και ενδεχομένως σε χέρια όχι πολύ υπεύθυνα να καταστεί και επικίνδυνη. Αυτό θέλουμε να προλάβουμε. 'Εχει το θεσμικό οπλοστάσιο ο Υπουργός Δικαιοσύνης για να βελτιώσει την απονομή της δικαιοσύνης, ως προς τη
λειτουργικότητά της, την ποιότητά της και την ταχύτητα απονομής. 'Εχει πολλή δουλειά να κάνει και ας την κάνει. Ας τα αφήσετε τα υπόλοιπα για τους λειτουργούς της δικαιοσύνης.
Η δικαιοσύνη δεν μπορεί να λειτουργεί σαν αερόσακος κατά την αναφορά του κυρίου Πρωθυπουργού και όποτε, ο μη γένοιτο, έχει πρόβλημα ο τόπος να ρίχνει τις ευθύνες στη δικαιοσύνη και από εκεί και πέρα ως Πόντιος Πιλάτος να νίπτει τας χείρας του. Αυτή η διάταξη σκοπεύει μόνο σε εύκολες εντυπώσεις, σε αποποίηση και μετάθεση ευθυνών χωρίς να προσθέτει τίποτα στην απονομή της δικαιοσύνης.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Κύριοι συνάδελφοι, δέχομαι
την παρατήρηση του κ. Σκυλλάκου, ότι εδώ δεν έχουν θέση τα πολιτικά εγκλήματα. Απλώς, παραπέμπαμε στην προηγούμενη διάταξη στη δεύτερη παράγραφο του άρθρου 30 η οποία δίνει στον Υπουργό Δικαιοσύνης την αρμοδιότητα να αναστέλλει ο ίδιος, όχι να παρακαλεί.
Για τα πολιτικά εγκλήματα και τα διεθνή εγκλήματα που διαταράσσουν

τις διεθνείς σχέσεις της χώρας έχει νόημα η αναστολή και όχι η επίσπευση. Το δέχομαι και διαγράφω...
ΠΡΟΕΔΡΕΥΩΝ (Κωνσταντίνος Γείτονας): Αν έχετε αναδιατύπωση, να
διαβάσετε ολόκληρη την παράγραφο για τα πρακτικά.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Σας τη διαβάζω: "Σε
υποθέσεις εξαιρετικής φύσεως που συνταράσσουν την κοινή γνώμη ο Υπουργός Δικαιοσύνης κλπ."
Αναφερόμενος σε όσα είπε ο κ. Κωνσταντόπουλος θέλω να πω ότι τον ευχαριστώ, διότι έδωσε έμφαση στην ανάγκη επίσπευσης της απονομής της δικαιοσύνης. Αυτή είναι η πρώτη μου προτεραιότητα. Θα έρθουν και άλλα νομοσχέδια προς αυτήν την κατεύθυνση.
Τέλος, υπάρχει κάποια σύγχυση ως προς την έννοια της ανεξαρτησίας της
δικαιοσύνης. Ανεξάρτητη δικαιοσύνη δεν σημαίνει στεγανοποιημένη

δικαιοσύνη. Η αρχή της διάκρισης των εξουσιών απαιτεί εξισορρόπηση μεταξύ των εξουσιών. Δεν ελέγχονται μόνο η νομοθετική και η εκτελεστική εξουσία. Ανεξάρτητη δικαιοσύνη δε σημαίνει ανέλεγκτη δικαιοσύνη, δε σημαίνει στεγανή. Η εξισορρόπηση των εξουσιών είναι η βάση της αρχής της διάκρισης των εξουσιών. Επομένως, ας μην παρεξηγούμε την ανεξάρτητη δικαιοσύνη και την ταυτίζουμε με μια στεγανοποιημένη δικαιοσύνη.
ΒΑΣΙΛΗΣ ΚΕΔΙΚΟΓΛΟΥ: Γιατί τοποθετήσατε μπροστά το "ανεξάρτητη";
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Και εν πάση περιπτώσει, η διάκριση που δέχθηκε η κ. Παπακώστα αλλά την ξέχασε μετά είναι ότι, η εποπτεία της διοίκησης της δικαιοσύνης ανήκει στις αρμοδιότητες του Υπουργείου Δικαιοσύνης. Τι είναι τάχα αυτό; Τι αρμοδιότητες εμπίπτουν εκεί; 'Αλλο είναι η απονομή της δικαιοσύνης η οποία ανήκει στα χέρια των δικαστών.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, κηρύσσεται περαιωμένη η συζήτηση επί της τροπολογίας με γενικό αριθμό 115 ειδικό 1.
'Εχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επ'αυτής της τροπολογίας της οποίας το κείμενο έχει ως εξής: 
"Προς τον κ. Πρόεδρο της Βουλής των Ελλήνων
Αίτηση

ονομαστικής ψηφοφορίας
επί της τροπολογίας στο σχέδιο νόμου "Δικαστική προστασία κατά το
στάδιο που προηγείται της σύναψης συμβάσεων φορέων, οι οποίοι λειτουργούν στους τομείς του ύδατος, της ενέργειας, των μεταφορών και των επικοινωνιών σύμφωνα με την οδηγία 92/13/ΕΟΚ, που αφορά προσθήκη στο άρθρο 3 παρ.3 του Κώδικα Ποινικής Δικονομίας.
Οι προτείνοντες Βουλευτές
1. Α. Ανδρεουλάκος.
2. Ι. Χωματάς.
3. Αικ. Παπακώστα.
4. Θ. Σκρέκας.
5. Κ. Καραμπίνας.
6. Γ. Ορφανός.
7. Ε. Κεφαλογιάννης.
8. Γ. Τσούρνος.
9. Ν. Τσιαρτσιώνης.
1Ο. Β. Τσίπρας.

11. Γ. Δεικτάκης. 12. Φ. Πετραλιά. 13. Μ. Σαλμάς. 
14. Στ. Καλογιάννης. 15. Στ. Δαϊλάκης. 16. Γ. Γιακουμάτος. 17. Γ. Βλάχος.
18. Π. Παυλόπουλος. 19. Ε. Μεϊμαράκης. 20. Ι. Τζαμτζής
21. Κ. Βασιλείου.
24. Κ. Τρυφωνίδης. 25. Γ. Γαρουφαλιάς". 
Θα αναγνώσω και τον κατάλογο των υπογραφόντων την αίτηση της
ονομαστικής ψηφοφορίας, για να διαπιστωθεί εάν υπάρχει ο απαιτούμενος από τον Κανονισμό αριθμός Βουλευτών για την υποβολή της.
Ο κ. Ανδρεουλάκος. Παρών.
Ο κ. Χωματάς. Παρών.
Η κ. Παπακώστα Παρούσα.
Ο κ. Σκρέκας. Παρών.
Ο κ. Καραμπίνας. Παρών.
Ο κ. Ορφανός. Παρών.
Ο κ. Κεφαλογιάννης. Παρών.
Ο κ. Τσούρνος. Απών.
Ο κ. Τσιαρτσιώνης. Παρών.
Ο κ. Τσίπρας. Παρών.
Ο κ. Δεικτάκης. Παρών.
Η κ. Πετραλιά. Παρούσα.
Ο κ. Σαλμάς. Παρών.
Ο κ. Καλογιάννης. Παρών.
Ο κ. Δαϊλάκης. Παρών.
Ο κ. Γιακουμάτος. Παρών.
Ο κ. Βλάχος. Παρών.
Ο κ. Παυλόπουλος. Παρών.

Ο κ. Μεϊμαράκης. Παρών.
Ο κ. Βασιλείου. Παρών.
Ο κ. Τρυφωνίδης. Παρών.
Ο κ. Γαρουφαλιάς. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός
υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό.
( ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
επαναλαμβάνεται η διακοπείσα συνεδρίαση.
'Εχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών:"Κύρωση Κώδικα Φόρου Προστιθεμένης Αξίας".
Το Προεδρείο εκτιμώντας τις ανάγκες του νομοθετικού έργου, σύμφωνα
με τον Κανονισμό (άρθρο 72 παρ.3) θα λύσει τη συνεδρίαση για αύριο ημέρα Τετάρτη 11 Οκτωβρίου 2000 και ώρα 18.00' με αντικείμενο εργασιών του Σώματος: α) ειδική συνεδρίαση της Ολομέλειας της Βουλής προς τιμήν των Ελλήνων Ολυμπιονικών των Ολυμπιακών Αγώνων του 2000 και β) νομοθετική εργασία σύμφωνα με την ημερήσια διάταξη.
'Ωρα λήξης 21.25'.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

