Σελίδα 4477 

Π Ρ Α Κ Τ Ι Κ Α   Β Ο Υ Λ ΗΣ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ '

Παρασκευή 28 Φεβρουαρίου 1997

Αθήνα σήμερα, στις 28 Φεβρουαρίου 1997, ημέρα Παρασκευή και ώρα 10.24', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν. ΚΡΗΤΙΚΟΥ

ΠΡΟΕΔΡΕΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Βουλευτή Ευβοίας κ. Χρήστο Θεοδώρου, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η κοινότητα Αγίου Ηλία Πύργου ζητεί την τοποθέτηση αυτομάτων δρόφρακτων στην αφύλακτη διάβαση στην περιοχή της.

2) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η κοινότητα Αγίου Ηλία Πύργου ζητεί την προαιρετική στάθμευση του Intercity για λόγους τουριστικούς στην περιοχή της.

3) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι τοπικοί Σύλλογοι ΠΣΥΠ-ΟΤΕ, Χίου αντιτίθεται σε κάθε μετακίνηση συναδέλφων μελών τους από νησί σε νησί της παραμεθόριας περιοχής.

4) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η 'Ενωση Αποφοίτων Εθνικής Σχολής Δημόσιας Διοίκησης υποβάλλει προτάσεις για τις μισθολογικές ρυθμίσεις των μελών της.

5) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Σωματείο Αλιέων Χίου "Οι δώδεκα Απόστολοι" ζητεί να ισχύσει το παλαιό καθεστώς στη χορήγηση πετρελαίου με μειωμένο φολολογικό συντελεστή στου παράκτιους αλιείς.

6) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βόλου ζητεί τη ρύθμιση των χρεών του προς την ΑΤΕ από τη δανειοδότησή του για την κατασκευή σφαγείων στην περιοχή του.

7) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Πανελλήνια Ομοσπονδία Αλιευτικών Συλλόγων Παράκτιας Αλιείας ζητεί τη συνέχεια της προμήθειας καυσίμων στα μέλη της.

8) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την αναγνώριση από το Κράτος των πιστοποιητικών γλωσσομάθειας PALSO.

9) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Σώμα Ελληνίδων Οδηγών διαμαρτύρεται για την υπαγωγή των δωρεών και των χορηγιών προς τα Ιδρύματα και Σωματεία κοινωφελούς σκοπού σε φόρο 2%.

10) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Αγροτικών Συνεταιρισμών Πηλίου - Βορείων Σποράδων ζητεί την άμεση ρύθμιση των χρεών των μελών της προς την ΑΤΕ.

11) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ελεύθεροι επαγγελματίες των περιοχών Ν. Παγασών - Αλυκών ζητούν τη μη ένταξη των προαναφερθέντων περιοχών στο νέο τηλεφωνικό κέντρο με αυτόματο 0428.

12) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία Σχολικοί Σύμβουλοι Πρωτοβάθμιας και Δευτεροβάθμιας Εκπαίδευσης διαμαρτύρονται για την προτεινόμενη υποβάθμιση μέσα από το νέο μισθολόγιο, του Σχολικού Συμβούλου.

13) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια 'Ενωση Φίλων των Πολυτέκνων διαμαρτύρεται για το Σχέδιο Νόμου περί της "Κατάργησης φορολογικών απαλλαγών και άλλες διατάξεις του υπό ψήφιση σχετικού Νομοσχεδίου".

14) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Βελεστίνου του Ν. Μαγνησίας ζητεί χρηματοδότηση για την αποπεράτωση εργασιών στο Δημοτικό Στάδιο στην περιοχή του.

15) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωση Γεωργικών Συνεταιρισμών Πηλίου - Βορείων Σποράδων ζητεί τη ρύθμιση των χρεών της προς την ΑΤΕ.

16) O Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Συμβούλιο Περιοχής 9ης Εδαφικής Περιφέρειας Εύβοιας ζητεί την ένταξη της Β. Εύβοιας στο σχέδιο "ΙΠΠΟΚΡΑΤΗΣ".

17) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Παμπελοποννησιακή Σύσκεψη Ενώσεων Αγροτικών Συνεταιρισμών Ν. Μεσσηνίας 

Σελίδα 4478 

και Ομοσπονδιών Αγροτικών Συλλόγων ζητεί να μην αλλάξει το καθεστώς ενίσχυσης των ελαιοπαραγωγών.

18) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Γεωργικός Συνεταιρισμός Ομβριακής ζητεί τη συνέχιση της λειτουργίας του Κέντρου Συγκέντρωσης Ζαχαροτεύτλων Σ.Σ. Αγγειών Ν. Φθιώτιδας.

19) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία οι νηπιαγωγοί των Κρατικών Παιδικών Σταθμών του Ν. Φθιώτιδας ζητούν την αύξηση των αποδοχών τους.

20) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Σύλλογος Πολιτικών Συνταξιούχων του Ν. Φθιώτιδας διαμαρτύρεται για την πλημμελή παροχή υπηρεσιών στο Οφθαλμολογικό Τμήμα του Γενικού Νοσοκομείου Λαμίας.

21) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία οι Νηπιαγωγοί πτυχιούχοι Ανωτάτων Σχολών Οικιακής Οικονομίας που εργάζονται στους Κ.Π.Σ. του Υπουργείου Υγείας και Πρόνοιας ζητούν την ένταξή τους σε προσωποπαγείς θέσεις κατηγορίας Π.Ε..

22) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Ναυτικός 'Ομιλος Καλαμάτας και ο Σύλλογος Γονέων, Κηδεμόνων και Φίλων Κολυμβητικού Τμήματος Ν.Ο.Κ. ζητούν τον άμεσο καθαρισμό των νερών του Κολυμβητηρίου Καλαμάτας που μολύνθηκαν από υγρά αγνώστου προελεύσεως.

23) Ο Βουλευτής Μαγνησίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Εργατοϋπαλληλικό Κέντρο Μεσσηνίας ζητεί οικονομική ενίσχυση για την κάλυψη λειτουργικών αναγκών του.

24) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Νομάρχης Μεσσηνίας ζητεί την εγκατάσταση και λειτουργία Π.Ο.Τ.Α. στο Ν. Μεσσηνίας.

25) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Δήμος Μεσσήνης Ν. Μεσσηνίας ζητεί τον ανακαθορισμό των ορίων Μεσσήνης - Ανάληψης Ν. Μεσσηνίας.

26) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία κάτοικοι της περιοχής Τσάκωνας Καλαμάτας Ν. Μεσσηνίας ζητούν την άμεση λήψη μέτρων προστασίας από τα τροχαία δυστυχήματα στον εθνικό δρόμο Τσάκωνας - Καλαμάτας Ν. Μεσσηνίας.

27) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Περιφερειακό Συμβούλιο Γεωπόνων Δημοσίων Υπαλλήλων Ν. Μεσσηνίας ζητεί την καταβολή επιδόματος τεχνικών εργασιών υπαίθρου μέσω του νέμου μισθολογίου στα μέλη του.

28) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδος υποβάλλει προτάσεις για την επίλυση των προβλημάτων του κλάδου.

29) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία γονείς των Δοκίμων-σπουδαστών που φοιτούν στη Σχολή Τεχνικών Υπαξιωματικών Αεροπορίας (ΣΤΥΑ) ζητούν την ένταξη της Σχολής ΣΤΥΑ στην Τριτοβάθμια Εκπαίδευση.

30) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Μαλιών του Ν. Ηρακλείου ζητεί να ληφθούν περιοριστικά μέτρα στην εισαγωγή πατάτας από τις τρίτες χώρες.

31) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Ακρίτες του Πόντου Σταυρούπολης Θεσ/νίκης διαμαρτύρεται για την απαράδεκτη συμπεριφορά του Προέδρου του Δ.Σ. του Ψυχιατρικού Νοσοκομείου Θεσ/νίκης (ΨΝΘ) απέναντι στο σύλλογο και σε μέλη του.

32) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Οικογένειας Θεραπευτικής Κοινότητας ΙΘΑΚΗ ζητεί την παραχώρηση διατηρητέου κτιρίου για τη στέγαση του Συλλόγου.

33) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία Μεταταγέντες Υπάλληλοι που υπηρετούν σε υπηρεσίες του Δημοσίου και ΝΠΔΔ ασφαλισμένοι στο ΤΕΑΠΟΚΑ ζητούν να τους καταβληθούν αναδρομικά όλες οι εισφορές που τους αναλογούν και παρακρατούντο από το ασφαλιστικό τους ταμείο.

34) Ο Βουλευτής Εύβοιας κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία κάτοικοι που διαμένουν στην περιφερειακή οδό της Θεσ/νίκης διαμαρτύρονται για την υποβάθμιση της περιοχής από τη χάραξη της περιφερειακής οδού.

35) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Σύνδεσμος Πολιτικών Συνταξιούχων Αγρινίου και Περιχώρων ζητούν την εφαρμογή του ενιαίου μισθολογίου και στους συνταξιούχους.

36) Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο κ. Βασίλειος Παναγιωτίδης Δάσκαλος του 4ου Δημοτικού Σχολείου Γιαννιτσών ζητεί την απόσπασή του στο εξωτερικό για λόγους υγείας.

37) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία Εκπρόσωποι των Παμπελοποννησιακών Αγροτικών Οργανώσεων ζητούν να διατηρηθεί το καθεστώς περιορισμών στις εισαγωγές ελαιολάδου από Τρίτες Χώρες.

38) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε δημοσίευμα εφημερίδας το οποίο αναφέρεται στην ανάγκη απομάκρυνσης του πλοίου "ΜΟΝΑ" που βρίσκεται αγκυροβολιμένο στο λιμάνι της Πύλου Μεσσηνίας.

39) Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η 'Ενωση Συνταξιούχων ΙΚΑ Γιαννιτσών και Περιχώρων ζητεί η μειωμένη σύνταξη μετά το 68ο έτος της ηλικίας να δίδεται ολόκληρη.

40) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην τουρκική προκλητικότητα σχετικά με την μετατροπή σε τζαμί του ναού της Θεού Σοφίας στην Κωνσταντινούπολη.

41) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Παράρτημα Πετρούπολης Αττικής της ΠΕΑΕΑ, δηλώνει τη συμπαράστασή του προς τους αγρότες.

42) Οι Βουλευτές κύριοι ΟΡΕΣΤΗΣ ΚΟΛΟΖΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Σωματείο Συνταξιούχων ΙΚΑ Σήμου Καισαριανής Αττικής, δηλώνει τη συμπαράστασή τους προς τους εκπαιδευτικούς.

43) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Νομαρχιακό Τμήμα Λήμνου της ΑΔΕΔΥ, δηλώνει τη συμπαράστασή του προς τους εκπαιδευτικούς.

44) Οι Βουλευτές κύριοι ΛΕΩΝ ΑΥΔΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Γυναικών Ζεφυρίου Αττικής δηλώνει τη συμπαράστασή του προς τους αγωνιζόμενους εκπαιδευτικούς.

45) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο

Σελίδα 4479 

 

Σύνδεσμος Συνταξιούχων Επιδοματούχων ΙΚΑ Αθήνας - Πειραιά - περιχώρων δηλώνει τη συμπαράστασή του προς τους αγρότες.

46) Οι Βουλευτές κύριοι ΛΕΩΝ ΑΥΔΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία Κάτοικοι του Δήμου 'Ανω Λιοσίων Αττικής δηλώνουν τη συμπαράστασή τους προς τους αγωνιζόμενους αγρότες, ναυτεργάτες και εκπαιδευτικούς.

47) Οι Βουλευτές κύριοι ΛΕΩΝ ΑΥΔΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Ελληνική Κοινόητητα Κολωνίας Γερμανίας καταγγέλλει τις μεθόδους τρομοκρατίας που χρησιμοποιεί η Ελληνική Κυβέρνηση σε βάρος των εργαζομένων που αγωνίζονται καθώς και σε βάρος των αγροτών.

48) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Οικοδόμων και Εργαζομένων στα συναφή επαγγέλματα Ν. Αιτωλ/νίας ζητεί την επίλυση οικονομικών και φορολογικών προβλημάτων των μελών της.

49) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Συνταξιούχων ΙΚΑ Νομού Καβάλας "Η ΕΝΣΩΜΑΤΩΣΗ" ζητεί τον καθορισμό των κατωτέρων συντάξεων όλων των ταμείων στο 20πλάσιο μεροκάματο του ανειδίκευτου εργάτη.

50) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Προσωπικού Εργοστασίου Ζαχάρεως Πλατέος Νομού Ημαθείας ζητεί να κατασκευαστεί το κτίριο του Πολυιατρείου Αλεξάνδρειας Ημαθείας και να στελεχωθεί με το κατάλληλο προσωπικό.

51) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία το Εθνικό Συμβούλιο της Ελληνικής Επιτροπής για τη Διεθνή 'Υφεση και Ειρήνη ζητεί να γίνει η Ελλάδα χώρα ειρήνης και φιλίας και όχι πολεμικό ορμητήριο του ΝΑΤΟ, να απομακρυνθούν όλα τα πυρηνικά από την Ελλάδα κ.λπ.

52) Ο Βουλευτής Ηρακλείου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Επιμελητηριακός 'Ομιλος Ανάπτυξης Ελληνικών Νησιών ζητεί να συσταθεί Ελληνική Περιφερειακή 'Ενωση Επιμελητηρίων των Νησιώτικων Περιοχών του Αιγαίου.

53) Ο Βουλευτης Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία Κάτοικοι Εκάλης Αττικής ζητούν να μην κατασκευαστεί σχολικό συγκρότημα στην πευκόφυτη δασική έκτασή της ΧΕΝ στην περιοχή τους.

54) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Χάλκειας Αιτωλ/νίας ζητεί να μη δημιουργηθεί λατομική ζώνη στη θέση Αλμπάνη της περιοχής του.

55) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορές με τιε οποίες ο Δήμος Χάλκειας Αιτωλ/νίας ζητεί να μη δημιουργηθεί λατομική ζώνη στη θέση Αλμπάνη της περιοχής του.

56) Ο Βουλευτής Αθήνας κ. ΚΩΝΣΤΑΝΤΙΝΟΣ ΒΡΕΤΤΟΣ κατέθεσε αναφορά με την οποία ο Σύλλογος Εργαζομένων για τις Δυνάμεις ΗΠΑ ζητεί την καταβολή δεδουλευμένων αποδοχών στα μέλη του.

57) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Εργαζομένων για τις Δυνάμεις ΗΠΑ ζητεί την καταβολή δεδουλευμένων αποδοχών στα μέλη του.

58) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ιδιοκτητών Ομοσπονδία Φροντιστηρίων Ξένων Γλωσσών ζητεί να αναγνωρισθεί το PALSO ως πιστοποιητικό καλής γνώσης της ξένης γλώσσας.

59) Ο Βουλευτης Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρισθεί το PALSO ως πιστοποιητικό καλής γνώσης της ξένης γλώσσας.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1773/10-1-97 ερώτηση δόθηκε με το υπ' αριθμ. 282/20-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 1773/10-1-97 των Βουλευτών κ.κ. Νικ. Γκατζή και Μήτσου Κωστόπουλου, σχετικά με το αντικείμενο του θιγομένου σε αυτήν θέματος, σας πληροφορούμε ότι το Υπουργείο Εθν. Οικονομίας, δεν έχει αρμοδιότητα για την ανωτέρω υπόθεση. Προς τούτοις σας αποστέλλουμε την απάντηση (φωτοτυπία) της ΕΤΕ, η οποία και χειρίζεται την υπόθεση.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

2. Στην με αριθμό 1787/13-1-97 ερώτηση δόθηκε με το υπ' αριθμ. 24025-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1787/13.1.97 που μας διαβιβάστηκε με το υπ. αρ. 23/28.1.97 έγγραφο του Υπουργείου Εμπορικής Ναυτιλίας παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφέρειας Κρήτης τα εξής:

1. Τα έργα επεκτάσεως και εκσυγχρονισμού του Λιμένος Ρεθύμνης εκτελούνται σύμφωνα με τις εγκεκριμένες μελέτες και με πιστώσεις του ΠΕΠ Κρήτης 1.263.000 δρχ.

2. Μετά απο δημόσιο μειοδοτικό διαγωνισμό έχουν ανατεθεί και εκτελούνται οι εργασίες επέκτασης προσήνεμου μώλου και κατασκευή ακρομωλιου ολικού μήκους 150 μ. και η κατασκευή θωράκισης της ρίζας προσήνεμου μώλου προϋπολογισμού 665.000.000 δρχ. και με απορροφήσεις μέχρι σήμερα 175.000.000 δρχ. Οι εργασίες προβλέπονται να περατωθούν εντός του τρέχοντος έτους 1997.

3. Η υπολοιπόμενη πίστωση ύψους 598.000.000 δρχ. θα διατεθεί για την εκτέλεση της Β' φάσης των εργασιών (2ο υποέργο) με αντικείμενο την ολοκλήρωση, κατασκευή, προστασία και θωράκιση του υπήνεμου μώλου την ολοκλήρωση της θωράκισης του υπολοίπου τμήματος προσήνεμου μώλου και την επέκταση του εσωτερικού κρηπιδώματος για την εξυπηρέτηση των Ο/Γ σκαφών. Συντάσσεται απο την Δ/νση Τεχνικών Υπηρεσιών Ν.Α. Ρεθύμνης σχετική μελέτη.

4. Μετά την ολοκλήρωση των ανωτέρω έργων θα εξασφαλισθεί η ασφαλης προσέγγιση (εισόπλους - απόπλους) και ο ελλιμενισμός των σκαφών και θα αναβαθμιστούν ουσιαστικά οι παρεχόμενες πάσης φύσεως διευκολύνσεις για την εξυπηρέτηση της ναυτιλικής εν γένει κλίσης του λιμένος.

Ο Υπουργός

Κ. ΛΑΛΙΩΤΗΣ"

3. Στην με αριθμό 1860/15-1-97 ερώτηση δόθηκε με το υπ' αριθμ. 1828/20-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1860/15.1.97 που κατέθεσαν οι Βουλευτές κ.κ. Σ. Παναγιωτου και Μ. Μπόσκου αναφορικά με την πολιτογράφηση της αναφερόμενης στο θέμα, σας γνωρίζουμε ότι από την ενδιαφερόμενη, με το αριθμ. Φ. 21098/20612/96/24.1.97 έγγραφό μας, έχουν ζητηθεί να 

Σελίδα 4480 

 

υποβληθούν τα προβλεπόμενα από το νόμο δικαιολογητικά απαραίτητα για την πολιτογράφησή της.

Μετά την υποβολή των σχετικών δικαιολογητικών θα αποφανθούμε επί του αιτήματός της.

Παρόμοια αιτήματα πολιτογράφησης αλλοδαπών, για τους οποίους συντρέχουν οι νόμιμες προϋποθέσεις εξετάζονται αμέσως και εκδίδονται οι σχετικές αποφάσεις.

Ο Υφυπουργός

Λ. ΠΑΠΑΔΗΜΑΣ"

4. Στην με αριθμό 1872/15-1-97 ερώτηση δόθηκε με το υπ' αριθμ. 8228/21-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1872/15-1-97 που κατατέθηκε στη Βουλή απο το Βουλευτή κ. Θεοφ. Δημοσχάκη και μας διαβιβάστηκε από το Υπουργείο Εθνικής Οικονομίας με το αριθμ. 3389/ΔΕ-247/29-1-97 έγγραφό του και με βάση στοιχεία από την αρμόδια Νομ. Αυτ/ση, σας γνωρίζουμε τα εξής:

1. Για τα έργα της ΣΑΝΑ/2 και ΣΑΕ Υπουργείων, που εκτελούνται από την Νομ.Αυτοδ/ση, έχουν τηρηθεί αυστηρά οι ισχύουσες διατάξεις με συνέπεια να επιτευχθεί η ανάδειξη διαδόχων ικανών για την έγκαιρη, αρτια και οικονομική εκτέλεση των έργων, με αποτέλεσμα κανένα πολιτικό πρόσωπο και κανένας πολίτης να μην έχει διαμαρτυρηθεί μέχρι σήμερα.

2. Ολα τα έργα του Νομ. Προγ/τος Δημ. Επενδύσεων, τα οποία είναι αρμοδιότητας της Δ/νσης Τεχνικών Υπηρεσιών (οδικά δίκτυα, λιμάνια, σχολικά κτίρια) δημοπρατήθηκαν και εκτελούνται, αναμένεται δε η αποπεράτωσή τους εντός του τρέχοντος έτους.

3. Σχετική καθυστέρηση παρατηρείται μόνο στη δημοπράτηση ορισμένων έργων του Αγροτικού Τομέα του Νομ.Π.Δ.Ε. (κατασκευή φραγμάτων, ανόρυξη - αξιοποίηση αρδευτικών γεωτρήσεων και κατασκευή αρδευτικών δικτύων κ.λπ.), αρμοδιότητας της Δ/νσης Εγγείων Βελτιώσεων, λόγω της διαδικασίας που απαιτείται από το Ν. 1650/86 στην έγκριση των περιβαλλοντικών όρων που απαιτείται από το Ν. 1650/86 στην έγκριση των περιβαλλοντικών όρων των μελετών περιβ. επιπτώσεων από το ΥΠΕΧΩΔΕ.

Πιστεύουμε όμως ότι έγκαιρα θα ολοκληρωθούν οι διαδικασίες και τα έργα αυτά θα δημοπρατηθούν μέσα στο 1997, στο σύνολό τους, ώστε να επιτευχθεί το μέγιστο δυνατό ποσοστό απορρόφησης των εγκεκριμένων, για το Νομό Εβρου, Κοινοτικών πιστώσεων.

Παράλλληλα το Υπουργείο μας, μέσω της Δ/νσης Τεχνικών Υπηρεσιών, εποπτεύει την ορθή εφαρμογή της ισχύουσας Νομοθεσίας εκ μέρους των Περιφερειακών Υπηρεσιών του και επεμβαίνει, οταν και όποτε χρειαστεί, με την σύνταξη και αποστολή οδηγιών, εγκυκλίων και επεξηγηματικών εγγράφων για την αντιμετώπιση συγκεκριμένων περιπτώσεων.

Ο Υφυπουργός

Λ. ΠΑΠΑΔΗΜΑΣ"

5. Στην με αριθμό 1925/20-1-97 ερώτηση δόθηκε με το υπ' αριθμ. 170/21-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 1925/20.1.97 που κατέθεσε στη Βουλή ο Βουλευτής κ. Αναστάσης Παπαληγούρας, σχετικά με αποζημιώσεις ιδιοκτητών αυτοκινήτων τα οποία υπέστησαν ζημιές ή καταστράφηκαν ολοσχερώς από τις πλημμύρες που έπληξαν πρόσφατα την Κόρινθο, σας γνωρίζουμε ότι με πρόσφατη τροπολογία που συζητήθηκε στη Βουλή αντιμετωπίστηκε και το θέμα αυτό.

Ο Υπουργός

Γ. ΠΑΠΑΝΤΩΝΙΟΥ"

6. Στην με αριθμό 1945/21-2-97 ερώτηση δόθηκε με το υπ' αριθμ. 66/24-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 1945/21-1-97 που κατέθεσε ο Βουλευτής κ. Ευάγ. Αποστόλου και που μας διαβιβάστηκε από το Υπουργείο Γεωργίας σχετικά με την καθυστέρηση καταβολής αποζημίωσης στους ανταποκριτές του ΟΓΑ για την διεκπεραίωση των αιτήσεων για χορήγηση των πολυτεκνικών επιδομάτων και της ισόβιας σύνταξης, σας πληροφορούμε ότι, για το θέμα αυτό αρμόδιο να σας απαντήσει είναι το Υπουργείο Υγείας και Πρόνοιας προς το οποίο κοινοποιείται το παρόν έγγραφο με αντίγραφο της ερώτησης.

2. Σχετικά με την αύξηση της χορηγούμενης αποζημίωσης στους ανταποκριτές του Οργανισμού για το έτος 1996 σας γνωρίζουμε τα εξής:

Με τις διατάξεις της παρ. 12 του άρθρου 16 του ν. 4169/61 όπως συμπληρώθηκε με το άρθρο 21 του ν. 1140/81 οι βοηθητικές εργασίες χορηγήσεως των παροχών του ΟΓΑ, έχουν ανατεθεί υποχρεωτικά, σε υπαλλήλους του οικείου Δήμου ή της Κοινότητας και ασκούνται παράλληλα προς τα κύρια καθήκοντά τους.

Ο ΟΓΑ για την παροχή αυτών των υπηρεσιών τους παρέχει μία πάγια ετήσια αποζημίωση, ανεξάρτητα από τον αριθμό των συνταξιούχων που εξυπηρετεί κάθε ανταποκριτής και μια περιοδική αποζημίωση ανάλογα του αριθμού των περιπτώσεων που εξυπηρετεί.

Το έτος 1996, για την αύξηση της αποζημίωσης δεν είχε υπάρξει συμφωνία με τον ΟΓΑ, λόγω αδυναμίας υποβολής κοινής πρότασης απο τους εκπροσώπους των συνδικαλιστικών τους οργανώσεων (ΟΚΥΕ-ΠΟΕ ΟΤΑ) ως προς το ποσοστό και την έναρξη χορήγησης της αποζημίωσης.

Υστερα από αυτό το Δ.Σ. του ΟΓΑ αποφάσισε τελικά, συνεκτιμώντας τις σχετικές προτάσεις των εκπροσώπων τους, την αύξηση της αποζημίωσης αυτής σε ποσοστό 20% από 1-7-1996.

Ετσι, το ποσό της πάγιας αποζημίωσης σήμερα ανέρχεται στις 126.960 δρχ. και το ποσό της περιοδικής αποζημίωσης στις 870 δρχ. ανά συνταξιούχο και 408 δρχ. ανά ασφαλισμένο.

3. Τέλος σας γνωρίζουμε ότι με την σύσταση στον ΟΓΑ Κλάδου Κύριας Ασφάλισης Αγροτών, δεν θίγονται οι διατάξεις που αφορούν τις σχέσεις των Ανταποκριτών με τον Οργανισμό.

Ο Υφυπουργός

ΝΙΚΟΣ ΦΑΡΜΑΚΗΣ"

7. Στην με αριθμό 2097/29-1-97 ερώτηση δόθηκε με το υπ' αριθμ. 1132/20-2-97 έγγραφο απο τον Υφυπουργό Οικονομικών η ακόλουθη απάντηση:

"Απαντώντας στην ερώτηση με αριθμό 2097/29-1-97 του Βουλευτή κ. Αλέξανδρου Χ. Χρυσανθακόπουλου σας πληροφορούμε ότι κατα το έτος 1996 η διαφημιστική δαπάνη αρμοδιότητας της Δ/νσης Δημοσίου Χρέους του Γενικού Λογιστηρίου του Κράτους, αφορούσε τους τίτλους εντόκων γραμματίων, ομολόγων, άϋλων τίτλων που εξέδωσε το Ελληνικό Δημόσιο με δημόσια εγγραφή ή δημοπρασία, ανήλθε στο συνολικό ποσό των 1.094 εκατ. δρχ. (ποσό προ ΦΠΑ).

1. Η διαφημιστική καμπάνια των τίτλων του Ελληνικού Δημοσίου για την Αθήνα και την Θεσσαλονίκη έγινε από την ανάδοχο διαφημιστική εταιρία PROJECT ΕΠΕ, το δε κόστος της ανήλθε στο ποσό των 876.292.000 δρχ. που κατανέμεται ως κατωτέρω:

Μέσο Ποσό (προ ΦΠΑ)

α. Τηλεόραση 599.781.000

β. Ραδιόφωνο 202.459.000

γ. Παραγωγή 17.895.000

δ. Αμοιβή εταιρίας 876.292.000

2. Η διαφημιστική καμπάνια των τίτλων Ελληνικού Δημοσίου γθια την Περιφέρεια έγινε από την ανάδοχο διαφημιστική εταιρεία METRON MEDIA A.E., το δε κόστος της ανήλθε στο ποσό των 129.441.270 δρχ. που κατανέμεται ως κατωτέρω:

Μέσο Ποσό (Προ ΦΠΑ)

α. Τηλεόραση 79.596.972

 

Σελίδα 4481 

 

β. Ραδιόφωνο 37.849.348

γ. Παραγωγή 8.576.950

δ. Αμοιβή εταιρίας 3.418.950

Σύνολον 129.441.270

3. Τέλος οι καταχωρήσεις Τύπου έγιναν απευθείας από την Υπηρεσία Δημ. Χρέους, το δε κόστος τους ανήλθε στο ποσό των 88.706.290 δρχ.

Ο Υφυπουργός Οικονομικών

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

8. Στην με αριθμό 2122/30-1-97 ερώτηση δόθηκε με το υπ' αριθμ. 4856/24-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της με αριθμ. 2122/30.1.97 ερώτησης που κατέθεσε στη Βουλή ο Βουλευτής κ. Κωνσταντίνος Ευμοιρίδης, σας πληροφορούμε τα εξής:

Η Κυβέρνηση, εφαρμοζοντας πιστά τις προγραμματικές της δηλώσεις, με νόμο που ψηφίστηκε αυτές τις ημέρες από τη Βουλή, πήρε σειρά μέτρων για τον περιορισμό και τη βελτίωση της αποτελεσματικότητας των κρατικών δαπανών.

Στο πλαίσιο αυτό εντάσσονται και οι οργανισμοί και τα ιδρύματα στα οποία αναφέρεστε, αφού αρχή μας είναι η κρατική διοίκηση, οι δημόσιοι οργανισμοί και επιχειρήσεις και επιδοτούμενοι φορείς πρέπει να υπηρετούν τις συλλογικές ανάγκες.

Οσο για τη θέσπιση κωλύματος εκλογιμότητας για όσους θέλουν να πολιτευθούν, αυτή τη στιγμή, ισχύει το πλέγμα των διατάξεων του Συντάγματος.

Ο Υφυπουργός

ΑΝ. ΜΑΝΤΕΛΗΣ"

9. Στην με αριθμό 2125/30-1-97 ερώτηση δόθηκε με το υπ' αριθμ. 359/24-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 30.1.97 έγγραφό σας, με το οποίο μας στείλατε την 2125/30.1.97 ερώτηση, που κατέθεσαν στη Βουλή οι Βουλευτές κ.κ. Μ. Κωστόπουλος και Σ. Παναγιώτου, σχετικά με το πιο πάνω θέμα, σας πληροφορούμε τα εξής:

1. Η παρακράτηση φόρου εισοδήματος για μισθούς και συντάξεις που καταβάλλονται στους δικαιούχους κατά το ημερολογιακό έτος 1997, διενεργείται σύμφωνα με τις οδηγίες που δόθηκαν στους αρμοδίους εκκαθαριστές με την 1128910/2435/Α0012/ΠΟΛ 1314/3.12.1996 εγκυκλιό μας.

Ο συντελεστής παρακράτησης που επιλέγεται κατά το μήνα Ιανουάριο με βάση το συνολικό ετήσιο εισόδημα κάθε μισθωτού ή συνταξιούχου, χρησιμοποιείται καθ' όλη τη διάρκεια του έτους, ανεξάρτητα των αυξήσεων που δίνονται στους μισθωτούς και συνταξιούχους κατά τη διάρκεια του έτους.

Με βάση τα παραπάνω ενδέχεται σε μερικές περιπτώσεις μισθωτών και συνταξιούχων, που το συνολικό τους ετήσιο εισόδημα κατά το μήνα Δεκέμβριο του 1996 διαμορφώθηκε σε μεγαλύτερο ύψος από εκείνο που είχε προϋπολογισθεί τον Ιανουάριο του 1996, λογω αυξήσεων που δόθηκαν μέσα στο έτος και με το σχηματισμό κατά το μήνα Ιανουαριο του 1997 του νεου συνολικού ετήσιου εισοδήματος του 1997, να εντάσσεται ο μισθωτός ή συνταξιούχος σε κλιμάκιο εισοδήματος με μεγαλύτερο συντελεστή από εκείνο του Ιανουαρίου 1996, με συνέπεια στις περιπτώσεις αυτες να υπολογισθεί φόρος εισοδήματος για τον Ιανουάριο του 1997 μεγαλύτερος απο εκείνο του Δεκεμβριου του 1996, ενώ το ποσό του καταβαλλόμενου μισθού ή σύνταξης κατά τους μήνες Δεκέμβριο 1996 και Ιανουάριο 1997 είναι το ίδιο.

Κατόπιν των ανωτέρω και εφόσον γίνει σύγκριση του παρακρατούμενου φόρου του μήνα Ιανουαρίου 1997 με τον μήνα Ιανουάριο του 1997, που είναι και τα συγκρίσιμα μεγέθη και σύμφωαν με την πιο πάνω εγκύκλιο του Υπουργείου Οικονομικών, δεν υπαρχει περίπτωση καταβολής αυξημένου παρακρατούμενου φόρου.

2. Τέλος σχετικά με την αύξηση του αφορολόγητου ποσού εισοδήματος των συνταξιούχων σε 2.000.000 δρχ. και τη τιμαριθμοποίηση της φορολογικής κλίμακας, σας πληροφορούμε ότι, οι δημοσιονομικές ανάγκες της χωρας δεν επιτρέπουν τη χορήγηση φορολογικών απαλλαγών στους μισθωτούς και συνταξιούχους και συνεπώς το αίτημα για καθιέρωση αφορολόγητου ποσού των συντάξεων μέχρι 2.000.000 δρχ. και τιμαριθμοποίηση της φορολογικής κλίμακας δεν μπορεί να ικανοποιηθεί προς το παρόν.

Ο Υφυπουργός

ΓΕΩΡΓΙΟΣ ΔΡΥΣ"

10. Στην με αριθμό 2125/30-1-97 ερώτηση δόθηκε με το υπ' αριθμ. 336/18-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2125/30-1-97 που κατέθεσαν στη Βουλή οι Βουλευτές κ.κ. Μήτσος Κωστοπουλος και Σταύρος Παναγιώτου, και σχετικά με θέματα αρμοδιότητάς μας που αφορούν την αύξηση των συντάξεων του ΙΚΑ και των κατωτάτων ορίων αυτών, σας γνωρίζουμε τα εξής:

Η εισοδηματική πολιτική της Κυβέρνησης εξασφαλίζει και το 1997 το πραγματικό εισόδημα των εργαζομένων και των συνταξιούχων, όπως άλλωστε και τα τρία προηγούμενα χρόνια, όπου η μέση πραγματική αμοιβή αυξήθηκε με ρυθμούς ανάλογους της αύξησης του Ακαθαρίστου Εγχωρίου Προϊόντος σε σταθερές τιμές. Παράλληλα όμως, είναι συνεπής με την αποκλιμάκωση του πληθωρισμού.

Ειδικότερα, οι συνταξιούχοι του ΙΚΑ, θα λάβουν απο 1-1-97 διορθωτικό ποσό για το 1996 2,5% επί του ποσού των συντάξεων, όπως έχει διαμορφωθεί την 31η Δεκεμβρίου 1996 και μέχρι ακαθάριστου ύψους συντάξεων 270.000 δρχ. μηνιαίως.

Πέραν του διορθωτικού ποσού, όσοι λαμβάνουν τα κατώτατα όρια συντάξεων, αλλά και οσοι έχουν συντάξεις μέχρι του ποσού των 130.000 δρχ. το μήνα, θα λάβουν τιμαριθμική αύξηση ως εξής:

Πέραν του διορθωτικου ποσού, όσοι λαμβάνουν τα κατώτατα όρια συντάξεων, αλλά και όσοι έχουν συντάξεις μέχρι του ποσού των 130.000 δρχ. το μήνα, θα λάβουν τιμαριθμικη αύξηση ως εξής

Από 1-1-97:

α. Για το ποσό σύνταξης μέχρι 130.000 δρχ., ποσοστό αύξησης 2%

β. Για το τμήμα της σύνταξης απο 130.000 έως 280.000 δρχ. ποσοστό αύξησης 1%

γ. Το τμήμα των συντάξεων άνω των 280.000 δρχ. δεν λαμβάνει αύξηση.

Από 1-7-1997, οι συντάξεις όπως αυτές θα έχουν διαμορφωθεί την 30-6-1997, αυξάνονται ως ακολούθως:

α. Για το ποσό της σύνταξης μέχρι 130.000 δρχ. ποσοστό αύξησης 2,5%

β. Για το τμήμα της σύνταξης από 130.000 έως 280.000 δρχ. ποσοστό αύξησης 1,25%

γ. Το τμήμα των συντάξεων ανω των 280.000 δρχ. δεν λαμβάνει αύξηση.

Σε περίπτωση που ο πληθωρισμός στο τέλος του 1997 υπερβεί το προβλεπόμενο ποσοστό 4,5% θα χορηγηθεί μεσα στο 1998 διορθωτικό ποσό.

Επισημαίνεται, ότι η κυβέρνηση με το ν. 2434/1996 (άρθρο 20) έχει καθιερώσει και τη χορήγηση του μόνιμου και ουσιαστικού επιδόματος κοινωνικής αλληλεγγύης (ΕΚΑΣ) για τους συνταξιούχους με τις μεγαλύτερες ανάγκες.

Τα εισοδηματικά κριτήρια βάσει των οποίων χορηγείται το επίδομα αυτό δεν παραμένουν σταθερά, αλλά οπως ορίζεται ρητά από το νόμο θα αναπροσαρμόζονται αρχής γενομένης από 1-9-97 και σε ετήσια βάση με κοινή Υπουργική Απόφαση.

Ο Υφυπουργός

Ν. ΦΑΡΜΑΚΗΣ"

11. Στην με αριθμό 2145/31-1-97 ερώτηση δόθηκε με το υπ' αριθμ. 4432/24-2-97 έγγραφο από τον Υφυπουργό

Σελίδα 4482 

Μεταφορών η ακόλουθη απάντηση:

"Απαντώντας στο σχετικό έγγραφό σας που αναφέρεται σε ερώτηση 2145/31.1.97 του Βουλευτή κ. Μ. Φραγκιαδάκη και απευθύνεται στον Υπουργό Μεταφορών και Επικοινωνιών, σχετικά με το αν δύναται ο οδικός μεταφορέας να ασκεί και άλλο παρεμφερές επάγγελμα σας πληροφορούμε τα παρακάτω: Με τις αριθμ. 285/85, 567/91 γνωμοδοτήσεις και το αριθμ. 1121/Φ 4333/88 έγγραφο το Νομικό Συμβουλιο του Κράτους (Ν.Σ.Κ.) γνωμοδότησε ότι ο πρώην επαγγελματίας αυτοκινητιστής και σημερινός οδικός μεταφορέας εμπορευμάτων δεν μπορεί να ασκεί και άλλο επάγγελμα πλην του παρεμφερούς επαγγέλματος του οδηγού αυτ/του.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

12. Στις με αριθμό 2152/31-1-97, 2153/31-1-97, 2278/7-2-97 ερωτήσεις δόθηκε με το υπ' αριθμ. 4508/24-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στα σχετικά έγγραφά σας που αναφέρονται σε ερωτήσεις 2152/2153/31.1.97 και 2278/7.2.97 του Βουλευτή κ. Καρχιμάκη και απευθύνονται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Η μελέτη φωτοσήμανσης για το Δημοτικό Αεροδρόμιο Σητείας ΔΑΣΤ, έχει ήδη εκπονηθεί, το έργο θα δημοπρατηθεί εκτός του μηνός Μαρτίου και θα χρηματοδοτηθεί από την ΥΠΑ.

2. 'Οσον αφορά τα έργα επεκτάσεως του ΔΑΣΤ, σας γνωστοποιούμε ότι παρόλο που δεν εκτελούνται με πρωτοβουλια ή έγκριση της ΥΠΑ, θα υπάρξει συνεννόηση μεταξύ των συναρμοδίων φορέων σχετικά με τα απαιτούμενα ποσά και την δυνατότητα εξασφάλισής τους προκειμένου ν' αποπερατωθεί το έργο.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

13. Στις με αριθμό 2154/31-1-97, 2279/7-2-97 ερωτήσεις δόθηκε με το υπ' αριθμ. 248/25-2-97 έγγραφο απο τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις 2154/31.1.97 και 2279/7.2.97 που κατέθεσε στη Βουλη ο Βουλευτής κ. Μιχ. Καρχιμάκης παρακαλούμε να πληροφορήσετε τον κ. Βουλευτή τα εξής:

Η απαλλοτρίωση του τμήματος Αυχήν - Αγκαθιά - Σητεια του ΒΟΑΚ βρίσκεται υπό κήρυξη στο Υπουργείο Οικονομικών.

Για το τμήμα Αυχήν - Αγκαθιά - Σητεία 7 χλ. προτείνει από την αρμόδια Δ/νση του ΥΠΕΧΩΔΕ η ένταξη στο INTEREG II με προϋπολογισμό 2 δις δρχ.

Για το τμήμα Αγιος Νικόλαος - Παχειά Αμμος συνολικού μήκους 22 χλμ. προγραμματίζεται η ένταξή του στο Επιχειρησιακό Πρόγραμμα Πρόσβασης Οδικοί Αξονες με άμεση προτεραιότητα του τμήματος 3 χλμ. ανάντη και κατάντη της γέφυρας Φρουζί με προϋπολογισμό 2 δις δρχ.

Για το τμήμα αυτό εκπονείται οριστική μελέτη με ολοκλήρωση από το μελετητή το Μαϊο του 1997 ώστε να μπορέσει να δημοπρατηθεί μαζί με τη γέφυρα εντός του 1997.

Ο Υπουργός

Κ. ΛΑΛΙΩΤΗΣ"

14. Στην με αριθμό 2161/3-2-97 ερώτηση δόθηκε με το υπ' αριθμ. 318/19-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2161/3.2.97 των Βουλευτών κ.κ. Γεωργ. Κατσιμπάρδη, Δημ. Αλαμπάνου και Βαγ. Στάϊκου, σχετικά με το αντικείμενο του θιγομένου σε αυτήν θέματος και στα σημεία που μας αφορά σας γνωρίζουμε τα ακόλουθα:

1. Η εν λόγω εταιρεία έχει την δυνατότητα εντάξεως στον Αναπτυξιακό Ν. 1892/90 (Αρθρ. 23α και 23β) αφού υποβάλλει στο Υπουργείο Ανάπτυξης τα απαραίτητα δικαιολογητικά (τεχνικοοικονομική Μελέτη Σκοπιμότητας κ.λπ.), για επέκταση, εκσυγχρονισμό, προστασία περιβάλλοντος, εκπαίδευση προσωπικού και ο,τιδήποτε άλλο οριζόμενο από τον Νόμο για να τύχει των ευεργετικών διατάξεων αυτού.

Βασική προϋπόθεση εντάξεως στον Ν. 1892/90, είναι η εκδήλωση ενδιαφέροντος από την εταιρεία ΛΑΡΚΟ.

2. Υπάρχουν διάφορα προγράμματα του Υπουργείου Εργασίας και Κοινωνικών Ασφαλίσεων, όπως αυτά ανακοινώθηκαν τελευταία ή και μέσω του ΟΑΕΔ για εκπαίδευση προσωπικού μέσω των οποίων η αναφερόμενη εταιρεία μπορεί να τύχει των οικονομικών ενισχύσεων.

3. Απ' ευθείας ένταξη της εταιρείας στα προγράμματα του ΚΠΣ δεν γίνεται.

4. Κατά τα λοιπά θα σας απαντήσει το Υπουργείο Ανάπτυξης ως καθ' ύλην αρμόδιο.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

15. Στην με αριθμό 2172/3-2-97 ερώτηση δόθηκε με το υπ' αριθμ. 120/21-2-97 έγγραφο από τον Υπουργό Πολιτισμού η ακόλουθη απάντηση:

"Aπαντώντας στην αριθμ. 2172/3.2.97 ερώτηση της Βουλευτού κας Μαρίας Δαμανάκη, σας γνωρίζουμε τα εξής:

Εχει ήδη συνταχθεί και εγκριθεί η α' φάση της μελέτης αποκατάστασης, στερέωσης και ανάδειξης του Φρουρίου Μήθυμνας, που αφορά στις άμεσες εργασίες της στερέωσης, συνολικού προϋπολογισμού ύψους 88.500.000 δρχ. επίκειται δε η δημοπράτηση του έργου.

Για την εκπόνηση της β' φάσης της μελέτης, η Διεύθυνση Αναστήλωσης Βυζαντινών και Μεταβυζαντινών Μνημείων στην πρόταση προγράμματος μελετων και έργων για το 1997, έχει συμπεριλάβει αρχιτεκτονική - τοπογραφική αποτύπωση του Φρουρίου Μήθυμνας (προϋπ. 36.200.000 δρχ.) μελέτη - έρευνα προσδιορισμού φυσικομηχανικών χαρακτηριστικών του εδάφους θεμελίωσης, των υλικών πλήρωσης πύργων και των υλικών δομής του Φρουρίου Μήθυμνας (προϋπ. 20.000.000 δρχ.)

Η υπαγωγή του οικισμού της Μήθυμνας στις αρμοδιότητες του Υπουργείου Πολιτισμού, πρόκειται να εξετασθεί στο άμεσο μέλλον από το ΚΑΣ, στο οποίο έχει ήδη υποβληθεί πλήρης φάκελος με βάση τα στοιχεία που συνέλεξε ειδική επιτροπή του ΥΠ.ΠΟ.

Η Προγραμματική Σύμβαση με το Δήμο Μήθυμνας, πρόκειται να ενεργοποιηθεί άμεσα από το ΥΠ.ΠΟ. προκειμένου να προσδιοριστεί το κονδύλιο και ο αριθμός των προσλήψεων εποχικών αρχαιοφυλάκων. Αναμένεται, για το λόγο αυτό, η σύγκληση της Κοινής Επιτροπής με πρωτοβουλία του Δημάρχου της Πόλης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

16. Στην με αριθμό 2176/3-2-97 ερώτηση δόθηκε με το υπ' αριθμ. 121/24-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2176/3.2.97 ερώτηση του Βουλευτή κ. Φώτη Κουβέλη, σας γνωρίζουμε τα εξής:

Η νήσος Κάρπαθος ελέγχεται αρχαιολογικά από την ΚΒ' Εφορεία Προϊστορικών και Κλασσικών Αρχαιοτήτων και την 4η Εφορεία Βυζαντινών Αρχαιοτήτων Δωδεκανήσου. Πέραν της παρουσίας των δύο μονίμων φυλάκων αρχαιοτήτων, που έχουν την αρμοδιότητα επίβλεψης της Βόρειας και Νότιας Καρπάθου, οι εκάστοτε ανάγκες διενέργειας αυτοψιών και ανασκαφών καλύπτονται με επιτόπια μετάβαση αρχαιολόγων των Εφορειών Δωδεκανήσου.Η πρόσληψη προσωπικού διαφορετικών ειδικοτήτων για την αποτελεσματικότερη προστασία του μνημειακού πλούτου της Δωδεκανήσου - επομένως και της Καρπάθου - αποτελεί άμεση προτεραιότητα στο σχεδιασμό των αρμοδίων Εφορειών.

Εχουν επίσης ληφθεί όλα τα αναγκαία μέτρα για τη διασφάλιση της αρχαιολογικής ζώνης της Ακρόπολης Ποσιδείου Καρπάθου με τον χαρακτηρισμό της ως αρχαιολογικού 

Σελίδα 4483 

χώρου ώστε να ελέγχεται κάθε χωματουργική ή αλλη οικοδομική εργασία, με απαλλοτριώσεις ακινήτων ώστε να οργανωθεί ο αρχαιολογικός χώρος ως επισκέψιμος και με φύλαξη του χώρου με μόνιμο προσωπικό. Τα αρχαιολογικά ευρήματα που ανακαλύπτονται κατά την διάρκεια των επιστημονικών ανασκαφών, μεταφέρονται για συντήρηση, μελέτη και προσωρινή στέγαστη στο Αρχαιολογικό Μουσείο Ρόδου, ενώ τα βαρύτερα αρχιτεκτονικά μέλη συγκεντρώνονται στην τοπική αρχαιολογική συλλογή στα Πηγάδια Καρπάθου.

Το Υπουργείο Πολιτισμου θα μεριμνήσει για τη συγκέντρωση των συλλογών σε ενιαίο χωρο, ώστε να είναι επισκέψιμες για το κοινό, καθώς στο σχεδιασμό της αρμόδιας Εφορείας υπάρχουν ήδη σκέψεις για αναζήτηση δημοσίου ή δημοτικού κτιρίου για τη μεταστέγαση και ανάδειξή τους.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

17. Στην με αριθμό 2203/5-2-97 ερώτηση δόθηκε με το υπ' αριθμ. 123/21-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2203/5.2.97 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Η φιλοσοφία της μουσειακής και εκθεσιακής πολιτικής του Υπουργείου Πολιτισμού, καθώς και συναφή οργανωτικά ζητήματα ανακοινώθηκαν στις 14.1.97. Επισυνάπτω το σχετικό έγγραφό μου προς τις εφορείες που περιλαμβάνει πλήρεις απαντήσεις σε όσα θέτει με την ερώτησή του ο κ. Βουλευτής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

18. Στην με αριθμό 2204/5-2-97 ερώτηση δόθηκε με το υπ' αριθμ. 124/21-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2204/5.2.97 ερώτηση του Βουλευτή κ. Βασίλη Κοντογιαννόπουλου, σας γνωρίζουμε τα εξής:

Το αρχαίο Λέπρεο είναι ένας σημαντικός και εκτεταμένος αρχαιολογικός χωρος, ο οποίος έχει ελάχιστα ανασκαφεί και ερευνηθεί. Στη θέση "Κάστρο" που περιβάλλεται από καλά σωζόμενο τείχος έχει ανασκαφεί ο Ναός της Δήμητρας, κλασικών χρόνων, ενώ στη θέση 'Αγιος Δημήτριος οι ανασκαφές έφεραν στο φως σημαντικό προϊστορικό οικισμό πρωτοελλαδικών χρόνων. Τα τελευταία χρόνια ο χώρος του "Κάστρου" και ο Ναός της Δήμητρας καθαρίζονται συστηματικά, ενώ για φέτος προγραμματίζεται η διενέργεια μικρής ανασκαφικής έρευνας στο αρχαίο τείχος.

Η αξιοποίηση των αρχαιοτήτων του Λεπρέου προϋποθέτει μεγάλης έκτασης συστηματική ανασκαφική έρευνα. Εργασίες αναστήλωσης του Ναού και του τείχους ουδέποτε είχαν ξεκινήσει στο χώρο αυτό, όχι τόσο λόγω των τεράστιων δαπανών που απαιτούνται, όσο για το λόγο ότι το μεγαλύτερο μέρος του οικοδομικου υλικού του Ναού, αλλά και όλων των αρχαίων κτιρίων έχει χρησιμοποιηθεί για την ανοικοδόμηση του σύγχρονου χωριού.

Σημειώνεται, τέλος, ότι με την 42/17.12.96 απόφασή του το ΚΑΣ γνωμοδότησε ομόφωνα για την αναγκαστική απαλλοτρίωση 15 περίπου στρεμμάτων στο Λέπρεο για αρχαιολογικούς σκοπούς και ειδικότερα για την προστασία των μνημείων της Ακρόπολης του Λέπρεου και του Ναού της Δήμητρας ή του Λυκαίου Διός. Η απαλλοτρίωση βρίσκεται στο στάδιο της κτηματογράφησης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

19. Στην με αριθμό 2209/5-2-97 ερώτηση δόθηκε με το υπ' αριθμ. 174/24-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2209/5.2.97 την οποία κατέθεσε στη Βουλή των Ελλήνων ο Βουλευτής κ. Θ. Δημοσχάκης που αφορά ρύθμιση ληξιπρόθεσμων οφειλών στεγαστικών δανείων κατοίκων του Νομού Εβρου χορηγουμένων από την Κτηματική Τράπεζα της Ελλάδος σας γνωρίζουμε τα ακόλουθα:

Οπως μας πληροφόρησε η Κτηματική Τράπεζα, σύμφωνα με την Ε.Δ. 3/97, από 3.2.97 ισχύει νέα ρύθμιση ληξιπρόθεσμων οφειλών για όλα τα στεγαστικά δάνεια που έχουν χορηγηθεί από την Κτηματική Τράπεζα βάσει της οποίας οι δανειολήπτες έχουν τη δυνατότητα καταβάλλοντας τουλάχιστον το 20% της ληξιπρόθεσμης οφειλής τους να ρυθμίσουν το υπόλοιπο αυτής ή και το άληκτο κεφάλαιο των δανείων τους - αν το επιθυμούν - με το ισχύον σήμερα, κατά κατηγορία, επιτόκιο.

Οι δανειολήπτες μετά την προβλεπόμενη καταβολή υποβάλλουν σχετική αίτηση επιλέγοντας το είδος του επιτοκίου (σταθερό ή κυμαινόμενο) καθώς και τη διάρκεια εξυπηρέτησης του ρυθμιζόμενου ποσού (6,8,10 και 12 χρόνια).

Οι καινοτομίες της νέας αυτής ρύθμισης, που σύμφωνα με την Κτηματική Τράπεζα εφαρμόζονται μόνο από αυτήν και για πρώτη φορά, αποτελούν τα κάτωθι:

α) Η παροχή έκπτωσης επί των τόκων των εγγεγραμμένων στο άρθρο 27 Ν. 2076/92 για όσα δάνεια παρουσίαζαν ληξιπρόθεσμη οφειλή την 31.12.93 (ανεξαρτήτως ποσού) και σήμερα έχουν ποσά εγγεγραμμένα στο άρθρο 27 Ν. 2076/92. Η έκπτωση είναι ανάλογη του ποσού της προκαταβολής.

β) Η εγγραφή πρόσθετης προσημείωσης υποθήκης (και όχι υποθήκης) για το ποσο που η Κτηματική Τράπεζα δεν καλύπτεται από την αρχική υποθήκη, λόγω του ύψους της ληξιπρόθεσμης οφειλής και η οποία συνεπάγεται λιγότερα έξοδα για τους δανειολήπτες και

γ) διαφορα κάλυψης ποσοστού ασφαλείας μέχρι το ποσό των δρχ. 500.000 δρχ. δεν απαιτείται εγγραφή πρόσθετης προσημείωσης υποθήκης.

Για τα δάνεια των οποίων οι ληξιπρόθεσμες οφειλές υπερβαίνουν το ποσό των δρχ. 1.000.000 αλλά δεν εμφανίζουν τόκους εγγεγραμμένους στο άρθρο 27 Ν. 2076/92 και συνεπώς δεν υπάγονται στην ως άνω υπ' αριθμ. 1 περίπτωση, η ανωτέρω Τράπεζα παρέχει τη δυνατότητα ρύθμισης των ληξιπρόθεσμων οφειλών ή και των αλήκτων κεφαλαίων των δανείων τους με την ίδια Εγκύκλιο Διοίκησης και τους ίδιους όρους χωρίς όμως έκπτωση.

Για τις δύο ως άνω περιπτώσεις τα προς ρύθμιση δάνεια δεν θα πρέπει να επιδοτούνται από το Ελληνικό Δημόσιο ή εάν επιδοτούντο η επιδότησή τους να έχει διακοπεί οριστικα.

Αρμόδια για την εφαρμογή της ανωτέρω ρύθμισης είναι τα κατά τόπους Υποκαταστήματα της Κτηματικής Τράπεζας, στα οποία οι δανειολήπτες μπορούν να απευθυνθούν για περισσότερες πληροφορίες και για την υποβολή των σχετικών αιτήσεων ρύθμισης.

Τέλος, η Κτηματική Τράπεζα επισημαίνει το σημαντικό όφελος που παρέχει η ανωτέρω ρύθμιση στους δανειολήπτες των οποίων τα δάνεια παρουσιάζουν ληξιπρόθεσμες οφειλές, δεδομένου ότι αφενός μεν μετά τη ρύθμιση δεν επιβαρύνονται με τόκους υπερημερίας, αφετέρου δε τους δίνεται η δυνατότητα να ρυθμίσουν όχι μόνο το υπόλοιπο των ληξιπρόθεσμων οφειλών τους αλλά και των αλήκτων κεφαλαίων των δανείων τους με τα σημερινά μειωμένα επιτόκια.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

20. Στην με αριθμό 2209/5-2-97 ερώτηση δόθηκε με το υπ' αριθμ. 24/21-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης με αριθμό 2209/5-2-97 που κατατέθηκε στη Βουλή των Ελλήνων από το Βουλευτή κ. Θεοφάνη Δημοσχάκη και αναφέρεται στον τρόπο καταβολής των δανείων που χορηγήθηκαν από την ΕΚΤΕ στους κατοίκους του Ν. Εβρου σας γνωρίζουμε τα παρακάτω:

Το Υπουργείο Οικονομικών εξετάζει κυρίως θέματα που αναφέρονται σε οφειλές προς το Δημόσιο.

Σελίδα 4484 

 

Στη συγκεκριμένη περίπτωση τα προβλήματα αφορούν τις οφειλές των δανειοληπτών - κατοίκων του Ν. Εβρου προς την ΕΚΤΕ και αρμόδια για να τα εξετάσει είναι η ΕΚΤΕ και το Υπουργείο Εργασίας.

Σημειώνουμε οτι με τις διατάξεις του άρθρου 21 του ν. 2198/1994 και του άρθρου 32 του ν. 2224/1994 μέρος των απαιτήσεων αυτών της ΕΚΤΕ περιήλθαν στο Δημόσιο.

Ο τρόπος βεβαίωσης και καταβολής αυτών καθορίστηκε με τις διατάξεις του άρθρου 18 του ν. 2322/94 (ΦΕΚ 143Α') αφού λήφθηκαν υπόψη η κοινωνική, οικογενειακή και οικονομική κατάσταση των δανειοληπτών. Οι συγκεκριμένες αυτές απαιτήσεις βεβαιώνονται από τις αρμόδιες Δ.Ο.Υ. ως δημόσια έσοδα και καταβάλλονται σε εξήντα (60) μηνιαίες δόσεις και με την προϋπόθεση η κάθε δόση να μην είναι μικρότερη των είκοσι χιλιάδων (20.000) δρχ.

Σε περίπτωση εφάπαξ εξόφλησης της βεβαιωμένης οφειλής (υπέρ του Δημοσίου και υπέρ της ΕΚΤΕ) παρέχεται το δικαίωμα της έκπτωσης ποσοστού σαράντα τοις εκατό (40%) επί του ποσού που εισπράττεται υπέρ του Δημοσίου.

Ο Υφυπουργός

Γ. ΔΡΥΣ"

21. Στην με αριθμό 2219/5-2-97 ερώτηση δόθηκε με το υπ' αριθμ. 171/20-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2219/5-2-97 που κατέθεσαν στη Βουλή των Ελλήνων οι Βουλευτές κ.κ. Γ. Δραγασάκης και Σ. Δανέλλης σχετικά με επέκταση των ειδικών ρυθμίσεων που προβλέπονται από τις Κ.Υ.Α. 1648/Β.22/13.1.94 και 235/Β.21/4.1.95 για την περιοχή Θράκης και για τις ξενοδοχειακές επιχειρήσεις των νησιών Λέσβου, Σάμου, Χίου και Δωδεκανήσου σας γνωρίζουμε ότι δεν είναι δυνατή η ικανοποίηση του αιτήματος λόγω των δημοσιονομικών δυσχερειών που αντιμετωπίζει η χώρα.

Επίσης σας γνωρίζουμε ότι σύμφωνα με την Πράξη του Διοικητή της Ελλάδος 1620/89, οι τράπεζες έχουν τη δυνατότητα να ρυθμίζουν απαιτήσεις τους, μετά από αίτηση των ενδιαφερομένων, με τραπεζικά κριτήρια.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

22. Στην με αριθμό 2229/6-2-97 ερώτηση δόθηκε με το υπ' αριθμ. 242/25-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2229/6.2.97 που κατέθεσαν στη Βουλή οι Βουλευτές κ.κ. Λεωνίδας Αυδής και Στρατής Κόρακας παρακαλούμε να πληροφορήσετε τους κ.κ. Βουλευτές τα εξής:

1. Είναι γνωστές την τελευταία 30ετία οι πλημμύρες που έπληξαν το Λεκανοπέδιο Αττικής όπως αυτές το 1961, 1973, 1977 όπως και οι πρόσφατες, 1993 που έπληξαν τις περιοχές Γλυφάδας, Βούλας, Βουλιαγμένης, 1994 που έπληξαν τους Δήμους Ανω Λιοσίων, Νέας Ιωνίας, Χαλκηδόνας, 1996 που έπληξαν την περιοχή Θριασίου πεδιου αλλά και της 12.10.97 όπου εκτός των τεράστιων υλικών ζημιών σε πολλές υπήρξαν και ανθρώπινα θύματα.

2. Για την αντιμετώπιση του πλημμυρικού προβλήματος του Λεκανοπεδίου αφενός μεν απαιτείται η εκτέλεση πληθώρας αντιπλημμυρικών έργων με κόστος που αγγίζει τα 250 έως 300 δις ενώ αφ' ετέρου απαιτείται επιμελής και τακτική συντήρηση του υπάρχοντος δικτύου προκειμένου να λειτουργεί σωστά κατά τις βροχοπτώσεις.

3. Με σκοπό την επίλυση του προβλήματος συνεστήθει το 1980 η ΕΥΔΑΠ με το Ν. 1068. Στην πορεία λειτουργίας της εταιρείας διεφάνη η ανάγκη επιβοήθησης του έργου της για αυτό και συνεπληρώθη ο Νόμος 1068/80 με το άρθρο 15 του Ν. 1674/86 ώστε και το ΥΠΕΧΩΔΕ να έχει αρμοδιότητα εκτέλεσης αντιπλημμυρικών έργων.

4. Η ραγδαία εξέλιξη και ανάπτυξη του Λεκανοπεδίου δημιούργησαν καταστάσεις που πλέον απαιτούν αναθεώρηση, επανεκτίμηση και αναπροσαρμογή της στρατηγικής στο θέμα κατασκευής των αντιπλημμυρικών έργων με στόχο την σύντμιση του χρόνου ολοκλήρωσής τους δια της εμπλοκης όλων των φορέων που μπορούν να βοηθήσουν προς την κατεύθυνση αυτή. Κάτω από το πρίσμα αυτό καθίσταται πλέον επιτακτική ανάγκη να συμμετάσχει σ' αυτή την προσπάθεια και η τοπική Αυτοδιοίκηση που σε πολλές από τις αρμοδιότητες που εξετάζονται προς μεταφορά, έχει την αμεσότητα που επιβάλλει την εμπλοκή της όπως π.χ. ο καθαρισμός των φρεατίων υδροσυλλογής που παρά τις όποιες φιλότιμες προσπάθειες της ΕΥΔΑΠ δεν μπορεί να αντιμετωπιστεί αποφασιστικά λόγω της πληθώρας αυτών (700.000 τεμάχια) εγκατεσπαρμένα σε 119 Δήμους και κοινότητες του Λεκανοπεδίου.

5. Σε ό,τι αφορά το κόστος και τη δημιουργία νέων υπηρεσιών η δαπάνη για την εκτέλεση των έργων απο όποιο φορεά και αν εκτελεστούν θα καταβληθεί και είναι θέμα κατανομής πιστώσεων που διατίθενται στους ΟΤΑ. Νέες υπηρεσίες για τον σκοπό αυτό δεν πρόκειται να συσταθούν, αφού ούτως ή άλλως και στον Ν. 2218/94 που ιδρύει την Νομαρχιακή Αυτοδιοίκηση όπως και τις σχετικές Υπουργικές Αποφάσεις περί οργανισμού της εσωτερικής οργάνωσης και λειτουργίας των Υπηρεσιών των Νομαρχιακών Αυτοδιοικήσεων όπως και στους οργανισμούς της πρωτοβάθμιας Τοπικής Αυτοδιοίκησης προβλέπονται και υφίστανται τεχνικές υπηρεσίες που θα αναλάβουν το αντικείμενο αυτό. Παρόμοιες αρμοδιότητες με τα αντιπλημμυρικά έχουν δοθεί άλλωστε στην Τοπική Αυτοδιοίκηση όπως π.χ. η κατασκευή του τριτεύοντος δικτύου ακαθάρτων που εκτελείται απο τις υπόψη τεχνικές υπηρεσίες των ΟΤΑ. 

Ο Υπουργός

Κ. ΛΑΛΙΩΤΗΣ"

23. Στην με αριθμό 2239/6-2-97 ερώτηση δόθηκε με το υπ' αριθμ. 1128/21-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2239/6.2.97 ερώτησης που κατατέθηκε στη Βουλή απο το Βουλευτή κ. Αναστάση Παπαληγούρα, αναφορικά με την εφάπαξ καταβολή των αναδρομικών της Ειδικής Αποζημίωσης - Ειδικού Επιδόματος στους πληγέντες υπαλλήλους του νομού Κορινθίας από τις πρόσφατες πλημμύρες, πληροφορούμε την Εθνική Αντιπροσωπεία ότι για να καταβληθούν εφάπαξ τα ανωτέρω ποσά, απαιτείται τροποποίηση της σχετικής διάταξης του ν. 2386/96.

Εξάλλου, οι εν λόγω υπάλληλοι για τις καταστροφές που υπέστησαν από τις πλημμύρες αυτές αποζημιώνονται από άλλες πηγές.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

24. Στην με αριθμό 2294/10-2-97 ερώτηση δόθηκε με το υπ' αριθμ. 195/24-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2294/10-2-97 σχετικά με την έλλειψη υπαλληλικού προσωπικού στο ΕΑΚ Τρίπολης, σας πληροφορούμε ότι η Υπηρεσία μας εχει προβεί σε όλες τις απαραίτητες ενέργειες για κάλυψη άμεσων αναγκών σε εποχιακό προσωπικό για τα Γυμναστήρια όλης της χώρας.

Εκκρεμεί το υπ' αριθμ. 3148/4-2-97 έγγραφο Προγραμματισμός πρόσληψης εποχιακού προσωπικού προς την Γενική Γραμματεία Υπουργικού Συμβουλίου.

Επίσης έχουν γίνει όλες οι απαραίτητες ενέργειες για έγκριση θέσεων τακτικού προσωπικού για να καλυφθούν οι πάγιες ανάγκες προσωπικού σε όλα τα Γυμναστήρια της χώρας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

25. Στην με αριθμό 2299/10-2-97 ερώτηση δόθηκε με το

Σελίδα 4485 

 

υπ' αριθμ. 122/20-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της υπ' αριθμ. 2299/10-2-97 ερώτησης που κατατέθηκε από το Βουλευτή κ. Νικ. Γκελεστάθη, σχετικά με την επιχορήγηση φορέων του νομού Φωκίδας απο διάφορους πόρους και για οποιοδήποτε σκοπό, σας γνωρίζουμε τα ακόλουθα:

Με τις διατάξεις του α.ν. 143/10-2-1967 (ΦΕΚ 165/τΑ'), με το οποίο συστάθηκε το Κρατικό Λαχείο Κοινωνικής Αντίληψης (Ειδικό Κρατικό Λαχείο) ορίζεται πως το καθαρό προϊον του λαχείου αυτού περιέχεται στο Δημόσιο και διατίθεται με κοινες αποφάσεις των Υπουργών Οικονομικών και Υγείας και Πρόνοιας αποκλειστικά για σκοπούς κοινωνικής αντίληψης.

Αρμόδιο για την έκδοση των αποφάσεων αυτών είναι το Υπουργείο Υγείας και Πρόνοιας το οποίο τις προωθεί για συνυπογραφή από τον Υπουργό Οικονομικών. Συνεπώς, θα πληροφορηθείτε τα ποσά των επιχορηγήσεων από το Υπουργείο Υγείας και Πρόνοιας στο οποίο επίσης απευθύνει την ερώτησή του ο ανωτέρω Βουλευτής.

Ο Υφυπουργός

ΓΕΩΡΓΙΟΣ ΔΡΥΣ"

26. Στην με αριθμό 2305/10-2-97 ερώτηση δόθηκε με το υπ' αριθμ. 52/24-2-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση του Βουλευτή Βοιωτίας κ. Ε. Μπασιάκου αρ. 2305/10-2-97, σας γνωρίζουμε τα εξής:

1. Το υπό κατασκευή έργο του θέματος είναι δυναμικότητας 90 κλινών.

Εξ αυτών οι 44 κλίνες ανήκουν στον Παθολογικό τομέα και οι 46 κλίνες ανήκουν στον Χειρουργικό τομέα.

Ο Παθολογικός τομέας έχει: 1 Γεν. Νοσηλευτική μονάδα 34 κλινών και

1 Παιδιατρική μονάδα 10 κλινών

Ο Χειρουργικός τομέας έχει: 1 Γεν. Νοσηλευτική μονάδα 30 κλινών, 1 Μαιευτική μονάδα 10 κλινών, 1 Μονάδα Εντατικής Θεραπείας 6 κλινών

Επιπλέον προβλέπεται στη μελέτη να κατασκευασθούν:

Εργαστήρια (Βιοχημικό, Μικροβιολογικό, Αιματολογικό, Ιστοπαθολογικό Παθολογοανατομικό) Σταθμός Αιμοδοσίας Β' τάξης.

Εργαστήρια ιατρικής απεικόνισης (ακτινοδιαγνωστικό, υπέρηχοι, αξονική τομογραφία).

Τμήμα εξωτερικών ιατρείων και τμήμα επειγόντων περιστατικών.

2. Το έργο χρηματοδοτείται από το Π.Δ.Ε. 1995 και το Π.Ε.Π. Στερεάς Ελλάδας.

3. Ο προϋπολογισμός του έργου είναι 4.000.000 δρχ.

4. Εγινε ανασύνταξη της στατιστικής μελέτης με βάση τον Νέο Αντισεισμικό Κανονισμό.

5. Το έργο δημοπρατήθηκε με κλειστή διαδικασία (προεπιλογή). Υποβλήθηκαν φάκελλοι απο 35 ενδιαφερόμενες εργοληπτικές επιχειρήσεις την 7/10/1996.

Την 16/12/1996 ανακοινώθηκε από την αρμόδια επιτροπή το πρακτικό προεπιλογής με 10 προεπιλεγέντας.

Στη συνέχεια υποβλήθηκαν ενστάσεις σύμφωνα με τη Νομοθεσία περί εκτελέσεως Δημ. Εργων.

Η εισήγηση της επιτροπής προεπιλογής επί των ενστάσεων ήδη ευρίσκεται στην Β' Νομαρχιακή Επιτροπή Ν. Βοιωτίας για την έκδοση της σχετικής απόφασης. Στη συνέχεια θα κληθούν οι προεπιλεγέντες, κατά την Β' φάση να υποβάλουν οικονομικές προσφορές.

Εκτιμάται ότι μέσα στον Απρίλιο - Μάϊο 1997 θα έχει υπογραφεί η σύμβαση της κατασκευής του Εργου και θ' αρχίσει η εκτέλεση των εργασιών.

6. Το χρονοδιάγραμμα εκτέλεσης των εργασιών διαρκεί σύμφωνα με την εγκεκριμένη μελέτη 2 1/2 χρόνια.

Ο Υφυπουργός

ΕΜΜ. ΣΚΟΥΛΑΚΗΣ"

27. Στην με αριθμό 2319/11-2-97 ερώτηση δόθηκε με το υπ' αριθμ. 184/24-2-97 έγγραφο από τον Υφυπουργό Ανάπτυξης η ακόλουθη απάντηση:

"Απαντώντας στην ερώτηση με αριθμό 2319/11-2-97 που κατέθεσε ο Βουλευτής κ. Σπηλ. Σπηλιωτόπουλος, σας γνωρίζουμε τα ακόλουθα:

Οπως μας πληροφόρησε ο Νομάρχης Αχαϊας με σχετικό έγγραφό του, το κτίριο το Δημοτικό Σχολείο Πριολίθου αποτελεί ιδιοκτησία του Ι.Ν. Αγίου Ανδρέα Πριολίθου.

Συνεπώς δεν μπορεί να επιχορηγηθεί το Εκκλησιαστικό Συμβούλιο για επισκευές από πιστώσεις του Υπουργείου Εθν. Παιδείας και Θρησκευμάτων.

Το Εκκλησιαστικό Συμβούλιο μπορεί να παραχωρήσει κατά χρήση το σχολείο στην Κοινότητα, ώστε να επιχορηγηθεί από τη Νομαρχιακή Αυτοδιοίκηση Αχαϊας και να χρησιμοποιηθεί για πολιτιστικούς και άλλους σκοπούς από την τοπική κοινωνία.

Ο Υφυπουργός

ΙΩΑΝ. ΑΝΘΟΠΟΥΛΟΣ"

28. Στην με αριθμό2321/11-1-97 ερώτηση δόθηκε με το υπ' αριθμ. 253/25-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2321/11.1.97 που κατέθεσε στη Βουλή ο Βουλευτής κ. Σ. Σπηλιωτόπουλο παρακαλούμε να πληροφορήσετε τους κ.κ. Βουλευτές ότι το ΥΠΕΧΩΔΕ είναι αρμόδιο για τη χορήγηση δανείων αποκατάστασης σε δικαιούχους σεισμόπληκτους, εφ' όσον υπάρχει ιδιοκτησία αυτών σε κτίρια βλαβέντα από τους σεισμούς.

Κατά συνέπεια λοιπόν όσοι από τους κατοίκους των καταυλισμών έχουν στην κυριότητά τους σεισμόπληκτο κτίσμα μπορούν να λάβουν δάνειο για επισκευή ή ανακατασκευή και αυτοστέγαση αντίστοιχα της ιδιοκτησίας τους.

Οσοι δεν έχουν τις προϋποθέσεις σύμφωνα με τα παρακάτω δεν είναι δυνατό να αποκατασταθούν από τα προγράμματα του ΥΠΕΧΩΔΕ.

Ο Υπουργός

Κ. ΛΑΛΙΩΤΗΣ"

29. Στην με αριθμό 2412/13-2-97 ερώτηση δόθηκε με το υπ' αριθμ. 3776/24-2-97 έγγραφο από τον Υπουργό Ανάπτυξης η ακόλουθη απάντηση:

"Απαντώντας στην ερώτηση 2412/13-2-97 που κατέθεσε στη βουλή των Ελλήνων ο Βουλευτής κ. Α. Μπρατάκος σας γνωρίζουμε ότι το Διοικητικό Συμβούλιο της Δημόσιας Επιχείρησης Ηλεκτρισμού (ΔΕΗ) με την αριθμ. 14/18.2.97 απόφασή του ενέκρινε την επάνοδο στη ΔΕΗ όλων των απολυθέντων κατ' εφαρμογή της παρ. 1 του άρθρου 28Α του Ν. 2190/94 και την οριστική αποκατάστασή τους στην υπηρεσία στα πλαίσια εξωδικαστικού συμβιβασμού.

Η Υπουργός

Β. ΠΑΠΑΝΔΡΕΟΥ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Δευτέρας, 3ης Μαρτίου 1997 ώρα 18.00'. 

Α. Επίκαιρες Ερωτήσεις Πρώτου Κύκλου ('Αρθρο 130 παρ. 4 Καν. Βουλής).

1. Η με αριθμό 804/25-2-1997 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τους Υπουργούς Πολιτισμού και Περιβάλλοντος, Χωροταξίας και Δημοσίων 'Εργων, σχετικά με το κλείσιμο του Απότσου από αναγκαστική έξωση και τη λήψη μέτρων για τη διατήρησή του.

2. Η με αριθμό 795/25-2-1997 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Εργασίας και Κοινωνικών Ασφαλίσεων, σχετικά με δημοσιεύματα του Τύπου αναφερόμενα στις προθέσεις της Κυβέρνησης για αύξηση των ορίων ηλικίας συνταξιοδότησης,

Σελίδα 4486 

τη συγχώνευση των Ασφαλιστικών Ταμείων κ.λπ.

3. Η με αριθμό 808/26-2-1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων ώστε να παραμείνει η "OLYMPIC CATERING" στο Δημόσιο, να ικανοποιηθούν τα αιτήματα των εργαζομένων κ.λπ.

4. Η με αριθμό 791/24-2-1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τη συγχώνευση των Εταιρειών Πετρελαιοειδών "ΒP" και "MOBIL", τις επιπτώσεις κ.λπ.

5. Η με αριθμό 802/25-2-1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων προκειμένου ο Οργανισμός Αστικών Συγκοινωνικών Θεσσαλονίκης (Ο.Α.Σ.Θ.) να τηρήσει τις συμβάσεις που υποχρεούται, ώστε να καλυφθούν με πλήρη δίκτυα Αστικών Συγκοινωνιών όλες οι περιοχές της Θεσσαλονίκης.

Β. Επίκαιρες Ερώτησεις Δεύτερου Κύκλου ('Αρθρο 130 παρ. 4 Καν. Βουλής)

1. Η με αριθμό 799/25-2-1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Υγείας και Πρόνοιας, σχετικά με τις ελλείψεις στην Πρωτοβάθμια Υγειονομική Περίθαλψη στο Νομό Αιτωλοακαρνανίας και τη λήψη των αναγκαίων μέτρων.

2. Η με αριθμό 807/26-2-1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Γεωργίας, σχετικά με τη λήψη των αναγκαίων μέτρων λειτουργίας των Βιομηχανικών Σφαγείων του Βόλου, τη διαγραφή των χρεών τους προς την Αγροτική Τράπεζα της Ελλάδος κ.λπ.

3. Η με αριθμό 797/25-2-1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Εργασίας και Κοινωνικών Ασφαλίσεων και Γεωργίας, σχετικά με τη λήψη των αναγκαίων μέτρων για την ομαλή συνέχιση λειτουργίας της Επιχείρησης "ΔΑΒΙΕ" Α.Ε. στην Ευρυτανία, την προστασία των δικαιωμάτων των εργαζομένων κ.λπ.

4. Η με αριθμό 801/25-2-1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς την Υπουργό Ανάπτυξης, σχετικά με τις προθέσεις της Κυβέρνησης για την κατασκευή μαρίνας στη Λευκάδα.

Σελίδα 4487 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Η πρώτη με αριθμό 796/25.2.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Χρήστου Θεοδώρου προς τον Υπουργό Εμπορικής Ναυτιλίας, σχετικά με την ολοκλήρωση της ανάκρισης για τα αίτια του ναυαγίου του πλοίου "ΔΥΣΤΟΣ", την επιβολή ποινών στο προσωπικό του Υπολιμεναρχείου Κύμης κ.λπ., έχει ως εξής.

ΣΤΡΑΤΗΣ ΚΟΡΑΚΑΣ: Κύριε Πρόεδρε, κάτι ζήτησα, αλλά ξεκινήσατε.

ΠΡΟΕΔΡΕΥΩΝ (Παναγιώτης Ν. Κρητικός): Ξεκίνησα, κύριε Κόρακα. Ξέρω, έλαβα γνώση, θα προηγηθούν όμως του κυρίου Πρωθυπουργού.

ΣΤΡΑΤΗΣ ΚΟΡΑΚΑΣ: Κύριε Πρόεδρε, όπως κάναμε και τις άλλες φορές, να προηγηθούμε.

ΠΡΟΕΔΡΕΥΩΝ (Παναγιώτης Ν. Κρητικός): Δε θα είχα αντίρρηση να προηγηθείτε, αλλά και ο κύριος Πρωθυπουργός, ο οποίος θα έλθει μετά την ερώτηση αυτή, έχει συνάντηση με το Γενικό Γραμματέα του ΝΑΤΟ.

ΣΤΡΑΤΗΣ ΚΟΡΑΚΑΣ: Δεν έχω καμιά αντίρρηση, να έρθει. Αλλά συγγνώμη, κύριε Πρόεδρε, αν μπορούσαμε, έχω συνεννοηθεί με τον κύριο Υφυπουργό...

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, ας μη διακόπτουμε τη διαδικασία.

ΣΤΡΑΤΗΣ ΚΟΡΑΚΑΣ: Να έκανα τώρα, αντί για την ...

ΠΡΟΕΔΡΕΥΩΝ (Παναγιώτης Ν.Κρητικός): Το γνωρίζω, αλλά δεν είναι εφικτό αυτή τη στιγμή, λόγω της συγκεκριμένης προτεραιότητας, που σας ανέφερα.

ΣΤΡΑΤΗΣ ΚΟΡΑΚΑΣ: Να το έχουμε υπόψη μας κι εμείς για άλλες φορές.

ΠΡΟΕΔΡΕΥΩΝ (Παναγιώτης Ν. Κρητικός): Ας μην τρώμε χρόνο. Υπάρχει άλλος λόγος, ο οποίος είναι περισσότερο επείγων, από εκείνον τον οποίον εσείς επικαλείσθε, για τον κύριο Πρωθυπουργό.

ΣΤΡΑΤΗΣ ΚΟΡΑΚΑΣ: Ο κ. Σουμάκης είναι ο Πρωθυπουργός;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ πολύ, κύριε συνάδελφε.

Η επίκαιρη ερώτηση συνοπτικά έχει ως εξής:

"Μετά την ολοκλήρωση της ανάκρισης για τα αίτια του ναυάγιου του Φορτηγού "ΔΥΣΤΟΣ" στην περιοχή της Κύμης Εύβοιας και τη σύνταξη του πορίσματος της επιτροπής που συστήθηκε για το σκοπό αυτό, τα ερωτηματικά παραμένουν αναπάντητα και κοινή είναι η εντύπωση ότι επιδιώκεται ο καταλογισμός ευθυνών αποκλειστικά σε υπηρεσιακά όργανα κατώτερου βαθμού.

Από τα στοιχεία της ανάκρισης προκύπτουν τα παρακάτω πραγματικά περιστατικά: 

- Στις 22.00' της 28.12 ο θάλαμος επιχειρήσεων του Υ.Ε.Ν. έλαβε, μέσω σταθμού της Ισπανίας, σήματα κινδύνου από EPIRB χωρίς στίγμα, αλλά με την ταυτότητα του πλοίου. Στις 22.40' με άλλο σήμα EPIRB έλαβε και το στίγμα.

Από το σημείο αυτό, ο θάλαμος άρχισε επαφές με την εταιρεία του πλοίου και με το "ΡΑΔΙΟ ΕΛΛΑΣ" και το "ΛΗΜΝΟΣ ΡΑΔΙΟ" χωρίς να ενημερώσει το Υπολιμεναρχείο Κύμης. Το "ΛΗΜΝΟΣ ΡΑΔΙΟ" έκανε κλήσεις προς το "ΔΥΣΤΟΣ" χωρίς απάντηση.

- Στις 00.15' της 29.12 το Υπολιμεναρχείο Κύμης είχε την πρώτη τηλεφωνική ενημέρωση από κάτοικο της περιοχής για λήψη φωτοβολίδων στη θαλάσσια περιοχή Χιλιαδούς, η οποία απέχει από το λιμάνι της Κύμης περίπου εννέα μίλια.

Μετά από δέκα λεπτά ενημέρωσε το θάλαμο επιχειρήσεων του Υ.Ε.Ν. και έθεσε σε ετοιμότητα το προσωπικό και το πλωτό σκάφος του.

- Το Υπολιμεναρχείο Κύμης έλαβε γνώση του ναυαγίου, όταν στις 05.15' της 29.12 περισυνελέγη ο ναυαγός Αναγνώστου και αμέσως ενημέρωσε το θάλαμο του Υ.Ε.Ν.. Παρά την άμεση ενημέρωση, ο θάλαμος εξέδωσε σήμα κινδύνου SOS στις 06.52', δηλαδή 1.30 ώρα αργότερα.

Ερωτάται ο κύριος Υπουργός Εμπορικής Ναυτιλίας:

1. Με βάση ποια στοιχεία επέβαλε ποινές στο προσωπικό του υπολιμεναρχείου Κύμης και για ποιες αξιόποινες πράξεις.

2. Τι μέτρα προτίθεται να λάβει για να μην επαναληφθούν παρόμοια περιστατικά ειδικά στην περιοχή αυτή, όπου λόγω των συνθηκών που επικρατούν, έχει υψηλή επικινδυνότητα."

Ο Υπουργός Εμπορικής Ναυτιλίας κ. Σουμάκης έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Είναι ακόμη νωπές οι μνήμες από αυτό το τραγικό συμβάν και οι πληγές οι οποίες άνοιξαν, είναι πραγματικά πάρα πολύ επώδυνες και για τις οικογένειες, για την ελληνική κοινωνία, αλλά και για το όλο σύστημα.

Προκαλεί κατάπληξη βέβαια η ερώτηση αυτή του κυρίου συναδέλφου, γιατί σε ένα συμβάν στο οποίο συμμετείχαν πάρα πολλοί παράγοντες και υπάρχουν επιμέρους ευθύνες, καλείται ο Υπουργός να απαντήσει γιατί ετιμωρήθησαν κάποιοι λιμενικοί. 

Αν ο κύριος συνάδελφος ήξερε πολύ καλά τα γεγονότα, πιστεύω ότι και ο ίδιος στη θέση τη δική μου δε θα μπορούσε να κλείσει τα μάτια του και τα αυτιά του στο ότι ο λιμενοφύλακας μπορεί να δηλώνει στον Υπουργό "έτσι έκρινα, έτσι έκανα" και στο ότι ο αναπληρωτής του κανονικά απουσιάζοντος λιμενάρχη ανευρίσκεται την επομένη στις οκτώ η ώρα, μετά από ένα τέτοιο συμβάν και κάποιοι άλλοι, οι άλλοι δύο, να λένε "εντάξει, πήγαμε από εκεί και σηκωθήκαμε και φύγαμε".

Κύριε Πρόεδρε, λυπάμαι αλλά νομίζω ότι κάποια πράγματα δεν μπορούν να να εξυπηρετούν ίσως και μια ψηφοθηρική αντίληψη. Θα ομολογήσω κάτι ενώπιον του Σώματος. 'Οταν πας να μεταθέσεις ένα λιμενικό, παρεμβαίνουν ουκ έστιν αριθμός πόσοι, για να μη μετακινήσουμε κανένα λιμενικό. 'Οταν τιμωρήσουμε κάποιον, το θέμα είναι πάλι γιατί τους τιμωρούμε. Νομίζω ότι με αυτές τις λογικές, δεν μπορούμε να προστατεύσουμε, δεν μπορούμε να βοηθήσουμε μία κατάσταση, από την οποία πραγματικά, όλοι πιστεύω οι πολιτικοί, πρέπει να συμφωνήσουμε κάποτε ότι πρέπει να απαλλαγούμε.

Είναι πάρα πολλοί και σοβαροί οι λόγοι για τους οποίους ετιμωρήθησαν συγκεκριμένοι υπαξιωματικοί του Λιμενικού Σώματος του Λιμεναρχείου Κύμης. 'Αλλωστε, είναι σε εξέλιξη και η ποινική διαδικασία και άλλες διαδικασίες από το Ναυτοδικείο, που θα αποδείξουν αν καλώς ή κακώς έκανε ο Υπουργός στην προκειμένη περίπτωση.

Δε νομίζω ότι μπορούμε να προκαταλαμβάνουμε εμείς -και μάλιστα στην Αίθουσα του Κοινοβουλίου- τις όποιες αποφάσεις. Γι αυτό, ίσως από την αγωνία του ο κύριος συνάδελφος, μπορεί να έκανε καλά που κατέθεσε αυτή την επίκαιρη ερώτηση. Νομίζω, όμως, ότι θα πρέπει να αφήσουμε τα πράγματα να δείξουν και να ρίξουν άπλετο φως στα πραγματικά γεγονότα και στις πραγματικές ευθύνες.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Θεοδώρου έχει το λόγο.

ΧΡΗΣΤΟΣ ΘΕΟΔΩΡΟΥ: Κατ' αρχήν, λυπάμαι που ο κύριος Υπουργός έριξε ευθύνες και μομφές εναντίον μου. Δεν κατάλαβα, κύριε Υπουργέ, γιατί ρίξατε σε μένα τις ευθύνες. Λυπάμαι ειλικρινά.

Κύριε Πρόεδρε, θα σταθώ μόνο σε δύο σημεία, που αφορούν την τιμωρία των υπαξιωματικών του Υπολιμεναρχείου Κύμης, με την κατηγορία ότι δεν κινητοποίησαν τα αλιευτικά σκάφη.

Πρώτον, με βάση το π.δ. 852/1976 και το εγχειρίδιο ασφάλειας ναυσιπλοϊας αριθμός 9, απαγορεύεται ο απόπλους αλιευτικών μήκους μέχρι σαράντα μέτρων, όταν οι άνεμοι έχουν ένταση πάνω από επτά μποφώρ. 'Εχω στα χέρια μου τέσσερα σήματα του Υπουργείου Εμπορικής Ναυτιλίας, τα οποία και θα καταθέσω, που εκδόθηκαν από τις 7.40' το πρωί, μέχρι τις 22.30' το βράδυ και αναφέρονται στο χρονικό διάστημα από τις 10.00' το πρωί μέχρι τις 4.00' το πρωί της επόμενης ημέρας, δηλαδή στο κρίσιμο διάστημα. Με τα σήματα αυτά, διαβιβάζονται δελτία της Ε.Μ.Υ. για αναγγελία θύελλας στο κεντρικό Αιγαίο, με ανέμους έντασης από οκτώ μέχρι 

Σελίδα 4488 

δέκα μποφώρ. Τα καταθέτω.

(Στο σημείο αυτό ο Βουλευτής κ. Χρήστος Θεοδώρου καταθέτει στα Πρακτικά τα προαναφερθέντα έγγραφα τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

'Ηταν, λοιπόν, αδύνατον και κανείς δεν μπορούσε να υποχρεώσει τα αλιευτικά να αποπλεύσουν, δεδομένου ότι έχουν μέγιστο μήκος είκοσι πέντε μέτρων.

Δεύτερον, είναι αποδεδειγμένο ότι το Υπολιμεναρχείο Κύμης δεν ενημερώθηκε από το θάλαμο του Υπουργείου για πιθανό ναυάγιο στην περιοχή, παρά τα σήματα ΕPIRB που είχε πάρει. Αντίθετα, μόλις έλαβε γνώση από κάτοικο της περιοχής για τη ρήξη φωτοβολίδων, ειδοποίησε αμέσως το θάλαμο.

Για τους λόγους αυτούς, δεν μπορώ να καταλάβω πού στηρίχθηκε ο κύριος Υπουργός και τιμώρησε τους υπαξιωματικούς του Λιμεναρχείου Κύμης με την κατηγορία της μη κινητοποίησης των αλιευτικών. Εάν δεν υπάρχουν άλλα στοιχεία που να τη δικαιολογούν, θεωρώ την τιμωρία απόλυτα άδικη. Γι' αυτό, ζητώ από τον κύριο Υπουργό να αναθεωρήσει την απόφασή του, τουλάχιστον ως προς το σκέλος της κατηγορίας της μη κινητοποίησης.

Και κάτι τελευταίο. Παρακαλώ τον κύριο Υπουργό να πάρει όλα τα απαραίτητα μέτρα, για να μην επαναληφθούν στο μέλλον παρόμοια θλιβερά περιστατικά στην περιοχή της Κύμης. Είναι μια εθνικά ευαίσθητη περιοχή και θα πρέπει να προσεχθεί ιδιαίτερα και σ'αυτόν τον τομέα.

Σαν πρώτης προτεραιότητας μέτρα θεωρώ την άμεση αναβάθμιση του Υπολιμεναρχείου και την ενίσχυσή του με τον απαραίτητο εξοπλισμό, τόσο σε ανθρώπινο, όσο και σε υλικοτεχνικό δυναμικό, ώστε να είναι σε διαρκή ετοιμότητα, για την αντιμετώπιση παρομοίων περιστατικών.

Αν, κύριε Υπουργέ, για τις ενέργειες που έκανα την ημέρα εκείνη, διαθέτοντας και το προσωπικό μου σκάφος, για να βοηθήσω, μου αποδίδετε μομφή ψηφοθηρίας, λυπάμαι πάρα πολύ, γιατί και οι τέσσερις υπαξιωματικοί που τιμωρήθηκαν δεν έχουν καμία σχέση με την Εύβοια. Θέλω να το ελέγξετε αυτό.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Εμπορικής Ναυτιλίας έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, δεν υπάρχει αμφιβολία ότι όλα αυτά τα ατυχήματα μας κάνουν όλους σοφότερους και πρέπει να παίρνουμε εκείνα τα μέτρα, που βελτιώνουν τις συνθήκες αντιμετώπισης παρομοίων περιστατικών.

Εγώ δεν κατηγόρησα για ψηφοθηρία τη συγκεκριμένη δράση σας, κύριε συνάδελφε και μπράβο σας, γιατί πραγματικά η προσφορά σας εκείνη την ημέρα ήταν σημαντική.

Καταλαβαίνετε, όμως, ότι όλα τα γεγονότα τρέχουν. Σας είπα και προηγούμενα ότι και η ποινική δικαιοσύνη και η ναυτική δικαιοσύνη, επιλαμβάνονται του θέματος και θα ριχθεί άπλετο φως σε όλη αυτήν την ιστορία.

Δεν είναι έτσι όπως τα λέτε τα πράγματα. Από τις καταθέσεις της Ε.Δ.Ε. θα διαπιστώσετε, ότι υπάρχει πραγματικά αμέλεια και υπάρχουν παραλείψεις στην άσκηση των καθηκόντων. Δεν είναι δυνατόν να λείπει ο αντικαταστάτης του Λιμενάρχη, να ενημερώνεται στις 8.00' η ώρα το πρωί και να παρουσιάζεται στο Λιμεναρχείο. Είναι δυνατόν αυτό να το αποσιωπήσουμε; Είναι δυνατόν να λέει ο μηχανικός "έτσι έκρινα, κύριε Υπουργέ, και δεν ειδοποίησα τα ψαράδικα που θα έβγαιναν στη θάλασσα να ψαρέψουν, παρά το απαγορευτικό του απόπλου;". Είναι δυνατόν να λέει "έτσι έκρινα, έτσι έκανα", όταν υπήρχε πλέον δεδομένο στοιχείο ότι έχουμε μπροστά μας ναυάγιο και να μένουμε σιωπηλοί και να μην κάνουμε τίποτα; Αυτό είναι εκείνο που πολλές φορές χαϊδεύει αντιλήψεις, στρεβλώνει, αν θέλετε, συμπεριφορές. Δεν πρέπει εκεί εμείς να τους χαϊδεύουμε.

Ευθύνες υπάρχουν πάρα πολύ σοβαρές και αν θέλετε, να σας δώσω τις καταθέσεις που έχουν δώσει οι ίδιοι, για να διαπιστώσετε ότι ήμουν και επιεικής.

Θα σας πω και κάτι άλλο. 'Εβαλαν "λυτούς και δεμένους", προκειμένου να είμαι επιεικής ως προς τις τιμωρίες τους. Λυπάμαι γι' αυτό. 'Εφθασα σε ένα ύψος τιμωρίας, ακριβώς πριν από την αποστράτευσή τους και σήμερα βρίσκομαι εγκαλούμενος εδώ, γιατί τιμώρησα τους τέσσερις λιμενικούς του Υπολιμεναρχείου Κύμης. Λυπάμαι πάρα πολύ.

ΧΡΗΣΤΟΣ ΘΕΟΔΩΡΟΥ: Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Παναγιώτης Ν. Κρητικός): Λυπάμαι δεν έχετε το λόγο από τον Κανονισμό, κύριε συνάδελφε.

Δεύτερη είναι η με αριθμό 767/63/20.2.1997 επίκαιρη ερώτηση του Βουλευτή και Επιτίμου Προέδρου της Νέας Δημοκρατίας κ. Κωνσταντίνου Μητσοτάκη προς τον κύριο Πρωθυπουργό, σχετικά με τις προθέσεις της Κυβέρνησης για ισότιμη μεταχείριση του επαρχιακού Τύπου με τα άλλα Μέσα Μαζικής Ενημέρωσης, σε ό,τι αφορά τα κρατικά διαφημιστικά κονδύλια, την επιχορήγηση των Ημερησίων Επαρχιακών Εφημερίδων για την ανανέωση των εγκαταστάσεών τους κ.λπ.

H ερώτηση του κ. Μητσοτάκη σε περίληψη έχει ως εξής:

"Κοινή πλέον είναι η αντίληψη μεταξύ όλων των πολιτικών δυνάμεων ότι πρέπει να στηριχθούν ο Επαρχιακός Τύπος και τα περιφερειακά ηλεκτρονικά Μέσα Μαζικής Ενημέρωσης που διαδραματίζουν σημαντικό ρόλο στη ζωή της ελληνικής περιφέρειας και κινδυνεύουν σήμερα να απορροφηθούν από τα οικονομικοεκδοτικά συγκροτήματα του κέντρου. 

Ερωτάται λοιπόν: 

Είναι στις προθέσεις της Κυβέρνησης να εφαρμόσει άμεσα τους νόμους 1446/1984 και 2328/1995 σε συνδυασμό με το ν.δ.1263/1972, με βάση τους οποίους ο Επαρχιακός Τύπος θα πρέπει να τυγχάνει ισότιμης μεταχείρισης με τα άλλα Μ.Μ.Ε. σε ό,τι αφορά τα κρατικά διαφημιστικά κονδύλια;

Προτίθεται να προωθήσει νομοθετική ρύθμιση, έτσι ώστε να είναι δυνατή η επιχορήγηση των ημερησίων επαρχιακών εφημερίδων για την ανανέωση των εγκαταστάσεών τους σε ποσοστό 45%-55% (ποσοστό με το οποίο ήδη εξασφαλίζουν την επιχορήγηση των δικών τους εγκαταστάσεων οι μεγαλοεπιχειρηματίες-εκδότες της Αθήνας, μεταφέροντας τις δραστηριότητές τους -νόμιμα φυσικά- σε προνομιούχες περιοχές, με βάση τον αναπτυξιακό νόμο 1892/1990);

Τι προτίθεται να κάνει με το θέμα του αγγελιοσήμου, που πληρώνουν τα ηλεκτρονικά Μέσα Μαζικής Επικοινωνίας της περιφέρειας, χωρίς να υπάρχει ανάλογη απόδοση στους εργαζόμενούς τους των χρημάτων τα οποία συγκεντρώνονται με τον τρόπο αυτόν;".

Ο Πρωθυπουργός, κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ(Πρόεδρος της Κυβέρνησης): Κυρίες και κύριοι συνάδελφοι, είναι πεποίθηση της Κυβέρνησης ότι ο Επαρχιακός Τύπος και τα περιφερειακά Μαζικά Μέσα Ενημέρωσης χρειάζονται στήριξη, διότι βοηθούν στην περιφερειακή ανάπτυξη της Χώρας.

Ως προς τα συγκεκριμένα ερωτήματα, η απάντηση είναι γενικά ότι επιδιώκουμε όλα τα μέτρα εκείνα, τα οποία θα βοηθήσουν τον Επαρχιακό Τύπο για την κατανομή της κρατικής διαφήμισης. Σε εφαρμογή του άρθρου 9 του Ν.2328/1995, το Υπουργείο Τύπου, έχει καταρτίσει προεδρικό διάταγμα, με το οποίο επιδιώκεται η εξισορρόπηση της συμμετοχής των διαφόρων Μαζικών Μέσων Ενημέρωσης στη συνολική δαπάνη του ευρύτερου δημόσιου τομέα, λαμβάνοντας ιδιαίτερη μέριμνα για την ενίσχυση των εντύπων και των ραδιοτηλεοπτικών μέσων της περιφέρειας. Συγκεκριμένα, καθορίζεται ότι η συμμετοχή των περιφερειακών μέσων ενημέρωσης στη συνολική κρατική διαφήμιση σε κάθε κατηγορία Μέσων Ενημέρωσης, θα είναι 30%. Για τη διασφάλιση αυτού του ποσοστού, οφείλουν όλοι οι δημόσιοι φορείς να καταρτίσουν ένα ετήσιο πρόγραμμα διαφημίσεων, το οποίο θα ελέγχεται από το Υπουργείο Τύπου, καθώς και να δώσουν στο τέλος του χρόνου απολογισμό, για να διαπιστωθεί εάν πράγματι ετήρησαν τις υποχρεώσεις τους.

Θέλω να σημειώσω ότι είναι η πρώτη φορά κατά την οποία η ανάθεση των διαφημιστικών καταβολών του Δημοσίου γίνεται με πρόγραμμα και με διαφάνεια. 

'Οσον αφορά τώρα το θέμα της σύστασης κοινού λογαριασμού για τις μη ημερήσιες εφημερίδες της επαρχίας, έχουν 

Σελίδα 4489 

γίνει επαφές από το Υπουργείο Τύπου με τις εκπροσωπήσεις των επαρχιακών εφημερίδων και έχει συμφωνηθεί να υπάρξει ένας κοινός λογαριασμός για την κατ' ισομοιρία διανομή των σχετικών ποσών σε μη ημερήσιες επαρχιακές εφημερίδες. Θέλουμε να υπάρχει ενίσχυση όλων ανεξαιρέτως των μη ημερησίων επαρχιακών εφημερίδων, ανεξάρτητα από τη συμμετοχή τους σε μια ένωση ή όχι.

Ως προς το ερώτημα των κινήτρων του αναπτυξιακού νόμου, πρέπει να αναφέρω ότι η εγκατάσταση νέων εγκαταστάσεων και η ανανέωση των υπαρχουσών, ενισχύεται από τους αναπτυξιακούς νόμους, με ποσοστό στην περιφέρεια από 45%-55%. Κάθε εκδοτική επιχείρηση μπορεί να εκμεταλλευθεί τις προϋποθέσεις αυτές, ώστε -πιστεύω- να μη χρειάζεται μια πρόσθετη ρύθμιση.

Τέλος, όσον αφορά το αγγελιόσημο και την εξαίρεση των περιφερειακών ηλεκτρονικών Μαζικών Μέσων Ενημέρωσης από το αγγελιόσημο, η Κυβέρνηση αυτή τη στιγμή εξετάζει εάν και πώς θα πραγματοποιηθεί αυτή η εξαίρεση, γιατί η εξαίρεση αυτή, πρέπει να έχει ένα σκοπό και ο σκοπός αυτός είναι η υποβοήθηση, η προώθηση της περιφερειακής οικονομικής ανάπτυξης.

Γι' αυτό η σκέψη μας είναι ότι θα πρέπει να υπάρξει μια νομοθετική εξαίρεση από την επιβάρυνση αυτή για υπηρεσίες των τοπικών οικονομικών φορέων που εδρεύουν εκτός Αθηνών και Θεσσαλονίκης, σε σχέση με δραστηριότητες της επαρχίας. Δηλαδή η ρύθμιση να αφορά τις διαφημίσεις των πραγματικά τοπικών δραστηριοτήτων και όχι διαφημίσεις εντοπίων οικονομικών φορέων που αποτελούν συνδεδεμένες επιχειρήσεις με άλλες επιχειρήσεις που δρουν πανελλήνια. 'Οποιος διαφημίζει στον Επαρχιακό Τύπο προϊόντα, που είναι επαρχιακά και της περιφέρειας, θα εξαιρείται. Αν κάποιος διαφημίζει προϊόντα που πωλούνται πανελλήνια και αντιπροσωπεύει αυτά τα προϊόντα, δε θα υπάρχει εξαίρεση. Πιστεύω ότι αυτό θα βοηθήσει την προώθηση των τοπικών προϊοντων. Ευχαριστώ.

ΠΡΟΕΔΡΕΥΩΝ(Παναγιώτης Ν. Κρητικός): Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, θα πω με μια φράση κάτι που είναι και γενικά παραδεκτό, ότι ο Επαρχιακός Τύπος και τα περιφερειακά μέσα ενημέρωσης αποτελούν το τελευταίο ανάχωμα στην επιχειρούμενη δυστυχώς με επιτυχία μονοπώληση της πληροφόρησης από τα γνωστά διαπλεκόμενα συμφέροντα του κέντρου. 

Οι εκατόν είκοσι επαρχιακές εφημερίδες επιτελούν ένα πολύ σημαντικό κοινωνικό και εθνικό έργο. Στηρίζουν την περιφέρεια την πολιτιστική, αλλά και την εν γένει οικονομική ανάπτυξη. Συντηρούν τα ήθη και τα έθιμα. Είναι εκφραστές τοπικών κοινωνιών.

Με την έννοια αυτή όλοι μας είμαστε σύμφωνοι ότι χρειάζονται στήριξη, πρέπει να επιβιώσουν, διότι πράγματι σήμερα αντιμετωπίζουν πρόβλημα επιβίωσης. 

Χαίρομαι γιατί ο Πρωθυπουργός αποδέχεται αυτή τη βάση. Και θέλω πιο συγκεκριμένα να πω, κύριε Πρόεδρε, τα εξής: 

Πρώτον, σε ό,τι αφορά τις διαφημίσεις, κύριε Πρωθυπουργέ, χρειάστηκε να απευθυνθώ σε σας, διότι υπάρχει ένας νόμος δύο χρόνια τώρα που δεν εφαρμόζεται. Αυτό το οποίο είπατε ότι θα συμβεί αμέσως, έπρεπε να είχε γίνει πρωτύτερα και θα έπρεπε να ερευνήσετε γιατί δεν έγινε. Ποια είναι τα συμφέροντα και οι δυνάμεις οι οποίες το εμπόδισαν. Σήμερα είμαι βέβαιος ότι θα προχωρήσει το διάταγμα. Θα ήθελα μόνο να σας επισημάνω ότι το άρθρο 13 παράγραφος 4 του ίδιου ν. 2398/1995, ο νόμος του κ. Βενιζέλου, σας επέτρεπε και με απόφαση εντός είκοσι τεσσάρων ωρών να έχετε ρυθμίσει το θέμα. Το λέγω προς πληροφόρησή σας. 'Αρα το θέμα αυτό πρέπει να λήξει. Χαίρομαι διότι το δηλώνετε και είμαι βέβαιος ότι αυτή τη φορά θα γίνει.

Το δεύτερο που θέλω να πω, κύριε Πρωθυπουργέ, είναι ότι δε συμφωνώ με την άποψή σας για τις επενδύσεις. Αυτό που ζητούμε εμείς είναι, πέραν της χωρικής διάκρισης που πρέπει να ισχύει, να δεχθείτε ότι ειδικά για τις επαρχιακές ημερήσιες εφημερίδες, πρέπει να οριστεί αυτό το ποσοστό 45%,55% οπουδήποτε της Ελλάδος και αν βρίσκονται, διότι η κεντρική εφημερίδα μπορεί να εκδίδεται σε μια ευνοημένη περιοχή και να εξυπηρετεί όλη την Ελλάδα! 'Ομως η επαρχιακή εφημερίδα της Κρήτης δεν μπορεί να έχει την ίδια ωφέλεια τοποθετώντας την εγκατάστασή της εκεί όπου για λόγους χωρικούς θα έχει περισσότερη επιδότηση. Γι' αυτό θα σας παρακαλέσω να το επανεξετάσετε.

Και τέλος, σε ό,τι αφορά το αγγελιόσημο, κύριε Πρόεδρε, είμαι σύμφωνος με τη ρύθμιση την οποία προτείνετε.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρωθυπουργός κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, θα ήθελα να απαντήσω στην παρατήρηση της καθυστέρησης σε σχέση με τις ρυθμίσεις αυτές.

'Οπως ξέρετε, ο γενικός νόμος είναι ένα πλαίσιο και έπρεπε να εξειδικεύσουμε αυτές τις ρυθμίσεις με βάση μια συλλογή στοιχείων η οποία μέχρι εκείνης της στιγμής δεν είχε γίνει στο βαθμό που θα έπρεπε, ώστε να εφαρμόσουμε τη ρύθμιση. Χρειάστηκε αρκετός καιρός και σ' αυτήν την περίπτωση, αλλά και σε πολλές άλλες περιπτώσεις, για να μπορέσουμε να έχουμε μια καλή εικόνα, ποια είναι η πραγματικότητα, και να εφαρμόσουμε μια ρύθμιση η οποία να ανταποκρίνεται στην πραγματικότητα αυτή.

Ποτέ μέχρι τώρα οι δημόσιοι φορείς δεν είχαν κάνει μία συστηματική καταγραφή των διαφημίσεών τους, ποτέ μέχρι τώρα -για να αναφερθώ σε μία άλλη περίπτωση- δεν υπήρχε ένας κεντρικός μηχανισμός ο οποίος θα μπορούσε να παρακολουθεί ή παρακολουθούσε, ποιο είναι το ιδιοκτησιακό καθεστώς των διαφορετικών Μαζικών Μέσων Ενημέρωσης.

Αυτά έγιναν και εντός συντόμου χρονικού διαστήματος θα υπάρξει και το προεδρικό διάταγμα και όσον αφορά τα άλλα θέματα, θα αρχίσει να λειτουργεί με ειδικές διαδικασίες, ειδικούς μηχανισμούς, πρόσωπα εξειδικευμένα, το Εθνικό Ραδιοτηλεοπτικό Συμβούλιο, ώστε να ανταποκριθεί στις επιταγές του νόμου.

Πιστεύω, ότι θα μπούμε σε μία εποχή όπου η διαφάνεια σε σχέση με τα Μαζικά Μέσα Ενημέρωσης θα είναι πολύ μεγαλύτερη απ' ό,τι ήταν πριν.

Τέλος, όσον αφορά το θέμα των επενδύσεων, ο αναπτυξιακός νόμος με εξαίρεση την τεχνολογία, δεν προβλέπει κλαδικές διαφοροποιήσεις. Θέλω να επαναλάβω ότι οι επιδοτήσεις, οι οποίες δίνονται, μπορούν να φτάσουν από το 25% στο Κέντρο μέχρι και το 62% σε νομούς, όπως είναι η Θράκη.

Σε αυτό το γενικό πλαίσιο, νομίζω ότι οι εκδοτικές επιχειρήσεις μπορούν να ενταχθούν χωρίς δυσκολία.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα, ότι τη συνεδρίαση μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα εννέα μαθητές και δύο συνοδοί καθηγητές του Πολυκλαδικού Λυκείου Κορυδαλλού. Τους καλωσορίζουμε στην Αίθουσα.

(Χειροκροτήματα απ' όλες τις Πτέρυγες)

Κύριοι συνάδελφοι, θα παρακαλούσα να προταχθεί η επίκαιρη ερώτηση του κ. Κωνσταντόπουλου -ο κ. Κόρακας πιστεύω ότι δε θα μας διευκολύνει-επειδή ο κύριος Πρωθυπουργός έχει επείγον ραντεβού.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, έχω υποχρέωση να δω το Γενικό Γραμματέα του ΝΑΤΟ.

ΠΡΟΕΔΡΕΥΩΝ (Παναγιώτης Ν. Κρητικός): Γι' αυτό θα παρακαλέσω να προταχθεί η επίκαιρη ερώτηση του κ. Κωνσταντόπουλου.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν έχω αντίρρηση.

ΠΡΟΕΔΡΕΥΩΝ (Παναγιώτης Ν. Κρητικός): 'Εγινε παρανόηση, κύριε Κόρακα.

ΣΤΡΑΤΗΣ ΚΟΡΑΚΑΣ: Θέλω μόνο να σημειώσω, ότι ζήτησα και εγώ στη θέση της επίκαιρης ερώτησης του κ. Θεοδώρου προς τον Υπουργό Εμπορικής Ναυτιλίας, τον κ. Σουμάκη, να συζητηθεί η δική μου, γιατί έχω και εγώ μία υποχρέωση και θα έπρεπε ήδη να έχω φύγει. Ωστόσο, δεν μπορώ να κρατήσω τον κύριο Πρωθυπουργό.

Σελίδα 4490 

 

ΠΡΟΕΔΡΕΥΩΝ (Παναγιώτης Ν. Κρητικός): 'Εχετε δίκιο, κύριε Κόρακα, έγινε παρανόηση.

ΣΤΡΑΤΗΣ ΚΟΡΑΚΑΣ: Δεν έγινε παρανόηση. Σκόπιμα έγινε.

ΠΡΟΕΔΡΕΥΩΝ (Παναγιώτης Ν. Κρητικός): Δώστε τη δική σας ερμηνεία. Ας μην τρώμε το χρόνο. 'Εγινε παρανόηση. Δεν υπήρχε λόγος να μη σας δοθεί προτεραιότητα.

ΣΤΡΑΤΗΣ ΚΟΡΑΚΑΣ: Σκόπιμα έγινε. Είχατε ενημερωθεί έγκαιρα.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 809/64/26.2.1997 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με το ρυθμό απορρόφησης των κονδυλίων για την απασχόληση και τις κοινωνικές υποθέσεις από το Β' Κοινοτικό Πλαίσιο Στήριξης, τις πολιτικές και διαχειριστικές ευθύνες για τις ατασθαλίες, την έλλειψη πιστοποίησης κ.λπ..

"Ο Κοινοτικός Επίτροπος, για την απασχόληση και τις κοινωνικές υποθέσεις, διαπίστωσε εγκληματικά χαμηλό ρυθμό απορρόφησης των κονδυλίων της αρμοδιότητάς του, που φτάνει μόλις στο 23% κατά μέσο όρο, για την πρώτη τριετία υλοποίησης του Β' Κοινοτικού Πλαισίου Στήριξης.

Ανέφερε ότι η επίσκεψή του αποτελεί δείγμα ανησυχίας, ότι οι ευθύνες είναι τεράστιες, κυρίως οι πολιτικές, ότι απαιτείται να ληφθούν αμέσως μέτρα και διαπίστωσε κατάσταση έκτακτης ανάγκης από την κακή οργάνωση, την κακή διαχείριση και ατασθαλίες από το νομοθετικό χάος και την έλλειψη εγγυήσεων.

Τέλος, δήλωσε ρητά, ότι, έως ότου ξεπεραστούν όλες αυτές οι καταστάσεις και διαπιστωθεί η ορθή λειτουργία του αναμορφωμένου Κέντρου Πιστοποίησης μέσα στο 1997, δεν πρόκειται να χρηματοδοτηθούν προγράμματα για τους ανθρώπινους πόρους πέραν των σαράντα δισεκατομμυρίων.

Στο μεταξύ, η ζώνη φτώχειας στην Ελλάδα μεγαλώνει, νέες κοινωνικές ομάδες ωθούνται στον κοινωνικό αποκλεισμό, η ανεργία διογκώνεται και οι φθίνουσες περιοχές και οι περιφερειακές ανισότητες μένουν χωρίς αντιμετώπιση.

Ερωτάται ο κύριος Πρωθυπουργός:

Ποιες οι πολιτικές και διαχειριστικές ευθύνες για τις ατασθαλίες και την έλλειψη πιστοποίησης;

Ποια τα πορίσματα των ερευνών και τι έπραξε η Κυβέρνηση για τους υπευθύνους;

Ποιες είναι οι νέες δομές που διαβεβαίωσε η Κυβέρνηση ότι προωθούνται για την απορρόφηση κι αξιοποίηση των κονδυλίων, πέραν του αναμορφωμένου Κέντρου Πιστοποίησης, υπό την εποπτεία του ΥΠ.ΕΘ.Ο.;

'Οσο διαρκεί αυτή η εγκληματική καθυστέρηση και διευρύνονται η ανεργία και η φτώχεια, ποιά άμεσα μέτρα για την αντιμετώπισή τους και τη μείωση των περιφερειακών ανισοτήτων, έχει αποφασίσει, ώστε επιτέλους η κυβερνητική πολιτική να συμβάλει στην κοινωνική συνοχή;"

Ο Πρόεδρος της Κυβερνήσεως κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, στην ερώτηση του κ. Κωνσταντόπουλου δίνεται μία εικόνα της πραγματικότητος η οποία δε συμβιβάζεται με τις πραγματικές εξελίξεις. Γίνεται λόγος για περιφερειακή εγκατάλειψη, για έκτακτη ανάγκη, για φτώχεια σε όλη τη Χώρα.

Θέλω να σας υπενθυμίσω, ότι αυτήν τη στιγμή βρίσκεται σε εξέλιξη το μεγαλύτερο πρόγραμμα που γνώρισε ποτέ η Χώρα για την περιφερειακή ανάπτυξή της, με έργα τα οποία ξεπερνούν το τρισεκατομμύριο και φτάνουμε γύρω στα δυόμισυ τρισεκατομμύρια δραχμές.'Οπως και προγράμματα για την καταπολέμηση της ανεργίας βρίσκονται σε εξέλιξη, τα οποία επίσης, ποτέ στο παρελθόν δε γνώρισε η Χώρα και αποτέλεσμα της πολιτικής είναι, όπως ξέρετε, ότι τα τελευταία χρόνια δημιουργήθηκαν εκατόν πενήντα χιλιάδες θέσεις εργασίας.

Δεύτερον, δημιουργείται η εντύπωση ότι τώρα ανεκαλύφθη αυτό το πρόγραμμα της μη απορρόφησης των κονδυλίων στο πλαίσιο των προγραμμάτων του κοινωνικού ταμείου. Το πρόβλημα αυτό είχε εντοπιστεί από την Κυβέρνηση εδώ και πολύ καιρό, υπήρξαν επανειλημμένες συζητήσεις με την Επιτροπή και υπήρξαν και επανειλημμένες παρεμβάσεις από πλευράς της Κυβέρνησης -και θα έρθω σ'αυτές- για να αρθούν οι δυσκολίες.

Πάντως, να σημειώσω ότι ο κ. Κωνσταντόπουλος αναφέρει έναν αριθμό για την απορρόφηση 23% περίπου. Ο αριθμός αυτός ανταποκρίνεται περίπου στην απορρόφηση των κονδυλίων στο πλαίσιο της εξαετίας του προγράμματος, αλλά για να έχουμε μία πιο ολοκληρωμένη εικόνα, θα έπρεπε να συμπληρώσουμε ότι, όσον αφορά την τριετία η οποία διήλθε, η απορρόφηση των κονδυλίων ήταν στο ποσοστό του 85%.

'Οπως ήδη έχει αναφερθεί από την Κυβέρνηση στη Βουλή, ως προς το θεσμικό πλαίσιο, ψηφίστηκε ήδη η νομοθετική ρύθμιση η οποία κατήργησε το προηγούμενο κέντρο πιστοποίησης και δημιουργείται ένα νέο νομικό πρόσωπο, το οποίο θα λειτουργήσει στη διάρκεια του έτους. Από το Υπουργείο Εργασίας, έγιναν οι έλεγχοι των προγραμμάτων, τα οποία εφαρμόζουν τα ΚΕΚ, ήλεγξαν το 27% περίπου του συνόλου των ενεργειών, αλλά και το 71% των φορέων υλοποίησης, και, όπου εντοπίστηκαν παρανομίες, οι παρανομίες αυτές έχουν επισημανθεί στον αρμόδιο Εισαγγελέα. 

'Εχει γίνει μία σειρά από παρεμβάσεις για την αναβάθμιση των δομών διαχείρισης και θα σας διαβάσω μερικές, όπως είναι: Η ανασύσταση των Γραμματειών Παρακολούθησης για τα Επιχειρησιακά Προγράμματα, η αναδιάρθρωση της οργανωτικής δομής της Γενικής Γραμματείας Διαχείρισης Κοινοτικών και άλλων πόρων, η αναδιάρθρωση της οργανωτικής δομής του ΟΑΕΔ, η δημιουργία δομών στήριξης εξειδικευμένων προγραμμάτων, η ενίσχυση των υπηρεσιών διαχείρισης με ειδικευμένο προσωπικό το οποίο θα επιλεγεί μέσω της ΜΟΔ.

'Οσον αφορά το 1997, θα προωθηθεί η υλοποίηση όλων ανεξαιρέτως των προγραμμάτων, εκτός εκείνων τα οποία προϋποθέτουν μια διαδικασία πιστοποίησης. Τα προγράμματα τα οποία θα προωθηθούν αφορούν το 70% του συνόλου των προγραμμάτων. Και τέτοια προγράμματα είναι το επιχειρησιακό πρόγραμμα της συνεχιζόμενης επαγγελματικής κατάρτισης και απασχόλησης, η δημιουργία Κέντρων Προώθησης, Απασχόλησης και Περιφερειακών Παρατηρητηρίων τα προγράμματα ταχύρρυθμης Επαγγελματικής Κατάρτισης σε Σχολές του ΟΑΕΔ, η ενδοεπιχειρησιακή κατάρτιση στις ΔΕΚΟ και σε ιδιωτικές επιχειρήσεις άνω των τριακοσίων ατόμων, η επιδότηση νέων θέσεων απασχόλησης και νέων ελευθέρων επαγγελματιών, η πιλοτική εφαρμογή των προγραμμάτων σύνδεσης και κατάρτισης απασχόλησης, το επιχειρησιακό πρόγραμμα καταπολέμησης του κοινωνικού αποκλεισμού.

Κλείνοντας, κύριοι συνάδελφοι, θέλω να τονίσω ότι το όλο πρόγραμμα τώρα, στηρίζεται σε μία επεξεργασμένη στρατηγική η οποία στρατηγική προέκυψε από συνεχείς συνεννοήσεις με την Ευρωπαϊκή Επιτροπή. Υπάρχει ένα σχέδιο δράσης, το οποίο εξασφαλίζει την αποτελεσματικότητα του προγράμματος και στο τέλος της εξαετίας δεν πρόκειται να έχει χαθεί ούτε μία δραχμή.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Συνασπισμού της Αριστεράς και της Προόδου έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Κύριε Πρόεδρε, το πρόβλημα είναι πρόβλημα εθνικής σημασίας και βρίσκεται σε εκρηκτική κατάσταση. Κανείς δεν μπορεί να το παραγνωρίσει. 'Οσο συνεχίζεται αυτή η εκρηκτική κατάσταση, το κόστος είναι πολλαπλό, σε απώλεια χρόνου, σε απώλεια χρημάτων, σε απώλεια ευκαιριών, σε απώλεια πολιτικής αξιοπιστίας, αλλά και αποτελεσματικότητας.

Είναι κοινή διαπίστωση όλων, ότι πίσω από τα κοινοτικά κονδύλια φέρνει βόλτες ένας ατελείωτος χορός συμφερόντων.

Και είναι κοινή διαπίστωση, επίσης, όλων, ότι το πρώτο Πακέτο Ντελόρ εξανεμίστηκε, ακριβώς γιατί εξυπηρετήθηκαν πελατειακές σχέσεις και συμφέροντα συγκεκριμένα. Από τους τρεισήμισι χιλιάδες φορείς του πρώτου Πακέτου Ντελόρ, κατά την πιστωποίηση που έγινε προσφάτως, μόνον οι τριακόσιοι 

Σελίδα 4491 

 

πενήντα πληρούσαν τις προϋποθέσεις να λειτουργούν. Αυτό άλλωστε επιβεβαίωσε προσφάτως, στις 25.2.97, και ο Υπουργός Εργασίας: "Το πρώτο πακέτο Ντελόρ -είπε- είναι παράδειγμα προς αποφυγή, δεν είναι παράδειγμα προς μίμηση. Και αν θέλετε να αναζητήσετε πού είναι τα λεφτά, ζητήστε τα σε κάποιες βίλες στους πρόποδες της Πάρνηθας".

Θα καταθέσω τη συνέντευξη του κυρίου Υπουργού Εργασίας, για να ενημερωθείτε, κύριε Πρωθυπουργέ.

Εκείνο το οποίο, λοιπόν, έχει σημασία, αν έτσι έχουν τα πράγματα, είναι, ποιες οι ευθύνες, ποιοι οι έλεγχοι, ποια τα πορίσματα και ποιες οι κυρώσεις και διασφαλίσεις.

Γιατί τα ίδια συμβαίνουν και στο δεύτερο πακέτο Ντελόρ. Κακοποιείται και το δεύτερο Πακέτο Ντελόρ. Υπάρχει πρόβλημα διαφάνειας και καθυστέρησης, σπατάλης και διασπάθισης. Υπάρχει πρόβλημα διασυρμού από τις διαδικασίες οι οποίες ακολουθούνται.

Στις 9.11.95 ο Κοινοτικός Επίτροπος ασκούσε έλεγχο και έλεγε: Κακώς χρηματοδοτείτε φορείς, έπρεπε να χρηματοδοτείτε δράσεις. Κακώς έχετε φτιάξει επτακόσια ΚΕΚ, έπρεπε να είχατε φτιάξει τριακόσια πενήντα. Δεν υπάρχει σωστή επιλογή και αξιολόγηση ανάλογα με τις ανάγκες της απασχόλησης και της αγοράς εργασίας. 

Στις 21.2.96 ο εκπρόσωπος της Ευρωπαϊκής 'Ενωσης έλεγε, ότι δεν υπάρχει εξήγηση γιατί καταστρατηγήθηκαν όλα όσα είχαν συμφωνηθεί. Αντί εξηγήσεων, έκανε ο τότε περιφερειάρχης μία δήλωση, η οποία είναι μνημείο κυβερνητικού παραγοντισμού: "'Ολα έγιναν σύμφωνα με τις οδηγίες του τότε Υπουργείου Εργασίας", είπε. Οι πολιτικές ευθύνες ομολογημένες.

Στις 17.6.96 συμφωνείται εκ νέου πιστοποίηση των ΚΕΚ από την Επιτροπή Παρακολούθησης με νέα κριτήρια. Τίποτε δεν γίνεται.

Στις 13.9.96 ζητείται η παύση του Κέντρου, που πιστοποιεί τα Κ.Ε.Κ. 

Στις 20.2.97, κύριε Πρωθυπουργέ, προχθές, με τροπολογία ψηφίζεται η διάταξη εκείνη, η οποία μεταμορφώνει το Κέντρο -και κάνω μνεία στην ερώτησή μου- υπό την εποπτεία του Υπουργείου Εργασίας.

Στις 24.2.97, κατά την επίσκεψη του κ. Φλιν, όλες οι διαδικασίες πιστοποίησης πάνε υπό την εποπτεία του ΥΠΕΘΟ. Και αυτή είναι μία ακόμα διάταξη, η οποία ενδεχομένως επιτείνει το νομοθετικό χάος.

'Ενα άλλο πρόβλημα είναι το κρίσιμο για μένα και σ' αυτό το σημείο πρέπει να υπάρξουν αποτελεσματικές διαδικασίες, κύριε Πρωθυπουργέ. 

Το 1997, κατά τις ανακοινώσεις τις επίσημες, δεν θα υπάρξει χρηματοδότηση πέραν της χορηγήσεως των σαράντα δισεκατομμυρίων. Σ' αυτόν το χρόνο, το 1997, που δεν θα υπάρξει χρηματοδότηση, ποια μέτρα έχουν προβληφθεί.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Προέδρου του Συνασπισμού της Αριστεράς και της Προόδου.)

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω, κύριε Πρόεδρε, γιατί πρέπει να αναχωρήσει και ο κύριος Πρωθυπουργός.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τελείωσα. 

Το ζητούμενο είναι, ποια μέτρα θα εφαρμοσθούν, ποιοι οι έλεγχοι και ποιές οι κυρώσεις για τις ατασθαλείες, ώστε να μην επαναλαμβάνονται.

Και τέλος, κύριε Πρωθυπουργέ, γνωρίζετε, ότι σήμερα και η φτώχεια, μεγαλώνει και η ανεργία επεκτείνεται και τα αντίστοιχα κυβερνητικά μέτρα δεν τις αναχαιτίζουν. Τις διαπιστώσεις και περιγραφές δεν τις κάνω εγώ. Τις περιλαμβάνουν στις ανακοινώσεις τους οι κοινοτικοί.

Προς ενημέρωση και του κυρίου Πρωθυπουργού, εγώ θα καταθέσω και το κείμενο της συνεντεύξεως του κυρίου Υπουργού Εργασίας με προχθεσινή ημερομηνία και τα πρακτικά της τρίτης συνεδριάσεως της Επιτροπής Παρακολούθησης του Κοινοτικού Πλαισίου Στήριξης.

(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Νικ. Κωνσταντόπουλος καταθέτει για τα Πρακτικά την προαναφερθείσα συνέντευξη του κυρίου Υπουργού Εργασίας και τα πρακτικά της τρίτης συνεδριάσεως της Επιτροπής Παρακολούθησης του Κοινοτικού Πλαισίου Στήριξης της 9ης Νοεμβρίου 1995 που βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

(Στο σημείο αυτό ακούγεται επανειλημμένα ο προειδοποιητικός ήχος λήξης του χρόνου ομιλίας του κυρίου Προέδρου του Συνασπισμού της Αριστεράς και της Προόδου.)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Πρόεδρε, παρακαλώ! 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τελείωσα. 

ΠΡΟΕΔΡΕΥΩΝ (Παναγιώτης Ν. Κρητικός): Ξέρετε ότι τα ραντεβού αυτά δεν παραβιάζονται. Να διευκολύνουμε και τις υποχρεώσεις του κυρίου Προέδρου της Κυβέρνησης.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): 'Εγινε μία υπέρβαση του χρόνου απ' όλους. 

ΠΡΟΕΔΡΕΥΩΝ (Παναγιώτης Ν. Κρητικός): Σύμφωνοι, αλλά σας λέω ότι επίκειται ραντεβού του κυρίου Προέδρου, το οποίο δεν μπορεί να περιμένει.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): 'Εγινε μία υπέρβαση του χρόνου απ' όλους.

Κατέθεσα τα σχετικά έγγραφα για να ενημερωθεί ο κύριος Πρωθυπουργός, θα τον ενημερώσει και ο κύριος Υπουργός Εργασίας. Εκείνο το οποίο αφορά τον Συνασπισμό είναι διαφανείς, αξιόπιστες και αποτελεσματικές διαδικασίες, Αν θέλετε, κύριε Πρωθυπουργέ, από την Βουλή, σε Διακομματική Επιτροπή εποπτεία και έλεγχος με συμμετοχή και κοινωνικών εκπροσώπων, κατά τομείς αρμοδιότητας.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Πρόεδρε, ξέρετε το επείγον του πράγματος.

Ο κύριος Πρόεδρος της Κυβερνήσεως έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ο κ. Κωνσταντόπουλος είπε, ότι η κατάσταση είναι εκρηκτική. Δεν είναι καθόλου εκρηκτική. Η κατάσταση είναι υπό έλεγχο, η κατάσταση παρακολουθείται. 'Οπως σας είπα πριν, υπάρχει συνεννόηση με την Ευρωπαϊκή Επιτροπή και όλα πλέον εξελίσσονται σύμφωνα με ένα πρόγραμμα, το οποίο έχει συμφωνηθεί ανάμεσα στο Υπουργείο Εργασίας και την Ευρωπαϊκή Επιτροπή.

Πράγματι, το πρώτο Kοινοτικό Πλαίσιο Στήριξης δεν απέδωσε. Τα χρήματα απορροφήθηκαν, αλλά οι δράσεις οι οποίες προωθήθηκαν, δεν ήταν δράσεις οι οποίες βοήθησαν την ανάπτυξη της ελληνικής οικονομίας. Και ακριβώς αυτός ήταν ο στόχος της προσπάθειάς μας για το δεύτερο Kοινοτικό Pλαίσιο Στήριξης, οι δράσεις να είναι τέτοιες, ώστε να είναι αποτελεσματικές, αναπτυξιακά αποτελεσματικές. Διαπιστώσαμε ότι οι προηγούμενες δομές δεν βοηθούσαν και αρχίσαμε την αλλαγή αυτών των δομών.

Και χαίρομαι, ότι ο κ. Κωνσταντόπουλος σ' αυτήν την παρέμβασή του επισημαίνει και την πελατειακή νοοτροπία και τη νοοτροπία του κράτους παροχών, την οποία πρέπει να καταδικάσουμε και την ανάγκη να δούμε κυρίως την αποτελεσματικότητα και όχι μονάχα την απορρόφηση των κονδυλίων, απορρόφηση που πολλές φορές δεν οδηγεί σε τίποτε.

Εμείς ακριβώς γι' αυτόν το λόγο, για να μην υπάρξει χορός συμφερόντων, έχουμε κάνει όλες αυτές τις διαδικασίες αναθεώρησης, οι οποίες πιστεύω, ότι θα οδηγήσουν σε πολύ μεγαλύτερη αποτελεσματικότητα και στο τέλος του προγράμματος θα έχουμε εξασφαλίσει να απορροφήσουμε το σύνολο των πόρων, οι οποίοι διατίθενται. Από εκεί και πέρα μερικά από τα σημεία τα οποία εθίγησαν, πάλι δεν ανταποκρίνοται στην πραγματικότητα. Εμείς στο πλαίσιο αυτής της εκκαθάρισης της καταστάσεως και ελέγχους κάναμε, οι οποίοι οδήγησαν σε εξοικονόμηση πόρων και την πιστοποίηση ορισμένων ΚΕΚ ανακαλέσαμε και γενικά αλλάξαμε την όλη λειτουργία.

Σελίδα 4492 

 

'Ομως, η όλη λειτουργία, κύριε Κωνσταντόπουλε, παραμένει υπό την εποπτεία του Υπουργείου Εργασίας και όχι υπό το Υπουργείο Εθνικής Οικονομίας, το οποίο μονάχα μέσω της ΜΟΔ, που είναι ανεξάρτητη μονάδα, συμβάλλει, όσον αφορά τους εμπειρογνώμονες. Το Υπουργείο Εργασίας συνεχίζει να έχει την ευθύνη. Και όσον αφορά την εφαρμογή του προγράμματος, θέλω πάλι να σας επαναλάβω, ότι μέσα στο 1997 συμφωνήσαμε με τον κ. Φλιν, ότι θα μπει το πρόγραμμα, όσον αφορά τις δράσεις που προβλέπουν πιστοποίηση, μπροστά, όταν έχει τελειώσει το σύνολο της προεργασίας. Αλλά αυτό είναι ένα τμήμα. Είναι το 30% του συνόλου των δράσεων. Το υπόλοιπο 70% συνεχίζει να λειτουργεί και πρόκειται να εφαρμοστεί. Δεν πρόκειται να υπάρξει μια τεράστια καθυστέρηση, η οποία θα αναβάλει την εφαρμογή του προγράμματος. Θα υπάρξει καλύτερη λειτουργία όσον αφορά το τμήμα που έχει σχέση με τις πιστοποιήσεις, καλύτερη λειτουργία, που θα οδηγήσει σε απορρόφηση των πόρων.

'Οσον αφορά δε το άλλο τμήμα, το πρόγραμμα εξελίσσεται κανονικά.

ΠΡΟΕΔΡΕΥΩΝ (Παναγιώτης Ν.Κρητικός): Επανερχόμεθα στη συζήτηση της κρατηθείσης επίκαιρης ερώτησης, της τρίτης στην ημερήσια διάταξη, με αριθμό 805/26.2.97 του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Γεωργίας, σχετικά με τα νέα μέτρα της Ευρωπαϊκής 'Ενωσης για το λάδι, τα μέτρα προστασίας των Ελλήνων ελαιοπαραγωγών κ.λπ..

Η επίκαιρη ερώτηση του κυρίου συναδέλφου έχει ως εξής:

"Αναμφίβολα η ελαιοκαλλιέργεια στην Ελλάδα χαρακτηρίζει τη φυσιογνωμία της Χώρας μας, αποτελεί το μεγαλύτερο ποσοστό των αγροτών (650.000 ελαιοπαραγωγοί) που στην πλειοψηφία τους είναι μικροπαραγωγοί, αξιοποιεί οικονομικά, κοινωνικά, περιβαλλοντικά, περιοχές (λόφους, ορεινές περιοχές, νησιά κ.α.) που χαρακτηρίζονται μειονεκτικές και δεν υπάρχει εναλλακτική λύση άλλης καλλιέργειας. Είναι ένα προϊόν εξαγώγιμο, υψηλής ποιότητας, με ευεργετικές διαιτητικές και γαστρονομικές ιδιότητες. Λειτουργεί αποτελεσματικά σαν αντιπυρική ζώνη και συμβάλλει στην ανάσχεση της ερήμωσης της υπαίθρου.

Αν και είναι προϊόν που μόνο στη λεκάνη της Μεσογείου μπορεί να καλλιεργηθεί και στην Ευρωπαϊκή 'Ενωση δεν παρουσιάζει πλεονάσματα παραγωγής, τα σχέδια της Ευρωπαϊκής 'Ενωσης μέσω της προτεινόμενης αναθεώρησης της Κοινής Οργάνωσης Αγοράς (ΚΟΑ) είναι ιδιαίτερα σκληρά για τους ελαιοπαραγωγούς μας. Η προτεινόμενη σύνδεση της ενίσχυσης ανά δέντρο και κατάργηση της παρέμβασης, θα έχουν επιπτώσεις με την πτώση της ποιότητας και ποσότητας του λαδιού, αύξηση της ανεργίας, μείωση του αγροτικού εισοδήματος, αφού χωρίς το μηχανισμό της παρέμβασης ο αγρότης θα είναι εξαρτημένος από την τιμή, που θα καθορίζει ο έμπορος.

Ερωτάται ο κύριος Υπουργός, πώς σκοπεύει να αντιμετωπίσει τα νέα σκληρότερα μέτρα της υπό αναθεώρηση Κοινής Οργάνωσης Αγοράς Λαδιού, ώστε να μην ψηφιστούν, προκειμένου να προστατευθούν οι 'Ελληνες ελαιοπαραγωγοί."

Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, στις 17-18 Φεβρουαρίου, πριν λίγες μέρες δηλαδή, στις Βρυξέλλες, στα πλαίσια της Συνόδου των Υπουργών Γεωργίας, έγινε παρουσίαση από τον Επίτροπο κ. Φίσλερ της έκθεσης της Επιτροπής σχετικά με τη μεταρρύθμιση της Κοινής Οργάνωσης Ελαιολάδου.

Με βάση την πρόταση της επιτροπής υπάρχουν δύο εναλλακτικά σενάρια, που παρουσιάζονται προς το Συμβούλιο και το Ευρωκοινοβούλιο, για να εκφραστούν οι επιλογές τους. Τα σενάρια αυτά με δύο λόγια, γιατί υπάρχει ολόκληρο σκεπτικό που τα στοιχειοθετεί, είναι τα εξής. Τροποποίηση του υφιστάμενου συστήματος με στόχο να διευκολυνθούν οι έλεγχοι και να περιοριστούν κατ' αυτόν τον τρόπο τα ενδεχόμενα απάτης. Υπάρχει ολόκληρο πλαίσιο ανάλυση τι σημαίνουν όλα αυτά.

Δεύτερον, υιοθέτηση ενός συστήματος χορήγησης επιδοτήσεων με βάση τον αριθμό των δέντρων που έχει κάθε παραγωγός. Παρ' όλο που το θέμα παρουσιάστηκε για ενημέρωση στην επιτροπή, με την παρουσία του Υπουργού εκεί η θέση μας ξεκαθαρίστηκε, γιατί έχουμε απόψεις και οι απόψεις μας δεν είναι εντελώς διαφορετικές από αυτές που εκφράζετε και εσείς, κύριε συνάδελφε, στην επίκαιρη ερώτησή σας, όσον αφορά το ελαιόλαδο. Γιατί το ελαιόλαδο και η ελαιοκαλλιέργεια ήταν, είναι και θα συνεχίζει να είναι συνδεδεμένα με την οικονομία, την πολιτιστική κληρονομιά, το φυσικό περιβάλλον και τις διατροφικές συνήθειες του μεσογειακού χώρου, στον οποίο ανήκει και η Χώρα μας.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ.)

Πιστεύουμε ταυτόχρονα, ότι με την ανάλογη πολιτική, το "marketing" την τυποποίηση, τη σωστή οργάνωση σε αυτό το προϊόν, θα μπορέσουμε να επιβάλουμε το ελαιόλαδο στην Ευρωπαϊκή 'Ενωση αλλά και στον κόσμο σαν μία από τις πάγιες διατροφές και συνήθειες όλης της Ευρώπης, αλλά και ευρύτερα του κόσμου. Υπάρχουν όλες αυτές οι προδιαγραφές και οι δυνατότητες.

Προς αυτήν την κατεύθυνση, λοιπόν, προκειμένου να προστατεύσουμε τις εξακόσιες πενήντα χιλιάδες ανθρώπους, που με τη μία ή την άλλη μορφή ασχολούνται με την ελαιοπαραγωγή, προκειμένου να προστατεύσουμε το 10% του ακαθάριστου γεωργικού προϊόντος της Πατρίδος μας, με το οποίο συμμετέχει το λάδι, εμείς δεν δεχόμαστε τις προτάσεις της Ευρωπαϊκής 'Ενωσης. Καταθέσαμε τη δική μας πρόταση. Η δική μας πρόταση είναι η απλή, η χορήγηση της ενίσχυσης να συνεχίσει να είναι στην παραγωγή με βάση την πραγματική παραγωγή. Βεβαίως συζητάμε την κατάργηση των μικρών και των μεγάλων παραγωγών με όρους. Και έχουμε πρόταση και σε αυτό. Ο καθορισμός μίας μέγιστης εγγυημένης ποσότητας σε ένα κράτος-μέλος, η κατάργηση της ενίσχυσης στην κατανάλωση είναι θέματα, τα οποία εμείς καταθέσαμε στην Επιτροπή. Και σ'αυτήν την κατεύθυνση αναζητούμε τις ανάλογες συμμαχίες, με την Ισπανία, μερικώς με την Πορτογαλία, η οποία δεν έχει μεγάλα ενδιαφέροντα, με τη Γαλλία, η οποία συμφωνεί μαζί μας. Και βεβαίως προσπαθούμε να σπάσουμε το μέτωπο στην Ιταλία, όπου υπάρχουν δύο γνώμες, μερικών παραγωγών και αρμοδίων, που λένε "ναι" στην παραγωγή και οι άλλοι, οι έμποροι, οι επαγγελματίες, οι βιομήχανοι της Βορείου Ιταλίας, που λένε "ναι" στην επιδότηση κατά δέντρο, για τους δικούς τους λόγους.

Θα δώσουμε τη μάχη στην Ευρωπαϊκή 'Ενωση για να προστατεύσουμε τα συμφέροντα της Χώρας και των παραγωγών.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Θα ήθελα να πω κατ'αρχήν, ότι αυτή η μάχη δεν μπορεί να είναι μία μάχη όπως όλες οι μέχρι σήμερα δήθεν μάχες, γιατί πρόκειται για την ίδια την επιβίωση, όχι μόνο ενός προϊόντος που εξασφαλίζει όλα αυτά που είπατε, αλλά και εξακοσίων πενήντα χιλιάδων ανθρώπων και πολλών νησιών μας. Σας φέρνω το παράδειγμα της Λέσβου, όπου η ελαιοκαλλιέργεια είναι σχεδόν μονοκαλλιέργεια, σχεδόν εξ ολοκλήρου η Λέσβος ζει από το λάδι.

Το λάδι έχει όλα αυτά τα χαρακτηριστικά που είπατε. 'Εχει μία μεγάλη σημασία υγειονομική και γαστρονομική. Είναι ένα προϊόν που προωθείται αυτήν τη στιγμή σε παγκόσμια κλίμακα. Και ως τόσο πρέπει να πούμε, ότι αντιμετωπίζεται όλα αυτά τα χρόνια με όλο και αρνητικότερο τρόπο. Μέχρι το 1988 απαγορευόταν η φύτευση ελαιόδενδρων. Μετά ήρθε ο περιορισμός της Μεγίστης Εγγυημένης Ποσότητας. Τώρα έρχονται αυτά τα μέτρα που αναγνωρίσατε κι εσείς, για να αποτελειώσουν τον ελαιώνα μας. Είναι κάτι που πρέπει επιτέλους να σταματήσει. Αν υιοθετηθούν τα μέτρα που είπατε, αυτό σημαίνει καταστροφή του ελαιόλαδου με όλες τις γνωστές κοινωνικές επιπτώσεις για τις εξακόσιες πενήντα χιλιάδες παραγωγών, για το περιβάλλον, για την ποσότητα και ποιότητα του λαδιού.

Σελίδα 4493 

 

Επιπλέον έχουμε τους περιορισμούς της GATT. Πρέπει ν'αντιταχθούμε. Υπάρχουν προτάσεις, κύριε Πρόεδρε, να διατηρηθεί και να αναπτυχθεί η καλλιέργεια αυτή, που είναι απόλυτα συμβατή με τις ελληνικές και γενικότερα μεσογειακές κλιματολογικές, εδαφολογικές συνθήκες. Να προστατευθεί το εισόδημα του ελαιοπαραγωγού, κυρίως από τους αετονύχηδες εμπόρους. Και εδώ πρέπει να πούμε, ότι πρέπει να δώσετε γενναία χρηματοδότηση, χαμηλότοκη ή άτοκη στις Ενώσεις για να παρέμβουν στην αγορά και να κρατήσουν τις τιμές.

Αυτήν τη στιγμή, κύριε Υπουργέ, το λάδι μέσα σε πέντε-έξι μήνες έχασε το 50% της τιμής του στον παραγωγό, ενώ στον καταναλωτή μένει στα ίδια επίπεδα, αν δεν ακριβαίνει.

Πρέπει, λοιπόν, αυτήν τη στιγμή να δούμε, ότι τίθεται θέμα επιβίωσης του ελαιώνα μας. Πρέπει να αυξηθεί ο προϋπολογισμός στην επιδότηση του λαδιού κατά 10%. Να υπάρξει επιδότηση σύμφωνα με την πραγματική παραγωγή, που υπάρχει τρόπος να διαπιστωθεί επακριβώς, εγκαταλείποντας το σημερινό σύστημα των ελαιοκομικών ζωνών. Να συνεχιστεί η τιμή παρέμβασης, αλλά σε επίπεδα τέτοια, που να καλύπτουν το κόστος παραγωγής και βέβαια ν' αποτραπεί άμεσα η κατάργηση της σημερινής χαμηλής σημερινής παρέμβασης θα παραδώσει τους παραγωγούς στο έλεος των εμπόρων.

Κύριε Πρόεδρε, θέλω να επιμείνω, ότι αυτό που επιβάλεται είναι, όχι απλώς να δώσουμε τη μάχη, αλλά να τους δώσουμε να καταλάβουν, ότι δεν είναι δυνατόν να κάνουμε πίσω σ'αυτά τα ζητήματα. Και εκεί, όπως και για τις μέχρι σήμερα αρνητικές εξελίξεις, η ευθύνη της Κυβέρνησης είναι μεγάλη.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Δεν έχω να πω ιδιαίτερα πολλά, κύριε συνάδελφε. Επειδή, όμως, στο τέλος-τέλος πρέπει να δηλώνουμε εδώ στη Βουλή, ότι συμφωνούμε μεταξύ μας, απ'όπου και αν ακούγονται σωστές προτάσεις...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να πατάξετε την απάτη.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Συμφωνούμε, κύριε Πρόεδρε και πρέπει να βάλουμε το δάκτυλο επί των τύπων των ήλων...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γίνονται απάτες, γι'αυτό αλλάζει το σύστημα. Να το καταλάβουμε. 

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας):...και πρέπει να είναι απόφασή μας οριστική, απ'όλες τις πλευρές.

Πάνω σ'αυτό, κύριε Πρόεδρε, επειδή κάνετε αυτήν την παρατήρηση και σας ευχαριστώ, εάν η Ευρωπαϊκή 'Ενωση ήθελε πραγματικά να πατάξει την απάτη, δεν θα κρατούσε τους πόρους, γιατί τους κρατάει και μιλάει δήθεν για απάτες. Οι ίδιοι ξέρουν πού συμβαίνουν οι απάτες, ξέρουν οι πάντες σ'αυτόν τον Τόπο, όχι μόνο στην Ελλάδα, αλλά και στην Ευρωπαϊκή 'Ενωση, πού συμβαίνουν οι μεγάλες απάτες σχετικά με το ελαιόλαδο.

Θα φέρω ένα παράδειγμα και πρέπει να το μάθει το Ελληνικό Κοινοβούλιο, ότι η ιταλική παραγωγή δεν ξεπερνάει τους διακόσιους χιλιάδες τόνους και όμως επιδοτείται για εξακόσιους χιλιάδες τόνους.

ΣΤΡΑΤΗΣ ΚΟΡΑΚΑΣ: Ενισχύετε την ιταλική απάτη και μαφία.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Αντίθετα η Ισπανία παράγει μεγαλύτερες ποσότητες. Σε κάθε, όμως, περίπτωση μια και μιλήσατε για τις ελαιοκομικές ζώνες, πρέπει να σας πω, ότι είναι τεράστια τα εγκλήματα που έγιναν στο κομμάτι αυτό. Πρέπει να ξέρετε, ότι δικές μας ελαιοκομικές ζώνες δίνουν μία μέγιστη απόδοση, μόνο μία εξαίρεση υπάρχει στην Κρήτη, που δεν ξεπερνάει το 4%. Οι ελαιοκομικές ζώνες της Ιταλίας δίνουν απόδοση 17% και 18%. Δηλαδή μονά-ζυγά δικά μας, είτε επιδότηση ανά δένδρο είτε ελαιοκομικές ζώνες, εκείνοι θέλουν να υιοθετήσουν το νόθο, δηλαδή θέλουν να εξυπηρετήσουν τα συμφέροντα της χώρας τους.

Χρειάζεται, λοιπόν, με σωφροσύνη να δώσουμε τη μάχη προς αυτήν την κατεύθυνση. Ειλικρινά δεν έχω τίποτα να συμπληρώσω, απλώς οι παρατηρήσεις σας με έκαναν να πω κάτι παραπάνω. 'Ομως, είμαστε όλες οι υπηρεσίες, όλοι οι εμπλεκόμενοι φορείς σε μία συζήτηση, έτσι ώστε να δώσουμε συγκεκριμένες μάχες για να μπορέσουμε να προστατεύσουμε τα συμφέροντα της Χώρας μας.

ΣΤΡΑΤΗΣ ΚΟΡΑΚΑΣ: Να μην κάνουμε με τίποτα πίσω.

ΠΡΟΕΔΡΕΥΩΝ (Παναγιώτης Σγουρίδης): Πέμπτη στην ημερήσια διάταξη είναι η με αριθμό 803/25.2.97 επίκαιρη ερώτηση του Βουλευτή του Δημοκρατικού Κινήματος κ. Γεωργίου Ρόκου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων στελέχωσης με ιατρικό και νοσηλευτικό προσωπικό του Υποκαταστήματος του Ιδρύματος Κοινωνικών Ασφαλίσεων (ΙΚΑ) Λαγκαδά, τον εξοπλισμό του με τα κατάλληλα μηχανήματα κ.λπ.

Η επίκαιρη ερώτηση σε περίληψη έχει ως εξής:

"Εντελώς ανεπαρκής είναι η ιατροφαρμακευτική περίθαλψη που παρέχεται στους ασφαλισμένους από το Υποκατάστημα του ΙΚΑ Λαγκαδά, με αποτέλεσμα να καταφεύγουν στα ιατρεία της Θεσσαλονίκης.

Επειδή ο Λαγκαδάς, η μεγαλύτερη επαρχία της Χώρας, δεν μπορεί να στερείται πλήρους ιατρείου.

Επειδή δύο προεδρικά διατάγματα, τα οποία προβλέπουν τη λειτουργία πλήρους ιατρείου, έχουν μείνει ανενεργά, αφού το Υποκατάστημα ΙΚΑ Λαγκαδά δεν έχει στελεχωθεί με το αναγκαίο ιατρικό και νοσηλευτικό προσωπικό ούτε έχει εξοπλιστεί, ερωτάται ο κύριος Υπουργός, σε ποιες ενέργειες προτίθεται να προβεί, προκειμένου να λειτουργήσει πλήρες ιατρείο στο Λαγκαδά, όπως προβλέπουν τα δύο προεδρικά διατάγματα, ώστε οι ασφαλισμένοι, μεταξύ των οποίων και υπερήλικες, να μην καταταλαιπωρούνται καταφεύγοντας στα ιατρεία της Θεσσαλονίκης". Ο Υφυπουργός Εργασίας κ. Νικόλαος Φαρμάκης έχει το λόγο για τρία λεπτά να πρωτολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, τα ιατρεία του ΙΚΑ στο Λαγκαδά αποτελούν τοπικά ιατρεία, που υπάγονται στη μονάδα υγείας του ΙΚΑ Νεαπόλεως και από τον Οργανισμό προβλέπεται να υπηρετούν τέσσερις γιατροί, ένας γυναικολόγος, ένας οδοντίατρος, ένας παθολόγος και ένας παιδίατρος.

Παρά τον Οργανισμό, στα τοπικά αυτά ιατρεία υπηρετούν δέκα γιατροί. Επιπλέον, δηλαδή, έξι. Δύο χειρουργοί, ένας καρδιολόγος, ένας παιδίατρος ακόμη, ένα παθολόγος επιπλέον και ένας οδοντίατρος.

Υποθέτω ότι η επίκαιρη ερώτηση του συναδέλφου, θα αναφέρεται στην έλλειψη εργαστηρίων και εργαστηριακών ειδικοτήτων γιατρών, δηλαδή, μικροβιολόγου και ακτινολόγου, παρ'ό,τι δεν αναφέρεται αυτό.

Γι'αυτόν το λόγο θέλω να τον διαβεβαιώσω, ότι το ΙΚΑ και με την αναθεώρηση του Οργανισμού του, αλλά και χωρίς αυτόν και πριν από την ολοκλήρωση αυτής της αναθεώρησης θα κάνει το παν, μετά και από δική μας παρέμβαση, ώστε να υπάρξει συμπλήρωση και σε θέσεις για εργαστηριακούς γιατρούς, όπως για παράδειγμα είναι του μικροβιολόγου και του ακτινολόγου, έτσι ώστε να εξυπηρετείται καλύτερα ο αριθμός των ασφαλισμένων αυτής της περιοχής, που πράγματι το έχει ανάγκη.

Τώρα γενικότερα για το επίπεδο των υπηρεσιών θα ήθελα να σας πω, ότι είναι αυτό που παρέχεται σε όλη τη Χώρα. Εμείς θεωρούμε, ότι έχουμε φθάσει σε ένα ικανοποιητικό επίπεδο παροχής υπηρεσιών υγείας, όχι μόνο από το ΙΚΑ αλλά και γενικότερα.

Ασφαλώς υπάρχουν ελλείψεις και γι' αυτό συνεχώς προσπαθούμε να βελτιώσουμε τα πράγματα. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει δύο λεπτά για να αναπτύξει την επίκαιρη ερώτηση.

ΓΕΩΡΓΙΟΣ ΡΟΚΟΣ: Κύριε Πρόεδρε, είναι αλήθεια, ότι το ιατρείο του Λαγκαδά είναι παράρτημα του ιατρείου της Νεαπόλεως. Ακριβώς αυτό είναι το δυστύχημα, γιατί πράγματι κατά περιόδους ασχολούνται οκτώ γιατροί. 'Ομως, αυτό, επαναλαμβάνω, γίνεται κατά περιόδους.

Ποια είναι, όμως, τα στοιχεία που πραγματικά βάζουν στην ερώτηση το στοιχείο της έντασης; Το ότι η Επαρχία Λαγκαδά, είναι η μεγαλύτερη επαρχία της Ελλάδας. Είναι η μεγαλύτερη 

Σελίδα 4494 

 

επαρχία σε έκταση και σε κατοίκους. Ο αριθμός των ασφαλισμένων είναι δεκαεπτά χιλιάδες.

'Οπως καταλαβαίνετε, κύριε Υπουργέ, είναι πράγματι μεγάλες οι ελλείψεις και δεν μπορούν να καλυφθούν, ούτε με οκτώ γιατρούς ούτε με δέκα, που ισχυριστήκατε εσείς ότι είναι. Δεν είναι δέκα. Και αυτό φάνηκε τον τελευταίο καιρό, καθ' όσον εξυπηρετούνταν οι ασφαλισμένοι από το Κέντρο Υγείας Λαγκαδά, όπου όμως μετά από αντιδράσεις των εργαζομένων γιατρών εκεί, εκδιώχθηκαν οι γιατροί και αναζήτησαν αλλού στέγη. Τότε φάνηκε η πραγματική έλλειψη, γιατί τότε δεν υπήρχε το Εθνικό Σύστημα Υγείας, δηλαδή το Κέντρο Υγείας Λαγκαδά για να τους στηρίξει. Τότε φάνηκε η γύμνια.

Δεν υπάρχει μικροβιολόγος. Φανταστείτε τώρα να έχουμε γερόντους συνταξιούχους χωρίς αστική συγκοινωνία στο Λαγκαδά Θεσσαλονίκης και να πρέπει να πηγαίνουν στο ΙΚΑ Νεαπόλεως για μικροβιολογικές εξετάσεις. Η έλλειψη είναι πραγματικότητα.

Θα μπορούσατε τώρα, αφού κάνετε το νέο Οργανισμό, να κάνετε ένα αυτόνομο ιατρείο. Το έχει ανάγκη ο τόπος. Και αυτό βγαίνει μέσα από στατιστικά στοιχεία, βγαίνει μέσα από την πίεση των εργατικών ενώσεων, οι οποίες καθημερινά έρχονται στο γραφείο το δικό μας και μας οχλούν, για να μπορέσουν να δώσουν μία λύση στους ασφαλισμένους.

Ξέρω ότι υπάρχει καλή βούληση, κύριε Υπουργέ, αλλά εμείς περιμένουμε την απόφαση τώρα με την ψήφιση του νέου Οργανισμού. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρόκο.

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο για δύο λεπτά να δευτερολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Η εξυπηρέτηση των ασφαλισμένων του ΙΚΑ στην Επαρχία του Λαγκαδά, όπως προανέφερα, κύριε Πρόεδρε, είναι ελλιπής, σε ό,τι αφορά την υποστήριξη από εργαστηριακές ειδικότητες και από εγκαταστάσεις, αν θέλετε.

Το αίτημα του συναδέφου αντιλαμβάνομαι ότι είναι η ίδρυση τοπικού υποκαταστήματος του ΙΚΑ εκεί. Είπα ότι αυτό θα τακτοποιηθεί μέσα από τον Οργανισμό του Ιδρύματος, ο οποίος βρίσκεται στο στάδιο της αναθεώρησης. Αλλά για να έχουμε και λίγο χιούμορ στην κουβέντα μας, θέλω να πω στον κύριο συνάδελφο, ότι η Επαρχία του Λαγκαδά δεν είναι, ούτε η μεγαλύτερη σε έκταση ούτε η μεγαλύτερη σε πληθυσμό επαρχία της Χώρας. Η μεγαλύτερη επαρχία της Χώρας σε έκταση και πληθυσμό είναι αυτή από την οποία κατάγομαι. Είναι η Επαρχία της Ελασσώνας, γι'αυτό της έχει γίνει και προνομιακή μεταχείριση να έχει 'Επαρχο και Επαρχείο.

Θα προσπαθήσουμε, κύριε συναδελφε, να λυθούν τα προβλήματα που υπάρχουν παρά το γεγονός ότι ο Λαγκαδάς δεν είναι πολύ μακριά από τη Θεσσαλονίκη. Υπάρχουν περισσότερα προβλήματα αλλού. 'Ομως, επειδή έχει μεγάλο αριθμό ασφαλισμένων, επιβάλλεται γρήγορα εκεί να υπάρξει τοπικό υποκατάστημα.

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κ. Φαρμάκη.

Εισερχόμαστε στις Επίκαιρες Ερωτήσεις Δευτέρου Κύκλου:

Πρώτη επίκαιρη ερώτηση της ημερήσιας διάταξης είναι η με αριθμό 793/24-2-97 του Βουλευτή του Πανελληνίου Σοσιαλιστικού Κινήματος κ. Δημητρίου Σαρρή προς τους Υπουργούς Εργασίας και Κοινωνικών Ασφαλίσεων και Γεωργίας, σχετικά με τη λήψη των αναγκαίων μέτρων αποζημίωσης των αγροτών της περιοχής Βιάννου Ηρακλείου Κρήτης, λόγω των καταστροφών που υπέστησαν τα θερμοκήπια από πρόσφατη ανεμοθύελλα.

Η επίκαιρη ερώτηση του κ. Σαρρή σε περίληψη έχει ως εξής:

"Η πρόσφατη ανεμοθύελλα της 21ης-22ας Φεβρουαρίου 1997, που ξέσπασε στην ευρύτερη περιοχή της Βιάννου Ηρακλείου της Κρήτης, είχε σαν αποτέλεσμα εκτεταμένες καταστροφές των θερμοκηπιακών καλλιεργειών της περιοχής.

Η ένταση της ανεμοθύελλας ήταν τόσο ισχυρή ώστε στο πέρασμά της δεν καταστράφηκαν μόνο τα ξύλινα και μεταλλικά θερμοκήπια αλλά και πολλά σπίτια, τα οποία υπέστησαν σοβαρές ζημιές.

Σε εκατοντάδες εκατομμύρια υπολογίζονται οι καταστροφές που υπέστησαν οι αγρότες της περιοχής της Βιάννου, οι οποίοι ζητούν άμεσα από τις αρμόδιες υπηρεσίες να προχωρήσουν στης εξατομίκευση των ζημιών, ώστε να αποζημιωθούν για τις καταστροφές.

Ερωτώνται οι κύριοι Υπουργοί, σε τι ενέργειες πρόκειται να προβούν, ώστε να αποζημιωθούν το συντομότερο δυνατόν οι αγρότες της περιοχής της Βιάννου, που υπέστησαν ανυπολόγιστες ζημίες εξ'αιτίας της ανεμοθύελλας."

Ο Υφυπουργός Γεωργίας κ. Σωτηρλής έχει το λόγο για τρία λεπτά για να πρωτολογήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, πραγματικά στις 22-2-97 σφοδρή ανεμοθύελλα στην Επαρχία Βιάννου του Νομού Ηρακλείου, καθώς και στα νότια παράλια του Νομού Λασηθίου, προκάλεσε ζημιές σε θερμοκηπιακές κυρίως καλλιέργειες, και προς αυτήν την κατεύθυνση οι υπηρεσίες του Υπουργείου Γεωργίας, οι υπηρεσίες του ΟΛΓΑ, μετέβηκαν επί τόπου και στις 24 και 25 Φεβρουαρίου 1997 -επαναλαμβάνω τις ημερομηνίες σκόπιμα για όλους μας- υπήρξε έλεγχος για να δούμε την πλήρη εικόνα και το ύψος των ζημιών στην περιοχή.

Απαιτείται ένας χρόνος για να ετοιμαστούν τα αναγκαία παραστατικά, να φτάσουν στα χέρια μας για να εκτιμήσουμε τις διαδικασίες, τον τρόπο, αλλά και τις δυνατότητες αποζημίωσης των πληγέντων. Υπάρχουν, όμως, δύο πράγματα. Από τη μια μεριά εκείνα τα οποία καλύπτονται από τον ΕΛΓΑ και τα άλλα που δεν καλύπτονται. Και προς αυτήν την κατεύθυνση ενεργοποιήσαμε την ΠΣΕΑ, η οποία συγκεντρώνει όλες τις εκτιμήσεις για τις γεωργοκτηνοτροφικές εκμεταλλεύσεις που καταστράφηκαν από την πρόσφατη ανεμοθύελλα και σε συνεργασία και με τις τοπικές υπηρεσίες, νομαρχίες κ.λπ., επιδιώκουμε μια σαφή και ολοκληρωμένη εικόνα της έκτασης και του ύψους των ζημιών αυτών των οποίων στη συνέχεια θα εξετάσουμε τη δυνατότητα να αποζημιώσουμε, αν μπορούμε ή τι πρέπει να γίνει, έτσι ώστε να διευκολύνουμε τους παραγωγούς στη συγκεκριμένη περιοχή. Βεβαίως, υπάρχουν μια σειρά γνωστά μέτρα, από τις γενικότερες ζημιές που έχουν συμβεί στη Χώρα -και έχουμε τα τελευταία παραδείγματα στη Φθιώτιδα, στην Κόρινθο και αλλού- και βεβαίως υπάρχουν οι γνωστές δανειακές διευκολύνσεις που δίνονται σε αυτές τις περιπτώσεις.

Σε κάθε, όμως, περίπτωση, κύριε συνάδελφε, παρά την ευαισθησία σας όσον αφορά αυτό το θέμα, ο χρόνος είναι πολύ λίγος και δεν έχουμε σαφή εικόνα, ούτε ο ΕΛΓΑ έχει απόλυτη εικόνα πώς πρέπει να ξεκινήσει -χθες μιλούσα μαζί τους- αλλά ούτε και οι άλλες υπηρεσίες δεν έχουν το ακριβές μέγεθος των ζημιών. Διότι θέλουμε αυτά να τα διασταυρώσουμε, έτσι ώστε να έχουμε σαφή εικόνα, για να έχουμε και σαφή απάντηση στο αίτημα που βάζετε και που είναι αναγκαίο να πληροφορήσουμε τους ενδιαφερόμενους κατοίκους.

ΠΡΟΕΔΡΕΥΩΝ (Παναγιώτης Σγουρίδης):Κύριοι συνάδελφοι, έχω την τιμή να ανακοινώσω στο Σώμα, ότι τη σημερινή συνεδρίαση παρακολουθούν από τα Δυτικά Θεωρεία τριάντα έξι μαθητές και δύο συνοδοί καθηγητές του Πολυκλαδικού Λυκείου Κορυδαλλού Πειραιά, αφού πρώτα ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε.

(Χειροκροτήματα απ'όλες τις Πτέρυγες της Βουλής)

Ο κ. Σαρρής έχει το λόγο για δύο λεπτά για να αναπτύξει την επίκαιρη ερώτηση.

ΔΗΜΗΤΡΙΟΣ ΣΑΡΡΗΣ: Κύριε Υπουργέ και κύριοι συνάδελφοι, ο σκοπός κατάθεσης αυτής της επίκαιρης ερώτησης είναι η ενεργοποίηση, η καταλυτική παρέμβαση -αν θέλετε- στις υπηρεσίες του Υπουργείου Γεωργίας, περιφερειακές και κεντρικές, για την επίσπευση των διαδικασιών, για εξατομίκευση των ζημιών και αποζημίωση των πληγέντων παραγωγών.

Με χαρά άκουσα από τον κύριο Υφυπουργό, ότι οι κατά τόπους υπηρεσίες ενήργησαν περίπου έτσι αυτόματα και ενώ συνέβη αυτή η καταστρεπτική ανεμοθύελλα στις 22 Φεβρουα-

Σελίδα 4495 

 

ρίου, στις 24 και 25 έγινε επί τόπου έλεγχος. 'Ομως, οι διαδικασίες αυτές, οι οποίες έχουν υπάρξει και στο παρελθόν, έχουν αποδείξει, κύριε Υπουργέ, ότι πολλές φορές υπάρχει μια καρκινοβασία αυτών των διαδικασιών, με αποτέλεσμα και η αποζημίωση να έλθει καθυστερημένα και πολύ αργά, άρα δεν θα έχει να καλύψει το σκοπό για τον οποίο δίνεται η άμεση αποζημίωση για να γίνει η αποκατάσταση των ζημιών στα θερμοκήπια, ώστε να λειτουργήσουν στη συνέχεια ως παραγωγικές μονάδες. Και άκουσα με κάποιο σκεπτικισμό το γεγονός, ότι υπεισέρχεται και η ΠΣΕΑ για την κάλυψη, τον εντοπισμό των γεωκτηνοτροφικών εκμεταλλεύσεων και ακόμη τις επιφυλάξεις του κυρίου Υπουργού, λόγω του ότι δεν έχει πλήρη εικόνα κατά πόσον θα αποζημιωθεί και σε τι βαθμό.

Θα ήθελα να παρακαλέσω με την ευκαιρία -βέβαια δέχομαι το ότι η εικόνα δεν είναι πλήρης, ότι υπάρχουν ακόμη διαδικασίες σε εξέλιξη και δεν θα ήθελα να τις προκαταλάβω- τον κύριο Υπουργό να παρέμβει ο ίδιος προσωπικά, ώστε οι διαδικασίες αυτές να μην κολλήσουν, όπως και στο παρελθόν, που είχαμε πικρή εμπειρία και να αποζημιωθούν οι πληγέντες, σύμφωνα με τον νόμο πάντα, να δοθεί το ποσό, που προβλέπεται και που είναι αναγκαίο, να αποκατασταθεί η ισορροπία σ'αυτόν τον νευραλγικής σημασίας χώρο παραγωγής πρωίμων κηπευτικών της Κρήτης, που έχει ήδη ανατραπεί η ισορροπία. Πρέπει, λοιπόν, να γίνει σύντομα η εξατομίκευση, σύντομα η αποζημίωση, διότι πρέπει να ξαναλειτουργήσουν αυτά τα θερμοκήπια, που καταστράφηκαν, που έχουν σημαντικό τμήμα της παραγωγής στην Κρήτη πρώϊμων κηπευτικών. Προς αυτήν την κατεύθυνση λοιπόν, θα ήθελα τη δική σας παρέμβαση, κύριε Υπουργέ.

ΠΡΟΕΔΡΕΥΩΝ(Παναγιώτης Σγουρίδης): Ο Υφυπουργός Γεωργίας κ. Δημήτριος Σωτηρλής έχει το λόγο για δύο λεπτά να δευτερολογήσει.

ΔΗΜΗΤΡΙΟΣ ΣΩΤΗΡΛΗΣ(Υφυπ. Γεωργίας): Πολύ σύντομα, κύριε Πρόεδρε.

Κατ'αρχήν, είναι υποχρεωμένη η υπηρεσία, αυτήν την εντολή έχει και προς αυτήν την κατεύθυνση κινείται, να κάνει τις εκτιμήσεις που προβλέπονται και από το νόμο την ερχόμενη εβδομάδα, να μας παραδώσει εξατομικευμένες, εξειδικευμένα, τις ζημιές του καθενός πριν τη λήξη της δωδεκαήμερης προθεσμίας. 'Ετσι, περιμένουμε την ερχόμενη εβδομάδα να έχουμε σαφή εικόνα για τις ζημιές, για τις οποίες ο ΕΛΓΑ μπορεί να καλύψει.

'Ομως, κύριοι συνάδελφοι, ήμουν φοβερά ειλικρινής. Υπάρχουν ζημιές που έγιναν σ'αυτήν την περιοχή, κατασκευές κ.λπ., που δεν καλύπτονται από τον ΕΛΓΑ και είναι ένα θέμα περισσότερων υπηρεσιών -δεν είναι μόνο οι δικές μας υπηρεσίες στο Υπουργείο Γεωργίας, εμπλέκονται και άλλες υπηρεσίες-. Προς αυτήν την κατεύθυνση, ειλικρινά το Υπουργείο Γεωργίας, μόλις πληροφορήθηκε τη ζημιά, έδωσε κατεύθυνση, έτσι ώστε να έχουμε σαφή εικόνα, για να μπορούσαμε σήμερα ή αύριο ή μεθαύριο και σε σας και στους πληγέντες κατοίκους, να τους πούμε "αυτό μπορεί η Πολιτεία να κάνει". Δεν το ξέρω αυτήν τη στιγμή, γιατί δεν έχω εικόνα της ζημιάς που υπάρχει στην περιοχή. Πιστεύω ότι την ερχόμενη εβδομάδα θα έχουμε σαφέστερη εικόνα και θα μπορώ είτε προσωπικά είτε αλλιώς πώς, να σας ενημερώσω πώς προχωράει αυτή η διαδικασία, για να πληροφορήσετε τους κατοίκους της περιοχής.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κύριο Υφυπουργό.

Η δεύτερη επίκαιρη ερώτηση στην ημερήσια διάταξη με αριθμό 794/24-2-97 του Βουλευτή της Νέας Δημοκρατίας κ.Κωνσταντίνου Καραμπίνα προς τον Υπουργό Πολιτισμού, σχετικά με τη λήψη των αναγκαίων μέτρων αναστήλωσης και συντήρησης της Μονής της Παναγίας των Βλαχερνών στην 'Αρτα, διαγράφεται λόγω κωλύματος του κυρίου Υπουργού. Ο κύριος Υπουργός βρίσκεται στο εξωτερικό.

Θα παρακαλούσα το συνάδελφο τον κ. Καραμπίνα, ο οποίος είναι πολύ συνεπής στις υποχρεώσεις του, να υποβάλει ξανά την επίκαιρη ερώτηση, για να συζητηθεί όταν ο κύριος Υπουργός επιστρέψει.

Εντάξει, κύριε Καραμπίνα;

ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Κύριε Πρόεδρε, ευχαριστώ πάρα πολύ. Θα προχωρήσω σ'αυτήν τη διαδικασία που μου υποδεικνύετε. Ξέρω ότι ο Κανονισμός δεν αντιμετωπίζει αυτές τις περιπτώσεις για λόγους ανωτέρας βίας, αλλά πιστεύω, ότι είναι επιτακτική ανάγκη να τροποποιηθεί ο Κανονισμός ως προς αυτό το σημείο, ούτως ώστε να επαναφέρονται αυτοδικαίως αυτές οι επίκαιρες ερωτήσεις προς συζήτηση εντός δέκα ημερών.

ΠΡΟΕΔΡΕΥΩΝ(Παναγιώτης Σγουρίδης): Πιστεύω ότι εάν την υποβάλετε την επόμενη εβδομάδα, κύριε Καραμπίνα, θα συζητηθεί.

ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Ευχαριστώ πάρα πολύ.

ΠΡΟΕΔΡΕΥΩΝ(Παναγιώτης Σγουρίδης): Να 'στε καλά.

Επίσης η τρίτη επίκαιρη ερώτηση της ημερήσιας διάταξης με αριθμό 806/26-2-97 του Βουλευτή του Κομμουνιστικού Κόμματος Ελλάδος κ.Σταύρου Παναγιώτου προς την Υπουργό Ανάπτυξης, σχετικά με το διαγωνισμό πώλησης της Βιομηχανίας Αζωτούχων Λιπασμάτων ΑΕ (ΑΕΒΑΛ) στην Κοζάνη, τα μέτρα εξυγίανσης και εκσυγχρονισμού της Ελληνικής Λιπασματοβιομηχανίας κ.λπ., διαγράφεται λόγω κωλύματος του ερωτώντος Βουλευτή.

Θα συζητήσουμε την πέμπτη στην ημερήσια διάταξη με αριθμό 800/25.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων στελέχωσης με νοσηλευτικό προσωπικό του Νοσοκομείου "ΑΓΙΟΣ ΓΕΩΡΓΙΟΣ" Χανίων.

Το κάνουμε αυτό, γιατί ο Υφυπουργός κ. Σκουλάκης ζήτησε, επειδή έχει μια επείγουσα σύσκεψη, να προταχθεί. Ζητώ την κατανόηση του Σώματος.

Η επίκαιρη ερώτηση του κ. Καρατάσου έχει ως εξής:

"Στο Νοσοκομείο Χανίων "Ο ΑΓΙΟΣ ΓΕΩΡΓΙΟΣ" υπάρχει έλλειψη νοσηλευτικού προσωπικού σε όλες τις μονάδες του.

Το πρόβλημα εντοπίζεται κυρίως στις μονάδες αιμοδοσίας, εντατικής θεραπείας, νεφροπαθών και χειρουργικής, με αποτέλεσμα το υπάρχον προσωπικό να εργάζεται υπερωριακά και να στερείται ακόμη και την άδειά του και χωρίς να μπορεί να καλύψει τις υπάρχουσες ανάγκες.

Εδώ και ένα χρόνο έχουν προκηρυχθεί τριάντα θέσεις νοσηλευτών, αλλά η πρόσληψή τους καθυστερεί αδικαιολόγητα.

Ερωτάται ο κύριος Υπουργός, σε ποιες ενέργειες θα προβεί για την άμεση πρόσληψη του αναγκαίου νοσηλευτικού προσωπικού, για τη στοιχειώδη παροχή νοσηλείας και περίθαλψης στους ασθενείς του Νοσοκομείου "ΑΓΙΟΣ ΓΕΩΡΓΙΟΣ" Χανίων;".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, το Νοσοκομείο Χανίων, δεν παρέχει μόνο στοιχειώδεις, παρέχει καλές υπηρεσίες υγείας στους κατοίκους και στους ασθενείς του νομού μου, μια που, όπως ξέρετε, έχω την τιμή να κατάγομαι και να εκλέγομαι επί δεκαέξι χρόνια σ' αυτόν το νομό και παρακολουθώ πάρα πολύ τα θέματα του Νοσοκομείου Χανίων και των άλλων μονάδων υγείας, όχι μόνο του Νομού Χανίων, αλλά σαν Υφυπουργός και ολα τα θέματα των νοσοκομείων της Χώρας. Παρέχει, λοιπόν, υψηλές υπηρεσίες υγείας, έχει ελλείψεις, έχει ανάγκες,όπως όλα τα νοσοκομεία της Χώρας. Είναι τριακοσίων τριάντα πέντε κλινών, έχει πεντακόσια σαράντα άτομα προσωπικό, εκατόν είκοσι ιατρικό, τριακόσια είκοσι μη ιατρικό προσωπικό και, εν πάση περιπτώσει, με αυτήν τη σύνθεση προσφέρει καλές υπηρεσίες. Και με το προσωπικό που προσλαμβάνει αυτές τις μέρες θα βελτιωθεί η κατάσταση. 'Οπως το γράφεται στην ερώτησή σας δεν είναι ακριβώς έτσι. Αυτές τις μέρες με το ΦΕΚ 4/29.1.97 μέσω του ΑΣΕΠ προσλαμβάνονται στο Νοσοκομείο Χανίων πενήντα τέσσερα άτομα, τριάντα οκτώ νοσηλεύτριες και νοσηλευτές και δεκαέξι άτομα άλλο προσωπικό.

Πρέπει να σας πω όμως ότι πέρα από το Νοσοκομείο "ΑΓΙΟΣ ΓΕΩΡΓΙΟΣ" προσλαμβάνονται και στο Ψυχιατρικό Νοσοκομείο Χανίων σαράντα εννέα άτομα, είκοσι νοσηλευτές 

Σελίδα 4496 

 

και νοσηλεύτριες και είκοσι εννέα άλλο προσωπικό. Γιατί το λέω; Γιατί μέσα στο ψυχιατρείο φιλοξενούνται άλλα τρία τμήματα του Γενικού Νοσοκομείου Χανίων, το παιδιατρικό, το παθολογικό και το νευρολογικό, έτσι ώστε να συμπεριλάβουμε στο υπό πρόσληψη προσωπικό και αυτό το προσωπικό που προσλαμβάνεται στο Ψυχιατρείο Χανίων, πέραν του ότι και στα τρία Κέντρα Υγείας του νομού προσλαμβάνονται δέκα άτομα.

Αυτά όσον αφορά τις προσλήψεις που γίνονται, που είναι στην ολοκλήρωσή τους αυτές τις μέρες. 

Πρέπει να σας πω επίσης, ότι έγινε η κατανομή των νέων θέσεων του 1997 των δύο χιλιάδων επτακοσίων. Στο νοσοκομείο "ΑΓΙΟΣ ΓΕΩΡΓΙΟΣ" προκηρύσσονται είκοσι μία θέσεις νοσηλευτικού προσωπικού, στο δε ψυχιατρείο δώδεκα θέσεις.

Νομίζω ότι με αυτά που σας είπα, αν συνεχιστούν οι ρυθμοί αυτοί πρόσληψης προσωπικού και τα επόμενα χρόνια, την τετραετία, που εμείς προγραμματίζουμε, θα έχουμε καλύψει ένα μεγάλο ποσοστό των κενών οργανικών θέσεων και του Νοσοκομείου Χανίων, αλλά και όλων των νοσοκομείων της Χώρας, αναβαθμίζοντας κατά τον καλύτερο τρόπο τις παρεχόμενες υπηρεσίες. Το μεγάλο πρόβλημα του Νοσοκομείου Χανίων είναι οι ελλείψεις προσωπικού, αλλά κυρίως το κτιριακό, το οποίο ευτυχώς λύνεται. Είναι σε καλό δρόμο το νέο Νοσοκομείο Χανίων και θέλουμε να πιστεύουμε ότι στο τέλος του 1998 θα τελειώσει, θα ολοκληρωθεί. Και με το νέο οργανισμό και την αύξηση των θέσεων, που προβλέπεται με την εγκατάσταση του προσωπικού un block όπως είναι στο νέο νοσοκομείο, θα έχουμε μια πραγματική αναβάθμιση των παρεχομένων υπηρεσιών υγείας στο νομό μας.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Καρατάσο, έχετε το λόγο για δυο λεπτά.

ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ, καλά τα λέτε εσείς, αλλά άλλα λένε εκεί οι εργαζόμενοι. Είναι απαράδεκτο στον ευαίσθητο χώρο της υγείας να υπάρχει αδράνεια και υποσχεσιολογία. Γιατί, πώς αλλιώς να εξηγήσω το γεγονός, ότι εδώ και ένα χρόνο έχουν προκηρυχθεί τριάντα θέσεις νοσηλευτών και νοσηλευτριών και η πρόσληψή τους καθυστερεί αδικαιολόγητα. Γιατί δεν γίνεται στελέχωση από ανέργους απόφοιτους των Σχολών Διετούς Εκπαίδευσης και όχι μόνο;

Δεν μπορώ να αντιληφθώ πράγματι, κύριε Υπουργέ, πώς ένα τόσο απλό, αλλά πολύ σοβαρό πρόβλημα δεν μπορεί να λυθεί. Είναι δυνατόν να οφείλονται άδειες του 1996 στους νοσηλευτές, που ήδη εργάζονται έξι βάρδιες; Μπορεί να υπάρχει μόνο ένας νοσηλευτής καθημερινά μετά τις τρεις το απόγευμα, ακόμα και όταν το νοσοκομείο εφημερεύει; Είναι δυνατόν να είναι ένας νοσηλευτής που να κάθεται να κάνει αιμοληψία, ελέγχους, γραφική εργασία, τηλέφωνα, αποστολές, έκτακτα περιστατικά και άλλα; Είναι αλήθεια πως υπερβολικά μεγάλος αριθμός νοσηλευτών, ενώ εμφανίζεται στη δύναμη του νοσοκομείου με διαφόρους τρόπους, απασχολείται σε άλλες υπηρεσίες, όπως Κέντρα Υγείας, Υγειονομικό και άλλα.

'Ολα αυτά τα καταγγέλουν εργαζόμενοι του νοσοκομείου, κύριε Υπουργέ και τα είδαμε μαζί στην Ελευσίνα αυτά. Είναι απαράδεκτο το γεγονός όχι μόνο να υπολειτουργεί το νοσοκομείο στους ευαίσθητους τομείς, όπως αιμοδοσία, εντατική θεραπεία νεφρού, χειρουργική και λοιπά, αλλά και να μην μπορούν οι εργαζόμενοι σ'αυτό να απεργήσουν, γιατί όλοι κι όλοι δεν συμπληρούν τον απαιτούμενο αριθμό προσωπικού ασφαλείας. Αναρωτιέμαι, με τι θα λειτουργήσει το υπό κατασκευή νοσοκομείο, που στα λόγια προχωρεί με γρήγορους ρυθμούς.

Εσείς, κύριε Υπουργέ, που κατάγεστε από τα Χανιά και που δείχνατε ιδιαίτερη ευαισθησία στον τομέα της υγείας, πρέπει να ενεργήσετε άμεσα και αποτελεσματικά. Να προβείτε στην πρόσληψη του αναγκαίου νοσηλευτικού προσωπικού για τη στοιχειώδη παροχή νοσηλείας στους ασθενείς του Νοσοκομείου "'Αγιος Γεώργιος" Χανίων.

Φθάνουν πια τα λόγια, δεν περιμένει άλλο η υγεία του πολίτη, κύριε Υπουργέ. Αλλιώς, θα τρίζουν τα κόκκαλα του αείμνηστου Γιώργου Γεννηματά, που οραματίστηκε το ΕΣΥ, την πλήρη και δωρεάν περίθαλψη του Ελληνικού Λαού, την ομαλή και απρόσκοπτη λειτουργία των νοσοκομείων της Πατρίδας μας.'Οσες πρωτοβουλίες και να πάρετε, πιστεύω ότι θα έχετε την έγκριση όλης της Βουλής, κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σκουλάκης έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Θα πω δύο λόγια, κύριε Πρόεδρε.

Σας είπα, αγαπητέ συνάδελφε, ότι είναι υπό πρόσληψη αυτή τη στιγμή πενήντα τέσσερα άτομα στο Νοσοκομείο Χανίων "'Αγιος Γεώργιος" και στο Ψυχιατρικό Νοσοκομείο άλλα πενήντα άτομα. Υπάρχει όντως μια καθυστέρηση. Η διαδικασία, όπως γνωρίζετε, έγινε μέσω του ΑΣΕΠ. Τρόπος άλλος δεν υπήρχε. Αναγνωρίζουμε ότι υπήρξε μια καθυστέρηση. Θέλουμε να πιστεύουμε ότι φέτος, με την εμπειρία αυτών των πρόσφατων προκηρύξεων και προσλήψεων, τα λάθη θα αποφευχθούν και πράγματι θα συντομευθεί ο χρόνος για τις νέες προσλήψεις, που θα προκηρύξουμε αυτές τις μέρες.

Δεν έχω να σας πω τίποτε άλλο. Νομίζω, ότι η Κυβέρνηση αναγνωρίζουσα τις ανάγκες του Υγειονομικού Συστήματος της Χώρας και βάζοντας σε πρώτη προτεραιότητα τα θέματα υγείας, εξαίρεσε από τη γενική απαγόρευση των προσλήψεων τις προσλήψεις του ιατρικού και νοσηλευτικού προσωπικού. Δεν είναι δα και τυχαίο, ότι τα δύο αυτά χρόνια, 1996 και 1997, προσλήφθηκαν περίπου δέκα χιλιάδες άτομα νοσηλευτικό και ιατρικό προσωπικό.

Θα ήμασταν ευτυχείς σαν Υπουργείο Υγείας και σαν Κυβέρνηση, αν μπορούσαμε να καλύψουμε και τις είκοσι, είκοσι δύο χιλιάδες κενές οργανικές θέσεις που υπάρχουν. Μέσα στα πλαίσια των οικονομικών συγκυριών και των δυνατοτήτων, προχωρούμε σ'αυτή τη στελέχωση, που νομίζω ότι αναγνωρίζεται και από τους εργαζόμενους και πρέπει να αναγνωρίζεται και από εσάς.

ΓΕΩΡΓΙΟΣ ΚΑΡΑΤΑΣΟΣ: Στο Ψυχιατρείο, δεν είναι δυνατόν...

ΠΡΟΕΔΡΕΥΩΝ (Παναγιώτης Σγουρίδης): Κύριε Καρατάσο, δεν υπάρχει διαδικασία άλλη, σας παρακαλώ. Να μη γράφονται αυτές οι παρεμβάσεις στα Πρακτικά.

'Εχω μια επιστολή του Βουλευτή Κιλκίς κ. Φλωρίδη, ο οποίος ζητεί ολιγοήμερη άδεια απουσίας στο εξωτερικό.

Ερωτάται το Σώμα: Εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το Σώμα ενέκρινε τη ζητηθείσα άδεια.

Τέταρτη στην ημερήσια διάταξη είναι η με αριθμό 792/24.2.97 επίκαιρη ερώτηση της Βουλευτού του Συνασπισμού της Αριστεράς και της Προόδου, κας Ανδριανής Λουλέ, προς τον Υπουργό Εθνικής Παιδείας και Θρησκευμάτων, σχετικά με δημοσιεύματα εφημερίδας της Αρκαδίας, αναφερόμενα σε σχολεία τα οποία έχουν κατασκευαστεί εν μέρει ή εξ ολοκλήρου από αμίαντο, τον κίνδυνο για την υγεία των παιδιών και των εκπαιδευτικών κ.λπ.

Η επίκαιρη ερώτηση της κας Λουλέ έχει ως εξής:

"Συνεχή δημοσιεύματα της εφημερίδας "ΚΑΘΗΜΕΡΙΝΑ ΝΕΑ" της Αρκαδίας, αναφέρονται στα σχολεία που είναι φτιαγμένα εν μέρει, ή εξ ολοκλήρου από αμίαντο. Αυτό συμβαίνει, τόσο στην πόλη της Τρίπολης, όσο και σε σχολεία της περιφέρειας ('Αστρος, Μεγαλόπολη, Λεωνίδιο κ.λπ.). Το γεγονός ότι από επίσημα χείλη δεν έχει ειπωθεί το παραμικρό, επιτείνει την ανησυχία και την αγωνία των γονιών που στέλνουν τα παιδιά τους σ' αυτά τα σχολεία.

Ερωτάται ο κύριος Υπουργός:

Αν γνωρίζει την ύπαρξη αιθουσών από αμίαντο.

Τί μέτρα προτίθεται να πάρει, για να μην συνεχίζουν, τόσο τα παιδιά, όσο και οι εργαζόμενοι, να λειτουργούν σε συνθήκες που βλάπτουν την υγεία τους".

Ο Υφυπουργός Παιδείας κ. Ανθόπουλος έχει το λόγο για τρία λεπτά να πρωτολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, ξεκινώ την απάντησή μου με μια ενημέρωση, πληροφορία γενικού ενδιαφέροντος, σχετικά με το θέμα.

Σελίδα 4497 

 

Υπήρξε πράγματι στο παρελθόν χρήση δομικών υλικών, που εμπεριείχαν αμίαντο και κατασκευάστηκαν διδακτήρια. Αυτό αφορά στα διδακτήρια πριν από τριάντα χρόνια. Τα τελευταία δέκα πέντε χρόνια ο Οργανισμός Σχολικών Κτιρίων, σε όλες αυτές τις προκατασκευασμένες κτιριακές κατασκευές, δεν χρησιμοποίησε, ούτε δομικά υλικά, ούτε και επενδυτικά υλικά, που να περιείχαν αμίαντο.

Αμέσως μετά την ερώτηση της κυρίας Βουλευτού, αλλά και σε προηγούμενη, πριν από μερικές ημέρες, επίσης, ερώτηση άλλου συναδέλφου, απευθυνθήκαμε στη Νομαρχιακή Αυτοδιοίκηση Αρκαδίας, η οποία είναι και αρμόδια, να δώσει στοιχεία στο Υπουργείο Παιδείας και να σας τα μεταφέρω σ' αυτή την Αίθουσα. 

Πράγματι, το θέμα δεν ήταν άγνωστο. Αντιμετωπίζεται τα τελευταία χρόνια από τη Νομαρχιακή Αυτοδιοίκηση Αρκαδίας.

Θα ήθελα να σας πω, πριν μπω σε λεπτομέρειες, ότι αποσύρονται, διαλύονται, καταστρέφονται και αντικαθίστανται από άλλες αίθουσες, όπου υπάρχει η βεβαιότητα, ή ακόμα και η υπόνοια ότι κατασκευάστηκαν από υλικό με αμίαντο.

Το χρέος της Κυβέρνησης, της Πολιτείας και συγκεκριμένα του ΟΣΚ σ' αυτές τις περιπτώσεις, είναι να ενισχύει οικονομικά όλα τα προγράμματα αντικατάστασης των όποιων αιθουσών υφίστανται ακόμη, με αυτό το επικίνδυνο για την υγεία των μαθητών δομικό υλικό.

Υπάρχουν, βέβαια, κάποια σχολεία, σύμφωνα με πληροφορίες, τα οποία δεν χρειάζεται πλέον, ούτε να ανακατασκευαστούν, αλλά μάλλον θα πρέπει να γκρεμιστούν, δεδομένου ότι μειώνεται και τείνει να εξαφανιστεί τελείως ο μαθητικός πληθυσμός απ' αυτά. Αυτό δεν σημαίνει βέβαια, ότι θα μείνει χωρίς πρωτοβάθμια ή δευτεροβάθμια εκπαίδευση η περιοχή. Εμείς είμαστε διατεθειμένοι να ενισχύσουμε και να υλοποιήσουμε όλα τα νομαρχιακά προγράμματα για τη χρηματοδότηση των νέων κτιρίων.

Σας λέω ενημερωτικά, ότι το σύνολο των κονδυλίων για την Αρκαδία, είτε για την ανακατασκευή, είτε για τη λειτουργία, είτε για την κατασκευή και συντήρηση διδακτηρίων, τα τρία τελευταία χρόνια, σύμφωνα με στατιστικά στοιχεία της αρμόδιας υπηρεσίας, έχουν φθάσει τα εξακόσια σαράντα εκατομμύρια δραχμές.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Λουλέ έχει το λόγο για δύο λεπτά για να αναπτύξει την επίκαιρη ερώτηση.

ΑΝΔΡΙΑΝΗ ΛΟΥΛΕ: Κύριε Πρόεδρε, ο κύριος Υπουργός είπε ότι άρχισε να αντιμετωπίζεται το πρόβλημα. Δεν μας είπε, πότε ξεκίνησε η αντικατάσταση και ποια σχολεία έχουν ήδη αντικατασταθεί.

Το πρόβλημα με τις κατασκευασμένες αίθουσες από αμίαντο στην Αρκαδία είναι γνωστό εδώ και πολλά χρόνια. Το σχολικό έτος 1991-1992 η Διεύθυνση Πρωτοβάθμιας Εκπαίδευσης εκεί έκανε καταγραφή των σχολείων αυτών, αλλά από τότε δεν προέκυψε τίποτα καινούριο, αν θα απαγορευτούν ή όχι τα μαθήματα στις αίθουσες αυτές. Ο Ιατρικός Σύλλογος Αρκαδίας είχε ζητήσει από ειδικό επιστήμονα του Υπουργείου Υγείας να κάνει έλεγχο και απ' ό,τι ξέρω, καμία απάντηση δεν πήρε.

Εδώ, λοιπόν, γεννάται ένα ερώτημα, κατ' αρχήν ηθικό, γιατί το πρόβλημα είναι γνωστό, όπως είπαμε, εδώ και πολλά χρόνια και απ' όλους τους φορείς.

Για παράδειγμα, το Λύκειο Μεγαλόπολης κτίστηκε μετά τους σεισμούς τους 1964, δηλαδή πριν τριάντα τρία χρόνια και επί τριάντα τρία χρόνια τα παιδιά κάνουν μάθημα σ'αυτές τις αίθουσες. Είναι πολύ μεγάλο χρονικό διάστημα, αν λάβει κανείς υπόψη τις ιατρικές μελέτες που λένε ότι αρκούν δέκα πέντε χρόνια έκθεση στον αμίαντο για να γίνει ανεπανόρθωτη βλάβη στην υγεία αυτού που εκτίθεται. Και η βλάβη είναι, όπως ξέρουμε, καρκίνος στον πνεύμονα.

Ενοχλήθηκε ο Νομάρχης και ο Πρόεδρος του Νομαρχιακού Συμβουλίου κύριε Υπουργέ, γιατί γράφτηκε στις εφημερίδες τόσο της Αθήνας όσο και τις τοπικές και είπαν ότι το θέμα είναι παλιό, δεν το συζητάμε, τι λόγο έχουν οι εφημερίδες να ανακατεύονται. Δηλαδή επειδή είναι παλιό δεν πρέπει να το συζητήσουμε, όταν πρόκειται για την υγεία τόσων μαθητών και καθηγητών;

Εν πάση περιπτώσει εδώ υπάρχουν και οι νόμοι του Ελληνικού Κράτους, αλλά και οι σχετικές οδηγίες της Κοινότητας, οι οποίες δεν εφαρμόζονται.

Ξέρουμε, ότι η διεύθυνση Δευτεροβάθμιας Εκπαίδευσης του Νομού Αρκαδίας σε απάντηση των δημοσιευμάτων είπε, ότι θα κατεδαφίσει τις αίθουσες ή θα αφαιρέσει το υλικό, εκφράζει όμως και την πεποίθηση ότι η Πολιτεία θα φτιάξει καινούριες. Σεις λέτε λοιπόν, ότι ξεκινήσατε. Πείτε όμως, σε ποια σχολεία ξεκινήσατε και ποιες αίθουσες ή σχολεία καταργήσατε. Και σας έφερα για παράδειγμα το Λύκειο της Μεγαλούπολης, το οποίο λειτουργεί αυτή τη στιγμή.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Φαίνεται ότι δεν έγινα σαφής, κυρία Λουλέ. Κατανοώ την αγανάκτησή σας, αλλά να τη στρέψετε στη Νομαρχιακή Αυτοδιοίκηση. Από το 1994, βάσει νόμου, έχει την ευθύνη του προγραμματισμού και της υλοποίησης. Θέλετε να καταργήσουμε το νόμο; Εγώ δε νομίζω ότι στα πλαίσια της σύγχρονης αντίληψης για την αποκέντρωση και της εκπαίδευσης ότι θα πρέπει να καταλήξουμε σε τέτοια συμπεράσματα. Απλούστατα, η ευαισθησία και το ενδιαφέρον της Πολιτείας βρίσκεται στην έγκαιρη χρηματοδότηση όλων των προγραμμάτων που αφορούν σε επισκευές...

ΑΝΔΡΙΑΝΗ ΛΟΥΛΕ: Είπατε ότι ξεκινήσατε. Πέστε μας ποια σχολεία καταργήσατε.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Πάλι τα ίδια λέτε. Σας λέω ότι η αρμοδιότητα είναι της Νομαρχιακής Αυτοδιοίκησης ποια θέλει να επισκευάσει, ποια θέλει να κτίσει, ποια θέλει να καταργήσει. Εμείς απλώς χρηματοδοτούμε και ελέγχουμε την υλοποίηση αυτών των προγραμμάτων. Τώρα, ειδικά εφόσον το θέλετε: Για το ΤΕΛ Μεγαλόπολης στο οποίο αναφερθήκατε είπατε τη μισή αλήθεια. Ανεγείρεται ήδη καινούριο κτίριο για Ενιαίο Πολυκλαδικό Λύκειο στο οποίο θα μετεσταγαστεί και το ΤΕΛ και παραμένουν προσωρινά σε χρήση μόνο τέσσερις αίθουσες.

Στο Β' γυμνάσιο Τρίπολης αποσύρθηκαν από τη χρήση τρεις αίθουσες με στέγη, μόνο, από αμίαντο.

Στο ΤΕΛ 'Αστρους αναγκαστικά παραμένουν λόγω μη αναμενόμενης αύξησης των μαθητών σε χρήση τέσσερις αίθουσες παλιές, που είχαν μεταφερθεί από την Καλαμάτα, αν και τοποθετήθηκαν συμπληρωματικά άλλες αίθουσες προκατασκευασμένες. 

Στο γυμνάσιο-λύκειο Λεωνιδίου, πέρυσι αντικαταστάθηκαν με επτά καινούριες αίθουσες προκατασκευαασμένες οι πέντε στις οποίες διαπιστώθηκε η ύπαρξη αμιάντου. 

Και καταλήγει το έγγραφο της Νομαρχιακής Αυτοδιοίκησης ότι, ύστερα από τα δημοσιεύματα θα προχωρήσουνε και στη διάλυση, κατεδάφιση αρκεί να ανταποκριθούν σ'αυτό το σχέδιό τους οι αρμόδιοι φορείς. Και αν εννοείτε την αρμόδια διεύθυνση του Υπουργείου Παιδείας, σας λέμε ότι κονδύλια για χρηματοδότηση όλων των προγραμμάτων υπάρχουν, αρκεί να γίνουν τα προγράμματα και εγκαίρως να υποβληθούν στο Υπουργείο.

ΠΡΟΕΔΡΕΥΩΝ (Παναγιώτης Σγουρίδης): Ολοκληρώθηκε η συζήτηση των επικαίρων ερωτήσεων.

Σελίδα 4498 

 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι,

Εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ'αριθμ. 34/6.2.97 επερώτηση των Βουλευτών της Νέας Δημοκρατίας κυρίων Χαραλάμπους Παπαθανασίου, Αναστασίου Καραμάριου, Γεωργίου Ορφανού, Ευάγγελου Μεϊμαράκη, Θεοφάνη Δημοσχάκη, Βασιλείου Παπαγεωργόπουλου και της κας Φάνης Πετραλιά-Πάλλη κατά του Υφυπουργού Πολιτισμού (αρμόδιου για θέματα αθλητισμού), για την πολιτική της Κυβέρνησης στον τομέα του αθλητισμού.

Ο Γραμματέας της Νέας Δημοκρατίας κ. Γεώργιος Παναγιωτόπουλος μας γνωρίζει με επιστολή του, ότι στην επερώτηση αυτή θα είναι Κοινοβουλευτικός Εκπρόσωπος της Νέας Δημοκρατίας ο Βουλευτής Α' Περιφέρειας Θεσσαλονίκης κ. Βασίλειος Παπαγεωργόπουλος.

Ο κ. Ευάγγελος Μεϊμαράκης δεν είναι εδώ να αναπτύξει την επίκαιρη ερώτηση για λόγους ανωτέρας βίας.

Επίσης ο πρώην Υφυπουργός κ. Γεώργιος Λιάνης, βάσει του Κανονισμού, θα έχει το λόγο στο τέλος της επερώτησης για πέντε λεπτά.

Ο κ. Παπαθανασίου, πρώτος επερωτών, έχει το λόγο.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Κυρίες και κύριοι συνάδελφοι, ανάμεσα στα τόσα δραματικά γεγονότα, που κατακλύζουν σήμερα την πολιτική μας σκηνή, το θεωρώ πολύ σημαντικό, έστω και κάτω από αυτές τις συνθήκες, να συζητάμε σήμερα για τον αθλητισμό της Χώρας μας, μετά από τόσα χρόνια. Ειλικρινά θα ήμουν πολύ ευτυχής, κύριε Υπουργέ, αν σήμερα απ'αυτό εδώ το Βήμα θα μπορούσα να σας δώσω συγχαρτήρια και να σας σφίξω το χέρι για την κατάσταση του αθλητισμού μας.

Δυστυχώς, όμως, όσο και μεγαλόψυχος να είναι κάποιος, δεν μπορεί παρά να ανησυχεί. Και ανησυχεί γιατί είναι κοινό μυστικό πως η πορεία του αθλητισμού βρίσκεται σε επικίνδυνη καμπή ιδιαίτερα μετά το 1993, οπότε άρχισε μία πλειοδοσία διάλυσης σε ό,τι στέρεο μέχρι τότε υπήρχε και παρά τον οικονομικό πακτωλό άρχισε και ο οικονομικός κατήφορος της Γενικής Γραμματείας Αθλητισμού, του ΟΠΑΠ, του ΟΔΙΕ και όλων των εποπτευομένων Νομικών Προσώπων Δημοσίου Δικαίου και ιδιωτικού δικαίου από τη Γενική Γραμματεία Αθλητισμού.

Κύριε Υπουργέ, με ανοικτά τα μέτωπα διεκδίκησης των Ολυμπιακών Αγώνων του 2004, σκληρών κομματικών αντιπαραθέσεων, μεταξύ ομάδων των δύο ΠΑ.ΣΟ.Κ., που συναγωνίζονται ποιος θα έχει το πάνω χέρι σε προμήθειες και στους διαγωνισμούς του "ΑΘΗΝΑ '97" και με παντελή έλλειψη πολιτικής σε όλους τους αθλητικούς τομείς, το 1997 θα είναι πραγματικός εφιάλτης για τον αθλητισμό της Χώρας μας. Γιατί, τι άλλο μπορεί να επιφέρει αυτός ο σκληρός κομματισμός που εφαρμόζεται και καταδεικνύεται, με ανατροπές νόμιμων διοικήσεων ομοσπονδιών π.χ. πόλο, με εκβιασμούς και οικονομικούς στραγγαλισμούς άλλων, τένις, κολύμβηση, ναυταθλητικά αθλήματα, ται-κβο-ντό, για την ανάδειξη κομματικών σας διοικήσεων με τελικό σκοπό την άλωση της επιτροπής Ολυμπιακών Αγώνων.

Τα πρόσφατα γεγονότα που είδαν το φως της δημοσιότητας για τη συγκρότηση της Επιτροπής Ολυμπιακών Αγώνων είναι πρωτοφανή και ειλικρινά δεν τιμούν την ηγεσία του αθλητισμού σήμερα στη Χώρα μας, όπως επίσης πρωτοφανείς υπήρξαν οι εκβιασμοί στις αθλητικές ομοσπονδίες για τον ορισμό και την ανάδειξη εκπροσώπων για την Επιτροπή Ολυμπιακών Αγώνων. Χαρακτηριστική ήταν η περίπτωση της αντισφαίρισης, όπου παράγινε επικίνδυνο το παιγνίδι, κύριε Υπουργέ, καθώς οι ίντριγκες και οι εκβιασμοί κορυφώθηκαν σε βάρος της Ομοσπονδίας. Εκπληκτική ήταν η περίπτωση αυτή και χαρακτηριστική της αθλητικής σας νοοτροπίας, δηλαδή να καταφέρετε ένα εκπληκτικό αποτέλεσμα, ώστε με μια ψηφοφορία να εκλεγούν δύο εκπρόσωποι για την ΕΛΑ, ο Πρόεδρος της Ομοσπονδίας που δεν σας ήταν αρεστός και ο κατά τα άλλα φίλος μου και τέως γενικός γραμματέας Αθλητισμού Γιώργος Λισαρίδης. Αλλά το εκπληκτικότερο, κύριε Υπουργέ, τελικά ποιο είναι; 'Οτι τελικά παρέστη ο Γενικός Γραμματέας του Υπουργείου Δημοσίας Τάξεως.

Τα παραδείγματα φυσικά, κυρίες και κύριοι συνάδελφοι, είναι πολλά. Το μόνο που μπορούμε να πούμε είναι κρίμα. Κρίμα για την αθλητική ιδέα που τόσο βάναυσα λεηλατήθηκε αυτόν το Γενάρη του '97. Κρίμα για την περιφρόνηση ενός τόσο μεγάλου θεσμού για τη Χώρα μας, όπως είναι η Επιτροπή Ολυμπιακών Αγώνων.

Και φθάνω στο "ΑΘΗΝΑ '97" και ξεκινάω με μία επιστολή του πρώην Υφυπουργού κ. Λιάνη σε ημερήσιο τύπο στις 25.11.96, που μεταξύ άλλων αναγράφει: "Τώρα το πώς λειτούργησε κάτι και το πώς δεν λειτούργησε, θα σας το υπενθυμίσω μόνο με τη διαμάχη όπως την παρουσιάσατε εσείς, Φούρα-Μολυβά, που κράτησε πάνω από εννέα μήνες.

Τι λειτουργούσε τότε; Τώρα, το πόσο άνοιξε το δρόμο η δική μου αποχώρηση, στο στρατηγό Σαβράμη, αυτό είναι για γέλια. Ποιοι τορπίλισαν σε πρώτη φάση το "ΑΘΗΝΑ '97" είναι γνωστοί, στην Πανεπιστημίου 25 και στο ΠΑ.ΣΟ.Κ.. Ποιοι δεν ανέχονταν οποιαδήποτε δική μου πρωτοβουλία και δημιούργησαν αναχώματα, είναι γνωστοί.

Και σας ρωτώ κύριε Υφυπουργέ ποιοι είναι αυτοί που τορπίλισαν σε πρώτη φάση το "ΑΘΗΝΑ '97"; Και επειδή υπονοεί ο κ. Λιάνης και δεύτερη φάση, ποιοι είναι αυτοί και πότε αρχίζει η δεύτερη φάση; Ποιοι δεν ανέχονταν την πρωτοβουλία του πρώην Υφυπουργού και δημιούργησαν αναχώματα και ποια είναι αυτά;

Εγώ προσωπικά δεν έχω την τύχη να ανήκω σε καμία από αυτές τις δύο κατηγορίες, ούτε στην Πανεπιστημίου 25, ούτε στην κατηγορία του ΠΑ.ΣΟ.Κ., γι αυτό δεν γνωρίζω. Ζητώ όμως να μάθω εδώ, σε αυτόν τον ιερό χώρο μέσα στη Βουλή, γιατί μιλάμε για πολύ σημαντικά πράγματα, τι προϋπολογισμό εξόδων ανέλαβε η Χώρα μας για τη διοργάνωση αυτή;

Αν είναι αληθές θα μας το πείτε εσείς κύριε Υφυπουργέ. Την ανέλαβε με 1,7 δισεκατομμύρια. Από τότε όμως ο προϋπολογισμός αυτός σταδιακά διογκώθηκε και σήμερα έχει φτάσει στα επτά δισεκατομμύρια και αυτά ή θα τα επιβεβαιώσετε ή θα τα διαψεύσετε. Και αυτός ο προϋπολογισμός συνεχώς ανεβαίνει. Τα έσοδα πόσα προβλέπονται να είναι από αυτή την οργάνωση, με δεδομένο ότι ήδη έχετε καθυστερήσει την κινητοποίηση του τμήματος marke ting; Και το αποτέλεσμα είναι, ότι στην καλύτερη περίπτωση το παθητικό από τη διοργάνωση του Παγκοσμίου Πρωταθλήματος Στίβου του 1997 θα είναι τέσσερα δισεκατομμύρια πεντακόσια εκατομμύρια. Και στη χειρότερη περίπτωση θα υπερβεί τα επτά δισεκατομμύρια.

Κύριε Υπουργέ έχω στα χέρια μου δύο επιστολές του κ. Σαβράμη που απευθύνονται σε μένα και στους άλλους επερωτώντες συναδέλφους. Θα σας διαβάσω την πρώτη, γιατί έχει σημασία και είναι με ημερομηνία 20.12.1996. Τη δεύτερη όμως, την πιο πρόσφατη δεν θα τη διαβάσω διότι σέβομαι το χώρο, το βουλευτικό αξίωμα που υπηρετώ και που προσπαθώ να το τιμώ. Αλίμονον αν τηλεσίγραφα δέχεται ο κάθε Βουλευτής στην ενάσκηση των καθηκόντων του. Λέγει λοιπόν η πρώτη επιστολή τα εξής:

"Μου κοινοποιήθηκε η από 18.12.96 επιστολή σας που απευθύνεται στον Υφυπουργό Αθλητισμού κ. Φούρα. Επειδή στην επιστολή σας αυτή μεταξύ άλλων αναφέρεστε και στο πρόσωπό μου, θα ήθελα να σας πληροφορήσω ότι δεν υπέβαλα πολλές παραιτήσεις, όπως ανακριβώς διαλαμβάνετε στην επιστολή σας. Υπέβαλα στον Υφυπουργό μία μόνο και μοναδική παραίτηση, από το γεγονός ότι ένα μέλος της διακομματικής επιτροπής υπενήχθη ότι ορισμένες διακηρύξεις διαγωνισμών ήταν φωτογραφικές, μολονότι γνώριζε ότι δεν ήμουν προσωπικά εγώ ο συντάκτης τους, αλλά άλλα πρόσωπα, ειδικοί και τεχνοκράτες των αντικειμένων των διαγωνισμών."

Και ερωτώ εσάς κύριε Υφυπουργέ ως τον καθ' ύλην αρμόδιο Υφυπουργό, -διότι έμμεσα ομολογούνται φωτογραφικές διακηρύξεις διαγωνισμών- ποιος ήταν ο συντάκτης αυτών των 

Σελίδα 4499 

 

διακηρύξεων των διαγωνισμών που ήταν φωτογραφικές; Ποιοι είναι αυτοί οι ειδικοί και τεχνοκράτες που κάνουν αυτές τις διακηρύξεις; Και ποιο ήταν το αντικείμενο αυτών των διαγωνισμών και τι κάνατε εσείς γι αυτό;

Κύριοι συνάδελφοι, στην οργανωτική επιτροπή του Παγκοσμίου Πρωταθλήματος Στίβου του 1997 πράγματι βασιλεύει το χάος. Και αυτό είναι που μας ανησυχεί. Βρίθουν τα ημερήσια έντυπα από καταγγελίες. Σύμφωνα με απόφαση του Υφυπουργού Αθλητισμού δύο είναι οι επιτροπές που κρίνουν και αναθέτουν τα έργα του 1997, η κεντρική οργανωτική επιτροπή και η εκτελεστική επιτροπή. Η εκτελεστική επιτροπή θα έπρεπε να δημιουργεί και η ΚΟΕ να την ελέγχει. Τελικά όμως τίποτε δεν λειτουργεί.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Η Εκτελεστική Επιτροπή στα απομαγνητοφωνημένα πρακτικά της έχει αποφάσεις, κύριε Υφυπουργέ, σχετικές με έργα και προσλήψεις. Το έχετε δει αυτό; 'Η άλλα κουβεντιάζονται στις αίθουσες των συνεδριάσεων και άλλοι έχουν τη δύναμη και αποφασίζουν να κάνουν αυτό που τους συμφέρει; Και απ' ό,τι γνωρίζω οι αποφάσεις της Εκτελεστικής Επιτροπής έπρεπε θεωρητικά να ελέγχονται από την ΚΟΕ. Με βάση τα επίσημα πρακτικά δεν έχει επικυρώσει η ΚΟΕ ούτε μια απόφαση της Εκτελεστικής Επιτροπής.

Ακόμη και τεχνικοί και νομικοί κάνουν εισηγήσεις, χωρίς να ξέρει κανένας ποιοι είναι, από ποιον έχουν προσληφθεί και πόσα λεφτά παίρνουν ή θα πάρουν. Και για να ολοκληρωθεί αυτή η ιστορία, τιμολόγια, κυρίες και κύριοι συνάδελφοι, εξοφλούνται χωρίς να έχουν εγκριθεί από το λογιστικό τμήμα του "ΑΘΗΝΑ '97" και χωρίς να έχουν επικυρωθεί από τις επιτροπές του.

Τελειώνοντας αυτό το κομμάτι, το πολύ σπουδαίου του "ΑΘΗΝΑ '97", σας ερωτώ και είναι πολύ σοβαρή αυτή η ερώτηση. Μήπως θα δώσετε, κύριε Υφυπουργέ, προμήθειες και έργα με ανάθεση; Θεωρώ ειλικρινά πολύ σημαντική την απάντησή σας.

Πάμε τώρα, κυρίες και κύριοι συνάδελφοι, στην Ολυμπιάδα του 2004. Κατ' αρχάς θα ήθελα να επισημάνω και να τονίσω, ότι η Νέα Δημοκρατία είναι θετική και υπέρ της διεκδίκησης των Ολυμιακών Αγώνων του 2004 και μάλιστα γνωστή είναι και η σχετική με το θέμα επιστολή του Προέδρου της Μιλτιάδη 'Εβερτ. Μ'αυτό το δεδομένο ξεκινάω. Είμαι όμως υποχρεωμένος να σας πω ότι με την τακτική που μέχρι τώρα ακολουθείται, με απειροελάχιστους δισταγμούς θα είναι μία χαμένη υπόθεση. Και λυπάμαι που το λέγω αυτό. Και κάτι πρέπει να γίνει, γιατί είναι κρίμα.

Κάνοντας μια σύντομη αναδρομή στο πρόσφατο παρελθόν, θυμίζω ότι ο Δονκιχωτικός -και δεν είναι κακό αυτό που λέω- τέως Υφυπουργός και πατριώτης μου Γεώργιος Λιάνης, για καθαρά -και όχι μόνο- λόγους εντυπωσιασμού, απέσπασε από τον τότε Πρωθυπουργό Ανδρέα Παπανδρέου την την άδεια να ζητήσει η Χώρα μας τη διοργάνωση της Ολυμπιάδος του 2008 με ανάθεση. Την φρενάρισε όμως, κυρίες και κύριοι συνάδελφοι, η ΕΟΑ λέγοντάς του ότι η τιμή της ανάθεσης προσφέρεται και δεν γίνεται αντικείμενο επαιτείας. Φυσικά αυτή την προσπάθεια την πλήρωσε το Ελληνικό Κράτος με εβδομήντα εκατομμύρια δραχμές. Αμετακίνητους όμως στο γενικό πλαίσιο του οράματος ο τότε Υφυπουργός Γεώργιος Λιάνης, προσπάθησε να το προσαρμόσει σε ρεαλιστικότερους ορίζοντες και ζήτησε σχεδόν τηλεγραφικώς -και είναι γεγονότα αυτά- από την ΕΟΑ τη λήψη απόφασης για τη διεκδίκηση πλέον της Ολυμπιάδας του 2004. Αλλά, επειδή ενός κακού μύρια έπονται, ακολούθησε μια αλυσίδα αστόχων και επιπόλαιων ενεργειών, οι οποίες ήδη καταγράφηκαν σε βάρος της ελληνικής υποψηφιότητας.

Το αρχικό ονειροπόλημα του κ. Λιάνη, μετουσιώθηκε πλέον σε αληθοφανή προοπτική με τη σύμπραξη της ΕΟΑ πλέον τον περασμένο Δεκέμβριο. Επειδή όμως η προθεσμία υποβολής υποψηφιοτήτων για την Ολυμπιάδα του 2004 έληγε στις 10 Ιανουαρίου, η ελληνική αίτηση υποβλήθηκε κυριολεκτικά στο πόδι και μόλις τρεις μέρες πριν εκπνεύσει η σχετική προθεσμία.

ΑΝΔΡΕΑΣ ΦΟΥΡΑΣ (Υφυπ. Πολιτισμού): 'Ηταν εκπρόθεσμη;

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:'Οχι.

ΑΝΔΡΕΑΣ ΦΟΥΡΑΣ (Υφυπ. Πολιτισμού):'Ηταν εμπρόθεσμη.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:'Ηταν εμπρόθεσμη πράγματι κατά την άποψή σας. ΓΕΩΡΓΙΟΣ ΛΙΑΝΗΣ:Τι νόημα έχει αυτό;

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:Δεν έχουν κανένα νόημα αυτές οι άστοχες και επιπόλαιες και μάλιστα στο πόδι δουλειές; 'Ετσι αναλαμβάνουμε μια τόσο σοβαρή διοργάνωση, κύριε συνάδελφε;

Σύμφωνα με τις αρχές του Ολυμπισμού, τις υποψηφιότητες διοργάνωσης των αγώνων τις υποβάλλουν οι δήμαρχοι των πόλεων και τις προσυπογράφουν οι τοπικές Ολυμπιακές Επιτροπές. Η απόφαση αυτή ελήφθη ερήμην του κ. Αβραμόπουλου και ο Δήμαρχος αποδέχτηκε την πρόταση.

ΓΕΩΡΓΙΟΣ ΛΙΑΝΗΣ:Μην τα λέτε αυτά. 

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:Δεν σας αρέσουν;

ΓΕΩΡΓΙΟΣ ΛΙΑΝΗΣ:Δεν είναι σοβαρά αυτά τα πράγματα.

ΠΡΟΕΔΡΕΥΩΝ (Νικόλαος Κατσαρός):Σας παρακαλώ, κύριε Λιάνη, δεν έχετε το δικαίωμα να παρεμβαίνετε.

ΓΕΩΡΓΙΟΣ ΛΙΑΝΗΣ:Δεν είναι σοβαρά αυτά που ακούγονται.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:Θέλετε δεν θέλετε θα τα ακούσετε, κύριε συνάδελφε, γιατί αυτή είναι η πραγματικότητα.

ΓΕΩΡΓΙΟΣ ΛΙΑΝΗΣ:Σε ποιον τα λέτε αυτά;

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:Σε σας.

ΓΕΩΡΓΟΣ ΛΙΑΝΗΣ: Παρούσα στην όλη διαδικασία ήταν και η κα Πετραλιά, αν θέλετε να μάθετε. 

ΠΡΟΕΔΡΕΥΩΝ (Νικόλαος Κατσαρός):Κύριε Λιάνη, δεν έχετε το δικαίωμα να παρεμβαίνετε. Σταματήστε επιτέλους. Θα παρακαλέσω δε στο εξής να μην αναγράφεται τίποτα απ' αυτά τα οποία λέγει ο κ. Λιάνης.

ΓΕΩΡΓΙΟΣ ΛΙΑΝΗΣ:...

ΠΡΟΕΔΡΕΥΩΝ (Νικόλαος Κατσαρός):Συνεχίστε κύριε Παπαθανασίου.

ΧΑΡΑΛΑΜΠΟΣ ΠΑΠΑΘΑΣΙΟΥ:Αυτά μοιάζουν για σας με παρωνυχίδες. Για τον Ελληνικό Λαό, όμως, δεν είναι απαράδεκτα.

Αυτά όμως επαναλαμβάνω, μοιάζουν με παρωνυχίδες σε σύγκριση με τις τόσες βιαστικές και απερίσκεπτες ενέργειες που ακολούθησαν. Δύο φορές, Φεβρουάριο, Μάρτιο συγκεντρώθηκαν στη Γενεύη οι έντεκα επιτροπές των πόλεων που διεκδικούν το 2004. Εμείς μέχρι τότε δεν είχαμε καμία επιτροπή. Κατ'ανάγκην στείλαμε εκπροσώπους. Οι δικές μας επιτροπές διεκδίκησης συγκροτήθηκαν στις 30 Απριλίου. Και μάλιστα σχηματίστηκαν όπως έγραψε και ο τότε Τύπος, "ιππευτικά". Η πρώτη επιτροπή είχε δώδεκα μέλη. Αυτά όμως καπελώθηκαν από πενταμελές πανίσχυρο προεδρείο που και αυτό με τη σειρά του φεσώθηκε κυρίες και κύριοι συνάδελφοι από τον κ. Φούρα. Παρόλη όμως την εποπτεία δύο εξέχοντα μέλη, η κα Μαριάννα Λάτση και ο κ.Σάλας απέδρασαν.

Κολοβές, πλέον κυρίες και κύριοι συνάδελφοι, οι επιτροπές, λειτουργούν χωρίς καν να συνεδριάζουν. Ποιος διόρισε και γιατί τον κ. Σοφούλη, κύριε Υφυπουργέ; Για τις αθλητικές του περγαμηνές; Η πρόσφατη τουλάχιστον εμπειρία του στο ΕΤΒΑ δεν αποτελεί παράδειγμα προς μίμηση. Τελικά ο κ.Λιάνης ξόδεψε και εσείς θα πληρώσετε, κύριε Υφυπουργέ, αν δεν αποβάλετε αυτή την αρρωστημένη νοοτροπία του πανάξιου κομματικού στελέχους.

Κύριε Υφυπουργέ, πριν λίγες μέρες απαντήσατε σε σχετική ερώτησή μας για τα χρήματα του "ΠΡΟ-ΠΟΓΚΟΛ". Την έχετε την απάντηση, δεν χρειάζεται να σας τη διαβάσω. Σας ερωτώ: Πόσα στάδια υπογραφής τέλος πάντων έχει αυτό το προεδρικό διάταγμα; Νομίζω ότι πολιτική σοβαρότητα πρέπει να υπάρχει. ' Η κάνω λάθος; Παρακαλώ να μας απαντήσετε, το νούμερο του λογαριασμού της Εμπορικής Τράπεζας, το είδους του τραπεζικού λογαριασμού και αν έχει γίνει, πώς και γιατί, χρήση αυτού του λογαριασμού. 'Ετσι, για να βάλουμε τα πράγματα τη θέση τους και να πούμε τα σύκα-σύκα και τη σκάφη-σκάφη.

Σελίδα 4500 

 

Πού έχουν διατεθεί, κύριε Υφυπουργέ, εκείνα τα τριακόσια πενήντα εκατομμύρια, βάσει του 1070/80 που τον μετονομάσατε εσείς και που - προβλέπει διάθεση χρημάτων για λειτουργικές δαπάνες της Γενικής Γραμματείας Αθλητισμού; Θα σας παρακαλέσω ειλικρινά, για να μην επανέλθω, να μας κάνετε ανάλυση των σχετικών κονδυλίων, γιατί δεν πιστεύω, ότι ένας καφές ή ένα ουίσκι στη Γενική Γραμματεία Αθλητισμού κοστίζει ένα εκατομμύριο.

Εξάλλου το πρόσφατο χρονογράφημα Κυριακάτικης εφημερίδος είναι εκπληκτικό για τη σπατάλη και δίνει τροφή, δυστυχώς και δεν έχει διαψευστεί.

Γιατί, κύριε Υφυπουργέ, αυτή η σύμβαση του ΟΠΑΠ με την ΙΝΤΡΑΚΟΜ, ύψους τρισήμισι δισεκατομμυρίων, με προκαταβολή μάλιστα 30%, ενώ μέχρι τώρα οι συμβάσεις με την ίδια εταιρεία ήταν με προκαταβολή 10%; Πώς και με ποια νόμιμη διαδικασία, ο ΟΔΙΕ που ήταν μέσα κατά πενήντα εκατομμύρια στην -προηγούμενη περίοδο, δάνεισε στον ΟΠΑΠ ένα δισεκατομμύριο τριακόσια εκατομμύρια; Πού βρήκε αυτά τα χρήματα,αφού είχε ζημιά από το 1995 και εντεύθεν; Και ο ΟΠΑΠ γιατί τα θέλει; Να πληρώσει τι; Την προκαταβολή στην ΙΝΤΡΑΚΟΜ ή άλλες δαπάνες και ποιες;

Ακόμα, κύριε Υφυπουργέ, κυρίες και κύριοι συνάδελφοι, δεν μπορώ να καταλάβω πώς αποφασίστηκε η πρόσληψη προσωπικού για το εθνικό Ποδηλατοδρόμιο Αθηνών, το Εθνικό Κέντρο Αντισφαίρισης και το Κολυμβητήριο μέσω ενός Σωματείου, του "ΝΗΡΕΑ" Χαλανδρίου. Αυτό λέγεται μεθόδευση, κύριε Υφυπουργέ και όχι αθλητική πολιτική.

Γιατί "αποκεφαλίστηκε" ο Γενικός Διευθυντής της Γενικής Γραμματείας, ο κ. Οικονόμου, κύριε Υφυπουργέ και μάλιστα, χωρίς καν να κρατήσετε τα προσχήματα με εισηγητή μέλος της Επιτροπής δεοντολογίας του ΠΑ.ΣΟ.Κ.;

Κυρίες και κύριοι συνάδελφοι, η πολιτική της Κυβέρνησης του ΠΑ.ΣΟ.Κ. τελικά αποδείχθηκε μικρόπνοη, μικρόψυχη, προβληματική, αναξιόπιστη αλλά και επικίνδυνη. Ειλικρινά πιστεύω, ότι το 1997 -και εύχομαι να διαψευστώ-θα είναι πραγματικός εφιάλτης και για τον αθλητισμό μας.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην 'Εκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τρεις μαθητές και τρεις συνοδοί-καθηγητές

του Πολυκλαδικού Λυκείου Κορυδαλλού Πειραιά.

(Χειροκροτήματα από όλες τις Πτέρυγες)

Επίσης έχω την τιμή να σας ανακοινώσω, ότι ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει ως Κοινοβουλευτικό Εκπρόσωπο το Βουλευτή κ. Ιωάννη Δημαρά.

Ο κ. Αναστάσιος Καραμάριος έχει το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, με την επερώτησή μας ζητάμε από τον αρμόδιο Υπουργό κ. Φούρα να μας δώσει εξηγήσεις για την ανύπαρκτη στρατηγική γενικά σε όλους τους τομείς αθλητισμού, την επικίνδυνη πολιτική που ασκείται κυρίως στη διαχείριση του "ΑΘΗΝΑ '97", την κυβερνητική πολιτική στον ΟΠΑΠ και στον ΟΔΙΕ και την πολιτική του στον οικονομικό τομέα.

Οι εξηγήσεις, φυσικά, που θα μας δώσει ο κύριος Υφυπουργός, πιστεύω ότι δεν θα μας ικανοποιήσουν. Η ανησυχία μας αυτή επιτείνεται ακόμη περισσότερο για ό,τι αφορά τα πράγματα γύρω από τον αθλητισμό, έναν τομέα που η Πολιτεία έπρεπε να δείξει την αμέριστη συμπαράστασή της.

Ατυχώς, κύριε Πρόεδρε, δεν είχαμε από μέρους της Κυβέρνησης και του Υπουργείου Αθλητισμού ειδικότερα, αναλυτικό πίνακα που να αποδεικνύει ότι στο Δεύτερο Πακέτο Στήριξης της Ευρωπαϊκής 'Ενωσης, εντάχθηκαν έργα υποδομής του αθλητισμού και ποια ακριβώς ήταν αυτά.

Εάν λάβω ως παράδειγμα τη δική μου περιφέρεια, τη Δωδεκάνησο, σαφώς καταθέτω, ότι στο Δεύτερο Πακέτο Κοινοτικής Στήριξης κανένα μεγάλο έργο υποδομής δεν συμπεριελήφθει. Η εξαγγελία, ότι δημοπρατείται δήθεν το νέο Κολυμβητήριο της Ρόδου σε χώρο μάλιστα, που αμφισβητείται ιδιοκτησιακά το καθεστώς του, δεν αναπληρώνει το ερώτημα από που θα καλυφθούν τα απαιτούμενα κονδύλια και πόσα ακριβώς χρήματα θα διατεθούν.

Σε ό,τι αφορά τώρα τις δικές μας καταγγελίες και τους δικούς μας ισχυρισμούς που αναφέρονται στην επερώτησή μας, δεν έχω παρά να αναφέρω την σωρεία σχετικών δημοσιευμάτων του Τύπου που έχω εδώ και είναι στη διάθεση της Βουλής, από τα οποία αποδεικνύονται όλα όσα ισχυριζόμαστε.

Θέλω ακόμη να πω χαρακτηριστικά, ότι και μόνο οι αναφορές, τα έγγραφα και οι διαμαρτυρίες του ΣΕΓΑΣ και του Προέδρου του κ. Μολυβά, που απευθύνονται σε όλες τις αρχές και που κοινοποιήθηκαν και σε εμάς, αρκούν για να στηρίξουν απόλυτα τις δικές μας καταγγελίες. Είναι δε, το λιγότερο απαράδεκτη μία επιστολή που είχε το θράσος -γιατί έτσι πρέπει να το πω, κύριε Υφυπουργέ- να στείλει ο υφιστάμενός σας κ. Αβράμης, Πρόεδρος του ΟΠΑΠ και Γενικός Διευθυντής Διοργάνωσης του "ΑΘΗΝΑ '97", με την οποία κατά τρόπο στρατιωτικό ζητά από εμάς τους Βουλευτές να του δώσουμε εξηγήσεις για την επερώτησή μας, διαφορετικά θα μας υποβάλλει μήνυση. Και ακόμη, ζητά να του πούμε πότε υπέβαλλε παραίτηση από το "ΑΘΗΝΑ '97, όταν ο ίδιος το ομολογεί σε έγγραφο του με αριθμό πρωτοκόλλου 709/20.12.96 προς το συνάδελφό μας κ. Παπαθανασίου. Θα πρέπει να γνωρίζει, όμως, ο κ. Αβράμης ότι ο Βουλευτής έχει κάθε δικαίωμα να κρίνει και να καταγγέλει, ό,τι υποπέσει στην αντίληψή του από τη διαχείριση της Δημόσιας Διοίκησης. Το δικαίωμά του αυτό δεν θα του το στερήσει ο οποιοσδήποτε. 

Τέλος, ξεφυλλίζοντας τα τόσα έγγραφα και στοιχεία, που έχω στη διάθεσή μου, είδα μεταξύ των άλλων, ότι με την απόφαση ΑΠ.4171/13.3.97 του Υφυπουργού κ. Φούρα, επιχορηγήθηκε με ποσό δώδεκα εκατομμυρίων δραχμών στο ΚΚΕ, για αθλητικές εκδηλώσεις του 22ου Φεστιβάλ ΚΝΕ Οδηγητή.

Στην περίπτωση όμως αυτή, κύριε Υφυπουργέ, χωρίς να θέλω να θίξω το Κομμουνιστικό Κόμμα Ελλάδος, είμαι υποχρεωμένος να σας τονίσω ότι η επιχορήγηση αυτή ξεφεύγει από τη δικαιοδοσία σας και της Γενικής Γραμματείας Αθλητισμού και συνεπώς, είναι παράνομη.

Η Γενική Γραμματεία Αθλητισμού χρηματοδοτεί και επιχορηγεί μόνο αθλητικά σωματεία για τις εκδηλώσεις τους και όχι κομματικούς σχηματισμούς, που με βάση το Σύνταγμα έχουν άλλη αποστολή.

Την ώρα δε που η Γενική Γραμματεία Αθλητισμού καθυστερεί εκατομμύρια σε σωματεία, την ώρα που δανείζεται χρήματα, δεν έχει το δικαίωμα να χρηματοδοτεί Κόμματα, γιατί περί αυτού πρόκειται και μάλιστα, εντελώς αδικαιολόγητα -προσέξτε- με βάση ένα έγγραφο, που φέρει τον αριθμό πρωτοκόλλου 3960/12.2.97 του Τμήματος Σωματείων και Γυμναστηρίων. Δεν ξέρουμε, ποιο είναι αυτό. Δηλαδή, αποσταλέν την προτεραία μόλις της απόφασης χρηματοδότησης, μία μέρα.

'Υστερα από όλα αυτά, νομίζω κύριε Υφυπουργέ, ότι πρέπει να αναθεωρήσετε τη στάση σας, τόσο έναντι των αθλητικών ομοσπονδιών και γενικά, των σωματείων για το καλό του αθλητισμού. Και ειλικρινά, να ευχηθώ με όλες αυτές τις ατέλειες και όσα έχουν γίνει μέχρι σήμερα, το "Αθήνα '97" να επιτύχει.

ΠΡΟΕΔΡΕΥΩΝ (Νικόλαος Κατσαρός): Η κα Φάνη Πάλλη Πετραλιά έχει το λόγο.

ΦΑΝΗ ΠΕΤΡΑΛΙΑ-ΠΑΛΛΗ: Κύριε Πρόεδρε, εγώ θα προχωρήσω λίγο περισσότερο από την αναφορά, την οποία έκαναν οι κύριοι συνάδελφοι στην ιταμή αυτή εποστολή του κ. Σαβράμη. Θα την καταθέσω στα Πρακτικά της Βουλής, κύριε Πρόεδρε, γιατί αποτελεί ένα μνημείο ιταμότητας απέναντι στους εκπροσώπους του Κοινοβουλίου, απέναντι στα κοινοβουλευτικά θέσμια, τα οποία υποχρεούμεθα να ασκούμε εδώ μέσα.

Θα προχωρήσω ακόμα περισσότερο και θα πω στον κύριο 

Σελίδα 4501 

Υπουργό ότι πρέπει να προβεί στην απόλυση του κ. Σαβράμη, γιατί είναι απαράδεκτο, αυτό που έγινε.

Δεν έχω τίποτα, δεν αντιδικώ με τον κ. Σαβράμη, αλλά δεν είναι δυνατόν, κύριε Υπουργέ, ένας υφιστάμενός σας κρατικός λειτουργός, να συμπεριφέρεται με αυτόν τον τρόπο προς την Ελληνική Βουλή και προς τους 'Ελληνες Βουλευτές. Το καταθέτω στα Πρακτικά.

(Στο σημείο αυτό η Βουλευτής κα Φ. Πετραλιά-Πάλλη καταθέτει για τα Πρακτικά τις σχετικές επιστολές, οι οποίες έχουν ως εξής:"

Από Ευάγγελο Σαβράμη 

Γενικό Διευθυντή Διοργάνωσης "ΑΘΗΝΑ '97"

Προς: κα Φ. Π. Πετραλια 

Βουλευτή 

Κυρία Πετραλιά,

Λαμβάνοντας γνώση του περιεχομένου επερώτησής σας, προς τον Υφυπουργό Αθλητισμού, στα πλαίσια του κοινοβουλευτικού ελέγχου της Κυβέρνησης, στη οποία αναφέρεσθε σε θέματα που σχετίζονται με τη πορεία των πραγμάτων για το ΑΘΗΝΑ '97, μου κάνατε την τιμή να αναφερθείτε και στο όνομά μου.

Ισχυρίζεσθε αναληθώς, ότι έχω υποβάλλει "παραιτήσεις" (λες και μία δεν έφτανε) εξαιτίας αθρόων "καταγγελιών", απτομένων επιλήψιμων δήθεν διαδικασιών των διενεργηθέντων διαγωνισμών, για τις ανάγκες της διοργάνωσης.

Επειδή η πραγματικότητα είναι εντελώς διαφορετική, απ'ότι σεις την παρουσιάζετε, δεδομένου ότι αποσιωπάτε το γεγονός ότι όλοι όσοι σχετίζονται με οποιονδήποτε τρόπο με τη διοργάνωση, εκπρόσωποι των κομμάτων και μη, εξέφρασαν την πλήρη εμπιστοσύνη τους, αναφορικά με τη διαφάνεια των διαδικασιών των διαφόρων διαγωνισμών, στις επιτροπές αξιολόγησης των οποίων συμμετέχουν και εκπρόσωπο των κομμάτων και στις οποίες δεν μετέχω οπωσδήποτε λόγω της ιδιότητάς μου.

Σας καλώ να μου απαντήσετε πότε υπέβαλα "παραιτήσεις", πότε και ποιες καταγγελίες έγιναν (συγκεκριμένες και όχι κουβεντούλες καφενειακού επιπέδου ή συνηθισμένες δυσαρέσκειες των μη επιλεγομένων στους διαγωνισμούς) και από ποιους, ώστε σαν απλός 'Ελληνας πολίτης να μπορέσω να αμυνθώ στις συκοφαντίες αυτές, προσφεύγοντας στην Ελληνική Δικαιοσύνη.

Σε περίπτωση που θα απαξιωθείτε να μου απαντήσετε με συγκεκριμένα γεγονότα π.χ. αριθμό παραιτήσεων, ονόματα καταγγελόντων,. περιεχόμενο και χρόνο καταγγελιών, μέσα σε 15 ημέρες από λήψη της παρούσας, θα αναγκασθώ να προσφύγω στη δικαιοσύνη εναντίον σας, έστω και αν γνωρίζω ότι προστατεύεστε από την Βουλευτική σας ασυλία.-

Ευάγγελος Σαβράμης

Γενικός Διευθυντής Διοργάνωσης "ΑΘΗΝΑ '97"

Προς: Τον Βουλευτή Φλώρινας

κ. Χαρ. Παπαθανασίου

Πρόεδρος του Ο.Κ.Ε. Αθλητισμού

Της Νέας Δημοκρατίας

Κύριε Παπαθανασίου, 

Μου κοινοποιήθηκε η από 18/12/1996 επιστολή σας που απευθύνεται στον Υφυπουργό Αθλητισμού κ. Ανδρέα Φούρα. 

Επειδή στην επιστοή σας αυτή, μεταξύ άλλων, αναφέρεσθε και στον πρόσωπό μου, θα ήθελα να σας πληροφορήσεω ότι δεν υπέβαλα πολλές "παραιτήσεις", όπως ανακριβώς διαλαμβάνετε στην επιστολή σας.

Υπέβαλα στον Υφυπουργό μία και μοναδική παραίτηση, από το γεγονός ότι, ένα μέλος της διακομματικής επιτροπής (όχι του κόμματος σας) υπαινίχθη ότι ορισμένες διακηρύξεις διαγωνισμών ήσαν "φωτογραφικές" μολονότι γνώριζε, ότι δεν ήμουν προσωπικά εγώ ο συντάκτης τους αλλά άλλα πρόσωπα "ειδικοί" και "τεχνοκράτες" των αντικειμένων των διαγωνισμών.

Μετά όμως την έκφραση της πλήρους εμπιστοσύνης όλων των μελών της διακομματικής στο πρόσωπό μου, θα ήταν εκ μέρους μου, αλαζονικό και νοσηρά εγωϊστικό να εμμείνω στην παρίτησή μου, αδιαφορώντας για την προσπάθεια που καταβάλλεται απ'όλους μας, για την επιτυχία του "ΑΘΗΝΑ 97".

Με εκτίμηση 

Ευάγγελος Σαβράμης 

Γενικός Διευθυντής "ΑΘΗΝΑ 97").

ΦΑΝΗΣ ΠΕΤΡΑΛΙΑ-ΠΑΛΛΗ: Ζητώ επίσης, κύριε Πρόεδρε, ο Πρόεδρος της Βουλής και εσείς να ασχοληθείτε με το θέμα αυτό. Να μη μείνει έως εδώ.

Συνεχίζοντας, θα ήθελα να πω, κύριε Υπουργέ, ότι αυτή η Κυβέρνηση τα τελευταία χρόνια, από το '93 μέχρι σήμερα, κατάφερε το ακατόρθωτο.

Χρεοκοπήσατε το ΛΟΤΤΟ και το ΠΡΟ-ΠΟ. Χρεοκοπήσατε το τζόγο. 'Εχετε μία παγκόσμια πρωτοτυπία. Δεν έχει γίνει σε κανένα άλλο μέρος του κόσμου.

ΑΝΔΡΕΑΣ ΦΟΥΡΑΣ (Υφυπ. Πολιτισμού): 'Εχει 50% αύξηση το ΠΡΟ-ΠΟ.

ΦΑΝΗ ΠΕΤΡΑΛΙΑ-ΠΑΛΛΗ: Επιτρέψτε μου, κύριε Υπουργέ, να απαντήσετε μετά. 'Εχω τα στοιχεία.

'Οταν επί των ημερών μας οργανώσαμε το ΠΡΟ-ΠΟ και το ΛΟΤΤΟ, πιστεύαμε ότι θα ήταν ο αιμοδότης του ελληνικού αθλητισμού, θα ήταν η πηγή, από την οποία θα αντλούσε ο ελληνικός αθλητισμός και σήμερα. Στο τέλος του '96, έχετε είκοσι πέντε δισεκατομμύρια έλλειμμα στο ΠΡΟ-ΠΟ, όταν με επιστολή του κ. Λιάνη σε απάντηση προς τον κ. Παπαγεωργόπουλο, αναφέρετε ότι υπήρχε πλεόνασμα, στο τέλος του '93, εξακοσίων εκατομμυρίων δραχμών. Σήμερα έχετε "βάλει μέσα" με είκοσι πέντε δισεκατομμύρια τον ΟΠΑΠ.

Ο ΟΔΙΕ ήταν πάντοτε πηγή εσόδων. 'Εχω περάσει από το Υπουργείο και τα ξέρω. Χρεοκοπήσατε και τον ΟΔΙΕ. Παρ' όλα αυτά, τον χρεοκοπημένο ΟΔΙΕ τον βάλατε να δανείσει στη Γενική Γραμματεία ένα δισεκατομμύριο.

Να πω και κάτι άλλο. Καταφέρατε, κύριε Υπουργέ, να συμβεί το εξής καταπληκτικό με τον ΟΠΑΠ. Το υφιστάμενο Νομικό Πρόσωπο Ιδιωτικού Δικαίου, που είναι ο ΟΠΑΠ, αποφασίζει εάν θα εξοφλήσει και πότε υπουργικές αποφάσεις. 

Αυτή η διοίκηση πραγματικά είναι κάτι το πρωτοφανές.

'Ερχομαι τώρα στο "ΑΘΗΝΑ '97". 'Οταν ήμουν στην Ατλάντα, ο ίδιος ο κ. Νεμπιόλο είχε πει, όπως και οι άλλοι διεθνείς, ότι η επιτυχία του "ΑΘΗΝΑ '97" θα είναι ένα πρόκριμα, ίσως και το πρόκριμα, για το αν θα πάρουμε ή όχι, τους Ολυμπιακούς Αγώνες του 2004.

Τι κάνετε με το 1997; Απολύτως τίποτα. Τα όσα συμβαίνουν στο "ΑΘΗΝΑ 1997" μας έχουν κάνει ρεζίλι σε ολόκληρη την Ευρώπη. Δε μιλώ γι'αυτό, αλλά μπορώ να καταθέσω την αλληλογραφία ανάμεσα στο ΣΕΓΑΣ και τον κύριο Υπουργό ή τον πρώην υπουργό τον κ. Λιάνη.

Καθημερινά, στα κανάλια μαθαίνομε τι γίνεται με το "ΑΘΗΝΑ 1997", με συζητήσεις που γίνονται, με αντεγκλίσεις. Ακούγονται σημεία και τέρατα και δεν έχετε επέμβει εσείς ποτέ, κύριε Υπουργέ, δεν έχει επέμβει ο εισαγγελέας να δούμε τι γίνεται εκεί.

Θα σας πω και κάτι άλλο. 'Ενας λόγος που εμείς, η Νέα Δημοκρατία δεν έχουμε δώσει μεγαλύτερη έμφαση για το "ΑΘΗΝΑ 1997" και τα όσα γίνονται εκεί μέσα, είναι ένας και μοναδικός. Γιατί ξέρουμε πάρα πολύ καλά πόσο σημαντικό είναι για το 2004, με τα όσα συμβαίνουν και στο 2004, που ανακαλύψαμε ξαφνικά τον κ. Σοφούλη, τον κ. Γιαννάκη. Πού τους ξέραμε όλους αυτούς στο χώρο του αθλητισμού;

Δεν ξέρουμε τι γίνονται τα χρήματα. Απεμπολίσαμε στο Γκέτεμποργκ το ενάμισι δισεκατομμύριο, που έπρεπε να πάρουμε για το 1997. Δε μιλάμε και το κάνουμε συνειδητά, κύριε Υπουργέ, γιατί όλοι θέλουμε να πάρουμε τους Ολυμπιακούς του 2004 και θέλουμε να σας βοηθήσουμε. Την Ελλάδα θέλουμε να βοηθήσουμε. Δε λέμε πιο πολλά για το "ΑΘΗΝΑ 97" γιατί τα όσα συμβαίνουν εκεί, θα ήταν το τελικό χτύπημα.

Τα ξέρει ο Νεμπιόλο και το ξέρετε ότι τα ξέρει. Από τις συμφωνίες που έχετε κάνει, προφορικά, όπως είπατε, στην Ατλάντα, τίποτα δεν έχει υλοποιηθεί. Σας ρωτάει ο Μολυβάς, 

Σελίδα 4502 

 

σας ρωτάει το ΣΕΓΑΣ, βρίζεστε στα κανάλια της τηλεόρασης. Τι θα γίνει, κύριε Υπουργέ; Επιτέλους, σοβαρευτείτε λίγο.

Εμείς λέμε ότι η πολιτική στο αθλητισμό δεν πρέπει να έχει χρώματα. Μέσα στις εθνικές πολιτικές που έχουμε, είναι και ο αθλητισμός. Θέλουμε να βοηθήσουμε, αλλά βάλτε επιτέλους μια τάξη, σε εκείνο το "μαγαζί". Λίμπα είναι εκεί μέσα. Τίποτα δε λειτουργεί. Και αυτά που λειτουργούν, είναι για τα ποινικά δικαστήρια.

ΠΡΟΕΔΡΕΥΩΝ (Νικόλαος Κατσαρός): Ο κ. Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, είναι γνωστό και φανερό σε όσους ασχολούνται με τον αθλητισμό, ότι το Υπουργείο Αθλητισμού διεκδικεί επαξίως τον τίτλο του Υπουργείου κομματισμού.

Για να γίνει κατανοητό σε αυτούς που δεν ξέρουν -γιατί όσοι είμαστε εδώ τα γνωρίζουμε καλά- θα σας αναφέρω επιγραμματικά κάποια στοιχεία. Η θητεία του κυρίου Υφυπουργού έχει ως κέντρο βάρους την προσπάθεια εκπαραθυρώσεως όλων όσων ανήκουν στο "παλαιό ΠΑ.ΣΟ.Κ.", κατά τη δική τους ορολογία, καθώς η έννοια του εκσυγχρονισμού στο "νέο ΠΑ.ΣΟ.Κ." δεν επιτρέπει αντιρρησίες, δεν επιτρέπει άλλες απόψεις.

'Ετσι ξεκινά, ο κύριος Υφυπουργός τη θητεία του, με τη διαμάχη με τον κύριο Βασιλακόπουλο, με στόχο τον έλεγχο του αθλητισμού. Η αθλητική Ελλάδα παρακολουθεί άφωνη την όλη διαδικασία, την όλη διαμάχη και βλέπει τους ταγούς της να "τρώγονται" μεταξύ τους, με τελικό αποτέλεσμα την απομάκρυνση του κ. Βασιλακόπουλου. Δε μας απασχολεί ονομαστικά. Σημειολογικά το αναφέρω.

Συγχρόνως, εξελίσσεται, ως σύγχρονο δράμα, η μονομαχία Φούρα-Μολυβά, με μεγάλο θύμα, κατ'αρχήν, το παγκόσμιο πρωτάθλημα στίβου 1997 και πιθανό επόμενο θύμα την ανάληψη των Ολυμπιακών Αγώνων του 2004.

'Ολοι γνωρίζουμε ότι ο κ. Νεμπιόλο, επικεφαλής της Διεθνούς Ομοσπονδίας Στίβου, μέλος της Διεθνούς Ολυμπιακής Επιτροπής, έχει συνδέσει άμεσα την επιτυχία του Παγκόσμιου Πρωταθλήματος Στίβου με την προσπάθεια για την ανάληψη των Ολυμπιακών Αγώνων του 2004.

Δεν πρέπει να του δώσουμε το επιχείρημα, το οποίο θέλει για να αναθέσει τους Ολυμπιακούς Αγώνες στη Ρώμη. Θα πρέπει πρώτα, εμείς να δούμε τους εαυτούς μας και να στηρίξουμε αυτήν την προσπάθεια, όλοι μαζί.

Στο "ΑΘΗΝΑ 97" ο κύριος Υφυπουργός έχει υποκαταστήσει το ΣΕΓΑΣ στη διοργάνωση των αγώνων. Ο κ. Μολυβάς διαμαρτύρεται και καταγγέλλει τον κύριο Υφυπουργό για μυστικές συμφωνίες με την Παγκόσμια Ομοσπονδία Στίβου. Αποφάσεις λαμβάνονται από το Υπουργείο, χωρίς να υπάρχει απόφαση της Κεντρικής Οργανωτικής Επιτροπής, την οποία οι ίδιοι έχετε θεσμοθετήσει. Γίνονται προκηρύξεις και επαναπροκηρύξεις διαγωνισμών, όταν το αποτέλεσμα δεν είναι το επιθυμητό.

Ακόμη, καταγγέλλει για ανεξέλεγκτες οικονομικές επιχορηγήσεις του "ΑΘΗΝΑ 97" και καταστρατήγιση του εγκεκριμένου προϋπολογισμού του πρωταθλήματος. Ο πόλεμος ειναι σκληρός και αδυσώπητο Θύμα, ο αθλητισμός. Καρατομίζει τη Γενική Γραμματεία Αθλητισμού, ο γενικός διευθυντής, οι διευθυντές, οι διευθυντές του ΟΠΑΠ, του ΟΔΙΕ. 'Εχουμε απόλυση ωρομισθίων, και βέβαια η κορύφωση του κομματικού αίσχους, οι εκλογές στην Ολυμπιακή Επιτροπή, όπου κατά δήλωση του παρισταμένου κ.Λιάνη, εξελέγη -τότε ο κ. Λιάνης έλεγε να μην εκλεγεί- επικίνδυνος για τα ελληνικά συμφέροντα, ανθέλληνας. 'Ομως, είναι καλός και άξιος για τα ΠΑ.ΣΟ.Κ.ικά συγχρονιστικά συμφέροντα.

'Ομως, ο χρόνος τρέχει, τα προβλήματα είναι μεγάλα. Οι ομοσπονδίες δεν χρηματοδοτούνται, όπως πρέπει. Σήμερα, σε εφημερίδες υπάρχει καταγγελία των αθλητών στη διεθνή Ομοσπονδία στίβου κατά του "ΑΘΗΝΑ 97", ως παράνομη χρηματοδότηση για την προετοιμασία των αθλητών, η οποία πρέπει να γίνεται από την αρμόδια Ομοσπονδία. Πρέπει να γίνει κατανοητό, κύριε Υφυπουργέ, ότι για να προχωρήσει η "ΑΘΗΝΑ 97", πρέπει να αφήσουμε αυτούς τους οποίους αφορά οργάνωση, να το οργανώσουν και ν'αναλάβετε εκείνα που αναλογούν στο Υπουργείο.

Δεν είμαι φίλος του κ. Μολυβά, μάλιστα δε συμφωνώ με πολλές από τις απόψεις του. Αλλά νομίζω ότι και αυτός είναι εκλεγμένος. Θα πρέπει να τον αφήσετε να ολοκληρώσει και να κριθεί εν συνεχεία. Πού μυαλό ν'ασχοληθούμε με τα ουσιαστικά προβλήματα των αθλητών; Ακόμη και τα χρηματικά βραβεία, τα οποία δίνονται στους ολυμπιονίκες και στους μεγάλους πρωταγωνιστές μεγάλων αθλητικών γεγονότων, αποφασίζετε να φορολογούνται. Ο κύριος Υφυπουργός συμπεριφέρεται ως Πόντιος Πιλάτος. Αναγνωρίζει το δίκιο, αλλά νίπτει τας χείρας του.

Στην πρόσφατη κρίση της άρσεως βαρών, αντί να πρωταγωνιστήσει ο κύριος Υφυπουργός, παρακολουθεί ως θεατής να κατεδαφίζεται ένα οικοδόμημα ετών, ενώ έπρεπε αυτόματα να επέμβει. Και αν οι καταγγελίες αληθεύουν, να βγουν στο άπλετο φως. Αν, όπως φαίνεται, δεν υπάρχει τέτοιο γεγονός, να κλείσει το θέμα αμέσως, γιατί η ζημία που γίνεται, δεν μπορεί να εξαλειφθεί μετά.

Και βέβαια στο λίγο χρόνο, θα αναφερθώ και στο θέμα της κατασκευής αθλητικών χώρων στη Θεσσαλονίκη. Ξέρετε πολύ καλά, κύριε Υφυπουργέ, ότι η Θεσσαλονίκη έχει μία ιδιαίτερη ευαισθησία. Ξεκίνησαν κάποιες διαδικασίες από τους προηγούμενους Υφυπουργούς και σήμερα έχουμε σε εκκρεμότητα. Θα παρακαλούσα να μου απαντήσετε το θέμα του γηπέδου του ΠΑΟΚ......

ΑΝΔΡΕΑΣ ΦΟΥΡΑΣ (Υφυπ. Πολιτισμού): Γιατί δεν τα βάλατε στην επερώτησή σας, για να είμαστε και εντός θέματος;

ΓΕΩΡΓΙΟΣ ΟΡΦΑΝΟΣ: Μιλάμε για τη γενική μορφή αθλητισμού, κύριε Υφυπουργέ. 

Τι γίνεται με το γήπεδο του ΠΑΟΚ, το γήπεδο της Θέρμης, γήπεδο ποδοσφαίρου του Ηρακλή, το οποίο θεμελίωσε ο κ. Λιάνης; Γενικά, η αθλητική υποδομή της Θεσσαλονίκης. Μέχρι πότε θα παρακολουθούμε να διατίθενται όλα τα χρήματα στην Αθήνα, όταν ξέρετε ότι η περιφέρεια είναι ο αιμοδότης του ελληνικού αθλητισμού σε όλους τους τομείς; Τα υπόλοιπα θα τα πω στη δευτερολογία μου.

ΠΡΟΕΔΡΕΥΩΝ (Νικόλαος Κατσαρός): Κύριε Ορφανέ, επειδή είστε σχετικά νέος συνάδελφος θέλω να σας υπενθυμίσω τη διάταξη του Κανονισμού, σύμφωνα με την οποία, κατά την ανάπτυξη της επερώτησης, πρέπει να περιοριζόμεθα ή στο περιεχόμενό της ή στα συναφή με αυτή θέματα.

Αν αυτό που είπατε εσείς, νομίζετε ότι είναι συναφές θέμα, έχει θέση, άλλως , δεν έπρεπε να το αναφέρετε.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, αναφέρεται η στρατηγική σε όλους τους τομείς του Υπουργείου. 

ΠΡΟΕΔΡΕΥΩΝ (Νικόλαος Κατσαρός): Εν πάση περιπτώσει εσείς κατ'αρχήν το κρίνεται!

Ο Πρόεδρος του Συνασπισμού, της Αριστεράς και της Προόδου κ. Κωνσταντόπουλος ορίζει ως Κοινοβουλευτικό Εκπρόσωπο τον Βουλευτή κ. Κουναλάκη.

Ο κ. Υφυπουργός Πολιτισμού έχει το λόγο.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, κυρία και κύριοι συνάδελφοι, ένα εύλογο ερωτηματικό δημιουργείται από την απλή ανάγνωση της επερώτησης που συζητάμε σήμερα. Ο συντάκτης αυτής της επερώτησης ζει στην Ελλάδα; Γιατί, αν πράγματι ζει στην Ελλάδα, μου είναι αδιανόητο να πιστέψω ότι έγραψε όσα έγραψε για την πορεία του ελληνικού αθλητισμού.

Το περιεχόμενο της επερώτησης με τον πιο επιεική χαρακτηρισμό αποτελεί ύβρη για τον ελληνικό αθλητισμό, ύβρη για τους 'Ελληνες αθλητές, αυτούς που τίμησαν και τιμούν την Πατρίδα μας στις μεγάλες αθλητικές διοργανώσεις με τις επιτυχίες και τις νίκες τους.

Χρειάζεται απύθμενο θράσος και το επέδειξε σήμερα η Νέα Δημοκρατία...

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θα σας παρακαλέσω πάρα πολύ η τελευταία φράση "το απύθμενο θράσος", όταν απευθύνεται προς Βουλευτάς του Ελληνικού Κοινοβουλίου, νομίζω ότι δεν πρέπει να χρησιμοποιείται από

Σελίδα 4503 

 

έναν Υπουργό.

ΦΑΝΗ-ΠΕΤΡΑΛΙΑ-ΠΑΛΛΗ: Μιλάει με τον κ. Σαβράμη.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, δέχομαι την υπόδειξή σας. 'Οταν η Νέα Δημοκρατία μιλάει για οικονομικό, κοινωνικό και αθλητικό αδιέξοδο το χειμώνα του 1997, όταν έχουμε πίσω το 1996, τη χρονιά σταθμό για τον ελληνικό αθλητισμό τι χαρακτηρισμό να αποδώσει κανείς με όσα απίθανα καταγράφονται;

ΠΡΟΕΔΡΕΥΩΝ (Νικόλαος Κατσαρός): Είναι τόσο πλούσια η γλώσσα μας, που δεν έχετε πρόβλημα. Μπορείτε να βρείτε άλλη πιο ήπια και πιο κατάλληλη φράση.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Το 1996 στην Ατλάντα ο Ελληνικός Λαός είδε τους 'Ελληνες είδε τους 'Ελληνες, είδε τους πρωταθλητές να ανεβαίνουν στα βάθρα και να τιμούν την Πατρίδα μας, γιατί δεν ανέβηκε απλά η σημαία μας στους ιστούς της Ατλάντα ούτε παιάνισε απλά ο Εθνικός 'Υμνος εκεί.'Ολο αυτό το γεγονός απετέλεσε έναν πρεσβευτή, που έβαλε τη ψυχή του 'Ελληνα σε δισεκατομμύρια σπίτια.

Κυρίες και κύριοι συνάδελφοι, όταν πήγαμε στην Ατλάντα, εγώ για να υπογραμμίσω την ιστορική συνέχεια και τη συμβολή όλων στο τελικό αποτέλεσμα, κάλεσα όλους τους τέως Υφυπουργούς Αθλητισμού να έρθουν να μαζί μου στην Ατλάντα γιατί το αθλητικό αποτέλεσμα δεν παράγεται ούτε σε έξι μήνες ούτε σε τρία χρόνια.

'Εγινε μία μεγάλη επανάσταση στον ελληνικό αθλητισμό στη δεκαετία του '80, άλλαξε η νοοτροπία και η φιλοσοφική αντίληψη στη σχέση οικογένειας- αθλητισμού και έχουμε με την ανάπτυξη της υποδομής, με τη στήριξη του σωματειακού αθλητισμού και βεβαίως, με την αλλαγή νοοτροπίας στην ελληνική οικογένεια, αυτό το τελικό αποτέλεσμα για το οποίο είμαστε περήφανοι.

Κυρίες και κύριοι συνάδελφοι, η Νέα Δημοκρατία και όσοι υπέγραψαν τη σχετική επερώτηση, πόνημα του καρατομηθέντος, όπως είπατε, θα σας εξηγήσω τι εννοώ, δε ζουν στη χώρα.

Το πρώτο σημείο της επερώτησης είναι η κομματικοποίηση στον αθλητισμό. Γράφετε: Στην επερώτησή σας ότι υπήρξε πλήρης κομματικοποίηση του αθλητισμού" είναι ότι η κομματικοποίηση η βασική μας μέριμνα. Εγώ έχω ένα ερώτημα: Πότε άλλοτε επιλέγη Γενικός Γραμματέας Αθλητισμού χωρίς να έχει κομματική ταυτότητα; Σε ποια ιστορική περίοδο; Υπήρξε Γενικός Γραμματέας Αθλητισμού χωρίς να προέρχεται από τις γραμμές του Κόμματός σας ή του Κόμματός μας ή του Κόμματος που κυβερνούσε; Σήμερα Γενικός Γραμματέας Αθλητισμού είναι ο κ. Γιάννης Σγουρός, ο οποίος δεν υπήρξε ποτέ μέλος του Κόμματός μας και ο οποίος επιλέγη για τη γνώση που έχει στο αντικείμενο και για την προσφορά που έχει στον ελληνικό αθλητισμό.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Ο Παπαναστασίου.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Το 1974. Συμφωνώ μαζί σας και ευχαριστώ που με διορθώνετε.'Ομως, είναι θετικό το ότι αυτό συνέβη και αποδεικνύει ακριβώς το αντίθετο, ότι δεν έχουμε κομματικοποίηση του αθλητισμού. Αντίθετα, επιχειρούμε ο αθλητισμός να είναι ένας χώρος σύνθεσης χωρίς κομματικές διαφορές και θα το αποδείξω αυτό.

Κυρίες και κύριοι συνάδελφοι, πρόσφατα είχαμε εκλογές στην ΕΟΑ. Δεν ξέρω για ποιο λόγο λέτε αυτά που λέτε. Ξέρετε με πόσους ψήφους εξελέγη ο πρόεδρος της Εκτελεστικής Επιτροπής της ΕΟΑ ο κ. Γιάννης Παπαδογιαννάκης; Με είκοσι πέντε ψήφους και ένα λευκό και έχετε έξι ή επτά μέλη στην ΕΟΑ. Και τον ψήφισαν όλοι. Και μιλάτε για κομματικοποίηση του αθλητισμού;

ΓΕΩΡΓΙΟΣ ΟΡΦΑΝΟΣ: Το αντίθετο αυτό αποδεικνύει. Εμείς δεν μπορούμε να έχουμε κομματικοποίηση του αθλητισμού.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Επομένως, δεν μπορείτε να επικαλείστε, κύριε Ορφανέ, τις εκλογές στην ΕΟΑ για να μιλήσετε για κομματικοποίηση του αθλητισμού. Εκεί υπήρξε μια πολιτική σύνθεσης, υπήρξε μια σύμπτωση επιλογών, υπήρξε κάτι το πολύ σημαντικό και θετικό, το οποίο επιβεβαιώνει κάτι άλλο, ότι εγκρίνουμε να στηρίξουμε τις μεγάλες εθνικές αθλητικές διεκδικήσεις σε μία αδιατάρακτη ενότητα και μόνο εσείς αποτελείτε ένα ερωτηματικό με τη σημερινή σας επερώτηση.

Γιατί θα είχατε χρέος να έχετε μια συμβολή στις προσπάθειες που κάνει η Xώρα, έτσι που να έχουμε επιτυχημένα αποτελέσματα.

Το 1997, πράγματι είναι μια χρονιά η οποία έχει ένα τεράστιο αθλητικό ενδιαφέρον. 'Εχουμε το Παγκόσμιο Πρωτάθλημα Κλασικού Αθλητισμού από 1η ως 10 Αυγούστου. Η Αθήνα από την 1η ώς τις 10 Αυγούστου θα είναι η αθλητική Πρωτεύουσα του πλανήτη. Και έχουμε την επόμενη εβδομάδα την πρώτη μεγάλη κρίση. Και τι μας συνοδεύει; Μας συνοδεύει η μιζέρια, η γκρίνια, το ασύστολο, κατά την άποψή μου ψεύδος. Τί είναι αυτά που λέτε για την Επιτροπή Διεκδίκησης των Ολυμπιακών Αγώνων; Ποια είναι η αναξιοκρατία και που είναι η έλλειψη κύρους στα πρόσωπα τα οποία συνθέτουν την Επιτροπή; Τα έχετε γράψει και τα έχετε υπογράψει. Λυπάμαι και θλίβομαι, γιατί δεν υπάρχει μόνο μία ανακρίβεια, αλλά υπάρχει μικρότητα και κακοήθεια.

BΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αθλητικό κύρος ποιος έχει;

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, Πρόεδρος της Επιτροπής Διεκδίκησης είναι η κα Γιάννα Αγγελοπούλου. 'Εχει θητεύσει στις γραμμές της Νέας Δημοκρατίας, ως Βουλευτής της. 'Αλλα πέντε μέλη μετέχουν στην Επιτροπή Διεκδίκησης: Είναι ο Διοικητής της Τραπέζης Ελλάδος, ο κ. Λουκάς Παπαδήμος. Δεν έχει κύρος ή είναι αναξιοκρατική η επιλογή;

ΦΑΝΗ ΠΕΤΡΑΛΙΑ-ΠΑΛΛΗ: Λεφτά δίνει, δεν ασχολείται.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Δεύτερον, μετέχει ο Πρόεδρος του ΤΕΕ, ο κ. Λιάσκας. Είναι επιλογή αναξιοκρατική, είναι επιλογή που δεν έχει κύρος; Τρίτον, μετέχει ο κ. Ανδρέας Ποταμιάνος.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ:Για τον αθλητισμό μιλάμε.

ΠΡΟΕΔΡΕΥΩΝ (Νικόλαος Κατσαρός): Παρακαλώ, μη μιλάτε. Μη διακόπτετε, κύριοι συνάδελφοι. 'Εχετε δευτερολογία.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Παρακαλώ, να ξέρετε τι υπογράφετε και όχι ό,τι σας δίνει ο κ. Γιάννης Οικονόμου.

Κύριοι συνάδελφοι, εγώ αναφέρομαι αναλυτικά στην Επιτροπή Διεκδίκησης. Είναι η κα Αγγελοπούλου, είναι ο κ. Λουκάς Παπαδήμος, είναι ο κ. Λιάσκας, Πρόεδρος του ΤΕΕ, είναι ο κ. Ανδρέας Ποταμιάνος, Πρόεδρος στο SPECIAL OLYMPICS, είναι ο πρέσβης κ. Λουκάς Τζίλας και ο κ. Γιάννης Σγουρός, η επιλογή του οποίου είχε γίνει πριν γίνει Γραμματέας Αθλητισμού.

ΦΑΝΗ ΠΕΤΡΑΛΙΑ-ΠΑΛΛΗ: Ποια είναι η αθλητική πορεία του κ. Τσαφόλια;

ΑΝΔΡΕΑΣ ΦΟΥΡΑΣ (Υφυπ. Πολιτισμού):Πού βρίσκετε το ελάχιστο ερωτηματικό στη συγκεκριμένη σύνθεση, για να δικαιούσθε να λέτε αυτά που λέτε;

ΦΟΙΒΟΣ ΙΩΑΝΝΙΔΗΣ: Και κανείς κομματικός:

ΑΝΔΡΕΑΣ ΦΟΥΡΑΣ (Υφυπ. Πολιτισμού): Και να τα λέτε πότε; Μια εβδομάδα πριν αποφασίσει η ΔΟΕ, ποιες θα είναι οι πέντε πόλεις οι οποίες θα διαγωνισθούν για το Σεπτέμβριο. Είναι ένα ατόπημα, ένα ολίσθημα, για το οποίο οφείλετε στη δευτερολογία σας να πάρετε θέση και να το αφαιρέσετε από την επερώτησή σας.

Ας έλθουμε στο "Αθήνα 97", κυρίες και κύριοι συνάδελφοι. Είναι ένα πρωτάθλημα, το οποίο επιχειρούμε να βγάλουμε πέρα με πολλά προβλήματα. Γιατί δε συνεργάζεται η Ομοσπονδία, η οποία υπέγραψε το σχετικό πρωτόκολλο και δεν συμβάλει η Ομοσπονδία δια του Προέδρου της στην εξέλιξη του πρωταθλήματος με θετικό τρόπο.

Αλλά εσείς το είπατε ότι, αν δεν πάει καλά αυτό το πρωτάθλημα, θα έχουμε πρόβλημα στη μεγάλη μας διεκδίκηση. Και ήλθε ο κ. Ορφανός να πει "αφήστε το να το διαχειρισθεί ο κ. Μολυβάς. Γιατί ασχολείστε;" Αυτή είναι η πρόταση της Νέας Δημοκρατίας, να μην ασχοληθούμε; Είναι τόσο πειστικός ο τρόπος που διαχειρίζεται τα του ΣΕΓΑΣ ο κ. Μολυβάς, που 

Σελίδα 4504 

 

εσάς σας έπεισε ότι δεν πρέπει το Κράτος η Κυβέρνηση και το Υπουργείο Πολιτισμού να ασχοληθεί με το Παγκόσμιο Πρωτάθλημα;

Εμείς έχουμε κάνει μία οργανωτική επιτροπή. Κι εδώ θέλω να πάρει ο καθένας τις ευθύνες του.

Κυρίες και κύριοι συνάδελφοι, δεν υπάρχει καμία απόφαση του "ΑΘΗΝΑ 97", που να έχει μειοψηφία ή ουσιαστική μειοψηφία.

Χθες, πράγματι, έλαβα από τον κ. Παπαγεωργόπουλο -ο οποίος εθίχθη και θέλω να δω το κείμενο επιστολής του κ. Σαβράμη- την παραίτησή του από το "ΑΘΗΝΑ 97". Χθες την έλαβα, όμως. Ο κ. Παπαθανασίου είχε στείλει ένα έγγραφο, που έλεγε ότι ανακαλεί τον εκπρόσωπό της η Νέα Δημοκρατία. Και βεβαίως, υπάρχουν τα πρακτικά του "ΑΘΗΝΑ 97", που ο εκπρόσωπος είπε ότι "εγώ είμαι αθλητικό στέλεχος και θέλω να συμβάλω στη διεξαγωγή του πρωταθλήματος και θα παραμείνω στο "ΑΘΗΝΑ 97", για να συμβάλω".

Aυτά έχουν συμβεί και είναι μέσα στα πρακτικά.

Εσείς, έχετε προβλήματα. Εν'όψη του Συνεδρίου σας έχετε τριχοτομηθεί. Δεν μπορεί να μεταφέρετε τα προβλήματα που έχετε ως Κόμμα στον Αθλητισμό. Δε θα σας το επιτρέψουμε.

ΦΑΝΗ ΠΕΤΡΑΛΙΑ-ΠΑΛΛΗ: Τί σχέση έχει; Εκπροσωπούμε όλες τις τάσεις.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κυρίες και κύριοι συνάδελφοι, πράγματι υπάρχει μόνο μία απόφαση ανάθεσης στο "ΑΘΗΝΑ 97". Αναθέσαμε στην εταιρεία "ΜΟΝΤΟ", για να κάνει τον κεντρικό στίβο και το βοηθητικό στίβο. Και την αναθέσαμε -και το λέω υπεύθυνα και δημόσια- με δέκα τρεις χιλιάδες το τετραγωνικό μέτρο και αν είχαμε κάνει ό,τι είχε κάνει η κα Πετραλιά, έπρεπε να το αναθέσουμε με είκοσι εννέα χιλιάδες το τετραγωνικό μέτρο.

Σας καλώ, κυρία Πετραλιά, να σας το αποδείξω, στο "ΑΘΗΝΑ 1997", ότι συνέβη πράγματι αυτό. 

Εσείς είχατε κάνει τον κεντρικό στίβο με τετρακόσια πενήντα εκατομμύρια και εμείς θα κάνουμε τον κεντρικό στίβο σύν το βοηθητικό με διακόσια πενήντα εκατομμύρια δραχμές, έξι χρόνια μετά.

ΦΑΝΗ ΠΕΤΡΑΛΙΑ-ΠΑΛΛΗ: Να το δούμε, κύριε Υπουργέ.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Να σας τα πούν οι εκπρόσωποί σας που είναι στο "ΑΘΗΝΑ-97".

Κυρίες και κύριοι συνάδελφοι, όλες οι βασικές αποφάσεις για το "ΑΘΗΝΑ-97" έχουν ληφθεί και είμαι περήφανος γιατί μέσα από χίλια μύρια κύματα και χίλιες μύριες δυσκολίες, καταφέραμε να έχουμε τι; Πρώτον, υπεύθυνου Τύπου τον καλύτερο, τον κ. Θεοδωρακόπουλο.

ΦΑΝΗ ΠΕΤΡΑΛΙΑ-ΠΑΛΛΗ: Και εμείς τον είχαμε.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Να έχουμε τι; Στην τηλεοπτική κάλυψη τον κ. Καραγεωργίου, τον καλύτερο. Τρίτον, καταφέραμε να έχουμε στην οργάνωση εκείνον που είχε τη μεγαλύτερη εμπειρία και θα ζητήσω εξηγήσεις από τον κ. Σαδράμη για την επιστολή την οποία επικαλεσθήκατε, της οποίας αγνοώ το περιεχόμενο.

ΦΑΝΗ ΠΕΤΡΑΛΙΑ-ΠΑΛΛΗ: Την καταθέσαμε στα Πρακτικά.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ευχαριστώ, κυρία Πετραλιά, γι'αυτό.

Την Τρίτη έχουμε και τις τελικές αποφάσεις που αναφέρονται στο mar keting και στις τελετές έναρξης. Υπάρχει μια επιτροπή που αξιολογεί, υπάρχουν προτάσεις οι οποίες αξιολογούνται. Εκείνο που έχει σημασία και ενδιαφέρον είναι ότι καμία σπουδαία απόφαση που είχε οικονομικό αποτέλεσμα δεν έχει καταψηφιστεί ούτε από ένα μέλος της τριανταμελούς οργανωτικής επιτροπής.

Κυρίες και κύριοι συνάδελφοι, ο κ. Παπαθανασίου εποίησε την νήσσα στην αποστροφή για το ελληνικό ποδόσφαιρο. Γράφεται μέσα στην επερώτησή σας, ότι η κρίση που μαστίζει το χώρο του ποδοσφαίρου δεν έχει απέναντί της καμία αντίδραση. Ξέρετε ποιος είναι ο κ. Παπαθανασίου; Επτά χρόνια μέλος της ΕΠΟ, επτά χρόνια κολλητός του κ. Τριβέλα.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Τιμή μου.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Μαζί το κάνουν. Αυτοί έχουν την ευθύνη.

ΠΡΟΕΔΡΕΥΩΝ (Νικόλαος Κατσαρός): Κύριε Παπαθανασίου, μη διακόπτετε. Μετά θα μιλήσετε. Σας παρακαλώ!

ΑΝΔΡΕΑΣ ΦΟΥΡΑΣ (Υφυπ. Πολιτισμού): Εδώ μπορούμε να πούμε ότι υπάρχει θράσος χιλίων πιθήκων, κύριε Πρόεδρε; Είναι δυνατόν ο κ. Παπαθανασίου να μετέχει στη διοίκηση της ΕΠΟ επτά χρόνια, η ΕΠΟ να έχει την πλήρη και την αποφασιστική αρμοδιότητα στα ζητήματα του ποδοσφαίρου, στη διοργάνωση των πρωταθλημάτων, στη διαιτησία, σε ό,τι συμβαίνει και να έρχεται εδώ να λέει, η Κυβέρνηση τι κάνει; Η Κυβέρνηση παραχώρησε και την τελευταία αρμοδιότητα που είχε για να παρεμβαίνει στα εσωτερικά του ποδοσφαίρου.

ΓΕΩΡΓΙΟΣ ΛΙΑΝΗΣ: Να παραπέμπουν την Ελλάδα διεθνώς. Αυτός ήταν ο ρόλος τους.

ΠΡΟΕΔΡΕΥΩΝ (Νικόλαος Κατσαρός): Κύριε Λιάνη, παρακαλώ μη διακόπτετε.

ΑΝΔΡΕΑΣ ΦΟΥΡΑΣ (Υφυπ. Πολιτισμού): 'Οταν ανέβηκε εδώ ο κ. Παπαθανασίου δεν είχε γλώσσα για το ποδόσφαιρο.

(Θόρυβος στην Αίθουσα)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θα σας παρακαλέσω πάρα πολύ. Δε θα διακόψει κανένας τον κύριο Υπουργό.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Γράφετε στην επερώτηση ότι υπήρξε "Διασυρμός των Ολυμπιονικών και ο Υπουργός ο οποίος δεν ασχολείται και παριστάνει τον Πόντιο Πιλάτο; Που τα είδατε αυτά; Μπορείτε να τους ρωτήσετε.

Τι έχουμε κάνει για τους 'Ελληνες Ολυμπιονίκες; Ας ρωτήσετε τον πρόεδρο των Ολυμπιονικών τον κ. Μπουντούρη, τον κ. Γαλακτόπουλο, να μάθετε. Που ζείτε επιτέλους;

Τι έχουμε κάνει; Από πρώτη έως τρίτη θέση, Υπολοχαγοί. Από τέταρτη έως όγδοη, Ανθυπολοχαγοί. Φτιάχνουμε ένα κόσμημα, Τριπόδων 32 στην Πλάκα, το οποίο θα είναι το Σπίτι του Ολυμπιονίκη, για να χρησιμοποιήσουμε τους Ολυμπιονίκες ως πρεσβευτές του ελληνικού αθλητισμού.

Τα οικονομικά κίνητρα που τους δώσαμε δεν έχουν δοθεί σε καμιά χώρα της γης. Και είναι αλήθεια αυτό, είχαμε, όμως ανάγκη υψηλού κινήτρου.

Να πώ και κάτι εξομολογητικά; Ε, δεν πιστεύαμε ότι θα έχουμε τέτοια τεράστια επιτυχία στην Ατλάντα. Και βεβαίως, αποδεχθήκαμε ως είχε την πρόταση της ΕΟΑ για τα πριμ και τις ενισχύσεις των αθλητών.

ΓΕΩΡΓΙΟΣ ΛΙΑΝΗΣ: Σύμβουλοι στο Υφυπουργείο.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Πέρασε διάταξη "σύμβουλοι του εκάστοτε Υφυπουργού Αθλητισμού".

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αλλά ποτέ δεν έγινε.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Δεν έχετε δίκιο.

Μας απάντησε το Υπουργείο Προεδρίας ότι υπάρχει ένα πρόβλημα με όσους έχουν δεύτερη απασχόληση. Τίποτε άλλο δεν υπάρχει. Και ενώ είναι έτσι, προκύπτει ένα θέμα της φορολόγησης των πριμ και το θέμα ελύθη. Και βεβαίως έχω υπογράψει χρηματοδότηση με τριακόσια εξήντα εκατομμύρια δραχμές, τα οποία θα πληρωθούν από τη Γενική Γραμματεία Αθλητισμού και θα αποδοθούν από το Υπουργείο Οικονομικών. Οι ίδιοι το ξέρουν δεν έχουν πρόβλημα ούτε αισθάνονται να έχουν διασυρθεί από πολύ καιρό τώρα και αρκετά πριν υπογραφεί η σχετική διάταξη.

Δεν κατάλαβα σχετικά με τη μεγάλη διεκδίκηση της Χώρας, με τη διεκδίκηση διοργάνωσης των Ολυμπιακών Αγώνων του 2004, τι σημασία έχει το ότι καταθέσαμε την αίτηση υποψηφιότητας τρεις μέρες πριν. Μα, πότε έπρεπε να την καταθέσουμε; Για τι επικαλείσθε το τριήμερο;

Δεν ξέρω γιατί δίνετε τόσο μεγάλη έμφαση σ'αυτό το γεγονός και δεν δίνετε έμφαση στο ότι όλα τα δημοσιογραφικά πρακτορεία -όλα, το επαναλαμβάνω- λένε για τη σπουδαία δουλειά που κάναμε και καταθέτω τα σχετικά δημοσιεύματα για να ενημερωθείτε επιτέλους και να σεβαστείτε αυτό που κάνει η Χώρα, να σεβαστείτε την αγωνία και την προσπάθεια μας.

(Στο σημείο αυτό ο Υφυπουργός Πολιτισμού κ. Αν. Φούρας καταθέτει για τα Πρακτικά τα προαναφερθέντα τηλεγραφήματα και ενημερωτικά στοιχεία τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδια-

Σελίδα 4505 

φερομένου).

Υπάρχουν διαφορετικές απόψεις σε κάποιες πλευρές του "δημόσιου βίου" σχετικά με τη διοργάνωση των Ολυμπιακών Αγώνων του 2004. Εσείς, όμως, δεν έχετε τέτοιες απόψεις και επομένως δεν μπορείτε να επικαλεστείτε άλλα πράγματα.

Τι επιχειρείτε να κάνετε μια εβδομάδα πριν πάρουμε την απόφαση από την Λωζάνη; Γιατί θεωρήσατε αναγκαίο να μπει μέσα στην επερώτηση; Μήπως γιατί ο κ. Οικονόμου που συνέταξε τη σχετική επερώτηση τελικά θα πρέπει να πάει στη δουλειά του, θα πρέπει να δουλέψει; Πού είναι αυτός ο κύριος ο οποίος σας συντάσσει τις ερωτήσεις; Και πώς εμφανίζετε αυτόν τον κύριο ως καρατομηθέντα, όταν το ειδικό υπηρεσιακό συμβούλιο, που συνήλθε πριν από ένα μήνα, αποφάσισε με ψήφους επτά, μηδέν -επτά ήταν τα μέλη του υπηρεσιακού συμβουλίου- να αναδείξει ως γενικό διευθυντή τον κ. Κωστάκο; Σας λέει ψέματα και εσείς τα αποδέχεστε, σας είπε ότι εκρίνετο. Πώς εκρίνετο; 'Ενας άνθρωπος που έχει να εμφανιστεί στο Υπουργείο τρία χρόνια, πώς να κριθεί; 'Ηταν στην Επιτροπή Ολυμπιακών Αγώνων, τελείωσε η θητεία του εκεί, δεν εξελέγη πάλι, να έλθει στη δουλειά του να δουλέψει. Τον περιμένουμε να αξιοποιήσουμε την εμπειρία του. Αλλά αν δεν έλθει; θα είναι καταδίωξη να παραπεμφθεί στο υπηρεσιακό συμβούλιο ένας άνθρωπος ο οποίος πληρώνεται χωρίς να προσφέρει υπηρεσίες;

Για τα θέματα των εποπτευόμενων οργανισμών τώρα: Κυρίες και κύριοι συνάδελφοι, το 1959 έγινε μία παρέμβαση υπέρ του αθλητισμού. Μέχρι τότε τα οικονομικά του αθλητισμού είχαν έρεισμα στον τακτικό προϋπολογισμό και στο πρόγραμμα δημοσίων επενδύσεων. Το 1959 απέκτησε ο αθλητισμός τον αιμοδότη του και ήταν ο ΟΠΑΠ. Από το 1959 μέχρι σήμερα έχει γίνει μια μεγάλη παρέμβαση το 1986, όταν ψηφίστηκε το ΛΟΤΤΟ, και μία πρόσφατη το 1996 όταν ψηφίστηκε ο νέος νόμος για τον ΟΠΑΠ, για τον εκσυγχρονισμό και την αναβάθμιση του ΟΠΑΠ.

Πολλοί θεωρούν ότι χρέος των Υπουργών είναι να προστατεύουν τα έσοδα. Ποια έσοδα; Το 1991 είχε το ΛΟΤΤΟ εκατόν τριάντα επτά εκατομμύρια στήλες, τότε που περίσσευαν λεφτά, κυρία Πετραλιά, και αγοράζατε ασθενοφόρα και αγοράζατε και αστυνομικά αυτοκίνητα... Τη θυμάστε αυτήν την ιστορία τότε!

ΦΑΝΗ ΠΕΤΡΑΛΙΑ-ΠΑΛΛΗ: Για τους Μεσογειακούς Αγώνες. Να πείτε, γιατί. Να πούμε και εμείς για τα τηλεοπτικά!

ΑΝΔΡΕΑΣ ΦΟΥΡΑΣ (Υφυπ. Πολιτισμού): Τότε που μπορούσαν διάφοροι να κάνουν μεγάλες δουλειές!

Και θα σας πω για τη σύμβαση με την "INTRAKOM", γιατί κάποιος είχε το θράσος να μιλήσει γι'αυτήν τη σύμβαση εδώ, μια σύμβαση η οποία υποχρεώνει τον ΟΠΑΠ σήμερα να δίνει τεσσεράμισι δισεκατομμύρια το χρόνο στην "ΙΝΤRAKOM" για τη συντήρηση και τη λειτουργική υποστήριξη του λογισμικού! Στο γραφείο σας υπεγράφη, κυρία Πετραλιά. Και εμείς κάναμε επαναδιαπραγμάτευση και μας έδωσε έκπτωση τριακόσια πενήντα εκατομμύρια το χρόνο στη δική σας σύμβαση!

ΦΑΝΗ ΠΕΤΡΑΛΙΑ-ΠΑΛΛΗ: Δεν τα ξέρετε καλά, κύριε Υφυπουργέ. Θα σας απαντήσω.

ΠΡΟΕΔΡΕΥΩΝ (Νικόλαος Κατσαρός): Να απαντήσετε, κυρία Πάλλη, αλλά μη διακόπτετε τον κύριο Υπουργό τώρα. Σας παρακαλώ!

ΑΝΔΡΕΑΣ ΦΟΥΡΑΣ (Υφυπ. Πολιτισμού): Η πρώτη αποφασιστική και αποτελεσματική παρέμβαση στους εποπτευόμενους οργανισμούς έγινε το 1996. Εγώ, όταν πήγα στο Υπουργείο, βρήκα αρκετό υλικό από τη θητεία του κ. Λιάνη και περάσαμε ένα νόμο, που μας έδωσε τη δυνατότητα σήμερα να έχουμε προσδοκίες για τον ΟΠΑΠ και για τον ΟΔΙΕ.

Πράγματι, μετά από δέκα ολόκληρα χρόνια, ο Ιππόδρομος έδωσε λεφτά στον ελληνικό αθλητισμό και αντί αυτό να το χαιρετίσουμε έχουν αρχίσει τα ερωτηματικά γιατί δανειοδότησε ο Ιππόδρομος τον ΟΠΑΠ. Είναι ένας μηχανισμός μέσω του οποίου χρηματοδοτήθηκε με επτακόσια εκατομμύρια το "2004" και με πεντακόσια εκατομμύρια το "ΑΘΗΝΑ '97". 'Εδωσε ο ΟΔΙΕ ένα δισεκατομμύριο διακόσια εκατομμύρια στον ΟΠΑΠ και ο ΟΠΑΠ τα εκταμίευσε, γιατί μπορούσε και έτσι έπρεπε να γίνει. Δεν έχει θιγεί σε τίποτα, μα, σε τίποτα απολύτως το αποθεματικό του ΟΠΑΠ, το οποίο είναι πάνω από ένδεκα δισεκατομμύρια και υπάρχει και με αυτό το αποθεματικό θα κάνουμε το κτίριο της Γενικής Γραμματείας Αθλητισμού, του ΟΠΑΠ και των αθλητικών ομοσπονδιών, γιατί έχει ψηφιστεί η σχετική διάταξη, έχει γίνει η προκήρυξη της σχετικής μελέτης και αναμένουμε να αξιολογήσουν τις προσφορές οι υπηρεσίες της Γενικής Γραμματείας Αθλητισμού προκειμένου να βγει ο μειοδότης, για να εξελιχθεί αυτό το μεγάλο και αναγκαίο έργο για τον ελληνικό αθλητισμό.

(Στο σημείο αυτό την προεδρική έδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Γράφετε στην επερώτησή σας ότι δώσαμε διακόσια εκατομμύρια κ.λπ. για εθελοντές. Προσέξτε, παρακολουθείστε, ελάτε κοντά στα γεγονότα, ασχοληθείτε. Εκεί υπάρχει μια επιτροπή η οποία συζητάει, η οποία βλέπει το πρόβλημα και η οποία αποφασίζει, εγκρίνει ή απορρίπτει και η διαδικασία σε τριάντα πρόσωπα είναι απόλυτα διαφανής.

Ο ΟΠΑΠ και ο ΟΔΙΕ έχουν δύο μεγάλα προγράμματα. Εκσυγχρονίζεται ο Ιππόδρομος με την ανάθεση του ΤΟΤΑΛΙΖΑΤΕΡ. Δεκαπέντε χρόνια είχαν επιχειρήσει για να τελειώσουν αυτό το θέμα και τώρα πλέον το έχουμε τελειώσει. Και μέσα στο 1997 θα παραδοθεί το ΤΟΤΑΛΙΖΑΤΕΡ για να γίνει αξιόπιστο το στοίχημα και για να προσφέρει ο Ιππόδρομος στον ελληνικό αθλητισμό αυτά τα οποία του οφείλει.

Και επειδή αρκετά ειπώθηκαν εδώ -και μου έκανε εντύπωση ο κύριος Καραμάριος- για τους εποπτευόμενους οργανισμούς, σήμερα είναι μια ξεχωριστή ημέρα για τον Ελληνικό Ιππόδρομο. Σήμερα οι φορείς του Ιπποδρόμου κάνουν μια ιπποδρομιακή μέρα αφιερωμένη στα Δωδεκάνησα και όλα τα έσοδα θα πάνε στα μικρά νησιά της Δωδεκανήσου, προκειμένου να στηρίξουν τις αθλητικές υποδομές και όσους μένουν και ζουν εκεί. 

ΑΝΑΣΤΑΣΙΟΣ ΚΑΡΑΜΑΡΙΟΣ: Στα αθλητικά σωματεία, δεν τα δίνουν στα Κόμματα.

ΑΝΔΡΕΑΣ ΦΟΥΡΑΣ (Υφυπ. Πολιτισμού):Ετέθη το ερώτημα γιατί χρηματοδοτήθηκε μία αθλητική αποστολή στα πλαίσια του Φεστιβάλ της "Κ.Ν.Ε. Οδηγητής". 'Οταν εγώ πήρα στα χέρια μου τον κατάλογο των προσκεκλημένων, που επικεφαλής τους θα είναι ο παγκοσμίου φήμης, γνωστότατος, αθλητής, ο Χουαντορένα, δεν μπορούσα να αρνηθώ τη δυνατότητα στον ελληνικό αθλητισμό να έλθουν σε επαφή με αυτούς τους αθλητές και γι'αυτό χρηματοδότησα τη συγκεκριμένη πρωτοβουλία. Και περιμένω και τη νεολαία της "Ο.Ν.Ν.Ε.Δ." και τη νεολαία του ΔΗ.Κ.ΚΙ. και τη νεολαία του Συνασπισμού να έχουν αντίστοιχες πρωτοβουλίες. Δεν είναι θέμα σε έναν προϋπολογισμό που κινείται στα πενήντα πέντε δισεκατομμύρια, τα δώδεκα εκατομμύρια, η χρηματοδότηση μιας συγκεκριμένης αποστολής στα πλαίσια της δράσης μιας νεολαίας.

Κυρίες και κύριοι συνάδελφοι, νομίζω ότι με όσα ανέφερα, οι συνάδελφοι της Νέας Δημοκρατίας που προσυπέγραψαν τη συγκεκριμένη επερώτηση θα έχουν ήδη μετανοιώσει, γιατί έβαλαν την υπογραφή τους κάτω από το σχετικό κείμενο. Δε μου επιτρέπεται, αλλά υπάρχει συνάδελφος ο οποίος μου είπε ότι του την έβαλαν την υπογραφή.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:Αυτό είναι απαράδεκτο.

ΠΕΤΡΟΣ ΤΑΤΟΥΛΗΣ:Αυτά είναι απαράδεκτα πράγματα. 

ΑΝΔΡΕΑΣ ΦΟΥΡΑΣ (Υφυπ. Πολιτισμού):Παρακαλώ, κύριε Πρόεδρε...

ΠΡΟΕΔΡΕΥΩΝ (Λουκάς Αποστολίδης):Κύριοι συνάδελφοι, όπως και απαράδεκτο είναι αυτό που κάνετε εσείς. Θα σας παρακαλέσω να σεβαστείτε το Προεδρείο και τον ομιλητή. 'Εχετε τη δυνατότητα στη συνέχεια, όσοι από σας είσθε επερωτώντες, να πάρετε το λόγο και να αναπτύξετε τις απόψεις σας.

Συνεχίστε, κύριε Υφυπουργέ.

ΠΕΤΡΟΣ ΤΑΤΟΥΛΗΣ:Εσείς, κύριε Πρόεδρε, πρέπει να παρέμβετε και να διαφυλάξετε το κύρος.

ΠΡΟΕΔΡΕΥΩΝ (Λουκάς Αποστολίδης):Θα παρακαλέσω να μη γραφεί τίποτε από τις διακοπές.

ΑΝΔΡΕΑΣ ΦΟΥΡΑΣ (Υφυπ. Πολιτισμού):Δηλαδή, τώρα τι κάνετε; Ισχυρίζεσθε ότι πράγματι υπογράψατε τα όσα έχετε 

Σελίδα 4506 

καταθέσει εδώ.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ:...

ΑΝΑΣΤΑΣΙΟΣ ΚΑΡΑΜΑΡΙΟΣ :...

ΑΝΔΡΕΑΣ ΦΟΥΡΑΣ (Υφυπ. Πολιτισμού): Λυπάμαι.

ΠΡΟΕΔΡΕΥΩΝ (Λουκάς Αποστολίδης):Είναι μία άποψη. Ο καθένας για τις απόψεις του κρίνεται. 

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ο κ. Παπαθανασίου υπέγραψε για την κρίση του ελληνικού ποδοσφαίρου. Η κα Πετραλιά υπέγραψε για το οικονομικό αδιέξοδο των εποπτευόμενων οργανισμών. Δεν είχε κάνει τίποτε απολύτως για το μέλλον αυτών των οργανισμών ως Υπουργός.

ΦΑΝΗ ΠΕΤΡΑΛΙΑ ΠΑΛΛΗ ...

ΑΝΔΡΕΑΣ ΦΟΥΡΑΣ (Υφυπ. Πολιτισμού):Ο κ. Παπαγεωργόπουλος υπέγραψε για όσα λέγονται για το "ΑΘΗΝΑ '97", αλλά ο ίδιος, τουλάχιστον όσες φορές ήταν εκεί, έχει ψηφίσει θετικά υπέρ όλων των αποφάσεων. Και αυτά είναι θέματα...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ:...

ΑΝΔΡΕΑΣ ΦΟΥΡΑΣ (Υφυπ. Πολιτισμού):Κύριε Παπαγεωργόπουλε, θα λυπηθώ πολύ να είσθε για μια ακόμη φορά συνεπής, γιατί χθες στείλατε την επιστολή σας και την έχω.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ:...

ΠΡΟΕΔΡΕΥΩΝ (Λουκάς Αποστολίδης):Κύριε Υφυπουργέ, θα σας παρακαλέσω να μην κάνετε διάλογο.

ΑΝΔΡΕΑΣ ΦΟΥΡΑΣ (Υφυπ. Πολιτισμού):Θέλω να κλείσω λέγοντας ότι, όταν η κα Πετραλιά ήταν Υπουργός, ο ΟΠΑΠ είχε έξι χιλιάδες έκτακτους.

Μας δημιούργησαν τεράστια προβλήματα αυτές οι προσλήψεις και υπάρχουν ακόμα δικαστικές εκκρεμότητες, οι οποίες δεν έχουν ολοκληρωθεί, με τεράστιο κίνδυνο για τον ίδιο τον οργανισμό, αν θα υπάρξει τελικά δικαστική δικαίωση αυτών των στρατιών, που δεν υπηρέτησαν ποτέ, τουλάχιστον επτακόσιοι, απ' αυτούς στον ίδιο τον ΟΠΑΠ.

ΦΑΝΗ ΠΕΤΡΑΛΙΑ-ΠΑΛΛΗ: Γι αυτό προσλαμβάνετε τώρα εσείς;

ΑΝΔΡΕΑΣ ΦΟΥΡΑΣ (Υφυπ. Πολιτισμού): 'Εχουμε λιγότερους από δύο χιλιάδες, με δύο μεροκάματα τη βδομάδα και έχουμε κατεβάσει στο 30%, τη συνολική δαπάνη για μισθοδοσία.

Κυρίες και κύριοι συνάδελφοι, θα παρακαλούσα στη δευτερολογία να είσθε πιο συγκεκριμένοι και η επίκληση δημοσιευμάτων δε δικαιώνει ούτε δικαιολογεί το Βουλευτή που τα επικαλείται. Να μας πείτε, για ποια δημοσιεύματα μιλάτε και όταν θέλετε να επικαλεσθείτε σκανδαλώδεις πράξεις, να τις καταγράψετε, για να τις καταγράψουμε και να τις καταλογίσουμε. Αλλιώς, αναπαράγονται συμφέροντα, τα οποία βλέπουν το φως της δημοσιότητας μέσω του Τύπου, γιατί πράγματι υπάρχουν κάποιοι, οι οποίοι έρχονται για να πάρουν δουλειές στον "ΑΘΗΝΑ 97" και όταν δεν τις παίρνουν, γιατί είναι διαφανείς και αδιάβλητες οι διαδικασίες, τότε προσφεύγουν μέσω δημοσιογράφων, για να καταγραφούν οι αντιδικίες τους και να δημιουργήσουν σύγχυση ή πιθανόν να εκβιάσουν.

Με διαφάνεια, με αποτελεσματικότητα θα προχωρήσουμε και βεβαίως δεν περιμένουμε να συμπράξετε θετικά, γιατί σας έχει καταλάβει η μιζέρια και η αγωνία του μέλλοντός σας. Εκείνο που δε θα κατορθώσετε είναι, αυτό που συμβαίνει μέσα στο Κόμμα σας, να το μεταφέρετε στον ελληνικό αθλητισμό. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Υφυπουργέ.

Ο συνάδελφος κ.Βασίλειος Παπαγεωργόπουλος έχει το λόγο για είκοσι λεπτά.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κυρίες και κύριοι συνάδελφοι, πραγματικά, ο μόλις κατελθών του Βήματος κύριος Υφυπουργός, δεν θα ήθελα να πω ότι ξεπέρασε τα όρια του θράσους, αλλά θα πω ότι είναι στις παρυφές του θράσους.

'Εφθασε μάλιστα στο σημείο να κατηγορήσει και τον ομιλούντα για τη θητεία μου μέχρι πριν από λίγες μέρες -ξεκινάω δηλαδή από το τέλος της ομιλίας του κυρίου Υπουργού- στην περίφημη αυτή επιτροπή για το "ΑΘΗΝΑ 1997".

Θα ήταν δικαιολογημένος να λέει αυτά που λέει ο κύριος Υφυπουργός, αν είχε καταλάβει τη συγκεκριμενη θέση χθες. Αλλά, δόξα τω Θεώ, είναι δεκατέσσερις μήνες στη θέση του Υφυπουργού και έπρεπε να είχε μελετήσει και το παρελθόν αυτής της Επιτροπής υπό τον κ. Λιάνη και να θυμάται βεβαίως, τα όσα έγιναν τους τελευταίους δεκατέσσερις μήνες.

Τελείως συνοπτικά, λοιπόν, να σας παρουσιάσω, κύριε Υφυπουργέ, τη δική μου διαδρομή στη συγκεκριμενη αυτή Επιτροπή, η οποία συνεστήθη περίπου τον Ιούνιο του 1995.

Στις 20-11-1995, κύριε Υπουργέ -ακούστε και προσέξτε για να καταλάβετε το μέγεθος τους σφάλματός σας- απευθύνω επιστολή στον κ. Λιάνη, σαν Πρόεδρο της συγκεκριμένης αυτής Επιτροπής, η οποία υπάρχει και μέσα στα πρακτικά. Αλλά δε διαβάσατε ούτε τα πρακτικά της Επιτροπής.

Η επιστολή η οποία είναι, επαναλαμβάνω, της 20-11-95, ξεκινάει ως εξής: "Κατ'επανάληψη κατά τη διάρκεια των συνεδριάσεων της Εθνικής Επιτροπής για τους παγκόσμιους αγώνες στίβου του 1996, σας επέστησα την προσοχή και στο θέμα των παρουσιών των μελών της επιτροπής και στο θέμα των πρακτικών και στο θέμα της αποφυγής οποιασδήποτε σπατάλης και στο θέμα της διαφάνειας".

Και συνεχίζω: "'Οπως αντιλαμβάνεσθε, μ'αυτές τις συνθήκες είναι αδύνατη η εύρυθμη λειτουργία της Εθνικής Επιτροπής, η οποία έχει αναλάβει τεράστιες ευθύνες και είναι υπόλογη απέναντι σε όλο τον Ελληνικό Λαό".

Και καταλήγω τη συγκεκριμενη επιστολή που υπάρχει στα πρακτικά ως εξής: "'Ολα τα παραπάνω είναι ενέργειες τελείως απαραίτητες και πρέπει να γίνουν άμεσα, διότι άλλως, η παρουσία μας στην Εθνική Επιτροπή καθίσταται διακοσμητική και βεβαίως εγώ προσωπικά αλλά πιστεύω και όλα τα μέλη της Εθνικής Επιτροπής- δεν έχω σκοπό να παίξω αυτόν το ρόλο". Βρισκόμαστε ακόμη στο Νοέμβριο του 1995.

Για να δούμε τη συνέχεια της θητείας μου μέσα στη συγκεκριμένη Επιτροπή. Στις 8-12-1995, μετά από λίγες μέρες, όπου αποχωρήσατε εσείς και ο κ.Βασιλακόπουλος από τη συγκεκριμενη συνεδρίαση, υπάρχει άλλη ανακοίνωση δική μου που καταλήγει: "Είναι φανερό ότι βρισκόμαστε μπροστά στην επίλυση προσωπικών και ενδοπαραταξιακών διαφορών και κάτω απ'αυτές τις προϋποθέσεις η Νέα Δημοκρατία αδυνατεί να προσφέρει τις υπηρεσίες της.

'Οταν επιτέλους το ΠΑ.ΣΟ.Κ. σοβαρευτεί, η Νέα Δημοκρατία είναι έτοιμη για κάθε συνδρομή για την επιτυχία του εθνικού αυτού στόχου".

Και αποχωρεί τότε η Νέα Δημοκρατία, την οποία εκπροσωπούσα τότε εγώ στην Εθνική Επιτροπή. Εν συνεχεία γίνατε Υπουργός εσείς, φτιάξατε καινούρια Επιτροπή, η Νέα Δημοκρατία εκπροσωπήθηκε από άλλον, όχι εμέ κι εγώ συμμετείχα σαν παλαιός αθλητής. Και καταθέτω τότε ερώτηση προς τον κύριο Υπουργό.

Προσωπικά, σαν μέλος μέχρι προ δεκαπενθημέρου της Εθνικής Επιτροπής, είχα κρούσει τον κώδωνα του κινδύνου σχετικά με την προετοιμασία της διοργανώσεως των Παγκοσμίων Αγώνων Στίβου κ.λπ. Το πρώτο ερώτημα είναι αν σκοπεύει να δώσει τέλος στην όλη αυτή τραγελαφική υπόθεση της εσωκομματικής διαμάχης, η οποία μας εκθέτει διεθνώς. Αυτή είναι ερώτηση, στην οποία ποτέ δεν πήρα απάντηση.

Εν συνεχεία στις 16-9-1996, πριν από λίγους μήνες δηλαδή, μετά από την αποχώρηση του ΣΕΓΑΣ από την Οργανωτική Επιτροπή των Παγκοσμίων Αγώνων Στίβου το 1997, είναι ορατός πλέον ο κίνδυνος μιας νέας εθνικής μείωσης. Προχωρώ σε νέα ανακοίνωση στην οποία καταλήγω: "Η Κυβέρνηση του ΠΑ.ΣΟ.Κ. πρέπει επιτέλους να αναλάβει τις ευθύνες της. Δεν είναι δυνατόν εσωκομματικές αντιπαραθέσεις και παιχνίδια για την καρέκλα να λειτουργούν εις βάρος των εθνικών συμφερόντων".

'Ερχεται εν συνεχεία η ανακοίνωση της ΟΚΕ Αθλητισμού περί αποχωρήσεως και ακολουθεί, η συγκεκριμένη επιστολή του κ. Σαβράμη, που τώρα λέτε ότι δεν την ξέρετε, αλλά είμαι σίγουρος ότι την ξέρατε, όπως και τις ιταμές προσπάθειες μειώσεως του κοινοβουλευτικού μας έργου από τον κ. Σαβράμη, του οποίου είναι γνωστό το παρελθόν. Θέλαμε να 

Σελίδα 4507 

το ξεχάσουμε, αλλά το θυμόμαστε σήμερα με τη συγκεκριμένη αυτή επιστολή. Υπάρχει και η δική μου παραίτηση, κάτω από την απειλή του κ. Σαβράμη, ότι θα μας ωθήσει στα δικαστήρια, για να δώσουμε εκεί πραγματικά λόγο στον Ελληνικό Λαό.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ψηφίσατε για να γίνει Γενικός Διευθυντής. Με την ψήφο σας έγινε.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Υφυπουργέ.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Επιτρέπεται μία διακοπή;

ΠΡΟΕΔΡΕΥΩΝ (Λουκάς Αποστολίδης): Αν επιτρέπει ο ομιλητής, ναι.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Σας είπα ότι ξεχάσαμε το παρελθόν του κ. Σαβράμη; Σήμερα ανακαλύπτουμε ότι παραμένει συνεπής στις ιδέες του.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ο κ. Σαβράμης εξελέγη Διευθυντής της Οργανωτικής Επιτροπής με ομόφωνη απόφαση της Οργανωτικής Επιτροπής, στην οποία πήρατε μέρος.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αυτό δεν είναι απάντηση σε αυτό που σας λέω. Σας είπα ότι είχαμε ξεχάσει το παρελθόν του κ. Σαβράμη. Σήμερα ανακαλύπτουμε ότι παραμένει πιστός στις ιδέες του. Κι εσείς τον καλύπτετε και πολύ καλά κάνετε.

Αυτή, λοιπόν, είναι, κυρία και κύριοι συνάδελφοι, η θητεία μας μέσα στην Εθνική Επιτροπή, μια θητεία πραγματικά συνεπής, μια θητεία που κατέτεινε στο να βοηθήσει πραγματικά την κατάσταση, μια θητεία η οποία στηρίζεται σε γραπτά κείμενα, τα οποία υπάρχουν στα πρακτικά της Εθνικής Επιτροπής, τα οποία δε διάβασε καν ο κύριος Υπουργός και ήρθε εδώ να κατηγορήσει εμάς για τη θητεία μας μέσα στη συγκεκριμένη αυτή Επιτροπή. Πραγματικά είναι στις παρυφές του θράσους.

Πέραν αυτών, θα ήθελα να αναφερθώ στο σκεπτικό, το οποίο έφερε ο κύριος Υπουργός σαν κορυφαίο παράδειγμα μη κομματικοποίησης της αθλητικής οικογένειας, την υπόθεση της τελευταίας εκλογής της Ελληνικής Ολυμπιακής Επιτροπής, όταν όλοι μας ξέρουμε και οι εφημερίδες έγραψαν -και κανένας δεν είπε το αντίθετο- ότι ο ίδιος ο Πρωθυπουργός της Χώρας ασχολήθηκε με το θέμα και έψαχνε τον υποψήφιο Πρόεδρο! Οταν όλοι γνωρίζουν ότι συνεδρίασε το Εκτελεστικό Γραφείο του ΠΑ.ΣΟ.Κ. για να εκλέξει το συγκεκριμένο πρόσωπο, όταν έχουμε μπροστά μας τον τέως Υφυπουργό Αθλητισμού, τον κ. Λιάνη, ο οποίος ξεσήκωσε θύελλα μέσα στη συγκεκριμένη κομματική συνεδρίαση του ΠΑ.ΣΟ.Κ., που είχε σαν θέμα το ποιος θα είναι ο καινούριος Πρόεδρος της Επιτροπής Ολυμπιακών Αγώνων και που πρότεινε σε κομματικό όργανο, παρακαλώ -και το ανέφερε σαν παράδειγμα μη κομματικοποιήσεως ο κ. Φούρας- τον κ. Παπούλια για Πρόεδρο της Επιτροπής Ολυμπιακών Αγώνων!

ΓΕΩΡΓΙΟΣ ΛΙΑΝΗΣ: 'Οπως θα πρότεινα και εσάς ...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Να μη λέτε, όμως, ότι δεν υπάρχει κομματική παρέμβαση.

ΠΡΟΕΔΡΕΥΩΝ (Λουκάς Αποστολίδης): Μη διακόπτετε, κύριε Λιάνη. Θα έχετε το λόγο στη συνέχεια. Σας παρακαλώ.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Εν συνεχεία επελέγη ο κ. Νικολάου, και αντιμετώπισε τα πυρά του κ. Λιάνη, ο οποίος είδε την άλλη μέρα να δημοσιεύονται στις εφημερίδες οι συγκεκριμένες του δηλώσεις, τις οποίες υποστήριξε ευθαρσώς και ενώπιον της τηλεοράσεως, όπου κατηγορούσε τον κ. Νικολάου σαν όργανο ξένων δυνάμεων μέσα στην Ελλάδα, ότι δεν εξυπηρετεί ο κ. Νικολάου τα ελληνικά συμφέροντα, εξυπηρετεί κάποια συμφέροντα ξένα προς την Πατρίδα μας.

Αλλά υπερίσχυσε η πρόταση στο κομματικό όργανο, του κ. Φούρα και εξελέγη ο κ. Νικολάου, ο οποίος είναι σήμερα Πρόεδρος της Ελληνικής Επιτροπής Ολυμπιακών Αγώνων! Και αναφέρει ο κύριος Υπουργός την Επιτροπή Ολυμπιακών Αγώνων σαν παράδειγμα μη κομματικοποιήσεως; 'Οταν υπάρχουν συγκεκριμένα παραδείγματα, που προκαλούν το γέλωτα, κύριε Υπουργέ; Διότι και η κομματικοποίηση έχει τα όρια της.

'Οταν ξέρουμε ότι ο κ. Παπαδογιαννάκης συμμετέχει σήμερα στην Επιτροπή Ολυμπιακών Αγώνων, ων Γενικός Γραμματεύς του Υπουργείου Δημοσίας Τάξεως, ξέρετε σαν τι; Σαν εκπρόσωπος της Ομοσπονδίας Αντιπτέρισης. Αμφιβάλλω αν ξέρει τι εστί αντιπτέριση ο κ. Παπαδογιαννάκης. Και εδώ υπάρχουν και ευθύνες, κύριε Υπουργέ, διότι ο νόμος λέει ότι για να εκλεγείς εκεί, πρέπει να είσαι δύο χρόνια τουλαχιστον μέλος. Είναι ο κ. Παπαδογιαννάκης μέλος της Ομοσπονδίας Αντιπτέρισης σε κάποιο Σωματείο τουλάχιστον δύο χρόνια; Μη μας φέρετε, λοιπόν, κανένα χαρτί ότι είναι. Θα πρέπει να επέμβει ο εισαγγελέας. 'Οταν έχουμε το παράδειγμα της Ομοσπονδίας Παγοδρομιών -αν είναι δυνατόν, ξέρετε τι εστί Ομοσπονδία Παγοδρομιών; - την οποία ο κ. Φούρας και ο κ. Λιάνης δεν τη χρηματοδοτούσαν, επειδή την είχαν ονοματίσει νεοδημοκρατική από το 1993.

Διέλυσαν ένα ολόκληρο άθλημα, διέλυσαν μία ολόκληρη ομοσπονδία και τώρα για να της κλέψουν την ψήφο, υποχρέωσαν αυτήν την καημένη ομοσπονδία να υποκύψει στις ορέξεις του ΠΑ.ΣΟ.Κ. και εκπρόσωπος των παγοδρομιών, ξέρετε ποιος πήγε στις εκλογές; Ο κ. Σακελίων, ο Πρόεδρος της νεολαίας μέχρι πριν από λίγους μήνες, του ΠΑ.ΣΟ.Κ. Συμμετέχει σήμερα ο τέως πρόεδρος της πασοκικής νεολαίας στην Ελληνική Ολυμπιακή Επιτροπή!...

Και βεβαίως έχουμε και το μεγάλο παράδειγμα του κ. Πράγαλου, του Προέδρου του ταϊ κβο ντο, ο οποίος εκλήθη στο Υπουργείο να αποσύρει την εκλογή του και τη συμμετοχή του στη συγκεκριμένη Επιτροπή. Επείσθη ο καημένος, γύρισε στην Ομοσπονδία, αλλά η Ομοσπονδία τον προστάτευσε και έτσι έχουμε σήμερα τον Πρόεδρο του εκεί. Ο εκβιασμός δεν πέρασε.

Αυτή, λοιπόν, είναι η περίφημη μη κομματικοποίηση της ελληνικής αθλητικής οικογένειας και επαναλαμβάνω βρίσκεται στις παρυφές πραγματικά του θράσους ο κύριος Υπουργός, όταν φέρνει αυτήν τη συγκεκριμένη περίπτωση σαν παράδειγμα.

Να μην αναφέρω άλλες παρεμβάσεις και συγκεκριμένες δηλώσεις που υπάρχουν για την ΕΠΟ, που καυτηριάζετε κάθε μέρα τον κ. Τριβέλα, που και σήμερα πάλι τον θυμηθήκατε. Αυτό τι είναι, κύριε Υπουργέ; Δεν είναι επίθεση κομματικού περιεχομένου όταν ο κ. Τριβέλας, που είναι πράγματι στέλεχος της Νέας Δημοκρατίας, δεν πηγαίνει με τα δικά σας τα χνώτα και κάθε μέρα του επιτίθεστε; Η αθλητική οικογένεια τον εκλέγει, τι του επιτίθεστε; Συνεργαστείτε μαζί του και εάν, εν πάση περιπτώσει, αύριο ή μεθαύριο η ελληνική οικογένεια τον αλλάξει, έχει καλώς, αλλά αφού τον εκλέγει, τι του επιτίθεστε; Μία, δύο, τρεις, δέκα φορές! Σήμερα πάλι από το Βήμα της Βουλής.

Είπαμε, λοιπόν, για το Παγκόσμιο Πρωτάθλημα Στίβου. Θα καταθέσω ορισμένα χαρτιά και θα καταθέσω επίσης και αυτό που επέσειε στην ψήφιση του αθλητικού νόμου, πριν από λίγους μήνες, ο κ. Φούρας, όταν συζητούσαμε στην Επιτροπή και έλεγα εγώ για την Ομοσπονδία Παγοδρομιών, ότι την έχετε στραγγαλίσει. Ο κ. Φούρας έλεγε: "Να, η απόφαση του Συμβουλίου της Επικρατείας. Είναι κλέφτες και λωποδήτες αυτοί στην Ομοσπονδία Παγοδρομιών. Και τώρα ο κ. Σακελίων είναι εκπρόσωπος της Ομοσπονδίας Παγοδρομιών! Αυτή είναι η κατάσταση δυστυχώς...

Για την ιστορία, την πικρή πραγματικά, του "ΑΘΗΝΑ 97" που την ανέλυσαν επαρκώς οι αγαπητοί συνάδελφοι, εγώ θα καταθέσω μόνο ορισμένα έγγραφα. 'Εγγραφα όχι τώρα πλέον δικά μου, αλλά έγγραφα της Ομοσπονδίας του ΣΕΓΑΣ με βούλα και υπογραφή. Θα σας διαβάσω μόνο δύο, τρία κομματάκια:

ΣΕΓΑΣ: "Στις τέσσερις συνεδριάσεις της ΚΟΕ και με βάση τα απαραίτητα πρακτικά, δεν αναφέρονται επικυρώσεις των πράξεων της Εθνικής Επιτροπής και σε καμιά των συνεδριάσεων δε συζητήθηκαν πρακτικά, αποφάσεις της Εθνικής Επιτροπής. Κύρια θέματα που στερούνται αποφάσεων ΚΟΕ και επικύρωσής των, αλλά είναι ωστόσο ήδη προκηρυγμένα, είναι: ...". Και ακολουθεί κατάλογος, ο οποίος αναφέρει:

"Διαγωνισμός πινάκων - αποτελεσμάτων 80.000.000, διαγω-

Σελίδα 4508 

νισμός διαπιστεύσεων 25.000.000, διαγωνισμός αθλητικών οργάνων 365.000.000". Και ακολουθούν άλλοι διαγωνισμοί με δαπάνες "45.000.000, 220.000.000, 25.000.000" κ.λπ. 

Θα καταθέσω στα Πρακτικά το σχετικό πίνακα, που δεν είναι δικός μας, αλλά του Προέδρου του ΣΕΓΑΣ.

Υπάρχει και άλλο έγγραφο του ΣΕΓΑΣ, που λέγει ότι: "οι προκηρύξεις δεκάδων διαγωνισμών χωρίς τη γνώμη των τεχνοκρατών του ΣΕΓΑΣ κ.λπ., πάγωμα όλων αυτών των διαγωνισμών, το ξεπάγωμα, κάτω από την πίεση παραιτήσεων των μελών εκπροσώπων των Κομμάτων και του Γενικού Διευθυντή της οργάνωσης" κ.λπ.

Ο ΣΕΓΑΣ κατηγορεί τον κ. Σαβράμη. 'Οχι εμείς. 'Ολα αυτά που έχω εδώ υπογραμμισμένα με κόκκινο, είναι στο ίδιο μοτίβο.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ποιος τα υπογράφει αυτά;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Ο Πρόεδρος του ΣΕΓΑΣ. Ο Πρόεδρος του ΣΕΓΑΣ είναι κορυφαίο αθλητικό στέλεχος του ΠΑ.ΣΟ.Κ., αλλά έχει το ατύχημα να είναι στο παλαιό ΠΑ.ΣΟ.Κ., προσωπικός φίλος του Ανδρέα Παπανδρέου. Τώρα ήλθε το νέο ΠΑ.ΣΟ.Κ. και θέλει να τον εξωπετάξει. Και εκεί που το ΠΑ.ΣΟ.Κ. είχε κάνει αθλητική οργάνωση κομματική, που την ονόμαζε ΑΚΕΚΑ, τώρα την απεκήρυξε και δημιούργησε καινούρια, την ΑΚΑΣ, που Πρόεδρος είναι ο Διευθυντής του Γραφείου του κυρίου Υφυπουργού -μέχρι προχθές ήταν αλλά τον άλλαξε για να μην εκτεθεί πάρα πολύ- και προσπαθεί να ανατρέψει τον εσωτερικό κομματικό αντίπαλο. Τι φταίει, όμως, ο αθλητισμός, τι φταίνε οι αθλητές, τους οποίους υπερασπίσθηκε ξεκινώντας την ομιλία του ο κύριος Υφυπουργός;

Σήμερα, ερχόμενος από τη Θεσσαλονίκη, στο αεροπλάνο μέσα διάβασα μία εφημερίδα, που έλεγε "παράνομη χρηματοδότηση του "ΑΘΗΝΑ 1997", καταγγέλλουν πρωταθλητές στίβου! Η ανακοίνωση των πρωταθλητών προς την IAAF έχει ως εξής: ...κ.λ.π.". Θα την καταθέσω στα Πρακτικά.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Γιατί τα επικαλείσθε αυτά; Προχθές παραιτήθηκε. Είναι απόφαση της Κεντρικής Οργανωτικής Επιτροπής και είστε μέλος. Και ξέρετε πολύ καλά πώς γίνατε μέλος εκεί, με παράκληση του Προέδρου της Νέας Δημοκρατίας...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αφήστε με να συνεχίσω. Δε σας συμφέρει...

Κύριε Πρόεδρε, δε με προστατεύετε.

ΠΡΟΕΔΡΕΥΩΝ (Λουκάς Αποστολίδης): Επιτρέψτε μου μία μικρή διακοπή. Παρενέβην δύο, τρεις φορές και παρακάλεσα να μη συνεχισθεί αυτός ο διάλογος. Και αποφεύγω να παρεμβαίνω συνεχώς. Ασφαλώς θέλω να σας προστατεύσω, θα κρατήσω το χρόνο που σας έγινε η διακοπή, αλλά παρακαλώ να μη συνεχίσετε το διάλογο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Σήμερα ακριβώς, οι αθλητές του στίβου στέλνουν επιστολή προς την IAΑF διαμαρτυρόμενοι για την πολιτική του κυρίου Υπουργού. Και αυτό θα το καταθέσω στα Πρακτικά.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Γι' αυτό διαμαρτύρονται, κύριε συνάδελφε;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Ο νοών νοείτο.

ΑΝΔΡΕΑΣ ΦΟΥΡΑΣ (Υφυπ. Πολιτισμού) Αν μου δώσετε χρόνο, θα σας εξηγήσω.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ πολύ, κύριε Υφυπουργέ. 'Εχετε τη δυνατότητα να δευτερολογήσετε και να εκφράσετε τη διαφωνία σας.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Και διαμαρτύρεται ο κύριος Υφυπουργός με αυτά που λέμε, για την ιστορία του "ΑΘΗΝΑ 1997". Αλλά δε διαμαρτύρεται διότι δεν είδα εγώ επιστολές και απειλές- για σωρεία δημοσιευμάτων. Μπορούσα εδώ να σας φέρω εκατοντάδες δημοσιεύματα. 'Εφερα, όμως, μία σελίδα της τελευταίας εβδομάδος, που λέγει "διαγωνισμός απίστευτος και, όμως, ελληνικός". Και πιο κάτω λέγει: "Κερδίζει χρυσό μετάλλιο το παγκόσμιο πρωτάθλημα στίβου, όποιος μας δώσει μία πειστική εξήγηση για το πώς γίνονται οι διαγωνισμοί στο "ΑΘΗΝΑ 1997". Και έχει ολόκληρο ιστορικό.

Τελειώνοντας, κρίνω απαραίτητο να αναφερθώ στην υπόθεση του 2004. Και ευθύς εξ' αρχής θέλω εδώ να κάνω μία συγκεκριμένη εξήγηση και δήλωση, ότι από τη στιγμή που αποφασίστηκε το άλμα αυτό, πραγματικά η Νέα Δημοκρατία ψυχή τε και σώματι βοηθά και θα βοηθήσει με όλες της τις προσπάθειες και τις δυνάμεις της και ό,τι κάνουμε σήμερα, δεν είναι για κακό, αλλά για καλό. Και θα το αποδείξω αυτό ευθύς αμέσως...

ΓΕΩΡΓΙΟΣ ΛΙΑΝΗΣ: Με αυτήν την επερώτηση θα βοηθήσετε; 

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Μην προκαταλαμβάνετε την ομιλία μου, κύριε Λιάνη. Θα το μετανοιώσετε.

'Ο,τι κάνουμε σήμερα, είναι για να συνεγείρουμε τους υπευθύνους, μήπως του λοιπού, μετά από δω, πραγματικά εργασθούν για τη επιτυχία αυτού του μεγάλου εθνικού στόχου, ο οποίος ξεκίνησε στραβά και μέχρι σήμερα προωθείται στραβά η ιστορία. Γιατί στραβά; Γιατί βγαίνουμε στα ραδιόφωνα και στις τηλεοράσεις και λέμε "να μην το περάσουμε με μεγάλη έμφαση στον Ελληνικό Λαό, "να μη συγκινήσουμε τον Ελληνικό Λαό", να μη δημιουργήσουμε απογοητεύσεις μεγάλες αύριο, μεθαύριο, αν αποτύχουμε!" Αν αποτύχουμε; Επιτρέπεται να αποτύχουμε, κύριοι συνάδελφοι; Είναι δυνατόν η Ελλάδα, εδώ που δημιουργήθηκε το Ολυμπιακό πνεύμα και που έγιναν οι πρώτοι Ολυμπιακοί Αγώνες μέσα σε επτά χρόνια να εισπράξει μια δεύτερη εθνική προσβολή; 'Οχι

'Επρεπε, λοιπόν, η Κυβέρνηση και αυτοί οι οποίοι έβαλαν τον έναν και τον άλλον να ξεκινήσει αυτήν τη μεγάλη προσπάθεια, να έχουν εξασφαλίσει κατά 99% την επιτυχία αυτού του εθνικού εγχειρήματος, γιατί δεν έχουμε την πολυτέλεια να ξαναχάσουμε. Διότι αν χάσουμε πάλι αυτήν την περίφημη ιστορία του 2004, αντιλαμβάνεσθε, κύριοι συνάδελφοι, ότι τιθέμεθα ουσιαστικά εκτός διεθνούς Ολυμπιακής οικογένειας. Δε θα έχουμε πρόσωπο για τα επόμενα τριάντα, σαράντα, πενήντα χρόνια να ξαναδιεκδικήσουμε διοργάνωση Ολυμπιακών Αγώνων. Διότι πράγματι θα καταστεί γελοία η Ελλάς, μια φορά το 1990 και μια φορά το 1997 να την έχουν αρνηθεί και να πάει πάλι αύριο, μεθαύριο να ξαναζητήσει τη συγκεκριμένη αυτή διοργάνωση.

Ανεπτύχθη το ιστορικό από τον κ.Παπαθανασίου. Τηλεγραφικά μόνο, να προσθέσω τα εξής: Κανένας δεν ήξερε προ διετίας για το 2004, καμία συζήτηση δε γινόταν. Ετέθη αργότερα το ζήτημα για το 2008, ως τιμητική ανάθεση. Και αυτά γίνονται τον Νοέμβριο του 1995, κύριοι συνάδελφοι, πέρυσι. Ο Πρωθυπουργός Ανδρέας Παπανδρέου τότε, υποδέχθη τον Σάμαρανκ και του έθεσε το θέμα της "τιμητικής αναθέσεως" για το 2008 και εν συνεχεία εισήχθη ο Ανδρέας Παπανδρέου στο νοσοκομείο. Και ευρισκόμενος στο νοσοκομείο ο Πρωθυπουργός της Χώρας, αλλάζει το ελληνικό αίτημα, επειδή πήραμε τα μηνύματα ότι για το 2008 δεν έχουμε καμία τύχη!..

ΓΕΩΡΓΙΟΣ ΛΙΑΝΗΣ: Τι ψεύδη είναι αυτά που λέτε, κύριε συνάδελφε;

ΠΡΟΕΔΡΕΥΩΝ(Λουκάς Αποστολίδης): Κύριε Λιάνη, σας παρακαλώ. Θα έχετε το λόγο στη συνέχεια. 

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε συνάδελφε, μην αμφισβητείτε αυτά που λέω. Είναι γραμμένα παντού.

Κύριοι συνάδελφοι, στις 13 Δεκεμβρίου πηγαίνει ο κ.Λιάνης, τότε Υφυπουργός Αθλητισμού στην ΕΟΑ, του απορρίπτει η ΕΟΑ το αίτημα για τιμητική ανάθεση, θέτει αμέσως θέμα διεκδικήσεως για το 2004, ένας μειοψηφεί και η ΕΟΑ πείθεται, κάτω από τις πιέσεις του τότε Υφυπουργού Αθλητισμού και μπαίνουμε στη συγκεκριμένη περιπέτεια, για την οποία, όμως τι δηλώσεις έχουμε; Ακούστε.

Σε συνέντευξη στις 19-4-96 ο Γεώργιος Βασιλακόπουλος, τότε Γενικός Γραμματέας αθλητισμού Ερώτηση: "Η Ελλάδα έθεσε θέμα υποψηφιότητος" κ.λπ. Απάντηση: "Διαφωνώ με πάρα πολλά πράγματα. Για να είμαι ειλικρινής, θα σας πω ότι έχουμε συρθεί σ'αυτήν την υποψηφιότητα".

ΓΕΩΡΓΙΟΣ ΛΙΑΝΗΣ: Σεις, τι λέγατε; 

ΠΡΟΕΔΡΕΥΩΝ(Λουκάς Αποστολίδης): Κύριε Λιάνη, σας παρακαλώ. Επαναλαμβάνω, θα πάρετε το λόγο μετά.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Επίσης ο Πρόεδρος της ΔΟΕ και μέλος της ΕΟΑ έχει αντιρρήσεις στην υπόθεση 

Σελίδα 4509 

διεκδίκησης των Ολυμπιακών Αγώνων. Ο κ. Σερπιέρης, λέει: "Διαφωνώ με την τακτική".

Ακόμη ο εκπρόσωπος της ΔΟΕ στην Ελλάδα, ο κ.Φιλάρετος, που καταλαβαίνετε τι βάρος έχει το όνομά του, αυτός δηλαδή που βρίσκεται με τους περίφημους "εκατόν έξι" και ξέρει τι γίνεται, λέει σε συνέντευξη στις 14-10-96, πριν από τρεισήμισι μόλις μήνες "Διαφωνώ με το 2004".

Λοιπόν, αντιλαμβάνεστε, κύριοι συναδελφοι, σε ποια περιπέτεια έχουμε βάλει την Πατρίδα μας; Συμφωνείτε, λοιπόν, ότι έπρεπε να είχαμε 100% την πιθανότητα, το ενδεχόμενο, εξασφαλισμένο ότι θα κερδίσουμε τη συγκεκριμένη αυτή διοργάνωση, διότι δεν έχουμε την πολυτέλεια να ξαναχάσουμε; Ασφαλώς ναι. Για το πως κινούμεθα σήμερα το ξέρουμε πάρα πολύ καλά. Είναι Πρόεδρος της Επιτροπής Διεκδίκησης η κα Δασκαλάκη, κάνει ό,τι μπορεί η καημένη, αλλά υπάρχουν συγκεκριμένες δυσκολίες, τις οποίες πολλές φορές έχουμε αναπτύξει. Δυστυχώς αυτή είναι η σημερινή αθλητική πολιτική της Κυβερνήσεως του ΠΑ.ΣΟ.Κ. Μια πολιτική κακή, μια πολιτική επικίνδυνη.

(Χειροκροτήματα από την Πτέρυγα της Νέας Δημοκρατίας)

(Στο σημείο αυτό ο Βουλευτής κ. Β. Παπαγεωργόπουλος καταθέτει στα Πρακτικά τα προαναφερθέντα έγγραφα τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ(Λουκάς Αποστολίδης): Πριν δώσω το λόγο στον Κοινοβουλευτικό Εκπρόσωπο του Συνασπισμού, έχω τη χαρά να ανακοινώσω στο Σώμα ότι από τα δυτικά γενικά Θεωρεία, τη συνεδρίασή μας παρακολουθούν αφού προηγούμενως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα έξι μαθητές και μαθήτριες με δύο συνοδούς - δασκάλους από το 46ο Δημοτικό Σχολείο Αθήνας.

(Χειροκροτήματα)

Και να θυμίσω στους συναδέλφους, ότι τα αθλητικά συνήθως προάγουν την άμιλλα και όχι τις αντιθέσεις.

ΑΝΑΣΤΑΣΙΟΣ ΚΑΡΑΜΑΡΙΟΣ: Και ενώνουν.

ΠΡΟΕΔΡΕΥΩΝ(Λουκάς Αποστολίδης): Ενώνουν. Πολύ σωστά επισημαίνετε, αγαπητέ κύριε συνάδελφε. 

Και καλό θα είναι οι ομιλίες να είναι σε αυτήν την κατεύθυνση. 

Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Κυρίες και κύριοι συνάδελφοι, η σημερινή συζήτηση για την Επερώτηση της Νέας Δημοκρατίας για τον αθλητισμό, θα μπορούσε να ήταν χρήσιμη, αν οι συνάδελφοι που μίλησαν ως τώρα, έθιγαν τα ουσιαστικά ζητήματα που έχουν οδηγήσει στη σημερινή απαράδεκτη κατάσταση τον αθλητισμό στην Ελλάδα. Δε θα συμφωνήσω με τον κύριο Υπουργό, που θεωρεί ότι Αθλητισμός είναι μόνο οι Ολυμπιακές νίκες, κανείς δεν υποτιμά τη σημασία τους, αλλά για μας, αθλητισμός είναι τι κάνει η νεολαία, ποια είναι η κατάσταση των γυμναστηρίων, πώς αθλείται η νέα γενιά και όχι μόνο οι Ολυμπιονίκες. Και κανείς δε μίλησε και δεν είπε ούτε μια λέξη γι'αυτά. Και οι ευθύνες βέβαια βαρύνουν τα Κόμματα που κυβέρνησαν τη Χώρα μετά τη μεταπολίτευση και ιδιαίτερα όσους ασχολήθηκαν άμεσα με τον αθλητισμό ως Γενικοί Γραμματείς, Υφυπουργοί. Δεν είναι τυχαίο ότι εδώ συγκρούονται έξι-επτά άνθρωποι, που είναι οι νυν και οι τέως. Αυτή είναι η σύγκρουση σήμερα. Αλλά η επερώτηση της Νέας Δημοκρατίας με τον αποσπασματικό τρόπο που θίγει τα θέματα, δείχνει ότι και το ΠΑ.ΣΟ.Κ. και η Νέα Δημοκρατία, δεν αξιολογούν σωστά τις βασικές αιτίες της σημερινής κακοδαιμονίας. Δεν ενδιαφέρονται για ένα σύγχρονο θεσμικό πλαίσιο, για τον εκδημοκρατισμό και την οικονομική εξυγίανση στο χώρο του αθλητισμού. Ενδιαφέρονται μόνο να αλληλοκαταγγελθούν, να αλληλοκατηγορηθούν και να σκανδαλολογήσουν. Αλλά δεν ψάχνουν τα αίτια αυτής της απαράδεκτης κατάστασης. Και, όμως, εδώ είναι τα μεγάλα θέματα. Και εγώ θα θίξω μερικά τέτοια και θα ζητήσω από τον κύριο Υπουργό ν'απαντήσει. Πρώτα-πρώτα είναι το θεσμικό πλαίσιο. Ισχύουν ακόμα ουσιαστικά, με μικρές αλλαγές, δύο νομοθετήματα, που μπορεί την εποχή που ψηφίστηκαν, να ήταν θετικά, σήμερα όμως, είναι αναχρονιστικά και αποτελούν τροχοπέδη. Είναι ο 75/75, ο επονομαζόμενος καταστατικός χάρτης του αθλητισμού και ο 879/79, περί επαγγελματικού αθλητισμού, που έλυνε τότε μερικά προβλήματα του ποδοσφαίρου, των ΠΑΕ. Από το 1981 μέχρι σήμερα, ρώτησα άνθρωπο που παρακολουθεί τα πράγματα, έχουν εξαγγελθεί με διάφορους τρόπους πάνω από σαράντα φορές νέοι καταστατικοί χάρτες και θεσμικά πλαίσια, έχουν διατυπωθεί δημόσια διάφορες ιδέες, έχουν δει το φως της δημοσιότητας προνομοσχέδια. Τίποτε, όμως απ'όλα αυτά, δεν πέρασε την πόρτα της Βουλής ποτέ, πάνω από είκοσι χρόνια τώρα. Και διερωτάται κανείς γιατί. Κατά τη γνώμη μου, είναι σαφές. Διότι εσωκομματικές διενέξεις, κυρίως, όμως, πιέσεις ισχυρών παραγόντων και η "βούληση" να διατηρηθεί το σημερινό αναχρονιστικό καθεστώς που διευκολύνει τις πελατειακές σχέσεις και την αδιαφάνεια, εμπόδισαν τον αναγκαίο θεσμικό εκσυγχρονισμό.

Ο σημερινός Υπουργός Αθλητισμού έχει υποσχεθεί κατ'επανάληψη και δημόσια, ότι στις αρχές Μαρτίου θα καταθέσει νέο θεσμικό πλαίσιο, αν δεν κάνω λάθος. Τελευταία φορά το έκανε αυτό στις 26-1-97 σε μια συνέντευξή του στο "ΒΗΜΑ", μια ενδιαφέρουσα συνέντευξη, με ιδέες αρκετά ενδιαφέρουσες. 'Ομως, τα πράγματα έμειναν ως εδώ και θέλω από τον Υπουργό μια απάντηση. Για το Συνασπισμό της Αριστεράς, η Αθλητική δραστηριότητα δεν είναι μόνο οι Ολυμπιακοί Αγώνες και το "ΑΘΗΝΑ '97". Είναι ένα από τα μέσα για την αρμονική και πολύπλευρη ανάπτυξη της προσωπικότητας του ανθρώπου, είναι ένα από τα βασικά στοιχεία της διαπαιδαγώγησης της νέας γενιάς, κύριε Υπουργέ.

Δεν μπορούμε να δεχθούμε την κυρίαρχη σήμερα άποψη, ότι ο αθλητισμός σαν κοινωνικό φαινόμενο, είναι μόνο αυτό που βλέπουμε γύρω μας, ένα σαθρό και με πολλές αμαρτίες, χωρίς θεμέλια, αθλητικό οικοδόμημα, που υποτίθεται ότι καλλιεργεί μία από τις μορφές αθλητικής δραστηριότητας, αυτής δηλαδή, του οργανωμένου αθλητισμού υψηλών επιδόσεων.

Δε συμφωνούμε με την κυρίαρχη λογική να υποτάσσονται τα πάντα στη διαδικασία της εμπορευματοποίησης και του κέρδους.'Ακουσα, παραδείγματος χάριν, κατάπληκτος, ότι η Ελλάδα με τα φοβερά προβλήματα είναι η χώρα που έδωσε τα περισσότερα από όλες τις χώρες της Υφηλίου στους Ολυμπιονίκες.'Ηταν ανάγκη να συμβεί αυτό; Εγώ διερωτώμαι. Να αμειφθούν οι άνθρωποι. Θαυμάσια έπραξαν. Πρέπει να είμαστε, όμως, οι πρώτοι; Στην πολιτιστική πρωτεύουσα ξοδέψαμε εκατό δισεκατομμύρια. Πρώτοι. Στις αποζημιώσεις των Ολυμπιονικών πρώτοι, λες και είμαστε η ευτυχέστερη και η πλουσιότερη χώρα του κόσμου. 'Οταν, όμως, διάφορα στρώματα προσπαθούν να βελτιώσουν τη θέση τους, τότε η απάντηση είναι ότι δεν υπάρχουν λεφτά, ότι υπάρχει πολιτική λιτότητας και πως πρέπει να πιάσουμε τους στόχους του Μάαστριχτ.

Δε συμφωνούμε, λοιπόν με την εμπορευματοποίηση, το κέρδος, με τον εκμαυλισμό των συνειδήσεων, με τη χρησιμοποίηση του αθλητικού οικοδομήματος για οικονομικούς, πολιτικούς, κομματικούς και άλλους λόγους.

Θα σας αναφέρω τώρα μερικές ιδέες -κατά τη γνώμη μας- για το θεσμικό πλαίσιο. Πρέπει να κατοχυρώνει ότι ο αθλητισμός είναι συστατικό στοιχείο της εκπαιδευτικής διαδικασίας σε όλες τις βαθμίδες, να κατοχυρώνει το ρόλο της Τοπικής Αυτοδιοίκησης για τη μαζική άθληση του Λαού, να αναβαθμίζει και να στηρίζει το ρόλο του αθλητικού σωματείου, της ένωσης και της Ομοσπονδίας, να ξεκαθαρίζει απολύτως τη σχέση ανάμεσα στον ερασιτεχνικό και τον επαγγελματικό αθλητισμό, να αντιμετωπίζει ριζικά μια από τις μεγάλες πληγές του ελληνικού αθλητισμού, που είναι σήμερα ο τρόπος χρηματοδότησής του.

Υπάρχει κατ'αρχήν, κύριε Υπουργέ -το είπατε και εσείς στη συνέντευξή σας- μια σταθερή μείωση της χρηματοδότησης του αθλητισμού από τον Προϋπολογισμό. Από το 0,84% φθάσαμε στο 0,23%. Το μεγάλο, όμως, σκάνδαλο, η μεγάλη πληγή, κατά τη γνώμη μας, είναι η αυθαίρετη χρηματοδότηση από το Υπουργείο ή τη Γενική Γραμματεία, με τη μορφή των εκτάκτων επιχορηγήσεων. Είναι η μέθοδος με την οποία 

Σελίδα 4510 

επιτυγχάνεται η εξαγορά, οι πελατειακές σχέσεις, οι επεμβάσεις στις ομοσπονδίες, στα σωματεία για την εκλογή προσφιλών διοικήσεων.

Επομένως, ένα σύγχρονο θεσμικό πλαίσιο οφείλει να καταργήσει αυτήν την αθλιότητα. Το σύνολο των χρημάτων που διατίθενται για τον αθλητισμό, πρέπει να δίδεται με κριτήρια αξιολόγησης και με έναν εθνικό σχεδιασμό για το ποια αθλήματα προωθεί η Χώρα μας στις ομοσπονδίες και από εκεί στα σωματεία.

Επίσης, ένα μεγάλο θέμα είναι ο εκδημοκρατισμός. Ο ένας καταγγέλλει τον άλλο για κομματισμό και όλοι έχουν δίκιο.'Οποιος είναι στην εξουσία φροντίζει, σε μικρότερο ή μεγαλύτερο βαθμό, να ελέγχει στον αθλητισμό τα στελέχη που ασχολούνται με αυτόν κ.λπ. Πρέπει να βρεθεί ένας τρόπος σε αυτό το σύγχρονο θεσμικό πλαίσιο που εμείς οραματιζόμαστε, να τερματιστεί αυτή η απαράδεκτη κατάσταση.

Εμείς προτείνουμε, εάν υπάρχει διάθεση από όλες τις Πλευρές, να αποκτήσει επιτέλους η Χώρα ένα σύγχρονο νόμο-πλαίσιο. Και είμαστε έτοιμοι να συμβάλουμε στη διαμόρφωση μιας Διακομματικής Επιτροπής, η οποία θα προχωρήσει προς αυτήν την κατεύθυνση.

Θα ήθελα επίσης, επειδή έγινε πολύ συζήτηση σήμερα, να αναφερθώ σε μία άλλη πληγή του ελληνικού αθλητισμού, στην ανεξέλεγκτη ανάληψη από τη Χώρα μας μεγάλων αθλητικών γεγονότων.'Εχουμε την άποψη ότι οι μεγάλες διεθνείς διοργανώσεις μπορούν να βοηθήσουν στην προβολή της Χώρας μας και μπορούν να αποτελέσουν κίνητρο της νεολαίας για την ενασχόλησή της με τον αθλητισμό. 'Ολα αυτά, όμως, με την προϋπόθεση της συνολικής ανάπτυξης του ελληνικού αθλητισμού και με υπολογισμό του οικονομικού κόστους με το οποίο επιβαρύνεται, σε τελευταία ανάλυση, ο Ελληνικός Λαός και κανένας άλλος. Λέτε: "Εδώ τσακώνεστε και τα λεφτά είναι του ενός ή του άλλου". Ο Ελληνικός Λαός τα πληρώνει αυτά. Μην το ξεχνάμε. Και είναι πολλά δισεκατομμύρια δραχμές κάθε φορά.

Διαφωνούμε όμως, με τις συνεχείς αναλήψεις διοργανώσεων, που με τη μορφή επιδημίας αναλαμβάνει η Χώρα. Δεν έχω τώρα καιρό να σας πω ένα σωρό διοργανώσεις που αναλάβαμε το τελευταίο χρονικό διάστημα. Οι διοργανώσεις αυτές κοστίζουν συχνά πολλά δισεκατομμύρια δραχμές, ενώ απουσιάζουν παντελώς έργα υποδομής στη μικρή περιφέρεια και στα σχολεία όπου θα μπορούσε να αναπτυχθεί θαυμάσια ο αθλητισμός της νεολαίας και ευρύτερα των πολιτών.

Θέλω να πω δύο λόγια για το Παγκόσμιο Πρωτάθλημα Στίβου. Θα κοστίσει περίπου έξι έως επτά δισεκατομμύρια, κύριε Υπουργέ.'Ετσι δεν είναι;

ΑΝΔΡΕΑΣ ΦΟΥΡΑΣ (Υφυπ. Πολιτισμού): Ναι.

ΠΕΤΡΟΣ ΚΟΥΝΑΛΑΚΗΣ: Διάβασα με προσοχή τη συνέτευξή σας στο "ΒΗΜΑ", όπου εκφράζετε φόβους, ότι από αυτό μπορεί να κριθούμε για την Ολυμπιάδα του 2004.

ΠΑΝΤΕΛΗΣ ΤΣΕΡΤΙΚΙΔΗΣ: Αν δεν πάμε καλά.

ΠΕΤΡΟΣ ΚΟΥΝΑΛΑΚΗΣ: Αν δεν πάμε καλά. Τι κάνουμε; Θα πάμε καλά ή δε θα πάμε; Εγώ είδα από τη συνέντευξη του κ. Φούρα μία ανησυχία γι'αυτό το θέμα.

Και δεν είναι σωστό να λέμε ότι ανέλαβε ο κ. Μολυβάς. Ο κ. Λιάνης είναι εδώ. Ανέλαβε υπό τας ευλογίας του κ. Λιάνη και του μακαρίτη Ανδρέα Παπανδρέου. Μην τα φορτώνουμε όλα στο Μολυβά. 'Ετσι, δεν είναι; Για να είμαστε δίκαιοι.

Αλλά αυτές οι γιγαντιαίες εκδηλώσεις απαιτούν και γιγαντιαίες εγκαταστάσεις. Παραδείγματος χάριν, το γήπεδο μπάσκετ στο Ολυμπιακό Στάδιο, κόστισε περισσότερο από είκοσι δισεκατομμύρια. Είναι έτσι ή όχι; Και τώρα έχει παραδοθεί σε δύο επαγγελματικές ομάδες μπάσκετ που το χρησιμοποιούν για έδρα. Τι θα μπορούσε να γίνει με αυτά τα είκοσι δισεκατομμύρια δραχμές, κύριε Υπουργέ, όσον αφορά την υποδομή η οποία λείπει;

ΓΕΩΡΓΙΟΣ ΛΙΑΝΗΣ: Δεν είναι μόνο δύο ομάδες.

ΠΕΤΡΟΣ ΚΟΥΝΑΛΑΚΗΣ: Οι μεγάλες αθλητικές οργανώσεις, όμως, δεν κοστίζουν μόνο πολλά λεφτά, που θα μπορούσαν να διατεθούν αποτελεσματικά για την ανάπτυξη του αθλητισμού. Συνήθως συνοδεύονται από εύλογες υποψίες για διαφθορά και διασπάθιση δημοσίου χρήματος.

Είναι άραγε τυχαίο, ότι ποτέ σχεδόν δεν έχουν υπάρξει υπεύθυνοι και επίσημοι απολογισμοί των μεγάλων διοργανώσεων;

Κύριε Υπουργέ, χρειάζεται μεγάλη προσοχή, ευαισθησία και ευθύνη. Αυτήν τη στιγμή οργανώνουμε την "ΑΘΗΝΑ '97" και διεκδικείτε τους Ολυμπιακούς Αγώνες. Θα διακινηθούν τεράστια ποσά.

Απαιτείται, λοιπόν, διαφάνεια, χρηστή διαχείριση των πόρων και αυστηροί έλεγχοι, γιατί διαφορετικά, και ρεζίλι θα γίνουμε και τέτοιου είδους συζητήσεις, όπως η σημερινή, που θα έπρεπε να αποφεύγονται, θα επαναλαμβάνονται συνεχώς.

Το παράδειγμα της Πολιτιστικής Πρωτεύουσας, που εξελίσσεται και βλέπουμε τι συμβαίνει εκεί, θα έπρεπε να σας κάνει και να μας κάνει όλους μας, εξαιρετικά προσεκτικούς.

Θα ήθελα δύο φράσεις ακόμα να πω. Να αναφερθώ στο μεγάλο πρόβλημα του χουλιγκανισμού και των εκδηλώσεων βίας.

Το φαινόμενο αυτό δεν είναι μόνο αθλητικό. Και μου κάνει εντύπωση ότι κανείς δεν αναφέρεται σε αυτό, γιατί για μένα είναι από τα μεγαλύτερα προβλήματα του αθλητισμού. Συνδέεται με τα αδιέξοδα της νέας γενιάς, βεβαίως.

Παρ'όλα αυτά, πρέπει να επισημανθούν και οι αιτίες μέσα από τον αθλητισμό, που το υποθάλπτουν. Αυτές οι αιτίες, εκτός από την αδιαφάνεια, είναι και η πλήρης ασυδοσία των ιδιοκτητών στα ομαδικά αθλήματα. Ο μεταξύ τους ανταγωνισμός, η προσπάθειά τους να ελέγξουν τους κανόνες του παιχνιδιού και αυτούς που τους εφαρμόζουν. Η λήψη κατασταλτικών μέτρων, που πολλές φορές φωνάζουν ορισμένοι, βεβαίως είναι αναγκαία, αλλά δεν αποτελεί πανάκεια.

Απαιτείται καλλιέργεια αθλητικής παιδείας, χώροι και τρόποι άθλησης της νεολαίας, εκδημοκρατισμός και διαφάνεια και πάνω απ'όλα, σεβασμός στη νομοθεσία σε αυτήν τη σημερινή την ελλιπή, ώσπου να την αλλάξουμε.

Νομίζω ότι οφείλουμε όλες οι Πτέρυγες της Βουλής, αφού συζητάμε σήμερα αυτό το θέμα, να αποδοκιμάσουμε τα φαινόμενα βίας, που συχνά υποδαυλίζονται από εμπρηστικές δηλώσεις μεγαλοπαραγόντων, από ένα μέρος του αθλητικού Τύπου, του κίτρινου μέρους, αλλά και από τα απαράδεκτα φαινόμενα της διαιτησίας, κυρίως στο ποδόσφαιρο, που δυστυχώς πυκνώνουν συνεχώς.

Θα ήθελα να τελειώσω με μια ερώτηση προς τον κ. Φούρα, επειδή ακούστηκαν διάφορα για το "ΑΘΗΝΑ '97".

Διαβάζω διάφορα πράγματα, που έχουν σχέση με τις εκδηλώσεις που θα γίνουν κατά την έναρξη και την τελετή και θέλω μια κατηγορηματική απάντησή σας. Λέγεται ότι ματαιώνονται οι διαγωνισμοί και αποφεύγεται μια ορθή διαδικασία, διότι υπάρχει ο στόχος, κατ'ανάθεση να τακτοποιηθεί αυτό το θέμα. Και αυτό, βεβαίως, μπορεί να δημιουργήσει ερωτηματικά. Θα ήθελα, κύριε Υπουργέ, να μου απαντήσετε πάνω σε αυτό. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του Δημοκρατικού Κοινωνικού Κινήματος ο κ. Δημαράς έχει το λόγο.

Θα τα ακούσετε και δημοσιογραφικά από τον κ. Δημαρά.

ΙΩΑΝΝΗΣ ΔΗΜΑΡΑΣ:Κυρίες και κύριοι συνάδελφοι, από πεδίο ευγενούς άμιλλας, ο σπουδαίος κοινωνικός χώρος, ο αθλητισμός, μόλις πριν από λίγο, διαπίστωσα ακόμα μια φορά, ότι μετεβλήθη σε αρένα αντιπαράθεσης των αθλητικών ηγεσιών του ΠΑ.ΣΟ.Κ. και της Νέας Δημοκρατίας και το χειρότερο, αφέθησαν υπονοούμενα για χρηματισμούς πολιτικών και αθλητικών παραγόντων. Και το χειρότερο ακόμα, αλληλοκατηγορήθηκαν και ΠΑ.ΣΟ.Κ. και Νέα Δημοκρατία για κάτι που αμαυρίζει την ιδέα του αθλητισμού και το αθλητικό κίνημα. Μίλησαν για πλήρη κομματικοποίηση του αθλητισμού.

'Οσοι έχουμε ζήσει σ'αυτούς τους χώρους -και θα μου επιτρέψετε να σας πω ότι είμαι ένας εξ αυτών- γνωρίζουμε ότι οι κατηγορίες για κομματικοποίηση και πελατειακές πολιτικές σχέσεις, δυστυχώς είναι αληθείς.

Εκτιμούμε -και πιστεύω πολλοί από εσάς που είσαστε εδώ σήμερα- ότι ο αθλητικός κοινωνικός χώρος μπορεί να εκτιμηθεί 

Σελίδα 4511 

και να θεωρηθεί και ως κοινωνική ασπίδα για τη νεολαία μας, που αυτά τα δύσκολα χρόνια κινδυνεύει από πολλούς κι από πολλά.

Αντί να υπάρξει προσπάθεια να βρεθούν λύσεις για τα ουσιαστικά προβλήματα αυτού του χώρου, όπου διαπαιδαγωγείται, ασκείται, μαθαίνει να συνεργάζεται η νεολαία, ακούσαμε τους κατ'εξοχήν αρμόδιους και υπεύθυνους των τελευταίων είκοσι χρόνων να αλληλοκατηγορούνται και το πλέον δυσχερές και το χειρότερο: Να αφήνουν υπονοούμενα, ακόμα και για χρηματισμούς.

Παράδειγμα: Ούτε λίγο ούτε πολύ άκουσα την κα Πάλλη-Πετραλιά, ολοκληρώνοντας την πρωτολογία της να επικαλείται την παρουσία εισαγγελέα στο Υφυπουργείο, σε αντιδιαστολή και σε αναφορά με τα δρώμενα στην Κεντρική Οργανωτική Επιτροπή του "ΑΘΗΝΑ 1997" και τις ευθύνες που έχει.

Θα ήμουν ο τελευταίος 'Ελληνας πολίτης που δε θα ήθελε να παρέμβει ο εισαγγελέας, με μια και μόνη προϋπόθεση: Για να παρέμβει θα πρέπει -και έχουμε εμείς την ευθύνη- να παρέξουμε τα στοιχεία, έτσι ώστε να νομιμοποιηθεί η παρέμβασή του.

Αυτό δεν αφορά μόνο την κα Πάλλη-Πετραλιά. Αφορά όλους μας. Και στο τέλος, μια κορώνα μπορεί να καταστεί ό,τι πιο επικίνδυνο μπορούμε να αντιμετωπίσουμε και να γίνει μπούμερανγκ σε βάρος της αξιοπιστίας της πολιτικής ζωής και των πολιτικών γενικότερα.

Θα μου επιτρέψετε να εξηγήσω την επιλογή μου να αναφερθώ σ'αυτό. Το ΔΗ.Κ.ΚΙ. εκπροσωπείται στην Κεντρική Οργανωτική Επιτροπή των αγώνων δι'εμού. Με βάση νόμο που είχε φτιάξει, νομίζω ο κ. Λιάνης, έπρεπε να συμμετέχουν και τα Κόμματα στην Κεντρική Οργανωτική Επιτροπή και το ΔΗ.Κ.ΚΙ. επέλεξε εμένα.

Θα διαβάσω στο κείμενο της επερώτησης ένα σημείο, που θεωρώ ότι θίγει και το ΔΗ.Κ.ΚΙ. και εμένα προσωπικά. Στην επερώτησή σας, κύριοι συνάδελφοι της Νέας Δημοκρατίας, αναφέρετε: "Τα δρώμενα του Υφυπουργείου Αθλητισμού στην πολύπαθη και αξιοθρήνητη, όπως την κατάντησαν, Επιτροπή του "ΑΘΗΝΑ 1997", είναι τραγικά. Συνεχείς καθημερινά καταγγελίες βλέπουν το φως της δημοσιότητας για σωρεία παράνομων πράξεων, παράνομων διορισμών, περιέργως διενεργηθέντων διαγωνισμών, προσλήψεις εθελοντών κόστους διακοσίων εκατομμυρίων, χωρίς καμιά διαφάνεια, με καταγγελίες συνεχείς από την αρμόδια Ομοσπονδία του ΣΕΓΑΣ, παραιτήσεις του Γενικού Διευθυντού" κ.λπ.

Δεν έχω την παραμικρή διάθεση να υπερασπιστώ τον κύριο Υφυπουργό, για τις ευθύνες, ενδεχομένως, που έχει. Σας διαβεβαιώνω, όμως, ότι από την ημέρα που βρίσκομαι στην Κεντρική Οργανωτική Επιτροπή- όπου δεν έχω χάσει ούτε μια συνεδρίαση, εκεί όπου έχω οριστεί να αναλάβω κι εγώ και να επιμεριστώ την ευθύνη μου για όλα όσα διαδραματίζονται- όλα γίνονται με ένα διαφανή και ξεκάθαρο τρόπο. Δεν έχει ανατεθεί σε κανέναν τίποτα και υπάρχουν άνθρωποι, οι οποίοι αναλώνουν πολλές ώρες από την καθημερινή τους ζωή και δραστηριότητα για να λειτουργήσουν οι υποεπιτροπές και να φτάσουν οι εισηγήσεις στην Κεντρική Οργανωτική Επιτροπή, για να πάρει τις τελικές αποφάσεις και για την τελετή έναρξης και λήξης και για το market ing και για τους εθελοντές. Σε δύο από αυτές τις επιτροπές, μάλιστα, έχω οριστεί ως Πρόεδρος, γιατί έτσι πρέπει να είναι η ιεραρχία.

Πρέπει να σας πω και κάτι άλλο, ως εμπειρία που έχω. 'Ολες οι αποφάσεις έχουν παρθεί ομόφωνα.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Είσαστε και ελέγχων και ελεγχόμενος.

ΠΡΟΕΔΡΕΥΩΝ (Λουκάς Αποστολίδης): Παρακαλώ, μη διακόπτετε.

ΙΩΑΝΝΗΣ ΔΗΜΑΡΑΣ: 'Εχω οριστεί ως Πρόεδρος, χωρίς να μου κάνει κανείς καμιά χάρη. Αρνήθηκα εγώ την ιδιότητα του ελέγχοντος και ελεγχόμενου; Για όνομα του Θεού!

Εμένα μου ανετέθη να πάρω μέρος σε μία επιτροπή, με τον ίδιο τρόπο που παίρνω μέρος στην Επιτροπή Θεσμών και Διαφάνειας στη Βουλή. Είναι ίδια η αξία της Επιτροπής, δεν έχει σημασία εάν είναι θεσμοθετημένη ή όχι. Η πατρίδα έχει την ευθύνη να διεκπεραιώσει μία μεγάλη υποχρέωση που έχει αναλάβει, το Αθήνα '97, με μία προοπτική για το 2004 που ελπίζω ότι συμφωνούμε, τουλάχιστον αυτό έχω ακούσει. Το θέμα είναι πώς θα αποδείξουμε ότι είμαστε ενωμένοι σε μία τέτοια προοπτική ή όχι. Και όταν κατηγορούμε να κατηγορούμε με στοιχεία.

'Οπως επίσης ευθύνη έχει και ο κύριος Πρωθυπουργός, κύριε Παπαγεωργόπουλε, για το εξής εκπληκτικό, και πρέπει να το θέσω υπόψη σας και να το υπενθυμίσω, γιατί μπορεί να το ξέρετε. Σε αυτήν τη διένεξη που έχει με το ΣΕΓΑΣ, με τον κ. Μολυβά -και δεν είναι της στιγμής να πω ποιος έχει δίκιο- έλαβα στις 29 Ιανουαρίου 1997 με αριθμό πρωτοκόλλου 299, μία επιστολή η οποία απευθυνόταν προς όλους μας και στην οποία παρατήρησα το εξής: Αφορούσε το 2% και το γεγονός ότι δεν θα έπρεπε να αφαιρεθεί από το ΣΕΓΑΣ το 2%. Είναι ένα θέμα που μπορεί να μας απασχολήσει στη Βουλή.

Τι είναι, όμως, εκείνο που μου έκανε μεγάλη εντύπωση; Είναι το εξής: 'Εχουμε γίνει μάρτυρες της σπατάλης με έκτακτες επιχορηγήσεις δεκάδων δισεκατομμυρίων σε ανύπαρκτα σωματεία, καθώς επίσης και της ίδρυσης νέων ομοσπονδιών με ανύπαρκτα αθλήματα. Αυτά τα οποία καταγγέλλει ο κ. Μολυβάς, πρώτον έχει υποχρέωση να τα αποδείξει. Τότε να κληθεί ο εισαγγελέας. Και κυρίως έχει υποχρέωση να απαντήσει και ο Υφυπουργός σε μία τέτοια βαριά κατηγορία, κάτι που δεν το έχει κάνει. Δεν μπορεί να κατηγορείται ο Υφυπουργός Αθλητισμού, ότι ο πρόεδρος του ΣΕΓΑΣ καταγγέλλει ότι έχουν γίνει έκτακτες επιχορηγήσεις, σπατάλες δεκάδων δισεκατομμυρίων με ανύπαρκτα σωματεία και επίσης η ίδρυση νέων σωματείων με ανύπαρκτα αθλήματα και να μην αντιδράμε όλοι. Και γιατί γίνονται αυτά; Γιατί λέγονται; Είναι πάρα πολύ απλό. Γιατί εδώ αποδεικνύεται το γεγονός, ότι υπάρχουν οι περίφημες πελατειακές πολιτικές σχέσεις με την ηγεσία του Υφυπουργείου Αθλητισμού.

Την κατηγορία αυτή πρέπει να σας πω ή τα ερωτηματικά και την ανησυχία, την έχω ακούσει και από 'Ελληνες αθλητές, που είτε είναι αθλητές οι οποίοι αθλούνται στο στίβο, είτε είναι μέλη σωματείων με ομαδικά σπορ.

Στην Επερώτηση της Νέας Δημοκρατίας διάβασα και κάτι άλλο, δεν θυμάμαι ακριβώς την παράγραφο για να το επισημάνω, ότι υπάρχουν αποφάσεις της Γενικής Γραμματείας Αθλητισμού από πολλά χρόνια, οι οποίες δεν δίδονται στα σωματεία για επιχορηγήσεις που είχαν ήδη εγκριθεί, ώστε να τα υπερασπισθούν. Είναι τα ερασιτεχνικά σωματεία.

Από το '95 υπάρχουν σωματεία της γειτονιάς, που ενώ έβαλαν στον προϋπολογισμό τους το συνταρακτικό ποσό των δύο εκατομμυρίων δραχμών, δυόμισι χρόνια μετά δεν το έχουν πάρει. Και να σημειώσετε, ότι σωματεία τέτοια στην περιφέρεια της Αθήνας, που στήριξαν τον αθλητισμό, έχουν δώσει δεκάδες αθλητών στις εθνικές ομάδες. Αυτό εγώ το θεωρώ ως πολιτική απόφαση, πράξη, αμέλεια, παράλειψη, εγκληματικό. Δεν είναι δυνατόν οι γειτονιές με τις μητέρες και τα παιδιά τους και τους γονείς τους και τους πατεράδες τους να στήνουν σωματεία, να προσφέρουν αθλητές στις εθνικές ομάδες και να μην έχουν τη δυνατότητα να πάρουν δύο εκατομμύρια δραχμές πίσω.

Ξέρετε τα προβλήματα του αθλητισμού είναι πολλά. Σήμερα αναφέρθηκα σε κάποια από αυτά με την ευκαιρία της Επερώτησης της Νέας Δημοκρατίας. Θέλω απλά να πιστεύω, ότι στη χώρα που γεννήθηκε το ωραίο και το μεγάλο, το μεγάλο και το αληθινό, κάποτε θα καταλάβουμε, ότι ο κοινωνικός χώρος του αθλητισμού είναι η καλύτερη κοινωνική ασπίδα για τη νεολαία μας και ενωμένοι να πορευθούμε.

ΠΡΟΕΔΡΕΥΩΝ (Λουκάς Αποστολίδης): Ο πρώην Υφυπουργός Αθλητισμού κ. Λιάνης έχει το λόγο για πέντε λεπτά.

ΓΕΩΡΓΙΟΣ ΛΙΑΝΗΣ: Κύριε Πρόεδρε, κύριοι συνάδελφοι, θα περίμενε κανείς ότι σε μία τέτοια λεπτή περίοδο όπου κρίνονται για την Ελλάδα σημαντικότατα αθλητικά γεγονότα, αυτό που θα πρυτάνευε σ'αυτήν την Αίθουσα και θα ήταν και εναρμονισμένο με τις μεγάλες προσδοκίες του Ελληνικού Λαού, θα ήταν να καταλήξουμε σε ομόθυμη απόφαση του πώς 

Σελίδα 4512 

θέλουμε τη διεκδίκηση των Ολυμπιακών Αγώνων, κάτι που πιστεύω ότι στο παρελθόν έγινε. Και δώσαμε παράδειγμα τότε όταν ήμασταν Αξιωματική Αντιπολίτευση, του πώς εννοούμε την ομοθυμία και την ομοψυχία σε τέτοια κορυφαία εθνικά θέματα και δεύτερον του πώς διεκδικούμε το Αθήνα '97 που είναι το κορυφαίο αθλητικό γεγονός του αιώνα στην Ελλάδα. Αντ'αυτού στην Αίθουσα επικράτησαν καταπληκτικά πράγματα, τα οποία πλέον με κάνουν να αμφιβάλλω για το ποιός ήταν ο στόχος αυτής της Επίκαιρης Επερώτησης.

Ο στόχος αυτής της επίκαιρης επερώτησης είναι να αποδείξουμε, ότι η Ελλάδα είναι ένα μπάχαλο πέντε μέρες πριν κριθεί το αν θα μπει στις επτά χώρες που διεκδικούν το μέγιστο γεγονός της υποψηφιότητας; Και προέρχεται αυτό από πρώην Υφυπουργούς Αθλητισμού; Και είναι νουνεχής ενέργεια αυτή; Τι προσκομίσθηκε σήμερα σ'αυτήν την Αίθουσα;

Κύριοι συνάδελφοι, οφείλω να ξεκαθαρίσω δύο πράγματα. Πρώτον,το θέμα της υποψηφιότητας, γιατί λυπάμαι ότι από το στόμα πρώην Υφυπουργού Αθλητισμού, ειπώθηκαν στην Εθνική Αντιπροσωπεία ψεύδη. Και θα απαντήσω επίσης και στο συνάδελφό μου Βουλευτή του Νομού μας τον κ. Παπαθανασίου που με χαρακτήρισε Δον Κιχώτη γιατί όπως ακούσατε είχα την ατυχή έμπνευση να ζητήσω τους Ολυμπιακούς Αγώνες. Καλύτερα Δον Κιχώτης παρά Σάντσο Πάντσο, καλύτερα Δον Κιχώτης παρά ιπποκόμος, όπως είχατε καταντήσει την Ελλάδα στα αθλητικά θέματα. Δον Κιχώτης σημαίνει ότι διεκδικώ τη μέγιστη ιδέα των Ολυμπιακών Αγώνων μπροστά στην οποία παθαίνουν αφλογιστία όλες οι κοσμοθεωρείες, για την πατρίδα μου ξανά. Δεν καταφεύγω στη FIFA συνυπογράφοντας επειδή είμαι σύμβουλος της ΕΠΟ, να καταγγέλω την πατρίδα μου ότι δήθεν προσπαθεί να φέρει ένα νόμο και να αποκλεισθεί η εθνική ομάδα από το Μουντιάλ. Αυτό είναι το άκρο άωτο της υποκρισίας σας.

Κύριε Πρόεδρε, ζητώ συγγνώμη που ύψωσα τον τόνο της φωνής μου. 'Ομως θέλω να ξεκαθαρίσω, ότι το 2004 διεκδικήθηκε από την Κυβέρνηση του ΠΑ.ΣΟ.Κ. με Πρωθυπουργό τον αείμνηστο Ανδρέα Παπανδρέου ως τιμητική υποψηφιότητα αρχικά για το 2008. Αυτό είναι αληθές. Μέχρι εδώ έχει δίκιο ο κ. Παπαγεωργόπουλος. Και το κάναμε ακριβώς γι'αυτό το λόγο που επικαλέσθηκε και ο ίδιος, ότι δηλαδή λέγαμε να μην ξανααισθανθεί ο Ελληνικός Λαός σε περίπτωση ενδεχομένως μιας αποτυχίας ένα αίσθημα προσβολής, που, κατά τη γνώμη μου, δεν πρέπει να αισθάνεται ο Λαός. Θνητότατα άτομα αποφασίζουν στη Λωζάνη περί των Ολυμπιακών Αγώνων όχι αθάνατοι. Θνητότατα άτομα και πρέπει να το καταλάβουμε αυτό.

'Οταν διαπιστώσαμε στην πορεία -τους λόγους τους αφήνω, κάποτε θα τους γράψει η ιστορία- ότι δεν είναι εφικτή το 2008 η τιμητική ανάθεση, τότε αμέσως ο Ανδρέας Παπανδρέου -όχι στο νοσοκομείο κύριε Παπαγεωργόπουλε- στην Εκάλη και ήμουν παρών στη συνάντηση είπε στον κύριο Σάμαρανκ "η Ελλάδα αν δεν είναι εφικτός ο στόχος του 2008 διεκδικεί από σήμερα, υπό την προϋπόθεση ότι η Αθήνα θα θελήσει τους αγώνες και η Επιτροπή Ολυμπιακών Αγώνων θα τους στηρίξει, το 2004 και η Κυβέρνησή μας δίνει αμέριστη την πολιτική και οικονομική βοήθεια γι'αυτό το σκοπό. Τα ξεχάσατε;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ:Δηλαδή έθεσε δύο θέματα;

ΓΕΩΡΓΙΟΣ ΛΙΑΝΗΣ:Κοιτάξτε σήμερα πού είναι η υπόθεση. Ζηλεύετε, αυτό είναι το πρόβλημα. Ζηλοφθονία, η διχόνοια η δολερή μας απειλεί. Ο Κάλβος είναι παρών ακόμα σ'αυτήν την Αίθουσα. Εμείς δεν ζηλέψαμε όταν πήγατε να πάρετε τους αγώνες. Εγώ δεν ζηλεύω τον Υφυπουργό Αθλητισμού που επί των ημερών του μπορεί να έλθει αυτό το μέγιστο για την Ελλάδα γεγονός. 

Ποτέ δεν ξεκαθαρίσατε τη θέση σας αν θέλετε ή όχι το 2004. Στην πεντάωρη συνάντηση στο Δημαρχείο με παρούσα την κα Πετραλιά που ξεκαθάρισε ότι θέλει τους αγώνες, δεν είπατε ποτέ ευθέως αν τους θέλετε ή όχι. Ξεκαθαρίστε αν τους θέλετε ή όχι. Τους θέλουμε γιατί να, που έρχεται τώρα η Επιτροπή Αξιολόγησης και λέει ότι το 98% του Ελληνικού Λαού -και το βάζει πρώτο στην αξιολόγηση- ζητάει τους αγώνες. Αυτό είναι το μέγιστο για την Επιτροπή. Το δεύτερο είναι, ότι έχουμε την υποδομή σε πείσμα ορισμένων ομιλητών που είπαν, ότι η Ελλάδα δεν έχει την υποδομή. 'Εχουμε την καλύτερη στην Ευρώπη και μία από τις καλύτερες στον κόσμο.

Συμφωνώ με τους χαμηλούς τόνους και τον εξαίρετο τρόπο που παρουσίασε η υπόλοιπη Αντιπολίτευση προβλήματα αντικειμενικά που υπάρχουν γύρω από τον αθλητισμό μας. Τα δέχομαι είναι αντικειμενικά, υπήρχαν και υπάρχουν.

'Ομως, πρέπει να ξεκαθαρίσουμε ότι θέλουμε τους αγώνες γιατί τους θέλει και ο τελευταίος 'Ελληνας. Πρέπει ακόμα να απορρίψουμε τους κομματικούς μανδύες και να πάμε ενωμένοι. 

Μπορώ να πω πολλά για όσα ακούστηκαν εδώ αλλά δεν κάνουν καλό σε τίποτα. Κάνω έκκληση, λοιπόν, γιατί η Ελλάδα είναι φαβορί στη διεκδίκηση. Για μένα αν δεν πετύχει η Ελλάδα δεν σημαίνει καμία προσβολή, σημαίνει μόνο προσβολή αυτών των ηλιθίων που δεν βλέπουν μπροστά τους. Γιατί όταν οι αγώνες είναι συνδεδεμένοι με μεγάλα ιδανικά έχουν καταντήσει αυτό που περιέγραψε πριν ο κ. Κουναλάκης, δηλαδή εμπορευματοποίηση και τα συναφή.

Δεν καταλαβαίνω γιατί εσείς από τώρα ρίχνετε τορπίλες στην ιστορία αυτή, στη συνέχεια θέλετε να εισπράξετε την αποτυχία ως επίτευγμά σας. Αυτό με καταπλήσσει κύριε Παπαγεωργόπουλε. Θα χαρείτε αν χάσουμε;

ΦΑΝΗ ΠΕΤΡΑΛΙΑ-ΠΑΛΛΗ:Μα τι είναι αυτά τα πράγματα;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Θα ξαναβάλετε;

ΓΕΩΡΓΙΟΣ ΛΙΑΝΗΣ: Ναι, θα ξαναβάλουμε. Είναι χρέος της Ελλάδας να διεκδικεί τους αγώνες μέχρι να τους πάρει. Να το καταλάβει και ο τελευταίος 'Ελληνας. Γι' αυτό και υπήρχε η τιμητική υποψηφιότητα που ήταν μια ιδιοφυής ιδέα, όσο και αν δεν σας άρεσε, δονκιχωτική, συμφωνώ, αλλά ιδέα που απέτρεπε αυτά που φοβάστε. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

'Ενα λεπτό, κύριε Πρόεδρε.

Με δύο λόγια, κύριοι συνάδελφοι, αφήστε τον Μολυβά στην ησυχία του πια. Αφήστε το Μολυβά όλοι και εγώ και εσείς και εμείς όλοι στην ησυχία του.

ΦΑΝΗ ΠΕΤΡΑΛΙΑ ΠΑΛΛΗ: Εσείς να τον αφήσετε.

ΓΕΩΡΓΙΟΣ ΛΙΑΝΗΣ: Υπάρχει Εθνική Επιτροπή που την είχε συστήσει η δική μας Κυβέρνηση και προς τιμή του την κράτησε ο Υφυπουργός, στην οποία μετέχετε. Τι σόι φαρισαϊσμός είναι αυτός; Μετέχετε στις Εθνικές Επιτροπές και ερχόσαστε και τα λέτε στη Βουλή; Γιατί δεν τα λέτε εκεί;

Είπε ο θαυμάσιος συνάδελφός μου και ο αγαπημένος μου φίλος ο Γιάννης Δημαράς ότι "εγώ μετέχω και δεν έχω δει κάτι παράξενο". Καταγγείλετε ένα σκάνδαλο, ονομάστε έναν προσληφθέντα, που μας ήρθατε εδώ με ένα λευκό χαρτί γεμάτο ανακρίβειες, που πλήττετε συναδέλφους σας, που πλήττετε τον Ελλαδικό χώρο -αν θέλετε- γενικά με βαρύτατους υπαινιγμούς για το "ΑΘΗΝΑ '97", για το 2004; Στο 2004, αν το θέλετε, επικεφαλής και προς τιμήν της...

ΠΡΟΕΔΡΕΥΩΝ (Λουκάς Αποστολίδης):Ολοκληρώστε, κύριε συνάδελφε.

ΓΕΩΡΓΙΟΣ ΛΙΑΝΗΣ: Σας παρακαλώ, κύριε Πρόεδρε.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Ο Μολυβάς είναι μέλος της επιτροπής.

ΓΕΩΡΓΙΟΣ ΛΙΑΝΗΣ: Στο 2004, κύριε Παπαγεωργόπουλε ...

ΠΡΟΕΔΡΕΥΩΝ (Λουκάς Αποστολίδης): Κοιτάξτε, σας έχω δώσει δύο λεπτά. Εάν απαντάτε...

ΓΕΩΡΓΙΟΣ ΛΙΑΝΗΣ: Αυτή που έχει φέρει σε πέρας μέχρι σήμερα τη διεκδίκηση, μαζί με όλους τους άλλους φορείς και τους παράγοντες, προς τιμήν σας, είναι του κόλπου σας, είναι του χώρου σας άτομο. Γιατί δεν χαίρεστε; Είναι η κα Δασκαλάκη.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε κύριε συνάδελφε, σας παρακαλώ.

ΓΕΩΡΓΙΟΣ ΛΙΑΝΗΣ: Και είπατε ένα ψέμα μεγάλο, κύριε Παπαγεωργόπουλε. Θέλω να το ανακαλέσετε στη δευτερολογία σας. 'Οτι εγώ αιφνιδίασα το Δήμαρχο της Αθήνας, όταν ο Δήμαρχος της Αθήνας εμφανίστηκε προχθές στην τηλεό-

Σελίδα 4513 

ραση και είπε ότι την ιδέα των αγώνων την είχε ο Υπουργός κ. Λιάνης και αμέσως μου την ανακοίνωσε και συμφώνησα αυθωρεί και παραχρήμα. Τολμάτε και λέτε ότι τον αιφνιδίασα; Τι λέτε;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Δεν είναι δική σας δουλειά.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, σας παρακαλώ.

Κύριε Λιάνη, τελειώνετε πια. 

ΓΕΩΡΓΙΟΣ ΛΙΑΝΗΣ: Ποιανού δουλειά, είναι αυτό που σας ενοχλεί εσάς.

ΠΡΟΕΔΡΕΥΩΝ (Λουκάς Αποστολίδης): Κύριε Λιάνη, σας παρακαλώ τελειώσατε. Σας έχω ήδη δώσει τρία λεπτά. Σας παρακαλώ, μη με φέρνετε σε δύσκολη θέση.

ΓΕΩΡΓΙΟΣ ΛΙΑΝΗΣ: Εγώ την κα Πετραλιά και τον κ. Παπαγεωργόπουλο τους καλούσα πάντα πλάι μου και το ίδιο κάνει και ο κ. Φούρας, γιατί θεωρώ ότι είχαν χρησιμότατη θητεία στο Υπουργείο Πολιτισμού. Η δημιουργία από εδώ και πέρα, οι διεθνείς επαφές; Τι κάθονται με σταυρωμένα τα χέρια και δεν έρχονται στην Ευρώπη να βοηθήσουν;

ΦΑΝΗ ΠΕΤΡΑΛΙΑ ΠΑΛΛΗ: Μας φώναξε κανείς;

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Λιάνη.

ΓΕΩΡΓΙΟΣ ΛΙΑΝΗΣ: Αυτά θεωρώ, ότι μπορούν να φέρουν το ποθητό αποτέλεσμα που είναι να διεκδικήσουμε τους αγώνες, να τους πάρουμε και να τους κάνουμε σαν αγώνες με μεγάλα ιδανικά.

ΠΡΟΕΔΡΕΥΩΝ (Λουκάς Αποστολίδης): Ο κ. Ιωαννίδης έχει το λόγο. Πιστεύω μέσα στα πλαίσια του ολυμπιακού πνεύματος να κινηθείτε, κύριε Ιωαννίδη και όχι των αντιθέσεων.

ΦΟΙΒΟΣ ΙΩΑΝΝΙΔΗΣ: Κυρίες και κύριοι συνάδελφοι, όταν διάβασα την επερώτηση εξεπλάγην για το ύφος και τους βαρύτατους χαρακτηρισμούς και υπαινιγμούς που περιέχει. 'Ετσι κατανόησα την οργή και αγανάκτηση με την οποία απάντησε ο αγαπητός συνάδελφος, ο κ. Φούρας.

Δυστυχώς, παρά το ότι με την ομιλία του αποσαφήνισε πλήρως κατ' εμέ τα πράγματα και στις αγορεύσεις σήμερα και με διακοπές, επιμείνατε να δημιουργήσετε ένα κλίμα το οποίο για μένα είναι πολύ βλαπτικό του πολιτικού κόσμου και της Βουλής. Ποιό είναι αυτό το κλίμα; 'Οτι πάντοτε ανωνύμως χωρίς συγκεκριμένα στοιχεία καταγγέλλονται χρηματισμοί, ύποπτες διαδικασίες κ.ο.κ.

'Ολοι παροικούμε την Ιερουσαλήμ και ξέρουμε ότι πολλά άνομα ή παράνομα συμβαίνουν στη Χώρα μας, τα οποία όμως δεν βαρύνουν ή δεν οφείλονται σε ιδιοτέλεια των πολιτικών ηγεσιών. Εάν υπάρχουν συναλλαγές -και υπάρχουν πολλές- στα επίπεδα υπηρεσιακών παραγόντων ή παραγόντων του αθλητισμού ή μεγαλοεργολάβων ή δεν ξέρω ποιών άλλων, για να μην αναφέρω και τα διαπλεκόμενα, αυτό δε σημαίνει ότι πέρα της αντικειμενικής πολιτικής ευθύνης που μπορεί να έχουν οι διαχειριζόμενοι τα κοινά, επιτρέπεται σε μας σχεδόν σε κάθε περίπτωση να αφήνουμε υπαινιγμούς με επικλήσεις εισαγγελέων για ευθύνες πολιτικών ηγεσιών.

Είπε η κα Πετραλιά ότι θα έπρεπε να κληθεί ο εισαγγελέας για να δει τι γίνεται με την "ΑΘΗΝΑ '97". Και εγώ άκουσα τον κ. Δημαρά προηγουμένως που συμμετέχει στην επιτροπή -επιτροπή στην οποία μετέχουν όλα τα κόμματα- να λέει ότι όλες οι αποφάσεις είναι ομόφωνες, ότι υπάρχει πλήρης διαφάνεια. Αυτό επιβεβαιώθηκε, αν θέλετε, εμμέσως και από τον κ. Παπαγεωργόπουλο, ο οποίος πρέπει να παραδεχθώ ότι δεν χρησιμοποίησε τόνους υπερβολικούς σε θέματα καίρια στα οποία αναφέρθηκα πριν και που αφορούν στο σύνολό του τον πολιτικό κόσμο.

Και θα ήθελα να πω κάτι και στον αγαπητό φίλο τον κ. Κουναλάκη, επειδή μονίμως από της πλευράς όλων των μικρών αντιπολιτευομένων κομμάτων ακούγεται -και φαίνεται να εντυπωσιάζει- ότι εδώ, λέει, έρχεσθε και μαλώνετε, όσοι διαχειρίζεσθε την εξουσία και τη μια καταγγέλλετε οι μεν τους δε για απατεώνες και την άλλη καταγγέλλουν οι δε τους μεν για απατεώνες κ.ο.κ. Προφανώς, βεβαίως, όσοι διαχειρίζονται την εξουσία έχουν τις αντίστοιχες πολιτικές ευθύνες. Αλλά, ας μην υπερβαίνουμε τις πολιτικές ευθύνες που μπορεί να οφείλονται σε εσφαλμένες επιλογές. Εγώ θα συμμεριζόμουν πολλά απ'όσα είπατε περί αθλητισμού και της ποιότητας του αθλητισμού. Δε σημαίνει, όμως, ότι μπορούν μ'αυτήν την ευκολία, σε κάθε περίπτωση -δεν είναι μόνο σήμερα- συζητουμένης επερωτήσεως, όλα τα μικρά Κόμματα να λένε, μαλώνετε μεταξύ σας εσείς οι δυο που διαχειρίζεστε την εξουσία τόσα χρόνια. Μα, πώς τη διαχειριζόμαστε, όσοι τη διαχειριζόμαστε, την εξουσία τόσα χρόνια; Με την ψήφο του Ελληνικού Λαού. Ξέρετε κανέναν άλλο τρόπο; Αυτό δεν μπορεί να αποτελεί μομφή.

ΠΕΤΡΟΣ ΚΟΥΝΑΛΑΚΗΣ: Να μαλώνουμε πάνω σε πολιτικές θέσεις και όχι για σκάνδαλα και απάτες.

ΦΟΙΒΟΣ ΙΩΑΝΝΙΔΗΣ: Εάν μιλάμε για πολιτικές θέσεις, έχει καλώς.

Τώρα, ακούστε τι λέει η επερώτηση: Η εξαγορά συνειδήσεων και ο εκμαυλισμός παραγόντων, μαζί με την άσκηση συνεχών εκβιασμών για την πλήρη κομματικοποίηση του αθλητισμού, αποτελούν τη μέριμνα, αλλά και το στόχο της πολιτικής ηγεσίας του Υφυπουργείου Αθλητισμού. Μπορεί να υπάρξει βαρύτερο πράγμα απ'αυτό; Και το θεμελιώσατε έστω στοιχειωδώς; 'Ερχεται και απαντά ο αρμόδιος Υπουργός.

Εγώ στα νιάτα μου υπήρξα αθλητής,αλλά δεν ασχολούμαι έκτοτε με τον αθλητισμό, διότι δεν μου αρέσουν τα όσα συμβαίνουν στον αθλητισμό γενικότερα-και δεν είναι βέβαια ευθύνη του σημερινού Υφυπουργού που προσπαθεί να βάλει τάξη- δεν μου αρέσει ο παραγοντισμός που έχει κυριαρχήσει σε όλα τα αθλητικά επίπεδα.

Εν πάση περιπτώσει όμως δεν μπορούμε να λέμε τέτοιες βαριές εκφράσεις. Από την άλλη μεριά ακούστηκε ότι στην Ολυμπιακή Επιτροπή είναι άνθρωποι άνευ κύρους. Η κα Δασκαλάκη, είναι άνευ κύρους, ο κ.Παπαδήμος, ο κ.Λιάσκας, ο κ.Τζίμας, ο Πρεσβευτής μας στην Ουάσιγκτων -πρεσβευτής και επί των ημερών σας στην Ουάσιγκτων- ο κ.Ποταμιάνος είναι άνευ κύρους;

'Ακουσα την κα Πετραλιά να λέει, ο κ.Σοφούλης τι ιδέα έχει από τον αθλητισμό. Επειδή είμαστε σχεδόν συμμαθητές και στο ίδιο σχολείο με τον αγαπητό Κώστα Σοφούλη, πρέπει να σας πω ότι αυτός πράγματι δεν είχε ποτέ καμία σχέση με σπορ -δεν ξέρω αν είχατε εσείς, ή κάποιος άλλος που διετέλεσε Υπουργός ή Υφυπουργός- αλλά για την θέση που επελέγη, έπρεπε να ξέρει ποδόσφαιρο ή μπάσκετ; Να σας πω ποιός είναι ο Κώστας ο Σοφούλης; Από τους διαπρεπέστερους οικονομολόγους της Xώρας. 'Εχει διοικήσει δύο τράπεζες κατά καιρούς. Επειδή δεν έβγαλε Βουλευτή στη Σάμο τώρα -λόγω εξομαλύνσεως- το ΠΑ.ΣΟ.Κ., δεν είναι στα έδρανα αυτά. Είναι καθηγητής πανεπιστημίου και έκανε και πέντε χρόνια φυλακή στη δικτατορία. Εγώ δεν αναφέρομαι στους αγωνιστικούς του τίτλους που δεν έχουν σχέση με το αντικείμενο, αλλά στα προσόντα του για να ασχοληθεί ουσιαστικά με την προβολή του έργου που πρέπει να κάνει.

Λοιπόν έχουμε Αντιπρόεδρο της Επιτροπής Ολυμπιακών Αγώνων τον κ. Κατσιαδάκη που προέρχεται από τη Νέα Δημοκρατία και γίνεται μία προσπάθεια αποκομματικοποίησης του αθλητισμού που κακώς έχει κομματικοποιηθεί. 'Οχι ότι πρέπει να πιπιλίζουμε και την καραμέλα περί εθνικής πολιτικής και στον αθλητισμό, διότι δεν έχω ακούσει κανέναν τομέα της δημόσιας ζωής στον οποίο κατά καιρούς να μην γίνεται αναφορά εδώ στη Βουλή ότι θα έπρεπε να ακολουθήσουμε εθνική πολιτική. Τι σημαίνει εθνική πολιτική. Πρέπει να συμφωνούμε όλοι σε όλα δηλαδή; Βεβαίως δεν πρέπει να κομματικοποιούνται τα πράγματα σε ολόκληρο το φάσμα της λειτουργίας του Δημοσίου, αλλά αυτό είναι μία προσπάθεια συνεχής και έντονη της σημερινής Κυβερνήσεως -και αυτό θα πρέπει να το αναγνωρίσετε- και με νόμους που έχει ψηφίσει και με την καθημερινή της πρακτική, αν θέλετε.

Οχι ότι δεν έχει ευθύνες και το ΠΑ.ΣΟ.Κ. από το παρελθόν για κομματισμούς ενδεχόμενους. Εγώ δεν θα τις αρνηθώ αυτές τις ευθύνες, αλλά και αυτές ξέρετε πως προήλθαν; 'Οταν έγινε το ΠΑ.ΣΟ.Κ. εξουσία υπήρξε πολύ έντονη πίεση με ένα επιχείρημα το οποίο δεν είναι άνευ σημασίας, ότι δηλαδή, 

Σελίδα 4514 

κύριοι τριάντα χρόνια κυβερνούσαν άλλοι και κυβερνούσαν όπως κυβερνούσαν και τώρα έρχεστε και αμέσως θέλετε την αξιοκρατία;

Ξέρετε τι μου διηγήθηκε κάποτε ο κ. Μπούτος; 'Οτι με το νόμο του μακαρίτη του Κουτσόγιωργα με τα κοινωνικά κριτήρια διαπίστωσε εκ του αποτελέσματος ότι στο νομό του, στη Μεσσηνία, οι προσληφθέντες ανήκαν ισομερώς σε όλα τα Κόμματα.

ΓΕΩΓΙΟΣ ΟΡΦΑΝΟΣ: Γι'αυτό τον καταργήσατε!

ΦΟΙΒΟΣ ΙΩΑΝΝΙΔΗΣ: Κάνετε λάθος δεν κατηργήθη. Ο ν.2190 είναι πολύ καλύτερος ...

ΓΕΩΡΓΙΟΣ ΟΡΦΑΝΟΣ: Τον καταργήσατε.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε. Και εσείς, κύριε Ιωαννίδη, μην κάνετε διάλογο.

ΦΟΙΒΟΣ ΙΩΑΝΝΙΔΗΣ: Ο ν.2190 είναι πολύ καλύτερος, γιατί δεν στηρίζεται μόνο στα κοινωνικά κριτήρια, γιατί το σφάλμα εκείνου του νόμου ήταν ότι ήταν μόνο κοινωνικά τα κριτήρια.'Ηταν όμως αντικειμενικά. 'Ομως δεν αρκούν μόνο τα κοινωνικά κριτήρια για να στελεχώνεται σωστά η Δημόσια Διοίκηση. Για το λόγο αυτό τώρα υπάρχει ο ν.2190, για αυτό υπάρχει το ΑΣΕΠ που και αυτό έχει, αν θέλετε, προβλήματα όχι στην αντικειμενικότητα, αλλά στην ταχύτητα με την οποία πρέπει να κινούνται τα πράγματα πολλές φορές.

Κυρίες και κύριοι συνάδελφοι δεν θέλω να σας κουράσω πολύ, αλλά επειδή έγινε και μία εκτενής αναφορά στην επιστολή του κ. Σαβράμη -σας πληροφορώ, ότι δεν τον ξέρω καθόλου, ούτε τον έχω δει ποτέ, ούτε έχω μιλήσει μαζί του- ζήτησα να δω αν όντως αυτά που είπαν οι συνάδελφοι ανταποκρίνονται στο περιεχόμενο των επιστολών αυτών. Διότι εάν έτσι είχε το πράγμα θα θεωρούσα και εγώ σοβαρό, ότι δεν μπορεί κατά την ενάσκηση των καθηκόντων τους να λοιδωρούνται από παράγοντες του δημόσιου βίου οι Βουλευτές.

Διαβάζω όμως την επιστολή και τι βλέπω, κύριοι συνάδελφοι; 'Οτι αν αφαιρέσει κανείς μία ή δύο φράσεις οι οποίες είναι άκομψες...

(Στο σημείο αυτό ακούγεται ο προειδοοιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: 'Ολοι, κύριε Πρόεδρε, μίλησαν πολύ πέραν του δέοντος...

ΠΡΟΕΔΡΕΥΩΝ (Λουκάς Αποστολίδης): Αν πάμε με αυτήν τη λογική ...

ΦΟΙΒΟΣ ΙΩΑΝΝΙΔΗΣ: 'Οχι, να μην πάμε με αυτήν τη λογική, τελειώνω.

Η φράση, λοιπόν, η μόνη που μπορεί να θεωρηθεί ότι δεν είναι κομψή είναι πιο κάτω λίγο από εδώ που σας διαβάζω: "Σας καλώ να μου απαντήσετε πότε υπέβαλα παραιτήσεις, πότε και ποιές καταγγελίες έγιναν συγκεκριμένες..."- αυτό θα θεωρούσα ότι δεν χρειαζόταν να υπάρχει είναι αυτό που ανέφερα πριν- "και όχι κουβεντούλες καφενειακού επιπέδου ή συνηθισμένες δυσαρέσκειες των μη επιλεγομένων στους διαγωνισμούς". Αυτό δεν αναφέρεται σε εσάς. Αναφέρεται λοιπόν με όχι κομψό τρόπο...

ΠΡΟΕΔΡΕΥΩΝ (Λουκάς Αποστολίδης): 'Εχει διανεμηθεί, κύριε συνάδελφε.

ΦΟΙΒΟΣ ΙΩΑΝΝΙΔΗΣ: Και θέλω να σας υπενθυμίσω, ότι το Σύνταγμά μας στο άρθρο 61 παράγραφος 2, αφού λέει ότι ο Βουλευτής είναι ελεύθερος κατά την άσκηση των καθηκόντων του και δεν διώκεται ποτέ για γνώμη ή ψήφο που δίνει, έχει μία δεύτερη παράγραφο, που λέει, ο Βουλευτής διώκεται μόνο για συκοφαντική δυσφήμηση κατά νόμο ύστερα από άδεια της Βουλής.

Και θέλω να θέσω -και τελειώνω με αυτό το θέμα- υπό την κρίση σας το εξής: Εγώ δέχομαι, ότι μία ή δύο φράσεις είναι άκομψες, αλλά μήπως και εμείς όλοι -όχι μόνο εσείς- κατά καιρούς με ερωτήσεις μας ή με έγγραφά μας μπορούμε να θίγουμε υπολήψεις ανθρώπων, οι οποίοι δεν έχουν δυνατότητα αμύνης και μήπως και αυτό είναι ένα στοιχείο που πρέπει να συνεκτιμηθεί;

Σας είπα δεν ξέρω τον κ. Σαβράμη δεν θέλω να τον υπερασπιστώ, ασφαλώς θέλω να υπερασπιστώ και το Κοινοβούλιο πρώτα από όλα και τους συναδέλφους στο μέτρο που εθίγησαν -μπορεί να βρεθεί ο τρόπος να ικανοποιηθούν- αλλά δεν είναι ...

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΦΟΙΒΟΣ ΙΩΑΝΝΙΔΗΣ: ...τα πράγματα έτσι όπως τα παρουσίασαν.

Κύριε Πρόεδρε, τελειώνω με μία σκέψη ακόμα, ότι ενόψει της διεκδίκησης των Ολυμπιακών Αγώνων, θεωρώ ότι υπήρξε άστοχη η σημερινή συζήτηση και θα ήταν καλύτερα να μην είχε υποβληθεί η σχετική επερώτηση. Αλλά υπάρχει όλο το περιθώριο, στις δευτερολογίες που έχετε να κάνετε, γιατί εμείς δεν έχουμε δικαίωμα να δευτερολογήσουμε, να κάνετε όποια κριτική θέλετε, χωρίς όμως χαρακτηρισμούς...

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, εξαντλείτε κάθε περιθώριο ανοχής από το Προεδρείο. 'Ηδη ξεπεράσατε τα τρία λεπτά και από σας περίμενα...

ΦΟΙΒΟΣ ΙΩΑΝΝΙΔΗΣ: 'Ομως εξήντλησα την υπομονή μου, ακούγοντας όλους τους άλλους και παραχωρώντας και τη θέση μου

ΠΡΟΕΔΡΕΥΩΝ (Λουκάς Αποστολίδης): Ο κ. Παπαθανασίου έχει το λόγο για δέκα λεπτά.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Τελικά, κύριοι συνάδελφοι, το συμπέρασμα που βγάζω από όλα όσα άκουσα, είναι το εξής: Είχαμε για κάμποσα χρόνια έναν Υπουργό Δον Κιχώτη και οραματιστή. Αλλά έναν Υπουργό Δον Κιχώτη και οραματιστή, που είχε κατασκηνώσει στη Λεπτοκαρυά, για να καταλύσει την Ελληνική Ποδοσφαιρική Ομοσπονδία, την ΕΠΟ. Φαίνεται τελικά έχει πάθει κόμπλεξ...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Το μετάνοιωσε. Παρεδέχθη ότι το μετάνοιωσε.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Συνεχίζει -δεν μετάνοιωσε- και εφευρίσκει καταγγελίες της ΕΠΟ στη FΙFΑ και δεν συμμαζεύεται. Και έναν εν ενεργεία Υφυπουργό, τον κ. Φούρα, που μου έδωσε την εντύπωση σήμερα ότι ατυχώς, ειλικρινά, προίσταται του αθλητισμού. Και το λέω αυτό, γιατί χάνει εύκολα την ψυχραιμία του. Και ο άνθρωπος που χάνει εύκολα την ψυχραιμία του, διολισθαίνει και αντί να απαντήσει συγκεκριμένα με ένα ναι ή με ένα όχι σ' αυτά που τον ερωτούμε, αυτός εκτοξεύει ύβρεις και απειλές.

Και πάλι σας ερωτώ, κύριε Φούρα. Στο Αθήνα '97 θα δώσετε έργα με ανάθεση, ναι ή όχι; Πώς πέσατε τόσο έξω στον προϋπολογισμό του Αθήνα '97; Είναι ισοσκελισμένος; Το ξεκινήσατε με ένα δισεκατομμύριο επτακόσια εκατομμύρια, ήδη έχει φτάσει στα πέντε δισεκατομμύρια και θα υπερβεί τα επτά δισεκατομμύρια. Πώς πέσατε τόσο έξω; Δεν πρέπει να σας ελέγξουμε γι' αυτό;

Για το ΠΡΟ-ΠΟ ΓΚΟΛ δεν είπατε τίποτα. 'Ενα χρόνο έχετε υποσχεθεί και ετοιμάζετε προεδρικά διατάγματα. Δουλεύει το ΠΡΟ-ΠΟ ΓΚΟΛ. Μας απαντήσατε ότι είναι κατατεθειμένα τα χρήματα στην Εμπορική Τράπεζα. Σας λέμε να μας πείτε το νούμερο του λογαριασμού, να δούμε αν έχετε κάνει χρήση αυτού του λογαριασμού και τι λογαριασμός είναι. Δηλαδή τι κακό ρωτάμε, που βλάπτουμε τον αθλητισμό τόσο πολύ; 

Στο ΣΕΓΑΣ τι ετοιμάζετε τώρα; Γιατί πρέπει να τα πούμε, αφού φτάσαμε σ' αυτό το σημείο. 'Εκπτωση της διοίκησης; Καταψήφιση του οικονομικού απολογισμού, για να ορίσετε εσείς προσωρινή διοίκηση και να καταλύσετε και το ΣΕΓΑΣ; Δεν γνωρίζετε τίποτα; Πείτε το και θα σας πιστέψω. Να το πείτε όμως, "όχι, δεν παρεμβαίνουμε". Πείτε το, γιατί είναι ένα τεράστιο θέμα, που ασχολείται όλος ο Τύπος. Δεν έχουμε το δικαίωμα εμείς εδώ στη Βουλή να ασχοληθούμε για τέτοιες ωμές, υποτίθεται, παρεμβάσεις, αφού δεν τις διαψεύδετε, στον αθλητισμό; 

Στην ΕΠΟ -το γνωρίζετε- έχουμε εκλογές φέτος και αρχίζετε ξανά τα ίδια. Προσπαθείτε τώρα κι εσείς να καταλύσετε και την ΕΠΟ και ειλικρινά δεν μπορώ να καταλάβω, γιατί τόσο εμπάθεια, ο κ. Παπαθανασίου έξι χρόνια σύμβουλος,

Σελίδα 4515 

ο Τριβέλας έτσι και ο άλλος έτσι. Μα, εκλέγομαι, γι' αυτό είμαι σύμβουλος, κύριε Υφυπουργέ. Αιρετός είμαι, δεν είμαι ορισμένος. Πού το πρόβλημα λοιπόν; Γνωρίζετε πόσο έχει ταλαιπωρηθεί αυτή η ΕΠΟ -και δεν έχω το χρόνο να το αναλύσω, είναι τεράστιο κεφάλαιο- και πόσα χρόνια παλεύουμε για εκείνο το καταστατικό. 'Εφερε προεκλογικά ο κ. Λιάνης ένα νόμο και δεν ψηφίστηκε. Τελικά, με χίλια ζόρια ήρθατε εσείς -και είναι προς τιμήν σας αυτό, τα καλά να τα λέμε- και πράγματι φτάσαμε σε ένα σημείο και λειτουργούμε πλέον ως ΕΠΟ. Μέχρι τώρα η ΕΠΟ, κύριοι συνάδελφοι, λειτουργούσε χωρίς καταστατικό -μα, είναι πράγματα αυτά;- και δεν κάναμε σωστά που το διεκδικήσαμε; Μα γι' αυτό μας κατηγορείτε.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Εγώ φταίω;

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Στην ΕΠΑΕ, σας είπα ποιός φταίει. Ο Δον Κιχώτης Υπουργός φταίει. Τι να κάνουμε δηλαδή; 'Εχει συνέχεια ο αθλητισμός. Δεν έχει συνέχεια; Στην ΕΠΑΕ. Μίλησα και στον Προϋπολογισμό το Δεκέμβριο. Θυμάστε, είναι πρόσφατα τα γεγονότα.

Δεν τρέχατε και σεις την τελευταία στιγμή είκοσι οκτώ να τις κάνουμε τις δόσεις, σαράντα οκτώ να τις κάνουμε τις δόσεις, ενενήντα δύο να είναι οι δόσεις, ενενήντα δύο τις είχατε υποσχεθεί εσείς. Γιατί προσκόμισε και έγγραφο του Προέδρου της ΕΠΑΕ, του Γιώργου του Δέδε, όπου για μένα ουσιαστικά, ήταν αυτή η συναλλαγή προεκλογικά. Υποσχεθήκατε ρύθμιση των χρεών των ΠΑΕ σε ενενήντα δύο δόσεις και ήλθατε εδώ και σας χάλασαν τη δουλειά οι Υπουργοί των Οικονομικών.

Λοιπόν, τι πρέπει να κάνουμε; Δεν πρέπει να σας ελέγξουμε γι'αυτά τα πράγματα; Θα συνεχίσω, όμως. Και πάλι σας ερωτώ: Πώς θα λύσετε, κύριε Υπουργέ, αυτό το οικονομικό αδιέξοδο που υπάρχει σήμερα και που θα γίνει εντονότερο, διότι βάσει του Προϋπολογισμού, που καταθέσατε το Δεκέμβριο, ξεκινάτε με έλλειμμα -και έτσι είναι, απολύτως εξακριβωμένο- πάνω από είκοσι πέντε δισεκατομμύρια, στο οποίο έλλειμμα, αν προστεθεί και ποσό δέκα δισεκατομμυρίων για εξόφληση δανείων και τόκων, που δόθηκαν στη Γενική Γραμματεία Αθλητισμού από τον ΟΠΑΠ το 1994 και μεταφέρονται από χρόνο σε χρόνο -έτσι δεν είναι;- και επιπλέον, άλλο ένα δάνειο που συνήφθη το 1996, τότε το έλλειμμα ανεβαίνει στα τριάντα πέντε δισεκατομμύρια, δηλαδή όσα προσδοκά βάσει του Προϋπολογισμού της Γενικής Γραμματείας Αθλητισμού να εισπράξει από τον ΟΠΑΠ.

Σας ερωτώ: Οι υποχρεώσεις που υπάρχουν για επιχορηγήσεις, κάτι ανακοινώσατε χθες, μειωμένες κατά 10% και οι οποίες ανέρχονται σε σαράντα δισεκατομμύρια, δηλαδή όσες ήσαν και το 1996, χωρίς μια δραχμή παραπάνω, πώς θα καλυφθούν; Μήπως από τα επτά δισεκατομμύρια, που θα μας δώσει ο τακτικός προϋπολογισμός; Αν δε -και προσέξτε καλά- σ'αυτά τα σαράντα δισεκατομμύρια για τη στοιχειώδη λειτουργία του Αθλητισμού, χωρίς καμία εκτέλεση κανενός αθλητικού έργου, προστεθούν οι υποχρεώσεις προς το "ΑΘΗΝΑ '97", τα είπαμε, και το 2004, τα είπαμε και αυτά, τότε τι γίνεται, κύριε Υφυπουργέ; Από πού θα τα βρει η Κυβέρνηση να τα καλύψει;

Μήπως από την έναρξη νέων παιχνιδιών τζόγου, που εξήγγειλε ο ΟΠΑΠ; Γνωρίζουμε, όμως και το γνωρίζετε και σεις, ότι αυτά τα παιχνίδια ενεργούν συμψηφιστικά. Δεν θα ανεβάσουν και τόσο πολύ τα έσοδα, γιατί θα σταματήσει κάποιος να παίζει ΠΡΟΠΟ, θα παίξει ΛΟΤΤΟ, δεν θα παίξει ΛΟΤΤΟ, θα παίξει ΠΡΟΠΟ-ΓΚΟΛ. Αυτά δρουν συμψηφιστικά.

'Αλλωστε, για να λειτουργήσουν κι αυτά τα νέα παιχνίδια, χρειάζεται μια υποδομή αρκετών δισεκατομμυρίων. Από πού θα τα βρει ο ΟΠΑΠ, όταν το αποθεματικό του σήμερα είναι σχεδόν εκμηδενισμένο; Δεν γνωρίζω. 'Ακουσα πως είπατε ότι έχει γύρω στα έντεκα με δώδεκα δισεκατομμύρια. Μακάρι να είναι έτσι. Σας ευχαριστώ για την πληροφορία. Και αυτά τα δώδεκα δισεκατομμύρια, δεν φτάνουν.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Γιατί πήρατε δάνειο;

ΑΝΔΡΕΑΣ ΦΟΥΡΑΣ(Υφυπ. Πολιτισμού): Λογιστική εγγραφή ήταν μόνο.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Μήπως, κύριε Υπουργέ, θα χρησιμοποιηθούν, που ήδη χρησιμοποιούνται, το είπε και ο κ.Δημαράς, χρήματα που ανήκουν σε φορείς, στους οποίους δεν έχει αποδώσει ο ΟΠΑΠ τα οφειλόμενα σε αυτούς ποσά; Και καταλαβαίνετε καλά τι εννοώ. Ακόμη έχουν να πάρουν, από την περσινή και προπέρσινη σαιζόν οι ποδοσφαιρικές ομάδες την επιχορήγησή τους, τα έξοδα μετακίνησής τους.

Υπάρχει πρόβλημα ματαίωσης των πρωταθλημάτων. Αλλά, είναι και το άλλο. Φτάσαμε πράγματι -και αυτό είναι λυπηρό- να επιχορηγούμε, αντί να εισπράττουμε από τον τζόγο. Δηλαδή, ενώ μέχρι το 1993 ο ιππόδρομος ήταν πλεονασματικός, από το 1995 και κύρια το 1996, ενώ βλέπουμε αύξηση του τζίρου, δεν βλέπουμε να εισπράττουμε. Ποιά εξήγηση δίνετε γι'αυτό το θέμα;

Πέρα απ'αυτό, για τα άτομα με ειδικές ανάγκες, τι κάνατε; Τι σκοπό έχετε; Ποιά πολιτική θα ακολουθήσετε; Επιπλέον, έχω στη διάθεσή μου μια επιστολή του κ.Χατζηγιάννη, που μιλάει για εξαπάτηση δικαστηρίων. Να μας δώσετε μια απάντηση και σ'αυτό. Δεν γνωρίζω αν την έχετε υπόψη σας. Είναι δημοσιευμένη, θα σας τη δώσω.

Και ακούστηκε και το άλλο -για να τελειώσω, κύριε Πρόεδρε- ότι ατυχώς ήρθε αυτή η επερώτηση σήμερα για συζήτηση στη Βουλή, επειδή διεκδικούμε τους Ολυμπιακούς αγώνες. Δεν είναι επιχείρημα αυτό.

Αυτή η επερώτηση πρώτο και κύρια έχει σκοπό να σας ανησυχήσει και σας, να σας προβληματίσει και σας για όσα γίνονται, γιατί έχουν γίνει άστοχες ενέργειες -το ομολογήσατε και σεις, το ομολόγησαν όλες οι Πτέρυγες- και να μην συνεχιστεί, αυτό το οποίο γίνεται και να πάμε όλοι, σωστά όμως, στους Ολυμπιακούς αγώνες.'Οχι προς χάριν της διεκδίκησης των Ολυμπιακών αγώνων να κάνουμε ό,τι θέλουμε, γιατί δεν θα πετύχουμε το στόχο μας. Δεν θα τους πάρουμε έτσι τους Ολυμπιακούς αγώνες.

Γι' αυτό, λοιπόν, κάναμε αυτήν την επερώτηση. Είναι για την Ομοσπονδία της Γυμναστικής. Σας ευχαριστώ.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Καραμάριος έχει το λόγο για τρία λεπτά.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, απαντώντας στον αξιότιμο κύριο Υφυπουργό Αθλητισμού σε όσα είπα πρωτολογώντας -αντιλαμβάνεστε ότι ο κύριος Υφυπουργός έθιξε ένα θέμα της ομιλίας μου, σε ό,τι αφορά την χρηματοδότηση στο Κ.Κ.Ε. που είπα, κατά την άποψή μου, επιμένω, είναι παράνομη και εκτός της δικαιοδοσίας σας- και θα πω ακόμα ότι ο συσχετισμός αυτής της επιχορήγησης από τον ιπποδρόμιο που θα γίνει σήμερα -που είναι πάρα πολύ σωστό- δεν έχει καμιά σχέση ή συνάφεια, διότι είναι χρήματα που θα δοθούν σε αθλητικά σωματεία και σκοπούς για τη συμβολή στα πενήντα χρόνια της απελευθέρωσης.

Θέλω, όμως, να πω στον κύριο Υφυπουργό το εξής. Εγώ, αν ήμουν στη θέση του, δεν θα με στεναχωρούσε η επερώτηση, κύριε Πρόεδρε, που φέραμε προς συζήτηση, γιατί θα έβρισκα μια ευκαιρία να πω από τη θέση του Υφυπουργού, κάποια πράγματα. Από όσους πήραν το λόγο τουλάχιστον σήμερα εδώ -από τους πέντε οι τέσσερις διετέλεσαν Υφυπουργοί- για μένα κανένας τους δεν αποβλέπει κάπου αλλού, παρά στην προσπάθεια και μόνο εξυγίανσης και ανύψωσης του αθλητισμού.

Θα έλεγα, λοιπόν, ότι δεν έπρεπε να τον στεναχωρεί η επερώτηση αυτή, διότι απλούστατα ξεφεύγει της προσοχής των κυρίων συναδέλφων, ότι εμείς δεν προσβάλαμε το κύρος ή την προσωπικότητα των ανθρώπων που αναδείχθησαν τελικά μέλη της Ολυμπιακής Επιτροπής, αλλά όπως είπαμε, με τις προηγηθείσες ενέργειές τους, προσβάλλεται ο θεσμός, το κύρος του θεσμού αυτού. 'Αλλο η προσβολή του κύρους και άλλο το να κατονομάσεις αυτούς που τελικά επιλέγησαν, ότι τάχα ήσαν άνθρωποι, όχι κατάλληλοι. Αυτή είναι μια μικρή παρένθεση.

Θα ήθελα λοιπόν να πω, κάποια πράγματα σ' αυτά τα οποία έθιξαν και η επερώτηση αναζητά. Σε δυο πράγματα τουλάχιστον θα σταθώ, στα τρία λεπτά που έχω, γιατί ήδη πέρασε το ενάμισι. 

Είναι ανύπαρκτη η στρατηγική γενικά σε όλους τους τομείς. Δεν άκουσα από πουθενά, κύριε Υφυπουργέ, ποιά είναι η 

Σελίδα 4516 

υποδομή την οποία θα δημιουργήσετε από εδώ και πέρα. Σας ρώτησα, ποιά έργα θα ενταχθούν τελικά στο Δεύτερο Πακέτο Ντελόρ και ειδικά σ' αυτό που σας είπα για την περιφέρειά μου, για το 1997 και σε ό,τι αφορά την επικίνδυνη πολιτική την οποία ασκείτε. Τι θέλετε, κύριε Υφυπουργέ, να πούμε εμείς, όταν ο ΣΕΓΑΣ, που έχει στους κόλπους του όλα τα σωματεία της Ελλάδας, ο εκπρόσωπός τους που είναι εκλεγμένος, με δυο επιστολές που έχω στα χέρια μου και που είναι στη διάθεσή σας -μια του Σεπτεμβρίου του 1996 και μια στις 13 Γενάρη του 1997- αναφέρουν ότι η σημερινή αθλητική ηγεσία -σε σας απευθύνεται και είναι πρόβλημα δικό σας να το αξιολογήσετε- έχει "ενεργοποιήσει επιτροπές και μηχανισμούς" κ.λπ., "έχει δημοσιοποιήσει και διενεργεί μια σειρά από διαγωνισμούς εντός των ημερών",έχει "προκηρύξει διαγωνισμούς προμηθείας οργάνων των αγώνων, ερήμην όλων και χωρίς καμιά απόφαση της ΚΟΕ".

Και έρχεται με νέα επιστολή του, το Γενάρη του 1997 και λέει τα εξής: "Κύριε Υφυπουργέ, για μια ακόμη φορά συγκαλείται ΚΟΕ χωρίς πρώτο, να έχετε ρυθμίσει με Υπουργική απόφαση θέματα της συμφωνίας ΣΕΓΑΣ ή του Υπουργείου και ΙΑΑΦ, να έχετε καλέσει το ΣΕΓΑΣ για συνεργασία στον καταρτισμό της σημερινής διάταξης, να μας δώσει τα στοιχεία, τις προσλήψεις κ.λπ.".

Τί θέλετε να κάνουμε εμείς; Να μη σας κρίνουμε; Είναι δικό σας πρόβλημα, αν δεν σας κάνει αυτός. Από την άλλη μεριά όμως εμείς έχουμε κάθε δικαίωμα να σας κρίνουμε.

Και τελειώνω με το εξής. Ο αθλητισμός, κύριε Υφυπουργέ, πρέπει να είναι πάνω απ' όλα. 'Ολοι σας και όλοι μας έχουμε υποχρέωση να συμβάλουμε.

Το άθλημα που σήμερα αγκαλιάζει όλη τη νεολαία. Εγώ προσωπικά, θέλω να σας παρακαλέσω πραγματικά, να κάνετε ο,τιδήποτε για το άθλημα, γιατί ό,τι προσθέσετε θα είναι καλό για τον Τόπο.

ΠΡΟΕΔΡΕΥΩΝ(Λουκάς Αποστολίδης): Η συνάδελφος κα Φάνη Πάλλη Πετραλιά έχει το λόγο.

ΦΑΝΗ ΠΕΤΡΑΛΙΑ-ΠΑΛΛΗ: Η παντελής έλλειψη έργου και στρατηγικής, κύριε Υπουργέ, στον τομέα του αθλητισμού, φάνηκε καθαρά από τη δική σας ομιλία. Αναλωθήκατε όλη τη διάρκεια της ομιλίας σας σε προσωπικές, αν θέλετε, επιθέσεις, απέναντι στους επερωτώντες, απέναντι σε όλους εμάς που επερωτούσαμε από την πλευρά της Νέας Δημοκρατίας.

Είχατε την ευκαιρία να μας πείτε πάρα πολλά πράγματα για τα όσα έχετε κάνει. Είχατε την ευκαιρία να υπερασπιστείτε το έργο σας, ή να μας δώσετε την προοπτική και τη στρατηγική, την οποία ακολουθείτε στον τομέα του αθλητισμού και κάτι τέτοιο δεν κάνατε, γιατί δεν μπορούσατε να το κάνετε.

'Οσον αφορά τα όσα ακούστηκαν για τα όσα υπαινίχθηκα στην πρωτολογία μου για το ΣΕΓΑΣ, θα ήθελα να καταθέσω στα Πρακτικά την επιστολή του κ. Μολυβά προς τον Υπουργό Αθλητισμού στις 10 Δεκεμβρίου και τη μετέπειτα επιστολή του ΣΕΓΑΣ στις 13 Ιανουαρίου προς τον κύριο Υπουργό, που με δικαιώνει απόλυτα στα όσα είπα.

Επειδή, όμως, κύριε Υπουργέ, κάνατε κάποιες προσωπικές αναφορές όσον αφορά το θέμα της INTRACOM και της έκπτωσης την οποία επιτύχατε, θέλω να σας πω ότι ξεχάσατε να μας πείτε κάτι, που όμως, είναι πάρα πολύ σημαντικό.'Οτι πλέον η INTRACOM είναι ο κύριος σύμβουλος εξυπηρέτησης του Υπουργείου.

'Οταν επί των ημερών μου, κύριε Υπουργέ, έγινε το ΛΟΤΤΟ, επειδή παρουσίασε αμέσως μία μεγάλη άνθηση, είχα το δικαίωμα εκ του νόμου και το γνωρίζετε, να κάνω μια επέκταση της σύμβασης για το 50% και λόγω της διαφάνειας, την οποία επεδίωκα, δεν έκανα την επέκταση της σύμβασης, αλλά με ειδική επιτροπή αποτελούμενη από πανεπιστημιακούς, από ειδικούς, κάναμε τότε μια ολόκληρη μελέτη για το τι έπρεπε να γίνει.

Πριν από λίγες μέρες, υπογράψατε μία σύμβαση με την INTRACOM, τρία-τριάμισι δισεκατομμύρια με 30% προκαταβολή, ενώ μέχρι σήμερα όλες οι προκαταβολές ήταν της τάξεως του 10% και μόνο.

Κύριε Υπουργέ, παραλείψατε να μας πείτε ότι πλέον έχει αλωθεί όλο το σύστημα στον ΟΠΑΠ και στο Υπουργείο Αθλητισμού και το στοίχημα το οποίο θα βάλετε τώρα και όσα παιχνίδια ακολουθήσουν από την INTRACOM με απευθείας αναθέσεις και χωρίς κανέναν διαγωνισμό. Αυτό δεν μας το είπατε και, επειδή αναφερθήκατε πάλι κάπως ειρωνικά στο τι χρήματα είχαν δοθεί επί Υπουργίας μου για τα αστυνομικά αυτοκίνητα και για τα ασθενοφόρα, θα σας πω ότι εγώ είμαι λίαν υπερήφανη γι'αυτήν μου την πράξη, διότι ήταν οι Μεσογειακοί του '91. Δεν είχατε κάνει τίποτε μέχρι το '90 που ήρθαμε εμείς στην εξουσία. Είχατε αναλάβει τους Μεσογειακούς, δεν είχε προχωρήσει τίποτε, δεν είχε γίνει τίποτε στην ΕΡΤ, δεν μπορούσαμε να κάνουμε αγώνες, δεν είχε αυτοκίνητα η Αστυνομία και τότε επειδή ο αθλητισμός έχει μια ευρύτερη κοινωνική διάσταση και επειδή δεν μπορούσαμε αλλιώς να κάνουμε, ναι, το κάναμε, αλλά τότε, είχαμε λεφτά να δώσουμε. Είχαμε πολλά λεφτά, κύριε Υπουργέ, είχε περίσσευμα ο ελληνικός αθλητισμός για να κάνει και το κοινωνικό του έργο. Και ακόμα σήμερα, εάν θα το κάνετε το '97, με εκείνα τα μηχανήματα της Ε.Ρ.Τ. θα το κάνετε.

Να σας πω κάτι ακόμα και να το ακούσουν και οι συνάδελφοι. Την περασμένη εβδομάδα βγήκε ο επικεφαλής 'Ελλην που θα έχει όλα τα θέματα της τηλεόρασης, από τη Σουηδία, που ήταν υπεύθυνος για το Γκέτενμπουργκ και είπε, ότι μέχρι τώρα δεν έχει γίνει τίποτε. Εμείς -λέει- στο Γκέτενμπουργκ, έξι μήνες πριν, ήταν όλα έτοιμα και τώρα δεν έχουμε τίποτε.

Αν, λοιπόν, θα καταφέρουμε να βγούμε ασπροπρόσωποι για το 1997, είναι εκείνα τα μηχανήματα...

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κυρία συνάδελφε.

ΦΑΝΗ ΠΕΤΡΑΛΙΑ-ΠΑΛΛΗ: Σας παρακαλώ, είναι θέματα που με αφορούν και εμένα προσωπικά, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Σας αφορούν, αλλά το τρίλεπτο τελείωσε, σας έδωσα ακόμη ένα λεπτό και στη δευτερολογία...

ΦΑΝΗ ΠΕΤΡΑΛΙΑ-ΠΑΛΛΗ: Και επίσης, αν μπορώ να απαντήσω...

ΠΡΟΕΔΡΕΥΩΝ (Λουκάς Αποστολίδης): Δεν μπορείτε να συνεχίσετε, κυρία Πετραλιά...

ΦΑΝΗ ΠΕΤΡΑΛΙΑ-ΠΑΛΛΗ:'Ενα δευτερόλεπτο χρειάζομαι, κύριε Πρόεδρε, διότι ακούστηκε μία ανακρίβεια περί των έξι χιλιάδων που υπήρχαν επί των ημερών μου στη Γενική Γραμματεία Αθλητισμού, στον ΟΠΑΠ.

ΠΡΟΕΔΡΕΥΩΝ (Λουκάς Αποστολίδης): Ορίστε.

ΦΑΝΗ ΠΕΤΡΑΛΙΑ-ΠΑΛΛΗ: Κύριε Υπουργέ, έξι χιλιάδες ήταν, όχι επί των ημερών των δικών μου.'Ηταν, όταν ο ΟΠΑΠ δεν ήταν μηχανογραφημένος. Επί των ημερών της Νέας Δημοκρατίας έγιναν πεντακόσιες πενήντα προσλήψεις, γιατί; Διότι ο στόχος μας τότε ήταν να πάρουμε εμείς όλο το σύστημα και την υποστήριξη και όχι να έχουμε μέσα την "INTRACOM". Και αυτό το σταματήσατε όταν ήρθατε εσείς στην εξουσία και πήραμε αυτά τα πεντακόσια πενήντα παιδιά για να τα εκπαιδεύσει η "INTRACOM" και να μην έχουμε πια ανάγκη κανέναν εκεί, αλλά να μπορεί ο ΟΠΑΠ να είναι ανεξάρτητος.

ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, κυρία συνάδελφε.

ΦΑΝΗ ΠΕΤΡΑΛΙΑ-ΠΑΛΛΗ: Ολοκλήρωσα.

(Στο σημείο αυτό, η Βουλευτής κα Φάνη Πετραλιά-Πάλλη καταθέτει στα Πρακτικά τις σχετικές επιστολές οι οποίες βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, αλλά διπλασιάσατε το χρόνο σας και μάλιστα διαμαρτυρόμενη.

'Εχω την τιμή να ανακοινώσω στο Σώμα, ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" τριάντα οκτώ μαθητές και τέσσερις συνοδοί δάσκαλοι, του Β' Δημοτικού Σχολείου Υμηττού Αθηνών.

(Χειροκροτήματα απ'όλες τις Πτέρυγες)

Ο κ. Ορφανός έχει το λόγο για τρία λεπτά.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, νομίζω ότι οι

Σελίδα 4517 

απαντήσεις που δόθηκαν από τον κύριο Υφυπουργό, δεν μπορεί να μας ικανοποιήσουν, διότι άφησε αναπάντητα τα θέματα αυτά που αφορούν τις καταγγελίες του ΣΕΓΑΣ. Στην προσωπική μου τοποθέτηση δεν απάντησε για την πολιτική του Υφυπουργείου, όσον αφορά τα έργα κατασκευής αθλητικής υποδομής στη Θεσσαλονίκη. Και προκύπτει βέβαια ένα ερωτηματικό, τις χρηματοδοτήσεις -όπως αυτή η εκδήλωση της Κ.Ν.Ε. και εγώ είμαι θαυμαστής του Χουαντορένα από εκείνη την εποχή, κύριε Υφυπουργέ -ποιός τις ελέγχει και αν διατίθενται γι'αυτόν το σκοπό, αν θα έρθει ο Χουαντορένα και αν θα γίνουν αυτά που προϋποθέτει το έγγραφο που θα φέρει σε εσάς.

Είναι ένα ερωτηματικό που δε μου απαντήσατε.

Στο θέμα της Oλυμπιακής Επιτροπής, υπάρχει ένα στοιχείο που δείχνει πως οι παρεμβάσεις βγαίνουν προς τα έξω. Στο Μπάντμιντον -αντιπτέριση την είπε ο κ. Παπαγεωργόπουλος επί το ελληνικότερο- βγαίνουν διπλοί Εκπρόσωποι. Κατ'αρχήν είναι ο κ. Κόντος, και συγχρόνως ο κ. Λυσσαρίδης. Βγαίνει ο κ. Λυσσαρίδης και λέγει "μου πρόσφεραν, και επειδή εγώ είμαι άνθρωπος του αθλητισμού, δέχθηκα να εκπροσωπήσω την Ομοσπονδία". Και τέλος καταλήγουν στον κ.Παπαδογιαννάκη. Πώς συνταιριάζουν μεταξύ τους;

Καταλαβαίνετε, λοιπόν, γιατί εμείς, με καλόπιστη διάθεση θέτουμε κάποια ερωτηματικά για την πολιτική που ακολουθείται στη σύνθεση της Ολυμπιακής Επιτροπής.

Ο κ.Λιάνης είπε, ότι θα πρότεινε ακόμα και τον κ.Παπαγεωργόπουλο, για να επιτείνει ουσιαστικά το πόσο δεν ήθελε τον κ.Νικολάου, που δείχνει ότι ήταν μια εκπροσώπηση που προήρχετο από κάποιο συγκεκριμένο κομματικό σημείο.

'Ενα τρίτο σημείο που θέλω να αναφέρω, είναι αυτό της μείωσης του προϋπολογισμού, του αθλητισμού. Από 1,10% το 1991, σε 0,23% το 1996, όπως ακούστηκε προηγουμένως ότι ήταν. Εγώ νομίζω ότι ήταν λίγο μεγαλύτερο το ποσοστό, που έχουν, και βέβαια υπάρχει σήμερα και η χρηματοδότηση της Ομοσπονδίας όπου έχουμε μια μείωση περίπου εκατόν πενήντα τρία εκατομμύρια λιγότερα. Προκύπτει, όμως, ένα ερωτηματικό. Γιατί αφαιρούνται συγκεκριμένα από την ΕΠΟ, όπου οι επιθέσεις εναντίον του κ. Τριβέλλα είναι στην ημερήσια διάταξη, διακόσια σαράντα εκατομμύρια λιγότερα και εκατόν σαράντα τρία εκατομμύρια από τον ΣΕΓΑΣ. Βέβαια, θα μου πείτε, ότι υπάρχουν δικαιολογίες, αλλά θα πρέπει επί της ουσίας να δικαιολογήσουμε τους συγκεκριμένους λόγους που μειώθηκαν.

Θα ήθελα ακόμα δύο στοιχεία να πω. Το ένα αφορά το νόμο πλαίσιο για τον αθλητισμό. Νομίζω ότι επιβάλλεται κάποια στιγμή να έρθει εδώ και να το συζητήσουμε. Βέβαια θα μπορούσατε εδώ να αναλάβετε και την υποχρέωση να το προσυζητήσουμε και να πούμε και τις σκέψεις μας για το πως αντιλαμβανόμαστε τον αθλητισμό, χωρίς κομματική και πελατειακή σχέση, έτσι ώστε να απελευθερωθούν οι υγιείς αθλητικές δυνάμεις, που σήμερα καταδυναστεύονται.

Και κλείνω το θέμα με την παρατήρησή μας στο ζήτημα των Ολυμπιακών Αγώνων. Η Νέα Δημοκρατία αισθάνεται ευτυχής, γιατί πιστεύει, ότι η παρουσία των Ολυμπιακών Αγώνων στην Ελλάδα είναι εκ των ων ουκ άνευ και θεωρώ μικρότητες αυτά που είπε ο τέως Υφυπουργός, απέναντι σε κάποιον που έχει τιμήσει αθλητικά την Ελλάδα μέσα στους στίβους. Και πιστεύω, ότι ήταν εν τη ρήμη του λόγου αυτό που είπατε, ότι ζηλεύουμε αν θα πάρουμε τους Ολυμπιακούς Αγώνες και είσθε Υφυπουργός. Εγώ θα σας χειροκροτήσω, κύριε Φούρα, και μακάρι να τους πάρει η Ελλάδα και εμείς θα τους στηρίξουμε εκ των προτέρων και για να πετύχουν. Βέβαια, θα κάνουμε ό,τι είναι δυνατόν για να πετύχει και το Παγκόσμιο Πρωτάθλημα το καλοκαίρι, αρκεί βέβαια να το θέλετε και εσείς να πετύχει με τις πράξεις σας και τις ενέργειές σας.

ΠΡΟΕΔΡΕΥΩΝ (Λουκάς Αποστολίδης): Ο κ. Υφυπουργός έχει το λόγο.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, η ομιλία του συναδέλφου κ. Παπαγεωργόπουλου, με άφησε κατάπληκτο, γιατί ο κ. Παπαγεωργόπουλος ειδικά στο θέμα "ΑΘΗΝΑ '97" δεν μπορεί να απεκδύεται των προσωπικών του ευθυνών. Είναι από την αρχή, μέχρι και στις 23.2.97, μέλος της Επιτροπής. Το ό,τι έκανε κάποια ερώτηση, εκτός επιτροπής, ή το ό,τι απηύθυνε κάποια επιστολή στο παρελθόν, δεν σημαίνει ότι μειώνονται οι ευθύνες του.

Στο "ΑΘΗΝΑ '97" γίνεται μια πολύ σοβαρή προσπάθεια, μια προσπάθεια να έχουμε επιτυχημένους αγώνες, να έχουμε λαμπρούς αγώνες για να αποτελέσουν αυτοί οι αγώνες ένα ακόμη έρεισμα σ'αυτήν τη διεκδίκηση των Ολυμπιακών Αγώνων και όχι ένα ελάττωμα ή μια αδυναμία της μεγάλης προσπάθειάς μας.

Χθες, μόλις, ο κ. Παπαγεωργόπουλος μου έστειλε μια επιστολή στην οποία λέει: "Αγαπητέ, κύριε Υφυπουργέ, μετά την επιστολή που μου απηύθυνε ο Γενικός Διευθυντής της ΚΟΕ "ΑΘΗΝΑ '97" ο κ. Σαβράμης, αντιλαμβάνεσθε, ότι καθίσταται αδύνατη η συνέχιση της παραμονής μου στην ΚΟΕ. Σας υποβάλλω, λοιπόν, την παραίτησή μου από τη θέση του μέλους της Επιτροπής μας για το Παγκόσμιο Πρωτάθλημα Στίβου 1997 με την ευχή για πλήρη επιτυχία της διοργάνωσης αυτής για την οποία και έξω από την Επιτροπή θα βοηθήσω με όλες μου τις δυνάμεις".

Δεν επικαλείται αυτά τα οποία στην επερώτηση των επτά συναδέλφων καταγράφονται. Ειλικρινά λυπάμαι και θέλω να υπογραμμίσω και πάλι, ότι όλες οι αποφάσεις της ΚΟΕ, που έχουν οικονομικό αντικείμενο ή που προϋποθέτουν δαπάνη, έχουν ληφθεί με ομόφωνες αποφάσεις. Σ'αυτές δε τις ομόφωνες αποφάσεις έχει συμμετάσχει ο κ. Παπαγεωργόπουλος, οσάκις ήταν παρών, αλλά πάντα ήταν παρών ο κ. Γερόλυμπος, που με έγγραφο της Νέας Δημοκρατίας είχε υποδειχθεί ως εκπρόσωπος της Νέας Δημοκρατίας. Και για τους αγνοούντες το σύστημα λειτουργίας του "ΑΘΗΝΑ '97", εγώ οφείλω να υπογραμμίσω, εκ νέου, ότι όλα τα Κόμματα μετέχουν με εκπρόσωπό τους και οι κύριες απαφάσεις λαμβάνονται από επιτροπές, στις οποίες μετέχουν εκπρόσωποι των Κομμάτων.

Κατ'αρχήν, οφείλω να πω, ότι ο κ. Κουναλάκης, έβαλε ένα θετικό προβληματισμό στην Αίθουσα, που έχει ως αφετηρία την αναγκαιότητα ενός νέου θεσμικού πλαισίου για τον ελληνικό αθλητισμό και βεβαίως ένα προβληματισμό που βγάζει μία αγωνία, ότι επιτέλους εδώ θα πρέπει να έχουμε στον αθλητισμό, στην πιο θετική λειτουργία του νέου και της νεολαίας μας, μια θετική απάντηση από το Κοινοβούλιο. Να μην έχουμε δηλαδή μια απάντηση η οποία, ενώ δεν αποδεικνύεται με κάποια συγκεκριμένα καταγγελόμενα περιστατικά, πλειοδοτεί -ο κάθε ένας που μιλάει- σε λόγια τα οποία είναι παραπάνω από προσβλητικά- και γι'αυτό θέλω να ζητήσω συγγνώμη για την ένταση στην πρωτομιλία μου - γιατί τι μπορεί να πει κανείς ως απάντηση σε κείμενο που λέει το εξής: "συνεχείς εκτοξευόμενες κατηγορίες μεταξύ ομάδων του παλιού και εκσυγχρονιστικού ΠΑ.ΣΟ.Κ. για το ποιoς θα έχει το πάνω χέρι στο μεγάλο φαγοπότι παγκοσμίου πρωταθλήματος". 'Oταν έχουν καταγραφεί αυτά τα πράγματα και η οργή είναι δικαιολογημένη, αλλά είναι δευτερογενής λειτουργία.

Κυρίες και κύριοι συνάδελφοι, θα πρέπει να δούμε ορισμένα πράγματα στον αθλητισμό με θετικό τρόπο. Απάντησα χθες σε μια Ερώτηση Βουλευτών της Νέας Δημοκρατίας για το Ολυμπιακό Κολυμβητήριο Ζαππείου. Το 1940 λειτουργούσε το Ολυμπιακό κολυμβητήριο στο Ζάππειο. Το 1990 το κλείσατε. Πέρασαν χρόνια ολόκληρα. Και τώρα που επιχειρούμε να το ανοίξουμε, έρχεστε με ερωτήσεις να μας πείτε, γιατί οι εργαζόμενοι της Ε.Ο.Α. δε θα είναι εκείνοι που θα το λειτουργήσουν. Θα λειτουργήσει με μια νομιμότατη προγραμματική σύμβαση, στην οποία θα μετάσχουν το Υφυπουργείο Αθλητισμού, η ΕΟΑ, η Ομοσπονδία του Ναυτικού Αθλητισμού και ο Εθνικός στα όρια του οποίου βρίσκεται το συγκεκριμένο κολυμβητήριο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Ανακατασκευή κάνουν τώρα.

ΑΝΔΡΕΑΣ ΦΟΥΡΑΣ (Υφυπ. Πολιτισμού): 'Ομως λειτουργούσε το 1940, το κλείσατε το 1990 και εμείς, που από το 1994 πελαγοδρομούσαμε, βρήκαμε τη λύση. Και μόλις βρήκαμε τη λύση, εμφανίζεται η Νέα Δημοκρατία και διαμαρτύρεται. Τι 

Σελίδα 4518 

θέλετε; Να μη λειτουργήσει το Ολυμπιακό κολυμβητήριο; Χθες απάντησα στους ίδιους με τον κ. Παπαθανασίου.

Κυρίες και κύριοι συνάδελφοι, θα έλθει στη Βουλή θεσμικός νόμος, γιατί από το 1975 μέχρι σήμερα έχουν αλλάξει πολλά στον πλανήτη και οφείλουμε να δώσουμε τη δυνατότητα στον ελληνικό αθλητισμό να πορευθεί με ένα σύγχρονο βηματισμό.

Το 1997, όμως, προφανώς θα σημαδευθεί από μεγάλα γεγονότα, όπως είναι το πρωτάθλημα στίβου και όπως είναι η τύχη της διεκδίκησής μας.

Και εδώ θέλω να επισημάνω και να υπογραμμίσω, ότι στη δευτερολογία σας αντιληφθήκατε, ότι οφείλατε να μιλήσετε με έναν άλλο τρόπο, με ένα άλλο ύφος σχετικά με τη μεγάλη διεκδίκηση που έχουμε το Σεπτέμβρη. Και νομίζω, ότι φεύγουμε απ' αυτήν την Αίθουσα με την ευχή όλων των Πτερύγων και όλων των πλευρών, ότι θα γυρίσουμε από τη Λωζάνη με μια πρώτη επιτυχία και θα δουλέψουμε σκληρά. Γιατί κανείς δεν πρέπει να αγνοεί, ότι το Σεπτέμβρη, πίσω από ένα παραβάν, εκατόν έξι μέλη της ΔΟΕ θα αποφασίσουν ποια θα είναι η πόλη η οποία θα αναλάβει να διοργανώσει τους Ολυμπιακούς Αγώνες του 2004. Στο μεταξύ όμως, εγώ δεν θα κρύψω ότι είναι μία δύσκολη δοκιμασία του "ΑΘΗΝΑ '97". Και είναι μια δύσκολη δοκιμασία, γιατί η ηγεσία του ΣΕΓΑΣ δεν εννοεί να καταλάβει, ότι δεν μπορεί να διαχειριστεί το πρωτάθλημα στο οικονομικό του μέρος. Αυτό την απασχολούσε, απ' ό,τι φαίνεται, και όχι το αγωνιστικό. Και ειλικρινά λυπάμαι, γιατί ετέθη και θέμα με την διαμαρτυρία κάποιων αθλητών, επειδή δεν είναι μέσα στον κατάλογο του Συλλόγου Ελλήνων Πρωταθλητών για την επιχορήγηση της προετοιμασίας τους. Τι έχει συμβεί;

Μας έστειλε ο ΣΕΓΑΣ, μια πρόταση για εκατόν σαράντα εκατομμύρια για την προετοιμασία των αθλητών εν όψει του παγκοσμίου πρωταθλήματος. Εμείς είπαμε, επειδή καθυστερούσε ο ΣΕΓΑΣ να εκταμιεύσει δικά του ποσά για την προετοιμασία αυτών των πρωταθλητών μας, τους οποίους θα περιμένουμε να θαυμάσουμε και να τιμήσουμε και να μας τιμήσουν τον Αύγουστο του 1997. Είπαμε, ότι από την πρόταση για εκατόν σαράντα, να εκταμιεύσουμε, γιατί τρέχει ο χρόνος, τα εκατό εκατομμύρια. Πού θα τα δώσουμε; Ζητήσαμε από τους ίδιους έναν κατάλογο. Αν κάναμε λάθος, την Τρίτη έχουμε συνεδρίαση και εκεί μπορεί ο κ. Παπαγεωργόπουλος να πει ότι, κάνατε λάθος, υπάρχουν και αυτοί, οι είκοσι, ακόμη πρωταθλητές, τους οποίους οφείλουμε να ενισχύσουμε. Επίσης θα σας πω κάτι. Εγώ την Τρίτη θα πάω με πρόταση να πάρουν από δύο εκατομμύρια ο κάθε προπονητής γιατί και αυτοί ξεχάστηκαν από την απόφαση της ΚΟΕ, της Κεντρικής Οργανωτικής Επιτροπής.

Επιχειρούμε σ'αυτό το πρωτάθλημα, όλες οι αποφάσεις να είναι συλλογικές και να είναι με διαφάνεια. Και νομίζω, ότι θα το κατορθώσουμε. Και επειδή έχει θέσει ένα κρίσιμο ερώτημα ο κ. Κουναλάκης, αν οι τελετές έναρξης-λήξης θα δοθούν σε αυτούς οι οποίοι έχουν κάνει σχετικές προσφορές, σας λέω, ότι σήμερα υπάρχει μία συνεδρίαση στην οποία απ' ό,τι φαίνεται ο συνάδελφος κ. Δημαράς, ο οποίος προεδρεύει, πήγε σ'αυτή τη συνεδρίαση. Εγώ ζήτησα από το γενικό διευθυντή κ. Σαβράμη να στείλει μία επιστολή στο Βαγγέλη Παπαθανασίου, το γνωστό μεγάλο 'Ελληνα καλλιτέχνη ο οποίος εμφανίζεται σε πρόταση του Δήμου της Αθήνας, ότι θα είναι εκείνος ο οποίος θα έχει το μουσικό μέρος των τελετών έναρξης και λήξης, να μας διασαφηνίσει τη θέση του, ούτως ώστε, την Τρίτη, να πάρουμε με όλα τα δεδομένα μια σωστή απόφαση.

Επικαλεσθήκατε κάποια έγγραφα τα οποία έχουν την αξία του υπογράφοντος. Επικαλεσθήκατε κάποια έγγραφα του κ. Μολυβά. Ο κ. Μολυβάς σε κάποια έγγραφα λέει, ότι δεκάδες δισεκατομμύρια δόθηκαν σε ανύπαρκτα σωματεία και σε ανύπαρκτα τμήματα. Υπάρχει σοβαρότητα σε αυτή τη φράση για να υπάρξει και αντίστοιχη απάντηση; 'Η θέλετε να διαψεύσω από τη Βουλή ότι δεν χρηματοδοτήσαμε ανύπαρκτα σωματεία; Αντί γι'αυτό εγώ οφείλω -επειδή η τελευταία περίοδος στην οποία κυβερνήσατε τον Τόπο -είναι η περίοδος '89-'93 - να καταθέσω στη Βουλή όλες τις έκτακτες χρηματοδοτήσεις του Σεπτεμβρίου 1993 ύψους τριών δισεκατομμυρίων διακοσίων εννιά εκατομμυρίων δραχμών. Πράγματι, αν κανείς κοιτάξει με προσοχή, θα δει ότι έχετε εκείνη την περίοδο χρηματοδοτήσει το Σύλλογο των Απανταχού Αρμενίων, το Σύλλογο των Γονέων και Κηδεμόνων του δευτέρου Γυμνασίου Ηρακλείου, το Σύλλογο των Νεφροπαθών και υφιστάμενων αιμοκάθαρση, το Σύλλογο Γονέων και Κηδεμόνων του Δημοτικού Αιγάλεω, του Ηρακλείου... Εκεί πολιτεύονταν κάποιοι.

Λοιπόν θα τα δείτε, όποιος θέλει είναι στην κοινή χρήση, για να βγουν κάποια συμπεράσματα. Εγώ θέλω να επαναλάβω απ' αυτήν την Αίθουσα, ότι από 22 Αυγούστου μέχρι 22 Σεπτέμβρη 1996 που έγιναν εκλογές, ουδεμία έκτακτη χρηματοδότηση έγινε από τον Υφυπουργό Αθλητισμού και αναλαμβάνουμε την ευθύνη αυτών που ενώπιον της Βουλής καταθέτουμε.

(Στο σημείο αυτό ο Υφυπουργός Πολιτισμού κ. Ανδρέας Φούρας καταθέτει στα Πρακτικά το πραοναφερθέν έγγραφο με τις χρηματοδοτήσεις το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Ετέθη ένα θέμα σχετικά με τις εκλογές της ΕΟΑ και έμπλεξε ο κ. Παπαγεωργόπουλος από την αντιπτέρηση μέχρι την παγοδρομία για να φτάσει στην εκλογή του Προέδρου και της Εκτελεστικής Επιτροπής.

Εγώ θέλω να σας πω, κυρίες και κύριοι συνάδελφοι, ότι το 1992 -υπήρξαν και φωτογραφίες από την πρόσκληση που έγινε στο γραφείο του τότε Πρωθυπουργού των μελών της Νέας Δημοκρατίας που μετείχαν στην Ε.Ο.Α.- το Προεδρείο της ΕΟΑ εξελέγη με δεκατρείς ψήφους έναντι έντεκα που είχε η μειοψηφούσα πρόταση. Και τότε, με δεκατρείς ψήφους υπέρ και έντεκα κατά, ούτε έφορος στο Καραϊσκάκη δεν πήγε κάποιος ο οποίος δεν ήταν μέλος της δικής σας Παράταξης.

Προσπαθήσαμε στην Επιτροπή Ολυμπιακών Αγώνων να έχουμε ένα κλίμα συνεργασίας και συναίνεσης, ένα κλίμα το οποίο θα ξεπερνάει τις κομματικές γραμμές και δε θα υποτάσσεται σε αυτές, με αποτέλεσμα, ενώ οι προηγούμενες επιτροπές είχαν Προεδρεία τα οποία ήταν μονοκομματικά, πρώτη φορά έχουμε Προεδρεία στα οποία μετέχουν όσοι έβαλαν υποψηφιότητα και από άλλες πλευρές. Και βεβαίως ο κ. Κατσιαδάκης ανήκε στην Παράταξή σας και βεβαίως είναι Αντιπρόεδρος της ΕΟΑ με εκλογή από την ίδια την ΕΟΑ και με εκλογή μάλιστα ισχυρότατη. Διότι κατανόησαν όσοι είναι στην κορυφή του ελληνικού αθλητισμού, στην Επιτροπή Ολυμπιακών Αγώνων, ότι οι κομματικοί διαχωρισμοί δεν βοηθάνε τους μεγάλους εθνικούς στόχους. Και το αποτέλεσμα ήταν συγκλονιστικά εναντίον των επιχειρημάτων για κομματικοποίηση και υπέρ της αντίληψης, ότι ο αθλητισμός ενώνει.

Αγαπητοί, κύριοι συνάδελφοι, δεν θέλω να έρθω στην περίοδο '89-'93. Δεν θα βοηθήσει άλλωστε, κανέναν. Θέλω όμως, να μιλήσω αποσπασματικά για κάποια επιμέρους θέματα τα οποία θέσατε, εάν το "ΑΘΗΝΑ '97" θα δώσει έργα με αναθέσεις. Σας είπα, ότι δώσαμε ένα έργο με ανάθεση, με ομόφωνη απόφαση, στην εταιρεία MONDO, σε αυτήν την εταιρεία η οποία είχε το στίβο και στο Γκέτενμπουργκ, που έγινε το προηγούμενο πρωτάθλημα και στη Βαρκελώνη, που έγινε η προηγούμενη Ολυμπιάδα και στο Λος 'Αντζελες και στην Ατλάντα. Και το δώσαμε, αφού μας έκανε μία προσφορά στο 1/3 ουσιαστικά της αξίας του ίδιου έργου που είχε δώσει η κα Πετραλιά.

Επιμένω, ότι με πλήρη στοιχεία τα οποία εμφανίστηκαν στην Κεντρική Οργανωτική Επιτροπή, αν ακολουθούσαμε τη γραμμή της κας Πετραλιά, θα δίναμε έργο με είκοσι εννέα χιλιάδες το τετραγωνικό μέτρο, ενώ εμείς δώσαμε μόνο με δεκατρείς χιλιάδες το τετραγωνικό μέτρο. Αυτή είναι η αλήθεια και γι' αυτό τα μέλη της Κεντρικής Επιτροπής ανέλαβαν την ευθύνη.

Σχετικά με το θέμα που έχει τεθεί με το ΠΡΟΠΟ-ΓΚΟΛ και με τους πόρους στην ΕΠΟ, θέλω να σας διαβεβαιώσω, ότι η ΕΠΟ, λόγω του ότι έχουμε κάνει μία καλή δουλειά στο "ΠΡΟΠΟ", φέτος θα πάρει απ' ό,τι προβλέπω από τους πόρους "ΠΡΟΠΟ" και "ΠΡΟΠΟ-ΓΚΟΛ" αθροιστικά, περισσότερα από

Σελίδα 4519 

τετρακόσια εκατομμύρια και έτσι δεν πρόκειται να μειωθούν οι πόροι. Αντίθετα, αυξάνονται οι πόροι για όσους έχουν καταγραφεί με ποσοστά στη διανομή των πόρων του "ΠΡΟΠΟ".

Σχετικά με το γιατί δεν έχει ακόμα βγει το διάταγμα του "ΠΡΟΠΟ-ΓΚΟΛ", θέλω να σας πω, ότι δεν είναι δική μου ευθύνη, διότι μεσολαβεί και Συμβούλιο Επικρατείας και Πρόεδρος της Δημοκρατίας. Και δεν μπορεί να εγκαλούμαι γι' αυτό.

Θέλω όμως, να σας διαβεβαιώσω, ότι έδωσα εντολή, επειδή έφυγε μόνο για πάπυρο πλέον, για να υπογραφεί το προεδρικό διάταγμα, να προκαταβληθούν στους αποδέκτες τα ποσά τα οποία πρέπει να κατανεμηθούν με βάση το περιεχόμενο του προεδρικού διατάγματος. Την επόμενη εβδομάδα όλοι οι αποδέκτες θα πάρουν τα χρήματα τα οποία οφείλουμε να τους δώσουμε.

Κυρίες και κύριοι συνάδελφοι, ο αθλητισμός πρέπει να μας ενώσει. Την επόμενη εβδομάδα πηγαίνουμε στη Λωζάννη με τις καλύτερες προϋποθέσεις. Η επιτροπή αξιολόγησης της Διεθνούς Ολυμπιακής Επιτροπής που ήρθε υπό τον κ. Μπαχ στην Ελλάδα, είδε, ότι είχαμε κάνει μία συστηματική δουλειά. Βεβαίως, εγώ θέλω να σας διαβεβαιώσω, πως θα κρατήσω τη γραμμή, ότι η διεκδίκηση δεν είναι κυβερνητική υπόθεση. Υπάρχει μία επιτροπή διεκδίκησης με επικεφαλή την κα Δασκαλάκη - Αγγελοπούλου, η οποία επιτροπή κάνει άριστο έργο και υπάρχει και μία επιτροπή υποστήριξης, στην οποία είμαι εγώ, είναι ο Δήμαρχος Αθηναίων και είναι και ο Πρόεδρος της ΕΟΑ, που υποστηρίζουμε τις προσπάθειες με μία καινούρια λογική, με μία νέα στρατηγική, με μία νέα αντίληψη αξιώσεων η οποία έχει καταγραφεί και έχει αποδώσει, με στόχο να φέρουμε στην Ελλάδα τους Ολυμπιακούς Αγώνες του 2004.

Το εάν όμως, θα έρθουν οι Αγώνες ή όχι, θα εξαρτηθεί από μία μυστική ψηφοφορία. Και στις μυστικές ψηφοφορίες γνωρίζετε ότι τα πράγματα δεν μπορούν παρά να είναι συνδεδεμένα με τη συνείδηση ή τους επηρεασμούς εκείνου που ψηφίζει.

Θέλω να εκφράσω τη λύπη μου για το κείμενο το οποίο καταθέσατε. Θα ήταν καλό για τον κοινοβουλευτικό βίο και για τον αθλητισμό, να αποσύρετε τουλάχιστον τα 3/4 αυτού του κειμένου, το οποίο εσάς θα βαραίνει, ενώ εμάς μας έδωσε την ευκαιρία να πούμε μερικά πράγματα για την πολιτική μας στον αθλητισμό.

Κλείνοντας, θέλω να ευχαριστήσω όσους συνέβαλαν θετικά και κυρίως τον κ. Κουναλάκη, ο οποίος επεσήμανε, πού είναι τα προβλήματα και έχουμε μερικές διαφωνίες. Θα ήθελα επίσης να ευχαριστήσω και τον κ. Δημαρά, ο οποίος απεκάλυψε ότι συνειδητά διαβάλλεται για λόγους κομματισμού και κομματικής μιζέριας το "ΑΘΗΝΑ '97".

ΠΡΟΕΔΡΕΥΩΝ (Λουκάς Αποστολιδης): Να ευχηθούμε και εμείς από το Προεδρείο, κύριε Υφυπουργέ, να πάνε καλά τα πράγματα.

Ο κ.Παπαγεωργόπουλος έχει το λόγο για δέκα λεπτά.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, όπως αντιληφθήκατε και εσείς και οι άλλοι συνάδελφοι, ο κύριος Υπουργός συνεχίζει τις προσωπικές επιθέσεις, γιατί έτσι νομίζει ότι θα κερδίσει τις εντυπώσεις.

Το μόνο, το οποίο κατορθώνει, είναι να εκτίθεται. Μου επετέθη για άλλη μία φορά -τα είπε την πρώτη φορά, δεν τα αντιληφθήκαμε, τα επανέλαβε και δεύτερη φορά- και είπε "Κύριε Παπαγεωργόπουλε, πώς ομιλείτε για το "ΑΘΗΝΑ '97", αφού μέχρι προχθές ήσασταν και σεις μέλος;".

'Ετσι,λοιπόν, είμαι αναγκασμένος για δεύτερη φορά να υπενθυμίσω τη διαδρομή μου μέσα στο "1997". Εγώ, κύριε Υπουργέ, εκπρόσωπος της Νέας Δημοκρατίας στην επιτροπή σας, ήμουν μέχρι το Δεκέμβριο του 1995. 'Οχι το 1996- 1997 έχουμε τώρα. Δηλαδή, ήμουν από τον Ιούνιο του 1995 μέχρι τον Δεκέμβριο του 1995 που η Νέα Δημοκρατία απεχώρησε από την επιτροπή, γιατί αποχωρήσατε εσείς και ο κ.Βασιλακόπουλος. Και τότε συμμετείχατε εσείς σαν εκπρόσωπος του ΠΑ.ΣΟ.Κ. και εγώ σαν εκπρόσωπος της Νέας Δημοκρατίας.

'Οταν, λοιπόν, το ΠΑ.ΣΟ.Κ. επισήμως απεχώρησε από την Επιτροπή, η οποία προεδρεύετο από τον κ.Λιάνη, έκανα μία επιστολή και είπα ότι, αφού δε συμμετέχει το ΠΑ.ΣΟ.Κ., το οποίο στηρίζει την Κυβέρνηση, πώς είναι δυνατόν να συμμετέχει η Αντιπολίτευση; 'Ετσι, λοιπόν, απεχώρησε η Νέα Δημοκρατία και απεχώρησε και ο Παπαγεωργόπουλος.

Εν συνεχεία, έγινε ο ανασχηματισμός, και αναλάβατε εσείς Υπουργός. Φτιάξατε μία καινούρια Επιτροπή και ζητήσατε εκπροσώπους από τη Νέα Δημοκρατία. Εκπρόσωπος της Νέας Δημοκρατίας, μέχρι πριν ένα μήνα, που είπαμε ότι η Νέα Δημοκρατία αποχωρεί πάλι από αυτή την εθνική Επιτροπή, ήταν ο κ.Γερόλυμπος. Εγώ, δε συμμετείχα με δική σας απόφαση σαν παλαιός πρωταθλητής. Αφού είπατε ότι η επιτροπή αποτελείται από αυτούς και αυτούς και από τους εκπροσώπους των Κομμάτων και είναι ο Γερόλυμπος από τη Νέα Δημοκρατία, είχατε μία δεύτερη παράγραφο που λέγατε "Για τις αθλητικές τους επιτυχίες και τις γνώσεις τους γύρω από τα αθλητικά, συμμετέχουν επίσης οι παλαιοί πρωταθλητές, Βασίλειος Παπαγεωργόπουλος, Σοφία Σακοράφα, Σταύρος Τζωρτζής".

Με αυτή την ιδιότητα, λοιπόν -την αθλητική- από το Φεβρουάριο του 1996 μέχρι προχθές, συμμετείχα στην επιτροπή σας. Γι'αυτό ήμουν ιδιαίτερα προσεκτικός, μελετούσα την ημερήσια διάταξη και ερχόμουν μόνο στις συνεδριάσεις της εθνικής επιτροπής που είχαν σαν αντικείμενο αθλητικά θέματα και κανένα οικονομικό θέμα.

Στις τελευταίες τέσσερις-πέντε συνεδριάσεις, όπου είχατε κατ'εξοχήν οικονομικής φύσεως θέματα και υπογραφή συμβάσεων, αν μελετήσετε τα πρακτικά, θα δείτε ότι ο Βασίλειος Παπαγεωργόπουλος είναι απών. Πότε ήταν η προτελευταία φορά που εμφανίστηκα στην επιτροπή σας; 'Ηταν, όταν είχατε αποκλειστικό θέμα την "τελετή ενάρξεως". Και αν θυμάστε, είμαστε εκεί είκοσι πέντε άτομα, κανένας δεν είχε διαβάσει την πρόταση του συγκεκριμένου καθηγητού που είχε πάρει από εσάς αυτή την πάρα πολύ σημαντική υπόθεση για την τελετή ενάρξεως και μόνον εγώ ήμουν εκείνος, ο οποίος εξέφρασα πραγματικά, μία ολοκληρωμένη "αρνητική" άποψη, την οποία ευτυχώς, την αποδεχθήκατε.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): 'Εγινε δεκτή η άποψη.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Συνέβαλα, λοιπόν, σε αυτό το σκέλος. Και ξαναεμφανίστηκα στην επιτροπή σας πότε; Προχθές πριν από δεκαπέντε μέρες, όταν θέμα συζητήσεως, ποιο είχατε; Είχατε την επίσκεψη της εθνικής ομάδος στην εθνική επιτροπή. Και βεβαίως, δεν εγνώριζα τι υπεκρύπτετο από κάτω. Υπεκρύπτετο μία ενέργεια, η οποία πραγματικά δεν έπρεπε να γίνει, γιατί στον βωμό της διαμάχης σας με το ΣΕΓΑΣ, παρακάμψατε τον ΣΕΓΑΣ. Και αντί να δώσετε τα χρήματα των πρωταθλητών στον ΣΕΓΑΣ, να μοιραστούν μέσα από την Ομοσπονδία, τα μοιράσατε εσείς προσωπικά ή μάλλον,επειδή εσείς είχατε φύγει από τη συνεδρίαση, τα μοίρασε ο Γενικός Γραμματέας Αθλητισμού.

Αν ανατρέξετε στα Πρακτικά, θα δείτε ότι πριν τα μοιράσει, Ο Γ.Γ.Α. κατηγόρησε βαρύτατα την Ομοσπονδία του ΣΕΓΑΣ και απευθυνόμενος στους αθλητές -κακώς, κάκιστα- τους είπε "επειδή αν τα δώσουμε στο ΣΕΓΑΣ θα τα φάνε και δεν θα φθάσουν στα χέρια σας, γι' αυτό τα δίνουμε απευθείας σε εσάς".

Γι'αυτό λοιπόν όταν προσεβλήθην από την επιστολή του κ. Σαβράμη, τότε ο παλαιός αθλητής, πρωταθλητής Παπαγεωργόπουλος, σας υπέβαλε την παραίτησή του. Αν ψάξετε πάλι στα Πρακτικά, θα δείτε, ότι δεν υπάρχει καμία δική μου υπογραφή σε οικονομικής φύσεως θέματα.

Από εκεί και πέρα, μην κατηγορείτε εμάς, όταν μιλάμε για το "1997". Συμβαίνει εκεί κάτι το σημαντικό και κάτι το τρομακτικό. Απέχει από τις εργασίες της Επιτροπής, η Ομοσπονδία! Ξέρετε τι σημαίνει αυτό; Εάν είχατε αντιληφθεί όλοι σας τι σημαίνει αυτό, θα είχατε παραιτηθεί από όλα τα αξιώματα. Πηγαίνει ο ΣΕΓΑΣ σαν εκπρόσωπος της Ελλάδας και παίρνει τους αγώνες και εν συνεχεία δεν συμμετέχει στις εργασίες της Επιτροπής; Δεν συμμετείχε στο παρελθόν, αλλά δεν συμμετέχει και στο παρόν.

'Εχω την τελευταία ανακοίνωση της Ομοσπονδίας του ΣΕΓΑΣ που εκδόθηκε πριν από δέκα μόλις μέρες που λέει 

Σελίδα 4520 

"συνεχίζουμε να μην συμμετέχουμε". 'Εχετε εσείς διαφορές εσωκομματικές, ή ο,τιδήποτε άλλο; Φοβόσαστε την διαχείριση των χρημάτων από τον ΣΕΓΑΣ; Δεν με ενδιαφέρει. Εγώ ξέρω, ότι ο ΣΕΓΑΣ δεν συμμετέχει. Και αυτό είναι πάρα πολύ άσχημο και αντιλαμβάνεστε τι εντυπώσεις δημιουργούνται προς τα έξω.

Ο ΣΕΓΑΣ, όχι μόνο δεν συμμετέχει, αλλά καταγγέλει συγχρόνως. Και μην λέτε ότι τα καταγγέλει ένας άνθρωπος που δεν έχει καμία αξιοπρέπεια και "πρέπει εγώ να απαντάω στον Μολυβά"; Είσαστε το εποπτεύων κρατικό όργανο στον κ. Μολυβά, κύριε Υπουργέ. Και αν κακώς σας καταγγέλει ο Μολυβάς, τότε ο νόμος σας εξοπλίζει. Να ενεργοποιήσετε το άρθρο 11 του ν.75/75 και να καθαιρέσετε τον κακό Πρόεδρο, τον όποιο κακό Πρόεδρο, να τον παραπέμψετε στην δικαιοσύνη, να διορίσει αυτή άλλο Πρόεδρο.

Δεν μπορείτε, λοιπόν, ελαφρά τη καρδία, να λέτε "ο Μολυβάς τα λέει". Ο Μολυβάς, είναι ο εκλεγμένος Πρόεδρος του κλασσικού αθλητισμού και εσείς εποπτεύετε τον Μολυβά και το ΣΕΓΑΣ. Και αν κάτι παρανόμως και παρατύπως πράττει, εσείς έχετε την ευθύνη, που δεν τον ελέγχετε και δεν τον παραπέμπετε στην δικαιοσύνη.

Από εκεί και πέρα, όσον αφορά τα όσα ελέχθησαν προηγουμένως για το διάνειο του ΟΠΑΠ, δεν με πείσατε γι' αυτή την ιστορία. Είναι σοβαρή.

Κύριε Πρόεδρε, έχουμε δύο ανεξάρτητους Οργανισμούς, τον Ο.Π.Α.Π. και τον Ο.Δ.Ι.Ε, αυτοτελείς, αυτοκέφαλους που θα γίνουν ΑΕ, αύριο, μεθαύριο, με τον τελευταίο νόμο. Ο Ο.Π.Α.Π. από εδώ, ο Ο.Δ.Ι.Ε. από εκεί. Δεν έχουν καμία σχέση και επαφή μαζί τους.

Μας λέει ο κύριος Υπουργός, ότι ο Ο.Π.Α.Π. πηγαίνει πάρα πολύ καλά οικονομικά. Και εμφανίζεται το παράξενο, ο Ο.Δ.Ι.Ε. να δανείζει στον ΟΠΑΠ ενάμισι δισεκατομμύριο δραχμές!

Πρώτον, λοιπόν, αφού ο ΟΠΑΠ είναι σε καλή οικονομική κατάσταση, γιατί δανείζεται; Λέει ο κύριος Υπουργός "λογιστική τακτοποίηση". Τι λογιστική τακτοποίηση μπορεί να υπάρχει μεταξύ δύο ανεξαρτήτων Οργανισμών, που δεν έχουν ούτε αλληλογραφία; Πως δανείζει ο ένας ανεξάρτητος Οργανισμός, τον άλλον ανεξάρτητο Οργανισμό; Αυτό είναι ενα ερώτημα.

Η οικονομική κατάσταση της Γενικής Γραμματείας περιεγράφη με τα μελανότερα χρώματα από τους αγαπητούς συναδέλφους και δεν απήντησε ο κύριος Υπουργός, αν προσέξατε, κύριε Πρόεδρε. Είπαμε ότι υπάρχουν είκοσι πέντε δισεκατομμύρια έλλειμμα. 'Αλλος είπε ότι υπάρχουν πάνω από τριάντα δισεκατομμύρια έλλειμμα. Το σίγουρο είναι ότι υπάρχουν πάνω από είκοσι δισεκατομμύρια έλλειμμα, αλλά καμία απάντηση δεν υπήρξε από τον κύριο Υπουργό. Βεβαίως, ήταν εύγλωττη αυτή η απουσία απαντήσεως.

Και ενώ υπάρχει αυτή η κακή οικονομική κατάσταση της Γενικής Γραμματείας Αθλητισμού, έχουμε "έκτακτες επιχορηγήσεις". Αυτές οι επιχορηγήσεις είναι νομιμότατες, με βάση το υπάρχον νομοθετικό πλαίσιο. Κανένας δεν μπορεί να κατηγορήσει κανέναν για τις έκτακτες επιχορηγήσεις, αρκεί, βεβαίως, να είναι στο προσήκον ύψος.

Εάν η Νέα Δημοκρατία έδωσε στον προεκλογικό αγώνα κάτι παραπάνω, αυτό δεν είναι για να το επικαλείστε και να κάνετε και εσείς τα ίδια. Εκατό φορές τα έχουμε πει εδώ μέσα. Είναι μία νόμιμη πράξη.

Εκείνο που εμείς καταγγέλουμε είναι το συγκεκριμένο ύψος και αν υπάρχει πραγματικά παρανομία και παρατυπία, και αν υπάρχει η οικονομική δυνατότητα από την Γ.Γ.Α.

Και εσείς ο ίδιος αποδεχθήκατε προηγουμένως ότι τουλάχιστον, ως προς το ΚΚΕ, ενεργήσατε παρανόμως. Τι θα πεί Χουαντορένα; Οπως ξέρετε καλύτερα από εμένα, τα κόμματα δεν έχουν ούτε καν νομική υπόσταση, πως η Γενική Γραμματεία Αθλητισμού έρχεται και επιχορηγεί ένα όργανο, υπάρχουν βεβαίως, το οποίο δεν έχει ούτε νομική υπόσταση; Μπορεί να επιχορηγείτο το Κ.Κ.Ε.; Ποιός, λοιπόν, τα εισέπραξε; Που απέδωσε λογαριασμό; Πώς κλείσατε εσείς τα βιβλία σας; Είναι τεράστια ερωτήματα.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Δεν παίρνουν κρατική επιχορήγηση τα Κόμματα;

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Δεν έχω πολύ χρόνο και θα καταλήξω πάλι με το σοβαρότατο θέμα των Ολυμπιακών Αγώνων. Εδώ μια και καλή να ξεκαθαρίσουμε το θέμα. Να επαναλάβουμε με όλη την ένταση της φωνής μας, ότι η όλη προσπάθεια ελέγχου που κάνουμε, είναι προς τη σωστή και την καλή κατεύθυνση, να περισώσουμε ό,τι μπορούμε, να περισώσουμε το κύρος της Χώρας. Από το ενδιαφέρον μας προέρχεται ο έλεγχος. Και όταν λέμε ότι δεν έχουν κύρος τα μέλη, τα οποία σήμερα εργάζονται για την επιτυχία αυτού του σκοπού, εννοούμε, είναι πασιφανές, αθλητικό κύρος. Δε λέμε ότι ο ένας δεν είναι καθηγητής πανεπιστημίου και ο άλλος με δέκα πτυχία επιτυχημένος άνθρωπος. Αλλά πέρα από την κα Δασκαλάκη και τον αναπληρωτή Γενικό Διευθυντή κ. Γιαννάκη και τον κ. Ποταμιάνο, τα υπόλοιπα μέλη πραγματικά δεν έχουν καμία σχέση με το αντικείμενο.

Και κυριότατα, όταν κάνεις μία επιτροπή τέτοιου ύφους και μεγέθους, πραγματικά βάζεις από πάνω έναν top manager, καθώς και άλλα επίλεκτα στελέχη, αλλά τουλάχιστον Γενικό Διευθυντή βάζεις έναν άνθρωπο που ξέρει το αντικείμενο πάρα πολύ καλά. Τι θα πει να ξέρω το αντικείμενο; Να ξέρω την οικογένεια των "εκατόν έξι", να έχω πείρα από το παρελθόν πώς κερδίζονται αυτές οι υποθέσεις, πώς αναπτύσσονται οι δημόσιες σχέσεις, αγαπούν τους πολιτικούς ή δεν αγαπούν τους πολιτικούς αυτοί που ψηφίζουν, ποιος πρέπει να παρέμβει, τι δώρα πρέπει να κάνει ή να μην κάνει. Αυτά πρέπει να ξέρει.

Βάλαμε, λοιπόν, τον κ. Σοφούλη, ο οποίος παραδέχθηκε σε μία σύσκεψη που είχαμε πριν λίγες μέρες, ότι δεν γνωρίζει το αντικείμενο και ότι τώρα διαβάζει, τώρα μελετάει για να μάθει τι πρέπει να κάνει ο ίδιος!...

Γι'αυτό, λοιπόν, αγωνιούμε, κύριε Πρόεδρε. Αθλητικό κύρος δεν έχουν. Δεν μπορούν να μιλήσουν με την αθλητική γλώσσα με την οποία πρέπει να ομιλούν.

Και να καταλήξω, βεβαίως, απαντώντας σε αυτή τη βαρύτατη κατηγορία ότι "εμείς ζηλέψαμε, εμείς βάλαμε τορπίλλες". Αν θέλαμε, κύριε Πρόεδρε, να βάλουμε τορπίλλες για την ιστορία του 2004, δεν θα μιλούσαμε έτσι όπως μιλάμε. Είχαμε δόξα τω Θεώ, πάρα πολλά να πούμε. Και ασφαλώς πάλι δε θα φθάναμε στο σημείο που έφθασε το 1990 το ΠΑ.ΣΟ.Κ. και ο μακαρίτης τότε Πρόεδρός του, ο Ανδρέας Παπανδρέου. Υπάρχει ένα δημοσίευμα, που περιγράφει το ρόλο τότε του Ανδρέα Παπανδρέου.

(Στο σημείο αυτό ακούγεται ο προειδοποιητικός ήχος λήξηςς του χρόνου ομιλίας του κυρίου Βουλευτή)

Ο Πρόεδρος της Επιτροπής Ολυμπιακών Αγώνων της Ιταλίας έδωσε μία συνέντευξη τύπου στην "Corriera de la sport" πριν από λίγες μέρες, ο Mario Pescante και περιγράφει ακριβώς το ρόλο του ΠΑ.ΣΟ.Κ. και του Ανδρέα Παπανδρέου. Δε θέλω ούτε να σας το διαβάσω.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε σας παρακαλώ.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Και όμως δεν υπήρξε αντίδραση, δεν υπήρξε καταγγελία, δεν υπήρξε παρέμβαση του πρέσβεως στην Ιταλία για αυτό το δημοσίευμα και τη συνέντευξη του Προέδρου της Ιταλικής Ολυμπιακής Επιτροπής του Mario Pescante που δημοσιεύθηκε στην "Corriera de la sport", δεν υπήρξε καταγγελία στα Ευρωπαϊκά όργανα. 'Επρεπε η αντίδραση της Ελλάδος, αν είναι αναληθής η συγκεκριμένη συνέντευξη, να ήταν δριμυτάτη. Και υπήρξε απουσία της ελληνικής φωνής δυστυχώς.

ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, έχετε το λόγο για πέντε λεπτά.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, το τι λέει αυτή τη στιγμή ο Mario Pescante ή τι θα πει, μέχρι το Σεπτέμβριο, θα πρέπει να έχει δίπλα του ένα ερωτηματικό. Γιατί θα πρέπει να γνωρίζει και η Αίθουσα και εσείς ότι ο Mario Pescante είναι στην Επιτροπή Διεκδίκησης των Ολυμπιακών Αγώνων του 2004 για λογαριασμό της Ρώμης.

Θέλω να απαντήσω στο θέμα που έχει τεθεί στα οικονομικά της Γενικής Γραμματείας Αθλητισμού. Κατ'αρχήν, η κακοδαι-

Σελίδα 4521 

μονία στα οικονομικά της Γενικής Γραμματείας Αθλητισμού έχει αρχίσει το 1989, όταν ελήφθη ένα δάνειο οκτώμισι δισεκατομμυρίων δραχμών και ακολούθησε το 1991 ένα δεύτερο δάνειο από τέσσερα δισεκατομμύρια πεντακόσια δέκα επτά εκατομμύρια. Αυτό είναι το διαρκές έλλειμμα κάθε χρόνο της Γενικής Γραμματείας Αθλητισμού έκτοτε. 

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Το δάνειο γιατί έγινε; Υπήρχε άνοιγμα.

ΑΝΔΡΕΑΣ ΦΟΥΡΑΣ(Υφυπ. Πολιτισμού): Το 1989, απο τη συγκυβέρνηση Τζαννετάκη, οκτώμισι δισεκατομμύρια, και επίσης τέσσερα πεντακόσια δεκαεπτά δισ. το 1991, αθροιστικά αυτά τα δύο είναι το έλλειμμα της Γενικής Γραμματείας Αθλητισμού, όπως έρχεται μέχρι σήμερα και κάθε χρόνο επιχειρούμε να το μετακυλήσουμε για την επόμενη χρονιά. Πρέπει, κάποια στιγμή, να πάρει τέλος αυτή η εκκρεμότητα και υπάρχουν συγκεκριμένες εντολές, έτσι που η 31/12/1997 να μας βγάλει χωρίς την ύπαρξη αυτού του ελλείμματος και γίνεται παράλληλα για πρώτη φορά μια τεράστια προσπάθεια οι Οργανισμοί να αποδώσουν στον Ελληνικό Αθλητισμό.

Το σύστημα το λογισμικό του ΟΠΑΠ χωρούσε μέχρι έξι παιχνίδια, αυτές τις μηχανές είχατε αγοράσει, με αυτήν την προοπτική είχατε συνδέσει τον ΟΠΑΠ. Τα πράγματα όμως τρέχουν, γι'αυτό έχουμε προωθήσει αναβάθμιση του λογισμικού και on line σύνδεση, έτσι που πέντε χιλιάδες τετρακόσια πρακτορεία, να μπορούν να λειτουργούν για λογαριασμό δεκαέξι παιχνιδιών και να φέρνουν νέους πόρους στον ελληνικό αθλητισμό.

'Εχει τεθεί ένα ερώτημα τι έγινε με τον Ιππόδρομο και το ένα δισ. διακόσια εκατομμύρια. Για πρώτη φορά τα τελευταία δέκα χρόνια ο Ιππόδρομος έδωσε χρήματα στον ελληνικό αθλητισμό.

Το πρώτο θέμα το οποίο προκύπτει και οφείλουμε να το χαιρετίσουμε και οφείλετε να το χειροκροτήσετε, είναι ότι περίσσεψαν από τον Ιππόδρομο αυτή τη χρονιά μέσα από την πολιτική που ακολουθήσαμε, ένα δισ. διακόσια εκατομμύρια. Και ξέρετε, κύριε Παπαγεωργόπουλε πώς περίσσεψαν; Εγώ ανέλαβα το πολιτικό κόστος να είναι σαράντα τρεις οι τεχνικοί επιτετραμένοι εκεί και όχι διακόσιοι πενήντα αργόμισθοι που είχατε εσείς. Και αυτό είναι μια αλήθεια και αν θέλετε να σας δώσω τους καταλόγους της θητείας σας και να δώσουμε και τους σημερινούς καταλόγους, θα διαπιστώσετε τις διαφορές πού γίνονται οι οικονομίες και γιατί οι έκτακτοι του Ιπποδρόμου έχουν πέσει στους εννιακόσιους, έτσι που να υπάρξει αυτό το περίσσευμα. Αυτό το περίσσευμα λοιπόν το οποίο καταφέραμε και δημιουργήσαμε, το πήρε η Γενική Γραμματεία Αθλητισμού. Δεν το πήρε κανένας ΟΠΑΠ ούτε υπήρξε δάνειο. Απλά η εγγραφή έγινε λογιστικά σε λογαριασμό του ΟΠΑΠ, γιατί διαθέσαμε απ'αυτό το ένα δισ. διακόσια εκατομμύρια, τα επτακόσια εκατομμύρια στην Επιτροπή Διεκδίκησης Ολυμπιακών Αγώνων και τα υπόλοιπα πεντακόσια στο "ΑΘΗΝΑ 1997".

Αλλά υπάρχει και ένα σημείο που με προκαλεί. Ρωτήσατε, τι κάναμε για τα άτομα με ειδικές ανάγκες; Εμείς τι κάναμε γι'αυτά τα άτομα; Εμείς αναγνωρίσαμε την ισοτιμία τους, τους παραολυμπιονίκες με τους ολυμπιονίκες. Και εμείς αναγνωρίσαμε με νόμο από τη Βουλή τις αθλητικές ομοσπονδίες και εμείς βγάλαμε και δημοσιεύσαμε ήδη και ΦΕΚ στην Εφημερίδα της Κυβέρνησης το πλαίσιο οργάνωσης και λειτουργίας του ειδικού αθλητισμού. Να ρωτήσετε αυτούς τι κάναμε. Είμαι υπερήφανος για όσα έχουμε κάνει για τα άτομα με ειδικές ανάγκες και τον ειδικό αθλητισμό.

'Εχει τεθεί ένα ερώτημα, τι έγινε με το Β' Κοινοτικό Πλαίσιο Στήριξης. Δυστυχώς, είχατε εντάξει στη θητεία σας, έργα τα οποία δεν ήταν επιλέξιμα, γιατί τα αθλητικά έργα σύμφωνα με τη Συνθήκη της Ευρωπαϊκής 'Ενωσης, δεν είναι επιλέξιμα. Είχατε καταγράψει, για λόγους προεκλογικούς το 1993, δεκάδες έργα δεκάδων δισεκατομμυρίων, ότι δήθεν θα χρηματοδοτηθούν από το Κοινοτικό Πλαίσιο Στήριξης, κάτι που δεν μπορούσε να γίνει και ό,τι έργα γίνονται σήμερα -να σας δώσω έναν κατάλογο τριακοσίων πενήντα έργων που εξελίσσονται- από εθνικούς πόρους, από το πρόγραμμα δημοσίων επενδύσεων και από περισσεύματα πόρων του ΟΠΑΠ, γιατί έχει ανάγκη από υποδομές ο ελληνικός αθλητισμός.

Ετέθη το θέμα του κ.Σαβράμη. Είδα την επιστολή και εν πάση περιπτώσει, είναι απάντηση σ'ένα λίβελλο ο οποίος καταγράφεται στην επερώτησή σας. Θα μπορούσε να είχε αποφύγει κάποιες ακραίες εκφράσεις ο κ.Σαβράμης και αυτό θα του ζητήσω να το κάνει. Αλλά δεν είναι το κορυφαίο θέμα το περιεχόμενο της επιστολής του κ.Σαβράμη, ότι προσβάλλει τον Κοινοβουλευτισμό και τους Κοινοβουλευτικούς. 'Εχει αμυνθεί σε μια επίθεση που έχει υποστεί, γιατί ο γενικός διευθυντής του "ΑΘΗΝΑ 1997" έχει εκλεγεί ομόφωνα. Πάντως αν υπάρχει θέμα, να έλθουν εκεί οι εκπρόσωποί σας να αποσύρουν τη στήριξη που έχουν στον κ.Σαβράμη και την ψήφο που κάποτε του έδωσαν.

Κυρίες και κύριοι συνάδελφοι, νομίζω ότι η επερώτηση εξελίχθηκε σε μπούμεραγκ για τη Νέα Δημοκρατία και σε όσους την υπέγραψαν και θα πρέπει στο μέλλον να ήσαστε προσεκτικότεροι σε ό,τι σας γράφουν και σας ζητούν να το υπογράψετε. 

ΓΕΩΡΓΙΟΣ ΟΡΦΑΝΟΣ : Μη μας μαλώσετε κιόλας, κύριε Υφυπουργέ!

ΠΡΟΕΔΡΕΥΩΝ(Λουκάς Αποστολίδης): Ο κ. Παπαγεωργόπουλος έχει το λόγο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, νομίζω πως δε χρειάζεται να τριτολογήσουμε. 'Οσοι μας άκουσαν -είναι πάρα πολύ λίγοι- επείσθησαν από τη βαρύτητα και την ισχυρότητα των επιχειρημάτων μας. Ο κύριος Υπουργός με λεκτικά σχήματα, προσπαθεί να υποβαθμίσει τις θέσεις μας. Εμείς για άλλη μια φορά διατρανώσαμε την πίστη μας στα αθλητικά ιδεώδη και ελέγξαμε, έτσι όπως είχαμε καθήκον, την Κυβέρνηση. Οι ευθύνες της είναι βαρύτατες.

Από κει και πέρα, με τον κ.Σαβράμη θα τα βρούμε. 

ΠΡΟΕΔΡΕΥΩΝ(Λουκάς Αποστολίδης): Εσείς πάντως κύριε Παπαγεωργόπουλε, ως λειτουργός του χώρου του αθλητισμού, νομίζω, ότι θα πρέπει να δίνετε πάντα το παράδειγμα σ' αυτήν την ενότητα του αθλητισμού.

Κύριοι συνάδελφοι, σας έχουν διανεμηθεί τα Πρακτικά της 27.1.1997 για επικύρωση. 

Επικυρούνται τα Πρακτικά της 27.1.1997;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ(Λουκάς Αποστολίδης): Συνεπώς τα Πρακτικά της 27.1.1997 επεκυρώθησαν. 

Κηρύσσεται περαιωμένη η συζήτηση επί της επερωτήσεως των συναδέλφων της Νέας Δημοκρατίας.

Κύριοι συνάδελφοι, δέχεστε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.10' λύεται η συνεδρίαση για τη Δευτέρα, 3 Μαρτίου 1997 και ώρα 18.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια συζήτηση επερώτησης σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ
           ΟΙ ΓΡΑΜΜΑΤΕΙΣ
 


Σελίδα 4522 
