Σελίδα 5541 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΙΒ'

Τετάρτη 9 Απριλίου 1997

Αθήνα σήμερα, στην 9 Απριλίου 1997, ημέρα Τετάρτη και ώρα 18.37' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 8.4.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΙΑ' συνεδριάσεώς του, της 8ης Απριλίου 1997 σε ό,τι αφορά την ψήφιση στο σύνολο του σχεδίου νόμου "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβερνήσεως της Δημοκρατίας της Χιλής για την προώθηση και αμοιβαία προστασία των επενδύσεων").

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Αθανάσιο Αλευρά, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη πεπειραμένων χειριστών αεροσκαφών στην 359 ΜΑΕΔΥ της Πολεμικής Αεροπορίας.

2) Οι Βουλευτές κ.κ. ΠΕΤΡΟΣ ΚΟΥΝΑΛΑΚΗΣ, ΑΝΔΡΙΑΝΗ ΛΟΥΛΕ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Συντονιστική Επιτροπή των Συλλόγων Γονέων και Κηδεμόνων μαθητών των Δημοτικών - Γυμνασίων και Λυκείων της Ναυπάκτου ζητεί την επίλυση των κτιριακών προβλημάτων των σχολείων της περιοχής της.

3) Οι Βουλευτές κ.κ. ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία ο Σύλλογος Ειδικού Εκπαιδευτικού Προσωπικού ΑΕΙ ζητεί την επίλυση θεσμικών και οικονομικών αιτημάτων του κλάδου του.

4) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Αγροτικός Συνεταιρισμός Καρύστου Εύβοιας ζητεί την επίσπευση της πληρωμής των επιδοτήσεων για τα επιλέξιμα αιγοπρόβατα 1996.

5) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Εργαζομένων SYNKO ΑΒΕΕ ζητεί την έγκριση δανειοδότησης της εταιρείας από την ΑΤΕ.

6) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 10η Εδαφικής Περιφέρεια Νομού Εύβοιας ζητεί την κατασκευή νέου κτιρίου για τη στέγαση του Λιμεναρχείου Λουτρών Αιδηψού.

7) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Δασικό Συνδικαλιστικό Κίνημα ζητούν τη λήψη μέτρων προστασίας των δασών της Χώρας.

8) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Γονέων και Κηδεμόνων Γυμνασίου - Λυκείου Λίμνης Εύβοιας ζητεί τον άμεσο έλεγχο στατικότητας του κτιρίου του σχολείου.

9) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Αγροτοαλιευτικός Σύλλογος Αστακού Αιτωλ/νίας "Ο 'Αγιος Γεώργιος" ζητεί την επαναχορήγηση τράνζιτ καυσίμων για τα αλιευτικά σκάφη.

10) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μαρμαρίου Εύβοιας ζητεί την αξιοποίηση του φαραγγιού "ΔΗΜΟΣΑΡΙ".

11) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μετοχίου Διρφύων Εύβοιας ζητεί την αποκατάσταση ζημιών στο Κοινοτικό και Αγροτικό της δίκτυο.

12) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας Εύβοιας ζητεί την ανάπτυξη εναλλακτικών μορφών τουρισμού στην περιοχή του.

13) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία Μαίες του Γενικού Νοσοκομείου Χαλκίδας αναφέρεται στο πρόβλημα έλλειψης προσωπικού που αντιμετωπίζει η Γυναικολογική - Μαιευτική Κλινική του Γενικού Νοσοκομείου Χαλκίδας.

14) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία Δημόσιοι Υπάλληλοι ζητούν την επίλυση προβλημάτων της συνταξιοδότησής τους, λόγω της απόλυσής τους την περίοδο της δικτατορίας.

15) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Συντονιστική Επιτροπή Αγώνα για την ανεξαρτοποίηση του Νοσοκομείου Πύλου Μεσσηνίας ζητεί την ίδρυση ΝΠΔΔ με την επωνυμία Νομαρ-

Σελίδα 5542 

χιακό Γενικό Νοσοκομείο Πύλου.

16) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη χειριστών αεροσκαφών στην 359 ΜΑΕΔΥ της Πολεμικής Αεροπορίας.

17) Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία η Πανελλήνια 'Ενωση Πληρωμάτων Ρυμουλκών και Ναυαγοσωστικών ζητεί την άμεση κύρωση της Συλλογικής Σύμβασης Εργασίας των παραπάνω πληρωμάτων.

18) Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία Υπάλληλοι της Πρεσβείας της Ελλάδας στην Κύπρο ζητούν την τροποποίηση του άρθρου 6 παρ. 13 του ν. 2459/18.2.97 "κατάργηση φορολογικών απαλλαγών και άλλες διατάξεις".

19) Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία Υπάλληλοι της Ναυτιλιακής Εταιρείας "MICHAIL A. KARAGEORGIS S.A" ζητούν την καταβολή δεδουλευμένων αποδοχών από το Νοέμβριο του 1996.

20) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Δήμος Τυμπακίου του Νομού Ηρακλείου ζητεί να μην καταργηθεί η ΔΟΥ Τυμπακίου.

21) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Δήμος Μοιρών του Νομού Ηρακλείου ζητεί χρηματοδότηση για την κάλυψη των λειτουργικών αναγκών του Παιδικού Σταθμού στην περιοχή του.

22) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το Τοπικό Παράρτημα ΠΟΣΠΕΡΤ Ηρακλείου ζητεί η ΕΡΤ να αποκτήσει την κατάλληλη κτιριακή υποδομή στο Νομό Ηρακλείου.

23) Οι Βουλευτές κ.κ. ΜΙΧΑΗΛ ΚΑΡΧΙΜΑΚΗΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Φορείς του Οροπεδίου Λασιθίου ζητούν χρηματοδότηση για την αποκατάσταση τμήματος οδικού δικτύου προ της εισόδου του Οροπεδίου στο σημείο Αυχένας Αμπέλλου.

24) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η ΝΑ Λασιθίου ζητεί την ένταξη του έργου της Σχολής Τουριστικών Επαγγελμάτων σε ΣΑΕ.

25) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Σύλλογος Ησίοδος ζητεί την καταβολή των επιδοτήσεων των αγροτών Ιεράπετρας Κρήτης.

26) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η ΝΑ Κυκλάδων προτείνει λύσεις στο πρόβλημα που έχει προκύψει στην Πάρο από την άγρα πελατών.

27) Ο Βουλευτής Αθήνας κ. ΑΝΑΣΤΑΣΙΟΣ ΠΕΠΟΝΗΣ κατέθεσε αναφορά με την οποία ο Πολιτιστικός Σύλλογος 'Ανω Αμπελοκήπων ζητεί τη διάσωση των χώρων της ΔΕΗ και του ΚΑΠΑΨ στους Αμπελόκηπους της Αθήνας.

28) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Ακτημόνων Κρωμνιωτών Νομού Πέλλας ζητεί τη διευθέτηση του ιδιοκτησιακού καθεστώτος της δασικής έκτασης στο Ν.Μυλότοπο - Γιαννιτσών Νομού Πέλλας.

29) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία το Εργατοϋπαλληλικό Κέντρο Γιαννιτσών ζητεί την ίδρυση ενός Βρεφονηπιακού Σταθμού στην περιοχή του.

30) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο ΤΟΕΒ Εδεσσαίου ζητεί την κατάργηση των διατάξεων του σχετικού Σ/Ν για την Περιφερειακή Οργάνωση του Κράτους.

31) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία το Α' Πανελλήνιο Συνέδριο ΟΕΒ ζητεί την οικονομική ενίσχυση των Οργανισμών Εγγείων Βελτιώσεων και την εφαρμογή νέων εκσυγχρονιστικών διατάξεων της λειτουργίας τους.

32) Οι Βουλευτές κ.κ. ΙΩΑΝΝΗΣ ΚΕΦΑΛΟΓΙΑΝΝΗΣ, ΠΑΝΑΓΙΩΤΗΣ ΚΡΗΤΙΚΟΣ, ΝΙΚΟΛΑΟΣ ΓΚΕΛΕΣΤΑΘΗΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων Ξένων Γλωσσών διαμαρτύρεται για τη νομοθετική ρύθμιση της ελεύθερης διαμόρφωσης των διδάκτρων από τα Φροντιστήρια των Ξένων Πρεσβειών.

33) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Ιερά Μητρόπολη Ρεθύμνης και Αυλοποτάμου ζητεί την τροποποίηση διατάξεων στο σχέδιο νόμου περί του ενιαίου μισθολογίου.

34) Οι Βουλευτές κ.κ. ΝΙΚΟΛΑΟΣ ΚΑΤΣΑΡΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Αδιόριστοι Μουσικοί, οι οποίοι συμμετείχαν επιτυχώς στον Πανελλήνιο Διαγωνισμό του 1995 ζητούν την απορρόφησή τους στα σχολεία της Α'βάθμιας και Β'βάθμιας Εκπαίδευσης.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2320/11-2-97 ερώτηση δόθηκε με το υπ' αριθμ. 1205/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2320/11.2.97 που κατέθεσε ο Βουλευτής κ. Σπ. Σπηλιωτόπουλος σας πληροφορούμε τα εξής:

Το πρόγραμμα "ΠΕΠ - Αγροτουρισμός" που έχει ενταχθεί στο ΠΕΠ - Δυτ. Ελλάδας, είναι αποκεντρωμένο και εφαρμόζεται στα πλαίσια των στόχων και της στρατηγικής της Περιφέρειας (ορισμός περιοχών, κατανομή πιστώσεων).

Υπενθυμίζεται ότι οι αρμόδιες Υπηρεσίες του Υπουργείου Γεωργίας εφαρμόζουν αντίστοιχο πρόγραμμα, στα πλαίσια του ΚΑΝ (ΕΚ) 2328/91 (Λειτουργικό Πρόγραμμα "Ανάπτυξη του Τομέα Γεωργίας"), στο οποίο μπορούν να ενταχθούν αγρότες κατά κύρια απασχόληση, μόνιμοι κάτοικοι ορεινών και μειονεκτικών Κοινοτήτων για την πραγματοποίηση ανάλογων με το ανωτέρω πρόγραμμα ΠΕΠ επενδύσεων για αγροτουριστικές, αγροβιοτεχνικές δραστηριότητες.

Επίσης ανάλογες δραστηριότητες προβλέπονται στο πρόγραμμα Leader για την υλοποίηση του οποίου υπεύθυνη είναι η Ομάδα Τοπικής Δράσης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

2. Στην με αριθμό 2340/11-2-97 ερώτηση δόθηκε με το υπ' αριθμ. 14424/2-4-97 έγγραφο από τον Υφυπουργό Εσωτερικών η ακόλουθη απάντηση

"Σε απάντηση της ερώτησης 2340/11-2-97 που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή - Α. Κανταρτζή - Β. Μπούτα και αναφέρεται στο πιο πάνω θέμα, σας πληροφορούμε τα εξής:

1.Στα πλαίσια του ΙΙ Ευρωπαϊκού Πλαισίου Στήριξης 1994 - 1999 εκτελέσθηκε υδρευτικό έργο στην Κοινότητα Γραφυρού, προϋπολογισμού 30 εκατ. δρχ.

Σελίδα 5543 

2. Για την ολοκλήρωση του έργου απαιτούνται πρόσθετοι πόροι και γι' αυτό η Νομαρχιακή Αυτοδιοίκηση θα προτείνει μέσω Περιφέρειας την ένταξη στο ΕΑΠΤΑ ΙΙ ποσού 15 εκατ. δρχ. για την κατασκευή της Β' φάσης του έργου, ώστε να επιλυθεί το πρόβλημα ύδρευσης της Κοινότητας Γλαφυρού.

Ο Υφυπουργός

Λ. ΠΑΠΑΔΗΜΑΣ"

3. Στην με αριθμό 2695/5-3-97 ερώτηση δόθηκε με το υπ' αριθμ. 202/18-3-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην ερώτηση με αριθμό 2695/5-3-97 που κατέθεσαν στη Βουλή των Ελλήνων οι Βουλευτές κ.κ. Φώτης Κουβέλης και Μαρία Δαμανάκη σας γνωρίζουμε ότι τα εξής:

Στο Υπουργείο Δικαιοσύνης η σύσταση και λειτουργία Γραφείου Ισότητας θα αντιμετωπισθεί με το νέο οργανισμό του Υπουργείου, η σύνταξη του οποίου αποτελεί άμεση προτεραιότητα. Η έλλειψη οργανικής μονάδας με αρμοδιότητα τον χειρισμό θεμάτων ισότητας των δύο φύλων στο Υπουργείο Δικαιοσύνης από το 1990 μέχρι σήμερα έχει αντιμετωπισθεί με την ανάθεση, από τον Υπουργό Δικαιοσύνης, της σχετικής αρμοδιότητας, σε υπάλληλο που υπηρετεί στην Κεντρική Υπηρεσία του Υπουργείου και η οποία διακρίνεται για την ευαισθητοποίηση της στα θέματα ισότητας.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

4. Στην με αριθμό 2703/5-3-97 ερώτηση δόθηκε με το υπ' αριθμ. 203/1-4-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 2703/5-3-97 ερώτησης που κατέθεσε στη Βουλή των Ελλήνων η Βουλευτής κα Στέλλα Αλφιέρη, σας πληροφορούμε ότι ο θεσμός της κοινωφελούς εργασίας προβλέπεται, αφ' ενός μεν στο άρθρο 61 του ν. 1851/989 "Κώδικας βασικών κανόνων μεταχείρισης κρατουμένων" για τους κρατούμενους που δεν έχουν την οικονομική δυνατότητα μετατροπής της ποινής τους σε χρηματική, αφ' ετέρου δε στα άρθρα 82 παρ. 7 και 100Α του Π.Κ. Επίσης, ο ν. 1941/91 προβλέπει τη δημιουργία Κλάδου Επιμελητών Αρωγής για την επίβλεψη της κοινωφελούς εργασίας, των οποίων δεν έχει πραγματοποιηθεί ακόμη η πρόσληψη, και ως εκ τούτου συνεπώς τα καθήκοντα επίβλεψης ανατίθενται στον Εισαγγελέα του Δικαστηρίου που εξέδωσε την απόφαση περί κοινωφελούς εργασίας (παρ. 8 του άρθρου 100Α Π.Κ.).

Το Υπουργείο Δικαιοσύνης βρίσκεται σε συνεχή επικοινωνία με φορείς και οργανισμούς, μέσω εισαγγελικών λειτουργών, για την κατάρτιση καταλόγου θέσεων απασχόλησης κρατουμένων σε κοινωφελή εργασία, χωρίς αμοιβή, προκειμένου να ακολουθήσει η έκδοση σχετικής υπουργικής απόφασης που θα καθορίζει τους φορείς και τις θέσεις εργασίας.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

5. Στην με αριθμό 2721/5-3-97 ερώτηση δόθηκε με το υπ' αριθμ. 205/19-3-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 2721/5-3-97 ερώτηση που κατατέθηκε στη Βουλή των Ελλήνων από τους Βουλευτές κ.κ. Στέλλα Αλφιέρη, Σπύρο Δανέλλη και Μουσταφά Μουσταφά, σας γνωρίζουμε ότι σύμφωνα με το άρθρο 48 του οικογενειακού δικαίου γίνεται υποχρεωτικά, σε όλα τα πολιτικά δικαστήρια της ουσίας, αλλά από ειδικό τμήμα τους το οποίο έχει αποκλειστικά αυτή την αρμοδιότητα. Στο τμήμα αυτό που συγκροτείται σε κάθε δικαστήριο με τη διαδικασία που προβλέπεται από το νόμο για την συγκρότηση των τμημάτων των δικαστηρίων εν γένει, τοποθετούνται τακτικοί δικαστές με εξειδίκευση στα θέματα του οικογενειακού δικαίου και της προστασίας των ανηλίκων.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

6. Στην με αριθμό 2724/6-3-97 ερώτηση δόθηκε με το υπ' αριθμ. 1163/1-4-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2724/6-3-97 που κατέθεσαν στη Βουλή των Ελλήνων οι Βουλευτές κ. Σ. Αλφιέρη και Μουσταφά Μουσταφά σχετικά με την κακοποίηση παιδιών και γυναικών, καθώς και τη δημιουργία Κέντρων Οικογενειακού Προγραμματισμού, σας γνωρίζουμε τα εξής:

Η Κρατική Πρόνοια στον τομέα της προστασίας γυναικών και παιδιών που είναι θύματα κακοποίησης παρέχεται στις ευπαθείς αυτές κοινωνικές ομάδες από ιδρύματα που εποπτεύονται και επιχορηγούνται από το Υπουργείο μας όπως είναι το Ινστιτούτο Υγείας του Παιδιού, το ΠΙΚΠΑ, ο ΕΟΠ κ.λπ.

Ειδικότερα το Ινστιτούτο Υγείας του Παιδιού που εδρεύει στο Νοσοκομείο Παίδων "ΑΓΙΑ ΣΟΦΙΑ" ασχολείται κατ' εξοχήν με την διεπιστημονική έρευνα που αφορά τη σωματική και ψυχική υγεία του παιδιού, την κοινωνική του προστασία καθώς και τη διάδοση των γνώσεων που προκύπτουν από το ερευνητικό έργο. (Πρόγραμμα κακοποίησης και παραμέλησης).

Το ΠΙΚΠΑ, ο ΕΟΠ κ.λπ. αντιμετωπίζουν περιπτώσεις κακοποίησης και παραμέλησης παιδιών με τη φιλοξενία τους στις παιδοπόλεις και παραρτήματα, όπου ειδικοί επιστήμονες (ψυχολόγοι, κοινωνικοί λειτουργοί) που εργάζονται σ' αυτούς τους χώρους ασχολούνται με τα προβλήματα αυτά.

Επίσης στα Κέντρα Φροντίδας Οικογένειας του Εθνικού Οργανισμού Πρόνοιας που λειτουργούν ανά τη χώρα παρέχονται συμβουλευτικές Υπηρεσίες σε ευπαθείς κοινωνικές ομάδες, στις οποίες συμπεριλαμβάνονται και κακοποιημένες γυναίκες.

Πέρα από τα παραπάνω προγράμματα ο ΕΟΠ, υλοποιεί και το πρόγραμμα Κοινωνική Βοήθεια 197 - Γραμμή 'Αμεσης Επικοινωνίας και Ψυχολογικής Υποστήριξης και Ατόμου.

Στα πλαίσια του Β' Κοινοτικού Πλαισίου Στήριξης προβλέπεται η λειτουργία των Ειδικών Κέντρων 'Αμεσης Κοινωνικής Βοήθειας στις δραστηριότητες των οποίων περιλαμβάνονται υπηρεσίες για τη συνεχή επικοινωνία με πολίτες που αντιμετωπίζουν επείγοντα κοινωνικά προβλήματα σε 24ωρη διάρκεια, με ανοικτή τηλεφωνική γραμμή SOS, καθώς και Κέντρα Υποδοχής, Ενημέρωσης και Συμβουλευτικής Υποστήριξης.

Επίσης η λειτουργία Κοινωνικών Ξενώνων για μονογονεϊκές οικογένειες και Ξενώνες Παιδιών και Μητέρων, Ξενώνες Εφήβων Αγοριών, Κοριτσιών κ.λπ. στους οποίους οι παρεχόμενες υπηρεσίες θα αφορούν βραχεία και μεταβατική φιλοξενία οικογενειών σε κρίση, παροχή υπηρεσιών στέγασης, σίτισης, ένδυσης, συμβουλευτικής ενημέρωσης, κοινωνικής και νομικής προστασίας, εκπαίδευσης και αποκατάστασης.

Ακόμη νοσηλευτική φροντίδα στους φιλοξενούμενους και ιατρική παρακολούθηση των βρεφών και των νηπίων, φιλοξενία σε παραβατικούς ή κακοποιημένους εφήβους και παιδιά που πρέπει να απομακρυνθούν από το οικογενειακό περιβάλλον ή προσωρινή φιλοξενία σε εφήβους που φεύγουν από το σπίτι.

'Οσον αφορά στο θέμα της λειτουργίας Κέντρων Οικογενειακού Προγραμματισμού, σας πληροφορούμε ότι λειτουργούν 48 σε όλη τη Χώρα.

Από πολλά Κέντρα Υγείας παρέχονται ανάλογες υπηρεσίες και συμβουλευτική Οικογενειακού Προγραμματισμού.

Στόχος του Υπουργείου μας είναι η επέκταση του Προγράμματος, ώστε σε κάθε Νομαρχιακό Νοσοκομείο, να λειτουργεί Κέντρο Οικογενειακού Προγραμματισμου και από όλα τα Κ.Υ. να παρέχονται ανάλογες υπηρεσίες.

Ο Υφυπουργός

Θ. ΚΟΤΣΩΝΗΣ"

7. Στην με αριθμό 2750/6-3-97 ερώτηση δόθηκε με το υπ' αριθμ. 207/31-3-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ 'αριθμ. 2750/6-3-97 που κατατέθηκε στη Βουλή των Ελλήνων από τους Βουλευτές κ.κ. Μιχάλη Καρχιμάκη και Μανώλη Στρατάκη, σας γνωρίζουμε ότι το 

Σελίδα 5544 

Υπουργείο Δικαιοσύνης, αδυνατεί επί του παρόντος να προβεί σε τροποποίηση του άρθρου 286 του Ποινικού Κώδικα.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

8. Στην με αριθμό 2756/97 ερώτηση δόθηκε με το υπ' αριθμ. 24/2-4-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2756/97 ερώτηση που κατέθεσε στη Βουλή ο Βουλευτής κ. Θ. Κατσανέβας, το Υπουργείο Εξωτερικών με το υπ' αριθμ. 098/13/ΑΣ 215 από 30.1.97 έγγραφο του Γενικού Γραμματέα Διοίκησης και Οργάνωσης γνωστοποίησε στο Υπουργείο Μεταφορών και Επικοινωνιών, γραφείο Υποδιοικητή ΥΠΑ με κοινοποίηση στον κ. Δήμαρχο Αγίου Δημητρίου, ότι δεν έχει αντίρρηση για τη μεταφορά της κεραίας εκπομπής του Υπουργείου Εξωτερικών σε άλλη κατάλληλη θέση στο ΚΕΝΣ, με την προϋπόθεση ότι το κόστος μετεγκατάστασης δεν θα βαρύνει τον προϋπολογισμό του Υπουργείου Εξωτερικών.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

9. Στην με αριθμό 2768/11-3-97 ερώτηση δόθηκε με το υπ' αριθμ. 1184/2-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2768 που κατατέθηκε στις 11-3-97 από το Βουλευτή κ. Μιχάλη Καρχιμάκη σας πληροφορούμε ότι στη Συνεδρία 10 της 13-3-97 του Κεντρικού Συμβουλίου Χωροταξίας (ΚΣΧΟΠ) συζητήθηκε το θέμα "χαρακτηρισμός ως παραδοσιακού του Οικισμού Ανατολή Νομού Λασιθίου και επιβολής ειδικών όρων προστασίας και δόμησης" και εγκρίθηκε με την 62 Πράξη κατ' εισήγηση της αρμόδιας Υπηρεσίας μας (Δ/νση Πολεοδομικού Σχεδιασμού - Τμήμα Παραδοσιακών Οικισμών).

Επίσης σας ενημερώνουμε ότι έχει ήδη προωθηθεί δια της Δ/νσης Ειδικών Εργων Αναβάθμισης Περιοχών απόφασης έγκρισης πίστωσης ποσού 15.000.000 δρχ. στην Κοινότητα Ανατολής, Ν. Λασιθίου και για το έργο "διαμορφώσεις, αναπλάσεις για την αναβίωση του οικισμού και την ανάδειξη της ιστορικής του φυσιογνωμίας της Κοινότητας Ανατολής Ν. Λασιθίου".

Ο Υπουργός

Κ. ΛΑΛΙΩΤΗΣ"

10. Στην με αριθμό 2769/11-3-97 ερώτηση δόθηκε με το υπ' αριθμ. 1185/26-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2769 που κατατέθηκε στις 11-3-97 από το Βουλευτή κ. Μιχάλη Καρχιμάκη σχετικά με θέματα αρμοδιότητας Υ.ΠΕ.ΧΩ.Δ.Ε. σας γνωρίζουμε τα εξής:

Η κατασκευή και λειτουργία εγκατάστασης επεξεργασίας και καθαρισμού λυμάτων ανήκει στην ΑΙΙ κατηγορία έργων και δραστηριοτήτων της ΚΥΑ 69269/5387/25-10-90 και ως εκ τούτου απαιτείται προέγκριση χωροθέτησης και έγκριση περιβαλλοντικων όρων μετά από κατάθεση Μελέτης Περιβαλλοντικών Επιπτώσεων (ΜΠΕ).

Για το συγκεκριμένο έργο έχει ήδη δοθεί προέγκριση χωροθέτησης από τη Δ/νση Περιβάλλοντος και Χωροταξίας Κρήτης.

Στην αρμόδια υπηρεσία μας (Δ/νση Περιβαλλοντικού Σχεδιασμού) δεν έχει κατατεθεί μέχρι σήμερα ΜΠΕ για την τήρηση της σχετικής διαδικασίας έγκρισης περιβαλλοντικών όρων.

Ο Υπουργός

Κ. ΛΑΛΙΩΤΗΣ"

11. Στην με αριθμό 2769/11-3-97 ερώτηση δόθηκε με το υπ' αριθμ. 14429/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2769/11-3-97 που κατατέθηκε στη Βουλή των Ελλήνων από το Βουλευτή κ. Μ. Καρχιμάκη και αναφέρεται στο πιο πάνω θέμα, σας πληροφορούμε ότι:

Στο Ταμείο Συνοχής είναι ενταγμένο το έργο της "Αποχέτευσης" με 1.886.000 ECU και υλοποιείται - έχει απορρόφηση 55%.

Στην Επιτροπή Παρακολούθησης του Τ.Σ. που έγινε 19/3/97 στο ΥΠΕΘΟ, η Δ/νση Ανταπτ. Προγρ/των του ΥΠ.ΕΣ.Δ.Δ. & Α. πρότεινε με έγγραφό της την ένταξη του Βιολογικού Καθαρισμού Σητείας με προϋπολογισμό 2.729.758 ECU μετά από αίτημα του Δήμου.

Στην Επιτροπή παρευρισκόταν και ο Δήμαρχος Σητείας, ο οποίος και υποστήριξε το αίτημά του (ως επέκταση φυσικού αντικειμένου του ήδη εκτελούμενου έργου της ΑΠΟΧ).

Τελικά όμως η ένταξη του Β/Κ στο Τ.Σ. δεν αποφασίστηκε από την Επιτροπή και θα εξεταστεί μελλοντικά μαζί με άλλα ανάλογα αιτήματα.

Ο Υφυπουργός

Λ. ΠΑΠΑΔΗΜΑΣ"

12. Στην με αριθμό 2773/11-3-97 ερώτηση δόθηκε με το υπ' αριθμ. 1186/1-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2773 που κατατέθηκε στις 11-3-97 από το Βουλευτή κ. Παναγιώτη Ψωμιάδη σας γνωρίζουμε τα εξής:

Ο προγραμματισμός και οι προτεραιότητες για την εκτέλεση έργων του Δήμου Καλαμαριάς είναι αντικείμενο και ευθύνη του ίδιου του Ο.Τ.Α.

Το στρατόπεδο Κόδρα τόσο από το Ρυθμιστικό Σχέδιο Θεσσαλονίκης όσο και από το Γενικό Πολεοδομικό Σχέδιο του Δήμου Καλαμαριάς, προβλέπεται να αποδοθεί στην πόλη και να λειτουργήσει ως υπερτοπικός πόλος με χαρακτήρα κύρια πρασίνου καθώς και αναψυχής, αθλητισμού, πολιτιστικών δραστηριοτήτων και με σημαντικό τμήμα του χαρακτηρισμένο ήδη ως αρχαιολογικό χώρο από το Υπουργείο Πολιτισμού.

Ο Υπουργός

Κ. ΛΑΛΙΩΤΗΣ"

13. Στην με αριθμό 2780/12-3-97 ερώτηση δόθηκε με το υπ' αριθμ. 290/4-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 2780/12.3.97 που κατέθεσε στη Βουλή ο Βουλευτής κ. Αντ. Φούσας, παρακαλούμε να πληροφορήσετε τον κ. Βουλευτή, σε θέματα αρμοδιότητάς μας, τα εξής:

Ο οδικός άξονας Καλπάκι - Κακαβιά, έχει ενταχθεί στο πρόγραμμα INTEREG II με προϋπολογισμό 6,5 δισ.

Τα τμήματα του άξονα που έχουν δημοπρατηθεί είναι:

α. Χάνι Δελβινάκι - Καλπάκι μήκους 17,3 χλμ, προϋπολογισμού 3,5 δισ. δρχ. και προβλέπεται να περαιωθεί την 8.11.1998.

β. Χάνι Δελβινάκι - Κακαβιά μήκους 11 χλμ. προϋπολογισμού 3,0 δισ. δρχ. προβλέπεται να περαιωθει την 20.10.97.

Επί πλέον με πρόσφατη απόφαση έχει εγκριθεί πίστωση 600 εκατ. δρχ. με την οποία θα εκτελεσθούν συμπληρωματικές εργασίες για την κατασκευή δευτερευόντων κλάδων του κόμβου προκειμένου να ολοκληρωθεί ο κόμβος στην περιοχή του Μεθοριακού σταθμού και του Τελωνείου.

Τέλος όσον αφορά στην αποπεράτωση των εργασιών του Τελωνείου Κακαβιάς αρμόδιο να σας απαντήσει είναι το συνερωτώμενο Υπουργείο Ανάπτυξης, το οποίο είναι συναποδέκτης της ερώτησης για δε την έναρξη των εργασιών στα Τελωνεία Μέρτζιανης, Δρυμάδων και Σαγιάδας αρμόδιο να σας απαντήσει είναι το Υπουργείο Εσωτερικών, Δημ. Διοίκησης & Αποκέντρωσης προς το οποίο κοινοποιείται η ερώτηση.

Ο Υπουργός

Κ. ΛΑΛΙΩΤΗΣ"

Σελίδα 5545 

14. Στην με αριθμό 2784/12-3-97 ερώτηση δόθηκε με το υπ' αριθμ. 1222/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2784/12-3-97 που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:

Η πρόσληψη εποχιακού προσωπικού για την κάλυψη αναγκών του προγράμματος αντιπυρικής προστασίας διέπεται από τις γενικές διατάξεις του ν. 2190 και σε κάθε περίπτωση λόγω των ιδιαιτεροτήτων του έργου πέραν των κοινωνικών κριτηρίων θα λαμβάνεται υπόψη η εμπειρία από προηγούμενη απασχόληση σε δασικό τομέα, η υγεία και αρτιμέλεια καθώς επίσης και η καταλληλότητα όσων προορίζονται για τον χειρισμό των πυροσβεστικών μέσων, μέσα στα πλαίσια των παρεχομένων δυνατοτήτων που αναφέρονται στις διατάξεις του προαναφερθέντος Νόμου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

15. Στην με αριθμό 2786/12-3-97 ερώτηση δόθηκε με το υπ' αριθμ. 14391/2-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2786/12-3-97 που κατατέθηκε από το Βουλευτή κ. Σπ. Σπηλιωτοπουλο και αφορά στα λειτουργικά προβλήματα της Αγροφυλακής της Ν.Α. Αχαϊας, λόγω έλλειψης στελεχικού δυναμικού και ειδικότερα, όπως το όλο θέμα θίγεται σε σχετικό δημοσίευμα του τοπικού τύπου, σας γνωρίζουμε τα εξής:

1. Μετά τη λειτουργία του θεσμού της Νομαρχιακής Αυτοδιοίκησης και η Αγροφυλακή έχει, ως υπηρεσία της τ. Νομαρχίας υπαχθεί σ' αυτήν (Ν.Α.) το δε προσωπικό της εξακολουθεί να προσφέρει τις υπηρεσίες του υπό το καθεστώς της απόσπασης που καθιέρωσε ο ν. 2218/1994.

2. Είναι γεγονός ότι, το στελεχικό δυναμικό και της Αγροφυλακής, αριθμητικα ακολουθεί μια φθίνουσα πορεία, η οποία οφείλεται, και στη συνταξιοδότηση ικανού αριθμού υπαλλήλων αυτής της κατηγορίας και του κλάδου, αλλά και στο γεγονός, ότι δεν έχει αυξηθεί το ανθρώπινο δυναμικό εξαιτίας της ισχύος του μέτρου της αναστολής των προσλήψεων και διορισμών στο δημόσιο τομέα.

3. Ηδη οι Νομαρχιακές Αυτοδιοικήσεις έχουν προβεί στον ετήσιο προγραμματισμό των αναγκών τους σε προσωπικό, και εξετάζεται η δυνατότητα έγκρισης για την πλήρωση περίπου 900 θέσεων για όλες τις Νομαρχιακές Αυτοδιοικήσεις, σύμφωνα με τις διατάξεις του ν. 2190/94.

Ο Υφυπουργός

Λ. ΠΑΠΑΔΗΜΑΣ"

16. Στην με αριθμό 2789/13-3-97 ερώτηση δόθηκε με το υπ' αριθμ. 4805/1-4-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2789/13-3-97 του Βουλευτή κ. Πέτρου Τατούλη και απευθύνεται στον Υπουργό Μεταφορών και Επικοινωνιών αναφορικά με την μη λειτουργία καρτοτηλεφώνων στην κοινότητα Κοσμά Κυνουρίας και στο Μοναστήρι της Παναγίας της Ελώνας σας πληροφορούμε τα εξής:

α) Τα δύο καρτοτηλέφωνα δεν λειτουργούσαν το μεν πρώτο λόγω βλάβης στο δίκτυο του ΟΤΕ το δεύτερο λόγω βανδαλισμού της συσκευής του καρτοτηλεφώνου.

β) Η βλάβη και των δύο καρτοτηλεφώνων έχει αποκατασταθεί και λειτουργούν κανονικά από τις 20.3.97.

Ο Υπουργός

ΧΑΡ. ΚΑΣΤΑΝΙΔΗΣ"

17. Στην με αριθμό 2790/12-3-97 ερώτηση δόθηκε με το υπ' αριθμ. 14572/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2790/12-3-97 σας γνωρίζουμε ότι όπως μας εγνώρισε ο αρμόδιος Νομάρχης:

1. Κάθε χρόνο γίνεται συντήρηση στο επαρχιακό οδικό δίκτυο του Νομού.

2. Πρόσφατα με εντολή του τοποθετήθηκαν μπάρες συνολικού μήκους 500 μετ. στις επικίνδυνες θέσεις του δρόμου αυτού.

3. Στον υπ' όψη δρόμο υπάρχει σήμανση που δεν είναι ούτε ανεπαρκής αλλά ούτε και άρτια.

4. Θα καταβληθεί προσπάθεια βελτίωσής της.

Ο Υφυπουργός

Λ. ΠΑΠΑΔΗΜΑΣ"

18. Στην με αριθμό 2792/12-3-97 ερώτηση δόθηκε με το υπ' αριθμ. 186/26-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2792/12.3.97 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

1. Ας μου επιτραπεί να επισυνάψω την απάντησή μου στην 2024/24.1.97 ερώτηση του Βουλευτή κ. Νίκου Κωνσταντόπουλου.

2. Για την επιτάχυνση των διαδικασιών εκτέλεσης του Β' Κ.Π.Σ. έχουν ληφθεί μια σειρά από μέτρα που ήδη εφαρμόσθηκαν ή εφαρμόζονται (αναδιάταξη των έργων που περιμβάνονται στο εθνικό σκέλος και τα Π.Ε.Π. ένταξη ωρίμων έργων, επιτάχυνση μελετών και διαδικασιών ανάθεσης κ.λπ.).

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

19. Στην με αριθμό 2793/12-3-97 ερώτηση δόθηκε με το υπ' αριθμ. 798/4-4-97 έγγραφο από τον Υπουργό Εργασίας η ακόλουθη απάντηση:

"Απαντώντας στην 2793/12-3-97 ερώτηση που κατατέθηκε στη Βουλή από τους Βουλευτές κ.κ. Γ. Δραγασάκη και Π. Κουναλάκη για τα θιγόμενα σ' αυτή θέματα, σας πληροφορούμε τα εξής:

Σύμφωνα με τις διατάξεις της παρ. 5 του άρθρου 7 του Κανονισμού του Οργανισμού Εργατικής Κατοικίας (ΟΕΚ) αποκλείσθηκαν από τις κληρωθείσες κατοικίες της περιοχής Λαυρίου όσοι δε ζουν και δεν εργάζονται εκεί ή έχουν αλλάξει επαγγελματικό προσανατολισμό και δεν είναι δικαιούχοι του Οργανισμού.

Η ανέγερση εργατικών κατοικιών στο Λαύριο είχε σαν στόχο και κίνητρο την μη απομάκρυνση των εργαζομένων από την περιοχή. Γι' αυτό το Διοικητικό Συμβούλιο (Δ.Σ.) του ΟΕΚ δεν παραχώρησε κατοικίες σε άτομα τα οποία ήδη έχουν αποχωρήσει από το Λαύριο και έχουν εγκατασταθεί σε άλλες περιοχές της Χώρας.

'Ομως επειδή υπάρχει μεγάλη ευαισθησία στο θέμα των ανέργων μελετάται σχετική νομοθετική ρύθμιση με την οποία θα ρυθμίζονται θέματα σχετικά με την παραχώρηση των κατοικιών που κληρώθηκαν σε δικαιούχους στο Λαύριο κατά την κλήρωση της 28/4/95, οι οποιοι δεν πληρούν τους προβλεπομένους από τον Κανονισμό όρους, εφ' όσον όμως εξακολουθούν να είναι δικαιούχοι του ΟΕΚ δηλ. δεν έχουν μεταβάλει επαγγελματικό προσανατολισμό και η μη απασχόλησή τους κατά της παραχώρησης των κατοικιών οφείλεται στην ανεργία.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

20. Στην με αριθμό 2794/12-3-97 ερώτηση δόθηκε με το υπ' αριθμ. 259/4-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2794/12-3-97 σχετικά με το θέμα της αντιπλημμυρικής προστασίας στη συνοικία Λίντο στην περιοχή του ποταμού Γιόφυρου του Ν. Ηρακλείου σας γνωρίζουμε τα εξής:

Σελίδα 5546 

Το τοιχίο που έχει κατασκευάσει η Γενική Γραμματεία Αθλητισμού στην προαναφερόμενη περιοχή που βρίσκεται το Κολυμβητήριο και το Κλειστό Γυμναστήριο και κατασκευάζεται το Κλειστό Γυμναστήριο και κατασκευάζεται το Παγκρήτιο Στάδιο έχει εξ' αρχής τέσσερα (4) μεγάλα ανοίγματα, τα 3 προς το Ανατολικό όριο και το 1 προς το Νότιο όριο, ώστε να εξασφαλίζεται η διέξοδος των ομβρύων υδάτων προς τη θάλασσα προς την οποία έχει διαμορφωθεί και κλίση συνολικής υψομετρικής διαφοράς 0,5 μ.

Το ανάχωμα το οποίο επίσης έχει κατασκευασθεί από την Γ.Γ.Α. έχει εξ' αρχής πλακοσκεπείς οχετούς ώστε επίσης να εξασφαλίζεται η διέξοδος των ομβρύων προς την θάλασσα.

Η περιοχή η συγκεκριμένη είναι γεμάτη από αυθαίρετα κτίσματα, πράγμα το οποίο έχει οδηγήσει, αφ' ενός μεν στην μείωση των φυσικών επιφανειών απορροής, αφετέρου δε σε μπαζώματα και σε αλλοίωση της κοίτης του ποταμού Γιόφυρου, γεγονότα με τα οποία ουδεμία σχέση έχει η Γ.Γ.Α.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

21. Στην με αριθμό 2795/12-3-97 ερώτηση δόθηκε με το υπ' αριθμ. 1190/2-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2795 που κατατέθηκε στις 12-3-97 από τη Βουλευτή κ. Στέλλα Αλφιέρη σας γνωρίζουμε τα εξής:

Το Εμπορικό Τρίγωνο του Πειραιά περιλαμβάνεται στο Ιστορικό Κέντρο του Πειραιά που έχει ήδη χαρακτηρισθεί ως παραδοσιακό με το από 27-7-1982 π.δ/γμα (ΦΕΚ 410/82) και προστατεύεται από τις διατάξεις του. Επίσης στο υπ' όψη τμήμα της πόλης του Πειραιά έχουν ήδη χαρακτηρισθεί ως διατηρητέα και προστατεύονται περίπου 50 αξιόλογα παραδοσιακά κτίρια.

Ο Υπουργός

Κ. ΛΑΛΙΩΤΗΣ"

22. Στην με αριθμό 2795/12-3-97 ερώτηση δόθηκε με το υπ' αριθμ. 188/28-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2795/12.3.97 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

1. Στην περιοχή του τριγώνου μεταξύ σταθμού ΗΣΑΠ, Πλατείας Ιπποδαμείας και λιμανιού στον Πειραιά έχουν εντοπιστεί από την αρμόδια Υπηρεσία κτίρια που πρέπει να καταγραφούν και να χαρακτηρισθούν ως διατηρητέα. Στο πλαίσιο της μελέτης περιβαλλοντικών επιπτώσεων οδών και κόμβων του Πειραια θα υπάξει συνεργασία με το Υ.ΠΕ.ΧΩ.ΔΕ., στα εξής σημεία: Γωνία 34ου Συντάγματος και Λεωφ. Τροχιοδρόμων, Πλατεία Ιπποδαμείας, Συμβολή των οδών Ρετσίνα και Κόνωνος (θέση Τέρμιναλ), Ακτή Καλλιμασιωτη - σταθμοί ΗΣΑΠ και Πελοππονήσου και Σταθμός Αγίου Διονύσου (εκτός της ανωτέρω περιοχής).

2. Το Υπουργείο Πολιτισμού δεν έχει τυπική αρμοδιότητα ως προς τα κίνητρα ανάπτυξης των επιχειρήσεων που υπάρχουν στην περιοχή και θα συνεργαστεί βεβαίως με το Υπουργείο Ανάπτυξης στην αρμοδιότητα του οποίου ανήκουν τα ζητήματα αυτά.

3. Στην παρούσα φάση, κατά την οποία πρόκειται να καταρτισθούν οι σχετικές μελέτες, δεν μπορεί να ορισθεί ποσό χρηματοδότησης και συγκεκριμένο χρονοδιάγραμμα του έργου. Αυτά θα εκπονηθούν παράλληλα με το πέρας των προαπαιτουμένων μελετών.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

23. Στην με αριθμό 2797/12-3-97 ερώτηση δόθηκε με το υπ' αριθμ. 2/3-4-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της 2797/12-3-97 ερώτησης που κατεθεσε ο Βουλευτής κ. Σ. Δανέλλης, σε ό,τι μας αφορά, σας γνωρίζουμε τα εξής:

Οι Υπηρεσίες της Ελληνικής Αστυνομίας λαμβάνουν, σύμφωνα με τις ισχύουσες διατάξεις, κάθε αναγκαίο μέτρο για την τήρηση της τάξης και της ασφάλειας στην περιοχή γύρω από τα Ανώτατα Εκπαιδευτικά Ιδρύματα της Χώρας, για τα οποία έχει θεσπιστεί με το άρθρο 2 του ν. 1268/1982 το Πανεπιστημιακό 'Ασυλο, προς πρόληψη εκνόμων ενεργειών σε βάρος των κτιρίων, των φοιτητών και του εκπαιδευτικού τους προσωπικού και προστασία αυτών από κάθε μορφή εγκληματικότητας.

Μέτρα στον εσωτερικό χώρο των Ανωτάτων Εκπαιδευτικών Ιδρυμάτων δεν μπορεί να λάβει η Αστυνομία. Το Πανεπιστημιακό 'Ασυλο καλύπτει σύμφωνα με τις αναφερόμενες διατάξεις όλους τους χώρους των Α.Ε.Ι. και συνίσταται στην απαγόρευση επέμβασης της δημόσιας δύναμης στους χώρους αυτούς χωρίς την πρόσκληση ή άδεια του αρμοδίου οργάνου του Ιδρύματος.

Κατ' εξαίρεση ο νόμος επιτρέπει την επέμβαση της δημόσιας δύναμης στους αναφερόμενους χώρους μόνο εφόσον διαπράττονται σε αυτούς αυτόφωρα κακουργήματα ή αυτόφωρα εγκλήματα κατά της ζωής.

Σε ό,τι αφορά την κλοπή συσκευών από το Τμήμα Βιολογίας του Πανεπιστημίου Ιωαννίνων, οι μέχρι σήμερα έρευνες και αναζητήσεις της Αστυνομίας για εντοπισμό των δραστών δεν είχαν θετικά αποτελέσματα. Για τον αναφερόμενο εμπρησμό του αυτοκινήτου της Πρυτάνεως του Πανεπιστημίου Κρήτης, οι αρμόδιες Υπηρεσίες μας διενεργούν προανάκριση και διεξάγουν έρευνες και αναζητήσεις για την ανακάλυψη των δραστών και παραπομπή αυτών στη δικαιοσύνη.

Ο Υπουργός

ΓΕΩΡΓΙΟΣ ΡΩΜΑΙΟΣ"

24. Στην με αριθμό 2798/12-3-97 ερώτηση δόθηκε με το υπ' αριθμ. 1223/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2798/12.3.97 που κατέθεσε ο Βουλευτής κ. Μ. Καρχιμάκης, σας πληροφορούμε τα εξής:

Το μέτρο της οριστικής παύσης της αλιευτικής δραστηριότητας αλιευτικών σκαφών (δηλαδή απόσυρσης) αφορά ουσιαστικά στη μείωση της ικανότητας του αλιευτικού στόλου και αποσκοπεί στην επίτευξη των στόχων του Πολυετούς Προγράμματος Προσανατολισμού της Αλιείας (Π.Π.Π.) ώστε να διατηρηθεί η ισορροπία μεταξύ ιχθυαποθεμάτων και ασκούμενης αλιευτικής προσπάθειας.

Στις 31.12.96 έληξε η ισχύς του 3ου Π.Π.Π. ενώ το 4ο Π.Π.Π. είναι υπό ψήφιση, γεγονός στο οποίο οφείλεται η μη προώθηση εγκρίσεων αιτήσεων οριστικής παύσης.

Βάσει του χρονοδιαγράμματος της Ευρωπαϊκής Επιτροπής, οι σχετικές Αποφάσεις για το νέο Π.Π.Π. για όλα τα Κράτη - Μέλη θα εκδοθούν μέχρι τις 30 Νοεμβρίου 1997. Στις Αποφάσεις αυτές θα καθορίζονται επακριβώς οι κατηγορίες του αλιευτικού στόλου με τους αντίστοιχους στόχους μείωσης, στα πλαίσια των οποίων θα πραγματοποιηθούν οι εγκρίσεις των αιτήσεων οριστικής παύσης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

25. Στην με αριθμό 2799/12-3-97 ερώτηση δόθηκε με το υπ' αριθμ. 83/3-4-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο αριθμ. ερωτ. 2799/12-3-97 έγγραφό σας με το οποίο μας διαβιβάσατε την από 12-3-97 ταυτάριθμο αναφορά που κατατέθηκε από τον Βουλευτή κ. Αθ. Γιαννόπουλο, σχετικά με την χορήγηση της παράτασης της διάρκειας παραμονής των αυτ/των που κυκλοφορούν στην Ελλάδα με το καθεστώς της προσωρινής εισαγωγής, σας γνωρίζουμε τα ακόλουθα:

Σύμφωνα με την παρ. 19 του άρθρου 20 του ν. 2459/97 με το οποίο αντικαταστάθηκε το άρθρο 4 της Δ 247/88 ΑΥΟ, η διάρκεια παραμονής των Ι.Χ. επιβατικών αυτ/των στο καθεστώς 

Σελίδα 5547 

της προσωρινής εισαγωγής, ορίζεται στους έξι (6) μήνες συνεχείς ή όχι ανά δωδεκάμηνο.

Με τη λήξη του προβλεπόμενου εξαμήνου τα αυτ/τα αυτά αντί της επανεξαγωγής μπορούν να ακινητοποιούνται από την Αρμόδια Τελωνειακή Αρχή ύστερα από αίτηση του δικαιούχου προσώπου για διάστημα μέχρι 12 μήνες και ως εκ τούτου παράταση της ως άνω οριζόμενης προθεσμίας, για την οποία εξ άλλου απαιτείται νομοθετική ρύθμιση, δεν προβλέπεται.

Ο Υφυπουργός

ΓΕΩΡΓΙΟΣ ΔΡΥΣ"

26. Στην με αριθμό 2801/12-3-97 ερώτηση δόθηκε με το υπ' αριθμ. 335/1-4-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμ. 2801/12-3-97 που κατεθεσαν οι Βουλευτές κ.κ. Π. Κουναλάκης και Ι. Δραγασάκης σας γνωρίζουμε ότι η Σύγκλητος του Πανεπιστημίου Πατρών κατόπιν κατόπιν της αριθμ. 759/1996 απόφασης της Επιτροπής Αναστολών του Συμβουλίου της Επικρατείας με την οποία αναστέλλεται η εκτέλεση της προηγούμενης απόφασης της Συγκλήτου η οποία όριζε την Πάτρα ως τόπο διεξαγωγής των μαθημάτων του Τμήματος Οικονομικών Επιστημών για το ακαδημαϊκό έτος 1996 - 97 αποφάσισε, προς συμμόρφωση της παραπάνω δικαστικής απόφασης, η διδασκαλία των μαθημάτων του εν λόγω Τμήματος καθώς και οι συναφείς με αυτή εκπαιδευτικές δραστηριότητες να πραγματοποιούνται εφεξής στο Αγρίνιο όπου και η έδρα του Τμήματος. Επίσης σας κάνουμε γνωστό ότι το Υπουργείο Παιδείας εξετάζει από κοινού με το Πανεπιστήμιο Πατρών αλλα και με τα άλλα ΑΕΙ της Χώρας την εξεύρεση ικανοποιητικής και γενικότερα αποδεκτής λύσης στο συγκεκριμένο θέμα.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

27. Στην με αριθμό 2803/12-3-97 ερώτηση δόθηκε με το υπ' αριθμ. 1225/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2803/12.3.97 που κατέθεσε η Βουλευτής κα Π. Φουντουκίδου, σας πληροφορούμε τα εξής:

Στη συνέντευξη τύπου της 23-1-97 ανακοινώθηκε ότι:

Με βάση την Επιστολή που διαβιβάσθηκε τον Δεκεμβριο 1996 στον Επίτροπο Γεωργίας της Ε.Ε. για τις ζημιές που προκλήθηκαν στη γεωργία από βροχοπτώσεις - πλημμύρες από Σεπτέμβριο - Δεκέμβριο 1996 ως πρώτη χρονική προτεραιότητα ετέθη η καταβολή οικονομικών ενισχύσεων στους παραγωγούς των Νομών Καρδίτσας, Τρικάλων, Λαρίσης, Μαγνησίας, 'Αρτας, Πρέβεζας, Λέσβου, Καβάλας και Ξάνθης, που οι εκμεταλλεύσεις ζημιώθηκαν από τα αναφερόμενα αίτια και για τους οποίους τέθηκε προθεσμία για την υποβολή δηλώσεων και έχει αρχίσει η εξατομίκευση των ζημιών.

Με βάση το υπόμνημα που ετέθη υπόψη του Επιτρόπου Γεωργίας τον Ιανουάριο του 1997 στο οποίο αναφέρονται οι συνολικές ζημιές που προκλήθηκαν στο γεωργικό τομέα κατά το έτος 1996, ως δεύτερη χρονικά προτεραιότητα ετέθη η οικονομική ενίσχυση των παραγωγών των Νομών Πέλλας, Ημαθίας, Πιερίας και Αργολίδας που τα δένδρα τους καταστράφηκαν ή ζημιώθηκαν σοβαρά από τις έντονες και συνεχείς βροχοπτώσεις του χειμώνα και της άνοιξης και

ως τρίτη χρονικά προτεραιότητα ετέθη η οικονομική ενίσχυση των παραγωγών που έπαθαν σοβαρές ζημιές σε γεωργικές δραστηριότητες από άλλες δυσμενείς καιρικές συνθήκες (ζημιές από ανεμοθύελλες σε γεωργοκτηνοτροφικά κτίσματα, καπνοξηραντήρια κ.λπ.).

Ο Υπουργός

ΣΤΕΦ. ΤΖΟΥΜΑΚΑΣ"

28. Στην με αριθμό 2805/12-3-97 ερώτηση δόθηκε με το υπ' αριθμ. 258/4-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2805/12-3-97 σχετικά με την κατασκευή του Κλειστού Σταδίου της Θέρμης στη Θεσσαλονίκη σας γνωρίζουμε τα εξής:

Μετά από λεπτομερή έρευνα που έγινε αποδείχθηκε ότι είναι απαραίτητη η βελτίωση του εδάφους στην περιοχή που πρόκειται να κατασκευαστεί το προαναφερόμενο Κλειστό Στάδιο.

Η μελέτη για την βελτίωση του εδάφους έχει ολοκληρωθεί και ο προϋπολογισμός της είναι της τάξεως των 2.500.000.000 δρχ.

Η διακήρυξη της δημοπρασίας του έργου θα υπογραφεί σύντομα και μετά την ολοκλήρωση της πρώτης (1ης) αυτής φάσης του έργου, με την βελτίωση του εδάφους, θα προχωρήσουν αμέσως οι διαδικασίες για την δημοπράτηση του κυρίως έργου.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

29. Στην με αριθμό 2806/12-3-97 ερώτηση δόθηκε με το υπ' αριθμ. 1224/4-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2806/12.3.97 που κατέθεσε ο Βουλευτής κ. Θ. Πασσαλίδης, σας πληροφορούμε τα εξής: Το Υπουργείο Γεωργίας έχει προβεί στις απαραίτητες ενέργειες για την υλοποίηση του προγράμματος "Συνεχιζόμενη κατάρτηση αγροτών, το 1997: προώθησε την έκδοση κοινής Απόφασης Υπουργών Γεωργίας και Οικονομικών για χρηματοδότηση των ενεργειών από τον Τακτικό Προϋπολογισμό Υπ. Γεωργίας. Η απόφαση εκδόθηκε 5/3/97 και εξασφαλίσθηκαν πιστώσεις ύψους 7 δισ. δρχ. Ολοκλήρωσε τις ενέργειες χρηματοδότησης του προγράμματος από το Ευρωπαϊκό Κοινωνικό Ταμείο.

'Εχει συντάξει την σχετική απόφαση εφαρμογής του προγράμματος και πληρωμής των σχετικών δαπανών του. Μετά την υπογραφή αυτής της απόφασης το πρόγραμμα θα ξεκινήσει να υλοποιείται κανονικά.

Ο Υπουργός

ΣΤΕΦ. ΤΖΟΥΜΑΚΑΣ"

30. Στην με αριθμό 2808/12-3-97 ερώτηση δόθηκε με το υπ'αριθμ. 1226/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2808/12.3.97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Τα σημερινά αποθέματα πατάτας σε σύνολο χώρας δεν ξεπερνούν τους 15.000 τόνους οι ανάγκες της εσωτερικής αγοράς μεχρι την έναρξη της συγκομιδής της ανοιξιάτικης πατάτας εσοδείας 1997 εκτιμώνται γύρω στους 60.000 τόνους.

Για την κάλυψη των αναγκών της εσωτερικής αγοράς εισάγονται πατάτες από τις χώρες της Ε.Ε. και τις Τρίτες Χώρες.

Μέχρι σήμερα από Τρίτες χώρες, έχουν εισαχθεί 10.000 τόνοι και εκτιμάται ότι θα εισαχθούν άλλοι 20.000 τόνοι πατάτας.

Συνεπώς δεν πλεονάζει ποσότητα για να δοθεί ως επισιτιστική βοήθεια.

Ο Υπουργός

ΣΤΕΦ. ΤΖΟΥΜΑΚΑΣ"

31. Στην με αριθμό 2809/12-3-97 ερώτηση δόθηκε με το υπ' αριθμ. 1093/4-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2809/12.3.97 που κατατέθηκε στη Βουλή των Ελλήνων από τον Βουλευτή κ. Γ. Ορφανό, σας γνωρίζουμε ότι ήδη από τις 30.3.97 ισχύει για τη Χώρα μας η θερινή ώρα.

Η Υπουργός

ΒΑΣΩ ΠΑΠΑΝΔΡΕΟΥ"

Σελίδα 5548 

32. Στην με αριθμό 2811/13-3-97 ερώτηση δόθηκε με το υπ' αριθμ. 1197/1-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2811 που κατατέθηκε στις 13-3-97 από τον Βουλευτή κ. Θεόδωρο Κατσανέβα, σας γνωρίζουμε τα εξής:

Με σχετικό έγγραφο του Συνδέσμου Δήμων Σαρωνικού ζητήθηκε η έγκριση δημιουργίας κοινού Νεκροταφείου σε θέση εντός των ορίων του Δήμου Κορωπίου, η οποία εμπίπτει στην Α ζώνη προστασίας του απο 31-8-78 Π.Δ. προστασίας του όρους Υμηττού.

Η Εκτελεστική Επιτροπή του Οργανισμού Ρυθμιστικού Σχεδίου και Προστασίας Περιβάλλοντος Αθήνας, κατά την 66η Συνεδρίασή της στις 29-7-96 ενέκρινε πρόταση τροποποίησης του εν λόγω π.δ/γματος στην οποία μεταξύ άλλων ρυθμίσεων περιλαμβάνονται και διατάξεις που επιτρέπουν την εγκατάσταση νεκροταφείων των οικείων Δήμων ή διαδημοτικών, εντός των ορίων των ζωνών προστασίας του Υμηττού με την επισήμανση ότι η χωροθέτησή τους θα γίνει σύμφωνα με τις κείμενες διατάξεις (έγκριση καταλληλότητας γηπέδου, τήρηση πολεοδομικών και υγιειονομικών διατάξεων, τήρηση διαδικασίας χωροθέτησης κ.ο.κ.).

Το σχέδιο π.δ/γματος τροποποίησης, μετά την τήρηση της διαδικασίας έκφρασης - άποψης στους φορείς, είναι στη φάση της νομοθετικής επεξεργασίας προκειμένου να προωθηθεί στη συνέχεια στο Σ.τ.Ε.

Ο Υπουργός

Κ. ΛΑΛΙΩΤΗΣ"

33. Στην με αριθμό 2812/13-3-97 ερώτηση δόθηκε με το υπ' αριθμ. 14409/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθμ. 2812/13-3-97 ερώτησης που κατέθεσε ο Βουλευτής κ. Παναγιώτης Ψωμιάδης σχετικά με το αίτημα της Πανελλήνιας Ομοσπονδίας Εστιατορικών Συναφών Επαγγελμάτων για μείωση του δημοτικού φόρου 5%, που προβλέπεται από τη διάταξη του άρθρου 26 του ν. 1828/89, σε 2%, σας γνωρίζουμε ότι το Υπουργείο μας σε συνεργασία με τους συναρμόδιους φορείς στα πλαίσια αναθεώρησης όλου του θεσμικού πλαισίου επιβολής του προαναφερόμενου τέλους, εξετάζει κάθε ενδεχόμενο τροποποίησης αυτού.

Ο Υφυπουργός

Λ. ΠΑΠΑΔΗΜΑΣ"

34. Στην με αριθμό 2813/13-3-97 ερώτηση δόθηκε με το υπ' αριθμ. 1198/31-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2813 που κατατέθηκε στις 13-3-97 από το Βουλευτή κ. Παναγιώτη Ψωμιάδη σας γνωρίζουμε τα εξής:

'Ολες οι τροποποιήσεις διατάξεων του ν. 1337/83 που κρίθηκαν αναγκαίες (τόσο μετά την υπερδεκαετή εμπειρία από την εφαρμογή των διατάξεων αυτών, όσο και κατά την πολύμηνη επεξεργασία και αξιολόγηση από την αρμόδια επιτροπή όλων των σχετικών προτάσεων) έχουν περιληφθεί στο σχέδιο Νόμου με τίτλο "Βιώσιμη οικιστική ανάπτυξη των πόλεων και οικισμών της χώρας και σχετικές ρυθμίσεις" που έχει κατατεθεί στη Βουλή.

Κατά τη διαδικασία συζήτησης και φήφισης του νομοσχεδίου αυτού στο Κοινοβούλιο θα έχουμε επίσης την ευκαιρία να αξιολογήσουμε από κοινού και να θεσμοθετήσουμε κάθε εποικοδομητική πρόταση που θα στοχεύει στη βιώσιμη οικιστική ανάπτυξη της Χώρας μας.

Ο Υπουργός

Κ. ΛΑΛΙΩΤΗΣ"

35. Στην με αριθμό 2817/13-3-97 ερώτηση δόθηκε με το υπ' αριθμ 1199/2-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτησην με αριθμό 2817 που κατατέθηκε στις 13-3-97 από τους Βουλευτές κ.κ. Αχιλλέα Κανταρτζή και Βαγγέλη Μπούτα σας πληροφορούμε τα εξής:

Το Υ.ΠΕ.ΧΩ.ΔΕ. προκειμένου να εντάξει μελέτη στο χρηματοδοτικό του πρόγραμμα, (η οποία χρηματοδοτείται ανάλογα με την πορεία των εργασιών και τη χρηματοδοτική ικανότητα) θα πρέπει να τηρούνται οι προϋποθέσεις της Ε 34/94 σχετικά με τη χρηματοδότηση πολεοδομικών μελετών, κτηματογραφήσεων περιοχών και πράξεων εφαρμογής. Τα σχετικά αιτήματα (που πρέπει να συνοδεύονται με πλήρη στοιχεία σχετικά με την περιοχή μελέτης, το καθεστώς ένταξης της περιοχής καθώς και τα υπάρχοντα τοπογραφικά υπόβαθρα της περιοχής μελέτης) εξετάζονται από τις υπηρεσίες μας και προωθούνται αφού συνεκτιμηθεί ο πολεοδομικός σχεδιασμός της περιοχής.

Τέλος επισυνάπτουμε το αρ. πρ. 2382/21-3-97 έγγραφο της Νομαρχιακής Αυτοδιοίκησης Τρικάλων σχετικά με το θέμα.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

36. Στην με αριθμό 2818/13-3-97 ερώτηση δόθηκε με το υπ' αριθμ. 261/4-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2818/13-3-97 σας πληροφορούμε ότι η Γενική Γραμματεία Αθλητισμού διοργανώνει με τους τοπικούς φορείς προγράμματα Μαζικής 'Αθλησης που αποσκοπούν στην βελτίωση του βιολογικού επιπέδου των αθλουμένων και στην αξιοποίηση του ελεύθερου χρόνου τους.

Για τον Ν. Καρδίτσας η Γ.Γ.Α. σε συνεργασία με τους Δήμους και τις Κοινότητες έχει εγκρίνει και καλύπτει τις δαπάνες λειτουργίας σαράντα (40) τμημάτων διάρκειας είκοσι επτά (27) εβδομάδων στα οποία γίνονται τα προγράμματα Αθλητισμός και Παιδί, Αθλητισμός και Γυναίκα, Αθλητισμός και Τρίτη Ηλικία και Αθλητισμός και Εφηβική Ηλικία.

Επίσης στην Καρδίτσα λειτουργεί και πρόγραμμα Ανίχνευσης Ταλέντων στα πλαίσια του Εθνικού Συστήματος Υποστήριξης και Ανάπτυξης του Αθλητισμού.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

37. Στην με αριθμό 2818/13-3-97 ερώτηση δόθηκε με το υπ' αριθμ. 208/13-3-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 2818/13.3.97 ερώτησης που κατέθεσαν στη Βουλή των Ελλήνων οι Βουλευτές κ.κ. Β. Μπούτας, Α. Τασούλας και Α. Κανταρτζής και στο ερώτημα σχετικώς με τα μέτρα για την αποτελεσματική δίωξη των καλλιεργητών, των διαφημιστών και των εμπόρων ναρκωτικών, το οποίο εμπίπτει στην αρμοδιότητα του Υπουργείου Δικαιοσύνης, σας γνωρίζουμε τα ακόλουθα:

Οι αναφερόμενες στο ερώτημα πράξεις είναι αξιόποινες σύμφωνα με τα οριζόμενα στα άρθρα 5, (όπως αντικαταστάθηκε με το άρθρο 10 του ν. 2161/1993) και 9 του ν. 1729/1987.

Περαιτέρω, με τις διατάξεις του άρθρου 6 του ν. 1729/1987, όπως αντικαταστάθηκε με το άρθρο 11 του ν. 2161/1993, προβλέπονται διακεκριμένες περιπτώσεις σε ό,τι αφορά τις παραβάσεις της νομοθεσίας περί ναρκωτικών, ενώ με τις διατάξεις του άρθρου 8 του ν. 1729/1987, όπως αντικαταστάθηκε με το άρθρο 13 του ν. 2161/1993 και τροποποιήθηκε με την παρ. 2 του άρθρου 4 του ν. 2408/1996, προβλέπονται ειδικές επιβαρυντικές περιστάσεις για παραβάτες υποτρόπους κ.λπ. Και στις δύο ως άνω περιπτώσεις υπάρχουν προστατευτικές διατάξεις για ανηλίκους.

Στο νεο σχέδιο νόμου που προωθείται από το Υπουργείο Δικαιοσύνης εισάγεται διάταξη με την οποία καλύπτεται το κενό το οποίο είχε δημιουργηθεί με το ν. 2408/1996 σε σχεση

Σελίδα 5549 

με τον κολασμό των βαρυτέρων περιπτώσεων εμπορίας, διακινήσεως κ.λπ. ναρκωτικών.

Επίσης, επαναφέρεται στο άρθρο 8 του ν. 1729/1987 για την καταπολέμηση των ναρκωτικών μεταξύ των εκεί αναφερομένων επιβαρυντικών περιστάσεων και η ιδιότητα του "ιδιαιτέρως επικινδύνου" για τον παραβάτη των άρθρων, 5, 6 και 7 του εν λόγω νόμου.

Επίσης με το ίδιο σχέδιο νόμου προστίθεται εδάφιο στο άρθρο 13 του Π.Κ. με το οποίο προσδιορίζεται η έννοια του όρου ιδιαίτερα επικίνδυνος δράστης, πράγμα που συμβάλλει στην ενότητα της εφαρμογής της από τα δικαστήρια και στηρίζεται σε αντικειμενικά δεδομένα.

Τέλος, σύμφωνα με το ν. 2331/1995 είναι αξιόποινη η πράξη της νομιμοποίησης εσόδων από εγκληματικές δραστηριότητες όπως η εμπορία ναρκωτικών"

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

38. Στην με αριθμό 2818/13-3-97 ερώτηση δόθηκε με το υπ' αριθμ. 65/3-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2818/13-3-97 που κατέθεσαν οι Βουλευτές κ.κ. Β. Μπούτας, Α. Τασούλας και Α. Κανταρτζής, σε ό,τι μας αφορά, σας γνωρίζουμε τα εξής:

Το Υπουργείο μας αντιμετωπίζει με ιδιαίτερη υπευθυνότητα και κατά προτεραιότητα το πρόβλημα των ναρκωτικών στη χώρα μας και καταβάλλει καθε δυνατή προσπάθεια για την πάταξη του φαινομένου σε συνεργασία με τα συναρμόδια Υπουργεία και άλλους φορείς στο εσωτερικό και εξωτερικό.

Για το σκοπό αυτό έχουμε στελεχώσει με εξειδικευμένο προσωπικό και ενισχύσει με σύγχρονα υλικοτεχνικά μεσα και εφόδια τις αρμόδιες Υπηρεσίες μας. Επίσης, για την πρόληψη και καταστολή της εισαγωγής των ναρκωτικών στη χώρα, έχουμε εντείνει την αστυνόμευση των παραμεθορίων περιοχών και αυτών στις οποίες παρατηρείται μετακίνηση λαθρομεταναστών, έχουμε ενισχύσει τις Υπηρεσίες που τις αστυνομεύουν και έχουμε ιδρύσει ειδικά Τμήματα δίωξης στις ευαίσθητες αυτές περιοχές.

Παραλληλα, με ειδικά Τμήματα και γραφεία εκπαίδευσης που ιδρύσαμε στις Γενικές Αστυνομικές Διευθύνσεις και Αστυνομικές Διευθύνσεις, το προσωπικό σε όλη τη χώρα επιμορφώνεται και εκπαιδεύεται και στα θέματα ναρκωτικών.

Κατόπιν εντολής και οδηγιών μας επιτηρούνται συστηματικά τα σχολεία, τα φροντιστήρια, οι αθλητικοί και λοιποί ευαίσθητοι χώροι στους οποίους σπουδάζουν, αθλούνται και συχνάζουν οι νέοι, για αποτροπή εμφάνισης σε αυτά υπόπτων και κακοποιών στοιχείων και παραπομπή στη Δικαιοσύνη εκείνων που παραβιάζουν τις περί ναρκωτικών και λοιπές διατάξεις της ισχύουσας νομοθεσίας.

Στο Τμήμα Ασφαλείας Καρδίτσας, η υπάρχουσα δύναμη του οποίου υπερβαίνει κατά 3 άτομα την οργανική του, έχει συσταθεί ειδική ομάδα δίωξης ναρκωτικών με επικεφαλής Αξιωματικό, η οποία δραστηριοποιείται και αντιμετωπίζει ικανοποιητικά το πρόβλημα αυτό.

Οι προσπάθειες της αναφερόμενης Υπηρεσίας και των λοιπών Υπηρεσιών της Αστυνομικής Διεύθυνσης Καρδίτσας για την πάταξη του φαινομένου αυτού συνεχίζονται με αμείωτη ένταση.

Ο Υπουργός

ΓΕΩΡΓΙΟΣ ΡΩΜΑΙΟΣ"

39. Στην με αριθμό 2819/13-3-97 ερώτηση δόθηκε με το υπ' αριθμ. 14795/3-4-97 έγγραφο από τον Υφυπουργό Εσωτερικών η ακόλουθη απάντηση:

"Σχετικά με την 2819/13-3-97 ερώτηση των Βουλευτών κ.κ. Στρατή Κόρακα και Λεωνίδα Αυδή σας πληροφορούμε τα εξής:

Τα νησιά του Αιγαίου παρουσιάζουν ιδιαιτερότητες ως προς την εξεύρεση χώρων διάθεσης απορριμμάτων λόγω της μικρής τους επιφάνειας - πυκνότητας οίκησης (τουρισμό) και ως εκ τούτου προσπαθούν να βρουν άμεσες λύσεις στο τόσο οξύ πρόβλημά τους.

Η Ευρωπαϊκή 'Ενωση (Δ/νση XVI) εκπόνησε μελέτες διαχείρισης απορ/των για τον Δ. Μυκονίων και το 4ο Σ.Π. Θήρας. Στα πλαίσια της παρουσίασης των ανωτέρω μελετών και ύστερα από πρόσκληση της Ε.Ε. παραβρέθηκαν επί τόπου τεχνικά στελέχη του Υπουργείου.

Για τα υπόλοιπα αρμόδιο να σας απαντήσει είναι το συνερωτώμενο Υπουργείο ΠΕ.ΧΩ.Δ.Ε. 

Ο Υφυπουργός

Λ. ΠΑΠΑΔΗΜΑΣ"

40. Στην με αριθμό 2819/13-3-97 ερώτηση δόθηκε με το υπ' αριθμ. 1200/1-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2819 που κατατέθηκε στις 13-3-97 από τους Βουλευτές κ.κ. Στρατή Κόρακα και Λέοντα Αυδή, σας γνωρίζουμε τα εξής:

Το Υ.ΠΕ.ΧΩ.Δ.Ε. έχει καταρτίσει τον Εθνικό Σχεδιασμό που περιλαμβάνει προγράμματα για την ολοκληρωμένη και οικολογικά ορθολογική διαχείριση των απορριμμάτων. Ο σχεδιασμός αυτός ολοκληρώθηκε σε συνεργασία με τους κοινωνικούς φορείς και φορείς της Τοπικής Αυτοδιοίκησης, κατατέθηκε και αναλύθηκε στο συνέδριο της ΚΕΔΚΕ το Μάϊο 1996.

Ο σχεδιασμός περιλαμβάνει προγράμματα για την ανακύκλωση, τη μείωση παραγωγής απορριμμάτων, τη δημιουργία σύγχρονων υποδομών, την αξιοποίηση των απορριμμάτων με παραγωγή εδαφοβελτιωτικού και την ασφαλή διάθεση σε Χώρους Υγειονομικής Ταφής.

Η μέθοδος της καύσης λόγω της ποιότητας των απορριμμάτων, του οικονομικού βάρους που δεν ανταποκρίνεται στα δεδομένα της χώρας, την περιβαλλοντική επιβάρυνση που θα επιφέρει σε ευαίσθητες περιοχές όπως η Αττική, θεωρείται απαγορευτική για τη χώρα μας.

Η μέθοδος της πυρόλυσης (θερμόλυσης) είναι μια μέθοδος διαφορετική από την καύση, βρίσκεται σε πειραματικό στάδιο, δεν έχει εφαρμοσθεί ώστε να εξαχθούν ασφαλή συμπεράσματα και γι' αυτό σαν μια νέα τεχνολογία, παρακολουθείται από το Υ.ΠΕ.ΧΩ.Δ.Ε..

Τα νησιά του Αιγαίου εμφανίζουν ιδιαίτερα προβλήματα λόγω έλλειψης χώρων στη διαχείριση των απορριμμάτων. Για την εξεύρεση μιας ουσιαστικής λύσης πολλοί Οργανισμοί Τοπικής Αυτοδιοίκησης, έχουν πάρει πρωτοβουλίες για την ενημέρωσή τους. Μέσα σ' αυτό το πλαίσιο ορισμένοι Δήμοι, μεταξύ των οποίων και αυτοί που αναφέρονται στη σχετική ερώτηση, έχουν εκπονήσει μελέτες για την εξεύρεση μιας λύσης, η οποία θα ανταποκρίνεται στις οικονομικές δυνατότητες και στις οικολογικές ευαισθησίες για την προστασία του περιβάλλοντος και της δημόσιας υγείας.

Στην παρουσίαση μιας τέτοιας μελέτης, μετά από πρόσκληση του Δήμου Μυκονίων, παρέστησαν και στελέχη του Υ.ΠΕ.ΧΩ.Δ.Ε., ως είχαν υποχρέωση ανταποκρινόμενοι σε αυτή την πρόσκληση της Τοπικής Αυτοδιοίκησης.

Οσον αφορά στον Περιφερειακό Σχεδιασμό σας πληροφορούμε οτι έχει ολοκληρωθεί σε μία σειρά Νομαρχιών της χώρας με αιχμή τα δύο μεγάλα πολεοδομικά συγκροτήματα Αττικής και Θεσσαλονίκης. Με πρωτοβουλία των Νομαρχιακών Αυτοδιοικήσεων έχουν καταρτισθεί ή βρίσκονται στο στάδιο της μελέτης τα Νομαρχιακά προγράμματα που βασίζονται πάντα στις βασικές αρχές του Εθνικού Σχεδιασμού.

Ο Υπουργός

Κ. ΛΑΛΙΩΤΗΣ"

41. Στην με αριθμό 2821/13-3-97 ερώτηση δόθηκε με το υπ' αριθμ. 1227/7-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2821/13.3.97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Αυτήν την περίοδο στο ζωϊκό Κεφάλαιο του Νομού Εβρου γίνεται από τις Κτηνιατρικές υπηρεσίες πρόγραμμα επιτήρησης (ορολογικών εξετάσεων), το οποίο σύντομα θα ολοκληρωθεί.

Σελίδα 5550 

Τα αποτελέσματα του προγράμματος αυτού θα υποβληθούν από τις κτηνιατρικές υπηρεσίες του Υπουργείου Γεωργίας, στη Μόνιμη Κτηνιατρική Επιτροπή της Ε.Ε. αρχές Απριλίου και εφόσον είναι ικανοποιητικά, θα εκδοθεί απόφαση από την παραπάνω Επιτροπή για άρση των περιοριστικών μέτρων απαγόρευσης εξαγωγής ζώντων ζώων (βοοειδών - χοίρων - αιγοπροβάτων) και προϊόντων αυτών, από το Ν. Εβρου, ούτως ώστε να μπορέσουν οι κτηνοτρόφοι μέχρι το Πάσχα, να πουλήσουν τα αμνοερίφιά τους.

Ο Υπουργός

ΣΤΕΦ. ΤΖΟΥΜΑΚΑΣ"

42. Στην με αριθμό 2826/13-3-97 ερώτηση δόθηκε με το υπ' αριθμ. 7/3-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2826/13-3-97 που κατέθεσαν οι Βουλευτές κ.κ. Λ. Αυδής και Ο. Κολοζώφ, σε ό,τι μας αφορά, σας γνωρίζουμε τα εξής:

Οι αρμόδιες για την αστυνόμευση της Πλάκας Αστυνομικές Υπηρεσίες καταβάλλουν κάθε δυνατή προσπάθεια για την προστασία του παραδοσιακού τους χαρακτήρα, τη βελτίωση της ποιότητας ζωής σ' αυτή και την τουριστική ανάπτυξή της.

Για το σκοπό αυτό διενεργούνται συνεχείς έλεγχοι και εφαρμόζονται αυστηρά οι ισχύουσες διατάξεις για την κανονική δράση, τη χρήση γης, την ηχορύπανση, το κυκλοφοριακό και γενικά για την ευταξία και ευκοσμία της περιοχής.

Παράλληλα, για κάθε θέμα που άπτεται της αρμοδιότητας άλλων Υπουργείων ή της Τοπικής Αυτοδιοίκησης, ενημερώνονται οι Υπηρεσίες τους για τις δικές τους ενέργειες και παρέχεται σε αυτές κάθε νόμιμη συνδρομή για εφαρμογή μέτρων αναβάθμισης της περιοχής.

Στα πλαίσια αυτά το Αστυνομικό Τμήμα Ακροπόλεως βεβαίωσε κατά το χρονικό διάστημα 1-1-96 μέχρι σήμερα 75 παραβάσεις για παράνομη κατάληψη κοινοχρήστων χώρων και 4 για αυθαίρετη δόμηση. Οι υπεύθυνοι παρεπέμφθησαν στη δικαιοσύνη. Παραβάσεις για αλλαγή χρήσης γης δεν διαπιστώθηκαν.

Στις Υπηρεσίες μας δόθηκε εντολή και συνεχίζουν με αμείωτο ενδιαφέρον τους ελέγχους για το αναφερόμενο θέμα.

Ο Υπουργός

ΓΕΩΡΓΙΟΣ ΡΩΜΑΙΟΣ"

43. Στην με αριθμό 2826/13-3-97 ερώτηση δόθηκε με το υπ' αριθμ. 1202/1-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2826 που κατατέθηκε στις 13-3-97 από τους Βουλευτές κ.κ. Λέοντα Αυδή και Ορέστη Κολοζώφ σας γνωρίζουμε τα εξής:

Μετά την μεταβίβαση πολεοδομικών αρμοδιοτήτων στο Δήμο Αθηναίων (Π.Δ. 255/1991, ΦΕΚ 95Α/91) οι υπηρεσίες του Δήμου Αθηναίων είναι αρμόδιες για τις σφραγίσεις χρήσεων, που καταστρατηγούν τις διατάξεις του σχετικού Π.Δ/τος στην περιοχή Πλάκας.

Το Γραφείο Ιστορικού Κέντρου Αθήνας ενημερώνει το Δήμο Αθηναίων για τις περιπτώσεις παραβάσεων των διατάξεων του ισχύοντος Π.Δ/τος χρήσεων γης που εντοπίζει, (σχετικά έγγραφα 60817/975/96, 105146/170/17-2-97) προκειμένου οι αρμόδιες υπηρεσίες του να επιληφθούν σχετικά (διαδικασία αυθαιρέτου, ανάκληση αδειών κ.λπ.).

Παράλληλα έχει ενημερωθεί εγγράφως (σχετ. έγγραφα 105050/57/23-1-97 και 105206/233/17-3-97) και εχουν δοθεί συγκεκριμένα στοιχεία στην αρμόδια για την κατεδάφιση αυθαιρέτων, Νομαρχία Αθήνας.

Ο Υπουργός

Κ. ΛΑΛΙΩΤΗΣ"

44. Στην με αριθμό 2827/13-3-97 ερώτηση δόθηκε με το υπ' αριθμ. 32/3-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2827/13-3-97 που κατέθεσαν οι Βουλευτές κ.κ. Λ. Αυδής και Ο. Κολοζώφ σε ό,τι μας αφορά, σας γνωρίζουμε τα εξής:

Το Υπουργείο Δημόσιας Τάξης και η Κυβέρνηση έχουν καταδικάσει αμετάκλητα κάθε πράξη βίας και ρατσισμού και έχουν εκδηλώσει επανειλημμένα την απέχθειά τους για εκείνους που τις διαπράττουν.

Η αντιμετώπιση τέτοιων φαινομένων αποτελεί πρωταρχικό μας στόχο και για το σκοπό αυτό έχουμε ευαισθητοποιήσει το προσωπικό της Ελληνικής Αστυνομίας σε όλη τη χώρα, το οποίο λαμβάνει όλα τα απαραίτητα μέτρα για την επισήμανση και πάταξή τους. Ανοχή για τέτοια θέματα είναι αδιανόητη για μας.

Στα πλαίσια αυτά κινητοποιήθηκε αμέσως το Αστυνομικό Τμήμα Κυψέλης και ενήργησε προανάκριση για τον τραυματισμό του Χατζηδημητρίου Γεωργίου την 28-2-97 έξω από το ΙΕ' Λύκειο Κυψέλης από άγνωστο άτομο και ενεργούνται έρευνες και αναζητήσεις για τον εντοπισμό και παραπομπή του στη δικαιοσύνη.

Ταχύτατες και συντονισμένες ήταν οι ενέργειες της Αστυνομίας και κατά τον τραυματισμό που έλαβε χώρα την 6-4-96 σε βάρος μελών της πρώην Ο.Σ.Ε. και νυν Σ.Ε.Κ. ("Σοσιαλιστικό Εργατικό Κόμμα") στη συμβολή των οδών Ι. Δροσοπούλου και Φ. Νέγρη από ομάδα ατόμων της "Χρυσής Αυγής". Οι δράστες ανακαλύφθηκαν και παραπέμφθηκαν στη δικαιοσύνη.

Προανάκριση διενεργήθηκε και για τους εντοπισμούς που ερρίφθησαν την 16-8-96 στο Βοτανικό. Για τον εντοπισμό των δραστών αυτών, καθώς και των μελών της "Χρυσής Αυγής", που εξύβρισαν και απείλησαν θαμώνες καφενείου στην ίδια περιοχή, γίνονται έρευνες και αναζητήσεις.

Ο Υπουργός

ΓΕΩΡΓΙΟΣ ΡΩΜΑΙΟΣ"

45. Στην με αριθμό 2828/13-3-97 ερώτηση δόθηκε με το υπ' αριθμ. 1228/7-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2828/13.3.97 που κατέθεσε ο Βουλευτής κ. Ε. Μπασιάκος σας πληροφορούμε τα εξής:

Οι προτάσεις της Ευρ. Επιτροπής για την αναθεώρηση της ΚΟΑ στον τομέα του καπνού έχουν ήδη γνωστοποιηθεί στα Κ-Μ, που ευρίσκονται σε στάδιο συζήτησης στο συμβούλιο Υπουργών Γεωργίας. Ως είναι κατανοητό υπάρχει προς το παρόν η γενική πολιτική πρόταση της Επιτροπής, χωρίς να έχουν φηφισθεί Κοινοτικοί Κανονισμοί.

Κατ' αρχήν θα πρέπει να τονισθεί ότι είναι θετικό, ότι με τις εν λόγω προτάσεις δεν καταργείται η στήριξη του προϊόντος από την Κοινότητα, καθ' όσον η Πριμοδότηση θα συνεχιστεί να δίδεται απ' ευθείας στους καπνοπαραγωγούς.

Επίσης θετικό το γεγονός ότι, παραμένουν αμετάβλητα, τόσο το συνολικό ύψος των πριμοδοτήσεων της Κοινότητας για την χώρα μας, καθώς και οι συνολικές ποσοστώσεις για κάθε Κ-Μ.

Η σύνδεση πριμ ποιότητας κρίνεται κατ' αρχήν θετικό μέτρο.

Η χώρα μας δεν συμφωνεί με την προτεινόμενη διασύνδεση της ενίσχυσης με την εμπορική τιμή του προϊόντος.

Εάν παρά την αντίθεσή μας υιοθετηθεί το μέτρο των μεταβλητών πριμοδοτήσεων, τότε το εύρος αυτής της μεταβλητής πριμοδότησης προτείνουμε να είναι το χαμηλότερο δυνατό ποσοστό, πρόταση την οποία υποστήριξαν και τα υπόλοιπα καπνοπαραγωγά μέλη της Κοινότητας.

Είναι λοιπόν αναληθές ότι βάσει των προτάσεων της Επιτροπής μειώνεται η πριμοδότηση που χορηγείται στις ποικιλίες Βιρτζίνια και Μπέρλεϋ. Το μόνον που αλλάζει είναι ότι μετακυλίεται η μεταβλητή πριμοδότηση από παραγωγό σε παραγωγό ανάλογα με την ποιότητα του παραχθέντος καπνού του.

'Οσον αφορά το μέτρο της εξαγοράς των ποσοστώσεων κατ' αρχήν είμαστε απολύτως αντίθετοι.

Σε περίπτωση όμως που θα εφαρμοσθεί, ζητάμε την δυνατότητα εφαρμογής του μέτρου μετά από απόφαση του

Σελίδα 5551 

Κ-Μ στις περιοχές και για τις ποικιλίες εκείνες που κρίνει ότι μπορεί να εφαρμοσθεί, χωρίς να προκαλέσει προβλήματα.

Τέλος η εξαγορά της ποσόστωσης, όσων εγκαταλείπουν την παραγωγή να μην συνδυάζεται με μείωση στο 100% των ποσοστώσεων, που εντάσσονται στο μέτρο, αλλά σημαντικό ποσοστό αυτού, να μπορεί να χρησιμοποιηθεί για νέους παραγωγούς.

Ο Υπουργός

ΣΤ. ΤΖΟΥΜΑΚΑΣ"

46. Στην με αριθμό 2829/13-3-97 ερώτηση δόθηκε με το υπ' αριθμ. 1229/7-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2829/13.3.97 που κατέθεσε ο Βουλευτής κ. Γ. Γαρουφαλιάς, σας πληροφορούμε ότι όσον αφορά την καθυστέρηση της καταβολής της στρεμματικής ενίσχυσης της καλλιεργούμενης Κορινθιακής σταφίδας, αυτό οφείλεται και εξαρτάται από τους ίδιους τους παραγωγούς που καταθέτουν τα σχετικά δικαιολογητικά (παραστατικά πώλησης του παρακρατήματος στον ΑΣΟ) τα οποία πρέπει να συγκεντρωθούν όλα μαζί ανά Κοινότητα.

Μετά από αυτό η διαδικασία πληρωμής δεν καθυστερεί από πλευράς υπηρεσιών του Υπουργείου Γεωργίας εφόσον τα δικαιολογητικά είναι εν τάξη.

Η προθεσμία που θέτει ο Κ.Κ. είναι μέχρι 30 Απριλίου για κάθε περίοδο.

Ο Υπουργός

ΣΤΕΦ. ΤΖΟΥΜΑΚΑΣ"

47. Στις με αριθμό 2831/13-3-97, 2855/17-3-97 ερωτήσεις δόθηκε με το υπ' αριθμ. 41/3-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση των ερωτήσεων 2831/13-3-97 και 2855/17-3-97 που κατέθεσαν οι Βουλευτές κ.κ. Α. Μπρατάκος και Ε. Ζαφειρόπουλος σας γνωρίζουμε ότι οι διατυπούμενες σε αυτή αιτιάσεις και χαρακτηρισμοί είναι ακατανόητοι.

Η κρίση και αξιολόγηση των Αξιωματικών της Ελληνικής Αστυνομίας σήμερα γίνεται με αντικειμενικότητα και υπευθυνότητα από τα αρμόδια Υπηρεσιακά Συμβούλια, τα οποία είναι ανεξάρτητα συλλογικά όργανα και εφαρμόζουν πιστά τις ισχύουσες διατάξεις.

Η μόρφωση ορθής και αντικειμενικής κρίσης των Συμβουλίων αυτών, στηρίζεται στη συνεκτίμηση των τηρουμένων στοιχείων στους ατομικούς φακέλλους των κρινουμένων, καθώς και στα λοιπά έγγραφα που αφορούν τα προσόντα, η υπηρεσιακή απόδοση, τις απονεμηθείσες σε αυτούς ηθικές και υλικές αμοιβές, τις πειθαρχικές ποινές, τα ελαττώματα, τις αδυναμίες κ.λπ.

Πρόσθετη εγγύηση αμεροληψίας και αντικειμενικότητας αποτελούν τα Δευτεροβάθμια Συμβούλια Κρίσεων, που επανακρίνουν τις υποθέσεις ύστερα από προσφυγή των ενδιαφερομένων και των οποίων οι αποφάσεις είναι υποχρεωτικές για τη διοίκηση.

Στα πλαίσια αυτά διενεργήθηκαν και οι τακτικές κρίσεις του 1997, κατά τις οποίες κρίθηκαν οι 27 Ταξίαρχοι και συντάχθηκαν σύμφωνα με τις διατάξεις του Π.Δ. 24/1997 οι προβλεπόμενοι πίνακες.

Από αυτούς 9 κρίθηκαν προακτέοι, 4 διατηρητέοι και 14 ευδόκιμα τερματίσαντες τη σταδιοδρομία τους. Μεταξύ των 14 ήταν και ο αναφερόμενος στην ερώτηση, ο οποίος έχει δικαίωμα προσφυγής στο Δευτεροβάθμιο Συμβούλιο Κρίσεων.

Ο Υπουργός

ΓΕΩΡΓΙΟΣ ΡΩΜΑΙΟΣ"

48. Στην με αριθμό 2836/13-3-97 ερώτηση δόθηκε με το υπ' αριθμ. 1230/3-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2836/13.3.97 που κατέθεσε ο Βουλευτής κ. Γ. Γαρουφαλιάς, σας πληροφορούμε τα εξής:

Σύμφωνα με το νομοσχέδιο που αφορά την κατάργηση του Α.Σ.Ο. προβλέπεται να διοριστεί διαχειριστικό συμβούλιο αποτελούμενο από τον Πρόεδρο της ΠΑΣΕΓΕΣ και τους Προέδρους των δέκα συνεταιριστικών οργανώσεων των αντίστοιχων περιοχών παραγωγής του προϊόντος μέχρι τη σύσταση και λειτουργία της κλαδικής συνεταιριστικής οργάνωσης σταφίδας η οποία θα αναλάβει την συγκέντρωση και εμπορία του προϊόντος.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

49. Στην με αριθμό 2837/14-3-97 ερώτηση δόθηκε με το υπ' αριθμ. 12710/3-4-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 2837/14.3.97 που κατέθεσαν οι Βουλευτές κ.κ. Παν. Σγουρίδης, Αντ. Κοτσακάς, Νικ. Σηφουνάκης, Νικ. Λεβογιάννης, Λευτ. Κοντομάρης, Πετρ. Κατσιλιέρης, Ι. Γιαννακόπουλος, Μιχ. Καρχιμάκης, Ι. Κωνσταντινίδης και Β. Παπανικόλας, σας γνωρίζουμε τα ακόλουθα:

Στη Γραμματεία του ΔΣ/ΕΟΜΜΕΧ κατετέθη εισήγηση της αρμόδιας Υπηρεσίας για μετεγκατάσταση ορισμένων από τα 11 Περιφερειακά Γραφεία στα οικεία Επιμελητήρια ή Νομαρχίες, με σκοπό τον περιορισμό των λειτουργικών εξόδων, επειδή στα Γραφεία αυτά υπηρετούν 1 - 2 υπάλληλοι με περιορισμένη απασχόληση λόγω ειδικών συνθηκών.

Η εισήγηση αυτή εισήχθη στο Δ.Σ. για συζήτηση η οποία όμως ανεβλήθη για να προσκομισθούν περισσότερα στοιχεία.

Για τις περιοχές Αγίου Νικολάου (Λασίθι), Γρεβενών, Καλαμάτας όπως έχει εκτιμηθεί θέμα κατάργησης ή μετεγκατάστασης δεν τίθεται διότι οι χώροι όπου στεγάζονται είναι ιδιόκτητοι.

Για τα λοιπά Γραφεία (Ρόδου, Σάμου, Ξάνθης, Φλώρινας, Κέρκυρας), όπως είναι γνωστό ο ΕΟΜΜΕΧ ως ενδιάμεσος φορέας συνεργάζεται με τα οικεία Επιμελητήρια για την υλοποίηση των προγραμμάτων και κατά συνέπεια, πέραν του περιορισμού των λειτουργικών εξόδων των Γραφείων, η μετεγκατάσταση των υπαλλήλων σ' αυτά θα έχει σαν αποτέλεσμα την στενότερη συνεργασία ΕΟΜΜΕΧ - Επιμελητηρίων για την καλύτερη εξυπηρέτηση των Μικρομεσαίων - Επιχειρήσεων στις περιοχές αυτές και αυτό το θέμα θα απασχολήσει το Δ.Σ. σε προσεχή συνεδρίασή του.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

50. Στην με αριθμό 2839/14-3-97 ερώτηση δόθηκε με το υπ' αριθμ. 263/4-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2839/14-3-97 σας πληροφορούμε ότι η υπ' αριθμ. 16885/10-6-96 απόφασή μας που αφορούσε την επιχορήγηση του Δήμου Μαρακώμης, Ν. Φθιώτιδας με το ποσό των 5.000.000 δρχ. - για την πληρωμή εκτελεσμένων εργασιών του έργου - Κατασκευή και Διαμόρφωση Δημοτικού Γηπέδου υλοποιήθηκε από τον Ο.Π.Α.Π. στις 21/3/97.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

51. Στην με αριθμό 2841/14-3-97 ερώτηση δόθηκε με το υπ' αριθμ. 4858/7-4-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην 2841/14.3.97 ερώτηση του Βουλευτή κ. Ν. Σιφουνάκη και απευθύνεται στον Υπουργό Μεταφορών και Επικοινωνιών σας πληροφορούμε τα παρακάτω:

1. Η ΥΠΑ υλοποίησε κατά το πρόσφατο παρελθόν έργα (επέκταση αεροσταθμού, πύργος ελέγχου, αμαξοστάσιο, υποσταθμός κ.λπ.) προκειμένου το αεροδρόμιο να ανταπεξέλθει στις ανάγκες της επιβατικής κίνησης κατά το παρόν και το προσεχές μέλλον.

2. Η ΥΠΑ έχει αναθέσει σε εξωτερικό μελετητή την

Σελίδα 5552 

εκπόνηση μελέτης χωροθέτησης και κατασκευής δαπέδου αεροσκαφών σε θέση διαφορετική από την σημερινή, χωρίς αλλαγή θέσεως του αεροδρομίου, σε προς απαλλοτρίωση περιοχή. Το νέο δάπεδο και ο νέος αεροσταθμός με τον αντίστοιχο περιβάλλοντα χώρο, που θα κατασκευασθούν εκεί, θα καλύπτουν τις ανάγκες της αεροπορικής κίνησης του απώτερου μέλλοντος.

3. Ο σήμερα λειτουργών διάδρομος δεν έχει πρόβλημα προσανατολισμού, το δε μήκος του θα αξιοποιηθεί στο ακέραιον μετά την απομάκρυνση του λόφου εμποδίου, έργο το οποίο μελετάται από την ΥΠΑ και θα υλοποιηθεί κατά το προσεχές μέλλον.

4. Κατόπιν των ανωτέρω δεν ενδείκνυται εγκατάλειψη των εν λειτουργία εγκαταστάσεων και μεταφορά του αεροδρομίου σε νέα θέση λαμβανομένων υπ' όψιν και του μεγάλου κόστους της κατασκευής του, των απαλλοτριώσεων, που θα απαιτηθούν με τις συνακόλουθες χρονικές καθυστερήσεις, περιβαλλοντικές επιπτώσεις, κοινωνικές αντιδράσεις κ.λπ.

5. Τέλος, πέραν των ανωτέρω σας ενημερώνουμε ότι η ΥΠΑ προτίθεται να μελετήσει άμεσα το συνολικό σύστημα αερομεταφορών της χώρας. Στα πλαίσια αυτά θα εξεταστεί και το συγκεκριμένο ζήτημα της θέσης του Αεροδρομίου Μυτιλήνης"

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

52. Στην με αριθμό 2842/14-3-97 ερώτηση δόθηκε με το υπ' αριθμ. 15033/7-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2842/14.3.97 που αφορά τη μεταφορά του παλαιού νεκροταφείου του Δήμου Ερυθρών σας πληροφορούμε ότι όπως μας ενημέρωσε η Περιφερειακή Διοίκηση Δυτ. Αττικής, η καθυστέρηση απομάκρυνσης του παλαιού νεκροταφείου οφείλεται σε δυσχέρειες σχετικές με τη φύση του αντικειμένου της μεταφοράς (τάφων ηρώων - πολεμιστών, δωρητών μνημείων, απαιτήσεις Αρχιεπισκοπής κ.λπ.) στις οποίες προστίθενται και οι αντιδράσεις των συγγενών των νεκρών. Εκταφές από το παλαιό νεκροταφείο έχουν ήδη αρχίσει ως επίσης και ο καθαρισμός του χώρου με προοπτική ο χώρος να παραμείνει ιερός και χώρος πρασίνου. Ο προϋπολογισμός της δαπάνης κατά τις συνεκτιμήσεις της ΤΥΔΚ ανέρχεται στο ποσόν των 50.000.000 δρχ. και έχει προγραμματισθεί για το έτος 1997.

Ο Υφυπουργός

Λ. ΠΑΠΑΔΗΜΑΣ"

53. Στην με αριθμό 2842/ 14-3-97 ερώτηση δόθηκε με το υπ' αριθμ. 1203/31-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2842 που κατατέθηκε στις 14-3-97 από τους Βουλευτές κ.κ. Λέοντα Αυδή και Αχιλλέα Κανταρτζή σας γνωρίζουμε τα εξής:

Η κατασκευή, συντήρηση και λειτουργία των κοιμητηρίων ανήκει στην αρμοδιότητα των Οργανισμών Τοπικής Αυτοδιοίκησης πρώτου βαθμού. Συνεπώς ο Δήμος είναι αρμόδιος και υπόχρεος για τη συντήρηση του χώρου του παλαιού κοιμητηρίου το οποίο έχει παύσει να λειτουργεί (άρθρο 41 του Ν. 2218/94, ΦΕΚ 90/Α).

Ο Δήμος Ερυθρών, ομοίως, έχει την αρμοδιότητα της επίσπευσης της διαδικασίας τροποποίησης του σχεδίου πόλης για το χαρακτηρισμό του χώρου ως Κοινοχρήστου Χώρου πρασίνου εφ' όσον το κρίνει σκόπιμο σύμφωνα με τις ισχύουσες διατάξεις.

Τέλος σας πληροφορούμε ότι στην αρμόδια Υπηρεσία μας (Δ/νση Πολεοδομικού Σχεδιασμού) δεν έχει υποβληθεί αίτημα τροποποίησης του εγκεκριμένου σχεδίου για το χαρακτηρισμό του χώρου.

Ο Υπουργός

Κ. ΛΑΛΙΩΤΗΣ"

54. Στην με αριθμό 2483/14-3-97 ερώτηση δόθηκε με το υπ' αριθμ. 264/4-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2843/14-3-97 σχετικά με το θέμα της ανακατασκευής του μικρού Κολυμβητηρίου του Βόλου (25μ) σας γνωρίζουμε τα εξής:

Ο Δήμος Βόλου έχει εκποιήσει μελέτη για την ανακατασκευή του Κλειστού Κολυμβητηρίου. Η μελέτη αυτή έχει εγκριθεί από την αρμόδια Δ/νση της Γενικής Γραμματείας Αθλητισμού αλλά μέχρι σήμερα δεν έχει ορισθεί ημερομηνία δημοπράτησης.

Εφ' όσον όμως επέλθει τελική συμφωνία με τον Δήμο Βόλου, θα εξετασθεί η δυνατότητα χρηματοδότησης του έργου αυτού στο πρόγραμμα χρηματοδότησης Αθλητικών 'Εργων.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

55. Στην με αριθμό 2844/14-3-97 ερώτηση δόθηκε με το υπ' αριθμ. 294/4-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 2844/14-3-97 που κατέθεσαν στη Βουλή οι Βουλευτές κ.κ. Σταύρος Παναγιώτου και Μαρία Μπόσκου σας παρακαλούμε να πληροφορήσετε τους κ.κ. Βουλευτές τα εξής:

Η λίμνη Κερκίνης έχει διπλή λειτουργία "αρδευτική" σε περιόδους ξηρασίας και "αντιπλημμυρική" σε περίπτωση εντόνων βροχοπτώσεων με συγκράτηση πλημμυρικών παροχών (κατά το δυνατό) και διάσωση της πεδιάδος και της πόλης των Σερρών. Αυτή η δεύτερη λειτουργία της Λίμνης σε συνδυασμό με την αδυναμία επαρκούς ανύψωσης των αναχωμάτων λόγω υποχώρησης στην περιοχή Αχινού και των στενών της Αμφίπολης, στο κάτω ρου του Στρυμώνα, δημιουργεί πράγματι κινδύνους για την περιοχή Αχινού.

Επειδή η προμελέτη ανύψωσης των αναχωμάτων του κάτω ρου Στρυμώνα για οριστική λύση του προβλήματος υποχώρησης των αναχωμάτων έδωσε απαγορευτικούς προϋπολογισμούς (30 δις) επί του παρόντος εκτελείται η περιοδική και περιορισμένη ανύψωση ενώ παράλληλα έχει ανατεθεί μελέτη διάνοιξης των Στενών της Αμφίπολης.

Τέλος έχουν προταθεί έργα που αφορούν τον Στρυμώνα καθώς και την περιοχή Αχινού στο πρόγραμμα "INTEREG II C" με πίστωση 1,6 δρχ.

Ο Υπουργός

Κ. ΛΑΛΙΩΤΗΣ"

56. Στην με αριθμό 2847/14-3-97 ερώτηση δόθηκε με το υπ' αριθμ. 189/1-4-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2847/14.3.97 ερώτηση του Βουλευτή κ. Σπύρου Σπύρου, σας γνωρίζουμε τα εξής:

Το Υπουργείο Πολιτισμού έχει αναστείλει τις ενέργειες απομάκρυνσης των υπηρεσιών του Ιονίου Πανεπιστημίου μέχρι να βρεθεί οριστική λύση με τη συνεργασία όλων των αρμοδίων φορέων. Επισυνάπτω σχετικά και την απάντησή μου στην 2713/3.2.97 Αναφορά του Βουλευτή κ. Ευτύχιου Κοντομάρη.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

57. Στην με αριθμό 2849/14-3-97 ερώτηση δόθηκε με το υπ' αριθμ. 1233/7-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2849/14.3.97 που κατέθεσε ο Βουλευτής κ. Δ. Σαρρής, σας πληροφορούμε τα εξής:

Γενικότερα για την αλιεία με μηχανότρατες, βάση της εγκυκλίου 243077/3.10.96 που αφορά την εφαρμογή του Ε.Κ. αριθμ. 1626/94, οι μηχανότρατες απαγορεύεται να αλιεύουν εντός του ορίου των 2 ν.μ. από τις ακτές (το όριο των 3 ν.μ. 

Σελίδα 5553 

που προβλεπει ο παραπάνω κανονισμός θ' αρχίσει να εφαρμόζεται από 1.6.98) ή σε βάθος μικρότερο των 50 ν.μ. οταν το βάθος αυτό βρίσκεται σε μικρότερη απόσταση από 2 ν.μ. Το βάθος των 50 μ. θα πρέπει σε κάθε περίπτωση να βρίσκεται έξω από το 1 ν.μ. από την ακτή.

Ειδικότερα για την περιοχή του κόλπου της Μεσσάρας, σύμφωνα με την ισχύουσα νομοθεσία (αρθ. 5 Β.Δ. 917/66 όπως συμπληρώθηκε με άρθρο μόνο Π.Δ. 938/75) η αλιείαμε μηχανότρατες απαγορεύεται σε απόσταση 2 ν.μ. από τις ακτές από το Ακρωτήριο Λίτινος μέχρι το Ακρωτήριο Μέλισσα.

Μετά τα παραπάνω η αρμόδια Υπηρεσία του Υπουργείου Γεωργίας θεωρεί ότι η ισχύουσα νομοθεσία καλύπτει την ανάγκη προστασίας των Ιχθυαποθεμάτων της περιοχής και δεν υπάρχει ανάγκη να ληφθούν πρόσθετα μέτρα. Θα πρέπει όμως να ενταθούν οι έλεγχοι στην περιοχή από τις αρμόδιες Υπηρεσίες του ΥΕΝ ώστε να εφαρμόζεται επαρκώς η υπάρχουσα Νομοθεσία.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

58. Στην με αριθμο 2851/14-3-97 ερώτηση δόθηκε με το υπ' αριθμ. 1235/7-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2851/14-3-97 που κατέθεσε ο Βουλευτής κ. Γ. Κατσιμπάρδης, σας πληροφορούμε τα εξής:

Στα πλαίσια της Κοινοτικής Πρωτοβουλίας LEADER I που εφαρμόσθηκε την τριετία 1993 - 95 εντάχθηκαν και ολοκληρώθηκαν τα προγράμματα 25 Ομάδων Τοπικής Δράσης τα οποία εφαρμόσθηκαν σε περιοχές 27 Νομών της Χώρας.

Ολες οι παραπάνω Ομάδες υπέβαλαν πρόταση στα πλαίσια της Κοινοτικής Πρωτοβουλίας LEADER II. Η αξιολόγηση του συνόλου των προτάσεων που υποβλήθηκαν και είχαν προεπιλεγεί από τις Περιφέρειες ανατέθηκε, κατόπιν απαίτησης της Ευρωπαϊκής Επιτροπής, σε εξωτερικό αξιολογητή και βασίσθηκε στα εξής κριτήρια: α) ποιότητα του προγράμματος, β) η αξιοπιστία του φορέα, και γ) βαθμός μειονεκτικότητας της περιοχής προγρ/τος LEADER II καθώς και στην ex-ante αξιολόγηση των προγραμμάτων των Ομάδων της LEADER I η οποία είχε πραγματοποιηθεί πριν από την έγκριση του Εθνικού προγράμματος της LEADER II.

Απο τις Ομάδες που συμμετείχαν στην LEADER Ι οι προτάσεις της "Αναπτυξιακής Εταιρίας Δυτικής Μεσσηνίας Α.Ε. (ΑΝ.Ε.ΔΥ.Μ.)" και της "Εταιρίας Ανάπτυξης Βορείων & Βορειοανατολικών Κοινοτήτων Λακεδαίμωνος Ν. Λακωνίας Α.Ε." δεν προτάθηκαν από την αντίστοιχη Περιφέρεια, ενώ οι προτάσεις των Ομάδων της "Αναπτυξιακής Λευκάδας Α.Ε.", "Βοιωτικής Αναπτυξιακής", "Αναπτυξιακής Ηλείας", "Κέντρου Τοπικής Ανάπτυξης Δυτικής Αχαϊας" (Κ. Τ.Α.Δ.Α.)" σύμφωνα με την παραπάνω αξιολόγηση βαθμολογήθηκαν κάτω από τη βάση καθώς δεν πληρούσαν τις προϋποθέσεις ένταξης στην Κοινοτική πρωτοβουλία LEADER II, με αποτέλεσμα να εξαιρεθούν από το πρόγραμμα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

59. Στην με αριθμό 2852/17-3-97 ερώτηση δόθηκε με το υπ' αριθμ. 191/27-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2852/17.3.97 ερώτηση του Βουλευτή κ. Απόστολου Ανδρεουλάκου, σας γνωρίζουμε τα εξής:

Το Σχέδιο Νόμου που αφορά την προστασία της πολιτιστικής κληρονομιάς, δηλαδή η σύνταξη του νέου Αρχαιολογικού Νόμου, βρίσκεται στο στάδιο της τελικής επεξεργασίας. Ως προς τα άλλα ζητήματα που θέτει με την ερώτησή του ο κ. Βουλευτής, ας μου επιτραπεί να επισυνάψω την απάντησή μου στην 2539/21.2.97 ερώτηση του Βουλευτή κ. Πέτρου Τατούλη.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στη Δ/νση Κοινοβουλευτικού Ελέγχου (Τμήμα Ερωτήσεων)

60. Στην με αριθμό 2891/18-3-97 ερώτηση δόθηκε με το υπ' αριθμ. 14659/4-4-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2891/18-3-97 ερώτησης, που κατέθεσε ο Βουλευτής κ. Φώτης Κουβέλης σχετικά με τη χρηματοδότηση του Δήμου Μεταμόρφωσης, Νομού Αττικής, σας πληροφορούμε ότι, δεν μπορεί προς το παρόν να ικανοποιηθεί το ανωτέρω αίτημα γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

61. Στην με αριθμό 2898/19-3-97 ερώτηση δόθηκε με το υπ' αριθμ. 14431/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2898/19-3-97 των Βουλευτών κ.κ. Μ. Μπόσκου, Στ. Παναγιώτου και αναφέρεται στο πιο πάνω θέμα, σας πληροφορούμε ότι :

Η Νομαρχιακή Αυτοδιοίκηση έδειξε άμεσο ενδιαφέρον για την αντιμετώπιση του θέματος. Διέθεσε από τα χρηματοδοτικά προγράμματα των νομαρχιακών έργων, ποσόν 61.400.000 δρχ. για μελέτες του βαθμού ρύπανσης των νερών. Ανέθεσε λοιπόν στο Πανεπιστήμιο Ιωαννίνων ερευνητικό πρόγραμμα από το οποίο ήδη υπάρχει η πρώτη ενημέρωση.

Σοβαρό πρόβλημα εμφανίστηκε μόνο σε τρεις οικισμούς του Νομού, στον 'Αραχο, το Νεοχώρι και το Πλατύ, όπου η ρύπανση ξεπέρασε τα παραδεκτά όρια. Η κατάσταση αντιμετωπίστηκε σε πρώτη φάση, με την χρηματοδότηση και εκτέλεση γεωτρήσεων σε μεγάλο βάθος, προϋπολογισμού 56.000.000 δρχ. ενώ παράλληλα και μέχρι την περαίωση των έργων, μεταφερόταν νερό στους κατοίκους με υδροφόρες.

Η οριστική λύση βέβαια του προβλήματος, όχι μόνο των τριών πιο πάνω οικισμών, αλλά γενικά της ύδρευσης όλων των Κοινοτήτων της πεδινής περιοχής της Ημαθίας, θα υπάρξει με την ολοκλήρωση των δικτύων ύδρευσης και τη μεταφορά νερού από το όρος Βέρμιο. Η δαπάνη του έργου αυτού προϋπολογίζεται στο ποσόν των 3.000.000 δρχ.

Σχετικά με το έργο "κατασκευή δικτύου στο Παλαιοχώρι" δεν υπάρχει στα προγράμματα ούτε έχει αναληφθεί καμμιά υποχρέωση από τη Νομαρχιακή Αυτοδιοίκηση. Επίσης δεν τέθηκε ποτέ πρόβλημα γιατί η ρύπανση προέρχεται από τη λήψη και όχι από το δίκτυο. Στο Παλαιοχώρι δεν προέκυψε καμμία επιβάρυνση των νερών από οιανδήποτε αιτία.

Τέλος η μελέτη συνεχίζεται για όλο το Νομό και το πρόβλημα αντιμετωπίζεται μέσα στα υπάρχοντα πλαίσια και δυνατότητες.

Ο Υφυπουργός

Λ. ΠΑΠΑΔΗΜΑΣ"

62. Στην με αριθμό 2924/20-3-97 ερώτηση δόθηκε με το υπ' αριθμ. 397/1-4-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 2924/20.3.97 που κατέθεσε ο Βουλευτής κ. Μ. Καρχιμάκης, σας γνωρίζουμε τα ακόλουθα:

'Hδη ο Ο.Ε.Ε.Κ., ανταποκρινόμενος στο πάγιο αίτημα των τοπικών παραγόντων, στην με αριθμό 3/21.3.97 Συνεδρίαση του Δ.Σ. απεφάσισε ομόφωνα την μετατροπή του Ι.Ε.Κ. Ιεράπετρας, το οποίο λειτουργούσε ως Παράρτημα του Ι.Ε.Κ. Ηρακλείου, σε αυτόνομο Ι.Ε.Κ.

Το αίτημα ίδρυσης Παραρτημάτων Ι.Ε.Κ. στη Σητεία, τον Αγ. Νικόλαο και τη Νεάπολη εξετάζεται από τις αρμόδιες Υπηρεσίες του Ο.Ε.Ε.Κ., εάν είναι απαραίτητη με βάση τις ανάγκες της περιοχής ή ίδρυση αυτών.

Τέλος επισημαίνεται, ότι ο καθορισμός των ειδικοτήτων, που λειτουργούν στα ΙΕΚ, γίνεται με απόφαση του Δ.Σ. του Ο.Ε.Ε.Κ., ύστερα από εισήγηση της οικείας Τριμερούς Συμ-

Σελίδα 5554 

βουλευτικής Επιτροπής (ΤΣΕ). Κύριο έργο της Επιτροπής αυτής είναι η διερεύνηση και εκτίμηση των ποσοτικών και ποιοτικών δεδομένων της αγοράς εργασίας της περιφέρειας και η ιεράρχηση των επαγγελματικών ειδικοτήτων, που πρόκειται να λειτουργήσουν κάθε φορά σε ΙΕΚ, ώστε να εξυπηρετηθούν οι ανάγκες σε ειδικευμένο ανθρώπινο δυναμικό.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

63. Στην με αριθμό 2971/97 ερώτηση δόθηκε με το υπ'αριθμ. 23/2-4-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2971/97 ερώτηση που κατέθεσε στη Βουλή ο Βουλευτής κ. Γ. Γιακουμάτος, σας πληροφορούμε:

Από την τρομοκρατική επίθεση κατά Ελλήνων περιηγητών στο Κάιρο την 18.4.96 και μετά, έχει εκδηλωθεί πολλαπλό ενδιαφέρον ως προς τις ενέργειες που θα μπορούσαν να γίνουν για αποζημιώσεις προς τους συγγενείς των θυμάτων ή τους τραυματίες.

Μέχρι στιγμής, απέστειλαν σχετικές επιστολές στο Γραφείο του Υπουργού Εξωτερικών, ο Νομάρχης Χανίων και ο Δικηγόρος κ. Βρεττάκος ζητώντας να διερευνηθούν οι διαθέσεις της Αιγυπτιακής Κυβέρνησης. Οι σχετικές απαιτήσεις από δηλώσεις τραυματισθέντων και συγγενών θυμάτων αφορούν έξοδα καταβληθέντα σε τουριστικά γραφεία, εδώ καταβληθέντα νοσήλεια για αποκατάσταση υγείας τους, καταστροφή διαφόρων προσωπικών ειδών (δαπάνη αγοράς των), έξοδα κηδείας θυμάτων, ψυχική οδύνη.

'Ηδη αρκετοί ενδιαφερόμενοι έχουν λάβει εγγράφους "βεβαιώσεις" από το Υπουργείο Εξωτερικών ότι ήσαν μεταξύ των θυμάτων, και σκοπεύουν να αναθέσουν την υπόθεση σε δικηγόρο συλλογικά (λόγω ύψους αμοιβής του), προκειμένου να κινήσει αυτός στα εδώ αρμόδια δικαστήρια αγωγή κατά του Αιγυπτιακού Δημοσίου.

Γενικότερα, σχετικά με αιτήματα αποζημιώσεων Ελλήνων πολιτών από ξένες Κυβερνήσεις η διαδικασία (αγωγές κ.λπ.) κινείται εκ μέρους των ιδιωτών ως εναγόντων. Το Υπουργείο Εξωτερικών απλά διαβιβάζει τα σχετικά δικόγραφα προς επίδοση μέσω των αρμοδίων Διπλωματικών και Προξενικών μας Αρχών. Το Ελληνικό Δημόσιο αξιώνει αποζημίωση για δική του βλάβη ή για επιβάρυνσή του εκ της αρωγής που προσφέρει σε υπηκόους του (το σχετικό διακρατικό αίτημα διατυπώνεται από την Β5 Διεύθυνση του Υπουργείου Εξωτερικών που ενεργεί για λογαριασμό του Υπουργείου Οικονομικών ή άλλου Υπουργείου).

Στην προκειμένη περίπτωση, τα θύματα (τραυματισθέντες) και οι συγγενείς των φονευθέντων δεν έχουν προβεί μέχρι στιγμής σε καμμία ενέργεια αποζημίωσης κατά του Αιγυπτιακού κράτους. Το κατά πόσον θα ανταποκριθούν οι Αιγυπτιακές Αρχές ή θα επικαλεσθούν ανευθυνότητα λόγω ανωτέρας βίας είναι θέμα το οποίο θα εξετασθεί, αφού τεθεί το σχετικό αίτημα.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω το δελτίο Επικαίρων Ερωτήσεων της Πέμπτης, 10ης Απριλίου 1997.

Α. Επίκαιρες Ερωτήσεις Πρώτου Κύκλου.

1. Η με αριθμό 998/3.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αθανασίου Αλευρά προς τους Υπουργούς Ανάπτυξης και Υγείας και Πρόνοιας, σχετικά με τη λήψη των αναγκαίων μέτρων, ώστε να πληροφορηθεί ο κόσμος τους ενδεχόμενους κινδύνους για την υγεία του από την κατανάλωση τροφίμων με γενετικά μεταλλαγμένη σύνθεση, τον έλεγχο και τη σήμανση τέτοιων προϊόντων κ.λπ.

2. Η με αριθμό 996/3.4.97 επίκαιρη ερώτηση του Βουλευτή της Νέας Δημοκρατίας κ. Γεωργίου Σαλαγκούδη προς τον Υπουργό Γεωργίας, σχετικά με τη λήψη των αναγκαίων μέτρων καταβολής των αποζημιώσεων στους αγρότες της περιοχής Σοχού του Νομού Θεσσαλονίκης, για τις καταστροφές που υπέστησαν από τη χαλαζόπτωση το Μάιο του 1996.

3. Η με αριθμό 1014/7.4.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Εθνικής 'Αμυνας, σχετικά με την αποστολή ελληνικού στρατιωτικού σώματος στην Αλβανία, την υποχρεωτική και όχι εθελοντική συμμετοχή κ.λπ..

4. Η με αριθμό 1009/7.4.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τους Υπουργούς Γεωργίας και Δημόσιας Τάξης, σχετικά με τη λήψη των αναγκαίων μέτρων για την ίδρυση Πυροσβεστικού Σταθμού την επαρχία Αγιάς του Νομού Λάρισας κ.λπ.

5. Η με αριθμό 995/3.4.97 επίκαιρη ερώτηση του Βουλευτού του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την έναρξη κατασκευής του έργου της ζεύξης Ρίου-Αντιρρίου κ.λπ.

Β. Επίκαιρες Ερωτήσεις Δεύτερου Κύκλου.

1. Η με αριθμό 1002/4.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να αναθεωρήσει την ύλη των βιβλίων του Γυμνασίου και Λυκείου που αναφέρονται στη Μικρασιατική Καταστροφή.

2. Η με αριθμό 999/3.4.97 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Εθνικής Οικονομίας και Οικονομικών, σχετικά με την υποβολή του εντύπου Ε9 για τη φορολογία των ακινήτων, την παράταση της προθεσμίας για τους 'Ελληνες εργαζομένους σε χώρες του εξωτερικού κ.λπ.

3. Η με αριθμό 1015/7.4.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τους Υπουργούς Πολιτισμού, και Περιβάλλοντος-Χωροταξίας και Δημοσίων 'Εργων σχετικά με την κατασκευή ξενοδοχειακού συγκροτήματος στον Οικισμό Καμίνι στην 'Υδρα, τη λήψη μέτρων περιφρούρησης του ιστορικού και μνημειακού χαρακτήρα της 'Υδρας κ.λπ.

4. Η με αριθμό 1010/7.4.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη σύσταση Ειδικού Σώματος Ελεγκτών προστασίας του περιβάλλοντος, τις περιβαλλοντικές επιπτώσεις από την κατασκευή των μεγάλων έργων κ.λπ.

Σελίδα 5555 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη.

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου. Πρώτη είναι η με αριθμό 1007/77/4.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αθανασίου Αλευρά προς τον κύριο Πρωθυπουργό, σχετικά με τους πρόσφατους θανάτους από χρήση ναρκωτικών ουσιών, τις πρωτοβουλίες της Κυβέρνησης για την αντιμετώπιση του προβλήματος κ.λπ.

Συνοπτικώς η ερώτηση του κ. Αλευρά έχει ως εξής:

"Η εδώ και χρόνια ακολουθούμενη αντιναρκωτική πολιτική δείχνει να αγγίζει τα όριά της, καθώς αδυνατεί στην πράξη να οργανώσει ένα ολοκληρωμένο σύστημα κοινωνικής προστασίας των νέων ανθρώπων.

Αυτή η πολιτική δείχνει συνεπώς να μην αντιλαμβάνεται πως με ομιλίες και κηρύγματα δεν μπορεί να αντιμετωπιστεί ένα οργανωμένο δίκτυο με ισχυρή οικονομική βάση, που αποκερδαίνει εκατοντάδες δισεκατομμύρια δραχμών και έχει διεθνή δικτύωση.

Η πολιτική καταστολής της χρήσης ναρκωτικών ουσιών δεν μπορεί να αποτελέσει μήνυμα κοινωνικής ευαισθητοποίησης των νέων ανθρώπων για τις ναρκωτικές ουσίες.

Και πολλές φορές η ίδια η αναζήτηση των ναρκωτικών στο ημίφως της παρανομίας οδηγεί τους νέους σε διασύνδεση με τα κυκλώματα εμπορίας.

Εν όψει των ανωτέρω, ερωτάται ο κύριος Πρωθυπουργός, ποιες πρωτοβουλίες προτίθεται να αναλάβει η Κυβέρνηση για την αντιμετώπιση του προβλήματος, αν πρόκειται να επεκταθεί η πολιτική του προγράμματος χορήγησης μεθαδόνης, αν πρόκειται να δημιουργηθούν νέες μονάδες απεξάρτησης και αν η Κυβέρνηση προτίθεται να προχωρήσει σε μία διαφορετική αντιμετώπιση της χρήσης ναρκωτικών ουσιών, ξεκινώντας από την αποποινικοποίηση της χρήσης ινδικής κάνναβης".

Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, στη Χώρα μας την ευθύνη για τη χάραξη και την υλοποίηση της πολιτικής κατά της χρήσης των ναρκωτικών έχει ο Οργανισμός κατά των ναρκωτικών, ο ΟΚΑΝΑ, που λειτουργεί από τις αρχές του 1995. 

Σήμερα, ο ΟΚΑΝΑ και το Υπουργείο Υγείας έδωσαν μια κοινή συνέντευξη Τύπου, στην οποία ανακοίνωσαν ορισμένα μέτρα για την αντιμετώπιση του φαινομένου της επέκτασης της χρήσης ναρκωτικών.

Συγκεκριμένα, ανακοινώθηκε πρώτα απ'όλα στον τομέα της πρόληψης, η σταδιακή δημιουργία κέντρων πρόληψης, έτσι ώστε μέσα στα επόμενα τρία χρόνια, σε κάθε νομό της χώρας να υπάρχει ένα κέντρο πρόληψης. Μέσα στο 1997, θα ιδρυθούν σε είκοσι έξι (26) νομούς κέντρα πρόληψης. 

Στο Λεκανοπέδιο της Αττικής και στη Θεσσαλονίκη υπάρχει σε εξέλιξη ένα πρόγραμμα εκπαίδευσης στελεχών, σε συνεργασία με την Τοπική Αυτοδιοίκηση, για να υποβοηθηθεί η Τοπική Αυτοδιοίκηση στην πρόληψη και γενικά, να υποβοηθηθούν όλοι οι κοινωνικοί φορείς στην αντιμετώπιση του φαινομένου. Κέντρα πρόληψης λειτουργούν ήδη στον 'Αγιο Δημήτριο και στου Ζωγράφου.

Στον τομέα της θεραπείας υπάρχει σήμερα ένα κέντρο θεραπείας εξαρτημένων ατόμων, το οποίο καθοδηγεί έξι κοινότητες απεξάρτησης, ένα κέντρο απεξάρτησης το οποίο βρίσκεται στο Ψυχιατρικό Νοσοκομείο Αττικής και ένα κέντρο απεξάρτησης το οποίο βρίσκεται στο Ψυχιατρικό Νοσοκομείο Θεσσαλονίκης. Σ' αυτά προστίθενται πέντε κοινότητες απεξάρτησης. Τρεις θα δημιουργηθούν στους Νομούς Αττικής και Θεσαλονίκης και θα έχουν στόχο τη χορήγηση υποκαταστάτων της μεθαδόνης. Δύο άλλα κέντρα απεξάρτησης, τα οποία θα έχουν άλλες θεραπευτικές προσεγγίσεις θα δημιουργηθούν, ένα στο Νομό Αχαϊας και ένα στην περιφέρεια της Κρήτης. Θα έχουμε δηλαδή, πέντε νέα θεραπευτικά προγράμματα.

Με έδρα τον πρώην Σταθμό Πρώτων Βοηθειών στην Γ' Σεπτεμβρίου και με την υποστήριξη του ΕΚΑΒ, ο ΟΚΑΝΑ θα δημιουργήσει ένα κέντρο άμεσης βοήθειας για την κάλυψη των αναγκών υγείας των χρηστών και για την ταχεία αντιμετώπιση περιστατικών, τα οποία εμφανίζονται.

Πιστεύουμε ότι σε μια πρώτη φάση αυτά τα μέτρα είναι ικανά για να αντιμετωπίσουμε το φαινόμενο. Χρειάζονται, όμως -και θέλω να το δηλώσω- με βάση τις εμπειρίες που θα συγκεντρώσουμε, να παρθούν και άλλα μέτρα, να επεκταθούν τα μέτρα αυτά στο προσεχές μέλλον.

'Οσον αφορά το ερώτημα το οποίο έθεσε ο Βουλευτής, σε σχέση με την αλλαγή της νομοθεσίας, θα πω ότι αυτή τη στιγμή δεν αντιμετωπίζουμε αλλαγή της νομοθεσίας. Η νομοθετική ρύθμιση πρέπει να είναι περίπου ομοιογενής σε όλες τις χώρες της Ευρωπαϊκής 'Ενωσης, γιατί, αν δεν είναι ομοιογενής, θα υπάρξει επέκταση του εμπορίου ναρκωτικών σε μία από τις χώρες αυτές.

Αυτή τη στιγμή σε όλα τα κράτη-μέλη, με διαφορετικούς τρόπους απαγορεύεται η χρήση ναρκωτικών ουσιών. Ξεχωρίζονται μεν τα ναρκωτικά κατά ομάδες, αλλά η αντιμετώπισή τους είναι περίπου κοινή. Βρισκόμαστε σε επαφή με τις άλλες χώρες της Ευρωπαϊκής 'Ενωσης και παρακολουθούμε τις εξελίξεις.

ΠΡΟΕΔΡΟΣ (Απόστολος Κακλαμάνης): Ο κ. Αλευράς έχει το λόγο.

ΑΘΑΝΑΣΙΟΣ ΑΛΕΥΡΑΣ: Κύριε Πρόεδρε, ασφαλώς και δεν μπορεί παρά να χαιρετήσει κανένας τα μέτρα που εξήγγειλε και σήμερα ο Πρωθυπουργός σαν ένα πρώτο ουσιαστικό βήμα για την ενίσχυση της πολιτικής μας στον τομέα καταπολέμησης των ναρκωτικών.

Πρόθεσή μου δεν είναι να μιλήσω κάνοντας μνημόσυνο πάνω στα πρόσφατα θύματα της μάστιγας των ναρκωτικών και ούτε νομίζω ότι αρκεί αυτό σ' ένα πρόβλημα, το οποίο δυστυχώς είναι διαχρονικά επίκαιρο. Θα πρέπει να διακρίνουμε αυτούς που μιλάνε για τα ναρκωτικά, ανάμεσα σ' εκείνους που οραματίζονται μία κοινωνία καθαρή, βλέπουν τους χρήστες σαν μια απειλή για την κοινωνία και τους στέλνουν στο περιθώριο έγκλειστους σε ιδρύματα και άσυλα.

Υπάρχουν ακόμη εκείνοι που μιλούν με το φόβο του πολιτικού και του κοινωνικού κόστους, με δόγματα και προκαταλήψεις. Και υπάρχουν εκείνοι που η βαθειά γνώση του θέματος τους μετατρέπει σε ειδικούς της απογοήτευσης και της αδράνειας. Εγώ προτιμώ να μιλήσω για τους άλλους που θα μπορούσαν να είναι φίλοι μας και παιδιά μας και για να μιλήσουμε γι' αυτούς χρειάζεται και περίσσευμα τόλμης και περίσσευμα ψυχής και ευαισθησίας.

Ας παρακολουθήσετε, κύριε Πρωθυπουργέ, μαζί μας ένα παράδειγμα εργασίας από αυτά που βλέπουμε στην καθημερινή μας ζωή. Ο δεκαεφτάχρονος ΑΧ συλλαμβάνεται ένα βράδυ από την Αστυνομία, γιατί για δεύτερη φορά στη ζωή του κάπνισε ένα τσιγάρο με ινδική κάναβη. Θα περάσει το βράδυ του στο κρατητήριο. Την επόμενη μέρα το πρωί θα οδηγηθεί στη Σήμανση, στην Ασφάλεια, στην Εισαγγελία, στο ακροατήριο. Αν όλα πάνε καλά, το δικαστήριο θα τον κρίνει με βάση την ισχύουσα νομοθεσία, ατιμώρητο.

Μετά, όμως, τι γίνεται; 'Οταν το παιδί αυτό φεύγει από την πόρτα του δικαστηρίου, όταν ήδη έχουμε το μήνυμα της επαφής μου με τα ναρκωτικά και με τις ναρκωτικές ουσίες; Δεν υπάρχει κανενός είδους μέριμνα, κανένας δεν θα ξαναασχοληθεί μαζί του και η μόνη φορά που πιθανότατα θα ασχοληθεί ξανά μαζί του το κράτος είναι όταν θα συλληφθεί εκ νέου ή όταν θα τον υπολογίσουμε στα θύματα των ναρκωτικών.

Γιατί άραγε δεν θα μπορούσε να υπάρξει μια ειδικά οργανωμένη κοινωνική υπηρεσία από τη στιγμή που έχουμε το μήνυμα του προβλήματος, η οποία ειδική κοινωνική υπηρεσία θα ασχολιόταν μαζί του και θα τον βοηθούσε να κάνει βήματα ουσιαστικής απεξάρτησης στο μέλλον. Γι' αυτό το παιδί που δοκιμάζεται μέσα από αυτό το μοντέλο, το κράτος στη συνείδησή του είναι εχθρός. Αν οδηγηθεί στη φυλακή, θα έχει μία ακόμη οδυνηρή εμπειρία πολλές φορές με ακόμα πιο δυσάρεστα αποτελέσματα. Αυτή η πολιτική στιγματίζει το παιδί, δεν το βοηθάει. Το στιγματίζει στην οικογένειά του, στον

Σελίδα 5556 

περίγυρό του. Χρειάζεται συνεπώς, κύριε Πρόεδρε, να δούμε με μεγαλύτερη τόλμη αυτήν την πολιτική μας.

Υπάρχουν καθημερινά χιλιάδες εξαρτημένοι χρήστες που συναλλάσσονται με τα κυκλώματα εμπορίας. 'Ολοι γνωρίζουμε πως όσο και να θέλουν να απεξαρτηθούν, δεν το μπορούν χωρίς ιατρική και ψυχολογική συμπαράσταση. Το κράτος όμως δεν ασχολείται μαζί τους, δεν έχει εργαλεία βοήθειας να τους προσφέρει. Και όμως θα ασχοληθεί μαζί τους την ώρα που θα συλληφθούν. Η πρόταση για την αποποινικοποίηση της χρήσης δεν είναι πρόταση νομιμοποίησης των ναρκωτικών ουσιών, ούτε ελεύθερης πρόσβασης σ' αυτές. Ο χρήστης είναι άτομο που έχει ανάγκη από την κοινωνική συμπαράσταση και την ιατρική αγωγή.

Θα πρέπει να σκεφθούμε πόσο διαφορετική θα ήταν η τύχη....

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Ολοκληρώνω, κύριε Πρόεδρε, με συγχωρείτε αν σήμερα ειδικά κάνω....

ΠΡΟΕΔΡΟΣ (Απόστολος Κακλαμάνης): Το θέμα είναι συμπαθέστατο και σεις πολύ συμπαθής.

ΑΘΑΝΑΣΙΟΣ ΑΛΕΥΡΑΣ: Σας ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μπορούσατε να αφήσετε την εισαγωγή να πείτε τις απόψεις σας και να τηρήσετε και τον Κανονισμό.

ΑΘΑΝΑΣΙΟΣ ΑΛΕΥΡΑΣ: 'Εχετε δίκιο. Ολοκληρώνω σε ελάχιστο χρόνο.

Θα ήθελα να αναφερθώ σ' αυτό: Πόσα παιδιά θα είχαν διαφορετική τύχη, αν τους είχαμε βοηθήσει να διακόψουν το σύνδεσμό τους με τα κυκλώματα διακίνησης.

Κατά την εκτίμησή μου, κύριε Πρόεδρε, το μεγαλύτερο πρόβλημα στην αντιναρκωτική πολιτική είναι η εξάρτηση των χρηστών από τον έμπορο και όχι από τις ναρκωτικές ουσίες. Και η πρόταση για την αποποινικοποίηση της χρήσης είναι μια πρόταση που πρέπει να συζητηθεί από ένα ειδικό επιστημονικό συμβούλιο στα πλαίσια της έρευνας που είναι αναγκαία να υπάρξει και πιστεύω ότι πολύ σύντομα θα έχουμε τη δυνατότητα να προχωρήσουμε και στη νομοθέτησή της. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ο συνάδελφος κύριος Αλευράς εξέθεσε το πρόβλημα με ιδιαίτερη ευαισθησία. Θέλω, όμως, να τον βεβαιώσω ότι η Κυβέρνηση με πολλή ευαισθησία έχει εξετάσει και συζητήσει το πρόβλημα. Παρουσιάσατε μία εικόνα όπου ένας νεαρός παρασύρεται, ταλαιπωρείται και μένει αβοήθητος.

Υπάρχουν όμως και από της δικιάς μας πλευράς, από της πλευράς της κοινωνίας, οι επισημάνσεις, ότι μία ρύθμιση η οποία θα επιτρέψει στον καθένα να προμηθεύεται τα ναρκωτικά όποτε μπορεί και όποτε θέλει, μπορεί να οδηγήσει σε αλόγιστη επέκταση της χρήσης, ότι χρειάζεται μία παρακολούθηση και ένας έλεγχος.

'Εχω συζητήσει το πρόβλημα με τον Ολλανδό Πρωθυπουργό, γιατί, όπως ξέρετε, στην Ολλανδία υπάρχει μία πολύ πιο ελαστική νομοθεσία από την Ελλάδα. Και ο ίδιος ο Ολλανδός Πρωθυπουργός μου επεσήμανε κατά τη συζήτηση αυτή ότι στις Κάτω Χώρες υπάρχει ένας προβληματισμός εάν η νομοθεσία η οποία υπάρχει τώρα, είναι μία νομοθεσία η οποία πραγματικά βοηθεί τον περιορισμό του φαινομένου, ή συντείνει και αυτή στο φαινόμενο. Γι' αυτό και σας είπα πριν ότι βρισκόμαστε σε συζήτηση με τις άλλες χώρες για να δούμε ποιος είναι ο καλύτερος τρόπος να αντιμετωπίσουμε το φαινόμενο. Στις συζητήσεις αυτές ακριβώς επισημάνθηκε, ότι αυτή τη στιγμή χρειάζεται μία κοινή αντιμετώπιση σε ένα χώρο ο οποίος είναι ελεύθερη ενιαία αγορά και όπου κυκλοφορούν τα προϊόντα ελεύθερα. Διότι παρατηρήθηκε στις Κάτω Χώρες, ότι η ελαστική ρύθμιση οδήγησε στην εγκατάσταση πολλών τοξικομανών στις Κάτω Χώρες και στην αλόγιστη, υπερβολική επέκταση του εμπορίου.

Συμφωνώ μαζί σας, ότι οι χρήστες χρειάζονται παρακολούθηση και βοήθεια. Και ακριβώς η δημιουργία των κέντρων πρόληψης, η εκπαίδευση των στελεχών αυτό το σκοπό εξυπηρετεί, όπως και εξυπηρετεί το σκοπό της αντιμετώπισης του συνολικού προβλήματος, η δημιουργία των κέντρων απεξάρτησης. Το πρόβλημα είναι περίπλοκο και χρειάζεται παρακολούθηση στην εξέλιξή του για να βρούμε ακόμη καλύτερους τρόπους αντιμετώπισής του.

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η με αριθμό κατάθεσης 990/73 της 2.4.1997 επίκαιρη ερώτηση του Βουλευτή της Νέας Δημοκρατίας κ. Χαράλαμπου Παπαθανασίου προς τον κύριο Πρωθυπουργό, σχετικά με τις ζημιές που υπέστησαν ελληνικές επιχειρήσεις λόγω της κατάστασης που επικρατεί στην Αλβανία, τις ενέργειες της Κυβέρνησης για την στήριξή των κ.λπ.

Η ερώτηση του κ. Παπαθανασίου έχει ως εξής:

"Μεγάλος αριθμός επιχειρήσεων, ελληνικών συμφερόντων, στην Αλβανία, αναγκάστηκε να διακόψει τις εργασίες λόγω των γνωστών γεγονότων στη γείτονα χώρα με προφανή ζημία. Συγκεκριμένα:

- Ακυρώθηκαν παραγγελίες εξαγωγής προϊόντων ιδιαίτερα μεγάλης αξίας. 

- Λεηλατήθηκαν καταστήματα, αποθηκευτικοί χώροι, μέσα μεταφοράς, πρώτες ύλες παραγωγής προϊόντων, καταστράφηκαν ευπαθή εμπορεύματα λόγω παρατεταμένης διακοπής ηλεκτρικού ρεύματος κ.λπ.

- Φαινόμενα αισχροκέρδειας οδήγησαν σε εκβιασμούς εισπράξεων - πληρωμών. 

'Οπως γνωρίζετε, οι δραστηριότητες Ελλήνων επιχειρηματιών στην Αλβανία λόγω ανυπαρξίας στοιχειώδους τραπεζικού συστήματος δεν καλύπτονται από εγγυήσεις εξαγωγικών πιστώσεων ούτε από πολιτικούς κινδύνους.

Κατόπιν τούτων ερωτάται ο κύριος Πρωθυπουργός εάν η Ελληνική Κυβέρνηση προτίθεται να λάβει μέτρα, και ποια, αλληλεγγύης και στήριξης των επιχειρήσεων που υφίστανται ζημιές.

Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, από την πρώτη στιγμή που σημειώθηκαν τα γεγονότα στην Αλβανία η Γενική Γραμματεία Διεθνών Οικονομικών Σχέσεων που βρίσκεται στο Υπουργείο Εθνικής Οικονομίας μέσω των υπαλλήλων της στην Πρεσβεία στα Τίρανα ήταν σε επαφή με τις ελληνικές επιχειρήσεις, οι οποίες εργάζονται στην Αλβανία και προσπάθησε να καταγράψει τις όποιες ζημίες επεσήμαναν οι επιχειρήσεις.

Οι επιχειρήσεις -ένας σύνδεσμός τους ήρθε σε επαφή και με τον Υφυπουργό Εθνικής Οικονομίας κ. Μπαλτά- υπέβαλαν ένα υπόμνημα σε σχέση με την αντιμετώπιση των ζημιών τους. Υπάρχει δηλαδή αυτή η επαφή μεταξύ της Κυβέρνησης και των επιχειρήσεων για να εξετάσουμε το πρόβλημα.

Αυτήν τη στιγμή υφίσταται ο Οργανισμός Ασφάλειας εξαγωγικών πιστώσεων. Ο Οργανισμός Ασφάλειας εξαγωγικών πιστώσεων μπορεί να ασφαλίσει τόσο την είσπραξη των απαιτήσεων στο εξωτερικό, όσο όμως και την αντιμετώπιση επιχειρηματικών κινδύνων στο εξωτερικό και τον πολιτικό κίνδυνο. Δηλαδή καταστροφές οι οποίες θα προέλθουν π.χ. από πολιτική αναταραχή.

Καμία από τις επιχειρήσεις οι οποίες ήσαν δραστηριοποιημένες στην Αλβανία δεν είχε ή δεν έχει μέχρι στιγμής ασφαλιστεί εναντίον των κινδύνων οι οποίοι υπήρχαν. Δεν εκμεταλλεύτηκαν αυτή τη δυνατότητα την οποία παρείχε ο νόμος.

'Οπως γνωρίζετε, η Ελληνική Κυβέρνηση έχει αποφασίσει να χορηγήσει ένα δάνειο 20 δισεκατομμυρίων προς την Αλβανία. Το δάνειο αυτό δίνεται με ευνοϊκούς όρους στην Κεντρική Τράπεζα της Αλβανίας και στις συζητήσεις που είχαμε με την αλβανική πλευρά έχουμε σαφέστατα διατυπώσει τη θέση ότι ένα τμήμα του δανείου αυτού θα χρησιμοποιηθεί για να χορηγηθούν ενισχύσεις ή για να ενισχυθούν οι ελληνικές επιχειρήσεις οι οποίες ζημιώθηκαν, ώστε να αποκαταστήσουν τις ζημιές και να επαναρχίσουν τη δραστηριότητά τους.

Σελίδα 5557 

Οριστική άποψη γύρω από το θέμα δεν μπορούμε να έχουμε αυτή τη στιγμή, διότι η κατάσταση είναι ακόμα ρευστή και δεν έχουμε μία εικόνα σαφή για τις ζημιές τις οποίες υπέστησαν οι επιχειρήσεις, εάν οι ζημιές αυτές προέρχονται από την αναταραχή ή όχι και σε ποια έκταση θα έπρεπε να βοηθηθούν οι επιχειρήσεις αυτές.

ΠΡΟΕΔΡΟΣ (Απόστολος Κακλαμάνης): Ο κ. Παπαθανασίου έχει το λόγο.

ΧΑΡΑΛΑΜΠΟΣ ΠΑΠΑΘΑΝΑΣΙΟΥ: Κύριε Πρόεδρε, θα προσπαθήσω μέσα στα δύο λεπτά να καταδείξω το πρόβλημα, γιατί πολύ φοβάμαι απ' όσα άκουσα ότι το μέγεθός του, οι προεκτάσεις του και οι συνέπειές του μεσοπρόθεσμες και μακροπρόθεσμες δεν έχουν εκτιμηθεί όσο θα έπρεπε από την Κυβέρνηση και από τον ίδιο τον Πρωθυπουργό.

Κύριε Πρωθυπουργέ, πρόσφατα στο Επιμελητήριο του νομού μας αναλήφθηκε πρωτοβουλία καταγραφής του συνόλου των επιχειρήσεων Μακεδονίας και Θράκης που υπέστησαν ζημιές. Η καταγραφή αφορά τις επιχειρήσεις ελληνικών συμφερόντων, αμιγείς ή μεικτές, που έκαναν επενδύσεις στην Αλβανία και κύρια στην περιοχή Κορυτσάς, μία περιοχή έδρα τεσσάρων νομών.

Εδώ θα ήθελα να σας σημειώσω ότι σ' αυτές ακριβώς τις επιχειρήσεις δούλευαν 6.500 άτομα. Επιπλέον ανέλαβαν την καταγραφή των ελληνικών εξαγωγικών επιχειρήσεων που είναι μέλη του μητρώου εξαγωγέων των Επιμελητηρίων Μακεδονίας-Θράκης. Η αγωνία όλων εστιάζεται στο αν θα αναλάβει πραγματικά και όχι λεκτικά η Ελληνική Κυβέρνηση τις ζημιές αυτές, διότι κινδυνεύει να ανατραπεί ένα ολόκληρο οικοδόμημα της οικονομικής μας διείσδυσης στα Βαλκάνια. Γιατί τελικά αυτό το συγκριτικό πλεονέκτημα με βάση την πρόσφατη εμπειρία του εμπάργκο και τα τωρινά γεγονότα της Αλβανίας, που έχουν ένα κοινό γνώρισμα, τη μη προστασία των επιχειρήσεων από πολιτικούς κινδύνους, κινδυνεύει να γίνει μειονέκτημα και να ανατραπεί κυριολεκτικά. Και διότι επιπλέον επικρατεί στους επιχειρηματίες κλίμα ανασφάλειας, αβεβαιότητας, που εντείνεται κυριολεκτικά από τους εκβιασμούς της αλβανικής μαφίας.

Κανένας οργανισμός, κύριε Πρωθυπουργέ, δε δεχόταν να ασφαλίσει αυτές τις επιχειρήσεις. Και μη μου πείτε ότι υπάρχουν και θα υπάρξουν διακρατικές συμφωνίες, διότι η εμπειρία μας το έχει καταδείξει και αυτό, ότι και σκάνδαλα δημιουργούν και αναταραχές και ανακυκλούμενες καχυποψίες δημιουργούν.

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι, θέλω να επαναλάβω, και πιστεύω ότι ήμουν σαφής, ότι θα υπάρχει βοήθεια προς τις επιχειρήσεις και ότι από το δάνειο των είκοσι δισεκατομμυρίων δραχμών θα χρησιμοποιηθούν οι αναγκαίοι πόροι, ώστε οι επιχειρήσεις να έχουν τα χρήματα για να αποκαταστήσουν τις ζημιές τους και να αρχίσουν και πάλι τη δραστηριότητά τους.

Είναι σαφές, όμως, ότι πρέπει να ξέρουμε ποιες είναι αυτές οι ζημιές και όποια μέτρα παρθούν, να παρθούν σε ένα πλαίσιο, το οποίο να εξασφαλίζει πραγματικά την αποκατάσταση των ζημιών, δηλαδή να μή δοθούν ενισχύσεις ή βοήθειες, οι οποίες είναι πέραν του αναγκαίου.

Αυτήν τη στιγμή για παράδειγμα, ορισμένοι από τους ενδιαφερόμενους ζητάνε -και σας διαβάζω από ένα υπόμνημά τους- "να δημιουργηθεί ένας νέος ειδικός αναπτυξιακός νόμος για επενδύσεις στην Αλβανία, με κίνητρα αντίστοιχα με αυτά των αναπτυξιακών νόμων για τις παραμεθόριες περιοχές (Βλέπε Θράκη)".

Αυτό είναι κάτι πολύ πέραν της αποκατάστασης των ζημιών και δεν πιστεύω ότι είναι λογικό. 'Οπως επίσης ζητούν τη χορήγηση δανείων με επιτόκιο μηδέν. Και αυτό είναι κάτι, το οποίο ξεπερνά εκείνο το οποίο χρειάζεται, για να αντιμετωπίσουμε αυτή την κατάσταση.

Χρειάζεται λοιπόν να καταγράψουμε την κατάσταση, να την εκτιμήσουμε σωστά και μετά θα πάρουμε τα μέτρα. Είναι αποφασισμένο ότι θα τους βοηθήσουμε. Ξέρουμε ποιες είναι οι επιχειρήσεις, έχουν καταθέσει αιτήσεις, σημειώματα και θα πράξουμε ανάλογα.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, τη συνεδρίασή μας παρακολουθούν από τα δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και τρεις συνοδοί καθηγητές από τη Σχολή του ΟΑΕΔ Αιγάλεω.

(Χειροκροτήματα)

Παρακαλώ να συμφωνήσετε να συνεχίσουμε με την υπ' αριθμ. 5 επίκαιρη ερώτηση και εν συνεχεία να συζητηθούν οι υπ' αριθμ. 3 και 4 επίκαιρες ερωτήσεις πρώτου κύκλου.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Πέμπτη στην ημερήσια διάταξη είναι η με αριθμό 1000/74/3.4.97 επίκαιρη ερώτηση του Προέδρου του Δημοκρατικού Κοινωνικού Κινήματος κ. Δημήτρη Τσοβόλα προς τον κύριο Πρωθυπουργό, σχετικά με τις προθέσεις της Κυβέρνησης για αύξηση των ασφαλιστικών εισφορών, την καθιέρωση δυσμενέστερων όρων θεμελίωσης συνταξιοδοτικού δικαιώματος, τον περιορισμό του ύψους των συντάξεων κ.λπ.

Η ερώτηση του κ. Τσοβόλα συνοπτικώς έχει ως εξής: "Η Κυβέρνηση σταθερή πλέον στις νεοφιλελεύθερες συντηρητικές επιλογές της ανέλαβε την επιχείρηση κατεδάφισης και των τελευταίων υπολειμμάτων του κοινωνικού κράτους, με στόχους τώρα το ασφαλιστικό και την αγορά εργασίας.

Οι δηλώσεις περί "ανάγκης αναμόρφωσης του παραδοσιακού Κράτους-Πρόνοιας", οι παραινέσεις για "ελαστικότητα στις διαπραγματεύσεις για τις συλλογικές συμβάσεις εργασίας", αλλά και οι προτροπές για "ιδιωτική ασφάλιση" αποτελούν ουσιαστικά την προαναγγελία για την πλήρη κατάργηση του κοινωνικού κράτους και την περαιτέρω συρρίκνωση των δικαιωμάτων των εργαζομένων και των συνταξιούχων του ιδιωτικού και δημόσιου τομέα.

Δικαιώματα που δε χαρίστηκαν από κανέναν, αλλά κατακτήθηκαν ύστερα από μακρόχρονους και επώδυνους κοινωνικούς αγώνες και ως τέτοια είναι αναπαλλοτρίωτα.

Επειδή οι κυβερνητικές προθέσεις έχουν προκαλέσει εύλογη ανησυχία στην πλειοψηφία του Ελληνικού Λαού, δυναμιτίζουν το ασφαλιστικό σύστημα και οδηγούν σε μεγάλη κοινωνική αναστάτωση.

Ερωτάται ο κύριος Πρωθυπουργός:

1. Τι ακριβώς εννοεί με τις παραπάνω δηλώσεις του. Εμπεριέχουν αυτές τα ενδεχόμενα της αύξησης των ασφαλιστικών εισφορών, της καθιέρωσης δυσμενέστερων όρων για θεμελίωση συνταξιοδοτικού δικαιώματος, του περιορισμού του ύψους των συντάξεων και των περικοπών στις δαπάνες για την υγεία και την περίθαλψη;

2. Εάν η Κυβέρνηση προτίθεται να προβεί στην απαράδεκτη καθιέρωση συστήματος μειωμένης απασχόλησης με μείωση αποδοχών, ανακατανέμοντας τη φτώχεια μεταξύ των ήδη οικονομικά εξαθλιωμένων εργαζομένων".

Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ο κόσμος γύρω μας αλλάζει ταχύτατα. 'Ολοι έχουμε ακούσει και διαπιστώσει την παγκοσμιοποίηση της οικονομίας. Ως προς την εργασία, σημαντική επίπτωση έχει η αλλαγή τεχνολογίας, η οποία οδηγεί στην ανάγκη μετεκπαίδευσης και συνεχούς εκπαίδευσης των εργαζομένων. 'Ενα χαρακτηριστικό παράδειγμα που έζησα πριν λίγες μέρες, είναι το παράδειγμα των ασυρματιστών του Εμπορικού Ναυτικού. Αυτή είναι μια δουλειά που ήταν παραδοσιακή, στην οποία απησχολούντο αρκετές χιλιάδες άνθρωποι. Η δουλειά αυτή έχει αρχίσει εδώ και καιρό να περιορίζεται, διότι η νέα τεχνολογία την κάνει περιττή. Θα ήταν σκόπιμο οι άνθρωποι αυτοί να είχαν εκπαιδευτεί και σε μια άλλη απασχόληση, για να μπορούν τώρα πια, που δεν μπορούν να ασκήσουν την κύρια δουλειά τους, να ασκήσουν μια διαφορετική δουλειά.

Για να αντιμετωπίσουμε τα φαινόμενα, χρειάζεται δράση. Δεν μπορούμε να καθόμαστε και να βλέπουμε τα πράγματα 

Σελίδα 5558 

να εξελίσσονται, χωρίς να τα αντιμετωπίζουμε.

Ως προς την εργασία, λοιπόν, η Κυβέρνηση τον περασμένο χρόνο ψήφισε ένα νόμο για μέτρα πολιτικής για την απασχόληση, την επαγγελματική εκπαίδευση και κατάρτιση, ο οποίος νόμος προβλέπει μια σειρά από δράσεις, οι οποίες αποσκοπούν στο να βοηθήσουν τους εργαζόμενους να βρουν νέες απασχολήσεις και αποσκοπούν επίσης στο να περιορίσουν την ανεργία. Τέτοιες δράσεις είναι η χαρτογράφηση της αγοράς εργασίας, η καθιέρωση της κάρτας εργασίας, η κατάρτιση των εργαζομένων με την ταυτόχρονη χρησιμοποίηση κουπονιών εργασίας εναλλακτικών χρήσεων, η εκτεταμένη και αποτελεσματική επαγγελματική κατάρτιση και επανακατάρτιση μεγάλου φάσματος ειδικοτήτων κ.λπ. Λόγω της ώρας δεν μπορώ να υπεισέλθω σε λεπτομέρειες.

Αντιμετωπίζουμε, λοιπόν, αυτήν την εξέλιξη.

'Οσον αφορά τώρα την ασφάλιση, ως προς το ασφαλιστικό, είναι γεγονός ότι ο πληθυσμός της Χώρας γηράσκει. Η γήρανση του πληθυσμού της Χώρας δημιουργεί προβλήματα. Σήμερα ανησυχούν λιγότεροι, θα μπορούσε να πει κανείς και πολλοί λιγότεροι, εργαζόμενοι απ' ό,τι αντιστοιχούσαν πριν, σε συνταξιούχους. 'Εχουμε περισσότερους συνταξιούχους απ' ό,τι είχαμε άλλοτε. Αυτό δημιουργεί προβλήματα για την κοινωνική ασφάλιση.

Πρέπει, λοιπόν, να δούμε το πρόβλημα και να δούμε πώς θα δώσουμε απάντηση σ' αυτό. Γι' αυτό και η Κυβέρνηση έχει εξαγγείλει ένα κοινωνικό διάλογο, ώστε μέσα από τον κοινωνικό διάλογο να υπάρξει ένας νέος κοινά αποδεκτός προγραμματισμός για την αλλαγή της κοινωνικής ασφάλισης.

Από τα πάρα πάνω μπορώ να συμπεράνω ότι οι ισχυρισμοί του κ. Τσοβόλα για την κατεδάφιση του κράτους-πρόνοιας, είναι ισχυρισμοί οι οποίοι προβάλλονται με ρητορική διάθεση, αλλά βεβαίως δεν ανταποκρίνονται στα πράγματα. Εμείς θέλουμε την ενίσχυση του κράτους πρόνοιας, την ενίσχυση της κοινωνικής αλληλεγγύης και αυτό θα το πετύχουμε με το να αντιμετωπίζουμε τις νέες καταστάσεις και όχι να κλείνουμε τα μάτια μας σ' αυτές.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ο κύριος Πρωθυπουργός απέφυγε να δώσει απαντήσεις στα καυτά ερωτήματα που τέθηκαν από την επίκαιρη ερώτηση. "'Αλλα λόγια να αγαπιόμαστε", είπε σήμερα ο κύριος Πρωθυπουργός στη Βουλή, για τα ερωτήματα που τίθενται. Είναι ο ίδιος ο κύριος Πρωθυπουργός χωρίς να τον προκαλέσει κανένα κόμμα, χωρίς να τον προκαλέσουν οι εργαζόμενοι, σε μια εκδήλωση κομματικών συνδικαλιστικών στελεχών, άνοιξε την πόρτα για αντιδράσεις κοινωνικές, για εύλογες αντιδράσεις των εργαζομένων. Και τα ερωτήματα που μπαίνουν μετά απ' αυτά που είπε ο κύριος Πρώθυπουργός είναι, τι εννοεί όταν λέει στα συνδικαλιστικα στελέχη της ΠΑΣΚΕ ότι θα αλλάξει ή να ανοίξει δήθεν κοινωνικό διάλογο, για αλλαγή του ασφαλιστικού συστήματος και των εργασιακών σχέσεων. Καμία απάντηση σ' αυτό το ερώτημα, αν εννοεί, δηλαδή, δυσμενέστερους όρους για θεμελίωση συνταξιοδοτικού δικαιώματος στους εργαζομένους, αν εννοεί περικοπή των συντάξεων, αν εννοεί μείωση των δαπανών, των πιστώσεων για την υγεία, την πρόνοια, για την ασφάλιση κ.ο.κ. Και μας μίλησε σήμερα περί εκπαιδεύσεως και μετεκπαιδεύσεων των εργαζομένων που δεν έχουν καμιά σχέση με την ερώτηση, υποβαθμίζοντας σαφέστατα τον κοινοβουλευτικό έλεγχο, τον οποίο έχουμε καθιερώσει μέσα στη Βουλή. Και αποδεικνύοντες, ότι σε αντίθεση με τα μεγάλα λόγια, τα ανακριβή λόγια, έρχεται και υποβαθμίζει στην ουσία τους κοινοβουλευτικούς θεσμούς.

Κύριε Πρωθυπουργέ, εσείς ο ίδιος είπατε τώρα ότι ο πληθυσμός της Χώρας γηράσκει. Και αντί να πάρετε μέτρα στα πλαίσια της οικοδόμησης και του κράτους πρόνοιας, αλλά και αντιμετώπισης του δημογραφικού προβλήματος, πριν από δυο τρεις μήνες εσείς καταργήσατε τη σύνταξη των πολυτέκνων. 'Αρα, λέτε άλλα και κάνετε τελείως αντίθετα. 

Πρέπει να αντιληφθείτε, κύριε Πρωθυπουργέ, ότι ο λαός δεν αντέχει άλλα βάρη και κυρίως οι μισθωτοί και οι συνταξιούχοι. Κατά συνέπεια, αν προχωρήσετε στον ψευδεπίγραφο κοινωνικό διάλογο που άρχισε σήμερα με τα ΜΑΤ και με τα δακρυγόνα, τότε να ξέρετε ότι έρχεται μεγάλη κοινωνική θύελλα, γιατί είναι αλήθεια ότι κατεδαφίζετε και τα τελευταία υπολείμματα του κράτους-πρόνοιας, ενός κράτους που η κατεδάφιση άρχισε από το Γενάρη του 1990 και συνεχίζεται σήμερα με πιο έντονους ρυθμούς από τη Κυβέρνηση του ΠΑ.ΣΟ.Κ..

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Προσπάθησα να εξηγήσω ποιο είναι το πρόβλημα στο χρονικό διάστημα των τριών λεπτών και να δώσω και μια σύντομη απάντηση στο τι σκεπτόμαστε εμείς σε σχέση με το πρόβλημα. Γι' αυτό και δεν μπήκα στους διάφορους ισχυρισμούς και στα ρητορικά ερωτήματα του κ. Τσοβόλα. Διότι ο κ. Τσοβόλας, δυστυχώς, συνέλεξε από τον Τύπο όλες τις κινδυνολογίες, οι οποίες έχουν διατυπωθεί και τις αναπαρήγαγε στην ερώτησή του και πιστεύω ότι δημιουργεί απλώς το αίσθημα ενός μεγάλου κινδύνου, χωρίς να δίνει και ο ίδιος μια συγκεκριμένη απάντηση ή μια συγκεκριμένη σκέψη για το πώς πρέπει να αντιμετωπιστούν τα πράγματα. Εδώ είμαστε για να συζητάμε επί της ουσίας, να συζητάμε σοβαρά και να μην εκτοξεύουμε κατηγορίες ο ένας εναντίον του άλλου και κινδυνολογίες. Παραδείγματος χάριν, στην ερώτηση αναφέρεται η σκέψη για καθιέρωση συστήματος μειωμένης απασχόλησης με μείωση αποδοχών. Κανείς ποτέ δεν ισχυρίστηκε ότι πρόκειται να μειώσουμε τις ώρες απασχόλησης και να μειώσουμε τις αποδοχές. Δεν πρόκειται να το κάνει αυτό η Κυβέρνηση και δεν είναι στην πρόθεσή της. Πρόθεσή μας είναι, όλα τα θέματα, τα οποία έχουν σχέση με την εργασία και την κοινωνική ασφάλιση και είναι θέματα τα οποία προκύπτουν από την αλλαγή των κοινωνικών συνθηκών, να τα συζητήσουμε με τους εργαζόμενους, να τα συζητήσουμε με τους εργοδότες, να υπάρξει ένας πραγματικά κοινωνικός διάλογος για να υπάρξει μια κοινωνική συναίνεση.

Νομίζω ότι είναι ο μόνος τρόπος να αντιμετωπίσουμε την εξέλιξη. Και αυτό τον τρόπο το δημοκρατικό, είναι αποφασισμένη η Κυβέρνηση να τον πορευθεί.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΥΣ" τριάντα επτά μαθητές και τρεις συνοδοί-καθηγητές από το Α' Γυμνάσιο Παπάγου.

(Χειροκροτήματα)

Η τρίτη στην ημερήσια διάταξη Επίκαιρη Ερώτηση με αριθμό 1012/7-4-97 προς τον Υπουργό Εθνικής Οικονομίας και Οικονομικών, θα συζητηθεί αργότερα, διότι ο Υφυπουργός κ. Δρυς μας διεμήνυσε ότι έχει κάποιο κώλυμα και θα προσέλθει σε λίγο.

Η τέταρτη στην ημερήσια διάταξη επίκαιρη ερώτηση με αριθμό 1008/7-4-97 είναι του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τα αυξημένα επιτόκια των Τραπεζών για δάνεια, παρά τη συνεχιζόμενη πτώση του πληθωρισμού, την ενεργοποίηση της Επιτροπής Ανταγωνισμού για την εξέταση της κατάστασης στην Τραπεζική Αγορά κ.λπ.

Η Ερώτηση του κ. Αποστόλου έχει ως εξής: 

"Η πτώση του πληθωρισμού στο 6% το Μάρτιο και η προοπτική περαιτέρω μείωσής του σύμφωνα με τις ανακοινώσεις μελών της Κυβέρνησης δεν έχουν επιφέρει καμία ουσιώδη μεταβολή στη συμπεριφορά των τραπεζών τόσο απέναντι στις επιχειρήσεις, όσο και στους καταναλωτές.

Παρά τις κυβερνητικές διακηρύξεις για την ανάγκη ενίσχυσης της ανταγωνιστικότητας των επιχειρήσεων και στήριξης των μικρομεσαίων επιχειρήσεων, τα επιτόκια χορηγήσεων των τραπεζών παραμένουν στα ύψη. Γίνεται φανερό ότι η Αγορά Χρήματος της Δραχμής λειτουργεί με στοιχεία καρτέλ και απαιτείται παρέμβαση για τη διερεύνηση των συνθηκών 

Σελίδα 5559 

λειτουργίας της αγοράς υπό το πρίσμα προστασίας του ανταγωνισμού. Η ίδια κατάσταση επικρατεί και στον τομέα των καταναλωτικών δανείων, τόσο μέσω πιστωτικών καρτών, όσο και μέσω τραπεζικών χορηγήσεων. Τα επιτόκια ξεκινούν από 18% για τα καταναλωτικά και φθάνουν έως 32% για τις πιστωτικές κάρτες.

Ερωτάται η κυρία Υπουργός Ανάπτυξης: Τι μέτρα θα πάρει για να διερευνήσει τυχόν ύπαρξη σχέσεων καρτέλ στην αγορά χρήματος της Δραχμής με στόχο αφ'ενός να προστατεύσει την Αγορά και αφ'ετέρου να ισχύσουν ανταγωνιστικοί όροι στη λειτουργία του τραπεζικού συστήματος όσον αφορά τις επιχορηγήσεις προς τις επιχειρήσεις.

Τι μέτρα θα πάρει για να προστατευθεί ο καταναλωτής από τα πανύψηλα επιτόκια που εφαρμόζουν οι Τράπεζες στα καταναλωτικά δάνεια και στις πιστωτικές κάρτες.

Γιατί μέχρι σήμερα δεν έχει ενεργοποιηθεί η Επιτροπή Ανταγωνισμού για να εξετάσει την κατάφωρα άδικη κατάσταση που έχει δημιουργηθεί στην Τραπεζική Αγορά".

Ο Υφυπουργός Ανάπτυξης κ.Χρυσοχοίδης έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπ.Ανάπτυξης): Κύριε Πρόεδρε, κύριοι συνάδελφοι, με στόχο την προστασία του καταναλωτή από τα πράγματι υψηλά επιτόκια που εφαρμόζουν οι τράπεζες στα καταναλωτικά δάνεια και τις πιστωτικές κάρτες και για την απάλειψη μιας σειράς όρων καταχρηστικών που εμπεριέχουν οι συμβάσεις κυρίως των πιστωτικών καρτών, το Υπουργείο πήρε μια πρωτοβουλία και έκανε μια πολύ βαθιά έρευνα στο χώρο των τραπεζών και των πιστωτικών καρτών.

Από την έρευνα αυτή προέκυψε ότι ορισμένοι όροι από τις συμβάσεις αυτές που καθορίζουν οι πιστωτικοί οργανισμοί, είναι καταχρηστικοί. Συγκεκριμένα, σε αντίθεση με όσα ορίζει ο ν. 2251/94 για την προστασία του καταναλωτή, στις συμβάσεις των πιστωτικών φορέων περιέχονται όροι που προβλέπουν μονομερή ανάκληση της κάρτας για οποιοδήποτε λόγο και χωρίς καμιά προηγούμενη ειδοποίηση του καταναλωτή, καθώς επίσης και τη δυνατότητα του πιστωτικού φορέα να τροποποιεί μονομερώς τη σχετική σύμβαση, χωρίς καμιά ειδοποίηση του κατόχου.

Επίσης, για καταχρηστικότητα ελέγχεται και η διάταξη των συμβάσεων που περιέχεται και καθορίζει ότι τα αποσπάσματα των βιβλίων των τραπεζών αποτελούν πλήρη απόδειξη οφειλής του καταναλωτή στερώντας του έτσι το δικαίωμα της ανταπόδειξης. 

Ακόμη, από την έρευνα προέκυψε ότι σε ορισμένες περιπτώσεις τα πιστωτικά ιδρύματα αποφεύγουν να αναφέρουν το ετήσιο πραγματικό επιτόκιο, ή αν θέλετε την ετήσια συνολική επιβάρυνση, αν και αυτό επιβάλλεται από το νόμο. Βεβαίως, αυτό δεν αναφέρεται καθόλου στις διαφημιστικές προβολές που κάνουν στα μέσα ενημέρωσης οι πιστωτικοί φορείς.

Πρέπει να σημειώσω ότι το ετήσιο πραγματικό επιτόκιο αντιπροσωπεύει όλη τη δαπάνη την οποία πληρώνει ο καταναλωτής από τη χρήση της κάρτας.

Στα πλαίσια, λοιπόν, της αποτελεσματικότερης πολιτικής προστασίας του καταναλωτή, καλέσαμε την 'Ενωση Ελληνικών Τραπεζών με την οποία είχαμε μια εποικοδομητική συζήτηση και προχωρούμε. Αυτήν τη στιγμή έχουμε ήδη καταθέσει τροπολογία στη Βουλή για να αντιμετωπίσουμε τα ζητήματα που έχουν προκύψει από τις σύγχρονες ανάγκες της αγοράς και από το σύγχρονο τρόπο με τον οποίο γίνονται οι συναλλαγές. 

'Ετσι, λοιπόν, θα προχωρήσουμε στην αλλαγή των συμβάσεων, ούτως ώστε να περιέχουν ευανάγνωστα στοιχεία τα οποία να είναι ευκρινή στον καταναλωτή. Επίσης, τροποποιούμε τον 2251 και προσθέτουμε διάταξη, με την οποία προβλέπεται ότι οι όροι σύμβασης που έχουν διατυπωθεί εκ των προτέρων και δεν αποτέλεσαν αντικείμενο ατομικής διαπραγμάτευσης, δεν μπορούν να δεσμεύουν τον καταναλωτή, αν κατά την κατάρτιση της σύμβασης αυτός -ο καταναλωτής δηλαδή- αγνοούσε ανυπαιτίως τους όρους και ο προμηθευτής δεν του υπέδειξε την ύπαρξή τους ή του στέρησε τη δυνατότητα να λάβει την πραγματική γνώση του περιεχομένου τους ή εν πάση περιπτώσει δεν μπόρεσε ο καταναλωτής να λάβει γνώση του περιεχομένου ιδίως στα πλαίσια αυτής της σύμβασης που είναι σύμβαση προσχώρησης.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Επίσης, όπως σας είπα, θα υπάρξουν αλλαγές στο καθεστώς των συμβάσεων, θα λάβουν μια νέα μορφή, μια νέα εμφάνιση, ούτως ώστε, τουλάχιστον οι βασικοί όροι αυτών των συμβάσεων, να είναι ευκρινείς και να είναι κατανοητοί στους καταναλωτές.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ευάγγελος Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, σ' αυτήν τη Χώρα υπάρχει ένα μόνιμο έλλειμμα και ένα συνεχές πλεόνασμα. 'Ενα μόνιμο έλλειμμα όσον αφορά την προστασία του πολίτη, είτε είναι καταναλωτής είτε είναι μικρομεσαία επιχείρηση και ένα συνεχές πλεόνασμα ευαισθησίας όταν πάμε να δικαιολογήσουμε την απουσία της κυβερνητικής πολιτικής, της κοινωνικής ευαισθησίας. 

Δεν είναι δυνατόν να μην εξηγήσετε στους πολίτες τη διαφορά που υπάρχει μεταξύ του επιτοκίου που δανείζεται το Κράτος -μιλάμε για ένα επιτόκιο 10%- και του διπλάσιου έως τριπλάσιου επιτοκίου που αφορά τα καταναλωτικά δάνεια και τις πιστωτικές κάρτες. Να έχετε υπόψη σας, κύριε Υπουργέ, ότι είναι οι πολίτες αυτής της Χώρας που παράγουν αυτόν τον πλούτο και επομένως χρειάζονται προστασία, χρειάζονται δικαιοσύνη, χρειάζονται ίση μεταχείριση. Και αυτήν τη μεταχείριση τη ζητούν με τη δική σας παρέμβαση.

Πρέπει αμέσως να ενεργοποιήσετε την Επιτροπή Ανταγωνισμού, την Επιτροπή Προστασίας του Καταναλωτή. 

Η διαφορά που υπάρχει λόγω πτώσης του πληθωρισμού, μεταξύ του επιτοκίου καταθέσεων, το οποίο είναι 7,5% και του επιτοκίου χορηγήσεων από 18% έως 32% δε δικαιολογείται.

Σήμερα, είναι χαρακτηριστική η αναφορά που κάνει ο δημοσιογράφος Στάθης στα "ΝΕΑ". 'Εχει ένα γράμμα κάποιας θείας του Φωτούλας, που γράφει για ένα δάνειο δύο εκατομμυρίων του οποίου η αποπληρωμή σε τριάντα έξι μήνες με ενενήντα χιλιάδες δραχμές η δόση, θα εξοφληθεί, όταν έχει πληρώσει τρία εκατομμύρια διακόσιες σαράντα τρεις χιλιάδες δραχμές.

(Στο σημείο αυτό ο Βουλευτής κ. Ευάγγ. Αποστόλου καταθέτει για τα Πρακτικά της Βουλής το προαναφερθέν δημοσίευμα, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Δεν είναι δυνατον, κύριε Υπουργέ, να συναινείτε σ' αυτή την τοκογλυφική πρακτική των Τραπεζών.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Προφανώς, τόκους υπερημερίας εισπράττουν, αδικαιολόγητα και παράνομα.

ΕΥΑΓΓΕΛΟΣ ΑΠΟΣΤΟΛΟΥ: Συμφωνώ, κύριε Πρόεδρε.

Καμία νομισματική και αντιπληθωριστική πολιτική δεν είναι δυνατόν σε ευνομούμενες πολιτείες να δικαιολογήσει τέτοιες διαφορές επιτοκίων.

Αν το Υπουργείο Εθνικής Οικονομίας, κύριε Υπουργέ, θέλει να βελτιώσει τους ισολογισμούς των Τραπεζών, αυτό δεν αφορά τους πολίτες. Πρέπει, επιτέλους, να παρέμβετε και η παρέμβασή σας να είναι ουσιαστική, όχι υποσχεσιολογίες.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Ανάπτυξης κ. Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Αποστόλου, το θέμα αυτό το ανέδειξε το Υπουργείο πρόσφατα, με δική του πρωτοβουλία, στην προσπάθειά του να επιδείξει τη μεγαλύτερη δυνατή ευαισθησία για την προστασία του καταναλωτή.

'Οπως σας είπα, η ευαισθησία αυτή είναι εμφανής, είναι ορατή, γιατί φέραμε αμέσως μία τροπολογία, για να βελτιώσουμε τον ν. 2251, ο οποίος πράγματι είναι πρωτοποριακός για την προστασία των καταναλωτών.

Σε ό,τι αφορά τη γενικότερη λειτουργία του τραπεζικού 

Σελίδα 5560 

συστήματος, δεν είμαι σε θέση, λόγω αναρμοδιότητος, να σας απαντήσω συνολικά. Πρέπει να σας πω, όμως, ότι αποτελεί και δική μας επιδίωξη η πτώση των επιτοκίων, γιατί αποτελεί βασική προϋπόθεση για την ανάπτυξη. Μη γελιόμαστε. 

Τα επιτόκια των χορηγήσεων στις επιχειρήσεις τον τελευταίο καιρό έχουν μειωθεί αισθητά και πιστεύω θα μειωθούν περισσότερο, όσο θα μειώνεται ο πληθωρισμός. 

Ασφαλώς υπάρχει το πρόβλημα των επιτοκίων στις πιστωτικές κάρτες. Εδώ, λοιπόν, πρέπει να σας πω ότι αυτήν τη στιγμή διεξάγεται μία αυτεπάγγελτη έρευνα από τις υπηρεσίας του Υπουργείου και από τις υπηρεσίες της ανεξάρτητης διοικητικής αρχής του ανταγωνισμού, με στόχο να εξετάσουμε κατά πόσο πράγματι, λειτουργεί ο ανταγωνισμός στο τραπεζικό σύστημα, να δούμε τις σχέσεις των Τραπεζών με τους συναλλασσομένους και όλες τις παραμέτρους του τραπεζικού συστήματος.

Πιστεύω ότι πολύ σύντομα θα είμαστε σε θέση να σας δώσουμε απαντήσεις.

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των Επικαίρων Ερωτήσεων Δευτέρου Κύκλου.

Πρώτη στην ημερήσια διάταξη είναι η υπ' αριθμ. 1006/4.4.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς τον Υπουργό Γεωργίας, σχετικά με την αποζημίωση των πληγέντων παραγωγών της περιοχής Μαλλίων Κρήτης, για τις καταστροφές που υπέστησαν από τις έντονες βροχοπτώσεις στις αρχές Μαρτίου 1997.

Η ερώτηση του κυρίου συναδέλφου έχει ως εξής:

"Στις αρχές Μαρτίου 1997 οι συνεχείς και έντονες βροχοπτώσεις στην Κρήτη και ειδικότερα στην περιοχή των Μαλλίων προξένησαν σοβαρές ζημιές πρωτογενώς και δευτερογενώς στην πρώιμη καλλιέργεια πατάτας, με αποτέλεσμα να ζημιωθούν σοβαρά οι παραγωγοί που είναι κυρίως μονοκαλλιεργητές. 

Επειδή η παραγωγή αυτής της πρώιμης καλλιέργειας προορίζεται στο μεγαλύτερο μέρος της για εξαγωγές, γίνεται αντιληπτό το μέγεθος της ζημιάς, όχι μόνο στους παραγωγούς, αλλά και στην εθνική οικονομία.

Επειδή οι επιπτώσεις από τις πλημμύρες, λόγω της φύσης των εδαφών δεν είναι άμεσα ορατές, ενώ είναι ορατές οι δευτερογενείς ζημιές των έντονων και συνεχών βροχοπτώσεων, ερωτάται ο κύριος Υπουργός Γεωργίας:

1. Αν προτίθεται να δώσει εντολή να καλυφθούν κυρίως οι δευτερογενείς ζημιές από τον ΕΛΓΑ και να αποζημιωθούν οι πληγέντες παραγωγοί.

2. Αν προτίθεται ο ΕΛΓΑ να κάνει δεκτές έστω και εκ των υστέρων, το σύνολο των αιτήσεων για τις ζημιές, που προήλθαν από τις συνεχείς βροχοπτώσεις".

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, ο ΕΛΓΑ οφείλει να λειτουργεί και να αποζημιώνει στα πλαίσια του Κανονισμού του. Κάθε δική μας εντολή για την παραβίαση του Κανονισμού, είναι άνευ αντικειμένου.

Σύμφωνα, λοιπόν, με τον Κανονισμό, για την ασφάλεια της φυτικής παραγωγής οι ζημιές από βροχοπτώσεις για το χρονικό διάστημα από 1ης Δεκεμβρίου έως 5 Μαϊου δεν καλύπτονταν ασφαλιστικά. Επίσης, δεν καλύπτονταν ασφαλιστικά οι έμμεσες ζημιές, καθώς και εκείνες που δευτερογενώς προξενούνται στη φυτική παραγωγή.

Γι'αυτούς τους λόγους ο ΕΛΓΑ δεν μπορεί να καλύπτει ασφαλιστικά τις ζημιές που έχουν προξενηθεί στην καλλιέργεια πρώιμης πατάτας στο Δήμο Μαλλίων του Νομού Ηρακλείου και κατά συνέπεια, η εκ των υστέρων υποβολή δηλώσεων ζημιάς είναι άνευ αντικειμένου.

Το ίδιο βέβαια καθεστώς ισχύει και για άλλα αγροτικά προϊόντα και για ζημιές που προξενούνται μέσα σε αυτές τις ημερομηνίες. Λόγω, όμως, αυτής της θεσμικής αδυναμίας το Υπουργείο Γεωργίας συγκεντρώνει στοιχεία για τις ζημιές που προκλήθηκαν στη γεωργία σε ολόκληρη τη Χώρα από δυσμενείς καιρικές συνθήκες στο πρώτο τρίμηνο του 1997 και οι οποίες δεν καλύπτονται από τον ΕΛΓΑ προκειμένου να εξετάσει το θέμα και να αναζητήσει πιθανές λύσεις μέσα από το Υπουργείο Γεωργίας, και τις προτάσεις του ΠΣΕΑ με στόχο να ανακουφίσει τους πληγέντες παραγωγούς.

Στα ίδια πλαίσια και στην ίδια κατεύθυνση συνεννοηθήκαμε με την Αγροτική Τράπεζα της Ελλάδας, η οποία κατά πάγια τακτική της χορηγεί στους παραγωγούς που έχουν πάθει ζημιές οι εκμεταλλεύσεις τους, δάνεια, αναστολή εξόφλησης των ληξιπρόθεσμων οφειλών, χορήγηση νέων καλλιεργητικών δανείων κ.οκ. προκειμένου να διευκολύνει πραγματικά στην παραγωγική δραστηριότητα στους καλλιεργητές αυτούς.

Πέρα από εκεί, σας είναι γνωστό ότι δρομολογήθηκαν οι διαδικασίες -ήδη έχει κατατεθεί στο Υπουργείο Γεωργίας η πρόταση εμπειρογνωμόνων για την αναμόρφωση του ΕΛΓΑ. Αποφασίσαμε να ξανακοιτάξουμε το ασφαλιστικό καθεστώς του ΕΛΓΑ και η πρώτη ουσιαστική κουβέντα θα γίνει το Μαϊο, στα πλαίσια του Συμβουλίου Αγροτικής Πολιτικής και βεβαίως, θα ακολουθήσει αμέσως μετά η θεσμοθέτηση των όποιων αποφάσεων πάρουμε το Ελληνικό Κοινοβούλιο για να μπορεί ο ΕΛΓΑ να καλύψει μεγαλύτερες δραστηριότητες της αγροτικής παραγωγής.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Στρατάκης έχει το λόγο.

ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι θέλω να επισημάνω ότι με το υφιστάμενο καθεστώς, το θεσμικό πλαίσιο όπως λέμε, στον ΕΛΓΑ, οι παραγωγοί πραγματικά νιώθουν απροστάτευτοι, ιδιαίτερα οι παραγωγοί της συγκεκριμένης περιοχής που όπως είναι γνωστό, παράγουν προϊόντα ανταγωνιστικά για τα οποία όλοι πρέπει να πασχίζουμε, προϊόντα, που ως επί το πλείστον, διατίθενται στο εξωτερικό χωρίς να επιζητούν επιδοτήσεις ή ό,τιδήποτε άλλο. Και αυτό συμβαίνει σε μία περιοχή που πολύ σπάνια παρατηρούνται φαινόμενα τέτοιων ζημιών ή τέτοιες καιρικές συνθήκες, που να προκαλούν σε αυτές τις πρώιμες καλλιέργειες τέτοιας έκτασης και μορφής ζημιές.

Χρειάζεται μία ιδιαίτερη ευαισθησία από την πλευρά της Κυβέρνησης, γιατί με αυτό τον τρόπο οι παραγωγοί που παθαίνουν τη ζημιά νιώθουν ότι δεν έχουν από πουθενά κάποια προστασία για να μπορέσουν την επόμενη χρονιά, τις επόμενες περιόδους, να καλλιεργήσουν προϊόντα που να μπορούν να ανταποκριθούν στις σύγχρονες απαιτήσεις της αγοράς.

Θέλω να πω ακόμη ότι οι συγκεκριμένοι παραγωγοί της Κρήτης πληρώνουν πολλά χρήματα στον ΕΛΓΑ και οι τελευταίες μελέτες έχουν δείξει, όπως μπορώ να γνωρίζω, ότι οι εισφορές που πληρώνουν είναι τετραπλάσιες και πενταπλάσιες πάνω απ'αυτές που παίρνουν ως αποζημίωση. Είναι αυτό ένα πολύ σημαντικό ζήτημα που θα πρέπει να αντιμετωπίσετε.

Δέχομαι ότι υπάρχει ένα δεσμευτικό θεσμικό πλαίσιο. Πρέπει, όμως, κύριε Υφυπουργέ, να τολμήσετε την αλλαγή αυτού του θεσμικού πλαισίου κατ'αρχήν και κατά δεύτερον να δείξετε την ευαισθησία και την ευρύτητα που πρέπει ώστε μέρος τουλάχιστον των ζημιών αυτών να αποζημιωθεί.

Δεν είναι μόνο αυτά τα συγκεκριμένα προϊόντα. Είναι και πάρα πολλά άλλα προϊόντα, για τα οποία αγωνιζόμαστε να διευρύνουμε τον κύκλο της εμπορικής περιόδου προκειμένου να διατεθούν και να μην είναι προβληματικά. Υπάρχουν όμως αυτής της μορφής προβλήματα. Προχθές έπεσε χαλάζι στα πορτοκάλια και όμως δεν αποζημιώνονται, γιατί φροντίσαμε να καθυστερήσουμε λιγάκι την ωρίμανση για να τα διαθέσουμε. Καταλαβαίνετε, λοιπόν, πόσα προβλήματα υπάρχουν που πρέπει άμεσα και σύντομα, να αντιμετωπιστούν.

Ευχαριστώ για την πρόθεσή σας να αλλάξετε το θεσμικό πλαίσιο αλλά θέλω να επισημάνω ότι αυτό πρέπει να γίνει όσο το δυνατόν συντομότερα και να μην υπάρχει αυτή η μεγάλη καθυστέρηση που δημιουργεί προβλήματα, όταν μάλιστα είμαστε σε μία κρίσιμη στιγμή που θα πρέπει με γρήγορους ρυθμούς να προχωρήσουμε. Ευχαριστώ πολύ.

Σελίδα 5561 

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Θέλω να τονίσω ότι κάθε ασφαλιστικός οργανισμός πρέπει να λειτουργεί στα πλαίσια κάποιων κανόνων για να μπορεί να επιτελεί το σκοπό για τον οποίο έχει ιδρυθεί. Ο ΕΛΓΑ σήμερα θεωρείται ένας από τους καλύτερους ασφαλιστικούς οργανισμούς στο επίπεδο της αγροτικής οικονομίας στην Ευρωπαϊκή 'Ενωση.

Σε κάθε περίπτωση επειδή υπάρχουν διάφορα προβλήματα που εμφανίστηκαν τον τελευταίο καιρό, θέλουμε να επανεξετάσουμε το θέμα του ασφαλιστικού φορέα. Υπάρχει έτοιμη πρόταση. Εκεί θα δούμε και την ανταποδοτικότητα. Δεν είναι όμως αλήθεια, κύριε συνάδελφε, ότι η συμμετοχή είναι αρκετά υψηλή από την πλευρά των αγροτών και ότι δεν καλύπτονται απ' αυτήν τη συνεισφορά οι ζημιές που γίνονται. 'Ομως θα κουβεντιάσουμε, θα δούμε και τις υποχρεώσεις του οργανισμού και θα προσπαθήσουμε να διευρύνουμε τις δυνατότητές του για να μπορέσει να καλύψει και άλλες δραστηριότητες, ώστε να έχουμε έναν αξιόπιστο ασφαλιστικό οργανισμό μια και είμαστε αγροτική χώρα με το 20% του ενεργού πληθυσμού μας να συμμετέχει σ' αυτήν τη δραστηριότητα.

ΠΡΟΕΔΡΕΥΩΝ (Παναγιώτης Ν. Κρητικός): Η δεύτερη στην ημερήσια διάταξη επίκαιρη ερώτηση με αριθμό 993/3.4.97 του Βουλευτή της Νέας Δημοκρατίας κ. Αντωνίου Φούσα προς τον Υπουργό Εξωτερικών σχετικά με τις δημοσιογραφικές πληροφορίες αναφερόμενες στις κακές σχέσεις του Πρέσβη μας στα Τίρανα και του Γενικού Προξένου στο Αργυρόκαστρο, τις ενέργειες για την αποκατάσταση της συνεργασίας κ.λπ., διαγράφεται λόγω κωλύματος του ερωτωμένου κυρίου Υπουργού.

Τρίτη στην ημερήσια διάταξη επίκαιρη ερώτηση είναι η με αριθμό 1013/7.4.97 του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τον Υπουργό Πολιτισμού, σχετικά με δημοσιεύματα εφημερίδας αναφερόμενα στη συνέχιση εργασιών "ταπείνωσης" του λόφου Ζάγανι στα Σπάτα, παρά την αναστολή που διέταξε η Επιτροπή Αναστολής του Συμβουλίου της Επικρατείας.

Η επίκαιρη ερώτηση του κ. Αυδή έχει ως εξής:

"Στην Ελευθεροτυπία της 31.3.97 δημοσιεύεται καταγγελία ότι παρά την αναστολή που διέταξε η Επιτροπή Αναστολών του Συμβουλίου της Επικρατείας συνεχίζονται οι εργασίες "ταπείνωσης" του λόφου Ζάγανι στα Σπάτα.

Ερωτάται ο κύριος Υπουργός, αν η καταγγελία αληθεύει και σε καταφατική περίπτωση, αν έχει κινηθεί διαδικασία επιβολής κυρώσεων".

Ο Υπουργός Πολιτισμού κ. Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, έχω απαντήσει επανειλημμένως σε ερωτήσεις και σε επίκαιρες ερωτήσεις που αφορούν το λόφο Ζάγανι, την "ταπείνωση" του, την αρχαιολογική αξιολόγηση του πρωτοελλαδικού οικισμού που έχει βρεθεί εκεί και τη μεταφορά των ευρημάτων με βάση μία πρωτότυπη μέθοδο που εφαρμόζεται για πρώτη φορά επί τη βάσει μελέτης ενός απολύτως ειδικού μηχανικού του κ. Δημήτρη Κορρέ.

Πρέπει να σας πω ότι αντιλαμβάνομαι πλήρως την ευαισθησία όλων των συναδέλφων. Θα ήθελα όμως και ο κύριος συνάδελφος που υπογράφει αυτήν την ερώτηση και όλοι εκείνοι που κατά καιρούς έχουν θέσει αυτό το ζήτημα εκτός Αιθούσης να αναγνωρίσουν στον Υπουργό Πολιτισμού και στο Κεντρικό Αρχαιολογικό Συμβούλιο που έλαβε σχετική ομόφωνη απόφαση, αν μη τι άλλο την ίδια ευαισθησία για την πολιτιστική κληρονομιά και τα αρχαιολογικά ευρήματα σ' αυτόν τον Τόπο.

'Εχω ξαναπεί, ότι το Κεντρικό Αρχαιολογικό Συμβούλιο μετά λόγου γνώσεως και με πολύ μεγάλη προσοχή, έχοντας όλα τα στοιχεία υπόψη του, έκανε μία στάθμιση ανάμεσα στην αρχαιολογική αξία του ευρήματος, στην επιστημονική και εκθεσιακή αντιμετώπισή του από τη μία μεριά και στην ανάγκη να προχωρήσει το μεγαλύτερο αναπτυξιακό έργο της Χώρας, που είναι το Αεροδρόμιο των Σπάτων, από την άλλη μεριά.

Σας θυμίζω δε, ότι η χωροθέτηση αυτού του αεροδρομίου έγινε το 1976 καλώς ή κακώς και καλώς ή κακώς μέσα από μία γνωστή διαδικασία όλες οι κυβερνήσεις από τότε μέχρι σήμερα, τα τελευταία είκοσι χρόνια, επιβεβαίωσαν αυτήν την επιλογή. Παρ' όλα αυτά και παρ' ότι η ομόφωνη γνωμοδότηση του Κεντρικού Αρχαιολογικού Συμβουλίου δεν προέβλεπε τη διάσωση του ευρήματος με δυνατότητα επανασυγκρότησης και έκθεσής του, εγώ επέβαλα και αυτόν τον όρο.

Είναι γνωστό ότι ορισμένοι ενδιαφερόμενοι προσέφυγαν, δίνοντας ουσιαστικά μία μάχη οπισθοφυλακής, για την ακύρωση της πραγματοποίησης του αναπτυξιακού έργου του αεροδρομίου χωρίς να έχουν πάντοτε τα αγαθότερα και αθωότερα κίνητρα.

Προσέφυγαν, λοιπόν, ορισμένοι ενδιαφερόμενοι σε δικαστήριο άνευ δικαιοδοσίας, όπως είναι το Μονομελές Πρωτοδικείο, και φυσικά απερρίφθη η αίτηση ασφαλιστικών μέτρων ελλείψει δικαιοδοσίας.

'Αλλοι προσέφυγαν στο νόμιμο δικαστή, που είναι το Συμβούλιο της Επικρατείας, και η Επιτροπή Αναστολών του Συμβουλίου της Επικρατείας είπε, αυτό που έχει πει και η υπουργική απόφαση την οποία έχω εκδώσει, ότι τα έργα ταπείνωσης θα γίνουν, αφού ολοκληρωθεί η ανασκαφική έρευνα και μεταφερθούν τα ευρύματα.

Καταθέτω, λοιπόν, για να διευκολύνω όλους εκείνους οι οποίοι είναι και φιλάρχαιοι αλλά έχουν και ερευνητική διάθεση το ακριβές αντίγραφο της 120/1997 απόφασης της Επιτροπής Αναστολών του Συμβουλίου της Επικρατείας που λέει ότι αναστέλλονται οι εργασίες ταπείνωσης έως ότου ολοκληρωθεί "η αποτελεσματική ταξινόμηση σήμανση και μεταφορά σε κατάλληλο χώρο των επιμέρους ευρημάτων σύμφωνα με τους όρους των προσβαλλομένων αποφάσεων".

(Στο σημείο αυτό ο Υπουργός Πολιτισμού κ. Ευάγγελος Βενιζέλος καταθέτει για τα Πρακτικά το παρακάτω έγγραφο της Επιτροπής Αναστολών του Συμβουλίου της Επικρατείας.

Επίσης καταθέτει και αντίγραφο της από 7.1.97 υπουργικής απόφασης, καθώς και πρόσφατη αναφορά του αρμοδίου Εφόρου Αρχαιοτήτων Προϊσταμένου της Β' Εφορίας Προϊστορικών και Κλασσικών Αρχαιοτήτων όπου είναι συνημμένη η μελέτη του αρχιτέκτονα κ. Δ.Κορρέ, η τεχνική έκθεση για την πρόοδο των εργασιών και ένα πρωτότυπο στοιχείο πολύ ενδιαφέρον που είναι η έκθεση των αρμοδίων καθηγητών του Εθνικού Μετσοβείου Πολυτεχνείου για τη φωτογραμετρική αποτύπωση του χώρου αυτού, τα παραπάνω έγγραφα βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Αυτό είναι κάτι που εφαρμόζεται για πρώτη φορά, γιατί είναι και πολύπλοκο και πολυέξοδο. Η φωτογράφηση αυτή μετατρέπεται στη συνέχεια σε ακριβές σχέδιο, επιτρέπει την πλήρη αποτύπωση και την επανακατασκευή, αν χρειαστεί, και αν κριθεί ότι είναι επιστημονικώς ευκταίο, του ευρήματος.

'Εχουν ληφθεί όλα τα μέτρα, εφαρμόζεται πλήρως η υπουργική απόφαση και η απόφαση της Επιτροπής Αναστολών του Συμβουλίου της Επικρατείας και παρακαλώ πολύ όλους τους ενδιαφερόμενους να διαβάζουν τουλάχιστον τα κρίσιμα έγγραφα, πριν προβαίνουν σε σχετικά δημοσιεύματα. Δεν αναφέρομαι βέβαια στην υποβολή επικαίρων ερωτήσεων, αλλά στο προκαταρκτικό στάδιο των δημοσιευμάτων.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Νομίζω πως δε δικαιούται η Κυβέρνηση να αγανακτεί, γιατί εγκαλείται για κατά συρροή διακινδυνεύσεις σημαντικών μνημείων της πολιτιστικής μας κληρονομιάς, πολλά από τα οποία, όπως το Λύκειο και ο Κεραμεικός σώθηκαν όχι από κυβερνητικές ενέργειες, αλλά από υπαναχώρηση των ενδιαφερομένων για την καταστροφή.

'Οσον αφορά το Ζάγανι, βέβαια προκαλεί ιδιαίτερο ενδιαφέρον και είναι προφανές να έχει προκαλέσει σειρά ερωτήσεων. Επειδή πρόκειται για ένα μνημείο μοναδικό και επειδή αυτή η μεθόδευση της μεταφοράς, έστω και μετά από την τήρηση των διαφόρων κανόνων, δε δικαιολογείται εν όψει που θα προκύψει για το έργο του οποίου την αξία ας την θεωρήσουμε δεδομένο. Δεν πρέπει να ξεχνάμε ότι το Ζάγανι θα κατεδαφιστεί, για να χρησιμοποιηθεί ως μπάζα ή πέτρα, 

Σελίδα 5562 

από την οποία σύγκειται.

Βέβαια, τώρα, ελέγχεται η Κυβέρνηση για την απόφαση του ΚΑΣ -είναι μια διαβλητή απόφαση- με την οποία επετράπη να καταστραφεί ο λόφος Ζάγανι γι'αυτό το ασήμαντο όφελος που προανέφερα.

Από εκεί και πέρα, το Υπουργείο με την ταχύτητα που επιχειρεί τη συνέχιση των εργασιών, υπάρχει ένα στοιχείο που είναι γνώρισμα της κυβερνητικής πρακτικής και αυτό είναι ότι προδικάζει τα αποτελέσματα των δικαστικών αποφάσεων. Είναι κάτι που το έχει διαπράξει και ο καθ'ύλην ευαίσθητος Υπουργός σε σχέση με μια εφημερίδα, το έχει διαπράξει ο ερωτώμενος κύριος Υπουργός σε σχέση με τους πανηγυρισμούς του Μεγάρου Μουσικής και διαπράττει και τώρα με το Ζάγανι, το οποίο μεταφέρεται με μεγάλες δαπάνες, επειδή του παρέχει την ευχέρεια η απόφαση της Επιτροπής Αναστολών. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Πολιτισμού κ. Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Αρχίζω από το τελευταίο, κύριε Πρόεδρε. Προσέφυγαν οι ενδιαφερόμενοι στο Συμβούλιο της Επικρατείας και συγκροτήθηκε η προβλεπόμενη από το νόμο Επιτροπή Αναστολών που είναι δικαστικός σχηματισμός και απεφάσισε αυτά που απεφάσισε, που σας ανέγνωσα και που εφαρμόζει με ευλάβεια και αυστηρότητα το Υπουργείο Πολιτισμού.

Αυτό σημαίνει ότι προδικάζονται δικαστικές αποφάσεις ή ότι εκτελούνται δικαστικές αποφάσεις; Εκτελούνται και δεν προδικάζονται. Αλίμονο δε εάν σταματούσε η κυβερνητική δράση και η λειτουργία του Κράτους, επειδή κάποιος προσφεύγει απλώς σε ένα δικαστήριο αρμόδιο ή αναρμόδιο. Πρώτη παρατήρηση αυτή.

Δεύτερη παρατήρηση: Το Ζάγανι είναι ένα ζήτημα που απασχολεί την Κυβέρνηση, το δημόσιο βίο, τουλάχιστον από το 1994. Αν κάτι έχουμε επιδείξει, είναι καθυστέρηση και όχι διάθεση επιτάχυνσης. Αντίθετα, θα έλεγα, ότι έχει επιδειχθεί από όλες τις πλευρές και από το Κεντρικό Αρχαιολογικό Συμβούλιο υπερβολική ευαισθησία.

Είναι δε άδικος ή όχι καλά ενημερωμένος ο κύριος συναδελφος, όταν αναφέρεται στο Λύκειο της Αρχαίας Πόλης των Αθηνών και στον Κεραμεικό. Το Κεντρικό Αρχαιολογικό Συμβούλιο γνωμοδότησε υπέρ της συνύπαρξης του Λυκείου και του Μουσείου Γουλανδρή Σύγχρονης Τέχνης και εγώ δήλωσα την άλλη μέρα ότι δεν αποδέχομαι τη γνωμοδότηση και θέλω να διαφυλαχθεί η ακεραιότητα του Λυκείου, χωρίς συνύπαρξη. 'Ηταν δική μου μονομερής πρωτοβουλία, την οποία φυσικά απεδέχθη και το 'Ιδρυμα Βασιλείου και Λίζας Γουλανδρή.

Στο δε Κεραμεικό, ο "αντισυμβαλόμενος" -εντός εισαγωγικών- είναι μία δημόσια επιχείρηση τελικά, είναι δηλαδή η κρατική επιχείρηση του "ΜΕΤΡΟ" -όχι ο ανάδοχος του έργου- η οποία επιβλέπει "ΤΟ ΑΤΤΙΚΟ ΜΕΤΡΟ", όχι το "ΟΛΥΜΠΙΑΚΟ ΜΕΤΡΟ".

Μία τελευταία παρατήρηση, σε σχέση με το όφελος που προκύπτει από την περιβόητη ταπείνωση. Δεν ταπεινώνεται ο λόφος για να βρεθούν αδρανή υλικά υπέρ των κατασκευαστών. Η Υπηρεσία Πολιτικής Αεροπορίας, που είναι ο απολύτως αρμόδιος, δημόσιος φορέας, η δημοσία αρχή, στο πλαίσιο των κανονισμών του ICΑΟ, δηλώνει σε όλους τους δυνατούς τόνους -και αυτό το έχω ελέγξει με πολύ μεγάλη επιμονή και αυστηρότητα- ότι αν δεν ταπεινωθεί ο λόφος αυτός, το Αεροδρόμιο καθίσταται δώρον-άδωρον, γιατί η χωρητικότης του θα είναι όση και του Αεροδρομίου του Ελληνικού. 'Αρα χάνεται η ίδια η αιτία της μεταφοράς του Αεροδρομίου. Αυτή είναι η επίσημη έκθεση και βεβαίωση της Υπηρεσίας Πολιτικής Αεροπορίας. Αυτό στάθμισε το Κεντρικό Αρχαιολογικό Συμβούλιο και αυτό στάθμισα και εγώ τελικά ως αρμόδιος Υπουργός.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε για να συζητήσουμε την κρατηθείσα υπ' αριθμόν 1012/7.4.97 επίκαιρη ερώτηση πρώτου κύκλου, η οποία είναι τρίτη στην ημερήσια διάταξη, του Βουλευτή του Κομμουνιστικού Κόμματος Ελλάδος του κ. Ευάγγελου Μπούτα, προς τον Υπουργό Εθνικής Οικονομίας και Οικονομικών, σχετικά με την επιστροφή του φόρου προστιθέμενης αξίας στους βαμβακοπαραγωγούς κ.λπ.

Η επίκαιρη ερώτηση του κ. Μπούτα σε περίληψη έχει ως εξής:

"Είναι γνωστό το πρόβλημα που δημιουργήθηκε σε χιλιάδες βαμβακοπαραγωγούς από τη μη εφαρμογή της υπ' αριθμ. 1037587-2310 /713/Π.Ο.Λ.-1114/21-5090 της ΕΔΥΟ, με αποτέλεσμα να χαθούν υπέρ του Δημοσίου πολλά δισεκατομμύρια δραχμές.

'Ενα από τα αιτήματα των μεγάλων αγώνων των αγροτών ήταν να επιστραφούν τα χρήματα που δικαιούνται οι βαμβακοπαραγωγοί και να επιστρέφεται ο ΦΠΑ που αναλογεί στο εξής στο ποσό της συνυπευθυνότητας που παρακρατείται από τους αγρότες.

Παρ' ότι η Κυβέρνηση δεσμεύθηκε ότι από το 1996 θα αποδίδεται ο ΦΠΑ επί της συνυπευθυνότητας, μέχρι σήμερα το αρμόδιο Υπουργείο δεν έχει δώσει συγκεκριμένες οδηγίες για τη συμπλήρωση των στοιχείων, παρά τις παρεμβάσεις των Ενώσεων Συνεταιρισμών, με αποτέλεσμα να καθυστερεί η διαδικασία συγκέντρωσης και υποβολής των δικαιολογητικών για την είσπραξη του ΦΠΑ για όλα τα προϊόντα, διαδικασία που είχε σχεδόν τελειώσει αυτήν την περίοδο τα προηγούμενα χρόνια και μάλιστα άρχιζε η εκταμίευση των χρημάτων.

Αποτέλεσμα της κωλυσιεργίας και της αδιαφορίας του Υπουργείου Οικονομικών είναι να καθυστερεί η είσπραξη του ΦΠΑ από τους αγρότες και να δημιουργούνται μεγάλα οικονομικά αδιέξοδα εν όψει των γιορτών του Πάσχα αλλά κύρια εν όψει της κύριας καλλιεργητικής περιόδου.

Ερωτάται ο κύριος Υπουργός:

Πότε θα δοθούν οι οδηγίες για τη συμπλήρωση των στοιχείων για την επιστροφή του ΦΠΑ των βαμβακοπαραγωγών; 

Θα επιστραφεί ο ΦΠΑ επί της συνυπευθυνότητας στο βαμβάκι για την περίοδο 1996 και πότε;

Θα επιστραφεί ο ΦΠΑ επί των σαράντα δραχμών προκαταβολή που έλαβαν οι παραγωγοί βαμβακιού χωρίς τιμολόγια και πότε;

Θα επιστραφεί ο ΦΠΑ επί της συμπληρωματικής τιμής για το βαμβάκι εσοδείας 1995-96 που έλαβαν οι παραγωγοί το Σεπτέμβρη και Οκτώβρη του 1996 χωρίς τιμολόγια και πότε;"

Ο Υφυπουργός Οικονομικών, κ. Γεώργιος Δρυς έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, κύριοι συνάδελφοι, με το ν. 1642/86 για την εφαρμογή του φόρου προστιθέμενης αξίας, είναι γνωστό ότι οι αγρότες, για την παράδοση των αγροτικών προϊόντων παραγωγής τους, δικαιούνται να ζητήσουν την επιστροφή του φόρου προστιθέμενης αξίας, που επιβάρυνε τις αγορές αγαθών, τη λήψη υπηρεσιών που πραγματοποίησαν κατά την άσκηση της δραστηριότητάς τους.

Η επιστροφή αυτή, ενεργείται από το Δημόσιο με την καταβολή στους αγρότες ποσού, που προκύπτει από την εφαρμογή κατ' αποκοπή συντελεστών επιστροφής του φόρου προστιθέμενης αξίας, επί της αξίας πώλησης των προϊόντων τους.

'Οπως έχει διευκρινιστεί, το ποσό της εισφοράς 

Σελίδα 5563 

συνυπευθυνότητας που παρακρατείται εκ των προτέρων από τον αγρότη, σύμφωνα με τους κανόνες που καθορίζονται από τα όργανα της Ευρωπαϊκής 'Ενωσης, για την εξασφάλιση ενός ανώτατου ορίου παραγωγής για ορισμένα αγροτικά προϊόντα, δεν αποτελεί αφαιρετικό στοιχείο της αξίας επί της οποίας υπολογίζεται η επιστροφή του ΦΠΑ στον αγρότη. Αυτό, διότι το ποσό αυτό αποτελεί μορφή εισφοράς από τον αγρότη, επειδή αυτός δεν έχει τηρήσει τις υποχρεώσεις του όσον αφορά την παραχθείσα ποσότητα και δεν έχει σχέση με την τιμή διάθεσης των προϊόντων του. Αυτά αναφέρονται λεπτομερειακά στην πολυγραφημένη εγκύκλιο 1114/21.5.1990.

Σε πολλές περιπτώσεις όμως και σε εφαρμογή των διατάξεων του νόμου, διαπιστώθηκε ότι το ποσό εισφοράς συνυπευθυνότητας δε λαμβάνεται υπόψη για την εφαρμογή του ΦΠΑ στους παραγωγούς αγρότες, είτε διότι η εισφορά συνυπευθυνότητας έχει ήδη αφαιρεθεί από την αξία πώλησης χωρίς να αναγράφεται διακεκριμένα σε τιμολόγια αγοράς είτε γιατί δεν υπάρχει άλλο στοιχείο από το οποίο να προκύπτει το συνολικό ποσό της συνυπευθυνότητας.

Για την επίλυση των προβλημάτων που δημιουργήθηκαν, προκειμένου οι βαμβακοπαραγωγοί να τύχουν της επιστροφής του φόρου που δικαιούνται για την πραγματική αξία της παράδοσης του βαμβακιού, που πραγματοποιήθηκε κατά τη χρονική περίοδο 1.1.95 έως 31.12.95 από το Υπουργείο Οικονομικών, διευκρινίσθηκε ότι στα σχετικά τιμολόγια θα πρέπει να αναγράφεται διακεκριμένα η παραδοθείσα ποσότητα, η τιμή συνυπευθυνότητας που ίσχυε κατά την ημερομηνία παράδοσης, καθώς και το συνολικό ποσό της εισφοράς της συνυπευθυνότητας, διότι άλλως δεν μπορούσε να γίνει καμία επιστροφή. Περαιτέρω, από τον εκδότη του φορολογικού στοιχείου και επί του στοιχείου αυτού, να βεβαιώνεται η ορθότητα των στοιχείων που αναγράφηκαν σχετικά με τη συνυπευθυνότητα και να υπάρχει έγγραφη βεβαίωση της συνεταιριστικής οργάνωσης ότι στο συνολικό ποσό επιστροφής που υπογράφεται για κάθε αγρότη συμπεριλαμβάνεται και η συνυπευθυνότητα που του αναλογεί. Σχετική εγκύκλιο εκδώσαμε στις 24 Μαϊου 1996.

Σχετικά τώρα με τα άλλα ερωτήματα που διατυπώνονται στην ερώτηση του κυρίου συναδέλφου.

Πρώτον, οι οδηγίες για τη συμπλήρωση των στοιχείων σχετικά με την επιστροφή του ΦΠΑ στους αγρότες, περιλαμβάνονται στο έντυπο αίτηση-δήλωση και αναλυτική κατάσταση δικαιολογητικών του οποίου η αποστολή έχει ήδη αρχίσει εδώ και αρκετό καιρό από την εκτυπωτική μονάδα του Υπουργείου Οικονομικών.

Δεύτερον, η επιστροφή του ΦΠΑ στο ποσό της εισφοράς συνυπευθυνότητας στο βαμβάκι για το οικονομικό έτος 1997 δηλαδή χρήση 1996, θα γίνει σύμφωνα με τις οδηγίες που έχουν δοθεί ήδη από το Υπουργείο Οικονομικών.

Και τρίτον, όπως μας πληροφόρησε ο Οργανισμός Βάμβακος, η προκαταβολή επί της επιστροφής συνυπευθυνότητας των σαράντα δραχμών, που έλαβαν οι παραγωγοί βάμβακος, θα περιλαμβάνεται στο τιμολόγιο που θα εκδώσουν οι επιχειρήσεις μετά την οριστικοποίηση της συνυπευθυνότητας για την κάλυψη της ελάχιστης τιμής στον παραγωγό όπου θα περιλαμβάνεται αυτούσιο το ποσό επιστροφής της συνυπευθυνότητας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίουυ Υφυπουργού).

Τελειώνω, κύριε Πρόεδρε, σε μισό λεπτό.

ΠΡΟΕΔΡΕΥΩΝ (Παναγιώτης Ν. Κρητικός):Θα παρακαλέσω να τελειώσετε. Δεν έχετε άλλο χρόνο. 

ΓΕΩΡΓΙΟΣ ΔΡΥΣ (Υφυπ. Οικονομικών): Θα τελειώσω, κύριε Πρόεδρε, αλλά είχε πολλά σκέλη η ερώτηση.

Σύμφωνα με τα στοιχεία που μας δόθηκαν πάλι από τον Οργανισμό Βάμβακος, τα ποσά που έλαβαν οι παραγωγοί βάμβακος το Σεπτέμβριο και Οκτώβριο του 1996 δεν αποτελούν συμπλήρωμα της τιμής εσοδείας '95-'96, όπως υποστηρίζει στην ερώτηση και όπως πολύ καλά γνωρίζει ο ερωτών κύριος συνάδελφος, αλλά αποτελούν εξόφληση του σχετικού τιμολογίου από το οποίο είχαν λάβει προκαταβολή τουλάχιστον 85% της αξίας του προϊόντος που παρέδωσαν, όπως όριζε η σχετική κοινή υπουργική απόφαση της 3-11-95.

Για την αντιμετώπιση των θεμάτων αυτών ...

ΠΡΟΕΔΡΕΥΩΝ (Παναγιώτης Ν. Κρητικός):Κύριε Υπουργέ, σας παρακαλώ. Δεν έχετε άλλο χρόνο. Να προετοιμάζεσθε, ώστε μέσα στα τρία λεπτά να δίνετε την απάντησή σας. Δεν μπορούμε να μιλάμε απεριόριστα. Θα συνεχίσετε στη δευτερολογία σας. 'Εχουμε και νομοθετικό έργο, το οποίο περιμένει.

ΓΕΩΡΓΙΟΣ ΔΡΥΣ (Υφυπ. Οικονομικών): Εντάξει, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Μπούτας έχει το λόγο.

ΕΥΑΓΓΕΛΟΣ ΜΠΟΥΤΑΣ: Απ' ό,τι φαίνεται, κύριε Πρόεδρε, μπροστά μας έχουμε πάλι το ίδιο αίτημα που είχαμε και πριν, γιατί από την απάντηση του κυρίου Υφυπουργού φαίνεται ότι το πρόβλημα δεν αντιμετωπίζεται. Δεν έφτασαν φαίνεται τα έξι χρόνια, που έκλεψε το Ελληνικό Δημόσιο το Φ.Π.Α. από τους αγρότες βαμβακοπαραγωγούς, θέλει να τους στερήσει και το 1996-1997, παρόλο το ότι υπήρξε δέσμευση στην περίοδο των κινητοποιήσεων από τη μεριά της Κυβέρνησης, ότι για το 1996-1997 θα δοθεί ο Φ.Π.Α. επί της συνυπευθυνότητας.

Και βέβαια δεν είναι ευθύνη των αγροτών αν αρνούνται οι εκκοκκιστικές επιχειρήσεις και οι ενώσεις να αναγράψουν το ποσό της παρακρατηθείσας συνυπευθυνότητας. Τι να κάνει ο φουκαράς ο αγρότης, εάν αρνείται ο εκκοκκιστής -όχι μόνο η συνεταιριστική οργάνωση, αλλά πολύ περισσότερο ο ιδιώτης εκκοκκιστής- να αναγράψει αυτό το παραστατικό; Τι να κάνει ο αγρότης όταν αρνείται ο Οργανισμός Βάμβακος να εφαρμόσει την εγκύκλιο που είχε υποχρέωση να εφαρμόσει με βάση την οδηγία που δώσατε, κύριε Υφυπουργέ;

Γι' αυτό, λοιπόν, θα πρέπει και χωρίς παραστατικά τιμολόγια, αλλά με τη βεβαίωση του Οργανισμού Βάμβακος, ότι το ύψος της παρακρατηθείσας συνυπευθυνότητας ανέρχεται στις τριακόσιες δεκατέσσερις δραχμές, να γίνεται δεκτό για να μπορέσουν οι αγρότες βαμβακοπαραγωγοί να μη χάσουν για έβδομη χρονιά την επιστροφή της συνυπευθυνότητας. Ειδάλλως τα προβλήματα είναι πολύ μεγάλα.

'Εχουν προβλήματα με τη δανειοδότηση, έχουν προβλήματα με το αν θα μπορέσουν να σπείρουν, κύριε Υφυπουργέ, και ένας πολύ μεγάλος αριθμός αγροτών ήλπιζε ότι με την είσπραξη του Φ.Π.Α. συνολικά από τα αγροτικά προϊόντα, θα μπορούσε ν' αντιμετωπίσει αυτές τις δυσκολίες. Καταλαβαίνετε, λοιπόν, ότι το πρόβλημα είναι σοβαρό και θα πρέπει να το πάρετε σοβαρά υπόψη και να το ξαναδείτε για να τακτοποιηθεί το ζήτημα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε θα συνεχίσω την απάντησή μου στο τελευταίο ερώτημα που έχει κάνει ο κύριος συνάδελφος.

Για την αντιμετώπιση των θεμάτων αυτών, αλλά και την επίλυση των διαφόρων προβλημάτων που έχουν ανακύψει στην πράξη, για τον υπολογισμό και την επιστροφή του αναλογούντος Φόρου Προστιθέμενης Αξίας στο ποσό της συνυπευθυνότητας έχει προγραμματισθεί για μεθαύριο Παρασκευή 11 Απριλίου, στο Υπουργείο Οικονομικών, συνάντηση με τους αρμόδιους φορείς τόσο του Υπουργείου Γεωργίας, όσο και του Οργανισμού Βάμβακος, έτσι ώστε να εξευρεθεί μία λύση.

Τέλος νομίζω, κύριε συνάδελφε, ότι το πρόβλημα για το οποίο ερωτάται τη Κυβέρνηση, πράγματι είναι σοβαρό, αλλά για να αναπτύξετε ένα τόσο σοβαρό πρόβλημα, πρέπει να ενσκύψετε με περισσότερο ενδιαφέρον στο θέμα αυτό, ώστε να μπορείτε να το προβάλετε και να το αναπτύξετε ορθώς.

ΠΡΟΕΔΡΕΥΩΝ (Παναγιώτης Ν. Κρητικός): Τελευταία στην ημερήσια διάταξη είναι η με αριθμό 1011/7-4-97 επίκαιρη ερώτηση δευτέρου κύκλου του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εθνικής Οικονομίας και Οικονομικών, σχετικά με το διαχειριστικό έλεγχο στην Ομοσπονδία Δυτικομακεδονικών Σωματείων Θεσσαλονίκης, τις ατασθαλίες στη διαχείριση του κληροδοτήματος Λουκά Παπαναστασίου κ.λπ.

Η ερώτηση του κ. Ρόκου έχει ως εξής :

"Από έλεγχο στην Ομοσπονδία Δυτικομακεδονικών Σωματείων Θεσσαλονίκης (Ο.Δ.Σ.Θ.), που διενεργήθηκε από ελεγκτές του Δημοσίου, προέκυψαν ατασθαλίες όσον αφορά στη διαχείριση του κληροδοτήματος Λουκά Παπαναστασίου (κινηματοθέατρο "ΑΘΗΝΑΙΟΝ"). Συγκεκριμένα οι ελεγκτές με σχετική έκθεσή τους βεβαιώνουν :

α) Τη μη χρηστή και αυθαίρετη διαχείριση.

β) Παράβαση των διατάξεων της διαθήκης Λουκά Παπαναστασίου και των διατάξεων του Α.Ν. 2039/39 (εκμίσθωση ακινήτου χωρίς να προηγηθεί πλειοδοτικός διαγωνισμός, μη γνωστοποίηση του μισθωτηρίου συμβολαίου στο Υπουργείο

Σελίδα 5564 

Οικονομικών κ.λπ).

Μετά τα παραπάνω ερωτάται ο κύριος Υπουργός:

α) Γιατί δε διενεργείται επανέλεγχος μετά τη διαπίστωση των ελεγκτών του Δημοσίου περί μη χρηστής διοίκησης, για τυχόν καταλογισμό ευθυνών στους υπευθύνους

β) Γιατί το Συμβούλιο Εθνικών Κληροδοτημάτων δεν ανέστειλε ή δεν ανεκάλεσε την χορηγηθείσα έγκριση για αγορά ακινήτου ύψους εκατόν έντεκα εκατομμυρίων δραχμών, εφόσον δεν τηρήθηκαν οι προϋποθέσεις υπό τις οποίες αυτή χορηγήθηκε (καταβολή φόρου, σύνταξη συμβολαίου, δήλωση ακινήτου ως περιουσιακού στοιχείου κληροδοτήματος)."

Ο Υφυπουργός Οικονομικών κ. Δρυς έχει και πάλι το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, ο Λουκάς Παπαναστασίου πέθανε τον Ιούλιο του 1989 και άφησε στην Ομοσπονδία Δυτικομακεδονικών Σωματείων Θεσσαλονίκης το κινηματοθέατρο "ΑΘΗΝΑΙΟΝ" στη Θεσσαλονίκη, ως κληροδότημα Λουκά και Νίκης Παπαναστασίου στη μνήμη του μονάκριβου παιδιού τους Τάσου Παπαναστασίου.

Ο σκοπός του κληροδοτήματος όριζε την αγορά στέγης για την ομοσπονδία και τη χορήγηση υποτροφιών από τα έσοδα της περιουσίας του κληροδοτήματος. Από το έτος 1992, δυστυχώς, με εντονότατους δικαστικούς αγώνες, που διαρκούν ακόμη και σήμερα, η Αφροδίτη χήρα Λουκά Παπαναστασίου από το δεύτερο γάμο του και η Ευαγγελία Καραμήχου, παιδί της Αφροδίτης από τον πρώτο γάμο της, διεκδικούν τη διαχείριση των εσόδων του κληροδοτήματος.

Με αφορμή καταγγελίες και αναφορές της Αφροδίτης Παπαναστασίου και της Ευαγγελίας Καραμήχου για μη σύννομες ενέργειες εκ μέρους της ομοσπονδίας κατά τη διαχείριση της περιουσίας του κληροδοτήματος, διατάχθηκε έλεγχος από επιθεωρητές του Υπουργείου Οικονομικών. Ο έλεγχος αυτός ανατέθηκε τον Ιανουάριο του 1996 σε επιθεωρητές της Θεσσαλονίκης και ολοκληρώθηκε τον Ιούλιο του 1996 από δύο επιθεωρητές Αθηνών, μετά από ικανοποίηση αιτήματος των καταγγελλόντων, για απαλλαγή των αρχικών επιθεωρητών, ώστε να διασφαλισθεί το αμερόληπτο του ελέγχου. Στο αίτημα αυτό είχε βοηθήσει και ο κ. Παπαθεμελής. Γι'αυτόν το λόγο εγώ, μόλις ανέλαβα την αρμοδιότητα των κληροδοτημάτων, δέχθηκα το αίτημά τους και τοποθέτησα δύο επιθεωρητές από την Αθήνα.

Στην έκθεση των επιθεωρητών, δεν αναφέρεται "μη χρηστή και αυθαίρετη διαχείριση", ούτε διαφαίνεται παράβαση των όρων της διαθήκης. Διατυπώνονται ορισμένες παρατυπίες - παραλείψεις από την είσπραξη εγγυήσεως από μισθωτή και από συμμετοχή του κληροδοτήματος σε δαπάνες του μισθίου που θα έπρεπε να βαρύνουν τον μισθωτή, ύψους μόλις πέντε εκατομμύρια τετρακόσιες σαράντα πέντε χιλιάδες (5.445.000) δραχμές, τον καταλογισμό των οποίων και προτείνουν να επιβαρυνθεί ο μισθωτής.

Διατυπώνουν, όμως, την άποψη, ότι οι παρατυπίες και οι παραλείψεις αυτές δεν οφείλονται σε δόλο της ομοσπονδίας, αλλά ότι έγινε με καλή πίστη. Επίσης, στην έκθεση αναφέρεται ότι η υπόλοιπη διαχείριση των πόρων του κληροδοτήματος ασκήθηκε σωστά και αξιοποιήθηκε η περιουσία αυτού κατά τον καλύτερο τρόπο, με αποτέλεσμα την αύξηση των εσόδων του κληροδοτήματος.

Το αποτέλεσμα του ελέγχου δε θεωρήθηκε ικανοποιητικό από τις καταγγέλλουσες, οι οποίες επανήλθαν με καταγγελία κατά των καινούριων επιθεωρητών, για δόλια, σκόπιμη και εκ προθέσεως παράβαση καθήκοντος. Για το λόγο αυτό ζητήθηκε επανέλεγχος της υπόθεσης τον Οκτώβριο του 1996, τον οποίο πάλι εγώ διέταξα. Δεδομένου ότι ο επανέλεγχος ολοκληρώθηκε πρόσφατα και γι'αυτόν το λόγο δεν έχει κοινοποιηθεί στη Διεύθυνση Κληροδοτημάτων από την αρμόδια επιθεώρηση η σχετική έκθεση, δεν είναι δυνατόν να παραπεμφθεί στο αρμόδιο συμβούλιο και στην Επιτροπή Εθνικών Κληροδοτημάτων, για να γνωμοδοτήσει σχετικά με την επιβολή ή όχι οιασδήποτε ποινής ή για καταλογισμό ζημίας στην Ομοσπονδία. Παραγραφή των καταλογιστικών πράξεων δεν υπάρχει.

Αναφορικά τώρα με τη χορηγηθείσα έγκριση για αγορά ακινήτου, για στέγαση της Ομοσπονδίας, το Συμβούλιο Εθνικών Κληροδοτημάτων επανεξέτασε την υπόθεση το Φεβρουάριο του 1997, μετά από σχετικό αίτημα της Αφροδίτης Παπαναστασίου και της κας Ευαγγελίας Καραμήχου, και αποφάνθηκε ότι η αγορά έγινε σύμφωνα με τις κείμενες διατάξεις και ότι η αξία του ακινήτου ανταποκρίνεται στην αγοραία αξία των ακινήτων της περιοχής.

Η έγκριση, τέλος, αγοράς του ακινήτου, δε δόθηκε με την προϋπόθεση καταβολής φόρου, σύνταξη συμβολαίου και δήλωση του ακινήτου ως περιουσιακού στοιχείου κληροδοτήματος, δεδομένου ότι οι όροι αυτοί πηγάζουν εκ του νόμου. Οι ενέργειες αυτές δεν έχουν γίνει ακόμη, όπως μας πληροφόρησαν οι επιθεωρητές που διενήργησαν τον επανέλεγχο, διότι η αγορά έγινε με προσύμφωνο και η σύνταξη οριστικού συμβολαίου μπορεί να γίνει εντός δύο ετών από την υπογραφή του προσυμφώνου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Η έννοια της επίκαιρης ερώτησής μας, κύριε Πρόεδρε, είναι ακριβώς η αγωνία των ιδίων για την τελική εξέλιξη, έκβαση της υπόθεσης και η ανησυχία τους για πιθανή παραγραφή ποινικών αδικημάτων. Βεβαίως, αν κάτι χαρακτηρίζεται παρατυπία ή παράληψη με λιγότερη ή περισσότερη πρόθεση, αυτό είναι κάτι το οποίο θα εξετασθεί στην πορεία.

Εμάς μας ευχαριστεί το γεγονός, ότι ο κύριος Υπουργός παρακολουθεί την υπόθεση προσωπικά ο ίδιος και θα περιμένουμε την τελική έκβαση.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός, έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Δεν έχω να πω τίποτα άλλο, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Εξαντλήθηκε ο κατάλογος των επικαίρων ερωτήσεων.

'Εχω την τιμή να ανακοικώσω στο Σώμα, ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, καταθέτει την έκθεσή της στην πρόταση νόμου αρμοδιότητας του Υπουργείου Εσωτερικών, Δημόσιας Διοίκησης και Αποκέντρωσης: "Ρύθμιση της διενέργειας και δημοσιοποίησης των δημοσκοπήσεων".

Σελίδα 5565 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην ημερήσια διάταξη.

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Μόνη συζήτηση επί της αρχής, των άρθρων και του συνόλου του σχεδίου νόμου αρμοδιότητας Υπουργείου Ανάπτυξης: "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις".

'Εχει αποφασισθεί στη συνεδρίαση της Διάσκεψης των Προέδρων η συζήτηση του νομοσχεδίου να γίνει με τη συνήθη διαδικασία, σε τρεις συνεδριάσεις, μία επί της αρχής και δύο επί των άρθρων.

Το Σώμα συναινεί;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Το Σώμα συναίνεσε.

'Εχω την τιμή να ανακοινώσω στο Σώμα, ότι ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Κολοζώφ ορίζει ως Ειδική Αγορήτρια στο συζητούμενο νομοσχέδιο την κα Μαρία Μπόσκου.

Ο κ. Βλαχόπουλος εισηγητής της Πλειοψηφίας έχει το λόγο.

ΗΛΙΑΣ ΒΛΑΧΟΠΟΥΛΟΣ: Κυρίες και κύριοι συνάδελφοι, οι Κυβερνήσεις του ΠΑ.ΣΟ.Κ. από το 1993 και εντεύθεν επιχειρούν τον εκσυγχρονισμό της πολιτικής, οικονομικής και κοινωνικής ζωής της Χώρας με μία σειρά από νόμους και πράξεις.

Αναφέρω επιγραμματικά νόμους που σηματοδοτούν θεμελιώδεις μεταρρυθμίσεις, που άλλες πραγματοποιήθηκαν και άλλες υλοποιούνται σήμερα: Καθιέρωση της Νομαρχιακής Αυτοδιοίκησης, ο ν. 2190 για τις προσλήψεις στο Δημόσιο, νόμοι στο χώρο της Δικαιοσύνης, των Ενόπλων Δυνάμεων, των Σωμάτων Ασφαλείας, νόμοι στο χώρο της οικονομίας, κατάργηση φοροαπαλλαγών, Φόρος Ακίνητης Περιουσίας, νόμοι στο χώρο της αγροτιάς, μητρώο αγροτών, κύριος κλάδος ασφάλισης, καθιέρωση της περιφερειακής διοίκησης με νομοσχέδιο που συζητείται αυτές τις ημέρες στη Βουλή, συνενώσεις των Ο.Τ.Α. και μία άλλη σειρά τέτοιων νόμων. Τρεισήμισι χρόνια, μέσα στα οποία συμπυκνώνεται η πολιτική θεμελιακών μεταρρυθμίσεων, που μόνο μία Κυβέρνηση ΠΑ.ΣΟ.Κ. θα μπορούσε να επιχειρήσει και φυσικά να υλοποιήσει.

'Ολες αυτές οι αλλαγές έχουν ένα και μοναδικό στόχο: Να καταστήσουν ικανό το Κράτος και τις λειτουργίες του, ώστε να ανταποκρίνεται στις σύγχρονες απαιτήσεις προς όφελος της ίδιας της Χώρας και των ίδιων των πολιτών, οι οποίοι συνθλίβονται ανάμεσα στην πολυνομία του συγκεντρωτικού κράτους και τη γραφειοκρατία.

Στόχος, λοιπόν, όλων αυτών των πρωτοβουλιών της Κυβέρνησης είναι, σε τελική ανάλυση, να είναι σε θέση ο πολίτης, ο αγρότης, ο εργαζόμενος, ο επιχειρηματίας, ο σπουδαστής, ο καταναλωτής να συμμετέχει στις αποφάσεις που τον αφορούν, να νιώθει την προστασία του Κράτους, να μπορεί να διεκδικεί το δίκαιό του και να μην αισθάνεται αδύναμος μπροστά στους ισχυρούς της κοινωνίας και της αγοράς σήμερα, που τις περισσότερες φορές λειτουργούν σε βάρος των απλών πολιτών, σε βάρος των καταναλωτών.

Πρόσφατα είναι τα δημοσιεύματα του Τύπου και νομίζω ότι πριν από μία ώρα περίπου, υπήρχε και μία επίκαιρη ερώτηση που αναφερόταν στις παρεμβάσεις της Υπουργού Ανάπτυξης για τα υψηλά τελικά επιτόκια των πιστωτικών καρτών, των δόσεων στα μεγάλα καταστήματα πώλησης ηλεκτρικών ειδών και φυσικά στις ασφαλιστικές εταιρείες, που αδυνατούν να ανταποκριθούν στις υποχρεώσεις τους έναντι των ασφαλισμένων.

Σήμερα, λόγω και της επικράτησης συνθηκών της ελεύθερης αγοράς, επιτακτική είναι η ανάγκη διαμόρφωσης ενός θεσμικού πλαισίου σαφούς, συγκεκριμένου, εφαρμόσιμου, που όχι μόνο θα διαγράψει τους κανόνες του παιχνιδιού για όσους εμπλέκονται (κράτος, φορείς, επιχειρηματίες, πολίτες), αλλά ταυτόχρονα θα διαμορφώνει εκείνο το κλίμα στην κοινωνία και την αγορά, που θα προωθεί την ανάπτυξη, θα αποκαθιστά συνθήκες υγιούς ανταγωνισμού, θα εμπεδώνει το αίσθημα ενός κράτους δικαίου και κυρίως θα προστατεύει το πιο αδύναμο κομμάτι, τον πιο αδύναμο κρίκο αυτής της αλυσίδας των εμπλεκομένων, που δεν είναι κανένας άλλος, παρά ο απλός 'Ελληνας πολίτης.

Σ' ένα τέτοιο στόχο φιλοδοξεί να συμβάλει το συζητούμενο νομοσχέδιο, που αφορά την ασφαλιστική σύμβαση και την τροποποίηση της νομοθεσίας για την ιδιωτική ασφάλιση. Επιχειρεί να διαμορφώσει ένα σύγχρονο λειτουργικό πλαίσιο σ' ένα χώρο ευαίσθητο, το χώρο της ιδιωτικής ασφάλισης, παρέχοντας ένα υποχρεωτικό ελάχιστο όριο προστασίας στον καταναλωτή-ασφαλισμένο.

Στο σημείο αυτό και πριν προχωρήσω με περισσότερες λεπτομέρειες στις ρυθμίσεις που προβλέπει το σχέδιο νόμου, θα επιχειρήσω μία σύντομη ιστορική αναδρομή, που αφορά την ιδιωτική ασφάλιση στη Χώρα μας και διεθνώς, θα προσπαθήσω στη συνέχεια να περιγράψω τη σημερινή κατάσταση της ασφαλιστικής αγοράς, θα αναζητήσω κατόπιν τα αίτια για τις δυσλειτουργίες και τα προβλήματα που απασχολούν το χώρο και θα καταλήξω στο γιατί πρέπει να ψηφιστεί αυτό το νομοσχέδιο, αλλά και σε πολλά άλλα "δια ταύτα".

Κυρίες και κύριοι συνάδελφοι, θα μπορούσαμε με κάποια δόση υπερβολής ίσως, να πούμε ότι γενικά η έννοια της ασφάλισης είναι τόσο παλιά όσο και ο πολιτισμός. 

'Ετσι ξεκινώντας από τους Βαβυλωνίους και τους αρχαίους Αιγυπτίους διακρίνουμε πράγματι μορφές αλληλοβοηθείας μεταξύ των εργατών των πυραμίδων. Στη συνέχεια φτάνουμε στο 400 π.Χ. όπου συναντούμε στους λόγους του Λυσία και του Δημοσθένη τις γνωστές "θαλάσσιες πιστώσεις" ή τα γνωστά θαλασσοδάνεια, τα οποία ενσωματώνονται στη συνέχεια στη ρωμαϊκή νομοθεσία υπό τον τίτλο "fenus nauticum".

Το 1370 μ.Χ. στη Γένοβα της Ιταλίας εκδόθηκε το πρώτο παγκόσμιο γνωστό ασφαλιστήριο, ενώ στα τέλη του 16ου αιώνος το πρώτο πυρασφαλιστήριο. Ακόμα στην ίδια περίοδο οι συναντήσεις εμπόρων, πλοιοκτητών και ασφαλιστών που κανόνιζαν μεταφορές εμπορευμάτων στο καφενείο των αδελφών Λόιτς στο Λονδίνο, εξελίχθηκαν στο μεγαλύτερο σύνδεσμο ασφαλιστών, που είναι και γνωστός μέχρι σήμερα και είναι από τα μεγαλύτερα κέντρα ασφαλειών στον κόσμο. 

Αργότερα το 1752 ιδρύθηκε από τον Βενιαμίν Φραγκλίνο η πρώτη ασφαλιστική εταιρεία στην Αμερική. Το 1784, σημαντικός σταθμός στην εξέλιξη της ασφάλισης, ιδρύθηκε το 'Ιδρυμα Κοινωνικών Ασφαλίσεων στη Γερμανία.

Εισερχόμενοι στον εικοστό αιώνα εμφανίζονται νέα προϊόντα για να καλυφθούν οι ανάγκες της αγοράς, ενώ βλέπουμε στη Γερμανία να θεσμοθετείται για πρώτη φορά η υποχρεωτική ασφάλιση αυτοκινήτων και από το 1953 να ισχύει ο θεσμός της "πράσινης κάρτας" διεθνούς ασφάλισης των αυτοκινήτων. Αργότερα η ασφαλιστική βιομηχανία γνωρίζει μία πραγματική επανάσταση με την εισαγωγή των ηλεκτρονικών υπολογιστών.

Στις μέρες μας ο θεσμός της ασφάλισης καλύπτει πλέον όλους τους τομείς των ανθρωπίνων δραστηριοτήτων, φτάνοντας ακόμη και σε επίπεδο χρηματοοικονομικών υπηρεσιών. 'Ετσι, ενώ πριν από μερικές δεκαετίες η ιδιωτική ασφάλιση ήταν υπόθεση των εμπόρων και των βιομηχάνων ή αφορούσε συγκεκριμένους κλάδους, όπως τον κλάδο του πυρός, σήμερα η ιδιωτική ασφάλιση είναι μία υπηρεσία ευρείας καταναλωτικής χρήσης, προσφέροντας ένα πλήθος προϊόντων σε εκατομμύρια καταναλωτές σε κάθε χώρα. Διαφοροποιήθηκε, δηλαδή, και ποιοτικά και ποσοτικά. Κάθε σπίτι έχει τουλάχιστον κι ένα αυτοκίνητο, που σημαίνει τουλάχιστον ένα ασφαλιστήριο συμβόλαιο. Αυτή, όμως, η επέκταση της χρήσης της ιδιωτικής ασφάλισης, η καταξίωσή της ως καταναλωτικό αγαθό και η ένταξή της στις μαζικές συναλλαγές διαμόρφωσαν ένα νέο τοπίο με νέα δεδομένα, νέα προβλήματα, νέες αδυναμίες, αλλά και νέες δυνατότητες για ανάπτυξη και προοπτική του κλάδου.

Αν θέλαμε επιγραμματικά να περιγράψουμε τη σημερινή πραγματικότητα στο χώρο της ιδιωτικής ασφάλισης, θα μιλούσαμε για γενίκευση της ιδιωτικής ασφάλισης με περισσότερες από εκατόν πενήντα επιχειρήσεις στην Πατρίδα μας, 

Σελίδα 5566 

με εκατοντάδες προϊόντα, με χιλιάδες εργαζόμενους και εκατομμύρια ασφαλισμένους.

Δεύτερον, θα μιλούσαμε για δυσπιστία στο θεσμό και καχυποψία της κοινωνίας, η οποία εκφράζεται από πολίτες, ασφαλισμένους ή όχι, από τον Τύπο και τα Μέσα Μαζικής Ενημέρωσης, από την Κυβέρνηση με συγκεκριμένες παρεμβάσεις και αποφάσεις, θα μιλούσαμε επίσης για ένα αναχρονιστικό θεσμικό πλαίσιο, για έναν πολίτη ασφαλισμένο και αδύναμο να υπερασπιστεί τα δικαιώματά του.

Ακόμη, συμπληρώνοντας την περιγραφή της σημερινής πραγματικότητας, θα μιλούσαμε για ένα κύκλο εργασιών 435 δισεκατομμυρίων δραχμών για το 1995, εκ των οποίων 233 δισεκατομμύρια για γενικές ασφάλειες και 213 δισεκατομμύρια για ασφάλειες ζωής.

Επίσης, θα λέγαμε για το σκληρό ανταγωνισμό, θα μιλούσαμε για τις αφαιρέσεις αδειών λειτουργίας από ασφαλιστικές εταιρείες. Αλλά για να είμαστε και ειλικρινείς, θα έπρεπε να μιλήσουμε και για υγιείς ασφαλιστικές εταιρείες.

Επίσης υπάρχουν προβλήματα στις σχέσεις εργαζομένων-ασφαλιστών με τις εταιρείες τους, προβλήματα που δημιουργούνται κυρίως από την προσπάθεια συμπίεσης του κόστους λειτουργίας.

Δηλαδή σε μία μεγάλη αγορά, όπως διαμορφώθηκε και διαμορφώνεται καθημερινά ο χώρος της ιδιωτικής ασφάλισης, δεν υπάρχει εκείνο το κλίμα εμπιστοσύνης, κυρίως ανάμεσα στον πελάτη καταναλωτή και στις ασφαλιστικές εταιρείες, ένα κλίμα που πολλές φορές συνδιαμορφώνεται απ'όλους τους εμπλεκόμενους -από την Πολιτεία, με τη νομοθεσία την οποία προωθεί, από τις ασφαλιστικές εταιρείες, με κακή εφαρμογή της νομοθεσίας, από τους ασφαλιστικούς συμβούλους, λόγω της έλλειψης γνώσεων, αλλά και σωστής συμπεριφοράς, αλλά και από τους ίδιους τους ασφαλισμένους, με την άγνοιά τους και την έλλειψη υπευθυνότητος- ένα κλίμα που στο τέλος λειτουργεί εις βάρος όλων των μερών που λειτουργούν σ'αυτόν το χώρο.

Στο χώρο αυτό εκδηλώνεται, από τη μία πλευρά του πολίτη-καταναλωτή η ευαισθησία του, αλλά και το ενδιαφέρον του για ασφάλιση για την υγεία του, για την ίδια του τη ζωή, ασφάλιση για την οικογένειά του, για την περιουσία του, ενδιαφέρον για μια σιγουριά, που τον απαλλάσσει από την αγωνία για το δικό του αύριο, για την προστασία των παιδιών του, από την άλλη δε πλευρά εκδηλώνεται το επιχειρηματικό ενδιαφέρον που επιχειρεί να αξιοποιήσει, επιχειρηματικά φυσικά, την ανάγκη αυτή των πολιτών. Σ'αυτό το χώρο, λοιπόν, έχουμε μια συνάντηση των πολιτών και των επιχειρηματιών και σ'αυτή τη συνάντηση, η ανάγκη του πολίτη από τη μία πλευρά, συναντιέται με τον επιχειρηματία από την άλλη. Το ενδιαφέρον του καταναλωτή από τη μία πλευρά, συναντιέται με την αναζήτηση χώρου δραστηριότητος από τις επιχειρήσεις. Ακόμη, συναντιέται η αγωνία για σιγουριά από τον οικογενειάρχη, με την επιδίωξη του κέρδους από τον ιδιώτη.

Αυτή η συνάντηση, επαναλαμβάνω, που ενώ θα έπρεπε να είναι στην πραγματικότητα μια ειλικρινής συνάντηση αμοιβαίων συμφερόντων, καταλήγει να γίνεται μία αντιπαράθεση αντίθετων επιδιώξεων, μια θερμή σχέση που χαρακτηρίζεται από καχυποψία, επιφυλακτικότητα, από ασάφειες, από αδιαφάνεια, είναι μια διελκυστίνδα διεκδικήσεων που καταλήγει πολλές φορές και στα δικαστήρια.

Στη σχέση αυτή ο πολίτης είναι ο πελάτης, η ασφαλιστική εταιρεία είναι η πλευρά που πουλάει. Λογικό θα ήταν,λοιπόν, ο πελάτης να είναι σε πλεονεκτική θέση, γιατί ισχύει και το "ο πελάτης έχει πάντα δίκιο". Είναι, όμως, έτσι; Δυστυχώς αυτή είναι η θεωρητική άποψη, η θεωρητική εκτίμηση. Η πραγματικότητα είναι ότι ο πελάτης-καταναλωτής- ή η επιθυμία του για ασφάλιση- έχει απέναντί του μία μεγάλη ασφαλιστική εταιρεία, η οποία εφαρμόζει μεθόδους μάρκετινγκ, συναντάει απέναντί του διαφημίσεις που πολλές φορές είναι παραπλανητικές, ένα δίκτυο ασφαλιστικών συμβούλων, και μεσιτών και συντονιστών, που στη θεμιτή προσπάθειά τους να αυξήσουν την παραγωγή τους πολλές φορές -και ευτυχώς είναι λίγοι αυτοί- δίνουν πληροφορίες και υποσχέσεις που δεν ανταποκρίνονται στην πραγματικότητα.

'Εχει απέναντί του ακόμη ο πολίτης μια νομική υπηρεσία που στηρίζει την εταιρεία, όταν γίνεται η εκδίκαση των διαφορών. Παίρνει στα χαρτιά του μια σειρά από έντυπα συμβόλαια με ψιλά γράμματα, δυσνόητες διατυπώσεις που περιέχουν όρους χωρίς διαπραγμάτευση από τον ασφαλισμένο. 'Εχει ακόμη απέναντί του τις ασάφειες των νόμων που ερμηνεύονται τις περισσότερες φορές εις βάρος των πολιτών.

Δεν θα ήταν σκόπιμο να αναφέρω παραδείγματα, γιατί πιστεύω ότι στη διαδικασία της συζήτησης θα αναφερθούν απ'όλους τους συναδέλφους.

Τον πολίτη, λοιπόν, που αισθάνεται αδύναμος, καλείται να προστατεύσει η Πολιτεία, αφού λάβει υπόψη της, τα συμφέροντα του ασφαλισμένου, τα θεμιτά συμφέροντα της ασφαλιστικής εταιρίας και την ενίσχυση της ασφαλιστικής οικονομίας. Ποιά όμως είναι τα αίτια, στα οποία οφείλεται η κατάσταση στο χώρο της ιδιωτικής ασφάλισης, την οποία περιγράψαμε παραπάνω; Mήπως το νομοθετικό πλαίσιο που σήμερα ισχύει και αναφέρεται στη λειτουργία των ασφαλιστικών εταιριών και κύρια στην ασφαλιστική σύμβαση, είναι ξεπερασμένο και αναχρονιστικό; Μήπως δεν είναι σαφείς και επαρκείς οι κανόνες, που προβλέπονται και διέπουν τη σχέση ασφαλιστή-ασφαλισμένου; Μήπως η απουσία ουσιαστικού και συστηματικού ελέγχου και αποτελεσματικής εποπτείας από το κράτος έδωσε τη δυνατότητα σε κάποιες εταιρίες να δυσφημούν το χώρο εκμεταλλευόμενες τους πολίτες και κερδοσκοπώντας σε βάρος των ασφαλισμένων; Μήπως στη ραγδαία γενίκευση της ιδιωτικής ασφάλισης δεν μπόρεσε να παρακολουθήσει σε μία διαδικασία προσαρμογής η νοοτροπία, η συμπεριφορά και ο εκσυγχρονισμός των εμπλεκομένων μερών;

Αν επιθυμούσαμε να απαντήσουμε σε όλα αυτά τα ερωτήματα, τότε εύκολα θα καταλήγαμε στο ότι το περιεχόμενο αυτών των "μήπως", είναι και τα αίτια πράγματι, στα οποία οφείλονται οι δυσλειτουργίες που περιγράψαμε.

Θα έλεγα ένα χαρακτηριστικό παράδειγμα για τις αδυναμίες προσαρμογής, ακόμη και στη δυνατότητα κοστολόγησης των προϊόντων. Είναι ένα χαρακτηριστικό παράδειγμα μιας ελληνικής ασφαλιστικής εταιρίας, η οποία δραστηριοποιήθηκε στον τομέα της νοσοκομειακής περίθαλψης και διαπίστωσε ότι οι πλασματικές ημέρες νοσηλείας και η υπερβολική συνταγογραφία για φάρμακα και για εξετάσεις, ότι δεν ήταν μόνο προνόμιο και φυσικά μάστιγα για το ΙΚΑ, το ΤΕΒΕ και τα άλλα ταμεία, αλλά ότι αυτό έπληξε και την ίδια την εταιρία και, όπως ξέρετε, η εταιρία αυτή -μάλλον θα το ξέρετε- ήδη έχει αγοράσει μία κλινική, για να εξυπηρετεί τους ασφαλισμένους.

Επίσης υπάρχουν και άλλες διαπιστώσεις που έχουν σχέση με τις αδυναμίες αυτές.

Θα ήθελα, όμως, ειδικότερα να αναφερθώ σε κάποιες διαπιστώσεις. Παραδείγματος χάρη, η διατύπωση όρων ασφάλισης από την ασφαλιστική επιχείρηση, χωρίς διαπραγμάτευση με τον ασφαλισμένο. 'Αρα, μή δεσμευτικοί όροι. Κατάργηση της υποχρέωσης υποβολής των όρων ασφαλιστηρίων στην εποπτική αρχή, βάσει Kοινοτικών Oδηγιών.

Αδυναμία του εμπορικού νόμου να ρυθμίσει υποτυπωδώς τη σύγχρονη ασφάλιση και ιδιαίτερα την ασφαλιστική σύμβαση των επαγγελματικών και επιχειρηματικών κινδύνων. Η έλλειψη εποπτείας και ελέγχου από την πλευρά του Kράτους σ' αυτόν τον ευαίσθητο χώρο άφησε περιθώρια σε αρκετές εταιρίες να διαθέτουν τα αποθέματά τους σε άλλες δραστηριότητες και να καταστρατηγούν κανόνες και νόμους.

Το αποτέλεσμα ποιο είναι; Το αποτέλεσμα είναι έλλειψη προστασίας του καταναλωτή από την ασυδοσία, από την ασάφεια των όρων και από τον οποιοδήποτε που τον επισκέπτεται και του ζητάει να ασφαλιστεί.

Το συμπέρασμα ποιο είναι; Το συμπέρασμα είναι η ανασφάλεια των συναλλαγών και δυσπιστία στο θεσμό της ιδιωτικής ασφάλισης. 

Επομένως, προκύπτει η ανάγκη ενός σύγχρονου ειδικού νομοθετήματος για την ασφαλιστική σύμβαση, που θα καλύπτει 

Σελίδα 5567 

καταναλωτές, ασφαλιστική αγορά και συναλλακτική ζωή, θα παρέχει ένα υποχρεωτικό ελάχιστο όριο προστασίας στον καταναλωτή, θα λαμβάνει υπόψη του τα εύλογα και θεμιτά συμφέροντα των ασφαλισμένων των ασφαλιστικών εταιριών, καθώς και την ενίσχυση της ασφαλιστικής οικονομίας.

Πρέπει επίσης να βοηθάει, ώστε ο θεσμός της ασφαλιστικής πράξης να γίνει πιο προσφιλής στο ευρύ κοινό και στις συναλλαγές. Να ρυθμίζει θέματα λειτουργίας των ασφαλιστικών εταιριών, καθώς και θέματα που αφορούν την εποπτεία και τον έλεγχο από το Kράτος. Να εξομαλύνει τις σχέσεις της εταιρίας με τους εργαζόμενους και με τους συνεργάτες. Την ανάγκη αυτή και τους παραπάνω στόχους εξυπηρετεί το συζητούμενο νομοσχέδιο.

Πράγματι, στο σχέδιο νόμου που έχουμε στα χέρια μας και σήμερα συζητάμε, διακρίνουμε δύο μέρη. Στο πρώτο μέρος ρυθμίζεται η ασφαλιστική σύμβαση και στο δεύτερο μέρος τροποποιούνται και συμπληρώνονται ορισμένες διατάξεις του νομοθετικού διατάγματος 400 του '70 του νόμου 1569/85 και 489/76. Θα έλεγα, ότι το πρώτο μέρος του νομοσχεδίου είναι και το πλέον σημαντικό, αφού αφορά στην ασφαλιστική σύμβαση και αναφέρεται σε γενικές διατάξεις, στην ασφάλιση ζημιών, στην ασφάλιση προσώπων και περιέχει και τελικές διατάξεις. 'Ομως, με λεπτομέρειες γι' αυτές τις προβλέψεις θα αναφερθώ στη δευτερολογία, γιατί όπως βλέπω δεν με παίρνει ο χρόνος και φυσικά θα έχουμε τη δυνατότητα και στη συζήτηση για τα άρθρα.

Επίσης, ρυθμίζει και ζητήματα, που αφορούν τους διαμεσολαβούντες, τους συντονιστές, τους ασφαλιστικούς συμβούλους, τους πράκτορες κ.ο.κ.

Πράγματι, οι διαμεσολαβητές, οι συντονιστές και οι ασφαλιστικοί σύμβουλοι αποτελούν τη ραχοκοκαλιά του δικτύου της ιδιωτικής ασφάλισης.

Με την έννοια αυτή οι ίδιοι θεωρούν ότι ο ρόλος τους είναι και υπεύθυνος και απαιτεί και γνώσεις και επιμόρφωση,γι' αυτό και οι περισσότεροι απ' αυτούς ισχυρίζονται ότι ασκούν λειτούργημα και όχι επάγγελμα. Εγώ θα έλεγα, ότι σεβόμαστε αυτή τους την άποψη, δυστυχώς όμως μέσα και ανάμεσά τους σ' αυτό το χώρο κινούνται και κάποιοι που δημιουργούν προβλήματα, είναι περαστικοί, καιροσκόποι και όχι μόνο λειτούργημα δεν ασκούν, αλλά ούτε καν ουσιωδώς επάγγελμα. Πάντως οι πολλοί ασκούν το λειτούργημα-επάγγελμα και προωθούν την ασφαλιστική συνείδηση και την ασφαλιστική αγορά.

Η Πολιτεία αναγνωρίζοντας το σημαντικό ρόλο του θεσμού της ιδιωτικής ασφάλισης μέσα στη κοινωνία, στηρίζει τη λειτουργία των υγιών ασφαλιστικών επιχειρήσεων που η δραστηριοποίησή τους συμβάλλει πολλαπλά θετικά στην κοινωνία, αφού δημιουργεί ένα δίκτυο προστασίας των ασφαλισμένων, εμπεδώνει την ασφαλιστική συνείδηση, προωθεί την αποταμίευση και εξασφαλίζει κεφάλαια για την ανάπτυξη. Αυτήν τη θετική πλευρά της ύπαρξης και λειτουργίας των ίδιων ασφαλιστικών εταιρειών επιχειρεί η Κυβέρνηση, με το συζητούμενο νομοσχέδιο να διασφαλίζει με ρυθμίσεις που προβλέπονται στα άρθρα του υπό συζήτηση νομοσχεδίου.

Κλείνοντας κυρίες και κύριοι συνάδελφοι, έχω παραλείψει πολλά για τις λεπτομέρειες του νομοσχεδίου, αλλά θα έχουμε την ευκαιρία να τα συζητήσουμε και με τη δευτερολογία, αλλά και στις συζητήσεις στα άρθρα. 

Κυρίες και κύριοι συνάδελφοι, θα ήταν παράλειψή μου και απευθύνομαι και στον Ελληνικό Λαό, αν δεν αναφερόμουν στη συζήτηση του νομοσχεδίου που έγινε στη Διαρκή Επιτροπή Παραγωγής και Εμπορίου. Η Επιτροπή συζήτησε το νομοσχέδιο σε τρεις συνεδριάσεις σε μια εκ των οποίων κλήθηκαν οι εκπρόσωποι όλων των εμπλεκομένων πλευρών οι οποίοι εξέφρασαν τις απόψεις τους και προφορικά, αλλά και με υπομνήματα. 'Ηταν οι σύνδεσμοι συντονιστών ασφαλιστικών συμβούλων, η ΕΚΠΟΙΖΩ για την ποιότητα ζωής, το Εθνικό Συμβούλιο Καταναλωτών, η 'Ενωση Ασφαλιστικών Εταιρειών κ.ο.κ. Ιδιαίτερα θα ήθελα να υπογραμμίσω στην ουσιαστική συμμετοχή των Βουλευτών όλων των Κομμάτων και όλων των Πτερύγων, οι οποίοι με τις εύστοχες παρατηρήσεις τους και προτάσεις τους έδειξαν την ευαισθησία τους προς τους πολίτες, τους οποίους εκπροσωπούν διαμορφώνοντας ένα σχέδιο νόμου που διασφαλίζει την προστασία των ασφαλισμένων τα δικαιώματα των εργαζομένων στο χώρο της ιδιωτικής ασφάλισης, αλλά και τα εύλογα συμφέροντα και την ορθολογική λειτουργία των ασφαλιστικών εταιρειών. Και απέδειξαν ότι οι Βουλευτές και οι Βουλή πράγματι νομοθετεί.

Στο αποτέλεσμα αυτό συνέβαλε καθοριστικά η στάση της πολιτικής ηγεσίας του Υπουργείου Ανάπτυξης, η Υπουργός η κα Βάσω Παπανδρέου και ο Υφυπουργός κος Μιχαλης Χρυσοχοίδης, οι οποίοι έκαναν δεκτές τις περισσότερες παρατηρήσεις και προτάσεις των Βουλευτών.

Κυρίες και κύριοι συνάδελφοι η ουσιαστική συζήτηση που έγινε στην επιτροπή, καθώς και το περιεχόμενο του νομοσχεδίου, όπως διαμορφώθηκε και όπως ακόμη αυτό μπορεί να διαμορφωθεί να συμπληρωθεί και να βελτιωθεί στη διάρκεια της συζήτησης εδώ στην Ολομέλεια, μου δίνει το δικαίωμα να καλέσω όλους τους συναδέλφους Βουλευτές να υπερψηφίσουν αυτό το νομοσχέδιο για την ασφαλιστική σύμβαση και τροποποιήσεις της νομοθεσίας για την ιδιωτική ασφάλιση. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη τιμή να ανακοινώσω προς το Σώμα, ότι ο Πρόεδρος του Συνασπισμού της Αριστεράς και της Προόδου ορίζει Ειδικό Αγορητή για τη συζήτηση του νομοσχεδίου αυτού το βουλευτή Ευβοίας κ. Ευάγγελο Αποστόλου.

Επίσης, ο Πρόεδρος του Δημοκρατικού Κοινωνικού Κινήματος ορίζει Κοινοβουλευτικό Εκπρόσωπο για τη συζήτηση του νομοσχεδίου αυτού το Βουλευτή κ. Αναστάσιο Ιντζέ και με άλλο έγγραφο ορίζει Ειδικό Αγορητή το Βουλευτή κ. Γεώργιο Ρόκο.

Ο εισηγητής της Νέας Δημοκρατίας κ. Γεώργιος Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Kυρίες και κύριοι συνάδελφοι, το σχέδιο νόμου που καλούμεθα να ψηφίσουμε σήμερα, φιλοδοξεί να συμβάλει στην πιό αποτελεσματική λειτουργία της ασφαλιστικής αγοράς. Επιχειρεί να καθορίσει ένα γενικό πλαίσιο για την ασφαλιστική σύμβαση, με διατάξεις γενικές, άρθρα 1 έως 10, να ρυθμίσει την ασφάλιση ζημιών άρθρα 11 έως 26, καθώς και την ασφάλιση προσώπων άρθρα 27 έως 32. 

Στο δεύτερο μέρος του νομοσχεδίου, περιέχονται διάφορες τροποποιήσεις της νομοθεσίας για την ιδιωτική ασφάλιση άρθρο 34 έως 36, αλλά και μια σειρά άσχετων τροπολογιών που εισήγαγε η Κυβέρνηση στην Επιτροπή, όπως για τον διοικητικό περιορισμό αυξήσεως των διδάκτρων -δεν ξέρω τι σχέση έχουν αυτά με την ασφαλιστική αγορά- το μισθολογικό καθεστώς των υπαλλήλων της Ελληνικής Επιτροπής Ατομικής Ενέργειας και τις μισθώσεις χειμερινών και θερινών κινηματογράφων και θεάτρων. Αυτό είναι το νομοσχέδιο που συζητούμε. 

Δεν υπάρχει καμία αμφιβολία, ότι η ρύθμιση της ετεροβαρούς σχέσεως μεταξύ ασφαλιστού και ασφαλιζόμενου, είναι απαραίτητη προϋπόθεση για την αποτελεσματική λειτουργία της ασφαλιστικής αγοράς. Αυτό επιχειρεί στο πρώτο του μέρος να κάνει το νομοσχέδιο. Αλλά αυτή η προϋπόθεση δεν είναι μοναδική. Υπάρχουν και άλλες προϋποθέσεις για να λειτουργήσει καλά η ασφαλιστική αγορά.

Μια άλλη προϋπόθεση είναι ότι η αγορά πρέπει να λειτουργεί ανταγωνιστικά, γιατί ξέρουμε ότι σε πολλές αγορές ο ανταγωνισμός εξασφαλίζει πράγματα που δεν τα εξασφαλίζουν οι πολύπλοκες ρυθμίσεις. Μια δεύτερη προϋπόθεση είναι να υπάρχει αποτελεσματική εποπτεία της λειτουργίας της αγοράς αυτής, να μη λειτουργεί η αγορά αυτή ανεξέλεγκτα. Και εδώ είναι σημαντικός ο ρόλος, είτε του Υπουργείου Ανάπτυξης, είτε κάποιας ανεξάρτητης διοικητικής αρχής, είτε της εποπτείας εκ των ενόντων μέσω των ιδίων των ενδιαφερομένων .

Τέλος, μια άλλη προϋπόθεση είναι η ενίσχυση θεσμών που ενισχύουν την ασφαλιστική συνείδηση. 

Σελίδα 5568 

Τα αναφέρω αυτά, διότι καμία από τις τρεις αυτές πρόσθετες προϋποθέσεις δεν τις κάλυψε στο βαθμό που πρέπει το νομοσχέδιο αυτό. Και ήταν μια ευκαιρία, τη στιγμή που έρχεται ένα θεσμικό νομοσχέδιο με στόχο τη βελτίωση αυτής της αγοράς, να είχαμε μια πιό συνολική προσέγγιση σ'αυτήν την αγορά.

Αυτές τις προϋποθέσεις τις αναφέρω, για τον εξής λόγο. 'Ολες προκύπτουν από το γεγονός, ότι η ασφαλιστική σχέση, είναι μια σχέση ιδιάζουσα. Αυτό το οποίο ανταλλάσεται στην ασφαλιστική αγορά, είναι οι οικονομικοί κίνδυνοι. Ο ασφαλιζόμενος πληρώνει ένα σταθερό τίμημα προς την ασφαλιστική επιχείρηση και αυτό που αγοράζει, είναι το δικαίωμα να αποζημιωθεί,σε περίπτωση που πραγματοποιηθούν συγκεκριμένα, αβέβαια εκ των προτέρων γεγονότα, γεγονότα που έχουν σαν συνέπεια τη ζημιά του ασφαλιζόμενου, του λήπτη της ασφάλισης.

Σε μια ανταγωνιστική αγορά ασφαλιστική, το ύψος της ζημιάς και η πιθανότητα του κινδύνου, είναι τα δύο μόνα στοιχεία που προσδιορίζουν το ύψος του τιμήματος. Για παράδειγμα, αν κάποιος θέλει να ασφαλιστεί για μια ζημιά εκατό εκατομμυρίων, η οποία έχει πιθανότητα 1% να επέλθει, το τίμημα που θα πληρώσει στην ασφαλιστική εταιρεία, είναι ένα εκατομμύριο.

Αυτό θα συμβεί σε μια ανταγωνιστική αγορά.

Γι'αυτό το λόγο έχει ιδιαίτερη σημασία στην αγορά αυτή να καθοριστεί με όσο το δυνατόν μεγαλύτερη ακρίβεια αφ'ενός το ύψος της ζημιάς για την οποία συνάπτεται η ασφαλιστική σχέση και δεύτερον η πιθανότητα του να επέλθει ο συγκεκριμένος κίνδυνος. Είναι εύκολος αυτός ο καθορισμός; Δεν είναι καθόλου εύκολος. Γι'αυτό η ασφαλιστική σχέση είναι μια τόσο δύσκολη σχέση, γι'αυτό και χρειαζόμαστε νομοσχέδια πολύπλοκα, όπως το σημερινό. Διότι αυτό που υπάρχει στην αγορά είναι η ασύμμετρη πληροφόρηση. Υπάρχει διαφορετική πληροφόρηση μεταξύ του ασφαλιστή και του ασφαλιζόμενου. Δεν είναι μόνο το γεγονός που ανέφερε ο εισηγητής της Πλειοψηφίας, ότι οι ασφαλιστικές εταιρείες, είναι μεγάλοι οργανισμοί που έχουν πολλούς οικονομικούς πόρους στη διάθεσή τους. Είναι και το γεγονός, ότι ο ασφαλιστής γνωρίζει τους αντικειμενικούς κινδύνους, διότι ακριβώς υπάρχουν μελέτες που για διάφορους κινδύνους του εξασφαλίζουν κάποια καλή εκτίμηση για την πιθανότητα του να επέλθει ο κίνδυνος, αλλά και ο ασφαλιζόμενος από την άλλη πλευρά, έχει και αυτός μεγάλα πλεονεκτήματα, διότι αυτός γνωρίζει πολύ καλύτερα από την ασφαλιστική του εταιρεία τις υποκειμενικές του συνθήκες.

( Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ )

Γνωρίζει ο ασφαλιζόμενος για παράδειγμα, πολύ καλύτερα από την ασφαλιστική εταιρεία, στην οποία πηγαίνει να ασφαλιστεί για ασφάλεια ζωής την κατάσταση της υγείας του, γνωρίζει πολύ καλύτερα την κατάσταση κάτω από την οποία οδηγεί πολλές φορές, αν για παράδειγμα του αρέσει να τα τσούζει ή όχι, που μπορεί να μην το ξέρει αυτό η ασφαλιστική εταιρεία, γνωρίζει πολύ καλύτερα την πιθανότητα που έχει το σπίτι του να πάρει φωτιά και σε μερικές περιπτώσεις ο ασφαλιζόμενος μπορεί και ο ίδιος με ενέργειες δικές του ή με παραλείψεις του να συμβάλλει στην επέλευση συγκεκριμένων κινδύνων. Και γι'αυτό η σχέση αυτή είναι μεν ετεροβαρής αλλά δεν είναι ετεροβαρής, μόνον από την πλευρά που ανέφερε ο εισηγητής της Πλειοψηφίας ότι οι ασφαλιστικές εταιρείες βρίσκονται πάντα σε πλεονεκτική θεση. Βρίσκονται πολλές φορές και σε μειονεκτική θεση. Γι'αυτό και χρειαζόμαστε αυτήν την πολύπλοκη σύμβαση.

Δυστυχώς, ο ανταγωνισμός σ'αυτήν την αγορά, επειδή ακριβώς είναι ιδιάζουσα η σχέση, δεν λειτουργεί αποτελεσματικά. 'Εχουμε δηλαδή μια τάση στην ασφαλιστική αγορά να συγκεντρώνονται οι κίνδυνοι, κυρίως από μεγάλες εταιρείες, διότι η συγκέντρωση πολλών διαφορετικών κινδύνων σε μια εταιρεία οδηγεί σε μείωση του μέσου κινδύνου για την εταιρεία. 'Αρα υπάρχει αυτή η τάση της δημιουργίας μεγάλων ασφαλιστικών εταιρειών, που βεβαίως οδηγεί σε μια ολιγοπωλιακή διάρθρωση αυτής της αγοράς. Και γι'αυτό υπάρχει και η ανάγκη ρυθμιστικών παρεμβάσεων για την ενίσχυση του ανταγωνισμού, επειδή ακριβώς υπάρχει η τάση για ολιγοπωλιακή συγκέντρωση.

Επίσης, αυτή η αγορά είναι ιδιάζουσα και για έναν άλλον λόγο. 'Οπως και οι τράπεζες, οι ασφαλιστικές εταιρείες διαχειρίζονται τεράστια κεφάλαια τα οποία δεν τους ανήκουν διότι ακριβώς τα κεφάλαια τα οποία συγκεντρώνουν από τα ασφάλιστρα είναι κεφάλαια τα οποία διαχειρίζονται υπό την αίρεση της επέλευσης των συγκεκριμένων κινδύνων για τους οποίους γίνονται οι ασφάλειες. Και αυτά τα κεφάλαια τα οποία διαχειρίζονται στην ουσία ανήκουν στους ασφαλισμένους. Δεν είναι τα ίδια κεφάλαια των εταιρειών. 'Οπως γνωρίζετε, ένα μεγάλο μέρος των κεφαλαίων που διαχειρίζονται οι τράπεζες είναι κεφάλαια τα οποία ανήκουν στους καταθέτες και όχι στις ίδιες τις τράπεζες. Το ίδιο συμβαίνει και με τις ασφαλιστικές εταιρείες.

Εδώ, λοιπόν, είναι κρίσιμο, τη στιγμή που έχουμε εταιρείες οι οποίες συγκεντρώνουν αυτά τα τεράστια κεφάλαια, να υπάρχει αποτελεσματική εποπτεία, δηλαδή τα κεφάλαια των ασφαλιζομένων που διαχειρίζονται αυτές οι εταιρείες, να τα διαχειρίζονται με τρόπο χρηστό, με τρόπο που δεν θέτει σε κίνδυνο την περιουσία των ασφαλιζομένων που την έχουν εμπιστευθεί στην ουσία στις ασφαλιστικές εταιρείες. Διότι στην περίπτωση που δεν γίνεται χρηστή διαχείριση και επέρχονται οι κίνδυνοι, δεν υπάρχουν τα χρήματα για να αποζημιωθούν οι ασφαλισμένοι. Γι'αυτό νομίζω ότι τα κυριότερα προβλήματα στην ασφαλιστική αγορά, εκτός από τη ρύθμιση της ασφαλιστικής σύμβασης που έχουμε με το παρόν νομοσχέδιο, είναι η ενίσχυση του ανταγωνισμού για την οποία ελάχιστα γίνονται, η εποπτεία η οποία γνωρίζουμε ότι βρίσκεται σε πάρα πολύ κακή κατάσταση, γι'αυτό και έχουμε αυτά τα προβλήματα στην ασφαλιστική αγορά, και η καλύτερη πληροφόρηση για το είδος των κινδύνων που αντιμετωπίζουν οι καταναλωτές.

Υπάρχει επίσης και ένας κίνδυνος που εισάγεται με αυτό το νομοσχέδιο που είναι ο κίνδυνος της υπέρ-ρύθμισης. 'Οταν κάτι το ρυθμίσεις υπέρ το δέον αυτό αντανακλάται στις τιμές. Δηλαδή, κινδυνεύουμε εδώ πέρα με μια τάση υπέρ ρύθμισης που ίσως υπάρχει -δεν είναι πάρα πολύ έντονη νομίζω, γι'αυτό και επί της αρχής δεν διαφωνούμε με το νομοσχέδιο αυτό- αλλά υπάρχει πάντα αυτός ο κίνδυνος ότι εάν βάλεις πολύ υπερβολικές ρυθμίσεις θα αυξηθούν τα ασφάλιστρα κάποια στιγμή για να αποζημιωθούν οι ασφαλιστικές εταιρείες. Η υπερβολική αυτή ρύθμιση θα έχει αντανάκλαση στο ύψος των ασφαλίστρων.

Θέλω να αναφερθώ με συντομία σε ορισμένες ατέλειες αυτού του νομοσχεδίου, διότι επί της αρχής, όπως είπαμε, δεν έχουμε ιδιαίτερες διαφωνίες και θέλω να αναφερθώ επίσης στην αντίφαση που υπάρχει μεταξύ του νομοσχεδίου αυτού,που επιχειρεί να βελτιώσει την ασφαλιστική αγορά και άλλων προσφάτων νομοθετικών πρωτοβουλιών της Κυβέρνησης. Και αναφέρομαι εδώ στο νομοσχέδιο για την κατάργηση των φοροαπαλλαγών που δεν αναγνωρίζονται πέραν ενός ποσού οι δαπάνες των επιχειρήσεων για ομαδικές ασφαλίσεις, με αποτέλεσμα να υπάρχει ο κίνδυνος συρρίκνωσης της ασφαλιστικής αγοράς.

Οι ατέλειες, λοιπόν, του νομοσχεδίου είναι ότι δεν επιλαμβάνεται με ικανοποιητικό τρόπο του κυριοτέρου προβλήματος της αγοράς, που είναι η ανεπάρκεια της εποπτείας και η νόθευση του ανταγωνισμού. Και δεν λύνεται το πρόβλημα της εποπτείας για παράδειγμα με έκτακτους διαχειριστικούς ελέγχους όπως προβλέπει το άρθρο 34. Χρειάζεται η εποπτεία να είναι συνεχής και να είναι αποτελεσματική. 'Ισως εδώ να χρειάζεται να έχουμε πράγματι την ανάγκη, διότι η εμπειρία η πρόσφατη είναι πάρα πολύ κακή, να δημιουργηθεί μια ανεξάρτητη διοικητική αρχή για την ασφαλιστική αγορά, η οποία να λειτουργήσει αποτελεσματικά και θα μπορούσε η ίδια αυτή αρχή να επιληφθεί και θεμάτων ανταγωνισμού ειδικών για την ασφαλιστική αγορά και για τα οποία απαιτούνται ειδικές ρυθμίσεις.

Και αναφέρομαι σε ένα συγκεκριμένο παράδειγμα, που είναι 

Σελίδα 5569 

οι σχέσεις μεταξύ τραπεζών και θυγατρικών τους ασφαλιστικών εταιρειών. 'Εχουμε το παράδειγμα για κατάφωρη παραβίαση του ανταγωνισμού, πολλές τράπεζες, ιδίως μεγάλες, να εκβιάζουν τους δανειοδοτούμενους να ασφαλιστούν στις θυγατρικές τους ασφαλιστικές εταιρείες. Δεν έχουμε κανένα όπλο στη διάθεσή μας αυτήν τη στιγμή που να ρυθμίζει αυτή τη σχέση. Πρέπει, νομίζω, κάποια ρύθμιση να εισαχθεί γι' αυτό το θέμα.

Επιπλέον, οποιαδήποτε θετική επίδραση του νομοσχεδίου στη λειτουργία της αγοράς δεν αρκεί για την άρση των αρνητικών επιπτώσεων από τη μη αναγνώριση από το Υπουργείο Οικονομικών του συνόλου των δαπανών των επιχειρήσεων για ομαδικές ασφαλίσεις των εργαζομένων. 'Ηταν μια ρύθμιση που ψηφίστηκε πρόσφατα. Η ρύθμιση αυτή χρειάζεται τροποποίηση και είναι απορίας άξιον πως το Υπουργείο Ανάπτυξης δεν εκμεταλλεύεται, όπως ζητήσαμε στην επιτροπή, την ευκαιρία που δίνεται με αυτό το νομοσχέδιο για τη διόρθωση της ατυχούς παρέμβασης του Υπουργείου των Οικονομικών στην ασφαλιστική αγορά.

Και τέλος, νομίζω περιττεύει να πω ότι δεν περιποιεί τιμή σε κανέναν μας σε ένα τέτοιο νομοσχέδιο να συμπεριλαμβάνονται αυτές οι άσχετες τροπολογίες που έχουν ενσωματωθεί στα άρθρα 37,38 και 39 και στις οποίες αναφέρθηκα στην αρχή. 

'Εχουμε αρκετές παρατηρήσεις πάνω σε συγκεκριμένα άρθρα αλλά δεδομένου ότι η συζήτηση είναι επί της αρχής, εδώ θα περιοριστώ σ' αυτά. Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Λουκάς Αποστολίδης): Η συνάδελφος κα Μαρία Μπόσκου έχει το λόγο.

ΜΑΡΙΑ ΜΠΟΣΚΟΥ: 'Εχουμε ένα νομοσχέδιο, το σημερινό, για την ιδιωτική ασφάλιση το οποίο έρχεται προς συζήτηση, κατά τη γνώμη μας, όχι τυχαία αυτό το διάστημα. Είναι η εποχή που έχει ξεκινήσει ο "κοινωνικός διάλογος", θλιβερός μονόλογος θα λέγαμε εμείς, της κυβέρνησης, μιας και η κατεύθυνση και το πλαίσιο είναι καθορισμένο για το γκρέμισμα της κοινωνικής ασφάλισης στα πλαίσια των κατευθύνσεων της Λευκής Βίβλου και της συνθήκης του Μάαστριχτ. Στο όνομα των προβλημάτων της κοινωνικής ασφάλισης για τα οποία προβλήματα αποκλειστική ευθύνη φέρνουν οι πολιτικές των κυβερνήσεων της Νέας Δημοκρατίας και του ΠΑ.ΣΟ.Κ., έρχεται σήμερα η κυβέρνηση με ωμό τρόπο να παρουσιάσει τις θέσεις της Λευκής Βίβλου σαν τη λύση, το μονόδρομο για να βγει η κοινωνική ασφάλιση από το τέλμα.

Η γενίκευση της ιδιωτικής ασφάλισης και η καταξίωσή της ως καταναλωτικό αγαθό ευρείας χρήσης όπως υποκριτικά αναφέρεται στην εισηγητική έκθεση δεν ήρθε από μόνη της. Υπάρχουν λόγοι για τους οποίους τόσο επικίνδυνα έχει εξαπλωθεί το φαινόμενο της ιδιωτικής ασφάλισης. 

Κατ' αρχήν όλα αυτά τα χρόνια, η ιδιωτική ασφάλιση έχαιρε άκρας ασυλίας απ' όλες τις κυβερνήσεις οι οποίες έχουν καταβάλει πράγματι αξιοσημείωτες προσπάθειες ώστε ολοένα και περισσότερο έδαφος να κατακτά αυτή σε βάρος της κοινωνικής ασφάλισης. Η συνεχώς επιδεινούμενη οικονομική θέση των εργαζομένων, η αύξηση της ανεργίας επιτείνουν την ανασφάλειά τους. 'Ετσι αυτοί σπρώχνονται να αναζητούν μεθόδους εξασφάλισης του μέλλοντος, προστασίας της οικογένειάς τους στην ατομική λύση της ιδιωτικής ασφάλισης. Παράλληλα γίνεται μια κολοσσιαία διαφημιστική εκστρατεία από πλευράς των μονοπωλίων που υπάρχουν στο χώρο, εκστρατεία που φουσκώνει τα αυτιά και τα μυαλά των απελπισμένων από την κατάσταση εργαζόμενων. 

Μελετώντας προσεκτικά το χώρο, θα παρατηρούσε κανείς πως νέες ομάδες πληθυσμού εισέρχονται στα γρανάζια της ιδιωτικής ασφάλισης. Για παράδειγμα, γυναίκες, κύρια νέες κοπέλες, οι οποίες αν δεν έχουν σπουδάσει, αν δεν δουλεύουν, τότε μένουν ανασφάλιστες από την οικογένεια. Τα νέα ζευγάρια εργαζόμενων των οποίων η γυναίκα δεν εργάζεται, αναγκάζονται να καταφύγουν στην ιδιωτική ασφάλιση, προκειμένου να συμπληρώσουν κάποιο ποσό για τον τοκετό, δεδομένου ότι τα ασφαλιστικά ταμεία, δίνουν επίδομα προσφέρουν ελάχιστα, συγκριτικά με το κόστος του τοκετού, της εγκυμοσύνης. Τα περισσότερα από τα ταμεία 170-200 χιλιάδες, τη στιγμή που έχει πληρωθεί και το ποσό των δυο εκατομμυρίων για ένα φυσιολογικό τοκετό σε μια μαιευτική κλινική. Ταυτόχρονα γνωστό είναι το πρόβλημα της έλλειψης δημοσίων μαιευτηρίων στην Ελλάδα, και την κατασυκοφάντηση βέβαια για τις υπηρεσίες που αυτά, κάτω από την ασφυκτική, οικονομική πίεση, προσφέρουν.

'Ολο το προηγούμενο διάστημα οι ασφαλιστικές εταιρείες πλειοδότησαν σε παροχές και καλύψεις εν ονόματι του ανταγωνισμού και για την προσέλκυση πελατείας. Μη μπορώντας, όμως, να καλύψουν αυτά τα οποία υποσχέθηκαν, στα καινούρια συμβόλαια έχουν αρχίσει οι περικοπές άλλες δίνοντας επίδομα, άλλες θέτοντας όρους και περιορισμούς αυξάνοντας ταυτόχρονα τα ασφάλιστρα. Το βέβαιο είναι, ότι όσο θα μειώνονται οι κοινωνικές παροχές, τόσο θα μειώνονται και οι καλύψεις που προσφέρει η ιδιωτική ασφάλιση με διαρκώς αυξανόμενο κόστος.

'Αλλος λόγος ανόδου της ιδιωτικής ασφάλισης είναι και η συστηματική προσπάθεια που όλα αυτά τα χρόνια καλλιεργείται, δηλαδή, πως τα σύνθετα, τα μεγάλα προβλήματα, όπως αυτά που σχετίζονται με το εισόδημα, το βιωτικό επίπεδο, τη σύνταξη, τα ατυχήματα στην εργασία, θα πρέπει να αντιμετωπίζονται σε ατομική βάση και όχι κάτω από τη συλλογική πάλη για βελτίωση των συλλογικών συμβάσεων ή του συστήματος κοινωνικής ασφάλισης κ.λπ.

Αποτέλεσμα όλων αυτών είναι η ραγδαία αύξηση του κλάδου των ασφαλιστικών εταιρειών και ταυτόχρονα η εντυπωσιακή διείσδυση των μεγαλύτερων ξένων μονοπωλίων του κλάδου στη Χώρα μας.

Από τις εκατόν ενενήντα τρεις ασφαλιστικές εταιρείες που υπήρχαν στο χώρο το 1993, οι πέντε πρώτες έλεγχαν το 69% των ασφαλίστρων, ενώ οι δέκα πρώτες το 84%. Στο σύνολό τους το 1993, το ενεργητικό τους αυξήθηκε κατά 31% τα δε καθαρά κέρδη τους κατά 35,3% και έφθασαν τα δεκατέσσερα δισεκατομμύρια επτακόσια εκατομμύρια δραχμές.

Χαρακτηριστικό είναι και το ύψος των ασφαλίστρων που έχουν δοθεί για το 1993. Αυτά ήταν τριακόσια σαράντα τέσσερα περίπου δισεκατομμύρια δραχμές.

Δεν θα κουράσω άλλο με νούμερα. Θεωρήσαμε, όμως, αναγκαίο να εξηγήσουμε την πορεία της ιδιωτικής ασφάλισης στη Χώρα, για να ξεδιαλύνονται εντυπώσεις που σκόπιμα διαχέονται, πως η ιδιωτική ασφάλιση είναι όχι μόνο αναγκαία, αλλά και χρήσιμη, χωρίς κανείς από τους υπερασπιστές της να μπαίνει στον κόπο να εξηγεί τους λόγους που δήθεν, την καθιστούν τέτοια.

Αλλά και στον ίδιο το χώρο της ιδιωτικής ασφάλισης τα πράγματα κάθε άλλο παρά ρόδινα είναι. 'Ενα από τα κεντρικά προβλήματα είναι η ελλιπέστατη ενημέρωση των ασφαλισμένων, με συνέπεια τη λειψή προστασία τους. 'Απειρα περιστατικά έχουν δει το φως της δημοσιότητας. Κατά τη διάρκεια δε της συζήτησης του νομοσχεδίου στην Επιτροπή, ακούσαμε και προσωπικά, αρνητικά βέβαια, παραδείγματα από τους ίδιους τους κυρίους συναδέλφους. Ελάχιστοι είναι αυτοί που γνωρίζουν τους όρους ενός συμβολαίου, ενώ στα ψιλά γράμματα μπαίνουν οι πιο πονηροί, εκείνοι που είναι σε βάρος των ασφαλισμένων.

Το πρόβλημα αυτό το παραδέχεται και η Κυβέρνηση. 'Αλλωστε έφερε αυτό το νομοσχέδιο, υποτίθεται για να διορθώσει την κατάσταση. Πιστεύουμε πως όχι μόνο δεν διορθώνεται, αλλά πως πρόκειται περί ενός νομοσχεδίου άνισου, μονόπλευρου, το οποίο δεν προχωρά σε ουσιαστικές ρυθμίσεις για την αντιμετώπιση των αθέμιτων πρακτικών παραπλάνησης των ασφαλισμένων και υπονόμευσης των συμφερόντων τους.

Εξάλλου, κατά τη διάρκεια της συζήτησης του νομοσχεδίου στην Επιτροπή, αποδείχθηκε πως αυτό δεν ήταν προϊόν συζήτησης ανάμεσα στους ενδιαφερόμενους φορείς, πριν αυτό έλθει για συζήτηση στη Βουλή.

Με δεδομένο, λοιπόν και το χαρακτήρα του, συμπεραίνει κανείς ότι αυτό ενισχύει και εδραιώνει ακόμη περισσότερο τη 

Σελίδα 5570 

θέση των ασφαλιστικών εταιρειών.

Η υπόσκαψη των δικαιωμάτων των ασφαλισμένων και ιδίως όσων ενεργούν την ασφάλιση για επαγγελματικούς λόγους, η αλόγιστη πρόβλεψη κυρώσεων σε βάρος των ασφαλισμένων με την απώλεια ιδίως του δικαιώματός τους για ασφάλεια, η διεύρυνση των εξαιρέσεων κάλυψης, η πρόβλεψη ρυθμίσεων που ως γενικοί όροι έχουν κριθεί από τη δικαιοσύνη καταχρηστικοί, ή έχουν καταγραφεί ως προβληματικοί, η σε μεγάλο μέρος εξουδετέρωση του ν. 2251/94 για την προστασία των καταναλωτών στο πεδίο της ιδιωτικής ασφάλισης, δεν αφήνουν αμφιβολία ότι το νομοσχέδιο έχει διαμορφωθεί υπό την οπτική των ασφαλιστικών εταιρειών.

Κάποιες βελτιώσεις που έφερε ο κύριος Υφυπουργός κατά τη διάρκεια της συζήτησης του νομοσχεδίου στην Επιτροπή, μάλλον σαν προσπάθεια για τον εφησυχασμό των αντιρρήσεων, μπορούμε να τις χαρακτηρίσουμε. Πάντως, την ουσία της ασφαλιστικής σύμβασης, αλλά και ολόκληρου του νομοσχεδίου δεν την αλλάζουν.

'Ενα σοβαρότατο ζήτημα είναι αυτό των ελεγκτικών διαδικασιών. Οι εποπτικοί έλεγχοι, ελάχιστοι μέχρι σήμερα, είχαν κατασταλτικό χαρακτήρα. Κυρίως, όμως, οι έλεγχοι πρέπει να έχουν προληπτικό χαρακτήρα. Να μην φθάνει παραδείγματος χάριν, το κλείσιμο μιας εταιρείας και τότε όλοι να αντιλαμβάνονται το πρόβλημα.

Το Κόμμα μας πιστεύει, ότι αυτοί οι έλεγχοι, πρέπει να πραγματοποιούνται τακτικά και υποχρεωτικά για όλες ανεξαίρετα τις ασφαλιστικές εταιρείες. Να κατοχυρωθεί μάλιστα, ο ενιαίος δημόσιος χαρακτήρας της Επιτροπής Ελέγχου. Δυστυχώς, η τροποποίηση στο άρθρο 34 του νομοσχεδίου, απέχει πολύ απ' αυτή μας τη θέση.

Είναι γνωστό το πρόβλημα της έλλειψης αντασφαλιστικού Οργανισμού στην Ελλάδα, που είναι αιτία δημιουργίας τεράστιας συναλλαγματικής αιμορραγίας προς το εξωτερικό, αφού οι ελληνικές εταιρίες αναγκάζονται να αντασφαλίζονται σε ξένες ασφαλιστικές εταιρίες. Ούτε αυτό το νομοσχέδιο αντιμετωπίζει το πρόβλημα, όπως έγινε με όλα τα προηγούμενα νομοσχέδια, όλων των κυβερνήσεων που πέρασαν.

Το νομοσχέδιο επιτρέπει στις ασφαλιστικές εταιρίες να ιδρύουν και ανώνυμες εταιρείες, που δεν έχουν ως αντικείμενο ασφαλιστικές εργασίες. Και μάλιστα, μπορούν να διαθέτουν απεριόριστα ποσά από τα ελεύθερα κεφάλαιά τους.

Οι κίνδυνοι για τους ασφαλισμένους από τα κεφάλαια που μαζεύονται από τις ασφαλιστικές εταιρείες για να δοθούν ως συντάξεις ή αποζημιώσεις κ.λπ., είναι μεγάλοι. Αυτή η κατάσταση έχει σαν αποτέλεσμα τη δημιουργία κολοσσών στον τομέα της ιδιωτικής ασφάλισης, ιδιαίτερα ξένων εταιριών, που έχουν τη δυνατότητα τέτοιων τοποθετήσεων σε βάρος των μικρών ελληνικών εταιρειών.

Ταυτόχρονα, δίνεται η άδεια σε ασφαλιστικές εταιρίες που λειτουργούν στην Ελλάδα, να επεκτείνουν τις εργασίες τους και σε άλλες χώρες, είτε της Ευρωπαϊκής 'Ενωσης είτε τρίτες, με συνέπεια τον αφελληνισμό των επενδύσεων.

'Αλλο, επίσης, σοβαρό ζήτημα που κατά τη γνώμη μας δεν το αντιμετωπίζει το νομοσχέδιο, είναι το ζήτημα της μεταλυκειακής εκπαίδευσης των ασφαλιστικών συμβούλων, χρόνιο αίτημα του συνδικαλιστικού κινήματός τους.

Θα μπορούσαμε -και θα το κάνουμε- να σταθούμε αναλυτικότερα κατά τη συζήτηση των άρθρων του νομοσχεδίου. Εμείς δηλώνουμε ότι το καταψηφίζουμε.

Βασική κατεύθυνση και θέση του Κόμματός μας είναι η ενίσχυση της κοινωνικής ασφάλισης, ώστε αυτή να καλύπτει όλες τις βασικές ανάγκες των εργαζομένων. Η ιδιωτική ασφάλιση που ως γνωστόν έχει καθαρά κερδοσκοπικό χαρακτήρα, σε καμία περίπτωση δεν πρέπει και δεν μπορεί να υποκαταστήσει την κοινωνική ασφάλιση.

Δυστυχώς, η Κυβέρνηση από τη μια μεριά κατεδαφίζει την κοινωνική ασφάλιση, στρώνοντας το έδαφος παράλληλα και για τις αδηφάγες ορέξεις των ασφαλιστικών εταιριών.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ευάγγελος Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κυρίες και κύριοι συνάδελφοι, είναι γεγονός ότι η ιδιωτική ασφάλιση περνάει μεγάλη κρίση, μια κρίση που έχει σχέση με χρηματοοικονομικά μεγέθη, με τον έλεγχο και την εποπτεία των ασφαλιστικών εταιρειών, καθώς και με τις σχέσεις καταναλωτών-εκπροσώπων.

Κύρια χαρακτηριστικά της ασφαλιστικής αγοράς σήμερα είναι η μη ύπαρξη ενός σωστού θεσμικού πλαισίου, η απουσία του οποίου επιτρέπει να έχει γίνει σχεδόν κανόνας η αφερεγγυότητα των ασφαλιστικών εταιρειών, αλλά και η παντελής απουσία του Υπουργείου Εμπορίου, αφού είναι πανθομολογούμενο ότι μέχρι σήμερα δεν έχει κάνει σωστά τη δουλειά του.

Το μεγάλο πρόβλημα της ασφαλιστικής αγοράς ήταν και παραμένει η έλλειψη ουσιαστικής εποπτείας από τη μεριά της Πολιτείας, πάνω στις ασφαλιστικές εταιρίες. 

Παρατηρείται, έλλειψη οργάνωσης, έλλειψη εκπαιδευμένων στελεχών, έλλειψη μηχανογραφικής υποστήριξης, αλλά και παρουσία ανεπτυγμένων σχέσεων πελατείας, μεταξύ επιχειρηματιών, υπαλλήλων και κατεστημένων. Αποτέλεσμα αυτής της κατάστασης ήταν η διαφυγή του ελέγχου της δράσης των ασφαλιστικών εταιριών επί δεκαετίες, μια κατάσταση που γινόταν χειρότερη και από την απουσία καταναλωτικού κινήματος.

Ενδεικτικό της ανεξέλεγκτης δράσης των ασφαλιστικών εταιρειών ήταν ότι κάποιοι από τους επιχειρηματίες εξαντλούσαν τα αποθεματικά σε άγνωστες δραστηριότητες και σκοπούς και έτσι, όταν ήρθε η ώρα των αποζημιώσεων, δεν μπόρεσαν ν'ανταποκριθούν στις υποχρεώσεις τους.

Κυκλοφορεί στην αγορά σήμερα, ότι υπάρχει ένα άνοιγμα του επικουρικού που έχει φθάσει στα τριάντα δύο δισεκατομμύρια, από τα οποία εξυπηρετούνται σε ετήσια βάση λιγότερα από τα δέκα δισεκατομμύρια, που αφορούν ουσιαστικά τελεσίδικες δικαστικές αποφάσεις.

Είναι χαρακτηριστικές οι περιπτώσεις των ασφαλιστικών εταιρειών που πτώχευσαν και οι πτωχεύσαντες συνεργάστηκαν με άλλες εταιρείες τις οποίες επίσης πτώχευσαν. Δεν μπόρεσε δηλαδή, η Πολιτεία να προστατεύσει τον πολίτη από άτομα, που εισήλθαν στον κλάδο με αποκλειστικό σκοπό μόνο να εισπράξουν χωρίς να αποζημιώσουν. 

Ακόμη και στις περιπτώσεις που πληρώνει το επικουρικό αυτές τις πτωχεύσεις, σημαίνει, ότι θα τις πληρώσουν άλλες ασφαλιστικές εταιρείες, που βεβαίως δεν εξαπάτησαν κανένα. Και οι οποίες με τη σειρά τους θα μετακυλήσουν το κόστος στους ασφαλισμένους, δηλαδή ο πολίτης-ασφαλισμένος ουσιαστικά μένει απροστάτευτος. 

Το Κράτος που δεν είναι σε θέση να ελέγξει και να τιμωρήσει πριν γίνει η απάτη, έρχεται πάντα κατόπιν εορτής και αποφασίζει ποιον θα επιβαρύνει η δική του ανεπάρκεια. 

'Εχουν ξεκινήσει ήδη οι έλεγχοι στις ασφαλιστικές εταιρείες από τον περασμένο Οκτώβριο και ακόμη περιμένουμε τα πορίσματα. Βέβαια, το νομοσχέδιο θέλει να λύσει πολλές ατέλειες που υπάρχουν, όπως είπα, στο σύστημα ιδιωτικής ασφάλειας και που φάνηκαν από την μέχρι σήμερα εφαρμογή του. Είναι γεγονός, ότι χρειαζόταν η επέμβαση της Πολιτείας στο μεγάλο αυτό ζήτημα και ειδικά στον τομέα του κλάδου των αυτοκινήτων. Τα τελευταία πέντε χρόνια παρ'ότι τα ασφάλιστρα των αυτοκινήτων έχουν αυξηθεί σε τριπλάσιους ρυθμούς σε σχέση με τον πληθωρισμό, η κατάσταση στον κλάδο ολοένα και χειροτερεύει. Είναι τέτοιο το χάος που επικρατεί στον κλάδο των αυτοκινήτων ώστε χιλιάδες αυτοκινητιστές πληρώνουν ασφάλιστρα χωρίς να είναι σίγουροι αν πραγματικά και ουσιαστικά είναι ασφαλισμένοι.

Η επέμβαση της Πολιτείας έρχεται να διορθώσει ορισμένα από αυτά. Δεν ρυθμίζει όμως το νομοσχέδιο τους όρους και τις διαδικασίες υπογραφής των ασφαλιστικών συμβάσεων, εξυπηρετώντας τα συμφέροντα των καταναλωτών και λοιπών εμπλεκομένων μερών, αλλά ενδιαφέρεται περισσότερο για τις ασφαλιστικές εταιρείες. Δηλαδή, δεν παίρνονται εκείνα τα μέτρα, που θα προστατεύσουν αποτελεσματικά τα χρήματα των χρηστών και των καταναλωτών από τις αυθαιρεσίες που δημιουργεί η άκριτη και χωρίς ελέγχους απελευθέρωση της αγοράς.

Σελίδα 5571 

Αντίθετα, προβλέπονται με σαφήνεια, υπό την οπτική βέβαια των ασφαλιστικών εταιρειών, οι κυρώσεις σε βάρος των καταναλωτών, με την απώλεια του δικαιώματος στο ασφάλιστρο.

Δεν προωθούνται με το νομοσχέδιο μέτρα για την υποχρέωση των εταιρειών σε πλήρη διαφάνεια και ενημέρωση των καταναλωτών, για την πορεία των εταιρειών και την απόδοση των επενδεδυμένων σε ασφάλιστρα χρημάτων. Πολλές φορές η παραπλανητική ενημέρωση από τις ασφαλιστικές εταιρείες επιτρέπει την εξαπάτηση. Είναι τόσο ιερογλυφικά και εν κρυπτώ οι όροι που αναφέρονται στα συμβόλαια, είναι τόσο δυσνόητοι στην ανάγνωσή τους, που δεν κατανοούνται εύκολα από τον πολίτη.

Και δεν είναι μόνο αυτό. Υπάρχει μία καταχρηστική πρακτική από τις ασφαλιστικές εταιρείες με το να μη χορηγούν τους γενικούς όρους ασφαλίσεων πριν αποσπάσουν την υπογραφή του ασφαλιζόμενου.

Θα πω και δύο λόγια για τον κλάδο του αυτοκινήτου. Θα πρέπει να καθορίζεται, μετά από αναλογιστικές μελέτες, ένα ενδεικτικό ασφάλιστρο για τον κλάδο αστικής ευθύνης αυτοκινήτων, ώστε να περιοριστούν τα φαινόμενα του μη υγιούς ανταγωνισμού. Πρέπει να επανέλθει η συγκεκριμένη τροποποίηση που υπήρχε στο προηγούμενο νομοσχέδιο και αποσύρθηκε.

Επιστημονικά μπορεί να προσδιορισθεί το κατώτερο ενδεικτικό ασφάλιστρο κάτω από το οποίο η ασφαλιστική εταιρεία λειτουργεί σε βάρος των αποθεματικών και άρα των καταναλωτών. Η γνώση από μεριάς πολιτών-πελατών του ενδεικτικού ασφαλίστρου που θα γίνεται με ευθύνη της Πολιτείας θα τους προειδοποιεί ότι συμβόλαια με ασφάλιστρα χαμηλότερα από αυτό προέρχονται από επισφαλή και συνεπώς μη φερέγγυα εταιρεία, η οποία βεβαίως δεν θα απαγορεύεται εξ' αυτού του λόγου να λειτουργεί, αλλά όμως μπορεί κατ' αυτό τον τρόπο να εξασφαλίζεται ένα αναγκαίο περιθώριο φερεγγυότητος.

Θα πρέπει επίσης να γίνουν αυστηρότερα τα πρόστιμα που προβλέπονται από το νόμο ώστε να αποτελούν φραγμό σε προθέσεις παρανομιών και παραβάσεων. Προβλέπεται σήμερα χρηματική ποινή τέσσερις χιλιάδες ECU για λειτουργία ασφαλιστικής εταιρείας χωρίς άδεια.

Η άποψη, ότι, σημασία δεν έχει τόσο το πρόστιμο όσο η δημόσια αναγγελία του, είναι μεν δικαιολογημένη λόγω του ότι όταν αναγγέλονται πρόστιμα στις εταιρείες αυτό σημαίνει σημαντική μείωση του δικτύου τους, αλλά πρέπει πέρα απ' αυτό τα πρόστιμα να λειτουργούν και αποτρεπτικά-προληπτικά απέναντι στις προθέσεις παρανομιών.

Θα πρέπει επίσης να γίνει μία ιδιαίτερη μνεία όσον αφορά το πρόβλημα της ανεργίας, που υπάρχει στον κλάδο της ιδιωτικής ασφάλισης, που θα επιταθεί παρ' όλη την ανάπτυξη που υπάρχει τα τελευταία χρόνια. Υπάρχει ένα έμπειρο και αξιόλογο προσωπικό που βρίσκεται στην ανεργία επειδή έκλεισαν ορισμένες εταιρείες. Αυτό το προσωπικό θα πρέπει να αξιοποιηθεί.

Πριν τελειώσω, επαναλαμβάνω, ότι το μεγάλο πρόβλημα της ασφαλιστικής αγοράς είναι η εποπτεία της. Οι έλεγχοι των αποθεματικών και της φερεγγυότητας των εταιρειών πρέπει να είναι αυστηροί. Τα αποτελέσματα πρέπει να δημοσιοποιούνται κάτι που μέχρι σήμερα δεν έχει γίνει. Αν και με το νομοσχέδιο δεν διασφαλίζεται πλήρως ο ασφαλιζόμενος, εμείς επειδή όντως εκτιμούμε ότι γίνεται μια προσπάθεια προς θετική κατεύθυνση ψηφίζουμε επί της αρχής το νομοσχέδιο και θα κάνουμε τις παρατηρήσεις μας στην κατ' άρθρον συζήτηση.

ΠΡΟΕΔΡΕΥΩΝ (Λουκάς Αποστολίδης) : Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ:Κύριε Πρόεδρε, η κάθε μέρα και μεγαλύτερη υποβάθμιση της κοινωνικής ασφάλισης και τα αδιέξοδα που δημιουργούνται καθημερινά οδηγούν σε ένα αυξανόμενο κλίμα ιδιωτικής ασφάλισης. Οι νόμοι που προϋπήρχαν είναι γεγονός ότι δεν κάλυπταν επαρκώς το ζήτημα. Η 3229/96 απόφαση δικαστηρίου μετά από προσφυγή της 'Ενωσης Καταναλωτών έβγαζε ως καταχρηστικούς τους όρους που είχαν θέσει ασφαλιστικές εταιρείες και έδειχνε ότι υπάρχει ανάγκη παρέμβασης.

Δυστυχώς, όμως, ένας ιδιόμορφος αναχρονισμός ονομαζόμενος από πλευράς Κυβέρνησης εκσυγχρονισμός, κατά τα άλλα, οδήγησε για μια ακόμα φορά την Κυβέρνηση σε ένα ολίσθημα. Αυτούς που ανέδειξαν κατ' αρχήν το πρόβλημα και απέδειξαν ότι δεν πήγαινε πια, με την προσφυγή τους, δηλαδή την 'Ενωση Καταναλωτών, δεν τους κάλεσε το Υπουργείο, όπως δεν κάλεσε και κανέναν άλλον φορέα από τις επίσημες οργανώσεις καταναλωτών για να τις συμβουλευθεί πριν συντάξει το νομοσχέδιο.

'Ετσι, από την πρώτη κιόλας ημέρα, φάνηκε η πλήρης αντίθεση των φορέων με τις αποφάσεις της Κυβέρνησης. Η κατάθεση του σχεδίου νόμου για την ασφαλιστική σύμβαση-τροποποίηση της ασφαλιστικής νομοθεσίας, ερήμην των καταναλωτών, προδίδουν την πλήρη περιφρόνηση του Υπουργείου Ανάπτυξης προς τους θεσμούς που το ίδιο δημιούργησε και τη διάθεσή του να μην διασφαλισθούν τα συμφέροντα όλων των κοινωνικών εταίρων της ασφαλιστικής αγοράς και εν προκειμένω των καταναλωτών που εμάς μας ενδιαφέρουν ιδιαίτερα.

Οι αδιαφανείς πρακτικές οι οποίες ακολουθήθηκαν δεν μπορούν να γίνουν αποδεκτές. Γι' αυτόν το λόγο προτείνουμε την απόσυρση του νομοσχεδίου και τη σύνταξη ενός νέου με τη ουσιαστική συμμετοχή όλων των ενδιαφερομένων πλευρών με αντίστοιχη διασφάλιση των προϋποθέσεων αυτής, δηλαδή της ουσιαστικής συμμετοχής, που να μην χαρακτηρίζεται από διατάξεις διασταλτικές των υποχρεώσεων και συσταλτικές των δικαιωμάτων των καταναλωτών που οδηγούν στο αντίθετο αποτέλεσμα σ' ότι αφορά τις ασφαλιστικές επιχειρήσεις.

Το παρόν νομοσχέδιο επιβραβεύει ουσιαστικά τις ασφαλιστικές επιχειρήσεις οι οποίες ακολουθούν πολιτική σε βάρος των στοιχειωδών δικαιωμάτων των ασφαλιζομένων καταναλωτών. Πρόκειται για μια λεόντεια σχέση με τις ευλογίες του νομοθέτη.

Λάβετε υπόψη σας, κύριε Πρόεδρε, ότι παραμένουν όροι όπως "δόλος και αμέλεια" που είναι όροι υπό δικαστική κρίση και αφήνουν ακάλυπτους τους καταναλωτές. Πρέπει να πάρουμε υπόψη μας, ότι σε μια επόμενη αντίθεση θα χρειαστεί μια νομική κάλυψη η οποία θα είναι ανισομερής έτσι ή αλλιώς. Είναι κατανοητό, ότι η νομική στήριξη ενός ιδιώτη καταναλωτή, σε σχέση με μια οργανωμένη νομική κάλυψη μιας ασφαλιστικής εταιρείας είναι διάφορη, έτσι ώστε το αποτέλεσμα να είναι γνωστό εκ των προτέρων. Η αντικειμενικοποίηση έτσι της ζημιάς, δεν μπορεί να έχει αίσιο τέλος.

Υπάρχουν, βεβαίως, και αυτό είναι προς τιμήν των οργανώσεων των καταναλωτών, σημαντικές προτάσεις προς την Κυβέρνηση οι οποίες δίνουν λύσεις σε σημαντικότατα ζητήματα. Για να μη θεωρηθεί ότι εμείς είμαστε πάντα οι αδιάλλακτοι κριτές, οι αμφισβητίες των προθέσεων της Κυβέρνησης, και εκτιμώντας ταυτόχρονα την προσπάθεια που κάνουν οι σύλλογοι των καταναλωτών, καθώς την απόφαση της γενικής συνομοσπονδίας των καταναλωτών που είναι ολοκληρωμένη, άρθρο προς άρθρο και προτείνεται θα λέγαμε ότι αν αυτή γινόταν αποδεκτή από την Κυβέρνηση, εμείς με μεγαλύτερη χαρά και παρρησία θα στηρίζαμε τις αποφάσεις και τα βήματα της Κυβέρνησης.

Ανήκει πλέον στην Κυβέρνηση να υιοθετήσει τις προτάσεις που η ίδια γνωρίζει και έχει δεχθεί και την ομόφωνη απόφαση του Εθνικού Συμβουλίου των Καταναλωτών, αλλά και τις αποφάσεις-προτάσεις που υπάρχουν από την 'Ενωση Καταναλωτών για να φανεί η διάθεσή της, αλλά να δείξουμε και εμείς τη δικιά μας διάθεση, γιατί δεν μπορούμε να αποποιηθούμε την υποχρέωση που έχουμε σαν ΔΗ.Κ.ΚΙ. να στηρίξουμε τους πολλούς και αυτοί που πραγματικά υποφέρουν και οδηγούνται στην ιδιωτική ασφάλιση είναι οι καταναλωτές και όχι οι ιδιωτικές εταιρείες, γιατί αυτές κερδίζουν δισεκατομμύρια, κύριε Πρόεδρε.

Περιμένουμε λοιπόν τις αποφάσεις της Κυβέρνησης.

ΠΡΟΕΔΡΕΥΩΝ (Λουκάς Αποστολίδης): Ο κ. Τζωάννος έχει το λόγο.

Σελίδα 5572 

ΙΩΑΝΝΗΣ ΤΖΩΑΝΝΟΣ: Θα περιμένω, κύριε Πρόεδρε, να μιλήσει πρώτα η κυρία Υπουργός.

ΠΡΟΕΔΡΕΥΩΝ (Λουκάς Αποστολίδης): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Θα περιμένω και εγώ την κυρία Υπουργό να μιλήσει.

ΠΡΟΕΔΡΕΥΩΝ (Λουκάς Αποστολίδης): Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Κυρίες και κύριοι συνάδελφοι, θα πω δύο λόγια μόνο. 'Οπως ξέρετε, κάθε μέρα γίνεται συζήτηση ότι η κοινωνική ασφάλιση γενικότερα είναι σε κρίση. 'Ολοι όσοι, λίγο πολύ, μελετούν τα θέματα πρέπει να ανησυχούν για το συνταξιοδοτικό τους μέλλον, καθώς και να ανησυχούν κατά πόσο η κάλυψη των αναγκών τους σε υγειονομική περίθαλψη είναι εξασφαλισμένη. Εκτός από αυτό, παρατηρούμε πως το Κράτος καλείται να πληρώσει μεγάλες αποζημιώσεις για ζημιές που ήταν ανασφάλιστες, όπως ζημιές από διάφορες θεομηνίες, σεισμούς, πυρκαϊές, πλημμύρες.

Kάθε τόσο το Κράτος καλείται να καλύψει ζημιές που ήταν όλες ανασφάλιστες. Δείγμα -αν θέλετε- ότι στον Τόπο μας δεν υπάρχει ασφαλιστική συνείδηση. Με αυτό τον τρόπο, με το γεγονός δηλαδή ότι το Κράτος καλείται, κάθε τόσο να πληρώνει αυτές τις ζημιές, ενισχύεται και άλλο η εξάρτηση του πολίτη από το Κράτος. Είναι ένας έμμεσος τρόπος να μεγαλώνει το Κράτος. Πάντοτε λέμε όταν χάλασε κάτι διότι πλημμύρισε, ή έβρεξε πολύ: πού είναι το Κράτος να καλύψει τη ζημιά; Κανείς δεν αισθάνεται ότι είναι δική του υποχρέωση να είναι ασφαλισμένος έτσι ώστε να έχει ο ίδιος την ευθύνη για την αναπλήρωση της ζημιάς που έκανε αυτή η Θεομηνία.

Αυτά τα δύο φαινόμενα τα οποία λέω -το ένα είναι το πρόβλημα της κοινωνικής ασφάλισης που είναι σε κρίση- σε συνδυασμό με το γεγονός ότι το Κράτος καλύπτει ένα σωρό ζημιές που δεν θα έπρεπε να τις καλύπτει εάν υπήρχε ένα σύστημα ασφαλιστικής κάλυψης, δείχνει -αν θέλετε- ότι το Κράτος όλα αυτά τα χρόνια ακολούθησε λάθος πολιτική και απεδείχθει και σε αυτόν τον τομέα εξαιρετικά κακός διαχειριστής.

Αυτό το οποίο μας μένει να κάνουμε, είναι να κάνουμε και εμείς, όπως έγινε και σε πολλά άλλα μέρη του κόσμου, μια στροφή προς την ιδιωτική ασφάλιση και για τους τομείς της σύνταξης και για την ιατροφαρμακευτική περίθαλψη και βέβαια για την κάλυψη ζημιών από Θεομηνίες, σαν αυτές που περιέγραψα πριν. Αυτό σημαίνει ότι αντί για εμπόδια προς αυτή την κατεύθυνση, τα οποία δεν είναι πάντοτε εμπόδια ρυθμιστικά, αλλά μπορεί να είναι φορολογικής φύσεως, πρέπει με κάθε τρόπο να ενισχύσουμε την τάση προς την ιδιωτική ασφάλιση.

Το Κράτος, λοιπόν, θα μπορούσε να βοηθήσει ποικιλοτρόπως προς αυτή την κατεύθυνση, ενισχύοντας την αξιοπιστία του ασφαλιστικού συστήματος. Και αυτό θα το έκανε, αν ασκούσε με πολύ μεγαλύτερη επιμέλεια τον εποπτικό του ρόλο.

Σε αυτό πρέπει να πω, ότι η Κυβέρνηση στα τελευταία χρόνια έχει επιδείξει κάποια δραστηριότητα, όχι όση θα επιθυμούσα, αλλά περισσότερη από ό,τι έδειξε στο παρελθόν και έτσι ωθεί ορισμένες επιχειρήσεις που δεν ανταποκρίνονται στις υποχρεώσεις τους να κλείσουν. Και πρέπει αυτή η προσπάθεια να συνεχιστεί, ώστε να εξυγιανθεί τελείως ο κλάδος.

Πρέπει όμως ακόμα και ταυτοχρόνως, να περιορισθούν και τελικώς να ιδιωτικοποιηθούν οι κρατικές ασφαλιστικές επιχειρήσεις, αυτές δηλαδή που ανήκουν ή ελέγχονται από κρατικές τράπεζες, διότι αυτές, με το πλέγμα των όσων ισχύουν, συνεχώς εμποδίζουν τον υγιή ανταγωνισμό και συνεχώς και με αυτό τον τρόπο υποσκάπτουν την αξιοπιστία του ασφαλιστικού συστήματος.

Θα έλεγα, λοιπόν, για το νομοσχέδιο το οποίο έχουμε σήμερα, ότι είναι ένα νομοσχέδιο που βάζει κάποια τάξη στην ιδιωτική ασφάλιση και κατά τούτο είναι θετικό. Δεν είναι βέβαια όμως αρκετό αυτό. Δε φθάνει αυτό το οποίο γίνεται με αυτό. Και θα έπρεπε -και ελπίζω να γίνει αυτό- να υπάρξει μια συνολικότερη κυβερνητική τοποθέτηση απέναντι στο ζήτημα της ασφάλισης γενικότερα. Και αναφέρομαι ιδίως στο γεγονός, ότι πρέπει να υπάρξει μια συνοδοιπορία των προσπαθειών αυτού του Υπουργείου, του Υπουργείου Ανάπτυξης με το Υπουργείο Οικονομικών. Διότι έχει κανείς την εντύπωση ότι το Υπουργείο Οικονομικών τον τελευταίο καιρό, με τα μέτρα που θέσπισε και τα μέτρα που πέρασε, αντιστρατεύεται την προσπάθεια που κάνει το Υπουργείο Ανάπτυξης για να ενισχύσει την ιδιωτική ασφάλιση.

Θα έλεγε, δηλαδή, κανείς ότι το Υπουργείο Οικονομικών δεν έχει καταλάβει τη σημασία που θα έχει τελικώς και για τη δημοσιονομική εξυγίανση, αν μπορέσουμε να εξυγιάνουμε το ασφαλιστικό μας σύστημα.

Θα ήθελα τώρα να κάνω δυο-τρεις παρατηρήσεις εκτός της αρχής του νομοσχεδίου, αλλά το κάνω αναγκαστικώς διότι έχουν περιληφθεί τρία-τέσσερα άρθρα που προήλθαν από τροπολογίες Υπουργών που κατά κάποιο τρόπο μου κάνουν τη ζωή δύσκολη, διότι ενώ θα ήθελα προθύμως να υπερψηφίσω το νομοσχέδιο δε μου αρέσουν τα άρθρα, συγκεκριμένα αυτά τα οποία προστέθηκαν από διάφορες τροπολογίες.

Η μία απ'αυτές τις τροπολογίες είναι το άρθρο 37 βάζει μια οροφή στις αυξήσεις που μπορούν να επιβληθούν από τα ιδιωτικά σχολεία. Είμαι αντίθετος μ'αυτήν τη ρύθμιση. Πρέπει με κάθε τρόπο, όπως είπα και για την ιδιωτική ασφάλιση, να αφήσουμε τα ιδιωτικά σχολεία να υπάρχουν και να λειτουργούν. Και πρέπει επιπλέον να τους δώσουμε τη δυνατότητα να χρεώνουν ποσά τέτοια που να ανταποκρίνονται στις υποχρεώσεις τους για να προσφέρουν καλής ποιότητος παιδεία. Αυτό το οποίο θα έπρεπε να κάνει το Υπουργείο Ανάπτυξης ήταν όχι να βάλει οροφή στα δίδακτρα, αλλά να βάλει ορισμένους κανόνες για το πότε ανακοινώνονται αυξήσεις στα δίδακτρα. Διότι όπως όλοι αντιλαμβάνεσθε, ένα παιδί σε ένα σχολείο είναι εγκλωβισμένο. Δεν μπορεί στη μέση του χρόνου να αλλάξει σχολείο επειδή ο ιδιοκτήτης του σχολείου αποφάσισε για παράδειγμα να διπλασιάσει τα δίδακτρα. Πώς θα προστατευθεί; Ο μόνος τρόπος, λοιπόν, που μπορεί να προστατευθεί το παιδί ή οι γονείς του από τέτοιες αυξήσεις που γίνονται από τη διοίκηση του σχολείου που στο μικρόκοσμο του σχολείου, έχει μια μονοπωλιακή δύναμη, είναι να επιβληθεί ότι θα ανακοινώνονται οι αυξήσεις πολύ χρόνο νωρίτερα. Με άλλα λόγια θα μπορούσε στην αρχή του ενός σχολικού έτους να ανακοινώνονται τα δίδακτρα του επομένου έτους, έτσι ώστε να δίνεται αρκετός χρόνος σε κείνον που δε θέλει να πληρώσει αυτού του είδους τα δίδακτρα να αλλάξει σχολείο. Θα ήλπιζα ότι αυτή η οροφή που καθορίζεται αυτήν τη φορά θα είναι η τελευταία και θα σκεφθεί το Υπουργείο μία άλλου είδους ρύθμιση προς την κατεύθυνση την οποία μόλις προανέφερα.

Βέβαια γνωρίζω και γνωρίζουν όλοι ότι ένας από τους βασικούς λόγους που γίνονται αυτού του είδους οι κατ' εμέ απαράδεκτες επεμβάσεις είναι για να συγκρατείται κατά τρόπο έμμεσο και τεχνικό σε χαμηλότερο επίπεδο ο τιμάριθμος. Αλλά αυτά είναι σαχλαμάρες και πρέπει κάποτε να σταματήσουν να γίνονται.

Η δική μου εντύπωση για το άρθρο 38 που αφορά στην Ελληνική Επιτροπή Ατομικής Ενέργειας είναι, ότι πρόκειται για φωτογραφική διάταξη. Το άρθρο προορίζεται να διευκολύνει την πρόσληψη κάποιου μεγαλύτερης ηλικίας του συνήθους και προσπαθεί να δώσει δουλειά σε μία επιτροπή που ενδεχομένως δεν έχει πια λόγο ύπαρξης. Διότι υπάρχει μία περίεργη διατύπωση, ότι αποκτά μία αρμοδιότητα για ορισμένα θέματα ακτινοβολιών που δεν είχε μέχρι σήμερα σαν να ψάχνουμε να της βρούμε δουλειά της επιτροπής. Κανονικά θα έπρεπε να μην υπάρχει ενδεχομένως και καθόλου αυτή η επιτροπή έτσι όπως έχουν εξελιχθεί τα πράγματα και μια και έχουμε αποφασίσει ότι δε χρειάζονται πλέον πυρηνικά εργοστάσια παραγωγής ηλεκτρικής ενέργειας.

Τέλος, δε μου αρέσει και το άρθρο 39 για τις μισθώσεις χειμερινών και θερινών κινηματογράφων. Και αυτό θα έλεγα ότι είναι μία σαχλαμάρα που προστατεύει μερικούς που δεν έχουν αυτήν την ώρα τη δυνατότητα να ανταγωνιστούν τις 

Σελίδα 5573 

καινούργιες αίθουσες που δημιουργούνται συνεχώς. Το πρόβλημα που έχουμε στην Ελλάδα δεν είναι πώς θα προστατεύσουμε μία αρχαία αίθουσα την οποία κανένας δεν επισκέπτεται, αλλά πώς θα δημιουργήσουμε τη δυνατότητα να δημιουργηθούν καινούργιες αίθουσες, όπως αυτές που έχουν αρχίσει να δημιουργούνται τελευταία και προσφέρουν πολύ καλύτερες συνθήκες σε όσους επιθυμούν να τις επισκεφθούν.

Με άλλα λόγια, για να συνοψίσω το μέρος αυτό, και το άρθρο 39 και το άρθρο 38 δε θα ήθελα να τα ψηφίσω. Για το άρθρο 37 για τα ιδιωτικά σχολεία, όπως είπα πριν, ελπίζω να είναι η τελευταία φορά που έρχεται στη Βουλή.

Ευχαριστώ, κύριε Πρόεδρε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης):Και εγώ ευχαριστώ, κύριε συνάδελφε.

Ο συνάδελφος ο κ. Σπυριούνης έχει το λόγο.

(Στο σημείο αυτό ο Βουλευτής κ. Κυριάκος Σπυριούνης κατευθύνεται προς το Βήμα της Βουλής)

ΛΕΩΝΙΔΑΣ ΤΖΑΝΗΣ:Θα ανεβείτε στο Βήμα, κύριε συνάδελφε;

ΚΥΡΙΑΚΟΣ ΣΠΥΡΙΟΥΝΗΣ:Κύριε Τζανή, θέλω να έχω πάντα όψη. Το αντικρινό μου άρεσε πάντοτε στη ζωή μου. Το "κοιτάζω στα μάτια" ήταν μια ειδική ευαισθησία μου. Είχε και αισθητική πλευρά και σημασία. Με αντιλαμβάνεσθε.

Κύριε Πρόεδρε και κύριοι συνάδελφοι, το νομοσχέδιο που συζητούμε έρχεται να καλύψει πράγματι ένα κενό σε μία καθημερινά αναπτυσσόμενη κοινωνική δραστηριότητα που στηριζόταν σε διατάξεις ξεπερασμένες από τα πράγματα.

'Ερχεται να ρυθμίσει δύο βασικά θέματα, τον τρόπο, το περιεχόμενο και τις εγγυήσεις και τους τύπους που πρέπει να περιβάλλονται και τους όρους που πρέπει να εξασφαλίζουν οι ασφαλιστικές συμβάσεις. Και αυτό όχι μόνο για την προστασία της αδύναμης πλευράς που είναι ο ασφαλιζόμενος, αλλά και για την ανάγκη της εμπέδωσης -και είναι πολύ σημαντικό για την οικονομία- ενός κλίματος αμοιβαιότητος, ενός κλίματος εμπιστοσύνης που ασκεί τεράστια ψυχολογική σημασία στην οικονομική δραστηριότητα.

Δεύτερον, έρχεται στον ίδιο άξονα κινούμενο να τροποποιήσει διατάξεις του ν.δ. 400/1970, του ν.1569/1985 και ενός άλλου, που δε θυμάμαι αυτήν τη στιγμή, του 1977.

Για την ιδιωτική ασφάλιση: Μέχρι τώρα τι γινόταν, πού βρισκόταν το κωδικό, το νομικό έρεισμα που κάλυπτε αυτήν τη δραστηριότητα; Είχε αντιγραφεί ο Ιταλικός Κώδικας του 1882 και ενετάχθη σαν ένατον τμήμα μέσα στον Εμπορικό Κώδικα και σαφώς οι διατάξεις για την εποχή εκείνη ήταν επαρκείς. Σήμερα όμως που το αντικείμενο προσέλαβε μία ευρύτερη διάσταση, μία ευρύτερη γενίκευση -έγινε αγαθό ευρύτατης καταναλωτικής χρήσεως- είναι ανεπαρκείς και δεν ανταποκρίνονται στα πράγματα.

Τώρα, πώς κινήθηκαν οι δύο πλευρές η πηγή και η βάση, η αντιγραφή. Οι Ιταλοί άλλαξαν και μετέφεραν τις διατάξεις ανανεωμένες στον Αστικό Κώδικα το 1942. Εμείς ερχόμαστε σήμερα, έστω και αργά, να κάνουμε αυτές τις μεταρρυθμίσεις, αυτές τις ανανεώσεις των διατάξεων για την κάλυψη ενός ευρύτατου φάσματος.

Ασφαλίζει το νομοσχέδιο την αδύνατη πλευρά; Καθορίζει διατάξεις πάνω στις οποίες θα στηρίζεται η αμοιβαιότητα του ισχυρού και του αδύνατου, του ειδικού και του ανειδίκευτου ή του γνωρίζοντος και του αγνοούντος; Σε πολλά σημεία όπως θα κουβεντιάσουμε στα αντίστοιχα άρθρα προνοεί με μία χαρακτηριστική ευαισθησία το νομοσχέδιο για τις σχέσεις αυτές της αμοιβαιότητος, της ισότητος που θα ασφαλίζουνε και τα συμφέροντα του ασφαλιζόμενου και το πνεύμα εμπιστοσύνης και αμοιβαιότητας που πρέπει να διακρίνει και να καλύπτει αυτές τις συναλλαγές.

Οι ρυθμίσεις περιέχονται συνολικά -και με τις άσχετες διατάξεις, τις μη συναφείς, όπως λέγονται, προς το νομοσχέδιο των άρθρων 37, 38 και 39 νομίζω- σε σαράντα μέχρι το ακροτελεύτιο άρθρο και χωρίζονται σε δύο βασικά μέρη. Το πρώτο μέρος ρυθμίζει την ασφαλιστική σύμβαση με συνολικά άρθρα από το 1 μέχρι το 33 και περιλαμβάνει τις γενικές διατάξεις, την ασφάλιση ζωής και την ασφάλιση προσώπων, ζημιών, ατυχημάτων, ασθενειών.

Το δεύτερο μέρος, από τα άρθρα 34 μέχρι 40, το ακροτελεύτιο, περιλαμβάνει διατάξεις, που τροποποιούν νομοθετήματα, τα οποία διήπαν μέχρι σήμερα το συγκεκριμένο θέμα που συζητούμε και το οποίο αποτελεί περιεχόμενο του νομοσχεδίου.

Καίριο προβάλλεται, αναδύεται το ερώτημα, αν το νομοσχέδιο καλύπτει με πληρότητα και επάρκεια αυτή τη δυναμική όψη, την πρόσφατη δυναμική εμφάνιση της ιδιωτικής ασφάλισης. Θα επαναλάβω ό,τι είπα με ιδιαίτερη έμφαση. Διακρίνεται για την ευαισθησία του και την επάρκειά του στο σύνολο των διατάξεων -οι τύποι, με τους οποίους θα περιβληθεί η συναλλακτική σχέση, πρέπει να εξασφαλίζουν την καλή πίστη αμοιβαίως και να κινούνται μέσα σ'ένα πνεύμα απόλυτης ενημερότητας της άλλης πλευράς, Η παρέκκλιση από την αρχή αυτή να συνεπάγεται απειλή ή διάλυση της σύμβασης, καταγγελία ή διακοπή- και γενικά περιλαμβάνει τις διατακτικές εκείνες διατάξεις, που προβλέπουν την εξέλιξη της σύμβασης από αιτιάσεις που αποτελούν παραβάσεις του συγκεκριμένου τύπου που προδιαγράφει το νομοσχέδιο.

Κυρία Υπουργέ, αναμφισβητήτως η εκσυγχρονιστική προσπάθεια που αναλαμβάνετε από την Κυβέρνηση και που αποτελεί βασικό περιεχόμενο των εξαγγελιών της και της καθημερινής δράσης, εμφανίζεται και στο Κοινοβούλιο. Και εμφανίζεται πρώτα με μία χαρακτηριστική αποφυγή τροπολογιών. Θα έχετε παρατηρήσει ότι τα τελευταία νομοσχέδια, τα νομοσχέδια που έρχονται μετά τις εκλογές στο Κοινοβούλιο, δε βομβαρδίζονται με σωρεία τροπολογιών, όπως γινόταν μέχρι χθες.

Το δεύτερο σημείο είναι ότι δεν περιλαμβάνονται μη συναφείς τροπολογίες προς το περιεχόμενο των συζητουμένων νομοσχεδίων. Θα προτιμούσα να μην περιλαμβάνονταν για τα ιδιωτικά σχολεία. Το σχετικό άρθρο θα το πω και εγώ σαν τον κ. Νάνο -γιατί εδώ πρέπει να μιλάμε ελεύθερα- ότι αποτελεί ιερό καθήκον η ελευθερία της γνώμης. Αδιαπραγμάτευτο για το δημοκράτη και για το Κοινοβούλιο. Για τους κινηματογράφους κ.λ.π. τα άρθρα θα μπορούσαν και να υπάρχουν.

(Στο σημείο αυτό, την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

Κλείνοντας θέλω να πω ότι το νομοσχέδιο έρχεται να καλύψει με την επιβαλλομένη επάρκεια ένα δυναμικά αναπτυσσόμενο νεοφανή κλάδο, που παίρνει γενικότερη διάσταση, και στη κοινωνίας μας. Στο σύνολο των Ελλήνων περνά καθημερινά ότι η ιδιωτική ασφάλιση έρχεται ή συμπληρωματικά ή άρτια να καλύψει ανάγκες, να καλύψει προβλήματα, να καλύψει τη ζωή. Ψηφίζω το νομοσχέδιο.

(Χειροκροτήματα από την Πτέρυγα του ΠΑ.ΣΟ.Κ)

ΠΡΟΕΔΡΕΥΩΝ (Νικόλαος Κατσαρός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Υπάρχουν οι νόμοι 400/1970, 1569/1985, 489/1976 και 252/1996. Κυρία Παπανδρέου, αν αναθέτατε σε μία Νομοπαρασκευαστική Επιτροπή να σας έφερνε τη νομολογία των δικαστηρίων και κάνατε σύγκριση όλων αυτών των κενών -που έχουν δημιουργηθεί με πενηνταριές χιλιάδες σελίδες ελληνικής νομολογίας για την ασάφεια όλων αυτών των νόμων και των διαταγμάτων- θα βλέπατε ότι δεν είναι ικανοποιητικό .

Ξέρετε γιατί; Γιατί όλοι αυτοί οι νόμοι και τα διατάγματα δεν ήσαν σαφή και δημιουργήθηκε μία νομολογία από την οποία προκύπτει ότι την πλήρωσαν οι καταναλωτές.

ΛΕΩΝΙΔΑΣ ΤΖΑΝΗΣ: Δεν είναι πάντα σε βάρος των καταναλωτών. 

ΓΕΩΡΓΙΟΣ ΤΣΑΦΟΥΛΙΑΣ: Κύριε Τζανή, πρέπει να ξέρετε, αν ασχολείστε με τα αυτοκινητιστικά, ότι οι καταναλωτές την έχουν πληρώσει και την πληρώνουν άγρια, από τις ασφαλιστικές εταιρείες.

Εγώ νομίζω, λοιπόν, ότι η δουλειά αυτή είναι πρόχειρη. 'Επρεπε να βασιστεί στα κενά τα οποία είχαν δημιουργηθεί 

Σελίδα 5574 

από την ασάφεια των νόμων και των διαταγμάτων, που ανέφερα, με όλη τη νομολογία και να έχουμε ένα κείμενο σύμφωνο με εκείνα τα κενά που είχαν προκύψει από τις αποφάσεις, οι οποίες είχαν φτάσει μέχρι τον 'Αρειο Πάγο. Επομένως, είναι πρόχειρο. Για μένα τούτο εδώ είναι γονατογράφημα, δεν είναι νόμος. Αφήνει, λοιπόν, τεράστια κενά.

Με το προσωρινό σημείωμα της ασφάλισης, ξέρετε τι εγκλήματα έχουν γίνει στο παρελθόν; Τώρα λέτε ότι πρέπει να αναγράφει το προσωρινό σημείωμα ασφάλισης χρόνο και έναρξη. Δε γράφει τίποτα. Παλιά τους έδιναν ένα προσωρινό σημείωμα ασφάλισης και τους έλεγαν, ελάτε να πάρετε το ασφαλιστήριο ύστερα από δεκαπέντε ημέρες ή ένα μήνα. Τώρα καλύπτεται με το προσωρινό σημειωμα ασφάλισης από τη στιγμή που το παίρνει. Καμία ημερομηνία δεν πρέπει να θέτει το προσωρινό σημείωμα ασφάλισης. Από την ώρα που ο κάτοχος έχει στην τσέπη του το προσωρινό σημείωμα ασφάλισης, θεωρείται ασφαλισμένος. Υπήρξαν αποφάσεις που έφθασαν στα Εφετεία διότι έλεγαν ότι, εφόσον το πήρε και το ασφαλιστήριο ανέγραφε άλλο χρόνο ασφάλισης, δεν καλύπτονται.

Ξέρετε τι λέτε στο σχετικό άρθρο; 'Οτι το ασφαλιστήριο καθορίζει και το χρόνο της ασφάλισης και το παίρνει ύστερα από δεκαπένετε ή είκοσι μέρες. Ο χρόνος της ασφάλισης είναι η 12η μεσημβρινή και αν γίνει σήμερα η ασφάλιση, το ασφαλιστήριο ισχύει από το Μάϊο.

Πώς θα καλυφθούν, λοιπόν, αυτά; Υπάρχουν μεγάλες ασάφειες στα επιμέρους άρθρα, τα οποία δεν είναι σύμφωνα με την υπάρχουσα νομολογία και όπως ήσαν ασαφή κατά τους προγενέστερους νόμους, είναι ασαφή και τώρα. Θα δημιουργηθεί πάλι κενό και θα ψάχνει η νομολογία να αποκαταστήσει τη δικαίωση των ανθρώπων που ατύχησαν και των ανθρώπων που ήταν ασφαλισμένοι και δεν πήραν το ασφαλιστικό τους δικαίωμα.

Επομένως, θα έπρεπε να υπάρξει τέτοια νομοπαρασκευαστική εργασία, ώστε να καλυφθούν αυτά τα κενά τα οποία υπήρχαν από τη νομολογία. Τέτοιο πράγμα δεν αποδεικνύεται εδώ.

Τούτο το χαρτί των καταναλωτών, δεν ξέρω αν το έχετε πάρει, ή αν το έχετε λάβει υπόψη σας και αν θα το αναφέρετε στην αγόρευσή σας, στην εισήγησή σας και στις απαντήσεις επί των ερωτημάτων, τα οποία θέτουμε εμείς. Οι καταναλωτές έχουν κατ'άρθρο παρατηρήσεις στο σχέδιο νόμου. Θα το λάβετε υπόψη σας; Εγώ πολύ φοβάμαι ότι δε θα το λάβετε καθόλου υπόψη σας. Και αν δεν το λάβετε καθ'ολοκληρίαν, πάρτε ορισμένα πράγματα από εδώ μέσα να δούμε ετούτοι οι άνθρωποι που φωνάζουν σαν καταναλωτές έχουν δίκιο ή όχι; Διότι αυτά τα οποία αναφέρουν, τα αναφέρουν από τα κενά τα οποία προέκυψαν από την ασάφεια όλων των μέχρι τώρα διαταγμάτων και τα οποία προσπαθούσε να καλύψει η νομολογία. Και ξέρετε πως βγάζουν τις αποφάσεις τα δικαστήρια, πολλές φορές και τι γίνεται. Πολύς κόσμος έχει υποφέρει από αυτό.

Ο χρονος παραγραφής για τις ζημιές, γιατί να μην είναι πέντε χρόνια; Καλύπτονται εξ αμελείας αδικήματα. Να το βάλετε πέντε χρόνια. Διότι, κύριε Χρυσοχοϊδη, όταν παλιά λέγαμε δύο χρόνια, οι παθόντες έκαναν προσεπίκλιση εκείνους τους οποίους ενήγαγον και αν οι άλλοι έκαναν προσεπίκλιση, μόνο τότε παρενέβαινε η ασφαλιστική εταιρεία και τους κάλυπτε. Αν πέρναγαν τα δύο χρόνια και δεν παρενέβαινε η ασφαλιστική εταιρεία, έμεναν ακάλυπτοι.

ΛΕΩΝΙΔΑΣ ΤΖΑΝΗΣ: Σωστά. 

ΑΝΕΣΤΗΣ ΣΑΑΤΣΟΓΛΟΥ: 'Εχετε δίκιο. 

ΓΕΩΡΓΙΟΣ ΤΣΑΦΟΥΛΙΑΣ: Οι κύριοι συνάδελφοι, λένε ότι είναι σωστό αυτό που λέω και είναι Βουλευτές του ΠΑ.ΣΟ.Κ. Δεν είναι ούτε του ΔΗ.Κ.ΚΙ. ούτε της Αντιπολίτευσης.

Δεν μπορώ μέσα σε πέντε λεπτά να απαρριθμήσω την ασάφεια των διατάξεων, επειδή εσείς δε βάλατε Νομοπαρασκευαστική Επιτροπή να καλύψει τα κενά που προκύπτουν από τη νομολογία.

Δίνουμε και αυθαιρεσία στους δικαστές. Υπάρχουν δικαστές που το ερμηνεύουν, όπως θέλουν. Πρέπει να στενέψουν τα όρια λειτουργίας των εννοιολογικών ερμηνειών, είτε διασταλτικών είτε συσταλτικών είτε γραμματικών σε τέτοιο σημείο, ώστε να περιορίσουμε τον κίνδυνο της αυθαιρεσίας από έκδοση αποφάσεων για τα θύματα της κοινωνίας, που λέγονται καταναλωτές.

Εδώ λένε οι καταναλωτές ότι δεν είναι στην επιτροπή της ιδιωτικής ασφάλειας. 'Ετσι λένε εδώ ότι "εμάς τους καταναλωτές δε μας βάλατε καθόλου μέσα στην επιτροπή της ιδιωτικής ασφάλειας". Τους βάζετε; 'Αμα τους βάζετε, εντάξει, γιατί το λένε για παράπονο. Μπορεί να το λάβατε υπόψη σας...

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Τσαφούλια.

ΓΕΩΡΓΙΟΣ ΤΣΑΦΟΥΛΙΑΣ: Δεν μπορώ στο πεντάλεπτο, αυτά που σε γενικές γραμμές είπα, να τα καλύψω. Πρέπει να προσέξετε στην κατ'άρθρο συζήτηση πώς είναι δυνατό να διασφαλισθεί ένα αγράμματο και ένα αφελές κοινό, το οποίο σύρεται κάτω από τις ασφαλιστικές εταιρείες, γιατί ετούτο το νομοσχέδιο δημιουργεί εύνοια υπέρ των ασφαλιστικών εταιρειών. Και ό,τι είπε ο κ. Ρόκος ισχύει για μας.

ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώσατε, κύριε Τσαφούλια.

Η Υπουργός Ανάπτυξης κα Παπανδρέου έχει τον λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, συζητούμε σήμερα ένα νομοσχέδιο, το οποίο θεωρώ ότι είναι αρκετά σημαντικό για την ιδιωτική ασφάλιση.

Από το 1917 και μέχρι και πρόσφατα είχε καταστεί συνείδηση ότι είναι απολύτως αναγκαία η τροποποίηση των διατάξεων για την ασφαλιστική σύμβαση και ότι, παρά τις επανειλημμένες προσπάθειες που είχαν γίνει δεν είχε ολοκληρωθεί αυτή η διαδικασία. Είχαν συσταθεί πολλές επιτροπές από έγκριτους και ειδικούς νομομαθείς κατά καιρούς, αλλά δεν πραγματοποιήθηκε τελικά η ψήφιση του νομοθετήματος για ένα τόσο σοβαρό θέμα που ρυθμίζει μία από τις πιο σημαντικές οικονομικές, και όχι μόνο, δραστηριότητες της Χώρας μας.

Επομένως, είναι προφανής η αξία αυτού του νομοσχεδίου και νομίζω ότι αυτό έχει γίνει κατανοητό από το σύνολο της Βουλής και φάνηκε και κατά τη διάρκεια των συζητήσεων στη Διαρκή Επιτροπή.

Βάση του σχεδίου για την ασφαλιστική σύμβαση που προτείνουμε για ψήφιση προς την Ολομέλεια της Βουλής απετέλεσε κυρίως το σχέδιο του Εμπορικού Κώδικα του 1948 και ιδιαίτερα το υπό την προεδρία του αποβιώσαντος καθηγητή Αργυριάδη σχέδιο του 1987. Επίσης, το σχέδιο της Οδηγίας της Ευρωπαϊκής 'Ενωσης για την ασφαλιστική σύμβαση και διάφοροι πρόσφατοι σχετικοί ευρωπαϊκοί νόμοι.

Η ασφαλιστική σύμβαση ορθώς πιστεύουμε, ότι προτείνεται ως αυτοτελές σχέδιο νόμου, διότι καλύπτει έναν τομέα αρκετά δυναμικό και συχνά μεταβαλλόμενο τόσο κοινωνικά, όσο και οικονομικά. Η αγορά αυτή είναι μία αγορά, η οποία αλλάζει συνεχώς: Καινούργια προϊόντα εμφανίζονται, καινούργιοι κλάδοι διαμορφώνονται και επομένως καθιστούν αναγκαία μια ειδική ρύθμιση μ' ένα αυτοτελές νομοσχέδιο. Αυτό το λέω γιατί πολλές φορές γινόταν στο παρελθόν συζήτηση, εάν θα έπρεπε η ασφαλιστική σύμβαση να αποτελέσει ένα χωριστό νομοθέτημα, ή ένα μέρος του Εμπορικού Κώδικα. 'Οπως είπα, καλύπτει έναν τομέα που χρειάζεται και να προσαρμόζεται προς τα ευρωπαϊκά δεδομένα και εκεί είναι γεγονός ότι η παγία πρακτική των χωρών της Ευρωπαϊκής 'Ενωσης είναι πως ό,τι έχει σχέση με την ιδιωτική ασφάλιση να ρυθμίζεται με αυτοτελή, χωριστή νομοθεσία, αλλά και στο Συμβούλιο της Ευρωπαϊκής 'Ενωσης γίνεται η πρόταση για το συντονισμό όλων των νομοθετικών, διοικητικών και κανονιστικών διατάξεων που διέπουν τη σύμβαση ασφάλισης ως μία χωριστή, ειδική ρύθμιση-οδηγία και όχι ως μέρος ενός ευρύτερου νομοθετήματος.

Η συζήτηση που έγινε στη Διαρκή Επιτροπή Παραγωγής και Εμπορίου ήταν πάρα πολύ ουσιαστική και υπήρξαν πάρα πολλές παρατηρήσεις. Και νομίζω ότι οι παρατηρήσεις αυτές -που αν όχι όλες, η συντριπτική πλειοψηφία των παρατηρήσεων έγινε αποδεκτή από εμάς- έχουν βελτιώσει πάρα πολύ 

Σελίδα 5575 

την πρότασή μας και μάλιστα υπήρξε και μία σύγκλιση απόψεων επί της αρχής για το σχέδιο, το οποίο συζητάμε.

Είναι γεγονός, ότι η πολιτική για την ιδιωτική ασφάλιση συναρτάται με όλους τους τομείς της παραγωγής, η δραστηριότητα των οποίων ασφαλίζεται με την κάλυψη πολλών και σοβαρότατων κινδύνων.

Το σχέδιο αυτό καλύπτει ένα σημαντικό τομέα της τριτογενούς παραγωγής στη Χώρα μας και είναι σε όλους φανερό ότι ο τομέας των ασφαλίσεων συνδέεται άμεσα με τη γενικότερη αναπτυξιακή προσπάθεια και επιτελεί μια ουσιαστική, σημαντική, κοινωνική αποστολή. 

Η ιδιωτική ασφάλιση είναι πλέον υπόθεση του κάθε πολίτη, ενώ οι εμπορικοί και βιομηχανικοί κίνδυνοι έχουν γίνει πολύπλοκοι. Η οικονομική, κοινωνική και τεχνική εξέλιξη, δημιούργησε πολλούς νέους κινδύνους, για τους οποίους υπάρχει ανάγκη εξειδικευμένης ασφαλιστικής κάλυψης.

Η ανάγκη για συμπληρωματική κάλυψη της σύνταξης και των οικονομικών συνεπειών από τις ασθένειες και ατυχήματα, από εκείνη που παρέχεται με την κοινωνική ασφάλιση, έχει ως αποτέλεσμα ένα μεγάλο μέρος του πληθυσμού να αναζητά συμπληρωματική κάλυψη από την ιδιωτική ασφάλιση.

Το όριο της εξέλιξης της απελευθέρωσης της αγοράς στον τομέα των ασφαλίσεων και επενδύσεων, πρέπει να διέπεται πάντοτε από τη βασική αρχή της προστασίας του ασφαλισμένου και ειδικότερα του καταναλωτή.

Η γενίκευση της ιδιωτικής ασφάλισης, η ανάδειξή της ως καταναλωτικού αγαθού σε μεγάλη έκταση χρήσης και στις μαζικές συναλλαγές, καθιστά αναγκαία την ειδική νομοθετική ρύθμιση και αντιμετώπιση των κανόνων που ρυθμίζουν τις σχέσεις ασφαλιστή-ασφαλιζόμενου. Μετά από το προεδρικό διάταγμα 252/96, με το οποίο καταργήθηκε η υποχρέωση να υποβάλλονται οι όροι αυτοί στην εποπτική αρχή, είναι περισσότερο σαφές ότι χρειάζεται αυτή η προσαρμογή της νομοθεσίας στα νέα δεδομένα, για την κατά το δυνατόν διασφάλιση των συμφερόντων των καταναλωτών, των ασφαλιζομένων και είναι γεγονός ότι οι όροι στα ασφαλιστήρια συμβόλαια, πολλές φορές είναι δυσνόητοι και η σχέση μεταξύ ασφαλιστή-ασφαλιζόμενου δεν ήταν ισομερής.

Γίνεται επομένως φανερό ότι η ασφαλιστική σύμβαση που φέρνουμε προς συζήτηση και ψήφιση, είναι προς το συμφέρον των καταναλωτών της ασφαλιστικής αγοράς και της συναλλακτικής ζωής.

Με μια σειρά από τροποποιήσεις σ' αυτό το σχέδιο νόμου, προβλέπονται και ορισμένες συμπληρώσεις στη νομοθεσία, "περί ιδιωτικής επιχειρήσεως ασφαλίσεως, και άλλες διατάξεις" στο νομοθετικό διάταγμα 400/70, κάποιες τροποποιήσεις και συμπληρώσεις στη διαμεσολάβηση στις συμβάσεις ιδιωτικής ασφάλισης και τροποποιήσεις και συμπληρώσεις, που γίνεται παραπέρα προσαρμογή και εναρμόνιση της νομοθεσίας για την ιδιωτική ασφάλιση, με τα σύγχρονα δεδομένα και τις εξελίξεις που σημειώθηκαν κυρίως στις χώρες της Ευρωπαϊκής 'Ενωσης.

Παραπέρα γίνεται μια μεγάλη προσπάθεια, για να υπάρξει εξυγίανση της ασφαλιστικής αγοράς, και των ασφαλιστικών επιχειρήσεων και βελτίωση των υπηρεσιών, που παρέχουν προς τους ασφαλισμένους. Επιδιώκεται η ενίσχυση της ανταγωνιστικότητας των ελληνικών ασφαλιστικών επιχειρήσεων και η προσέλκυση κεφαλαίων στην ασφαλιστική αγορά. Γι' αυτό υπάρχουν ορισμένες ρυθμίσεις, που βοηθούν τις ασφαλιστικές επιχειρήσεις να ανταπεξέλθουν στις καινούριες συνθήκες αγοράς, αλλά ταυτόχρονα να διασφαλισθεί το συμφέρον των καταναλωτών.

Προβλέπεται η παρακολούθηση της φερεγγυότητας των ασφαλιστικών επιχειρήσεων, που έχουν διάφορα προβλήματα, καθώς και η υποχρέωσή τους να υποβάλουν τριετή προγράμματα ή πενταετές σχέδιο ανάπτυξης, για να υπάρχει μία πλήρης παρακολούθηση της αγοράς προς όφελος των καταναλωτών, των ασφαλιζομένων και να αποφευχθεί αυτό το φαινόμενο, που εμφανίζεται -ευτυχώς όχι πάρα πολύ συχνά- ασφαλιστικές επιχειρήσεις να μη λειτουργούν σύμφωνα και με τους υγιείς κανόνες του ανταγωνισμού, αλλά και με τα χρηστά συναλλακτικά ήθη.

Κατά την κατ' άρθρον συζήτηση θα μας δοθεί η ευκαιρία για να τοποθετηθούμε σε κάποιες παρατηρήσεις. Θα ήθελα, όμως, να επισημάνω, ότι πράγματι κατά τη συζήτηση των άρθρων αυτών στη Διαρκή Επιτροπή Παραγωγής και Εμπορίου έγιναν τροποποιήσεις και συμπληρώσεις και το νομοσχέδιο, που φέρνουμε, έχει συμπεριλάβει όλες αυτές τις παρατηρήσεις. 'Οπως είπα, η συζήτηση θα είναι πάρα πολύ ουσιαστική και εποικοδομητική. Επίσης λάβαμε υπόψη και τις παρατηρήσεις, που έχει προτείνει το Εθνικό Συμβούλιο Καταναλωτών. Στη συντριπτική τους πλειοψηφία οι παρατηρήσεις αυτές έχουν ενσωματωθεί.

Είναι γεγονός ότι περιλαμβάνονται και κάποιες τροπολογίες, οι οποίες μπορεί να μην είναι άμεσα συνδεδεμένες με το νομοσχέδιο αυτό, όμως αφορούν τις δραστηριότητες του Υπουργείου και πρέπει να πω, παρά την προσπάθεια που γίνεται πολλές φορές να έχουμε μόνο σχετικές ρυθμίσεις, δεν είναι πάντα εύκολο, το γνωρίζετε πάρα πολύ καλά. Ρυθμίζει όμως θέματα, που θεωρώ σοβαρά.

Χρειάζονται κάποια θέατρα και κάποιοι κινηματογράφοι και στο κέντρο της Αθήνας και θα ήθελα να πω, ότι δημιουργούνται καινούριες αίθουσες. Δεν είμαι, όμως, σίγουρη, ότι πάντα οι καινούριες είναι καλύτερες από αυτές που υπάρχουν, και το λέω όχι διότι είμαι εναντίον των καινούριων αιθουσών, αλλά επειδή κάποιες από αυτές, που υπάρχουν, είναι καλό να τις διατηρήσουμε στο κέντρο της Αθήνας.

Επίσης και για τα δύο αυτά υπάρχει αυτή η ανάγκη, την οποία είχαμε πει εδώ και πολύ καιρό, όπως και να υπάρχει επιτροπή ατομικής ενέργειας είναι απαραίτητο. Γιατί ναι μεν εμείς μπορεί να μην έχουμε πυρηνική ενέργεια, όμως θα πρέπει να λάβουμε ορισμένα μέτρα διασφάλισης της Χώρας μας από τη λειτουργία της πυρηνικής ενέργειας σε άλλες χώρες.

'Οπως σας είχα πει και στη Διαρκή Επιτροπή, έρχονται άλλες τρεις τροπολογίες στην Ολομέλεια. Τις είχα αναγγείλει στη Διαρκή Επιτροπή. Είναι για την άϋλη εμπορική αξία, για τις πωλήσεις από απόσταση και για ένα ειδικό θέμα για τις μισθώσεις της Ρόδου. Οι τρεις τροπολογίες θα έρθουν στην Ολομέλεια και ήδη είχα ενημερώσει τη Διαρκή Επιτροπή.

Κυρίες και κύριοι συνάδελφοι, όπως είπα, είναι ένα σχέδιο νόμου, το οποίο είναι πάρα πολύ σημαντικό, γιατί ρυθμίζει ένα τεράστιο θέμα της κοινωνίας μας και νομίζω, ότι οι ρυθμίσεις, που φέρνουμε, είναι ουσιαστικές. 'Εχουν βασιστεί σε μια μακρόχρονη προετοιμασία από πάρα πολλούς έγκριτους και ειδικούς στον τομέα αυτό. Σίγουρα έχουν λάβει υπόψη τους και τη νομολογία, αλλά και τις εξελίξεις και της ελληνικής, αλλά και της ευρωπαϊκής αγοράς.

Θέλω να ευχαριστήσω και όλους τους συναδέλφους, που με τις παρατηρήσεις τους συνέβαλαν στη Διαρκή Επιτροπή Εμπορίου και Παραγωγής και ειδικά τον πρόεδρο της Επιτροπής, ο οποίος και αυτός πριν από μερικά χρόνια είχε συμβάλει σ' αυτό το νομοθέτημα, γιατί είναι ένα νομοθέτημα που έχει μια μακρά διαδρομή.

ΓΙΑΝΝΗΣ ΚΑΨΗΣ: 'Ενας φίλος από τα παλιά.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Ακριβώς.

Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, όπως ανέφερε και ο Εισηγητής του Κόμματός μας κ. Αλογοσκούφης, θεωρούμε, ότι αυτή καθαυτή η ρύθμιση για την ασφαλιστική σύμβαση αποτελεί μία θετική κίνηση και γι' αυτό και υποστηρίξαμε αυτήν την κίνηση στα πλαίσια της συζήτησης στη Διαρκή Επιτροπή.

Πράγματι οι ρυθμίσεις, που αποτελούν προϊόν εργασίας έγκριτων νομικών, επιδιώκουν και νομίζουμε, επιτυγχάνουν όσο είναι δυνατόν μία ισορροπία ανάμεσα, αν θέλετε, στα συμφέροντα των καταναλωτών και των παραγωγών ασφαλιστικών υπηρεσιών.

Οι ρυθμίσεις αυτές αποτελούν μία βασική προϋπόθεση για 

Σελίδα 5576 

να επιτευχθεί μια εύρυθμη λειτουργία της ασφαλιστικής αγοράς. Ωστόσο, ενώ είναι αναγκαία προϋπόθεση δεν είναι και επαρκής, για να επιτύχει αυτήν την εύρυθμη λειτουργία, δεδομένου ότι γίνεται αποσπασματικά, διότι δεν λαμβάνονται υπόψη και άλλες βασικές διαστάσεις του προβλήματος, όπως είναι η λειτουργία αυτή καθεαυτή των ασφαλιστικών εταιρειών που επιβάλλει την ύπαρξη εποπτείας αλλά και του ρόλου τους ως τμήματος της κεφαλαιαγοράς. Διότι δεν πρέπει να ξεχνάμε, ότι όλο το πλεόνασμα επενδύεται και οι ασφαλιστικές εταιρείες απευθείας ή μέσω των αμοιβαίων κεφαλαίων, που ελέγχουν, αποτελούν σημαντικό παράγοντα στη χρηματιστηριακή αγορά και γενικότερα στην αγορά κεφαλαίου.

Και τίθεται το ερώτημα και εποπτείας αυτής της δραστηριότητας, η οποία εν μέρει ασκείται σήμερα από την Επιτροπή Κεφαλαιαγοράς, αλλά θα έπρεπε αυτά τα δυο θέματα να δένουν, να έχουμε μια σφαιρική αντιμετώπιση και γι' αυτό θα περίμενα να υπάρξει και καλύτερη συνεργασία μεταξύ των Υπουργείων Ανάπτυξης και Εθνικής Οικονομίας, όσον αφορά τη σφαιρική αντιμετώπιση του θέματος της λειτουργίας της ασφαλιστικής αγοράς.

'Ενα άλλο θέμα που δεν αντιμετωπίζεται, που είναι όμως πάρα πολύ σοβαρό και αναφέρεται στον ομφάλιο λώρο ανάμεσα στις τράπεζες και τις ασφαλιστικές εταιρείες, που είναι θυγατρικές των τραπεζών, όπου δεδομένων των ατελειών στη λειτουργία του τραπεζικού συστήματος έχουμε και ένα είδος εξάρτησης του πελάτη, του δανειζομένου από την τράπεζα, σε σχέση με την επιλογή του σε ό,τι αφορά την ασφαλιστική εταιρεία, παρά τις ισχύουσες νομικές ρυθμίσεις. Αυτό είναι πάρα πολύ σοβαρό θέμα, που δεν έχει αντιμετωπιστεί αποτελεσματικά, που όμως μειώνει την ανταγωνιστικότητα της ασφαλιστικής αγοράς στη Χώρα μας.

'Ενα άλλο βασικό θέμα είναι η ανάπτυξη της αασφαλιστικής αγοράς, το ανέφερε και η κυρία Υπουργός, και αφορά γενικότερα την ανάπτυξη του τριτογενή τομέα της Χώρας μας, στα πλαίσια της ενιαίας ευρωπαϊκής αγοράς:

Κατά τη συζήτηση στη Διαρκή Επιτροπή είχα θέσει το ερώτημα στους εκπροσώπους των φορέων, κατά πόσο οι ρυθμίσεις αυτές καθεαυτές συμβάλουν στην ανάπτυξη του τριτογενούς τομέα, ειδικότερα του ασφαλιστικού τομέα και στη δημιουργία θέσεων εργασίας, εν όψει των ρυθμίσεων, που πραγματοποιούνται σε επίπεδο Ευρωπαϊκής 'Ενωσης. Η απάντηση ήταν αρνητική, δηλαδή ότι το νομοσχέδιο είναι ουδέτερο προς αυτήν την κατεύθυνση. Θα περιμέναμε πιο γενναίες παρεμβάσεις για την ενίσχυση του κλάδου, σε αντίθεση με ό,τι συνέβη πρόσφατα με τις φορολογικές ρυθμίσεις π.χ. με τις ομαδικές ασφάλειες, όπου η Πολιτεία, η Κυβέρνηση του ΠΑ.ΣΟ.Κ., κινήθηκε προς την αντίθετη κατεύθυνση. Υπάρχει επίσης ένα πρόβλημα γενικότερο, για τον αγροτικό τομέα με τον ΕΛΓΑ, κάτι το οποίο δεν έχει θιγεί και θα έπρεπε να αντιμετωπιστεί στα πλαίσια μιας σφαιρικής αντιμετώπισης. Είναι πάρα πολύ σημαντικό να συνεργάζονται τα Υπουργεία μεταξύ τους, όπως στην περίπτωση αυτή με το Υπουργείο Γεωργίας.

Είμαστε λοιπόν θετικοί σε ό,τι αφορά αυτή καθεαυτή τη ρύθμιση για την ασφαλιστική σύμβαση, αλλά δυστυχώς προσετέθησαν και ρυθμίσεις, που άλλαξαν το νομοσχέδιο, όπως για τα δίδακτρα.

Διότι οι ρυθμίσεις αυτές αντιπροσωπεύουν μια παλινδρόμηση προς λανθασμένες πρακτικές, που δεν ενισχύουν την ανταγωνιστικότητα της αγοράς υπηρεσιών εκπαίδευσης, αλλά αντιθέτως κατά απλοϊκό, αν θέλετε, τρόπο, προσπαθούν να αντιμετωπίσουν το κόστος λειτουργίας της εκπαίδευσης από την οπτική μεριά των καταναλωτών, χωρίς ωστόσο να είναι βέβαιο, ότι οφελούνται οι καταναλωτές αυτών των υπηρεσιών.

Θα ήθελα σ'αυτό το σημείο, εν όψει της συζήτησης που θα έχουμε επί των άρθρων, να υπενθυμίσω στον παριστάμενο κύριο Υφυπουργό, το αίτημα που διατυπώσαμε στη διάρκεια της συζήτησης στη Διαρκή Επιτροπή, να έχουμε το κοστολόγιο το οποίο αναφέρει η εισηγητική έκθεση περί ρυθμίσεως διδάκτρων. Διότι αναφέρει το Υπουργείο, ότι έγινε κάποια μελέτη και υποσχέθηκε η κυρία Υπουργός, ότι θα φέρει το κοστολόγιο. Καλό είναι να έχουμε αυτήν τη διαφάνεια, ώστε να μη δημιουργείται και αίσθημα αδικίας, είτε προς τη μια πλευρά είτε προς την άλλη, δεδομένου μάλιστα ότι υπάρχει και ένα αναδρομικό στοιχείο στην όλη υπόθεση.

Επίσης θα πρέπει να υπενθυμίσουμε, ότι αυτές οι ρυθμίσεις, όσον αφορά το σκέλος των διδάκτρων, θα έπρεπε να συνεκτιμηθούν και με τις ρυθμίσεις που υπήρξαν στο φορολογικό νομοσχέδιο, εφ'όσον αφορά τα εκπαιδευτήρια κ.ο.κ.

Τέλος θα ήθελα να επισημάνω, ότι για τα θέματα της πυρηνικής ενέργειας θα έπρεπε να είχαμε μια γενικότερη ανάλυση, που έχει σχέση και με την ενεργειακή πολιτική. Διότι εδώ απλώς ερχόμαστε να κάνουμε κάποιες αποσπασματικές ρυθμίσεις, χωρίς να μπορούμε να αξιολογήσουμε ποια είναι η γενικότερη πολιτική στον τομέα της πυρηνικής ενέργειας στα πλαίσια της ενεργειακής πολιτικής της Χώρας.

'Ηθελα λοιπόν να επισημάνω, ότι εμείς δεν είμαστε αντίθετοι στην αρχή του νομοσχεδιου, όσον αφορά την ασφαλιστική σύμβαση και γι'αυτό θα το ψηφίσουμε επί της αρχής. Αλλά έχουμε σοβαρές επιφυλάξεις για ορισμένες τροπολογίες και επίσης για δύο-τρία άρθρα του νομοσχεδίου, τα οποία θίξαμε στη Διαρκή Επιτροπή και θα σχολιάσουμε πάλι στις επόμενες συνεδριάσεις. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΔΗ.Κ.ΚΙ. κ.Ιντζές, έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, το υπό συζήτηση νομοσχέδιο ρυθμίζει την ασφαλιστική σύμβαση. 'Οπως γνωρίζετε όλοι, το Ασφαλιστικό Δίκαιο είναι μέρος-κεφάλαιο του Εμπορικού Δικαίου. Και όπως στον ισχύοντα Εμπορικό Κώδικα υπήρχε το κεφάλαιο του Ασφαλιστικού Δικαίου -επομένως είναι μέρος του Κώδικα- έπρεπε και πάλι το νομοσχέδιο αυτό να έλθει ως μέρος του Εμπορικού Κώδικα, που ήδη είχε ετοιμαστεί εδώ και πέντε χρόνια για να έλθει στη Βουλή.

Η δικαιολογία της κυρίας Υπουργού -και στην εισηγητική έκθεση- ότι θεώρησε προτιμότερο να γίνει αυτοτελές νομοσχέδιο, επειδή έχουμε εξελίξεις στα ασφαλιστικά προϊόντα, που δημιουργεί η εξέλιξη του εμπορίου, της ασφαλιστικής αγοράς κ.λπ., δεν είναι πειστική. 

Απεναντίας, δημιουργεί ανασφάλεια δικαίου, διότι, όπως γνωρίζετε, οι κώδικες είναι αποτέλεσμα επεξεργασίας από επιτροπές ειδικών νομικών, καθηγητών, δικαστών και εμπείρων από την πράξη δικηγόρων και όλη αυτή η σύνθεση της νομικής πείρας και γνώσης και στη θεωρία και στην πράξη δημιουργούν ένα απαύγασμα νομικής ρύθμισης θεμάτων που δημιουργούνται κάθε μέρα στη ζωή, εν προκειμένω στον ασφαλιστικό τομέα, στο ασφαλιστικό δίκαιο, που και εμπεδώνει τις συναλλαγές σ' αυτόν τον τομέα τον ασφαλιστικό, αλλά και αποτρέπει την ευκαιριακή τροποποίηση κάθε φορά των ρυθμίσεων αυτών.

Θα αναφέρω ένα παράδειγμα, για να ανατρέψω το επιχείρημα της εισηγητικής έκθεσης, ότι όταν είναι κώδικας, είναι πολύ δυσχερές να τροποποιείται και να εναρμονίζεται με τις νέες συνθήκες και τα νέα ασφαλιστικά προϊόντα. Ναι, αλλά προχθές ήμασταν μάρτυρες και ψηφίσαμε πολλές τροποποιήσεις πολλών κωδίκων, Κώδικα Ποινικής Δικονομίας, Ποινικό Κώδικα, Κώδικα Πολιτικής Δικονομίας. Και ανέφερα προχθές αυτά, που αναφέρω και τώρα. 'Ομως, είναι άλλο αυτό. Δηλαδή υπάρχει πάλι η δυνατότητα τροποποίησης μέρους του κώδικα ή άρθρων των κωδίκων, οπότε και η ανάγκη της προσαρμογής και εναρμόνιση με τα νέα δεδομένα να γίνεται, αλλά και να είμαστε φειδωλοί στις συνεχείς τροποποιήσεις του Δικαίου, άρα στη δημιουργία ανασφάλειας Δικαίου. Αυτή είναι η πρώτη παρατήρηση, που είχα να κάνω.

Η δεύτερη παρατήρηση που έχω να κάνω είναι, ότι δεν έγινε ο απαιτούμενος κοινωνικός διάλογος. Απ' ό,τι γνωρίζω -εύχομαι να μην είμαι καλά πληροφορημένος- οι μόνοι οι προνομιούχοι συνομιλητές του Υπουργείου Ανάπτυξης ήταν οι ασφαλιστικές εταιρείες η 'Ενωση Ασφαλιστικών Εταιρειών. Μάλιστα όχι όλες αλλά ορισμένες ασφαλιστικές εταιρείες, οι μεγάλες ασφαλιστικές εταιρείες. Δεν ακούστηκαν όσο έπρεπε οι Ενώσεις Καταναλωτών, που είναι ένας θεσμός, είναι 

Σελίδα 5577 

κοινωνικές οργανώσεις, που στην Ελλάδα δεν έχουν μεγάλη ιστορία, μολονότι το ΙΝ.ΚΑ, αν θυμάμαι καλά έχει μια ιστορία είκοσι ετών και η αντιμετώπισή του αλλά και των υπολοίπων ενώσεων καταναλωτών, που δημιουργήθηκαν μετά και η ομοσπονδία τους ενδεχομένως, δεν είχαν την πρέπουσα και τη δέουσα προσοχή από την Πολιτεία. Δεν έχουν καθιερωθεί συνομιλητές σε θέματα που αφορούν τις ρυθμίσεις αυτών που εκπροσωπούν, των καταναλωτών.

Η τρίτη παρατήρηση που έχω να κάνω είναι, ότι οι ασφαλιστικές εταιρείες στην Ελλάδα έχουν και μια κακή ιστορία, αλλά έχουμε και ένα φαινόμενο ολιγοπωλιακό και προνομιακό. Και εξηγούμαι. Οπως γνωρίζετε οι μεγαλύτερες ασφαλιστικές εταιρείες και οι αρχαιότερες, αν εξαιρέσουμε αυτές που επρακτορεύοντο από ελληνικά γραφεία αλλά ξένων εταιρειών, λ.χ. ο "ΦΟΙΝΙΞ" του Λονδίνου και άλλες εταιρείες παλιές, οι ελληνικές ασφαλιστικές εταιρείες, οι μεγαλύτερες και οι αρχαιότερες, επαναλαμβάνω, είναι θυγατρικές τραπεζικών εταιρειών. Και αναφέρω αμέσως την "Εθνική Ασφαλιστική Εταιρεία" τη μεγαλύτερη, τον "ΑΣΤΕΡΑ", πάλι θυγατρική της Εθνικής Τράπεζας, τον "ΦΟΙΝΙΚΑ", θυγατρική της Εμπορικής Τράπεζας και ένα σωρό άλλες. Αρκούμαι σ' αυτές.

Αυτές δρουν ολιγοπωλιακά και εκβιαστικά, δηλαδή στρεβλά, διότι όπως γνωρίζετε -τυχαίνει να γνωρίζω εκ των έσω διότι όταν σπούδαζα ήμουν υπάλληλος στην ασφαλιστική εταιρεία "ΦΟΙΝΙΞ" επί εννέα χρόνια- διαστρεβλώνουν την ελεύθερη αγορά, που πολλοί σήμερα εδώ μέσα κόπτονται για τη λειτουργία της, που λύνει όλα τα θέματα. Λύνει ορισμένα θέματα η αγορά, όχι όμως όλα.

Στην προκειμένη, όμως, περίπτωση, πιστεύω, ότι πρέπει να λειτουργήσει η αγορά, διότι, όπως γνωρίζετε, αυτές οι ασφαλιστικές εταιρείες, που είναι θυγατρικές των τραπεζών, πράκτορές τους πρώτοι είναι τα υποκαταστήματα των γεννητόρων τραπεζών. Και επομένως, όταν συναλλάσσεται κανείς σε μία τράπεζα, εκβιάζεται -το λέω έτσι ευθέως- ότι, αν δεν κάνεις και ασφάλεια, δεν παίρνεις αυτήν τη χορήγηση. Και θα δείτε, όλες οι πιστώσεις που αφορούν εισαγωγές, ταυτόχρονα τα ασφαλιστήρια μεταφορών είναι στην εταιρεία, που συναλλάσσεται κανείς με την τράπεζα. Δηλαδή, Εθνική, στην Εθνική Ασφαλιστική. Εμπορική, στον Φοίνικα. Εθνική, στον Αστέρα. Η Τράπεζα Πίστεως στην Εμπορική Ασφαλιστική Εταιρεία. Η Λαϊκή Τράπεζα, όταν υπήρχε, η Ιονική, δηλαδή, στη Λαϊκή Ασφαλιστική Εταιρεία, Αγροτική Τράπεζα στην Αγροτική Ασφαλιστική κ.ο.κ.

'Ετσι στρεβλώνεται τελείως η αγορά και δεν λειτουργεί ούτε κατ' ελάχιστον ο ελεύθερος ανταγωνισμός, για να έχουμε ενδεχομένως και μείωση των ασφαλίστρων. 

Επομένως η πρώτη παρατήρηση, που είχα να κάνω στον παριστάμενο Υφυπουργό, είναι, ότι πρέπει να ληφθεί μέριμνα, που να αποτελεί αδίκημα, διωκόμενο και ποινικά, εάν, όταν κανείς συναλλάσσεται με την τράπεζα, του υποδειχθεί άμεσα ή έμμεσα -μέχρι πρότινος, μπορεί και τώρα, γινόταν άμεσα- και φορτικά να αποτελεί ποινικό αδίκημα, διότι αποτελεί προσέλκυση πελατών δια βίας, δι' εκβιασμού. Παρόμοιο παράδειγμα είναι και η Αγροτική Ασφαλιστική, που λυμαίνεται τους αγρότες.

Η τέταρτη παρατήρηση, που είχα να κάνω, είναι, ότι η ασφαλιστική σύμβαση, κυρίες και κύριοι συνάδελφοι, όπως γνωρίζετε, αποτελεί σύμβαση προσχώρησης. Δηλαδή, δεν υπάρχει περιθώριο διαπραγμάτευσης μεταξύ ασφαλιστού και ασφαλιζομένου ή λήπτη της ασφάλισης, όπως εισάγει αυτήν τη νέα ορολογία το υπό συζήτηση νομοσχέδιο. Γιατί, πρώτον, οι γενικοί όροι, αν έχετε κάποια πείρα από τα συμβόλαια -θυμάμαι τα ασφαλιστήρια πυρός-για να αναγνωσθούν, ήθελαν μεγεθυντικό φακό. Περιέχει τέτοιους όρους, που σχεδόν αναιρούσαν την ασφάλιση. Οι ειδικοί όροι περιορίζονται σε κοινότυπα πράγματα στην περιγραφή του ασφαλιζομένου αντικειμένου, είτε μεταφοράς είτε πυρός είτε αστικής ευθύνης και έτσι ο υπόψηφιος αντισυμβαλλόμενος με τις ασφαλιστικές εταιρείες είναι δέσμιος. Είτε πας στον ΟΤΕ είτε πας στη ΔΕΗ, που είναι κρατικά μονοπώλια, είτε πας σε ασφαλιστικές εταιρείες, αντιμετωπίζεις την ίδια ακριβώς κατάσταση και δεν έχεις λόγο ούτε την παραμικρή μεταβολή να κάνεις.

Επομένως η πρώτη παρατήρηση, που έχω να κάνω στα άρθρα, αλλά αφορά τις αρχές του νομοσχεδίου είναι, ότι όταν υποβάλλει αίτηση ασφάλισης, που δεν υποβάλλει κανείς -απλώς, θέλει να ασφαλιστεί, του ετοιμάζουν το ασφαλιστήριο- πρέπει να έχει όρους να αντιπροτείνει η ασφαλιστική εταιρεία και εκεί να γίνεται σύμπτωση απόψεων και να καταρτίζεται το ασφαλιστήριο. 'Ηδη το νομοσχέδιο δεν υποχρεώνει τον ασφαλιστή να γνωρίζει εκ των προτέρων τους γενικούς όρους του ασφαλιστηρίου στον ασφαλιζόμενο ενώ πρέπει να ήταν υποχρεωτικό. Διότι, όπως γνωρίζετε, δουλειά των ασφαλιστικών εταιρειών είναι να γνωρίζουν τις λεπτομέρειες, ο δε ασφαλιζόμενος είναι ένα άτομο, πολλές φορές ανίδεο περί τα ασφαλιστικά, όταν ιδίως σήμερα μιλάμε για ασφαλίσεις, που έχουν επεκταθεί λόγω της αστικοποίησης της κοινωνίας μας και της οικονομίας μας.

Και ενώ πρώτα η ασφάλιση ήταν προνόμιο και γνωστό σαν αντικείμενο σε πολύ περιορισμένο αριθμό εμπορευομένων στην Αθήνα και στην Θεσσαλονίκη, και σε κάποιες ίσως επαρχιακές πόλεις που ήταν κάπως προοδευτικός ή κοσμοπολίτης ο ασφαλισμένος, Μιλάω βέβαια για μέχρι το 1960. Μετά άρχισε η ασφάλιση να μπαίνει στη ζωή μας, διότι ξεχάστηκαν και τα θλιβερά γεγονότα των ασφαλιστηρίων ζωής που όλοι οι ασφαλισμένοι μετά τον πόλεμο δεν πήραν δραχμή, διότι είχε γίνει η μεγαλύτερη απάτη στην ελληνική αγορά ενώ μετά ο κόσμος απέκτησε πάλι την εμπιστοσύνη δια της βίας. Θυμάμαι, όταν ήμουν στον Φοίνικα, έστελναν ανθρώπους να κάνουν ασφάλεια ζωής χωρίς να ήξεραν τι σήμαινε και η προμήθεια για τους ασφαλιστές πράκτορες ήταν το 50% των ασφαλίστρων του πρώτου έτους και μιλάμε για χιλιάδες τότε, που σήμερα είναι εκατομμύρια.

Το δεύτερο που έχω να παρατηρήσω είναι, ότι όταν υπάρχει αμφισβήτηση μεταξύ ασφαλιστού και ασφαλισμένου, θα έπρεπε το νομοσχέδιο να κλείνει υπέρ του ασφαλιζομένου, δηλαδή του καταναλωτή, διότι είναι ο ασθενής στο επίπεδο της διαπραγμάτευσης. Ενώ θεωρητικά ίσταται στο ίδιο επίπεδο συμβαλλόμενος και αντισυμβαλλόμενος στην πράξη, στην καθημερινότητα υπάρχει διαφορά επιπέδου. Ο μεν είναι γνώστης, ξέρει τι πουλάει, ο δε είναι υποψήφιος αγοραστής που πάει ως να αγοράζει "γουρούνι στο σακί", στα τυφλά. Σπάνια κανείς επιλέγει ή επέλεγε καλύτερα να ασφαλισθεί αφ' εαυτού. Γι' αυτό όπως θα γνωρίζετε, όταν κάνεις υποθήκη σε ένα ακίνητο είναι υποχρεωτική η ασφάλιση πυρός, όταν κάνεις μεταφορά εμπορευμάτων, εισαγωγή από το εξωτερικό δεν σου ανοίγει πίστωση η τράπεζα αν δεν έχεις το ασφαλιστήριο -καλό είναι αυτό- όχι όμως και της δικής της εταιρείας. Επομένως, το μεγαλύτερο μέρος των ασφαλισμένων, χθες περισσότερο, σήμερα λιγότερο, αλλά πάντως ισχύει το ίδιο, δεν γνωρίζει τι αγοράζει. 'Αρα σε κάθε ρύθμιση από το νόμο σχετικά με τη σύμβαση ασφάλισης έπρεπε το τεκμήριο, θα έλεγα, δικαιώματος να τείνει υπέρ του ασφαλιζομένου, παρά του ασφαλιστή. Δηλαδή, η αμέλεια, η μη γνωστοποίηση στον ασφαλιστή των κινδύνων, των ιδιαιτεροτήτων, έπρεπε να κλείνει υπέρ του ασφαλιζομένου παρά του ασφαλιστού. 'Η αλλιώς το βάρος απόδειξης πρέπει να το έχει ο ασφαλιστής. Επομένως αν δεν μπορεί να αποδείξει κάτι η σύμβαση, να ερμηνεύεται υπέρ του ασφαλιζομένου.

'Ετσι, κύριε Υπουργέ, θα εξυγιανθεί η ασφαλιστική αγορά , θα λειτουργήσει ο ανταγωνισμός, θα αποκτηθεί εμπιστοσύνη του Ελληνικού Λαού, των Ελλήνων πολιτών, στην έννοια της ιδιωτικής ασφάλισης και θα έχουμε, πιστεύω, κάποια ομαλοποίηση της αγοράς και ενδεχομένως, αν σπάσει αυτό το μονοπώλιο, το ολιγοπώλιο, των τραπεζικών ασφαλιστικών εταιρειών -ας τις ονομάσω έτσι, και έτσι λέγονται- τότε ενδεχομένως μπορεί να λειτουργήσει η αγορά και να έχουμε μείωση και όχι συνεχή αύξηση των ασφαλίστρων.

'Εχω να κάνω αρκετές παρατηρήσεις, δεν θα τις κάνω, όμως, θα αναφερθώ στα κατ' ιδίαν άρθρα όταν θα έρθει η σειρά της συζήτησής τους, αλλά θα ήθελα να πω ορισμένα πράγματα για τα δίδακτρα. 

'Οσον αφορά τώρα τα άρθρα που αναφέρονται στα δίδακτρα, 

Σελίδα 5578 

εμείς διαφωνούμε ριζικά με τη Νέα Δημοκρατία και είμαστε υπέρ αυτής της ρύθμισης. Η αγορά δεν είναι πανάκεια, το κράτος καλώς κάνει που βάζει οροφή, καλώς κάνει που παρεμβαίνει στην αγορά της ιδιωτικής εκπαίδευσης, αλλά πρέπει ταυτόχρονα να δείξει μεγαλύτερη μέριμνα για τα δημόσια σχολεία, γιατί όσο υποβαθμίζονται τα δημόσια σχολεία και όποιος τα υποβαθμίζει -η εκάστοτε κυβέρνηση αν τα υποβαθμίζει- ταυτόχρονα γίνεται και στρατολόγος πελατών στην ιδιωτική εκπαίδευση.

Η τελευταία παρατήρηση, που έχω να κάνω, είναι αυτή που αναφέρεται στο άρθρο 38. Εγώ θα έλεγα, εάν η Κυβέρνηση σέβεται τον εαυτόν, της πρέπει να αποσύρει το άρθρο αυτό, γιατί είναι φωτογραφία. Είναι λυπηρό τώρα που γυρνάει η χιλιετία του 2000 να ψηφίζουμε στην Εθνική Αντιπροσωπεία φωτογραφικές διατάξεις.

Με όσα ανέφερα, κυρίες και κύριοι συνάδελφοι, είναι προφανές, ότι καταψηφίζουμε το νομοσχέδιο επί της αρχής, μολονότι μπορώ να πω, ότι έχει κάποιες βελτιωτικές ρυθμίσεις σε ορισμένα άρθρα εν σχέσει με το προηγούμενο καθεστώς.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι δεν υπάρχει άλλος εγγεγραμμένος να ομιλήσει επί της αρχής του νομοσχεδίου.

Κηρύσσεται περαιωμένη η συζήτηση επί της αρχής του νομοσχεδίου και ερωτάται το Σώμα: Γίνεται δεκτό το σχέδιο νόμου "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις" επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο αρμοδιότητας του Υπουργείου Ανάπτυξης: "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις" έγινε δεκτό επί της αρχής, κατά πλειοψηφία.

Σύμφωνα με την απόφαση της Διάσκεψης των Προέδρων, αφού τελειώσαμε τη συζήτηση και την ψήφιση του νομοσχεδίου επί της αρχής, θα λύσουμε τη συνεδρίαση.

Με τη συναίνεση του Σώματος και ώρα 22.12', λύεται η συνεδρίαση για αύριο, ημέρα Πέμπτη, 10 Απριλίου 1997 και ώρα 10.00', με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια νομοθετική εργασία, συνέχιση της συζήτησης του νομοσχεδίου του Υπουργείου Ανάπτυξης.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
