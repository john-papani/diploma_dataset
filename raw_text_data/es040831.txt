      ΠΙΝΑΚΑΣ ΠΕΡΙΕΧΟΜΕΝΩΝ
      ΠΕΡΙΟΔΟΣ ΙΑ΄
      ΣΥΝΟΔΟΣ Α΄
      ΣΥΝΕΔΡΙΑΣΗ ΚΑ΄
      Τρίτη 31 Αυγούστου 2004
      ΘΕΜΑΤΑ
      ΕΙΔΙΚΑ ΘΕΜΑΤΑ
      1. Επικύρωση Πρακτικών, σελ.
      2. Άδεια απουσίας του Βουλευτή κ. Θ. ΘΑΛΑΣΣΙΝΟΥ, σελ.
      3. Συζήτηση σχετικά με την διεξαγωγή των Ολυμπιακών Αγώνων, σελ.
      4. Ανακοινώνεται ότι ο Υπουργός Δικαιοσύνης διεβίβασε στη Βουλή δικογραφία που αφορά τους πρώην Υπουργούς Οικονομίας και Οικονομικών και Μεταφορών και Επικοινωνιών σύμφωνα με το ν. 3126/2003 περί ποινικής ευθύνης των Υπουργών, σελ.
      Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
      1. Κατάθεση αναφορών, σελ.
      2. Απαντήσεις Υπουργών σε ερωτήσεις Βουλευτών, σελ.
      Γ. ΝΟΜΟΘΕΤΙΚΗ ΕΡΓΑΣΙΑ
      1. ΚΑΤΑΘΕΣΗ ΣΧΕΔΙΩΝ ΝΟΜΩΝ:
      α) Οι Υπουργοί Περιβάλλοντος, Χωροταξίας και Δημοσίων έργων και Οικονομίας και Οικονομικών κατέθεσαν σχέδιο νόμου: «Μειοδοτικό σύστημα ανάθεσης των δημοσίων έργων και συναφείς διατάξεις», σελ.
      β) Ο Υφυπουργός Πολιτισμού και οι Υπουργοί Οικονομίας και Οικονομικών, Ανάπτυξης, Απασχόλησης και Κοινωνικής Προστασίας, Δικαιοσύνης και Δημόσιας Τάξης κατέθεσαν σχέδιο νόμου: «Τροποποιήσεις άρθρων του Ν. 2725/1999 (ΦΕΚ Α΄ 121/1999) και άλλες διατάξεις θεμάτων αθλητισμού», σελ.
      γ) Οι Υπουργοί Δημόσιας Τάξης, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Δημοσίας Τάξεως της Ελληνικής Δημοκρατίας και του Υπουργείου Δικαιοσύνης και Δημοσίας Τάξεως της Κυπριακής Δημοκρατίας για τη συνεργασία των Πυροσβεστικών Σωμάτων των δύο χωρών σε θέματα αρμοδιότητάς τους», σελ.
      δ) Οι Υπουργοί Αγροτικής Ανάπτυξης και Τροφίμων, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Γεωργίας της Ελληνικής Δημοκρατίας και του Υπουργείου Γεωργίας της Δημοκρατίας της Αρμενίας για συνεργασία στον τομέα της γεωργίας, όπως συμπληρώθηκε με τις ανταλλαγείσες διακοινώσεις», σελ.
      ε) Οι Υπουργοί Μεταφορών και Επικοινωνιών, Οικονομίας και Οικονομικών και Εξωτερικών, κατέθεσαν σχέδιο νόμου «Κύρωση της Συμφωνίας μεταξύ της Κυβέρνησης της Δημοκρατίας της Τυνησίας στον τομέα οδικών μεταφορών προσώπων και εμπορευμάτων και διαμετακόμισης», σελ.
      στ) Οι Υπουργοί Δικαιοσύνης, Εξωτερικών και Οικονομίας και Οικονομικών κατέθεσαν σχέδιο νόμου: «Κύρωση της Συμφωνίας μεταξύ της Ελληνικής Δημοκρατίας και της Ουκρανίας για δικαστική συνδρομή σε αστικές υποθέσεις», σελ.
      ζ) Οι Υπουργοί Πολιτισμού, Οικονομίας και Οικονομικών, Εξωτερικών, Ανάπτυξης, Εθνικής Παιδείας και Θρησκευμάτων και Επικρατείας, κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Συμβουλίου των Υπουργών της Βοσνίας –Ερζεγοβίνης για συνεργασία στους τομείς του πολιτισμού, της εκπαίδευσης και της επιστήμης», σελ.
      η) Οι Υπουργοί Πολιτισμού, Οικονομίας και Οικονομικών, Εξωτερικών, Εθνικής Παιδείας και Θρησκευμάτων και Επικρατείας, κατέθεσαν σχέδιο νόμου: «Κύρωση της Συμφωνίας πολιτιστικής και εκπαιδευτικής συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Βραζιλίας», σελ.
      θ) Οι Υπουργοί Εμπορικής Ναυτιλίας, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Συμφωνίας για τις θαλάσσιες μεταφορές μεταξύ της Ευρωπαϊκής Κοινότητας και των Κρατών μελών της, αφενός και αφετέρου της Κυβέρνησης της Λαϊκής Δημοκρατίας της Κίνας», σελ.
      ι) Οι Υπουργοί Δικαιοσύνης, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Σύμβασης για τη συλλογή αποδεικτικών στοιχείων στην αλλοδαπή σε αστικές ή εμπορικές υποθέσεις», σελ.λ
      κ) Οι Υπουργοί Δημόσιας Τάξης, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Σλοβενίας περί συνεργασίας στην καταπολέμηση του εγκλήματος, ιδιαίτερα της τρομοκρατίας, της παράνομης διακίνησης ναρκωτικών και του οργανωμένου εγκλήματος, σελ.
      λ) Οι Υπουργοί Ανάπτυξης, Οικονομίας και Οικονομικών και Εξωτερικών, κατέθεσαν σχέδιο νόμου «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Κυπριακής Δημοκρατίας για τη διατήρηση αποθεμάτων αργού πετρελαίου και προϊόντων πετρελαίου που αποθηκεύονται στην Ελληνική Δημοκρατία», σελ .
      μ) Οι Υπουργοί Εθνικής Άμυνας, Εξωτερικών, Οικονομίας και Οικονομικών και Δικαιοσύνης κατέθεσαν σχέδιο νόμου: «Κύρωση του Μνημονίου Κατανόησης μεταξύ της Ελληνικής Δημοκρατίας και της Δημοκρατίας της Αρμενίας που αφορά τη συμμετοχή μιας διμοιρία τυφεκιοφόρων των Ενόπλων Δυνάμεων της Δημοκρατίας της Αρμενίας στο ελληνικό τάγμα στο Κόσοβο στο πλαίσιο των επιχειρήσεων της KFOR», σελ.
      2. Ψήφιση επί της αρχής, επί των άρθρων και επί του συνόλου του Υπουργείου Οικονομίας και Οικονομικών «Κύρωση της τροποποίησης του άρθρου 1 της Συμφωνίας Ίδρυσης της Ευρωπαϊκής Τράπεζας και Ανασυγκρότησης και Ανάπτυξης», σελ.
      ΟΜΙΛΗΤΕΣ
      ΕΠΙ ΤΗΣ ΣΥΖΗΤΗΣΗΣ ΤΩΝ ΟΛΥΜΠΙΑΚΩΝ ΑΓΩΝΩΝ
      ΔΟΥΚΑΣ Π., σελ.
      ΚΑΣΤΑΝΙΔΗΣ Χ., σελ.
      ΜΠΕΝΑΚΗ-ΨΑΡΟΥΔΑ Α., σελ.
      ΞΗΡΟΤΥΡΗ –ΑΙΚΑΤΕΡΙΝΑΡΗ Α., σελ.
      ΠΟΛΥΔΩΡΑΣ Β., σελ.
      ΣΚΥΛΛΑΚΟΣ Α., σελ.


ΠΡΑΚΤΙΚΑ  ΒΟΥΛΗΣ
ΙΑ’  ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ) 
ΣΥΝΟΔΟΣ  Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2004
ΣΥΝΕΔΡΙΑΣΗ  KA΄
Τρίτη 31 Αυγούστου 2004

	Αθήνα, σήμερα στις 31 Aυγούστου 2004, ημέρα Τρίτη και ώρα 19.14΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία της Προέδρου αυτής κ. ΑΝΝΑΣ ΜΠΕΝΑΚΗ-ΨΑΡΟΥΔΑ.
	ΠΡΟΕΔΡΟΣ (Άννα Μπενάκη-Ψαρούδα): Κυρίες και κύριοι συνάδελφοι, αρχίζει η συνεδρίαση.
	(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 29 Ιουλίου 2004 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της Κ΄ συνεδριάσεώς του, της Πέμπτης 29 Ιουλίου 2004, σε ό,τι αφορά στην ψήφιση στο σύνολο των σχεδίων νόμου: α) «Ρυθμίσεις του συστήματος προσλήψεων και θεμάτων δημόσιας διοίκησης» και β) «Περαίωση εκκρεμών φορολογικών υποθέσεων, ρύθμιση ληξιπρόθεσμων χρεών και άλλες διατάξεις».)
      Παρακαλείται ο κύριος Γραμματέας να ανακοινώσει τις αναφορές προς το Τμήμα.
      (Ανακοινώνονται προς το Τμήμα από τον κ. Ιωάννη Μπούγα, Βουλευτή Φωκίδας, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Ο Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία ο Δήμαρχος Ξάνθης ζητεί τη μεταφορά του Πυροσβεστικού Σταθμού Ξάνθης.
      2) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η ’Ενωση Αγροτικών Συνεταιρισμών Πηλίου-Β.Σποράδων ΣΥΝ.Π.Ε.  ζητεί την αποζημίωση πληγέντων παραγωγών, από ζημιά σε ψυκτικές εγκαταστάσεις.
      3) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Δήμος Γιαννιτσών Πέλλας ζητεί τη ρύθμιση της σχέσης εργασίας των ειδικών επιστημονικών συνεργατών και των ειδικών συμβούλων των Δημάρχων.
      4) Ο Βουλευτής Καρδίτσας κ. ΡΟΒΛΙΑΣ ΚΩΝΣΤΑΝΤΙΝΟΣ κατέθεσε αναφορά με την οποία ο Δήμαρχος Παλαμά Καρδίτσας ζητεί την χρηματοδότηση της αποπεράτωσης του κλειστού γυμναστηρίου Παλαμά.
      5) Ο Βουλευτής Μεσσηνίας κ. ΔΗΜΗΤΡΗΣ ΚΟΥΣΕΛΑΣ κατέθεσε αναφορά με την οποία το Περιφερειακό Τμήμα Πελοποννήσου του Τεχνικού Επιμελητηρίου Ελλάδας ζητεί την αποπεράτωση του εθνικού οδικού δικτύου Τρίπολης-Καλαμάτας.
      6) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία ο κ. Κων/νος Πωγωνίδης, πολιτικός μηχανικός ζητεί την επίλυση προβλήματός του με το ΙΚΑ Κατερίνης.
      7) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ο Σύνδεσμος Επαγγελματικών Αλιέων Πτελεού «Ο ΑΓΙΟΣ ΝΙΚΟΛΑΟΣ» ζητεί τη σήμανση της Εθνικής Οδού στις εξόδους του Δήμου Πτελεού Μαγνησίας.
      8) Η Βουλευτής Αθηνών κ. ΜΑΡΙΑ ΔΑΜΑΝΑΚΗ κατέθεσε αναφορά με την οποία ο Δήμος Αστυπάλαιας ζητεί την επισκευή και αποκατάσταση του κάστρου της Αστυπάλαιας.
      9) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία οι Εργαζόμενοι της Ελαιουργικής Αγίας Μαρίνας Στυλίδας Φθιώτιδας ζητούν την επιδότηση του συγχρονισμού του εργοστασίου.
      10) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η Συνεταιριστική Οινοβιομηχανία «ΜΑΡΚΟ» ζητεί τη ρύθμιση των χρεών της προς την Αγροτική Τράπεζα.
      11) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας ζητεί την επισκευή και αποκατάσταση του Κάστρου της Αστυπάλαιας.
      12) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Δήμος Μαστοροχωρίων  Ιωαννίνων ζητεί να του χορηγηθεί όχημα για  την εφαρμογή του προγράμματος «Βοήθεια στο σπίτι». 
      13) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία συνταξιούχοι Δάσκαλοι Ιωαννίνων ζητούν να μην καταργηθούν τα βιβλιάρια υγείας των παιδιών τους, που είναι άνεργα ή ανάπηρα.
      14) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας στο οποίο ζητείται η χορήγηση λεωφορείου στο Γυμναστικό Σύλλογο Ηρακλείου «Νίκος Καζαντζάκης».
      15) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Νομάρχης Χανίων ζητεί την άμεση απόσυρση και καταστροφή των μεταλλαγμένων καλλιεργειών και προϊόντων.
      16) Ο Βουλευτής Λάρισας κ. ΜΑΞΙΜΟΣ ΧΑΡΑΚΟΠΟΥΛΟΣ κατέθεσε αναφορά με την οποία η Κοινότητα Αμπελακίων Λάρισας ζητεί να επανεξετασθούν οι παραχωρήσεις της περιοχής κασταναριών Αμπελακίων Λάρισας.
      17) Ο Βουλευτής Λάρισας κ. ΜΑΞΙΜΟΣ ΧΑΡΑΚΟΠΟΥΛΟΣ κατέθεσε αναφορά με την οποία ο Δήμος Κάτω Ολύμπου Λάρισας ζητεί τη δημιουργία πάρκου κυκλοφοριακής αγωγής στην περιοχή του.
      18) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία ο Δήμος Πολιχνίτου Λέσβου ζητεί να συνταχθεί στο ειδικό πρόγραμμα διαμόρφωσης αύλειων χώρων σχολείων το Δημοτικό Σχολείο Πολιχνίτου. 
      19) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία ο Νομάρχης Λέσβου ζητεί την αναμόρφωση και τον εκσυγχρονισμό του Ορφανοτροφείου Θηλέων Μυτιλήνης.
      20) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ  κατέθεσε αναφορά με την οποία ο Δήμος Ιεράπετρας Λασιθίου ζητεί την ασφαλτόστρωση των αγροτικών δρόμων του Δημοτικού Διαμερίσματος Μάλων Ιεράπετρας.
      21) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ  κατέθεσε αναφορά με την οποία ο Δήμος Ιεράπετρας Λασιθίου ζητεί τη χρηματοδότηση και τη συνέχιση της λειτουργίας του ΚΕΠ Σητείας.
      22) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας το οποίο αναφέρεται σε παραβιάσεις του  εναέριου χώρου του Αιγαίου, από τουρκικά αεροπλάνα.
      23) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία Ωρομίσθιοι Εκπαιδευτικοί σε φροντιστηριακά τμήματα παλλινοστούντων της Δ/νσης Β΄ βάθμιας Εκπαίδευσης Πιερίας ζητούν να αναγνωρισθεί η προϋπηρεσία τους στα παραπάνω τμήματα.
      24) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο κ. Κων/νος Πωγωνίδης, κάτοικος Κατερίνης ζητεί να του χορηγηθεί άμεσα από το ΙΚΑ η ασφαλιστική του ενημέρωση.
      25) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Σύνδεσμος μυδοκαλλιεργητών Νομού Πιερίας ζητεί τη ρύθμιση των χρεών των μελών του προς τους ΟΤΑ.
      26) Ο Βουλευτής Ιωαννίνων κ. ΜΙΧΑΛΗΣ ΠΑΝΤΟΥΛΑΣ κατέθεσε αναφορά με την οποία οι ΕΑΣ Θεσπρωτίας Ιωαννίνων και Πρέβεζας, καταγγέλλουν την ΑΤΕ για την αγορά μετοχών της ΕΔΣ Κόνιτσας.
      27) Ο Βουλευτής Ιωαννίνων κ. ΜΙΧΑΛΗΣ ΠΑΝΤΟΥΛΑΣ κατέθεσε αναφορά με την οποία ο κ. Πατσούρας Αθανάσιος ζητεί να συμπεριληφθεί στο διαγωνισμό του ΑΣΕΠ ο Κλάδος ΠΕ 32 Θεατρικών Σπουδών.        
      28) Ο Βουλευτής Ιωαννίνων κ. ΜΙΧΑΛΗΣ ΠΑΝΤΟΥΛΑΣ κατέθεσε αναφορά με την οποία ο Δήμος Μαστοροχωρίων Ιωαννίνων ζητεί να του χορηγηθεί όχημα για την εφαρμογή του προγράμματος «Βοήθεια στο σπίτι».
      29) Ο Βουλευτής Σάμου κ. ΘΑΛΑΣΣΙΝΟΣ ΘΑΛΑΣΣΙΝΟΣ κατέθεσε αναφορά με την οποία η Δ/νση Γεωργίας Σάμου, αναφέρει πως ο αριθμός των αιτήσεων του ΣΓΠ-ΕΤ για το Νομό Σάμου, που εμφανίζεται να έχουν καταχωρηθεί, δεν είναι ακριβείς.
      30) Ο Βουλευτής Σάμου κ. ΘΑΛΑΣΣΙΝΟΣ ΘΑΛΑΣΣΙΝΟΣ κατέθεσε αναφορά με την οποία ο Νομάρχης Σάμου ζητεί την λιμενική αστυνόμευση των παραλιακών οικισμών του Δήμου Μαραθοκάμπου Σάμου.
      31) Ο Βουλευτής Σάμου κ. ΘΑΛΑΣΣΙΝΟΣ ΘΑΛΑΣΣΙΝΟΣ κατέθεσε αναφορά με την οποία ο Σύλλογος ενοικιαστών αυτ/των-μοτοποδηλάτων-μοτοσυκλετών Νομού Σάμου, διαμαρτύρεται για την αφαίρεση πινακίδων από τα οχήματα των μελών του.
      32) Ο Βουλευτής Σάμου κ. ΘΑΛΑΣΣΙΝΟΣ ΘΑΛΑΣΣΙΝΟΣ κατέθεσε αναφορά με την οποία η Δ/νση Γεωργίας ζητεί πληροφορίες σχετικά με την στρεμματική ενίσχυση των ελαιώνων έτους 2004.
      33) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύνδεσμος Λιμενεργατών Βόλου ζητεί την ένταξη του Σωματείου του στη δύναμη της ΟΛΒ Α.Ε..
      34) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία  ο Σύλλογος πρώην αλιέων Κεραμιδίου λίμνης Κάρλας ζητεί να παραχωρηθούν εκτάσεις της αποξηραμένης λίμνης Κάρλας στους πρώην αλιείς, ως αποζημίωση για τη στέρηση εργασίας τους.
      35) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Σωματείο Εργαζομένων Αθηναϊκής Τεχνικής Περιφερειακού Βόλου ζητεί την επίλυση οικονομικών και εργασιακών προβλημάτων των μελών του.  
      36) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η ’Ενωση Αγροτικών Συν/σμών Πηλίου – Β.Σποράδων ζητεί να ισχύσουν μέτρα στήριξης και για τους εργαζομένους της.
      37) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Μηλέων Μαγνησίας ζητεί να παραταθεί η προθεσμία της υποβολής δηλώσεων ζημιών για τους παραγωγούς της περιοχής Βυζίτσας  Μαγνησίας.
      38) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία Κάτοικοι της Συνοικίας Αγίου Κων/νου Βόλου Μαγνησίας, καταγγέλλουν την  πιθανή ύπαρξη κεραίας κινητής τηλεφωνίας σε κατοικημένη περιοχή.
      39) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία υπάλληλοι του Γενικού Νομαρχιακού Νοσοκομείου Κατερίνης ζητούν την επάνδρωση ασθενοφόρων με εξειδικευμένο προσωπικό.
      40)  Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία κάτοικοι της περιοχής Αγίου Νικολάου στη Σκοτίνα Πιερίας ζητούν την οριοθέτηση ρέματος στην περιοχή, την αποκατάσταση γέφυρας και την κατασκευή αντιπλημμυρικού έργου, ενόψει του επερχόμενου χειμώνα.
      41) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμαρχος Πορταριάς ζητεί την αναβάθμιση του Αστυνομικού Σταθμού Πορταριάς.
      42) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η  Δημοτική Επιχείρηση Ύδρευσης-Αποχέτευσης και Καθαριότητας Θήρας ζητεί την ικανοποίηση αιτημάτων του Σωματείου Ιδιοκτητών Υδροφόρων Σαντορίνης.
      43) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία οι Σύλλογοι Γονέων και Κηδεμόνων ΤΕΕ Αμοργού, Κουφονησίων, Ηρακλειάς και Νάξου ζητούν την έγκριση λειτουργίας ολιγομελών τμημάτων στο ΙΕΚ Νάξου.
      44) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύνδεσμος των Απανταχού Αναφαίων ζητεί την παράταση της θητείας αγροτικού ιατρού.
      45) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία ο Δήμαρχος Αστυπάλαιας Δω/σου, ζητεί να διατεθούν στην 4η Εφορεία Βυζαντινών Αρχαιοτήτων οι απαραίτητες πιστώσεις, ώστε αυτή να μην αναγκαστεί να απολύσει το προσωπικό που απασχολείται στις εργασίες στερέωσης του Κάστρου της Αστυπάλαιας.
      46) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία  ο Σύνδεσμος Πολυτέκνων Νάξου ζητεί να έχουν οι πολύτεκνοι έκπτωση κατά 50% στα εισιτήρια των Πλοίων, συμβατικών και ταχύπλοων.
      47) Οι Βουλευτές κύριοι ΙΩΑΝΝΗΣ ΠΑΤΣΙΛΙΝΑΚΟΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία η Συντονιστική Επιτροπή Συνταξιουχικών Οργανώσεων Ελλάδας, διαμαρτύρεται για την ανατίμηση Φαρμάκων.
      48) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Υπαλλήλων Πυροσβεστικού  Σώματος Περιφέρειας Στερεάς Ελλάδας, ζητεί να γίνουν προσλήψεις μόνιμου προσωπικού για την κάλυψη των 3000 θέσεων της οργανικής δύναμης.
      49) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία ο Δήμαρχος Δήμου Αγιάσου Λέσβου επισημαίνει ελλείψεις προσωπικού στο Δήμο, στα  Δίκτυα ύδρευσης και αποχέτευσης καθώς και στο αγροτικό οδικό δίκτυο κλπ..
      50) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΔΗΜΗΤΡΗΣ ΤΣΙΟΓΚΑΣ κατέθεσαν αναφορά με την οποία η Γραμματεία Αθήνας του Πανεργατικού Αγωνιστικού Μετώπου αναφέρεται στα δικαιώματα των Εργαζομένων στις Ολυμπιακές εγκαταστάσεις.
      51) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποίοα η Πανελλήνια Ομοσπονδία Σωματείων εργαζομένων ΥΠΕΧΩΔΕ, καταγγέλλει ότι στελέχη της ΕΛΑΣ επιχείρησαν να υποχρεώσουν υπαλλήλους του ΥΠΕΧΩΔΕ να στρέψουν τις κάμερες, που ελέγχουν την κυκλοφορία, στους απεργούς ξενοδοχοϋπαλλήλους.
      52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στον τρόπο μεταφοράς της τομάτας, από τον τόπο παραγωγής στην επεξεργασία.
      53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανανέωση της σύμβασης ηθοποιού του Κρατικού Θεάτρου Βορείου Ελλάδος.
      54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατάθεσε δημοσίευμα εφημερίδας που αφορά στην κατασκευή ξενώνων στο Μοναστήρι της Παναγίας Πορετσού Δήμου Αροανίας.
      55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην τοποθέτηση Ολυμπιακών πινακίδων στην Πάτρα.
      56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο κυκλοφοριακό πρόβλημα στην Πάτρα.
      57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην εγκατάλειψη του κτιρίου της πρώην Νομαρχίας Αχαΐας.
      58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο πρόβλημα του κινδύνου των τηλεθεατών από τη συμμετοχή τους στα τηλεοπτικά παιχνίδια.
       59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά πρόβλημα στο μηχάνημα ανίχνευσης ναρκωτικών ουσιών στις φυλακές Αγίου Στεφάνου.
      60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δημιουργία προτομής του Παναγιώτη Κανελλόπουλου στο Δήμο Πατρέων.
      61) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά  στο πρόβλημα από πυλώνα της ΔΕΗ.
      62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη διαχείριση του σταδίου Καραϊσκάκη.
      63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην απομάκρυνση κεραιών κινητής τηλεφωνίας από την πλατεία Γεωργίου στην Πάτρα.
      64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα από τη λειτουργία επιχείρησης στο Αίγιο.
      65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις ανθυγιεινές συνθήκες λειτουργίας του μαιευτηρίου «Μητέρα».
      66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην τσιμεντοποίηση της Πλατείας Κολωνακίου.
      67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανάληψη έργων από την Ιντρακόμ.
      68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο ζήτημα λειτουργίας της Cosmorom.
      69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο φαινόμενο της υπογεννητικότητας στη χώρα μας.
      70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά πρόβλημα στον ανελκυστήρα του ΙΚΑ ’Ανω Πόλης Πατρών.
      71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά  στις ελλείψεις στους δρόμους της Πάτρας.
      72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά  στην εγκατάλειψη δένδρων.
      73) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Βασίλειος Λέκκας  ζητεί  την ικανοποίηση προσωπικού του αιτήματος.
      74) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία  ο κ. Γεώργιος Κωνσταντινίδης ζητεί τη μελέτη προτάσεων στρατολογικού περιεχομένου.
      75) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ένωση Ιατρών Πρωτοβάθμιας Περίθαλψης ζητεί την έκδοση ερμηνευτικής εγκυκλίου, για την εφαρμογή των διατάξεων του άρθρου 9 Π.Δ. 38/2004.
      76) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμαρχος Τριανδρίας  Θεσ/νίκης ζητεί τη συνέχιση της λειτουργίας των ιατρείων του ΙΚΑ Τριανδρίας. 
      77) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Μαμώλος Ανδρέας ζητεί τη μετάθεση της  Ειρηνοδίκου συζύγου του.
      78) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία ο Πρόεδρος της Κοινότητας Ελαφονήσου ζητεί α αντιμετωπισθεί το πρόβλημα ηλεκτροδότησης του νησιού.
      79) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά περικοπή παροχών σε καρνινοπαθείς.
      80) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την κατασκευή έργων στο Νομό Αχαΐας.
      81) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με διάρρηξη σε σπίτι αστυνομικού και την κλοπή υπηρεσιακών του όπλων.
      82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με κυκλοφοριακά προβλήματα της πόλης των Πατρών Αχαΐας 
      83) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η καταβολή των ποσών απαλλοτριώσεων προκειμένου να διανοιχθεί η οδός Κανακάρη στην Πάτρα Αχαΐας.
      84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διάλυση της «Ολυμπιακής Προοπτικής» λόγω μη χρηματοδότησής της.
      85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται ο σωστός κλιματισμός των γραφείων του ΙΚΑ Αγ. Αλεξίου στην Πάτρα Αχαΐας.
      86) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται στην  άσχημη εικόνα που παρουσιάζουν τα χαλάσματα της παλαιάς ψαραγοράς στην Αγορά Αργύρη Πατρών.
      87) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται ο έλεγχος της διαχείρισης και λειτουργίας του εκπαιδευτικού θεραπευτικού ιδρύματος «ΜΕΡΙΜΝΑ».
      88) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο  ζητείται η καταπολέμηση της μάστιγας των κουνουπιών και τρωκτικών που πλήττουν τους Δήμους Λαρισσού και Ωλενίας Αχαΐας.
      89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η οικονομική στήριξη των ΑΜΕΑ.
      90) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η καταβολή δεδουλευμένων αποδοχών στους γιατρούς του νοσοκομείου Πατρών «΄Αγιος Ανδρέας».
      91) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται υπόθεση πλαστών συνταγογραφήσεων στο  νοσοκομείο Πατρών «΄Αγιος Ανδρέας»
      92) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται  η κλοπή χαρτονομισμάτων από χρηματοδέματα εμπορικών  τραπεζών στην Τράπεζα της Ελλάδος.
      93) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η κατασκευή αναπτυξιακών έργων στο Νομό Αχαΐας.  
      94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η άμεση επισκευή του ιστορικού κτιρίου της οδού Βότση στην Πάτρα Αχαΐας.
      95) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η βελτίωση των όψεων παλαιών κτιρίων της πόλης των Πατρών.
      96) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται στο πρόβλημα ανεργίας των αποφοίτων ΑΕΙ. 
      97) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται η μετακίνηση μελών της κυβέρνησης με ταχύπλοα σκάφη του Λιμενικού Σώματος.
      98) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται στον εμπρησμό υποκαταστήματος του ΙΚΑ Πατρών Αχαΐας.
      99) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με παράνομη είσπραξη ποσού 5Ε από στέλεχος της ΔΕΗ.
      100) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με το κυκλοφοριακό πρόβλημα της παραλιακής λεωφόρου Ελευθερίας στο Ρίο Αχαΐας.
      101) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η κατασκευή έργων υποδομής στο Δήμο Δύμης Αχαΐας.
      102) Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ  και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμος Νέσσωνος Λάρισας ζητεί να στελεχωθεί το Πολυδύναμο Περιφερειακό Ιατρείο Συκουρίου, σύμφωνα και με την Κοινή Υπουργική Απόφαση, που δημοσιεύτηκε στο ΦΕΚ αρ. φ. 200 τεύχος Β’ της 6ης -2-2004.
      103) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία η κα  Βασιλική Κυργερίδου-Αμοιρίδου, κάτοικος του οικισμού Κιλκίς και ο Σύλλογος «Αγ. Ανάργυροι» διαμαρτύρονται επειδή στην προαναφερόμενη παραχωρήθηκε διαμέρισμα που δεν καλύπτει τις στεγαστικές της ανάγκες.
      104) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία το Σωματείο Συνταξιούχων ΤΕΒΕ Νομού Θεσ/νίκης ζητεί την ενσωμάτωση του ΕΚΑΣ στην κύρια σύνταξη κλπ..
      105) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Σύλλογος Νεφροπαθών Νομού Καστοριάς διαμαρτύρεται  για την έλλειψη νοσηλευτικού προσωπικού στη Μονάδα Τεχνητού Νεφρού του Νοσοκομείου Καστοριάς. 
      106) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία  το Σωματείο Συνταξιούχων ΤΕΒΕ Νομού Θεσ/νίκης αναφέρεται στις κυβερνητικές επιλογές στα ζητήματα της ειρήνης και ασφάλειας στη χώρα μας, εν όψει των Ολυμπιακών Αγώνων.
      107) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία ο ’Επαρχος και το Επαρχιακό Συμβούλιο Θήρας Νομού Κυκλάδων ζητεί την αποκατάσταση ιδιοκτητών των μετασεισμικών οικιών του 1956, στους οποίους δεν έχουν παραχωρηθεί οριστικά παραχωρητήρια.
      108) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία η ΣΕ Αγώνα Συνταξιουχικών Οργανώσεων Νομού Θεσ/νίκης καταγγέλλει την απόφαση ης Κυβέρνησης για αύξηση των τιμών των περισσοτέρων φαρμάκων.
      109) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Σύνδεσμος Βιοτεχνών Επιπλοποιών Νομού Θεσ/νίκης καταγγέλλει τα νέα φορολογικά μέτρα της Κυβέρνησης και ζητεί την ανάκλησή τους.
      110) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία η ΄Ενωση Πολυτέκνων Σαντορίνης ζητεί να ισχύει η έκπτωση του 50% στα εισιτήρια, υπέρ των πολυτέκνων, σε όλες τις θέσεις των πλοίων, συμβατικών και ταχύπλοων.
      111) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία  οι Συμβασιούχοι της Διεύθυνσης Αλλοδαπών και Μετανάστευσης της Περιφέρειας Αττικής, καταγγέλλουν την απόλυσή τους κλπ..
      112) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Σύλλογος Ακτημόνων Κρωμνιωτών Ν. Μυλοτόπου Πέλλας ζητεί την οριστική παραχώρηση τίτλων ιδιοκτησίας στα μέλη του.
      113) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία κάτοικοι της πολυκατοικίας Πατρέως 55-61 στην Πάτρα Αχαΐας καθώς και άλλοι κάτοικοι της περιοχής ζητούν την απομάκρυνση της κεραίας κινητής τηλεφωνίας που βρίσκονται στις τρεις συνεχόμενες στέγες των πολυκατοικιών στο πάνω μέρος της κεντρικής πλατείας Γεωργίου Α΄.
      114) Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Πρόεδρος του Δημοτικού Συμβουλίου του Δήμου Σαρανταπόρου Λάρισας ζητεί την αλλαγή ονόματος του ΔΔ Φαρμάκη σε Δωδώνη.
      115) Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμος Σαρανταπόρου Λάρισας ζητεί να ενισχυθεί οικονομικά για να αντιμετωπίσει έκτακτες ανάγκες.
      116) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία η Επιτροπή Αγώνα για το οδικό δίκτυο Δυτικής Ικαρίας ζητεί την αποκατάσταση του οδικού δικτύου της περιοχής.
      117) Ο Βουλευτής Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο  Πανελλήνιος Σύλλογος Γονέων και Κηδεμόνων Φοιτητών στη Ρουμανία ζητεί  νομοθετική ρύθμιση  για την  αναγνώριση πτυχίων του εξωτερικού.
      118) Ο Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία  ο Δήμαρχος Σταυρούπολης ζητεί τη συνέχιση  της λειτουργίας του Σιδηροδρομικού Σταθμού Σταυρούπολης.
      119) Η Βουλευτής Ηρακλείου κ. ΕΥΑΓΓΕΛΙΑ ΣΧΟΙΝΑΡΑΚΗ- ΗΛΙΑΚΗ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλωμένων ποτών διαμαρτύρεται για διώξεις συνδικαλιστών του κλάδου.
      120) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά επεισόδιο στο ΠΑ.Γ. Ν. Ηρακλείου.
      121) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμαρχος Νέας Ιωνίας Μαγνησίας ζητεί τη μελέτη απόψεων, ως προς τη διάρθρωση της διοίκησης του Πανθεσσαλικού Σταδίου.
      122) Η Βουλευτής Μαγνησίας κα. ΡΟΔΟΥΛΑ ΖΗΣΗ κατέθεσε αναφορά με την οποία η Νομαρχιακή Αυτοδιοίκηση Μαγνησίας ζητεί την ολοκλήρωση των προγραμματισμένων έργων του Νομού.
      123) Ο Βουλευτής Αιτωλοακαρνανίας κ. ΑΝΔΡΕΑΣ ΜΑΚΡΥΠΙΔΗΣ  κατέθεσε αναφορά με την οποία ο Δήμαρχος Αντιρρίου ζητεί την επίλυση των κυκλοφοριακών προβλημάτων στη Γέφυρα Ρίου-Αντιρρίου.
      124) Η Βουλευτής Τρικάλων κ. ΑΘΑΝΑΣΙΑ ΜΕΡΕΝΤΙΤΗ κατέθεσε αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης Καλαμπάκας ζητεί την ικανοποίηση αιτήματος, σχετικά με αποσπάσεις εκπαιδευτικών Π.Ε. 
      125) Ο Βουλευτής Αιτωλοακαρνανίας κ. ΑΝΔΡΕΑΣ ΜΑΚΡΥΠΙΔΗΣ κατέθεσε αναφορά με την οποία Μαζικοί Φορείς του Θέρμου ζητούν την επισκευή του οδικού άξονα που ενώνει τη Ναύπακτο με το Θέρμο.
      126) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κα Αβανίδου Θεοδοσία, νοσηλεύτρια ζητεί την επίλυση οικονομικού ζητήματος.
      127) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Πολιτιστικός και Λαογραφικός Σύλλογος Λεσκοβιτών Πάικου «ΤΑ ΤΡΙΑ ΕΛΑΤΑ»  ζητεί τη διάνοιξη δρόμου, για την επανίδρυση του οικισμού Τρία Έλατα Ν. Πέλλας. 
      128) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κα. Γιδαράκου Ειρήνη, κάτοικος Αλεξανδρούπολης ζητεί την ικανοποίηση αιτήματος αναγνώρισης σπουδών.
      129) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κα. Μαρία Χρήστου- Δίου Δασοπόνος ζητεί την  πρόσληψή της.
      130) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Συντονιστική Επιτροπή Κατοίκων της συνοικίας «Βαρόσι» Έδεσσας ζητούν τη χρηματοδότηση έργων ανάπλασης του οικισμού Βαροσίου Έδεσσας.
      131) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά προβλήματα λειψυδρίας.
      132) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά επιδοτήσεις ελαιοπαραγωγών.
      133) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στο βιότοπο της θαλάσσιας χελώνας στη Ζάκυνθο
      134) O Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στις συνθήκες διαβίωσης των τσιγγάνων. 
      135) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά  στην αναγκαιότητα νέου σχεδιασμού στο ΙΚΑ.
      136) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά  στην προσβασιμότητα του νοσοκομείου «Άγιος Ανδρέας».
      137) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά   στα προβλήματα στα έργα του Διακονιάρη.
      138) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στον τρόπο λήψης αποφάσεων, σχετικά με την Πολιτιστική.
      139) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη διοργάνωση της Πανεπιστημιάδας του 2009 από την Πάτρα. 
      140) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην αξιοποίηση του χώρου στην περιοχή Ακτή Δυμαίων στην Πάτρα.
      141) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο χρηματισμό απόστρατου αξιωματικού. 
      142) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις συνθήκες του αθλήματος τζούντο στην Πάτρα.
      143) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην επικινδυνότητα διασταύρωσης στην περιοχή Μποζαιτίκων Πάτρας.
      144) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά «υπερεργασίες» στον Προαστιακό Σιδηρόδρομο. 
      145) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στην αποζημίωση των συμμετεχόντων στην ομάδα διαχείρισης κρίσεων.
      146) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά μετάθεση προϊσταμένου της Ιατροδικαστικής.
      147) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά τους φωτεινούς σηματοδότες στον κόμβο του Νοσοκομείου Αγ. Ανδρέας.
      148) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δενδροφύτευση της πλατείας Γεωργίου στην Πάτρα.
      149) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στη λειτουργία των ηλεκτρονικών παιχνιδιών στην Ελλάδα.
      150) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στον ποταμό Γλαύκο στην Πάτρα που έχει μετατραπεί σε σκουπιδότοπο.
      151) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο κόστος έκδοσης αδειών από την Πολεοδομία.
      152) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο Αθλητικό Κέντρο του Αγίου Βασιλείου στην Πάτρα.
      153) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη συσσώρευση απορριμμάτων στο Δήμο Αιγίου.
      154) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά  παραιτήσεις μελών του Διοικητικού Συμβουλίου  της « Εκκλησιαστικής Επικοινωνίας Α.Ε.».
      155) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη διακίνηση πλαστών CD.
      156) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην κοπή πεύκων στην περιοχή των Καμαρών Αιγίου.
      157) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά καταγγελία για τον Πρόεδρο του Επιμελητηρίου Αχαΐας.
      158) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ  κατέθεσε δημοσίευμα εφημερίδας σχετικά με προβλήματα που αντιμετωπίζουν τα Α.μ.Ε.Α.
      159) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τα χρωστούμενα, από απλήρωτους λογαριασμούς δημοσίων έργων.
      160) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο κόστος της τελετής έναρξης των Ολυμπιακών Αγώνων.
      161) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην παραίτηση ελεγκτών του ΟΓΑ.
      162) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην αξιοποίηση των κατασκηνώσεων του Ψαθόπυργου.
      163) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά  σε πιθανές διαπλοκές στην ΕΡΤ.
      164) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην κατασκευή του κόμβου Κούκου στην Πάτρα.
      165) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ιατρικές εξετάσεις που έγιναν στον Οίκο του Ναύτου.
      166) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην τιμή πώλησης του εμφιαλωμένου νερού στο αεροδρόμιο.
      167) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας  το οποίο αναφέρεται στην εκτέλεσης έργων  στο Νομό Αχαΐας.
      168) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποίο ο κ. Παρασκευάς Δερματάς διαμαρτύρεται για τον τρόπο διαβίωσης του προσωπικού της ΠΑ κατά τους Ολυμπιακούς Αγώνες λόγω επιπρόσθετης υπηρεσίας φρούρησης.
      169) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία το Επιμελητήριο Λασιθίου ζητεί την αποπεράτωση του έργου της Εθνικής Οδού, από τον οικισμό Σταλίδα έως την πόλη των Μαλλίων.
      170) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά παραλείψεις του Γενικού Επιτελείου Στρατού προς το νεκρό στρατιώτη Θεόδωρο Παντελάκη.
      171) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Εργαζομένων Περιφέρειας Αττικής ζητεί επίλυση εργασιακών προβλημάτων των μελών του. 
      172) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Εργαζομένων Περιφέρειας Αττικής ζητεί τη βελτίωση της λειτουργίας των Διευθύνσεων Αλλοδαπών και Μετανάστευσης-Ιθαγένειας της Περιφέρειας Αττικής. 
      173) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ  κατέθεσε αναφορά με την οποία ο Σύλλογος «ΥΨΗΛΑΝΤΗΣ» και η Συντονιστική Επιτροπή Αποφοίτων Ιατρικών Σχολών Πανεπιστημίων Εξωτερικού – πλην  Ε.Ε. ζητούν την αναγνώριση και ισοτιμία των πτυχίων τους .
      174) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία η Ένωση Αγροτικών Συνεταιρισμών Λαμίας ζητεί την επίλυση προβλημάτων των καπνοπαραγωγών της περιοχής της.
      175) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποίο ο κ. Ευάγγελος Τζαμάρας, Ταξίαρχος ε.α. ζητεί την επίλυση συνταξιοδοτικού του προβλήματος.
      176) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποίο ο κ. Βασίλης Κονταράκης κάτοικος Στομίου Ιεράπετρας Κρήτης ζητεί τη ρύθμιση οφειλών του προς την ΑΤΕ.
      177) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Νομάρχης Λασιθίου ζητεί την έγκριση πιστώσεων για τα Προνοιακά Ιδρύματα.
      178) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία Υπάλληλοι της Διεύθυνσης Αλλοδαπών και Μετανάστευσης Αθηνών ζητεί τη βελτίωση της διοικητικής οργάνωσης της πιο πάνω Διεύθυνσης.
      179) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο αεροδρόμιο Σητείας.
      180) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ  κατέθεσε δημοσίευμα εφημερίδας που αφορά διαμαρτυρία για τις αυξήσεις στα φάρμακα.
      181) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο Ίδρυμα Τεχνολογίας και Έρευνας.
      182) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποίο ο Δήμαρχος Σητείας ζητεί χρηματοδότηση, για την πληρωμή του προσωπικού του ΚΕΠ  Σητείας και της Γωνιάς του Αγρότη.
      183) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας Λασιθίου διαμαρτύρεται για το ενδεχόμενο επαναλειτουργείας Πυρηνελαιουργείου στην περιοχή.
      184) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Νομάρχης Ηρακλείου ζητεί χρηματοδότηση για την εκπόνηση μελέτης στατικής επάρκειας των σχολικών κτιρίων.
      185) Η Βουλευτής Εύβοιας κ. ΑΙΚΑΤΕΡΙΝΗ ΠΕΡΛΕΠΕ-ΣΗΦΟΥΝΑΚΗ κατέθεσε αναφορά με την οποία ο Δήμος Ωρεών Εύβοιας ζητεί την παραχώρηση στο Δήμο του  «Κτήματος Πετροπούλου» για αξιοποίηση.
      186) Η Βουλευτής Εύβοιας κ. ΑΙΚΑΤΕΡΙΝΗ ΠΕΡΛΕΠΕ-ΣΗΦΟΥΝΑΚΗ κατέθεσε αναφορά με την οποία ο Σύλλογος Καλλιανιωτών « Η ΕΝΩΣΙΣ» ζητεί την κατασκευή της επαρχιακής οδού Άγιος Δημήτριος-Καλλιανοί.
      187) Η Βουλευτής Εύβοιας κ. ΑΙΚΑΤΕΡΙΝΗ ΠΕΡΛΕΠΕ-ΣΗΦΟΥΝΑΚΗ κατέθεσε αναφορά με την οποία πρώην εργαζόμενοι σε Υποκαταστήματα της ΔΕΗ Αλιβερίου Εύβοιας ζητούν την επαναπρόσληψή τους.
      188) Η Βουλευτής Εύβοιας κ. ΑΙΚΑΤΕΡΙΝΗ ΠΕΡΛΕΠΕ-ΣΗΦΟΥΝΑΚΗ κατέθεσε αναφορά με την οποία ο Νομάρχης Εύβοίας ζητεί την ενίσχυση της παραγωγής ηλεκτρικής ενέργειας στο Νότιο Τμήμα της χώρας.
      189) Ο Βουλευτής Ηρακλείου κ. ΣΤΥΛΙΑΝΟΣ ΜΑΤΖΑΠΕΤΑΚΗΣ κατέθεσε αναφορά με την οποία ο Δήμος Μαλίων Ηρακλείου ζητεί την ίδρυση Αστυνομικού Τμήματος στα Μάλια. 
      190) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία  το Δημοτικό Διαμέρισμα Μαλών Δήμου Ιεράπετρας ζητεί χρηματοδότηση για  την τσιμεντόστρωση των δρόμων του χωριού του.
      191) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Σητείας ζητεί χρηματοδότηση, για την αξιοποίηση του αρχαιολογικού χώρου του Πετρά.
      192) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Λασιθίου ζητεί τη χρηματοδότηση του έργου Βιολογικού Καθαρισμού Νεάπολης Βουλισμένης –Λατσίδας .
      193) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Νεάπολης Λασιθίου ζητεί τη χρηματοδότηση του έργου της διαρρύθμισης του Παλιού Γυμνασίου Νεάπολης.
      194) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Προοδευτικός Σύλλογος Ελούντας ζητεί την ένταξη του έργου της κατασκευής του Περιφερειακού δρόμου του Σκίσματος Ελούντας, στο Π.Ε.Π. Κρήτης.
      195) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Σητείας ζητεί χρηματοδότηση για την αποκατάσταση ζημιών στο αγροτικό οδικό δίκτυο του Δήμου.
      196) Ο Βουλευτής Ιωαννίνων κ. ΜΙΧΑΗΛ ΠΑΝΤΟΥΛΑΣ κατέθεσε αναφορά με την οποία Κάτοικοι και Απόδημοι της ευρύτερης περιοχής της κοιλάδας του Καλαμά ζητούν τη λήψη μέτρων, για την αντιμετώπιση του προβλήματος της ρύπανσης του Καλαμά. 
     Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
     1. Στην με αριθμό 1099/26-5-04 ερώτηση του Βουλευτή κ. Μανόλη Στρατάκη δόθηκε με το υπ’ αριθμ. 22719/ΕΥΣ 3364/16-6-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
     «Σχετικά με την ερώτηση του Βουλευτή κ. Σ. Στρατάκη, σας γνωρίζουμε ότι:
     Η διαδικασία ένταξης πράξεων στα Αναθεωρημένα Προγράμματα θα είναι η ισχύουσα, ήτοι: Τα έργα πρέπει να προταθούν, κατόπιν της προβλεπόμενης δημοσιοποίησης και προκήρυξης των μέτρων στη Διαχειριστική Αρχή του Προγράμματος, συνοδευόμενα από τα αντίστοιχα Τεχνικά Δελτία Έργων και στη συνέχεια, μετά από τους προβλεπόμενους σχετικούς ελέγχους, προτείνεται στον Γενικό Γραμματέα η ένταξή τους στο Επιχειρησιακό Πρόγραμμα
     Κατά τα λοιπά, πληροφορίες μπορούν να δοθούν από τα συνερωτώμενα Υπουργεία ΠΕΧΩΔΕ και ΕΣ.Δ.Δ.Α.
     Ο Υφυπουργός
     ΧΡΗΣΤΟΣ ΦΩΛΙΑΣ»
     2. Στην με αριθμό 1230/2-6-04 ερώτηση του Βουλευτή κ. Ντίνου Βρεττού δόθηκε με το υπ’ αριθμ. ΥΠΠΟ/ΓΡ.ΑΝ.ΥΠ/Κ.Ε./100/14-6-04 έγγραφο από την Αναπληρωτή Υπουργό Πολιτισμού η ακόλουθη απάντηση:
     «Σχετικά με την υπ' αριθμ. 1230/02.06.2004 ερώτηση του Βουλευτή κ. Ντίνου Βρεττού, και σύμφωνα με τα στοιχεία που έθεσε υπόψη μας η Ο.Ε.Ο.Α. - Αθήνα 2004, σας γνωρίζουμε τα εξής:
     Η μη αναφορά στο Δήμο Αχαρνών οφείλεται στην ονομασία των εγκαταστάσεων ως «Ολυμπιακή Εγκατάσταση Ορεινής Ποδηλασίας Πάρνηθας» και «Ολυμπιακό Χωριό» αντίστοιχα. Η ονομασία αυτή είναι η επίσημη και αναφέρεται σε όλα τα common codes, τα συστήματα, και σε όλα τα έντυπα, η έκδοση των οποίων δεν ανήκει στην αρμοδιότητα της Εταιρείας. Η ιστοσελίδα της Εταιρείας ακολούθησε την ευρέως διαδεδομένη ονομασία των εν λόγω εγκαταστάσεων, στην οποία όπως, προαναφέρθηκε, δεν γίνεται αναφορά στο Δήμο Αχαρνών.
     Η Εταιρεία ουδέποτε αγνόησε -ούτε είχε πρόθεση να το πράξει- το Δήμο Αχαρνών ως Δήμο, στην περιφέρεια του οποίου θα διεξαχθεί το άθλημα της ποδηλασίας και εντός του οποίου βρίσκεται το Ολυμπιακό Χωριό.
     Προς αυτή την κατεύθυνση, η Εταιρεία είναι διατεθειμένη να προβεί, μέσω των κειμένων για την εγκατάσταση και το άθλημα που εκδίδει η ίδια, στην αναγνώριση του Δήμου Αχαρνών ως διοικητικού ορίου, εντός του οποίου βρίσκεται το Ολυμπιακό Χωριό και θα διεξαχθεί το προαναφερόμενο άθλημα.
     Η Αναπληρωτής Υπουργός
     ΦΑΝΗ  ΠΕΤΡΑΛΙΑ ΠΑΛΛΗ-»
     3. Στην με αριθμό 1358/8-6-04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. 24243/ΕΥΣ 3702/17-6-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
     «Σχετικά με την 1358/8.6.04 ερώτηση του Βουλευτή κ. Μ. Φραγκιαδουλάκη, σας γνωρίζουμε ότι:
     Σύμφωνα και με τα συμπεράσματα της 5ης Επιτροπής Παρακολούθησης του ΚΠΣ (8 lουνίου του 2004), οι δράσεις ΒΕΠΕ-ΒΙΟΠΑ οι οποίες μέχρι σήμερα παρουσίαζαν υστέρηση στην υλοποίηση, αναμένεται με τον ορισμό της Γενικής Γραμματείας Βιομηχανίας ως τελικού δικαιούχου, και με την υποστήριξη τεχνικού συμβούλου να βελτιώσουν τους ρυθμούς υλοποίησής τους.
     Για την ένταξη των δράσεων αυτών σε Επιχειρησιακά Προγράμματα του Γ΄ ΚΠΣ θα εφαρμοσθούν οι προβλεπόμενες τυποποιημένες διαδικασίες ένταξης.
     Περισσότερες πληροφορίες μπορούν να δοθούν και από τα συνερωτώμενα Υπουργεία.
     Ο Υφυπουργός
     ΧΡΗΣΤΟΣ ΦΩΛΙΑΣ»
     4. Στην με αριθμό 1307/4-6-04 ερώτηση του Βουλευτή κ. Παναγιώτη Σγουρίδη δόθηκε με το υπ’ αριθμ. ΥΠΠΟ/ΓΡ.ΑΝ.ΥΠ/Κ.Ε./106/14-6-04 έγγραφο από την Αναπληρωτή Υπουργό Πολιτισμού η ακόλουθη απάντηση:
     «Σχετικά με την υπ' αριθμ. 1307/04.06.2004 ερώτηση του Βουλευτή κ. Παναγιώτη Σγουρίδη, σας γνωρίζουμε τα εξής:
     Η πρόσληψη προσωπικού στο Υπουργείο Πολιτισμού και στους επoπτευόμεvoυς απ’ αυτό φορείς γίνεται, σύμφωνα με τις διατάξεις του Ν. 2190/94, όπως ισχύει, ή σύμφωνα με ειδικές διατάξεις, για εκείνες τις περιπτώσεις προσωπικού, που εξαιρείται ρητά από τον Ν. 2190/94 (π.χ. καλλιτεχνικό προσωπικό).
     Η Αναπληρωτής Υπουργός
     ΦΑΝΗ ΠΕΤΡΑΛΙΑ ΠΑΛΛΗ»
      5. Στην με αριθμό 1358/8-6-04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. 11096/29-6-04 έγγραφο από τον Υπουργό Ανάπτυξης η ακόλουθη απάντηση:
     «Σε απάντηση της παραπάνω ερώτησης που κατέθεσε ο Βουλευτής κ. Μ. Φραγκιαδουλάκης, σας πληροφορούμε τα εξής, όσον αφορά θέματα αρμοδιότητας της ΓΓΒ:
     Έχει υποβληθεί στην αρμόδια Υπηρεσία του Υπουργείου Ανάπτυξης αίτημα για τη δημιουργία ΒΙΟΠΑ στην περιοχή Φοινικιάς του Νομού Ηρακλείου σύμφωνα με το Νόμο 2545/97 (ΦΕΚ 254/Α197) περί Βιομηχανικών και Επιχειρηματικών Περιοχών (ΒΙ.ΠΕ., ΒΙ.ΠΑ., ΒΙΟ.ΠΑ.). Τα στοιχεία και οι μελέτες που υποβλήθηκαν εξετάσθηκαν από τις συναρμόδιες υπηρεσίες ΥΠΑΝ και ΥΠΕΧΩΔΕ στα πλαίσια των προβλεπόμενων διαδικασιών του Νόμου και διαπιστώθηκαν κάποιες ελλείψεις στα απαιτούμενα τυπικά δικαιολογητικά.
     Ωστόσο, πέραν των τυπικών ελλείψεων υπάρχει και ουσιαστικό πρόβλημα, αφού η απαιτούμενη από το νόμο εξασφάλιση της γης προτείνεται να γίνει στο μέγιστο μέρος (περίπου 80%) με απαλλοτρίωση ιδιωτικών εκτάσεων. Το γεγονός εκτιμάται ότι θα δημιουργήσει προβλήματα στην υλοποίηση του έργου, δεδομένων μάλιστα των χρονικών και λοιπών περιορισμών του Γ΄ ΚΠΣ απ’ όπου προτείνεται να χρηματοδοτηθεί το έργο. Η παράμετρος αυτή θα ληφθεί σοβαρά υπ’ όψιν κατά την τελική απόφαση επί του αιτήματος.
     Όσον αφορά την χρηματοδότηση του έργου από το ΠΕΠ Κρήτης, αρμόδιο να απαντήσει είναι το συνερωτώμενο Υπουργείο Οικονομίας και Οικονομικών.
     Ο Υπουργός
     ΔΗΜ. ΣΙΟΥΦΑΣ»
     6. Στην με αριθμό 1135/27-5-04 ερώτηση του Βουλευτή κ. Βασιλείου Κεγκέρογλου δόθηκε με το υπ’ αριθμ. 22883/ΔΕ-4720/16-6-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
     «Σε απάντηση της παραπάνω ερώτησης του Βουλευτή κ. Βασιλείου Kεγκέρογλου, σχετικά με το τουριστικό καταφύγιο Τσούτσουρα, σας γνωρίζουμε ότι από το έτος 1997 είχε ενταχθεί στο ΠΔΕ το έργο «Καταφύγιο Τουριστικών Σκαφών στο Τσούτσουρα Ηρακλείου» με προϋπολογισμό 1,03 εκ. ευρώ, το οποίο και αποπληρώθηκε το έτος 2001 με συγχρηματοδότηση από Β΄ ΚΠΣ.
     Το Υπουργείο Ανάπτυξης με πρότασή του τον Μάρτιο του 2003 ζήτησε την ένταξη στο ΠΔΕ νέου έργου «Καταφύγιο Τουριστικών Σκαφών στο Τσούτσουρα Ηρακλείου» με προϋπολογισμό 1,5 εκ. ευρώ.
     Το έργο αυτό δεν εντάχθηκε στο ΠΔΕ, διότι εκτός από το γεγονός ότι οι πόροι Προγράμματος είχαν ήδη κατανεμηθεί σε ανειλημμένες υποχρεώσεις και δεν υπήρχε δυνατότητα χρηματοδότησής του, δεν είχε υποβληθεί μαζί με την πρόταση σύμφωνη γνώμη της οικείας διαχειριστικής αρχής, όπως προβλέπεται στη σχετική εγκύκλιο κατάρτισης του Προγράμματος Δημοσίων Επενδύσεων, προκειμένου να ολοκληρωθεί το φυσικό αντικείμενο του έργου με χρηματοδότηση από εθνικούς πόρους.
     Κατά τα λοιπά αρμόδιο να απαντήσει είναι το Υπουργείο Τουρισμού ως συναποδέκτης της ερώτησης.
     Ο Υφυπουργός
     ΧΡΗΣΤΟΣ ΦΩΛΙΑΣ»
     7. Στην με αριθμό 1012/25-5-04 ερώτηση του Βουλευτή κ. Νάσου Αλευρά δόθηκε με το υπ’ αριθμ. ΥΠΠΟ/ΓΡ.ΑΝ.ΥΠ/Κ.Ε./75/16-6-04 έγγραφο από την Αναπληρωτή Υπουργό Πολιτισμού η ακόλουθη απάντηση:
     «Σχετικά με την υπ΄ αριθμ. 1012/25.05.2004 ερώτηση του Βουλευτή κ. Νάσου Αλευρά, σας γνωρίζουμε τα εξής:
     Η Οργανωτική Επιτροπή των Ολυμπιακών Αγώνων -«ΑΘΗΝΑ 2004 Α.Ε.», με το έγγραφό της 10617/12.05.2004 το οποίο επισυνάπτουμε, μας ενημέρωσε για την απόφασή της να κηρύξει άκαρπο το διαγωνισμό για την προμήθεια καθισμάτων για το Ολυμπιακό Στάδιο και το ΣΕΦ, για το μέρος που αφορά στα καθίσματα του Ολυμπιακού Σταδίου του ΟΑΚΑ, επειδή οι κατατεθείσες στον διαγωνισμό προσφορές κρίθηκαν από την Επιτροπή εκτός προδιαγραφών του διαγωνισμού.
     Όσον αφορά στο ερώτημα αν οι προδιαγραφές που έδωσε η ΕΥΔΕ/ΑΟΕΕ στην Οργανωτική Επιτροπή, είναι σύμφωνες με τις πάγιες προδιαγραφές του Υφυπουργείου Αθλητισμού, η απάντηση είναι ότι ασφαλώς και δεν είναι σύμφωνες με τις πάγιες προδιαγραφές του Υφυπουργείου Αθλητισμού (οι οποίες επισυνάπτονται), αλλά αποτελούν ειδική προδιαγραφή. Η απλή ανάγνωση των δύο κειμένων είναι αρκετή για να καταδείξει τις διαφορές.
     Θα πρέπει επίσης να σημειωθεί ότι οι δοθείσες στην Ο.Ε.Ο.Α. - ΑΘΗΝΑ 2004 Α.Ε. προδιαγραφές, δεν περιείχαν τον βασικό και απαραίτητο για την συγκεκριμένη περίπτωση όρο να είναι υποχρεωμένος ο διαγωνιζόμενος, πριν δώσει την προσφορά του, να εξετάσει την κατάσταση και την καταλληλότητα των υπαρχουσών στις κερκίδες του Σταδίου μεταλλικών βάσεων των καθισμάτων και να προσαρμόσει ανάλογα την προσφορά του: α) όσον αφορά στην αποκατάσταση ή και συμπλήρωση των βάσεων όπου απαιτείται και β) όσον αφορά στην ενσωμάτωση των όποιων ειδικών τεμαχίων ή παρεμβυσμάτων απαιτηθούν προκειμένου να καταστεί δυνατή η εγκατάσταση του προσφερόμενου καθίσματος στις υπάρχουσες βάσεις.
     Η Αναπληρωτής Υπουργός
     ΦΑΝΗ ΠΕΤΡΑΛΙΑ ΠΑΛΛΗ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      8. Στην με αριθμό 1040/25-5-04 ερώτηση των Βουλευτών κυρίων Τάκη Τσιόγκα και Νίκου Γκατζή δόθηκε με το υπ’ αριθμ. 285/16-6-04 έγγραφο από τον Υφυπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
     «Απαντώντας στην ανωτέρω ερώτηση σχετικά με τον κίνδυνο ρύπανσης που υπάρχει από την εγκατάλειψη χημικών ουσιών σε δεξαμενές και βαρέλια στο χώρο την πρώην βιομηχανίας ΟIΝΟΠΝΕΥΜΑΤΙΚΗ που ήταν εγκατεστημένη στο Βόλο Ν. Μαγνησίας, σας γνωρίζουμε ότι η αρμόδια Υπηρεσία του Υπουργείου μας (ΕΑΡΘ) διαβίβασε το θέμα στον Νομάρχη Μαγνησίας λόγω αρμοδιότητος προκειμένου να επιβάλει στους κατόχους των πιο πάνω υλικών την λήψη ενδεδειγμένων μέτρων για την προστασία της Δημόσιας Υγείας, ενημερώνοντας σχετικά και τη Βουλή των Ελλήνων.
     Ο Υφυπουργός
     ΣΤΑΥΡΟΣ ΕΛ. ΚΑΛΟΓΙΑΝΝΗΣ»
      9. Στην με αριθμό 1043/27.4.04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. 22481/ΕΥΣ 3673/17.6.04 έγγραφο από τον Υφυπουργό Οικονομίας και Οικονομικών η ακόλουθη απάντηση:
      «Σχετικά με την ερώτηση του Βουλευτή κ. Μ. Φραγκιαδουλάκη, σας γνωρίζουμε ότι:
      Στο ΠΕΠ Κρήτης έχει ενταχθεί το έργο «Οδικός Άξονας Ηράκλειο-Βιάννος», με την υπ' αρ. 789,25-02-02 απόφαση του Γεν. Γραμματέα Περ. Κρήτης, με συνολικό Π/Υ πράξης 70.432.868,67 €.
      Η απόφαση ένταξης της πράξης τροποποιήθηκε με την υπ’ αρ. 724, 17-06-03 απόφαση του Γεν. Γραμματέα Περ. Κρήτης, με νέο συνολικό Π/Υ πράξης 60.597.317,00 €.
      Οι χρηματοδοτικές ανάγκες του έργου μπορούν να επανεξετασθούν μετά την ολοκλήρωση της διαδικασίας Ενδιάμεσης Αναθεώρησης των ΠΕΠ, και την κατανομή του Αποθεματικού Επίδοσης, το οποίο για το ΠΕΠ Κρήτης ανέρχεται σε 41.788.604 € Κοινοτικής Συμμετοχής, με τα οποία θα ενισχυθούν Μέτρα του Προγράμματος 
      Ο Υφυπουργός
      ΧΡΗΣΤΟΣ ΦΩΛΙΑΣ»
      10. Στην με αριθμό 1018/25504 ερώτηση της Βουλευτού κ. Παρασκευής Χριστοφιλοπούλου δόθηκε με το υπ’ αριθμ. 278Β/16.6.04 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Απαντώντας στην ερώτηση με αριθμό 1018 που κατατέθηκε στις 25-5-04 από την Βουλευτή κα Παρασκευή Χριστοφιλοπούλου, σας πληροφορούμε ότι:
      Σύμφωνα με το Γενικό Πολεοδομικό Σχέδιο Παλλήνης όπως ισχύει στον συγκεκριμένο χώρο καθορίζονται χρήσεις αστικού πρασίνου.
      Το Υ.ΠΕ.ΧΩ.Δ.Ε. δεν έχει αρμοδιότητα σε θέματα διαχείρισης του χώρου αυτού και για πληρέστερη ενημέρωση, σας καταθέτουμε το υπ’ αρ. 4982/7-6-2004 έγγραφο της Περιφέρειας Αττικής.
      Ο Υφυπουργός
      ΣΤΑΥΡΟΣ ΕΛ. ΚΑΛΟΓΙΑΝΝΗΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      11. Στην με αριθμό 1026/25.5.04 ερώτηση του Βουλευτή κ. Γιάννη Δραγασάκη δόθηκε με το υπ’ αριθμ. 280Β/16.6.04 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση της παραπάνω σχετικής ερώτησης, σας γνωρίζουμε τα εξής:
      1. Η αναφερόμενη Απόφαση της Ολομέλειας του Συμβουλίου της Επικρατείας, αφορά την ΚΥΑ 7069/17.2.03 (ΦΕΚ 158 Δ/03) με την οποία εγκρίθηκε η τροποποίηση του εγκεκριμένου ρυμοτομικού σχεδίου του Δήμου Βριλησσίων στην θέση «Ναυτικό Οχυρό» και ο καθορισμός όρων και περιορισμών δόμησης σε εφαρμογή διατάξεων των Ν.2947/01 (άρθρο 21 παρ. 3) και Ν.3057/02 (άρθρο 82 παρ. 11), που τον συμπλήρωσε. Με τις διατάξεις αυτές, καθορίστηκε η συγκεκριμένη θέση σε τμήμα του «Ναυτικού Οχυρού», ως περιοχή υποδοχής εγκαταστάσεων υποδομών της ΔΕΗ (ΚΔ Βριλησσίων) αναγκαίας για την στήριξη της διοργάνωσης των Ολυμπιακών Αγώνων 2004 καθώς και Δημοτικών Εγκαταστάσεων (θερινός κινηματογράφος και χώρος στάθμευσης).
      2. Η συγκεκριμένη περιοχή βρίσκεται εντός του ρυμοτομικού σχεδίου Δήμου Βριλησσίων που εγκρίθηκε με το από 11.8/8.9/1987 Π.Δ/γμα (ΦΕΚ 859 Δ/87) και είναι καθορισμένη ως χώρος «Αθλητικών Εγκαταστάσεων» (κοινωφελής χώρος) με την ένδειξη ΟΤΓ 334 (415) «Αθλητικές Εγκαταστάσεις», σύμφωνα με τις κατευθύνσεις του Γενικού Πολεοδομικού Σχεδίου (ΓΠΣ) του Δήμου Βριλησσίων (ΦΕΚ 1135 Δ/86) όπως αυτό τροποποιήθηκε με το ΦΕΚ 13 Δ/92. Η εγκατάσταση του Κέντρου Διανομής (Κ/Δ) , ως εγκατάσταση υποδομής είναι συμβατή με τις καθοριζόμενες από το ΓΠΣ χρήσεις.
      3. Για την έγκριση του Γενικού Πολεοδομικού Σχεδίου (ΓΠΣ) είχε γνωμοδοτήσει το Υπουργείο Γεωργίας (μνημονεύεται αυτό στο προοίμιο της εγκριτικής Απόφασης) και από το γεγονός ότι δεν προσυπογράφεται η σχετική Απόφαση από τον Υπουργό Γεωργίας, τεκμαίρεται ότι δεν έχουν συμπεριληφθεί στα όριά του εκτάσεις που δεσμεύονται από τις διατάξεις της δασικής νομοθεσίας.
      Άρα, δεν τίθεται θέμα δασικού χαρακτήρα για την έκταση του χώρου του «Ναυτικού Οχυρού», κατά τις ισχύουσες διατάξεις.
      4. Ως προς την καταγγελλόμενη «περιβαλλοντική επιβάρυνση» και «την μη έγκριση περιβαλλοντικών όρων» επειδή το εν λόγω Κέντρο Διανομής (Κ/Δ) είναι κλειστού τύπου και με υπόγεια καλώδια δεν απαιτείται περιβαλλοντική αδειοδότηση σύμφωνα με την ισχύουσα νομοθεσία.
      5. Σχετικά με τα ερωτήματα ως προς τις μελλοντικές ενέργειες και την επιλογή νέας θέσης κλπ., δεδομένου ότι μέχρι σήμερα η αναφερόμενη Απόφαση της Ολομέλειας του ΣτΕ, για το υπόψη θέμα, δεν έχει περιέλθει στο ΥΠΕΧΩΔΕ, σας γνωρίζουμε ότι τα θέματα αυτά θα μπορούν να εξετασθούν μετά την κοινοποίησή της στο ΥΠΕΧΩΔΕ και στο πλαίσιο του διατακτικού της.
      Ο Υφυπουργός
      ΣΤΑΥΡΟΣ ΕΛ. ΚΑΛΟΓΙΑΝΝΗΣ»
      12. Στην με αριθμό 10/4/25.5.04 ερώτηση του Βουλευτή κ. Αλεξάνδρου Αλαβάνου δόθηκε με το υπ’ αριθμ. 274 Β/16.6.04 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Απαντώντας στην ανωτέρω ερώτηση σχετικά με τον κίνδυνο ρύπανσης που υπάρχει από την εγκατάλειψη εδαφικών υλικών, καθώς και λατομικού υλικού στο χώρο της πρώην βιομηχανίας "ΘΕΡΜΙΣ Α.Ε" στη Ριζούπολη του Δήμου Αθήνας, σας γνωρίζουμε ότι η αρμόδια Υπηρεσία του Υπουργείου μας (ΕΑΡΘ) διαβίβασε το θέμα στο Νομάρχη Αθηνών, προκειμένου να επιληφθεί του θέματος λόγω αρμοδιότητας και να επιβάλει στους κατόχους των πιο πάνω υλικών τη λήψη ενδεδειγμένων μέτρων για την προστασία της Δημόσιας υγείας ενημερώνοντας σχετικά και τη Βουλή των Ελλήνων.
      Ο Υφυπουργός
      ΣΤΑΥΡΟΣ ΕΛ. ΚΑΛΟΓΙΑΝΝΗΣ»
      13. Στην με αριθμό 1109/27.5.04 ερώτηση των Βουλευτών κυρίων Λιάνας Κανέλλη, Ορέστη Κολοζώφ και Αντωνίου Σκυλλάκου δόθηκε με το υπ’ αριθμ. ΥΠΠΟ/ΓΡ.ΥΦ.ΚΕ/91/16.6.04 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της με αρ .πρ. 1109/27-5-2004 ερώτησης των Βουλευτών κ.κ. Λ. Κανέλλη, Ο. Κολοζώφ και Λ. Σκυλλάκου σχετικά με την ανέγερση Μουσείου Σύγχρονης Τέχνης από το Ίδρυμα Βασίλη και Ελίζας Γουλανδρή στο Πάρκο Ριζάρη, σας πληροφορούμε τα εξής:
      Αν και ο συγκεκριμένος χώρος δεν είναι χαρακτηρισμένος ως αρχαιολογικός, η Γ' ΕΠΚΑ διενήργησε κατά το χρονικό διάστημα από 29-10-1998 έως 29-12-1998 στο δυτικό μισό τμήμα του Πάρκου, όπου προβλέπεται η ανέγερση του Μουσείου, μεγάλο αριθμό ερευνητικών τομών, στις οποίες δεν εντοπίσθηκαν κατάλοιπα ανθρώπινης δραστηριότητας κατά την αρχαιότητα. Κατά συνέπεια η κατασκευή του συγκεκριμένου Μουσείου δεν επιφέρει καμιά περιβαλλοντική επίπτωση σε αρχαιότητες. Για τη χορήγηση της τελικής έγκρισης από την αρμόδια ΓΈΠΚΑ θα πρέπει να κατατεθεί ολόκληρος ο φάκελος των αρχιτεκτονικών σχεδίων μαζί με το τοπογραφικό προκειμένου να γίνουν γνωστά το όρια του χώρου των απαιτούμενων εκσκαφών.
      Ο Υφυπουργός
      ΠΕΤΡΟΣ ΤΑΤΟΥΛΗΣ»
      14. Στην με αριθμό 957/24.5.04 ερώτηση του Βουλευτή κ. Αλέξανδρου Αλαβάνου δόθηκε με το υπ’ αριθμ. 255 Β/16.6.04 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση της ανωτέρω ερώτησης, σας γνωρίζουμε ότι:
      Η χώρα μας σε εφαρμογή του άρθρου 7 της Οδηγίας 76/464/ΕΟΚ συνέταξε και θεσμοθέτησε Γενικό Εθνικό Πρόγραμμα που αφορά όλη τη χώρα για την αντιμετώπιση των επικίνδυνων ουσιών της 76/464/ΕΟΚ Οδηγίας στα νερά (ΠΥΣ αρ.2/1.2.01"καθορισμός των κατευθυντήριων και οριακών τιμών ποιότητας των νερών από απορρίψεις ορισμένων επικίνδυνων ουσιών που υπάγονται στον Κατάλογο 11 της Οδηγίας 76/464/ΕΟΚ του Συμβουλίου της 4ης ΜαίΌυ 1976" ΦΕΚ15/Α/2.2.01). Βάσει αυτού του Προγράμματος:
      Α) ορίσθηκαν εξειδικευμένα όρια ποιότητας αποδεκτών καθώς και όρια εκπομπής των ουσιών του Καταλόγου 11 (99 επικίνδυνες ουσίες) της 76/464/ΕΟΚ Οδηγίας (ΚΥΑ 485/726 " μέτρα και περιορισμοί για την προστασία του υδατικού περιβάλλοντος και ειδικότερα καθορισμός οριακών τιμών ορισμένων επικίνδυνων ουσιών που υπάγονται στον Κατάλογο 11 της Οδηγίας 76/464/ΕΟΚ του Συμβουλίου της 4ης Μαΐου 1976" ΦΕΚ 253/Β/9.3.01 )
      Β) συντάχθηκαν και νομοθετήθηκαν Ειδικά Προγράμματα για ορισμένους υδάτινους αποδέκτες που παρουσίαζαν ιδιαίτερη περιβαλλοντική ευαισθησία (Παγασητικός 
      κόλπος ΚΥΑ 15784/1864 ΦΕΚ819/Β/27.6.01, Λίμνη Βεγορίτιδα ΚΥΑ 15782/1849 ΦΕΚ 797/Β/25.6.01).
      Το ανωτέρω Εθνικό Πρόγραμμα καθώς και τα Ειδικά Προγράμματα τέθηκαν υπόψη των Υπηρεσιών της Ευρωπαϊκής Ένωσης, οι παρατηρήσεις της οποίας ενσωματώθηκαν στην ΚΥΑ 50388/2704/Ε103 "τροποποίηση και συμπλήρωση της ΠΥΣ 2/1.2.01 ..." (ΦΕΚ 1866/12.12.03).
      2. Ειδικά για την προστασία του Κηφισού, εκδόθηκε το Προεδρικό Διάταγμα "Καθορισμός ζώνης προστασίας του ποταμού Κηφισού και των παραχειμάρρων" ΦΕΚ 632Δ, 27/6/1994. Στο πλαίσιο αυτού ιδρύθηκε (ΠΔ 21.11.02 ΦΕΚ 287 Α/28.11.02) Φορέας Διαχείρισης και Ανάπλασης Κηφισού (ΦΔΑΚ) , ο οποίος έχει αποκλειστικό αντικείμενο τον έλεγχο των ζωνών προστασίας του Κηφισού, όπως αυτές ορίζονται στο υπ' αρ. 632/Δ/94 Προεδρικό Διάταγμα (ΦΕΚ 632/Δ/94). Ο ΦΔΑΚ , έχει εκπονήσει ειδική μελέτη για εγκατάσταση συστήματος συνεχούς καταμέτρησης της ρύπανσης με όργανα και συσκευές τελευταίας τεχνολογίας που περιέχει και πρόγραμμα ενημέρωσης του κοινού σε πραγματικό χρόνο μέσα από το διαδίκτυο. Η πρωτότυπη μελέτη, που περιλαμβάνει και μερική ανάπλαση του Κηφισού, δημιουργία Κέντρου Περιβαλλοντικής Εκπαίδευσης και προγράμματα περιβαλλοντικής ενημέρωσης κοινού, έχει ήδη υποβληθεί στο ευρωπαϊκό χρηματοδοτικό μέσο Life Environment και αναμένεται η έγκρισή της.
      Στο πλαίσιο του Μέτρου 5.1 «ΘΕΣΜΟΙ» του Επιχειρησιακού προγράμματος «ΠΕΡΙΒΑΛΛΟΝ» 2000-2006 και μετά την από 17/10/2003 τροποποιητική Απόφαση του ΕΠΠΕΡ, περιελήφθη στους τελικούς δικαιούχους και ο Φορέας Δαχείρισης του Κηφισού Ποταμού.
      Σε ανταπόκριση στην 4η Πρόσκληση του ιδίου Μέτρου που έληξε την 31/3/2004 υπεβλήθη πρόταση από τον ΦΔΑΚ συγχρηματοδότησης του έργου με τίτλο «Φορέας Διαχείρισης και Ανάπλασης Κηφισού - Έναρξη Λειτουργίας - Προσωπικό και προμήθεια εξοπλισμού με προϋπολογισμό 880.000 Ευρώ η οποία και αξιολογήθηκε θετικά και εστάλη στο πλαίσιο της διαδικασίας συντονισμού στο Υπουργείο Οικονομίας & Οικονομικών.
      Ο Υφυπουργός
      ΣΤΑΥΡΟΣ ΕΛ. ΚΑΛΟΓΙΑΝΝΗΣ»
      15. Στην με αριθμό 1314/4-6-04 ερώτηση του Βουλευτή κ. Παναγιώτη Σγουρίδη δόθηκε με το υπ’ αριθμ. Δ15/Γ/11385/28-6-04 έγγραφο από τον Υπουργό Ανάπτυξης η ακόλουθη απάντηση:
      «Σε απάντηση της ανωτέρω σχετικής ερώτησης που κατέθεσε στη Βουλή ο Βουλευτής κ. Παναγιώτης Σγουρίδης, σας αποστέλλουμε συνημμένα στοιχεία των υπηρεσιών και φορέων του Υπουργείου Ανάπτυξης, που αφορούν το θέμα.
      Εάν υπάρχει συγκεκριμένη καταγγελία από τον κ. βουλευτή, παρακαλούμε να μας ενημερώσει για να επιληφθούμε του θέματος.
      Ο Υπουργός
      ΔΗΜΗΤΡΗΣ ΣΙΟΥΦΑΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      16. Στην με αριθμό 1311/4-6-04 ερώτηση του Βουλευτή κ. Παναγιώτη Σγουρίδη δόθηκε με το υπ’ αριθμ. 7969/29-6-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στην με αριθμό 1311/2004 ερώτηση, που κατατέθηκε στη Βουλή από το Βουλευτή κ. Π. Σγουρίδη, σχετικά με τις Προσλήψεις υπαλλήλων στο Υπουργείο Απασχόλησης σύμφωνα με το ν. 2190/94, σας πληροφορούμε τα εξής
      α) Το Υπουργείο μας, Κεντρική Υπηρεσία, Σ.ΕΠ.Ε., καθώς και οι εποπτευόμενοι Οργανισμοί, η Γενική Γραμματεία Κοινωνικών Ασφαλίσεων και οι Ασφαλιστικοί Οργανισμοί, δεν προχώρησαν σε προσλήψεις προσωπικού με οποιαδήποτε σχέση εργασίας, κατά παράβαση των διατάξεων του ν. 2190/94, για κάλυψη κενών θέσεων στην Κεντρική Υπηρεσία και στο Σώμα Επιθεώρησης Εργασίας (Σ.ΕΠ.Ε.).
      Όλες οι προσλήψεις έγιναν στα πλαίσια των διατάξεων του ανωτέρω νόμου.
      Επίσης όσον αφορά τις ενστάσεις που τυχόν έχουν υποβληθεί, σας υπενθυμίζουμε ότι, σύμφωνα με τις διατάξεις του προαναφερόμενου νόμου, αυτές υποβάλλονται απευθείας στο ΑΣΕΠ, το οποίο και τις αξιολογεί κατά περίπτωση.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ»
      17. Στην με αριθμό 1381/9-6-04 ερώτηση των Βουλευτών κυρίων Γεωργίου Χουρμουζιάδη και Άγγελου Τζέκη δόθηκε με το υπ’ αριθμ. 275/25-6-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κύριοι Γ. Χουρμουζιάδης, Α. Τζέκης, σας πληροφορούμε τα εξής:
      Για τις καλυπτόμενες από τον ΕΛ.Γ.Α. ζημιές, που προκλήθηκαν από τις βροχοπτώσεις 5-6/6/04 στις καλλιέργειες φράουλας του Ν. Φλώρινας, οι Γεωπόνοι του Υποκ/τος ΕΛ.Γ.Α. Κοζάνης διενήργησαν αμέσως τις απαραίτητες επισημάνσεις και ενημέρωσαν τους παραγωγούς για την υποβολή δηλώσεων.
      Το έργο των εξατομικευμένων εκτιμήσεων ολοκληρώθηκε και οι αποζημιώσεις θα καταβληθούν το συντομότερο δυνατό.
      Ο Υπουργός
      Σ. ΤΣΙΤΟΥΡΙΔΗΣ»
      
      18. Στην με αριθμό 1480/15-6-04 ερώτηση του Βουλευτή κ. Βασιλείου Κεγκέρογλου δόθηκε με το υπ’ αριθμ. 11095/29-6-04 έγγραφο από τον Υφυπουργό Ανάπτυξης η ακόλουθη απάντηση:
      «Σε απάντηση της παραπάνω ερώτησης που κατέθεσε ο βουλευτής κ. Β. Κεγκέρογλου και σε συνέχεια προηγούμενης ερώτησης του ίδιου βουλευτή, σας πληροφορούμε τα εξής:
      1. Η μέχρι σήμερα συνολική λειτουργία των Κ.Υ.Ε. ανέδειξε στην πράξη προβλήματα δυσλειτουργίας και ατέλειες αποδοτικότητάς τους, κατά την πορεία υλοποίησή ς τους, σε συνδυασμό με τον εξ υπαρχής ανεπαρκή τρόπο οργάνωσης και ανάπτυξης.
      2. Κατόπιν τούτων, το Υπουργείο Ανάπτυξης προτίθεται να προβεί στην επανεξέταση του όλου θεσμού, για την αντιμετώπιση και θεραπεία των προβλημάτων στο σύνολο των συσταθέντων K.Υ.E.
      3. Ήδη έχει ανατεθεί στον Τεχνικό Σύμβουλο του ΥΠΑΝ η σύνταξη μελέτης, στην οποία θα αποτυπώνεται η υπάρχουσα κατάσταση, οι προτεινόμενες λύσεις, καθώς και η πιθανή αναθεώρηση του όλου προγράμματος για την ευρυθμότερη, παραγωγικότερη και πλέον αποδοτική λειτουργία τους, στα πλαίσια ενδεχομένως και των άλλων οργάνων για την εξυπηρέτηση των επενδυτών.
      Ο Υπουργός
      ΔΗΜ. ΣΙΟΥΦΑΣ»
      19. Στην με αριθμό 1512/16-6-04 ερώτηση της Βουλευτού κ. Χρύσας Αράπογλου δόθηκε με το υπ’ αριθμ. 4360/25-6-04 έγγραφο από τον Υπουργό Μακεδονίας –Θράκης η ακόλουθη απάντηση:
      «Απαντώντας στην με αριθμό 1512/16-6-2004 ερώτηση, που κατέθεσε στη Βουλή η Βουλευτής κ. Χρύσα Αράπογλου, σε σχέση με τη διάσωση του εναπομείναντος τμήματος του κτιρίου του Διοικητηρίου του Στρατοπέδου «Παύλος Μελάς» στη Θεσσαλονίκη, σημειώνουμε τα εξής:
      Με την απόφαση ΥΠΠΟ/ΔΝΣΑΚ/Γ/532/64683/19-11-2003 (ΦΕΚ 1786/τ.Β/2-12-2003) του Υπουργείου Πολιτισμού, χαρακτηρίστηκαν:
      α) Ως Μνημεία, τα κελύφη των δύο κτιρίων στρατωνισμού του Στρατοπέδου «Παύλος Μελάς» στο Δήμο Σταυρούπολης στη Θεσσαλονίκη,
      β) Ως Μνημείο, ολόκληρο το κτίσμα του Οθωμανικού Τεμένους που βρίσκεται στο χώρο του Στρατοπέδου, και
      γ) Ως ιστορικό τόπος, το παλαιότερο τμήμα του ίδιου Στρατοπέδου, για τους λόγους που στην ίδια απόφαση σημειώνονται, για τον κάθε χαρακτηρισμό.
      Πρόκειται, επομένως, για χαρακτηρισμένα από το Υπουργείο Πολιτισμού ακίνητα ή εκτάσεις, για τα οποία υπερισχύουν οι διατάξεις του Ν.3028/2002	 (ΦΕΚ 153 Α΄) «Για την προστασία των Αρχαιοτήτων κα εν γένει της Πολιτιστικής Κληρονομιάς», με βάση τις οποίες εκδόθηκε η απόφαση του Υπουργού Πολιτισμού (άρθρο 73, παρ. 12, Ν. 3028/2002)
      Το θέμα της ερώτησης εμπίπτει στην αρμοδιότητα του Υπουργείου Πολιτισμού, στο οποίο διαβιβάζεται.
      Ο Υπουργός
      ΝΙΚΟΛΑΟΣ ΤΣΙΑΡΤΣΙΩΝΗΣ»
      20. Στην με αριθμό 1538/17-6-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. ΤΚΕ/Φ2/14379/29-6-04 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ερώτησης, με αριθμό 1538/17-6-04, που κατέθεσε στη Βουλή ο βουλευτής κ. Μιχάλης Καρχιμάκης και αφορά επιστολή της Πανελλήνιας ΄Ενωσης Ανέργων και Συμβασιούχων Γεωπόνων του ΕΛΓΑ, σας γνωρίζουμε τα εξής
      Όσον αφορά το θέμα της μετατροπής των συμβάσεων ορισμένου χρόνου ή έργου σε αορίστου, το Υπουργείο Εσωτερικών Δημόσιας Διοίκησης και Αποκέντρωσης με το σχέδιο του Προεδρικού Διατάγματος για την ορθή ενσωμάτωση της Κοινοτικής Οδηγίας 1999/70/ΕΚ του Συμβουλίου της 28ης lουνίου 1999 στο εσωτερικό δίκαιο, που έδωσε ήδη στη δημοσιότητα, έχει διαλάβει και μεταβατικές διατάξεις, με τις οποίες θέτει ενιαίους κανόνες για την απευθείας μετατροπή των συμβάσεων ορισμένου χρόνου ή έργου σε συμβάσεις αορίστου χρόνου γενικά και απρόσωπα. Το κατά πόσον συντρέχουν τα συγκεκριμένα κριτήρια που ορίζει το Διάταγμα για την μετατροπή των συμβάσεων θα κριθεί από τα αρμόδια όργανα κατά περίπτωση.
      Για όσους δεν συμπεριληφθούν στις ανωτέρω ρυθμίσεις, όπως έχει ανακοινωθεί από τον Υπουργό Εσωτερικών, Δημόσιας Διοίκησης και Αποκέντρωσης, θα υπάρξει νομοθετική ρύθμιση, για σημαντική μοριοδότησής τους.
      Όσον αφορά τα υπόλοιπα θέματα, που θίγονται στην εν λόγω επιστολή, αρμόδιο να σας απαντήσει σχετικά είναι το εποπτεύον Υπουργείο Αγροτικής Ανάπτυξης & Τροφίμων, προς το οποίο, επίσης, απευθύνεται η ανωτέρω ερώτηση.
      Ο Υφυπουργός
      Α. ΑΝΔΡΕΟΥΛΑΚΟΣ»
      21. Στην με αριθμό 1578/18-6-04 ερώτηση του Βουλευτή κ. Μανώλη Στρατάκη δόθηκε με το υπ’ αριθμ. ΤΚΕ/Φ2/14382/29-6-04 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ερώτησης, με αριθμό 1578/18-6-04, που κατέθεσε στη Bουλή ο βουλευτής κ. Μανώλης Στρατάκης και αφορά τα αιτήματα των συμβασιoύχων εργαζομένων στο έργο «Συντήρηση, (στερέωση, ανάδειξη ανακτόρου και αρχαιολογικού χώρου Κνωσσού» για την ανανέωση των συμβάσεων ορισμένου χρόνου ή έργου, καθώς και για τη μετατροπή των συμβάσεων αυτών σε αορίστου, σας γνωρίζουμε τα εξής:
      Όσον αφορά το θέμα της μετατροπής των συμβάσεων ορισμένου χρόνου ή έργου σε αορίστου, το Υπουργείο Εσωτερικών Δημόσιας Διοίκησης και Αποκέντρωσης με το σχέδιο του Προεδρικού Διατάγματος για την ορθή ενσωμάτωση της Κοινοτικής Οδηγίας 1999/70/ΕΚ του Συμβουλίου της 28ης lουνίου 1999 στο εσωτερικό δίκαιο, που έδωσε ήδη στη δημοσιότητα, έχει διαλάβει και μεταβατικές διατάξεις, με τις οποίες θέτει ενιαίους κανόνες για την απευθείας μετατροπή των συμβάσεων ορισμένου χρόνου ή έργου σε συμβάσεις αορίστου χρόνου γενικά και απρόσωπα. Το κατά πόσον συντρέχουν τα συγκεκριμένα κριτήρια που ορίζει το Διάταγμα για την μετατροπή των συμβάσεων θα κριθεί από τα αρμοδία όργανα κατά περίπτωση.
      Για όσους δεν συμπεριληφθούν στις ανωτέρω ρυθμίσεις, όπως έχει ανακοινωθεί από τον Υπουργό Εσωτερικών, Δημόσιας Διοίκησης και Αποκέντρωσης, θα υπάρξει νομοθετική ρύθμιση, για σημαντική μοριοδότησής τους.
      Όσον αφορά το αίτημα της ανανέωσης των συμβάσεων ορισμένου χρόνου ή έργου, αρμόδιο να σας απαντήσει σχετικά είναι το εποπτεύον Υπουργείο Πολιτισμού, προς το οποίο, επίσης, απευθύνεται η ανωτέρω ερώτηση.
      Ο Υφυπουργός
      Α. ΑΝΔΡΕΟΥΛΑΚΟΣ»
      22. Στην με αριθμό 1510/16-6-04 ερώτηση της Βουλευτού κ. Χρύσας Αράπογλου δόθηκε με το υπ’ αριθμ. ΤΚΕ/Φ2/14384/29-6-04 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ερώτησης με αριθμό 1510/16-6-04, που αφορά το αίτημα των συμβασιούχων εργαζομένων δασοπυροσβεστών για τη μετατροπή των συμβάσεων ιδιωτικού δικαίου ορισμένου χρόνου ή έργου σε αορίστου, σας γνωρίζουμε τα εξής:
      Το Υπουργείο Εσωτερικών Δημόσιας Διοίκησης και Αποκέντρωσης με το σχέδιο του Προεδρικού Διατάγματος για την ορθή ενσωμάτωση της Κοινοτικής Οδηγίας 1999/70/ΕΚ του Συμβουλίου της 28ης lουνίου 1999 στο εσωτερικό δίκαιο, που έδωσε ήδη στη δημοσιότητα, έχει διαλάβει και μεταβατικές διατάξεις, με τις οποίες θέτει ενιαίους κανόνες για την απευθείας μετατροπή των συμβάσεων ορισμένου χρόνου ή έργου σε συμβάσεις αορίστου χρόνου γενικά και απρόσωπα. Το κατά πόσον συντρέχουν τα συγκεκριμένα κριτήρια που ορίζει το Διάταγμα για την μετατροπή των συμβάσεων θα κριθεί από τα αρμόδια όργανα κατά περίπτωση.
      Για όσους δεν συμπεριληφθούν στις ανωτέρω ρυθμίσεις, όπως έχει ανακοινωθεί από τον Υπουργό Εσωτερικών, Δημόσιας Διοίκησης και Αποκέντρωσης, θα υπάρξει νομοθετική ρύθμιση, για σημαντική μοριοδότησής τους.
      Όσον αφορά τη χρονική διάρκεια απασχόλησης των εποχιακών δασοπυροσβεστών, για την περίοδο των ολυμπιακών αγώνων, με την αριθ.ΔΙΠΠ/ΦΕΓΚΡ 12/98/20-5-2004 απόφαση της τριμελούς Επιτροπής της Π.Υ.Σ. 55/1998, εγκρίθηκε η απασχόληση πεντέμισι χιλιάδων (5.500) εποχιακών πυροσβεστών για τεσσεράμισι (4,5) μήνες, γιατί κρίθηκε ότι το χρονικό αυτό διάστημα καλύπτει ανάγκες των Ολυμπιακών αγώνων.
      Όσον αφορά τα υπόλοιπα θέματα, αρμόδιο να σας απαντήσει σχετικά είναι το εποπτεύον Υπουργείο Δημόσιας Τάξης, προς το οποίο, επίσης, απευθύνεται η ανωτέρω ερώτηση.
      Ο Υφυπουργός
      Α. ΑΝΔΡΕΟΥΛΑΚΟΣ»
      23. Στην με αριθμό 1241/12-6-04 ερώτηση του Βουλευτή κ. Λεωνίδα Γρηγοράκου δόθηκε με το υπ’ αριθμ..140/25-6-04 έγγραφο από τον Υπουργό Περιβάλλοντος Χωροταξίας και Δημοσίων Έργων η ακόλουθη απάντηση:
      «Παρακαλούμε να πληροφορήσετε τον κ. Βουλευτή, ότι το θέμα που θίγεται στην ερώτηση είναι αρμοδιότητας της Νομαρχιακής Αυτοδιοίκησης Λακωνίας και κατ’ επέκταση του Υπουργείου Εσωτερικών, Δημόσιας Διοίκησης και Αποκέντρωσης, προς το οποίο κοινοποιείται η ερώτηση.
      Επιπλέον σας πληροφορούμε ότι το ΥΠΕΧΩΔΕ χρηματοδότησε κατά το έτος 2004 τη Νομαρχιακή Αυτοδιοίκηση Λακωνίας με 700.000 ευρώ, για το Επαρχιακό Οδικό δίκτυο.
      Ο Υπουργός
      ΓΕΩΡΓΙΟΣ ΣΟΥΦΛΙΑΣ»
      24. Στην με αριθμό 672/11-5-04 ερώτηση του Βουλευτή κ. Βασιλείου Οικονόμου δόθηκε με το υπ’ αριθμ. 142/28-6-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Παρακαλούμε να πληροφορήσετε τον κ. Βουλευτή σε απάντηση της σχετικής ερώτησης τα εξής:
      Τα διόδια Αφιδνών λειτουργούν πέραν της δεκαετίας και οι κάτοικοι εξυπηρετούνται από το παράπλευρο οδικό δίκτυο, το οποίο βρίσκεται σε καλή κατάσταση.
      Ο ν. 2539/97, άρθρο 21 παρ. 6 καθόριζε αποκλειστική προθεσμία για την υποβολή δικαιολογητικών για τη χορήγηση καρτών ελεύθερης διέλευσης από τους ενδιαφερόμενους Δήμους, που έχει λήξει.
      Ο Υπουργός
      ΓΕΩΡΓΙΟΣ ΣΟΥΦΛΙΑΣ»
      25. Στην με αριθμό 1075/26-5-04 ερώτηση του Βουλευτή κ. Αποστόλου Φωτιάδη δόθηκε με το υπ’ αριθμ. 25097/ΔΕ-5166/24-6-04 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της παραπάνω ερώτησης του βουλευτή κ. Απόστολου Φωτιάδη, σχετικά με την αποκατάσταση ζημιών από θεομηνίες στο Νομό Έβρου, σας γνωρίζουμε ότι έχουν ενταχθεί στο Πρόγραμμα Δημοσίων Επενδύσεων (ΣΑΕΠ031 Περιφέρεια Αν. Μακ. Θράκης), από το έτος 2003 και συνεχίζονται το 2004 τα εξής έργα:
      1. «Αποκατάσταση ζημιών στο Οδικό δίκτυο Νομού Έβρου από θεομηνίες- χειμώνας 2002-2003», με προϋπολογισμό 2.348.000,00 Ευρώ, πληρωμές μέχρι 31/12/2003 ύψους 1.353.411,00 Ευρώ και πιστώσεις 300.000,00 Ευρώ για το τρέχον έτος.
      2. «Αποκαταστάσεις ζημιών και υποδομών από τη θεομηνία του χειμώνα 2003 στο Νομό Έβρου» με προϋπολογισμό 6.000.000,00 Ευρώ, πληρωμές μέχρι 31.12.03 ύψους 2.000.000,00 Ευρώ και πιστώσεις 1.500.000,00 Ευρώ για το τρέχον έτος.
      3. «Αποστραγγιστικά έργα - ενίσχυση αναχωμάτων - αποκαταστάσεως και βελτιώσεις αντλιοστασίων αποστράγγισης στο Ν. Έβρου», με προϋπολογισμό 2.000.000.00 Ευρώ, πληρωμές μέχρι 31.12.03 ύψους 700.000,00 Ευρώ και πιστώσεις 100.000,00 Ευρώ για το τρέχον έτος.
      4. «Έργα στο χώρο της λεκάνης απορροής και μικρά φράγματα ανάσχεσης στον ορεινό όγκο Ν. Έβρου», με προϋπολογισμό 1.000.000,00 Ευρώ, πληρωμές μέχρι 31.12.03 ύψους 300.000,00 Ευρώ και πιστώσεις 300.000,00 Ευρώ για το τρέχον έτος.
      Η αρμοδιότητα για την υλοποίηση των έργων και τη χρηματοδότησή τους ανάλογα με την εξέλιξη των εργασιών ανήκει στην Περιφέρεια Ανατολικής Μακεδονίας και Θράκης.
      Ο Υφυπουργός
      ΧΡΗΣΤΟΣ ΦΩΛΙΑΣ»
      26. Στην με αριθμό 1517/16-6-04 ερώτηση των Βουλευτών κυρίων Ασημίνας Ξηροτύρη-Αικατερινάρη και Ιωάννου Δραγασάκη δόθηκε με το υπ’ αριθμ. 25496/174/28-6-04 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της ανωτέρω ερώτησης, σας πληροφορούμε ότι :
      Η αντιμετώπιση του πληθωρισμού χρειάζεται ένα διαφορετικό μείγμα μακροοικονομικής πολιτικής από αυτό που ακολουθήθηκε ως τώρα. Επιπλέον, απαιτεί ιδιαίτερη έμφαση στην προώθηση των αναγκαίων διαρθρωτικών μεταρρυθμίσεων. Αυτοί είναι οι βασικοί άξονες της κυβερνητικής πολιτικής μας.
      Το Υπουργείο Οικονομίας και Οικονομικών έχει αποστείλει εγκύκλιο (19/4/2004) προς όλα τα Υπουργεία και τους εποπτευόμενους φορείς, σύμφωνα με την οποία πριν από κάθε αναπροσαρμογή και καθορισμό των πάσης φύσεως τιμολογίων, τελών, -δικαιωμάτων, εισφορών, εισοδηματικών παροχών κλπ, υποχρεούνται να υποβάλουν το σχετικό αίτημα προς τα αρμόδια Υπουργεία και το Υπουργείο Οικονομίας και Οικονομικών. Επισημαίνεται ότι καμιά αύξηση δεν θα ισχύει αν προηγουμένως δεν υπάρχει σύμφωνη γνώμη του Υπουργείου Οικονομίας και Οικονομικών.
      Πρέπει όμως να σημειωθεί ότι οι αυξήσεις των τιμών των τροφίμων το τελευταίο τρίμηνο ήταν περιορισμένες. Συγκεκριμένα το τρίμηνο Μαρτίου-Μαΐου 2004 έναντι του αντιστοίχου τριμήνου του 2003 οι τιμές του κλάδου διατροφής και μη αλκοολούχων ποτών (που αποτελούν το 18,5% του Γ.Δ.Τ.Κ) αυξήθηκαν μόνο κατά 0,7%, ενώ το αντίστοιχο τρίμηνο του 2003 είχαν αυξηθεί κατά 6,9%. Ειδικότερα οι τιμές των νωπών οπωροκηπευτικών (3,2% του Γ.Δ.Τ.Κ) την ίδια περίοδο σημειώνουν μείωση κατά 9,6%, ενώ το 2003 είχαν αυξηθεί κατά 18,9%.
      Ο ρυθμός αύξησης του Εθνικού Γ.Δ.Τ.Κ. το τρίμηνο Μαρτίου-Μαΐου 2004 περιορίζεται στο 2,8%, από 3,8% την αντίστοιχη περίοδο του 2003 και η διαφορά του ρυθμού αύξησης του εναρμονισμένου Δ.Τ.Κ από τον αντίστοιχο της Ευρωζώνης, μειώθηκε το Μάιο του 2004 στις 0,6 εκατ. μονάδες από 1,6 τον αντίστοιχο μήνα του 2003.
      Ο Υπουργός
      ΓΕΩΡΓΙΟΣ ΑΛΟΓΟΣΚΟΥΦΗΣ»
      27. Στην με αριθμό 1511/16-6-04 ερώτηση των Βουλευτών κυρίων Ασημίνας Ξηροτύρη-Αικατερινάρη και Χρύσας Αράπογλου δόθηκε με το υπ’ αριθμ. 7959/28-6-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στα ανωτέρω σχετικά, με τα οποία μας διαβιβάστηκαν η με αριθμό 1511/16-6-2004 ερώτηση και η από 27-5-2004 Αναφορά του Επταμελούς Δ. Σ. Μαθητών Τ.Ε.Ε. Ωραιοκάστρου, που κατατέθηκε στη Βουλή από τις Βουλευτές κα Ασημ. Ξηροτύρη-Αικατερινάρη και κα Χρύσα Αράπογλου, σχετικά με την περικοπή ειδικοτήτων Β΄ Κύκλου Σπουδών στο ΤΕΕ Ωραιοκάστρου, σας πληροφορούμε τα εξής:
      Ο Οργανισμός Απασχόλησης Εργατικού Δυναμικού (ΟΑΕΔ) λαμβάνοντας υπόψη ότι στη Βόρεια Ελλάδα είναι ουσιαστικά ο μοναδικός φορέας που υλοποιεί προγράμματα Β΄ Κύκλου στις ειδικότητες Επιπλοποιίας και Αργυροχρυσοχοΐας και εκ της φύσεώς του ο Φορέας που είναι συνδεδεμένος με τις ανάγκες της αγοράς και της εξέλιξης των επαγγελμάτων, αφού μελέτησε τις ανάγκες του Νομού Θεσσαλονίκης, ήδη με Συμπληρωματική Απόφαση του Διοικητή ενέταξε τις ανωτέρω Ειδικότητες στον προγραμματισμό της σχολικής χρονιάς 2004-2005. Επίσης μελετάται και η ένταξη της Ειδικότητας Εγκαταστάσεων Κτιρίων και Βιομηχανικών Χώρων του Ηλεκτρολογικού Τομέα και εφ’ όσον διαπιστωθεί η αναγκαιότητά της, θα ενταχθεί και αυτή στον προγραμματισμό του ΤΕΕ Ωραιοκάστρου.
      Άλλωστε είναι γνωστό, ότι ο ΟΑΕΔ προσδιορίζει τις ειδικότητες με βάση την απασχολησιμότητα, τις μελέτες των επαγγελμάτων και τις προοπτικές που προσφέρουν στους νέους.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ»
      28. Στην με αριθμό 1362//8-6-04 ερώτηση του Βουλευτή κ. Ιωάννη Χωματά δόθηκε με το υπ’ αριθμ. 663/24-6-04 έγγραφο από τον Υφυπουργό Τουρισμού η ακόλουθη απάντηση:
      «Απαντώντας στην με αριθμό 1362/8.6.04 ερώτηση του Βουλευτή κ. Ιωάννη Χωματά σας γνωρίζουμε τα εξής: 
      Συναρμοδιότητα του Υπουργείου Τουρισμού και του Υπουργείου Απασχόλησης και Κοινωνικής Προστασίας είναι το διευρυμένο ωράριο ορισμένων καταστημάτων κατά τις Κυριακές και τις ημέρες αργίας. Αυτό ρυθμίζεται με τη διάταξη της παραγράφόυ 2 του άρθρου 46 του ν. 2224/1994, που δίνει τη δυνατότητα στους κατά τόπους Νομάρχες ή και Γενικούς Γραμματείς Περιφερειών να καθορίζουν (σε συνεννόηση με τις τοπικές ενώσεις εργοδοτών και εργαζομένων) το ωράριο σε συγκεκριμένες περιοχές της τοπικής δικαιοδοσίας τους.
      Από το περιεχόμενο της ερώτησης προκύπτει προφανώς ότι «η πλήρης απελευθέρωση του ωραρίου» στην οποία αναφέρεται, δεν αφορά καθόλου την πιο πάνω περίπτωση αλλά εστιάζεται αποκλειστικά στα κάθε μορφής κέντρα διασκέδασης, bars κλπ, που λειτουργούν στα θέρετρα.. βεβαίως, σε ό,τι αφορά τον έλεγχο των αδειών και του τρόπου λειτουργίας αυτού του είδους καταστημάτων, το Υπουργείο μας διενεργεί -στο βαθμό της αρμοδιότητάς του- ελέγχους. Όμως, σε ό,τι αφορά την μερική ή πλήρη απελευθέρωση του ωραρίου των κέντρων διασκέδασης και την τήρηση των ωρών κοινής ησυχίας αποκλειστικά αρμόδιο είναι το Υπουργείο Δημόσιας Τάξης.
      Ο Υφυπουργός
      ΑΝΑΣΤΑΣΙΟΣ ΛΙΑΣΚΟΣ»
      29. Στην με αριθμό 1297/4-6-04 ερώτηση του Βουλευτή κ. Ιωάννη Μανιάτη δόθηκε με το υπ’ αριθμ. 664/24-6-04 έγγραφο από τον Υφυπουργό Τουρισμού η ακόλουθη απάντηση:
      «Το Υπουργείο εξετάζει τις μελέτες για την τουριστική ανάπτυξη των δεκατριών περιφερειών της χώρας που έχει στη διάθεσή του ο ΕΟΤ, και σε συνεργασία με την περιφέρεια και τους τοπικούς φορείς θα εξετάσει το ζήτημα της άρσης του «κορεσμού» σε διάφορες περιοχές της χώρας, συμπεριλαμβανομένων και των συγκεκριμένων του νομού Αργολίδας στις οποίες αναφέρεται ο ερωτών Βουλευτής. Στόχος μας είναι να υπερβούμε την αναβλητικότητα του παρελθόντος και να δρομολογήσουμε, σε συνεργασία με όλους τους συναρμόδιους φορείς και το συντομότερο δυνατόν, θετικές εξελίξεις και βιώσιμες λύσεις στο χώρο του ελληνικού τουρισμού.
      Ο Υφυπουργός
      ΑΝΑΣΤΑΣΙΟΣ ΛΙΑΣΚΟΣ»
      30. Στην με αριθμό 1226/1-6-04 ερώτηση των Βουλευτών κυρίων Τάκη Τσιόγκα, Αντωνίου Σκυλλάκου, Ελπίδας Παντελάκη και Άγγελου Τζέκη δόθηκε με το υπ’ αριθμ. ΤΚΕ/Φ2/13546/16-6-04 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ερώτησης, με αριθμό 1226/1-6-04, που κατέθεσαν στη Βουλή οι βουλευτές κ.κ. Τάκης Τσιόγκας, Αντώνης Σκυλλάκος, Ελπίδα Παντελάκη και Άγγελος Τζέκης, σας γνωρίζουμε τα εξής:
      Το Υπουργείο Εσωτερικών, Δημόσιας Διοίκησης και Αποκέντρωσης με το σχέδιο του Προεδρικού Διατάγματος για την ορθή ενσωμάτωση της Κοινοτικής Οδηγίας 99/70/ΕΚ του Συμβουλίου της 28ης lουνίου 1999 στο εσωτερικό δίκαιο, που έχει προωθηθεί ήδη στο ΣτΕ για τη σχετική επεξεργασία, έχει διαλάβει και μεταβατικές διατάξεις, με τις οποίες θέτει ενιαίους κανόνες για την απευθείας μετατροπή των συμβάσεων ορισμένου χρόνου ή έργου σε συμβάσεις αορίστου χρόνου γενικά και απρόσωπα. Το κατά πόσον συντρέχουν τα συγκεκριμένα κριτήρια που ορίζει το διάταγμα για την μετατροπή των συμβάσεων θα κριθεί από τα αρμόδια, κατά περίπτωση, όργανα.
      Για όσους δεν συμπεριληφθούν στις ανωτέρω ρυθμίσεις, όπως έχει ανακοινωθεί, από τον Υπουργό Εσωτερικών Δημόσιας Διοίκησης και Αποκέντρωσης, θα υπάρξει νομοθετική ρύθμιση για ενισχυμένη μοριοδότησής τους.
      Όσον αφορά στο θέμα της εφαρμογής των δικαστικών αποφάσεων από το Τ.Ε.Β.Ε., πέραν από την υποχρέωση εκτέλεσης των τελεσίδικων αποφάσεων των δικαστηρίων, αρμόδιο να απαντήσει σχετικά και να παρέμβει προς τη Διοίκηση του Τ.Ε.Β.Ε. είναι το εποπτεύον Υπουργείο Απασχόλησης και Κοινωνικής Προστασίας, προς το οποίο, επίσης, απευθύνεται η εν λόγω αναφορά.
      Ο Υφυπουργός
      ΑΠΟΣΤΟΛΟΣ ΑΝΔΡΕΟΥΛΑΚΟΣ»)
      ΠΡΟΕΔΡΟΣ (Άννα Μπενάκη - Ψαρούδα): Κυρίες και κύριοι συνάδελφοι, καλώς ήρθατε μετά τη διακοπή του Αυγούστου, μετά την επιτυχέστατη διεξαγωγή των Ολυμπιακών Αγώνων. Εύχομαι καλή δουλειά και καλή επιτυχία στα έργα μας.
      (Χειροκροτήματα)
      Επειδή είναι η πρώτη μας συνεδρίαση μετά τη λήξη των Ολυμπιακών Αγώνων, θεωρώ επιβεβλημένο να κάνουμε μια σχετική αναφορά αρχίζοντας από την Πρόεδρο της Βουλής, η οποία διερμηνεύει και τα αισθήματα όλων, αλλά δίδοντας το λόγο και στους συναδέλφους που εκπροσωπούν τα κόμματα και στην Κυβέρνηση. 
      (Χειροκροτήματα)
      Οι Ολυμπιακοί Αγώνες ανήκουν βέβαια στην ιστορία. Ο Αύγουστος του 2004 μας γέμισε με αισθήματα υπερηφάνειας και συγκίνησης, γιατί καταφέραμε, ενωμένοι όλοι οι Έλληνες, να πετύχουμε αυτό που αρκετοί αμφισβητούσαν, να δημιουργήσουμε εδώ, στην κοιτίδα των Ολυμπιακών Αγώνων, μια ανεπανάληπτη γιορτή ειρήνης, πολιτισμού και συμφιλίωσης των λαών ακριβώς την ίδια ώρα που ολόκληρος ο κόσμος ζει σ΄ ένα παρατεταμένο κλίμα φόβου αβεβαιότητας και αγωνίας για το μέλλον. 
	Αποδείξαμε αυτές τις δεκαεπτά ημέρες πως οι άνθρωποι, ανεξάρτητα από την καταγωγή, το χρώμα ή το φύλο και τις θρησκευτικές πεποιθήσεις, μπορούν να ζήσουν ενωμένοι διεκδικώντας με ειρηνικά μέσα τη διάκριση και προωθώντας το υψηλότερο ιδεώδες που δίδαξαν οι αγώνες της αρχαιότητας, πως η αξία του κάθε αγώνα είναι η αξία της συμμετοχής. Αυτό βέβαια δεν σημαίνει πως πρέπει να κλείσουμε τα μάτια μπροστά σε ορισμένα θλιβερά αρνητικά φαινόμενα που δεν αποφεύχθηκαν και σ’ αυτούς τους αγώνες, φαινόμενα που δεν ωφελούν τον αθλητισμό, όπως η εμπορευματοποίηση, η πιθανή χρήση φαρμακευτικών ουσιών με σκοπό τη βελτίωση των αθλητικών επιδόσεων, ίσως και μεμονωμένες μαζικές εκδηλώσεις που διατάραξαν την ηρεμία και την αντικειμενικότητα έναντι όλων των αθλητών. 
	Συνολικά πάντως όλοι μας, οι Έλληνες, αποδείξαμε πως αισθανόμαστε, όχι απλώς ξένοι, αλλά αντίθετοι προς τέτοια φαινόμενα. Και πρέπει τώρα με την πρόσθετη ευθύνη που έχουμε ως οι άμεσοι συνεχιστές της παράδοσης των Ολυμπιακών Αγώνων της αρχαιότητας να πρωταγωνιστήσουμε σε μία πανανθρώπινη προσπάθεια, που θα αποσκοπεί στην επαναφορά του αθλητισμού στις αληθινές ανθρώπινες και ηθικές του διαστάσεις και να το πράξουμε αυτό αγνοώντας το οποιοδήποτε βραχυπρόθεσμο κόστος. 
	Έχουμε ευθύνη να κρατήσουμε ζωντανό το πνεύμα της χαράς, της γιορτής και της συμμετοχής που ώθησε δεκάδες χιλιάδες νέων του τόπου μας να συμμετάσχουν ως εθελοντές σ’ αυτούς τους υπέροχους αγώνες. Και έχουμε πάνω απ’ όλα την ευθύνη προς της νέα γενιά της Ελλάδας να διασφαλίσουμε ένα περιβάλλον ανάπτυξης του αθλητισμού, που θα στηρίζεται στο ήθος που διδάσκει το ολυμπιακό ιδεώδες.
	Νιώθουμε υπερήφανοι και για τις αθλήτριες και για τους αθλητές μας και τους ευχαριστούμε για τις στιγμές που μας χάρισαν. Ευχαριστούμε από βάθος καρδιάς τις γυναίκες και τους άνδρες των Σωμάτων Ασφαλείας και των Ενόπλων Δυνάμεων. Ευχαριστούμε τους θαυμάσιους εθελοντές, που με την προσφορά τους μετέφεραν σε ολόκληρο τον κόσμο την εικόνα μιας Ελλάδας φιλόξενης, δυναμικής και αισιόδοξης, καθώς και όλους όσοι εργάστηκαν για την επίτευξη του μεγαλειώδους αυτού στόχου. Δεν πρέπει όμως να ξεχάσουμε και όλες τις Ελληνίδες και τους Έλληνες που στάθηκαν δίπλα σ’ αυτή την προσπάθεια γνωρίζοντας το τεράστιο οικονομικό κόστος των αγώνων που κλήθηκαν και που θα κληθούν να αντιμετωπίσουν.
	Επιθυμώ, ως Πρόεδρος της Βουλής των Ελλήνων, διερμηνεύοντας και τα δικά σας αισθήματα να εκφράσω τα πιο θερμά μου συγχαρητήρια σε όλους μέσα και έξω από τα στάδια που μας χάρισαν την ανεπανάληπτη εμπειρία της χαράς και της γιορτής των Ολυμπιακών Αγώνων της Αθήνας.
      Να καλέσω όλες τις Ελληνίδες και τους ΄Ελληνες να δώσουν το ίδιο παρόν και στους Παραολυμπιακούς Αγώνες, που ξεκινούν σε λίγες μέρες στην Αθήνα, τιμώντας με τον τρόπο αυτό το μεγαλείο της ανθρώπινης θέλησης και επιδοκιμάζοντας την ηρωική προσπάθεια των αθλητριών και των αθλητών που θα τιμήσουν με τη συμμετοχή τους αυτούς τους αγώνες. 
      Σας ευχαριστώ πολύ.
      (Χειροκροτήματα)
      Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βύρων Πολύδωρας.
      ΒΥΡΩΝ ΠΟΛΥΔΩΡΑΣ:  Κυρία Πρόεδρε, κύριοι συνάδελφοι, θα μπορούσα και να μην παρέμβω σ’ αυτήν την ιδιαίτερη συζήτηση για τους Ολυμπιακούς Αγώνες διότι η ομιλίας σας, η δική σας παρέμβαση εμπεριείχε μία απόλυτη πληρότητα και αντιπροσωπευτικότητα στην έκφραση των συναισθημάτων όλων μας. Αλλά και για το σημαντικό του γεγονότος και για τη συμμόρφωσή μας προς τη ρήση του Περικλή «τα λαμπρά πράττοντας έργω και δηλούσθε τας τιμάς» και εννοούμε αυτήν την ειδική συζήτηση, παρεμβαίνω και εγώ να εκθέσω τις σκέψεις μου για λογαριασμό της Κοινοβουλευτικής Ομάδας της Νέας Δημοκρατίας ως προς την επιτυχή έκβαση και τα αισθήματα που γεννώνται απ’ αυτήν των Ολυμπιακών Αγώνων. 
      Ακονιτί είναι ένα επίρρημα από τους αρχαίους Ολυμπιακούς Αγώνες και σημαίνει ότι χωρίς να σκονιστεί κανείς ανεδεικνύετο νικητής. Η χώρα μας, ο λαός μας, εμείς όλοι αναδειχθήκαμε νικητές των Ολυμπιακών Αγώνων όχι ακονιτί. Σκονιστήκαμε, ιδρώσαμε, φορτώσαμε ή φορτωθήκαμε ως λαός τα βάρη για μια αίσθηση ανάτασης και για μια υπηρέτηση ενός πανανθρώπινου σκοπού, του σκοπού του Ολυμπισμού, του σκοπού του αθλητικού ιδεώδους, του σκοπού της πανανθρώπινης ειρήνης και των έργων στην πανανθρώπινη ειρήνη. 
      ΄Ηταν αυτό το δεκαπενθήμερο, που είναι ουσιαστικά επτά χρόνια ή και περισσότερα, μία επιτυχία, μια νίκη σε μία πολύπτυχη ιστορική πρόκληση. Αισθάνομαι ότι πετύχαμε –και το λέω δημόσια απ’ αυτό το ιερό βήμα στην Αίθουσα της Εθνικής Αντιπροσωπείας- στις προκλήσεις όπως της επαλήθευσης, της επιβεβαίωσης. Ποιας επαλήθευσης και ποιας επιβεβαίωσης; Ότι είμαστε οικοδεσπότες με μία ιστορική νομιμοποίηση. Το «καλοσωρίσατε αγώνες στον τόπο σας» επαληθεύτηκε. Και επαληθεύτηκε με την εθνική ενότητα, με το πνεύμα της εθνικής ομοψυχίας. 
      Δεύτερη πρόκληση στην οποία ανταποκριθήκαμε επιτυχώς ήταν η έννοια της φιλοξενίας του Ξένιου Δία. Εδώ υπάρχει από την Οργανωτική Επιτροπή την Κυβέρνηση τώρα και τις κυβερνήσεις τις προηγούμενες μέχρι τον αυτοκινητιστή που αισθανότανε υπεύθυνος για τον καλό μας τρόπο έναντι των ξένων τους οποίους υποδεχόμαστε. Πρόκληση στην οποία ανταποκριθήκαμε, επιτρέψτε μου να σημειώσω, θετικά. Με  άλλα λόγια κατορθώσαμε να μονομαχήσουμε με το χρονόμετρο.
Όλοι ή και το υποσυνείδητό μας έλεγε ότι εμείς δεν μπορούμε να καταφέρουμε πράγματα σε δήλη ημέρα. Καταφέραμε πράγματα εις πείσμα πολλών διαφόρων εκτιμητών και διαφορετικών κριτών. Εμείς νικήσαμε το χρόνο ως διοικητικοί μηχανισμοί ή οργανισμοί, ως κατασκευαστές, ως Οργανωτική Επιτροπή, ως δήμοι, ως κοινότητες, ως λαός. Και πάλι δηλαδή υπάρχει η αίσθηση του συλλογικού υποκειμένου. 
      Δεν κάνω απολογισμό, αλλά θέλω να σημειώσω ότι ανταποκριθήκαμε και στην πρόκληση του αθλητικού θέματος, δηλαδή –δεν ξέρω αν είδατε σε κάποιες αναλύσεις, αλλά εγώ χαιρετίζω και σημειώνω εδώ, απευθυνόμενος σε σας, κύριοι συνάδελφοι, και σε όλο τον ελληνικό λαό- ότι η χώρα μας εκτός από τη συμμετοχή στον αθλητισμό, στους μετέχοντες αθλητές, ανεδείχθη δεύτερη στον κόσμο χώρα σε μετάλλια, στην αναγωγή μεταλλίων προς πληθυσμό. Νομίζω ότι πρώτη είναι η Αυστραλία. 
	Καταλήγω, κυρία Πρόεδρε, με τα συγχαρητήρια και τις ευχαριστίες όπως εσείς τα διατυπώσατε χωρίς μικροψυχία, γενναιόδωρα προς όλους τους συντελεστές αυτού του μεγάλου εγχειρήματος. 
      Ναι, η αυτοπεποίθησή μας και η αυτοεκτίμησή μας εδραιώθηκαν. Το νιώσατε όλοι και κυρίως δεν ενδιαφέρει για μας και τους αντιπροσώπους του ελληνικού λαού όσο ενδιαφέρει ότι είναι ένα προγεφύρωμα για το μέλλον, δηλαδή ότι η αυτοεκτίμηση και η αυτοπεποίθηση είναι αφιερωμένη στα παιδιά μας και την εννόησαν, την αισθάνθηκαν αυτήν την αυτοεκτίμηση να γεννάται, να αναγεννάται από τους νέους Ολυμπιακούς Αγώνες της 28ης Ολυμπιάδας. 
      Δεν είμαστε ένας λαός της ξιπασμένης αυταρέσκειας. Είμαστε ένας λαός που μπορούμε να πούμε σε όλη την ανθρωπότητα ότι είμαστε έτοιμοι και πρόθυμοι για παγκόσμια συνεργασία με τις διακόσιες μια χώρες που προσήλθαν για ειρηνικά έργα. Και αν ενδιάμεσα διατυπώνονται –διετυπώθησαν ή διατυπώνονται- από τις πτέρυγες, από μας, από τους Βουλευτές από τους πολιτικούς κριτικές παρατηρήσεις, θέλω να επαινέσω ότι αυτές οι κριτικές παρατηρήσεις, όποτε αυτές διετυπώθησαν, ήσαν στο σωστό μέτρο. Και ο Ευρυβιάδης με το Θεμιστοκλή το 480 π.Χ. πριν από τη μάχη της Σαλαμίνας είχαν τη διαφωνία τους. Κρατήθησαν στο προσήκον μέτρο και οι διαφωνίες και οι κριτικές. 
      Έχουμε κάθε λόγο, κύριοι συνάδελφοι, κυρία Πρόεδρε, να είμαστε υπερήφανοι για το επίτευγμά μας. Ναι το καταφέραμε, ναι το μπορούσαμε, ναι αυτή η γη και η αύρα και τη γης, που λέει ο Καραμανλής, επιστοποιήθη ότι έχει σχέση με τη γη της Ολυμπίας, με τη γη του Θησέα, με τη μήτρα του πολιτισμού. 
Σας ευχαριστώ. 
(Χειροκροτήματα)
      ΠΡΟΕΔΡΟΣ (Άννα Μπενάκη - Ψαρούδα): Ευχαριστούμε πολύ τον κ. Πολύδωρα. 
	Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χάρης Καστανίδης. 
      ΧΑΡΑΛΑΜΠΟΣ ΚΑΣΤΑΝΙΔΗΣ: Κυρία Πρόεδρε, επαινετή η πρωτοβουλία σας λίγες ώρες μετά την τελετή λήξης των 28ων Ολυμπιακών Αγώνων η Βουλή στο σύνολό της να διατυπώσει λόγους τιμητικούς προς ό,τι εξαίσιο συνετελέσθη στον τόπο μας τις τελευταίες δεκαπέντε μέρες. 
	Κυρίες και κύριοι συνάδελφοι, οι 28οι Ολυμπιακοί Αγώνες πέρασαν ήδη στην ιστορία και ανήκουν πλέον στην δικαιοδοσία της ιστορικής κρίσης. Δικαιούμαστε, όμως, τώρα που τα φώτα χαμήλωσαν να διατυπώσουμε τα πρώτα πολιτικά συμπεράσματα και τις πρώτες αξιολογήσεις.
	Οι Ολυμπιακοί Αγώνες υπήρξαν λαμπροί κατά την τέλεσή τους και σπουδαίοι κατά το μήνυμά τους. Υπήρξαν λαμπροί κατά την τέλεσή τους γιατί από την τελετή ενάρξεως μέχρι και την τελετή λήξεως λειτούργησαν όλα άψογα. Υπήρξαν σπουδαίοι κατά το μήνυμά τους, γιατί κατεδείχθη πως μια μικρή χώρα με περιορισμένους οικονομικούς πόρους μπορεί να αναλάβει και να φέρει σε πέρας για λογαριασμό όλης της παγκόσμιας κοινότητας με επιτυχία, ένα διεθνές εγχείρημα και βεβαίως να υπηρετήσει ένα υψηλό ιδεώδες. 
      Η Ελλάδα πέτυχε πρώτα απ’ όλα γι’ αυτόν ακριβώς το λόγο: γιατί απέδειξε ότι έχει τις δυνάμεις και την ετοιμότητα να αναλαμβάνει υψηλές αποστολές και να διεκπεραιώνει μεγάλες υποχρεώσεις. 
      Η Ελλάδα πέτυχε γιατί στη διαδρομή των τελευταίων χρόνων κατάφερε πρωτίστως να σχηματίσει ισχυρή εθνική αυτοπεποίθηση. Και η ισχυρή αυτοπεποίθηση δεν ήταν αποτέλεσμα δημοσίων φιλολογικών συζητήσεων ή και ανέξοδης ρητορείας, αλλά αποτέλεσμα συγκεκριμένων στόχων που επιτεύχθηκαν βήμα βήμα, με θυσίες και με προσπάθεια του ελληνικού λαού. 
      Η επιτυχής διεκδίκηση των Ολυμπιακών Αγώνων, η επιτυχής προσπάθεια για την ένταξη στην Οικονομική και Νομισματική Ένωση, η επιτυχής διαχείριση εθνικών και μεγάλων διεθνών υποθέσεων από τη χώρα, η επιτυχής, εσχάτως, άσκηση της Προεδρίας ήταν σημαντικοί σταθμοί που πρωτοσχημάτισαν και εδραίωσαν την εθνική μας αυτοπεποίθηση. Σε αυτήν τη σχηματισθείσα εθνική αυτοπεποίθηση στηρίχθηκε η επιτυχία των Ολυμπιακών Αγώνων. Και βέβαια η ίδια η επιτυχία των Ολυμπιακών Αγώνων ενδυνάμωσε ακόμα περισσότερο την εθνική αυτοπεποίθησή μας. 
      Κυρίες και κύριοι συνάδελφοι, σήμερα είναι ημέρα αναγνώρισης, σήμερα αποδίδεται λόγος τιμής σε όλους εκείνους που συνέπραξαν αποφασιστικά στην επιτυχή διεξαγωγή των Ολυμπιακών Αγώνων. Λόγος τιμής πρωτίστως για τον ελληνικό λαό, που αποδείχθηκε γενναίος και αποδέχθηκε από το υστέρημά του να στηρίξει μία μεγάλη υπόθεση, να επιδείξει επίσης ακλόνητο πνεύμα συμμετοχής και φιλοξενίας. Λόγος τιμής για τους χιλιάδες εθελοντές, ωριμότερους αλλά και νέους, που αφοσιώθηκαν σε υψηλή υπόθεση με ευφρόσυνη διάθεση. Λόγος τιμής για τους Έλληνες αθλητές και τις αθλήτριες που τίμησαν τα εθνικά μας χρώματα. Λόγος τιμής για τους αθλητές όλου του κόσμου που δικαίωσαν τις υψηλές αρχές του ολυμπισμού. Λόγος τιμής για την Οργανωτική Επιτροπή. Στο τέλος, αλλά με πρώτιστη σημασία, λόγος τιμής για τις Κυβερνήσεις της χώρας, στις οποίες προφανώς επιμερίζεται η επιτυχία κατά το λόγο του χρόνου της κυβερνητικής τους θητείας. Πολλές εμπνεύσεις, πολλές αγωνίες, πολλή προσπάθεια αναλογούν σε εκείνους που επί πολλά χρόνια κυβερνώντας μετέτρεψαν την αγωνία και το πάθος σε εφόδιο καθημερινής γενναιότητας και δημιουργίας. 
      Σήμερα υποχρεούνται να κάνουν τον απολογισμό τους και την αυτοκριτική τους όσοι σε όλη τη διάρκεια της τιτάνιας προσπάθειας του ελληνικού λαού κινδυνολόγησαν και κακοπίστως έκριναν. Αισθανόμαστε τώρα τουλάχιστον την ικανοποίηση ότι όσοι απ’ αυτούς που κινδυνολόγησαν και κακοπίστως έκριναν ευρίσκοντο στο εξωτερικό, δηλώνουν σήμερα τη μεταμέλειά τους είτε έμμεσα με τη διατύπωση καλών λόγων είτε άμεσα με μία ευθεία συγγνώμη. Όσοι, όμως, κακοπίστως έκριναν και ευρίσκονται στο εσωτερικό της χώρας, επιθυμούν σήμερα να γευθούν τις επιτυχίες της εθνικής προσπάθειας, λησμονώντας τη δυσμενή κριτική, τις μεμψιμοιρίες και τις κινδυνολογίες τους. Θα ήταν δίκαια ιστορική ανταμοιβή για τον ελληνικό λαό αν αυτοί οι ίδιοι σήμερα έδειχναν ένα ίχνος μεταμέλειας. 
      Κυρίες και κύριοι συνάδελφοι, στην πολιτική και στη ζωή η γενναιότητα είναι λόγος, πράξη και αίσθηση απόλυτη και ολοκληρωμένη. Δεν είναι γενναιότητα να αναγνωρίζεις μισές αλήθειες με παρένθετες σκέψεις. 
      Άκουσα χθες σε διάγγελμα να δηλώνεται ότι πολλοί βοήθησαν και συνέπραξαν στη διεξαγωγή των Ολυμπιακών Αγώνων και βεβαίως ανάμεσα σε αυτούς και η προηγούμενη κυβέρνηση.
      Βιάστηκαν κάποιοι να εκκαθαρίσουν συνοπτικά τους ιστορικούς λογαριασμούς τους. 
      Έλεγε ο Ηλιά Έρεμπουργκ ότι υπάρχουν δύο τρόποι για να ατενίζεις τα γεγονότα, τα συμβάντα και τα συμβαίνοντα: ο ένας  τρόπος να τα ερμηνεύεις και να τα εξηγείς κοιτάζοντας από την κλειδαρότρυπα και ο άλλος να τα αντιλαμβάνεσαι και να τα ερμηνεύεις ανεβαίνοντας στην κορυφή του υψώματος, οπότε έχεις απόλυτη ματιά και έλεγχο σε ό,τι έχει συμβεί. 
      Κυρίες και κύριοι συνάδελφοι, η ιστορία ανεβαίνει πάντα στην κορυφή του υψώματος. Έχει λαγαρή και καθαρή ματιά και πλήρως εποπτεύουσα, γι’ αυτό και όσους πραγματικά συνεισέφεραν θα τους κατατάξει επίσης στην κορυφή. 
      (Χειροκροτήματα)
      Κερδίσαμε πολλά ως έθνος. Κερδίσαμε όλοι μας με την εθνική μας προσπάθεια. Θα είναι πάρα πολύ χρήσιμο αυτό το μεγάλο κεφάλαιο να το κρατήσουμε όχι ως εφόδιο μόνο για το σήμερα, αλλά και ως παρακαταθήκη για το μέλλον. Οι Έλληνες και ξέρουν και αναλαμβάνουν και μπορούν και πετυχαίνουν. 
     Σας ευχαριστώ.
     (Χειροκροτήματα)
     ΠΡΟΕΔΡΟΣ ( Άννα Μπενάκη - Ψαρούδα): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αντώνης Σκυλλάκος, έχει το λόγο.
     ΑΝΤΩΝΗΣ ΣΚΥΛΛΑΚΟΣ: Θέλουμε και από την πλευρά μας να δώσουμε συγχαρητήρια σε όλους τους Έλληνες αθλητές είτε νίκησαν είτε απλώς συμμετείχαν στους Ολυμπιακούς Αγώνες. Θέλουμε να δώσουμε επίσης συγχαρητήρια σε όλους τους συντελεστές και ιδιαίτερα στους εργαζόμενους που από διάφορες θέσεις κατάφεραν και οργάνωσαν βασικά με αρτιότητα τους Αγώνες αυτούς. 
      Δεν θα συμφωνήσουμε, όμως, με τους πανηγυρισμούς όσων επένδυσαν στο ολυμπιακό «ιδεώδες». Και όταν βάζουμε τα εισαγωγικά στη λέξη «ιδεώδες» εννοούμε για εκείνο το ιδεώδες που καμιά σχέση δεν έχει με την πραγματική ιστορία των Ολυμπιακών Αγώνων. Ένα ιδεώδες που διαμορφώνεται όλο και περισσότερο με κανόνα την εμπορευματοποίηση, τα κέρδη των χορηγών και των εταιρειών που σπρώχνουν, προωθούν στον πάση θυσία και με κάθε μέσο πρωταθλητισμό και γενικότερα μετατρέπουν τους υγιείς αγώνες σε θέαμα και υπερθέαμα. 
      Δεν μπορούμε επίσης να συμφωνήσουμε με τους πανηγυρισμούς ότι καταφέραμε σαν χώρα κάτι που ήταν δύσκολο. Από την αρχή –και αυτή η συζήτηση κράτησε αρκετά χρόνια- εμείς λέγαμε ότι εφόσον υπάρχουν οι οικονομικοί πόροι υπάρχουν και στις μικρομεσαίες χώρες, σαν την Ελλάδα, οι τεχνικές δυνατότητες να πετύχουν οργανωτικά σε έναν τέτοιο στόχο. Δεν κρίνεται εκεί η ισχυρή Ελλάδα, ούτε στο αν πετύχαμε στο οργανωτικό μέρος ούτε στο πόσα μετάλλια πήραμε. Είναι γενικότεροι οι παράγοντες που θα κρίνουν στη πορεία αν η Ελλάδα είναι πράγματι ισχυρή και αν από την ισχύ της κερδίζουν πραγματικά οι εργαζόμενοι στο επίπεδο της οικονομίας, στο επίπεδο του τουρισμού -που αναμένουμε πολλά- και βραχυπρόθεσμα θα βγουν τα συμπεράσματα τι απέδωσαν ή τι δεν απέδωσαν οι Ολυμπιακοί Αγώνες. 
      Πολλά ζητήματα, τώρα που έσβησε η φλόγα, μπαίνουν για συζήτηση και για γενικότερο προβληματισμό. 
      Τα θέτω επιγραμματικά: ποιο το κόστος και ποιος θα πληρώσει το λογαριασμό; Ποια η χρήση των ολυμπιακών έργων; Θα δοθούν στην κοινωνία για την αξιοποίηση του αθλητισμού ή θα γίνουν αντικείμενο εμπορευματοποίησης και αυτά; Τι θα γίνει με τους καινούργιους μηχανισμούς παρακολούθησης και καταστολής που ήρθαν ως προσωρινοί και από ό,τι φαίνεται θα αποκτήσουν μονιμότητα; Και, τέλος, τι θα γίνει γενικότερα με τον αθλητισμό, με τον ερασιτεχνικό, με το σχολικό αθλητισμό, με το μαζικό λαϊκό αθλητισμό; Θα επενδύσουμε εκεί ή θα μείνουμε μόνο σε ένα στείρο πρωταθλητισμό που και δικαιολογημένα αμφισβητείται αν αυτός πρέπει να είναι ο κύριος στόχος για τον αθλητισμό και για τη διαπαιδαγώγηση της νέας γενιάς της χώρας μας; Σε αυτά τα ζητήματα πρέπει όλες οι πολιτικές δυνάμεις να σκύψουν και να ξανασυζητήσουν εκ του μηδενός. 
      Ευχαριστώ. 
      (Χειροκροτήματα)
	ΠΡΟΕΔΡΟΣ (Άννα Μπενάκη-Ψαρούδα): Ευχαριστούμε πολύ τον κ. Σκυλλάκο. 
	Το λόγο έχει η Κοινοβουλευτική Εκπρόσωπος του Συνασπισμού κ. Ασημίνα Ξηροτύρη-Αικατερινάρη. 
	ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κυρία Πρόεδρε, κυρίες και κύριοι συνάδελφοι, οι Ολυμπιακοί Αγώνες τελείωσαν. Με βάση τα κριτήρια που έθεσαν οι οργανωτές της είναι ενθουσιασμένοι. Αρκετοί από τους δικούς μας φόβους αποδείχθηκαν υπερβολικοί. Πολλές όμως, από τις ενστάσεις μας έχουν επιβεβαιωθεί. Η Ελλάδα, με θυσίες και δημιουργικότητα της κοινωνίας, των εργαζομένων και των τεχνοκρατών έφερε σε πέρας αυτό το ομολογουμένως δύσκολο και μεγάλο εγχείρημα. 
	Μετά τη λήξη των Ολυμπιακών Αγώνων αναγνωρίζουμε την τεράστια προσπάθεια που έγινε για την επιτυχή ολοκλήρωση αυτής καθεαυτής της διοργάνωσης και συγχαίρουμε με ειλικρίνεια όλους όσους μόχθησαν για να τη φέρουν εις πέρας. 
	Ο Συνασπισμός έχει διαφορετική εκτίμηση για τους Ολυμπιακούς Αγώνες απ’ αυτήν που προβάλλει, επιβάλλει και διαχειρίζεται η Διεθνής Ολυμπιακή Επιτροπή. Οι Ολυμπιακοί Αγώνες θα είχαν μέλλον προς όφελος των ολυμπιακών αξιών, της ειρήνης, της αλληλεγγύης και της συνύπαρξης της ανθρωπότητας, αν το σημερινό μοντέλο της ΔΟΕ αλλάξει. 
	Κυρίες και κύριοι συνάδελφοι, τώρα που τα φώτα έσβησαν οι πρώτες εντυπώσεις θα παραχωρήσουν τη θέση τους σε πιο ψύχραιμες εκτιμήσεις. Στο μεγάλο ερώτημα αν είναι πράγματι δυνατό τα οφέλη να ισοσκελίσουν το υπέρμετρο κόστος και την επιβάρυνση για πολλά χρόνια των Ελλήνων πολιτών o Συνασπισμός ζητεί από την Κυβέρνηση να παρουσιάσει πολύ σύντομα στον ελληνικό λαό τον πραγματικό οικονομικό απολογισμό των Ολυμπιακών Αγώνων. Η προηγούμενη κυβέρνηση είχε μιλήσει για 5,1 δισεκατομμύρια ευρώ. Εμείς εδώ και πάρα πολύ καιρό λέγαμε ότι θα ξεπεράσουμε τα 7 δισεκατομμύρια ευρώ και αυτό το κόστος σήμερα τα στελέχη της Κυβέρνησης επιβεβαιώνουν. 
	Το θέμα του κόστους των Αγώνων για μας δεν είναι ένα θέμα διαχειριστικό. Είναι βαθύτατα πολιτικό και θα πρέπει σε αυτό όλοι μας με την έναρξη των λειτουργιών της Βουλής να κάνουμε μια οργανωμένη συζήτηση. Είχαμε εγκαίρως επισημάνει ότι στο χώρο του αθλητισμού κυριαρχούν η εμπορευματοποίηση, η εξυπηρέτηση των συμφερόντων, ο παραγοντισμός, αντί να κυριαρχούν και να αναδεικνύονται οι αξίες του ευ αγωνίζεσθαι, οι πνευματικές και πολιτισμικές αξίες. Έτσι όλο αυτό το πλαίσιο δημιούργησε έναν επικίνδυνο πρωταθλητισμό ως ένα εργαλείο ιδιόμορφου μεγαλωτισμού. Το κυνήγι του ρεκόρ και του μεταλλίου για τους χορηγούς -στο θέαμα- έδωσε προτεραιότητα σε ενέργειες που δεν συνάδουν με το ήθος και τον πολιτισμό στον αθλητισμό. 
	Στη χώρα μας οι πολίτες σήμερα βλέπουν τη μεγάλη αντίθεση μεταξύ αθλητισμού υψηλών επιδόσεων και ερασιτεχνικού μαζικού αθλητισμού. Οι αποκαλύψεις για το ντόπινγκ σκίασαν το όραμα και την εμπιστοσύνη του κόσμου στην ιδέα του ολυμπισμού. Έχουμε άξιους αθλητές και τους συγχαίρουμε για την επιτυχία τους και ευαίσθητη κοινή γνώμη, που δεν χρωστούν σε τίποτα να φορτώνονται τέτοιες καταστάσεις και να εκτίθενται. Θα πρέπει, λοιπόν, και αυτό το θέμα με ψυχραιμία να το συζητήσουμε. 
	Άλλα προβλήματα: Ο Συνασπισμός θεωρεί ότι οι επιφυλάξεις του για την περιθωριοποίηση της περιφέρειας και η επιβάρυνση του περιβάλλοντος επαληθεύτηκαν. Η πολιτική θεωρία «όλα για την επιτυχία των Αγώνων ανεξαρτήτως του κόστους» οδήγησε στη μεταφορά κονδυλίων και στην απώλεια σημαντικών πόρων ακόμη και για την επιβίωση πολλών περιφερειών της χώρας μας. Χρειάζεται και εδώ να βάλουμε ένα στοίχημα, ένα μεγάλο αγώνα ώστε αυτές οι απώλειες κατά το δυνατόν να λιγοστεύσουν. 
	Η Ελλάδα πιέστηκε όχι για να αποδείξει ότι μπορεί -γιατί μπορεί και ήταν απόλυτα σίγουρη γι’ αυτό, δηλαδή για την ασφάλεια των Αγώνων- αλλά για να χρησιμοποιηθεί ως ένα εργαλείο για το άνοιγμα ενός ακόμη εμπορικού τομέα, αυτού της αγοράς ασφάλειας. Πληρώσαμε για τα πακέτα ασφάλειας 1 δισεκατομμύριο ευρώ σε μια χώρα τόσο ειρηνική που το απέδειξε με το θαυμάσιο λαό της και τη θαυμάσια φιλοξενία της.
      Πληρώσαμε την ασφάλεια όσο το κόστος για δύο γέφυρες σαν αυτή του Ρίου – Αντιρρίου. Κάποιοι πρέπει να μας τα επιστρέψουν και να μας ζητήσουν συγγνώμη γι’ αυτό που μας έβαλαν να κάνουμε. Εμείς τουλάχιστον ζητάμε να αχρηστευτούν και να απομακρυνθούν αμέσως όλα τα συστήματα και οι μηχανισμοί επιτήρησης, παρακολούθησης και προληπτικής καταστολής, που δημιουργούν πράγματι ένα δύσμορφο και αποκρουστικό ομοίωμα της δημοκρατίας μας.
      Τέλος, κύριοι συνάδελφοι, οι ολυμπιακές εγκαταστάσεις είναι δημόσια περιουσία ακριβοπληρωμένη με θυσίες που επιβαρύνουν και θα επιβαρύνουν συνέχεια την οικονομία. Η αξιοποίησή τους πρέπει να γίνει επ’ ωφελεία του κοινωνικού συνόλου, με κριτήριο την αξιοποίηση του δημόσιου συμφέροντος. Να μη γίνουν φύλλο και φτερό και να μη ρευστοποιηθούν με αδιαφάνεια. Να μη χάσουν το χαρακτήρα των συλλογικών αγαθών και να μην εγκαταλειφθούν στην αχρησία και στην απαξίωση. Η μεταολυμπιακή χρήση πρέπει να συζητηθεί με διαφάνεια. Και ο Συνασπισμός θεωρεί σωστό να αποτελέσει αντικείμενο διακομματικής επιτροπής.
      (Χειροκροτήματα)
      ΠΡΟΕΔΡΟΣ (Άννα Μπενάκη-Ψαρούδα): Ευχαριστούμε πολύ την κ. Ξηροτύρη.
      Το λόγο έχει εκ μέρους της Κυβερνήσεως ο Υφυπουργός Οικονομίας και Οικονομικών κ. Πέτρος Δούκας.
      ΠΕΤΡΟΣ ΔΟΥΚΑΣ (Υφυπουργός Οικονομίας και Οικονομικών): Κυρία Πρόεδρε, κυρίες και κύριοι συνάδελφοι, συγχαρητήρια στη χώρα μας, συγχαρητήρια σε όλους όσους μόχθησαν για να γίνουν αυτοί οι 28οι Αγώνες υπόδειγμα Ολυμπιακών Αγώνων, συγχαρητήρια στους αθλητές μας και στους ολυμπιονίκες μας, στους αθλητές όλων των χωρών –έντεκα χιλιάδες περίπου- που μας τίμησαν με την παρουσία τους, στην Πρόεδρο της «ΑΘΗΝΑ 2004», στη Δήμαρχο της Αθήνας στην Αναπληρωτή Υπουργό Πολιτισμού και στον Υφυπουργό Αθλητισμού και τους συνεργάτες τους, στους απλούς πολίτες, που με την παρουσία τους στήριξαν τους Αγώνες τόσο στις κερκίδες όσο και στους δρόμους, με την άψογη και αυτοπειθαρχημένη συμπεριφορά τους, συγχαρητήρια τους εθελοντές μας –εκ των οποίων 55% ήταν γυναίκες- για την αποτελεσματικότατη και ευγενέστατη προσφορά τους, σε όλους όσους εργάστηκαν για την προετοιμασία, τη διεξαγωγή και την ασφάλεια των Αγώνων αυτών, στα στελέχη της Κυβέρνησής μας, πολλοί εκ των οποίων εργάστηκαν επί εικοσιτετραώρου βάσεως, αλλά και στα στελέχη της προκατόχου κυβέρνησης του Κώστα Σημίτη. Και βέβαια ο ελληνικός λαός θα κάνει τον τελικό επιμερισμό και των ευθυνών και των επαίνων.
      Ήταν μια μοναδική ευκαιρία να αναδείξουμε τον καλύτερό μας εαυτό και το κάναμε όλοι μαζί. Η χώρα μας μπαίνει σε μια νέα εποχή. Δεν ξεπεράσαμε τον εαυτό μας. Απλά αποδείξαμε σε όλους και σε αυτούς που ήρθαν εδώ και στα εκατοντάδες εκατομμύρια -40% περισσότεροι απ’ ό,τι στο Σίδνεϊ- που μας παρακολούθησαν από την τηλεόραση, σε κάθε γωνιά της γης, ότι είμαστε ικανοί, ότι μπορούμε. Και σαν αποτέλεσμα αυτών των Αγώνων αποκτήσαμε πολύ καλύτερη φήμη, πολύ μεγαλύτερη θετική αναγνωρισιμότητα, αποκτήσαμε κάποια πολύ σημαντικά έργα υποδομής, αποκτήσαμε αυτοπεποίθηση, αποκτήσαμε τεχνογνωσία, το πώς να καταφέρνουμε να ολοκληρώνουμε σύνθετα και μεγάλα έργα και αποκτήσαμε και μια αίσθηση των μεγάλων δυνατοτήτων μας.
      Ας είναι αυτή η μεγάλη επιτυχία, που επισφραγίστηκε με εκείνο το περίφημο «συγγνώμη» και «ευχαριστώ» -με λατινικούς χαρακτήρες απαρχή μιας νέας μεγάλης προσπάθειας για να αξιοποιήσουμε όλα τα οφέλη, να αναδείξουμε τις αρετές μας σε μονιμότερη βάση και να φέρουμε τη χώρα μας πολύ πιο μπροστά. «Αιέν αριστεύειν και υπείροχον έμμεναι άλλων».
      Καλή συνέχεια.
      Ευχαριστώ.
      (Χειροκροτήματα)
      ΠΡΟΕΔΡΟΣ (Άννα Μπενάκη-Ψαρούδα): Ευχαριστούμε πολύ, κύριε Υφυπουργέ.
      ΠΡΟΕΔΡΟΣ (Άννα Μπενάκη-Ψαρούδα): Κυρίες και κύριοι συνάδελφοι, εισερχόμαστε στην ημερήσια διάταξη της 
      ΝΟΜΟΘΕΤΙΚΗΣ ΕΡΓΑΣΙΑΣ
      Έχω την τιμή να ανακοινώσω προς το Τμήμα ότι οι Υπουργοί Περιβάλλοντος, Χωροταξίας και Δημοσίων Έργων και Οικονομίας και Οικονομικών κατέθεσαν σχέδιο νόμου: «Μειοδοτικό σύστημα ανάθεσης των δημοσίων έργων και συναφείς διατάξεις».
      Ο Υφυπουργός Πολιτισμού και οι Υπουργοί Οικονομίας και Οικονομικών, Ανάπτυξης, Απασχόλησης και Κοινωνικής Προστασίας, Δικαιοσύνης και Δημόσιας Τάξης κατέθεσαν σχέδιο νόμου: «Τροποποιήσεις άρθρων του ν. 2725/1999 (ΦΕΚ Α΄ 121/1999) και άλλες ρυθμίσεις θεμάτων αθλητισμού».
      Τα νομοσχέδια παραπέμπονται στις αρμόδιες Διαρκείς Επιτροπές.
    Έχουν κατατεθεί έντεκα σχέδια νόμων για κυρώσεις συμφωνιών:
      1. Οι Υπουργοί Δημόσιας Τάξης, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Δημοσίας Τάξεως της Ελληνικής Δημοκρατίας και του Υπουργείου Δικαιοσύνης και Δημοσίας Τάξεως της Κυπριακής Δημοκρατίας για τη συνεργασία των Πυροσβεστικών Σωμάτων των δύο χωρών σε θέματα αρμοδιότητάς τους».
    2. Οι Υπουργοί Αγροτικής Ανάπτυξης και Τροφίμων, Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Γεωργίας της Ελληνικής Δημοκρατίας και του Υπουργείου Γεωργίας της Δημοκρατίας της Αρμενίας για συνεργασία στον τομέα της γεωργίας, όπως συμπληρώθηκε με τις ανταλλαγείσες διακοινώσεις».
    3. Οι Υπουργοί Μεταφορών και Επικοινωνιών, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τυνησίας στον τομέα οδικών μεταφορών προσώπων και εμπορευμάτων και διαμετακόμισης».
    4. Οι Υπουργοί Δικαιοσύνης, Εξωτερικών και Οικονομίας και Οικονομικών κατέθεσαν σχέδιο νόμου: «Κύρωση της Συμφωνίας μεταξύ της Ελληνικής Δημοκρατίας και της Ουκρανίας για δικαστική συνδρομή σε αστικές υποθέσεις».
    5. Οι Υπουργοί Πολιτισμού, Οικονομίας και Οικονομικών, Εξωτερικών, Ανάπτυξης, Εθνικής Παιδείας και Θρησκευμάτων και Επικρατείας κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Συμβουλίου των Υπουργών της Βοσνίας-Ερζεγοβίνης για συνεργασία στους τομείς του πολιτισμού, της εκπαίδευσης και της επιστήμης».
      6. Οι Υπουργοί Πολιτισμού, Οικονομίας και Οικονομικών, Εξωτερικών, Εθνικής Παιδείας και Θρησκευμάτων και Επικρατείας κατέθεσαν σχέδιο νόμου: «Κύρωση της Συμφωνίας πολιτιστικής και εκπαιδευτικής συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Βραζιλίας».
    7. Οι Υπουργοί Εμπορικής Ναυτιλίας, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας για τις θαλάσσιες μεταφορές μεταξύ της Ευρωπαϊκής Κοινότητας και των Κρατών μελών της, αφ’ ενός και αφ’ ετέρου της Κυβέρνησης της Λαϊκής Δημοκρατίας της Κίνας».
      8. Οι Υπουργοί Δικαιοσύνης, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Σύμβασης για τη συλλογή αποδεικτικών στοιχείων στην αλλοδαπή σε αστικές ή εμπορικές υποθέσεις».
    9. Οι Υπουργοί Δημόσιας Τάξης, Οικονομίας και Οικονομικών και Εξωτερικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Σλοβενίας περί συνεργασίας στην καταπολέμηση του εγκλήματος, ιδιαίτερα της τρομοκρατίας, της παράνομης διακίνησης ναρκωτικών και του οργανωμένου εγκλήματος.
    10. Οι Υπουργοί Ανάπτυξης, Οικονομίας και Οικονομικών και Εξωτερικών κατέθεσαν σχέδιο νόμου «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Κυπριακής Δημοκρατίας για τη διατήρηση αποθεμάτων αργού πετρελαίου και προϊόντων πετρελαίου που αποθηκεύονται στην Ελληνική Δημοκρατία».
    11. Οι Υπουργοί Εθνικής Άμυνας, Εξωτερικών, Οικονομίας και Οικονομικών και Δικαιοσύνης κατέθεσαν σχέδιο νόμου: «Κύρωση του Μνημονίου Κατανόησης μεταξύ της Ελληνικής Δημοκρατίας και της Δημοκρατίας της Αρμενίας που αφορά τη συμμετοχή μιας διμοιρίας τυφεκιοφόρων των Ενόπλων Δυνάμεων της Δημοκρατίας της Αρμενίας στο ελληνικό τάγμα στο Κόσοβο στο πλαίσιο των επιχειρήσεων της KFOR».
    Παραπέμπονται στις αρμόδιες Διαρκείς Επιτροπές.
    Επίσης ο Υπουργός Δικαιοσύνης διεβίβασε στη Βουλή δικογραφία που αφορά τους πρώην Υπουργούς Οικονομίας και Οικονομικών και Μεταφορών και Επικοινωνιών σύμφωνα με το ν. 3126/2003 περί ποινικής ευθύνης των Υπουργών. 
    Ο Βουλευτής κ. Θαλασσινός Θαλασσινός ζητεί άδεια ολιγοήμερης απουσίας του στο εξωτερικό από τη Δευτέρα 23 Αυγούστου έως και την Κυριακή 5 Σεπτεμβρίου 2004.
    Το Τμήμα εγκρίνει;
    ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
    ΠΡΟΕΔΡΟΣ ( Άννα Μπενάκη - Ψαρούδα): Η Βουλή ενέκρινε τη ζητηθείσα άδεια. 
    Κυρίες και κύριοι συνάδελφοι, όσες και όσοι συμμετέχουν σε επιτροπές που συνεδριάζουν, μπορούν να συνεχίσουν τη συνεδρίασή τους. 
    Προχωρούμε στη συζήτηση του νομοσχεδίου του Υπουργείου Οικονομίας και Οικονομικών. 
    Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της τροποποίησης του Άρθρου 1 της Συμφωνίας ίδρυσης της Ευρωπαϊκής Τράπεζας και Ανασυγκρότησης και Ανάπτυξης».
    Το νομοσχέδιο αυτό εισάγεται προς συζήτηση σύμφωνα με το άρθρο 108 του Κανονισμού της Βουλής και το λόγο λαμβάνουν οι Βουλευτές οι οποίοι έχουν αντίρρηση. Αν θέλει κάποιος από το Κομμουνιστικό Κόμμα να μιλήσει …
    ΙΩΑΝΝΗΣ ΠΑΤΣΙΛΙΝΑΚΟΣ: Ας ψηφιστεί κατά πλειοψηφία.
    ΠΡΟΕΔΡΟΣ ( Άννα Μπενάκη - Ψαρούδα): Κηρύσσεται περαιωμένη η συζήτηση επί του νομοσχεδίου του Υπουργείου Οικονομίας και Οικονομικών.
    Ερωτάται το Τμήμα: Γίνεται δεκτό το νομοσχέδιο;
    ΠΟΛΛΟΙ ΒΟΥΛΕΥΤΕΣ: Δεκτό, δεκτό.
    ΙΩΑΝΝΗΣ ΠΑΤΣΙΛΙΝΑΚΟΣ: Κατά πλειοψηφία.
    ΠΡΟΕΔΡΟΣ ( Άννα Μπενάκη - Ψαρούδα): Συνεπώς το νομοσχέδιο του Υπουργείου Οικονομίας και Οικονομικών: «Κύρωση της τροποποίησης του Άρθρου 1 της Συμφωνίας Ίδρυσης της Ευρωπαϊκής Τράπεζας και Ανασυγκρότησης και Ανάπτυξης» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
    (Να καταχωρισθεί το κείμενο του νομοσχεδίου)
    
    
    
    
    
    ΠΡΟΕΔΡΟΣ ( Άννα Μπενάκη - Ψαρούδα): Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
    ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
    ΠΡΟΕΔΡΟΣ ( Άννα Μπενάκη - Ψαρούδα): Το Τμήμα παρέσχε τη ζητηθείσα εξουσιοδότηση. 
    Έχουν διανεμηθεί τα Πρακτικά των συνεδριάσεων της Πέμπτης 22 Ιουλίου 2004, της Τρίτης 27 Ιουλίου 2004 (πρωϊνή συνεδρίαση), της Τρίτης 27 Ιουλίου 2004 (απογευματινή συνεδρίαση), της Τετάρτης 28 Ιουλίου 2004 (πρωϊνή συνεδρίαση), της Τετάρτης 28 Ιουλίου 2004 (απογευματινή συνεδρίαση) και της Πέμπτης 29 Ιουλίου 2004 και παρακαλώ το Τμήμα για την επικύρωσή τους.
    ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
    ΠΡΟΕΔΡΟΣ ( Άννα Μπενάκη - Ψαρούδα): Συνεπώς τα Πρακτικά των συνεδριάσεων της Πέμπτης 22 Ιουλίου 2004, της Τρίτης 27 Ιουλίου 2004 (πρωϊνή συνεδρίαση), της Τρίτης 27 Ιουλίου 2004 (απογευματινή συνεδρίαση), της Τετάρτης 28 Ιουλίου 2004 (πρωϊνή συνεδρίαση), της Τετάρτης 28 Ιουλίου 2004 (απογευματινή συνεδρίαση) και της Πέμπτης 29 Ιουλίου 2004 επικυρώθηκαν.
    Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
    ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
    Με τη συναίνεση του Τμήματος και ώρα 19.53΄ λύεται η συνεδρίαση για την προσεχή Τρίτη 7 Σεπτεμβρίου 2004 και ώρα 18.30΄ με αντικείμενο εργασιών του Τμήματος νομοθετική εργασία σύμφωνα με την ημερήσια διάταξη που θα  διανεμηθεί.
    Η ΠΡΟΕΔΡΟΣ 					ΟΙ ΓΡΑΜΜΑΤΕΙΣ



98

Συνεδρίαση 31-8-2004


