
ΣΥΝΕΔΡΙΑΣΗ ΝΔ' 
Τετάρτη 15 Νοεμβρίου 2000 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ

Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. 'Αδεια απουσίας των Βουλευτών Ν. Φλώρου, Χ. Μαγκούφη και Β. Βύζα,
3. Ειδική συνεδρίαση προς τιμήν των Ελλήνων Παραλυμπιονικών των
Παραλυμπιακών Αγώνων του 2000,
4. Ορκωμοσία του Βουλευτή Β. Παπανικόλα σε αντικατάσταση του Κ. 
Καϊσερλή,
5. Ονομαστική ψηφοφορία για τις αιτήσεις άρσεως ασυλίας των
Βουλευτών: Ε. Γιαννόπουλου, Ι. Θωμοπούλου, Γ. Καρατζαφέρη, Γ. Λιάνη, Λ. Λυμπερακίδη, Α. Μαντέλη, Γ. Παναγιωτόπουλου, Α. Σκυλλάκου, Ι. Τσεκούρα
και Κ. Τσίμα,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Πέμπτης 16
Νοεμβρίου 2000,
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί της αρχής και των άρθρων του σχεδίου νόμου του
Υπουργείου Μεταφορών και Επικοινωνιών: "Οργάνωση και λειτουργία των τηλεπικοινωνιών και άλλες διατάξεις",
2. Ονομαστική ψηφοφορία επί της αρχής του σχεδίου νόμου του Υπουργείου Μεταφορών και Επικοινωνιών,
3. Κατάθεση εκθέσεων Διαρκών Επιτροπών:
Η Διαρκής Επιτροπή Παραγωγής και Εμπορίου καταθέτει τις εκθέσεις της στα σχέδια νόμων:
α) του Υπουργείου Ανάπτυξης: "Κύρωση της Συμφωνίας μεταξύ της
Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για συνεργασία στον τομέα του Τουρισμού",
β) του Υπουργείου Γεωργίας: "Κύρωση της Συμφωνίας μεταξύ του
Υπουργείου Γεωργίας της Ελληνικής Δημοκρατίας και του Υπουργείου Γεωργίας και Μεταποίησης της Δημοκρατίας της Μολδαβίας για οικονομική επιστημονική και τεχνική συνεργασία στον τομέα της γεωργίας και των τροφίμων",
4. Κατάθεση σχεδίων νόμων:
α) Οι Υπουργοί Μεταφορών και Επικοινωνιών, Εξωτερικών και Οικονομικών, κατέθεσαν σχέδιο νόμου: "Κύρωση της τροποποιημένης Σύμβασης του Διεθνούς Οργανισμού Κινητών Δορυφορικών Επικοινωνιών (INMARSAT) και της τροποποίησης της Συμφωνίας Λειτουργίας αυτού",
β) Οι Υπουργοί Οικονομικών, Εξωτερικών και Δικαιοσύνης κατέθεσαν σχέδιο νόμου: "Κύρωση του Πρωτοκόλλου, με βάση το άρθρο Κ3 της Συνθήκης για την Ευρωπαϊκή 'Ενωση, σχετικά με το πεδίο εφαρμογής της νομιμοποίησης εσόδων από παράνομες δραστηριότητες στη Σύμβαση σχετικά με τη χρήση της πληροφορικής στο τελωνειακό τομέα, καθώς και σχετικά με την προσθήκη του αριθμού καταχώρησης των μέσων μεταφοράς στη Σύμβαση",
γ) Οι Υπουργοί Δικαιοσύνης, Εξωτερικών και Οικονομικών κατέθεσαν
σχέδιο νόμου: "Κύρωση του 6ου Πρωτοκόλλου στη Γενική Συμφωνία για τα Προνόμια και τις Ασυλίες του Συμβουλίου της Ευρώπης",
δ) Οι Υπουργοί Πολιτισμού, Εξωτερικών, Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημοσίων 'Εργων, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης, κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Οργανώσεως για την απελευθέρωση της Παλαιστίνης για επιστημονική εκπαιδευτική και πολιτιστική συνεργασία",
ε) Οι Υπουργοί Δημόσιας Τάξης και Εξωτερικών κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για τη συνεργασία του Υπουργείου Δημόσιας Τάξης της Ελληνικής Δημοκρατίας και του Υπουργείου Εσωτερικών της Δημοκρατίας της Τουρκίας για την καταπολέμηση του εγκλήματος, ιδιαίτερα της τρομοκρατίας του οργανωμένου εγκλήματος της παράνομης διακίνησης ναρκωτικών και της λαθρομετανάστευσης",
5. Κατάθεση πρότασης νόμου:
Οι Βουλευτές Ν. Κακλαμάνης, Α. Γιαννόπουλος, Κ. Κιλτίδης, Ν. 
Κορτσάρης, Γ. Κωνσταντόπουλος, Π. Μελάς, Β. Μπαρμπαγιάννης, Ε. Παπανικολάου, Φ. Πετραλιά και Ι. Χωματάς, κατέθεσαν πρόταση νόμου για τη δημιουργία υγειονομικού χάρτη,
ΟΜΙΛΗΤΕΣ
Α. Προς τιμήν των Παραλυμπιονικών:
ΚΑΚΛΑΜΑΝΗΣ Α.,
ΚΑΡΑΜΑΝΛΗΣ Κ.,
ΚΩΝΣΤΑΝΤΟΠΟΥΛΟΣ Ν.,
ΠΑΠΑΡΗΓΑ Α.,
ΣΗΜΙΤΗΣ Κ.,
Β. Επί του σχεδίου νόμου του Υπουργείου Μεταφορών και Επικοινωνιών:
ΑΜΠΑΤΖΟΓΛΟΥ Γ.,
ΒΟΥΛΓΑΡΗΣ Α.,
ΚΑΛΑΝΤΖΑΚΟΥ Σ.,
ΚΑΛΟΓΙΑΝΝΗΣ Σ.,
ΠΑΠΑΛΗΓΟΥΡΑΣ Α.,
ΣΑΛΑΓΙΑΝΝΗΣ Ν.,
ΣΚΟΠΕΛΙΤΗΣ Σ.,
ΠΑΥΛΙΔΗΣ Α.,
ΠΙΠΕΡΓΙΑΣ Δ.

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΝΔ'
Τετάρτη 15 Νοεμβρίου 2000
-------------------------

Αθήνα, σήμερα στις 15 Νοεμβρίου 2000, ημέρα Τετάρτη και ώρα 19.20'συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 14.11.2000 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΝΓ' συνεδριάσεώς του, της 14ης Νοεμβρίου 2000 σε ό,τι αφορά την ψήφιση στο σύνολο του σχεδίου νόμου "Κύρωση της δι'ανταλλαγής επιστολών συναφθείσης Συμφωνίας μεταξύ της Κυβέρνησης της Ελληνικής Δημοκρατίας και του Παγκόσμιου Οργανισμού Τουρισμού (ΠΟΤ) για την πραγματοποίηση στην Ελλάδα της τριακοστής τρίτης Συνόδου της Επιτροπής για την Ευρώπη του ΠΟΤ και του κοινού σεμιναρίου της επιτροπής αυτής με την Ευρωπαϊκή Επιτροπή Ταξιδίων (ΕΤC) με θέμα "Ευρώ και Τουρισμός".)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι
εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Ειδική συνεδρίαση της Ολομέλειας της Βουλής
προς τιμήν των Ελλήνων Παραλυμπιονικών των Παραλυμπιακών Αγώνων του
2000.
(Χειροκροτήματα απ'όλες τις πτέρυγες της Βουλής)
Κύριε Πρωθυπουργέ, κύριε Αρχηγέ της Αξιωματικής Αντιπολίτευσης, κυρία και κύριοι Αρχηγοί των κομμάτων, κυρίες και κύριοι συνάδελφοι, η Βουλή των Ελλήνων τιμά σήμερα τους 'Ελληνες Παραλυμπιονίκες που διακρίθηκαν στους Παραλυμπιακούς Αγώνες του Σίδνεϊ, τους συμπολίτες μας οι οποίοι τίμησαν με τον αγώνα τους τον εαυτό τους, την ίδια την ιδέα του μαχόμενου ανθρώπου, αλλά και την πατρίδα μας, τους συνανθρώπους μας που απέδειξαν τη μεγάλη δύναμη της ανθρώπινης βούλησης, αλλά και τη δυνατότητα που έχει πλέον η ελληνική πολιτεία να εξασφαλίζει τις απαραίτητες εκείνες υποδομές οι οποίες μπορούν να κάνουν πραγματικότητα την υπέρβαση των φυσικών καταναγκασμών.
Ο αγώνας των συμπολιτών με ειδικές δυνατότητες είναι αγώνας όλων μας,
είναι αγώνας για την αξιοπρέπεια του ανθρώπου, για την καθημερινή και συστηματική βελτίωση και αλλαγή του εαυτού μας, της κοινωνίας μας, των συνθηκών της ζωής μας.
Η υπεύθυνη στάση τους δίνει το μέτρο της μεγάλης και συντονισμένης προσπάθειας που πρέπει να καταβάλουμε όλοι μας για να γίνουν τα ιδανικά της Δημοκρατίας, της ισότητας των ευκαιριών, της ισότιμης συμμετοχής, της κοινωνικής δικαιοσύνης, της αλληλεγγύης και του σεβασμού της ιδιαιτερότητας καθημερινή πραγματικότητα, μια πραγματικότητα που θα λειτουργεί ως ο κύριος μηχανισμός σφυρηλάτησης των δεσμών συνοχής της ελληνικής κοινωνίας.
Φίλοι Παραλυμπιονίκες, η υποδοχή σας στη Βουλή των Ελλήνων, στο ναό
της Δημοκρατίας μας, όπου τιμώνται οι αγώνες του ελληνικού λαού και γίνεται καθημερινή πράξη η σύνθεση της βούλησής του, δεν έχει μόνο χαρακτήρα γιορτής, απόδοσης της αρμόζουσας τιμής σε εσάς που δοξάσατε την Ελλάδα στους στίβους των Ολυμπιακών Αγώνων. Με την υποδοχή σας εδώ οι αντιπρόσωποι του ελληνικού λαού δείχνουν εμπράκτως και το ιδιαίτερο ενδιαφέρον τους για ένα μεγάλο τμήμα της ελληνικής κοινωνίας, τους συμπολίτες μας με ιδιαίτερες δυνατότητες.
Με την υποδοχή σας στη Βουλή των Ελλήνων δεσμευόμεθα όλοι ότι θα συμβάλουμε με όλες μας τις δυνάμεις στην παραπέρα κατοχύρωση και τη διεύρυνση των κοινωνικών σας δικαιωμάτων. Θα εργαστούμε για την κατάργηση στην πράξη κάθε διάκρισης ώστε η πολιτεία να παρέχει σε όλους τη δυνατότητα να είναι ουσιαστικά ισότιμοι πολίτες, τη δυνατότητα να καλλιεργούν ολόπλευρα την προσωπικότητά τους συμμετέχοντας σε κάθε πολιτική, κοινωνική, πολιτισμική και αθλητική δραστηριότητα. Αλλά δεν 
αρκεί μόνο η κρατική πρωτοβουλία και το επαρκές θεσμικό πλαίσιο. Χρειάζεται νομίζω πάνω απ'όλα και η καλλιέργεια της κοινωνικής παιδείας,

της υπευθυνότητας, του σεβασμού και της αλληλεγγύης φορείς των οποίων πρέπει και μπορεί να γίνουν κατά κύριο λόγο η οικογένεια, το σχολείο, τα Μέσα Μαζικής Ενημέρωσης. Χρειάζεται, δηλαδή, η ίδια η κοινωνία των πολιτών και τα Μέσα Ενημέρωσης, που ελέγχουν την κοινωνική επικοινωνία, να αναλάβουν συντονισμένες πρωτοβουλίες για τη διαμόρφωση συλλογικών στάσεων και κοινωνικών πρακτικών που προάγουν το ενδιαφέρον για το συνάνθρωπο, αίρουν τις ανισότητες και θεμελιώνουν την κοινωνική αλληλεγγύη.
Σε εσάς, φίλοι Παραλυμπιονίκες, πρέπει να στραφούν τα φώτα της δημοσιότητας, όχι μόνο σήμερα, προκαλώντας τη σεμνότητά σας, αντί να υπερτονίζουν τις σκοτεινές όψεις της παθογένειας της σύγχρονης κοινωνικής μας ζωής.
Εσείς πρέπει να είστε τα πρότυπα της νεολαίας μας, πρότυπα θάρρους, αποφασιστικότητας, αγωνιστικότητας, γενναιοδωρίας και ελπίδας. Με τον 
αγώνα και τις διακρίσεις σας, δίνετε ζωογόνα πνοή στην ελληνική κοινωνία. Δίνετε πίστη και ελπίδα σε κάθε αγωνιζόμενο άνθρωπο. Δίνετε σε μας, τους πολιτικούς, το μήνυμα ότι όταν επιδιώκουμε τα υψηλά, όταν παλεύουμε γι' αυτά, μπορούμε να τα κάνουμε πραγματικότητα για τον ελληνικό λαό.

Σας ευχαριστούμε, λοιπόν, θερμά, για τη μεγάλη συγκίνηση που μας
προσφέρετε και είμαστε βέβαιοι ότι και στους Παραλυμπιακούς αγώνες που θα διεξαχθούν στην Αθήνα το 2004, η αγωνιστική παρουσία σας θα είναι εξίσου λαμπρή, αντάξια του αγνού και αφειδώλευτου ιδεαλισμού που κραταιώνει τον αγώνα σας για ζωή και δημιουργία. Είμαστε περήφανοι για σας, αλλά και για τους γονείς, τα αδέλφια, τους συγγενείς, τους φίλους σας, τις ενώσεις και τα σωματεία σας, όλους όσοι στέκονται αθόρυβα στο πλευρό σας και σας στηρίζουν στους αγώνες που δίνετε καθημερινά στη ζωή.

(Χειροκροτήματα απ' όλη την Αίθουσα) Ο Πρόεδρος της Κυβερνήσεως κ. Σημίτης έχει το λόγο. 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ολυμπιονίκες της
Ελλάδας, η Βουλή των Ελλήνων σας χαιρετίζει και σας συγχαίρει θερμά. Οι υψηλές διακρίσεις σας, οι επιτυχίες σας στην Παραλυμπιάδα του Σίδνεϊ εκπέμπουν το μήνυμα πως, πάνω απ' όλα, αυτό που μετράει είναι η ψυχή που έχετε μέσα σας, ο αγώνας σας για τη ζωή.
Στο Σίδνεϊ όπου τιμήσατε επάξια τα εθνικά χρώματα, αναδείξατε στο
έπακρο τη δύναμη της θέλησης και ταυτόχρονα δώσατε στη χώρα μας μια εικόνα πολιτισμού. Σας ευχαριστούμε και σας παρέχουμε τη διαβεβαίωση ότι η πολιτεία θα προσεγγίζει όλο και περισσότερο τους πολίτες με ειδικές δεξιότητες και ικανότητες και θα στέκεται αρωγός και συμπαραστάτης στις

επίπονες προσπάθειές τους. Η Ελλάδα σας θαύμασε στο Σίδνεϊ, συγκινήθηκε και δάκρυσε.
Είναι φανερό ότι σήμερα εδώ εσείς που συμμετείχατε στην Παρολυμπιάδα του Σίδνεϊ, εσείς που διακριθήκατε, εσείς που κερδίσατε μετάλλια, εκπροσωπείτε τη φωτεινή πλευρά της Ελλάδας, τη πλευρά που χαρίζει ελπίδα και αισιοδοξία. Την πλευρά εκείνη που δημιούργησε σε όλους μας αυτοπεποίθηση. Την πλευρά εκείνη που δεν παγιδεύεται ή δεν αρκείται στο υπαρκτό, αλλά καταβάλλει κοπιώδεις προσπάθειες να πετύχει αυτό που κάποιοι άλλοι θεωρούν ανέφικτο και αδύνατο. Γι' αυτό, σ' αυτήν την Ελλάδα της προσπάθειας, του αγώνα και της μάχης, είσαστε παράδειγμα. Είσαστε η Ελλάδα εκείνων που θέλουν να συμμετέχουν, να αναμετρούνται, που δεν φοβούνται την άμυνα. Η Ελλάδα εκείνων που ξεπερνούν τον εαυτό τους, πετυχαίνουν, κερδίζουν. Είναι η Ελλάδα που ανοίγεται στον κόσμο, δημιουργεί παραδείγματα, πιστεύει στην ειρήνη, προωθεί τη φιλία και συνεργασία. Είναι η Ελλάδα της ειρήνης και της προόδου. Είναι αυτή η Ελλάδα που θέλουμε. Θερμά συγχαρητήρια για τη συμμετοχή σας, για την επιτυχία σας, για τις νίκες σας. Μας δίνετε δύναμη και μας κάνετε υπερήφανους. Ευχαριστώ.
(Χειροκροτήματα από όλη την Αίθουσα)
ΠΡΟΕΔΡΟΣ (Απόστολος Κακλαμάνης): Ο Αρχηγός της Αξιωματικής Αντιπολιτεύσεως και Πρόεδρος της Νέας Δημοκρατίας κ. Κώστας Καραμανλής έχει το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και κύριοι συνάδελφοι, τιμούμε σήμερα όσους συμμετείχαν, αγωνίστηκαν και ξεχώρισαν στην Παρολυμπιάδα του Σίδνεϊ, αυτούς που έφεραν μαζί τους σπουδαίας σημασίας μετάλλια, αλλά και αυτούς που συμμετείχαν στους αγώνες. Ξεχώρισαν όχι μόνο για τις αθλητικές επιδόσεις τους, αλλά, πάνω απ' όλα, για τη δύναμη της ψυχής τους.
Αποσπούν για το λόγο αυτόν το θαυμασμό όλων μας. Δικαιούνται και έχουν -όλες και όλοι- τα πιο εγκάρδια συγχαρητήριά μας. Και, βέβαια, μαζί με τους αθλητές κι εκείνοι που βρίσκονται κοντά τους: οι οικογένειες, οι προπονητές, τα σωματεία τους.
Αγαπητοί φίλοι και φίλες, από τα βάθη της καρδιάς μας σας συγχαίρουμε και σας ευχαριστούμε. Η προσφορά σας είναι τεράστια. Η δύναμη της ψυχής σας καθοδηγεί και διδάσκει. Δεν κερδίσατε απλά και μόνο διακρίσεις αθλητικών επιδόσεων. Αναδείξατε τη δύναμη της θέλησης, καταγράψατε μόνοι σας υπέρ της χώρας μας ένα υψηλό επίπεδο πολιτισμού.
Κυρίες και κύριοι συνάδελφοι, είναι βέβαια σημαντικό το γεγονός ότι όλοι μαζί σήμερα τιμούμε την προσπάθεια για τη δικαίωση, ότι στεκόμαστε κοντά σ' αυτούς, που θέλησαν να ξεπεράσουν ειδικά προβλήματα και κατάφεραν αγωνιστικές διακρίσεις πέρα από τα σύνορα της χώρας. Πιστεύω όμως πως θα δίναμε ακόμη πιο ουσιαστικό περιεχόμενο στη σημερινή συνεδρίαση, αν ξεκινούσαμε με ένα μεγάλο "συγγνώμη" για όσα η Πολιτεία μας όφειλε, αλλά δεν έκανε ως τώρα.
Προπάντων όμως, αν καταλήγαμε από κοινού σε μία συγκεκριμένη
δέσμευση: όλοι μαζί, πέρα από τις όποιες κομματικές διαφορές και θέσεις, να αναλάβουμε δέσμευση υλοποίησης των δίκαιων αιτημάτων, που διατυπώνονται από τα σωματεία ειδικού αθλητισμού, τους ανθρώπους γύρω μας, τα παιδιά με ειδικές ανάγκες, αλλά και ειδικές δυνατότητες. Να προχωρήσουμε σε συντονισμένη πρωτοβουλία μετατροπής των λόγων σε δεσμευτικές αποφάσεις, σε πράξεις, σε εφαρμοσμένη πολιτική. Να βάλουμε τέλος στην άνιση μεταχείριση αθλητών,
που εξακολουθεί δυστυχώς να αποτελεί
θλιβερή πραγματικότητα παρά τις σχετικές επιταγές των νόμων. Να δεσμευτούμε ότι τελειώνει εδώ η αναλγησία της Πολιτείας, που στερεί τα σωματεία ειδικού αθλητισμού από την επιχορήγηση που δικαιούνται και αφήνει απλήρωτους τους προπονητές. Να αναγνωρίσουμε ότι είναι αδιανόητο να υπάρχουν ειδικοί αθλητές και ολυμπιονίκες, που δεν έχουν τις στηρίξεις, οι οποίες δίνονται λόγω του Παγκόσμιου Πρωταθλήματος και της συμμετοχής σ' αυτό. Να αναγνωρίσουμε ότι δεν τιμά την Πολιτεία το γεγονός ότι πολλοί απ' αυτούς τους αθλητές δεν μπορούν να πληρώσουν βασικές υποχρεώσεις τους. Γιατί αυτή είναι η αλήθεια. Να γίνει η σημερινή συνεδρίαση της Βουλής αρχή για μια άλλη στάση της πολιτείας όχι μόνο απέναντι στους αθλητές, αλλά και απέναντι σε κάθε άνθρωπο δίπλα μας κι ακόμη περισσότερο απέναντι σε όλα τα παιδιά με ειδικές εκπαιδευτικές ανάγκες, αλλά και ανεξάντλητες δυνατότητες. Και θέλω αυτό να το
υπογραμμίσω.
Η αρχή αυτή πρέπει να γίνει απ' αυτήν τη συνεδρίαση. Η αρχή αυτή
πρέπει να γίνει από την εκπαίδευση. Δεν πρέπει άλλωστε να λησμονούμε ότι οι υπάρχουσες δομές ειδικής εκπαίδευσης δεν καλύπτουν παρά μόνο ανάγκες ενός ποσοστού της τάξης του 8%. Οι μονάδες ειδικής αγωγής δεν διαθέτουν ούτε το προσωπικό ούτε την υλικοτεχνική υποδομή που χρειάζονται. Οι νόμοι που έχουμε ψηφίσει εν πολλοίς μένουν στα χαρτιά.
Κυρίες και κύριοι συνάδελφοι, αυτήν την ώρα θέλω μόνο μία φράση να προσθέσω: είναι ανάγκη να αρχίσει επιτέλους ουσιαστική προετοιμασία για την Παρολυμπιάδα, που θα γίνει στην Αθήνα. Είναι η ώρα να συνειδητοποιήσουμε τις ευθύνες μας και να ενώσουμε τις δυνάμεις μας, για να επιτύχουμε το καλύτερο που μπορούμε. Να οργανώσουμε κάτι ξεχωριστό. Να στείλουμε ένα ισχυρό μήνυμα σε όλη την ανθρωπότητα, σε όλο τον κόσμο.
Και η προσπάθεια αυτή δεν μπορεί να καθυστερήσει άλλο. Πρέπει να
ξεκινήσει σήμερα. Η πρόκληση είναι κοινή για όλους, για ολόκληρη την κοινωνία, για το σύνολο του πολιτικού κόσμου. 'Ενα πρέπει να είναι σαφές για όλους μας: στην Ελλάδα του 21ου αιώνα οι συμπολίτες μας με ειδικές δυνατότητες θα πρέπει να αντιμετωπίζονται και ως άτομα ειδικών ικανοτήτων, ειδικών δεξιοτήτων. Δεν μπορεί, λοιπόν, παρά να είναι πλήρως ενταγμένα μέλη στην κοινωνία μας, να έχουν ίση θέση, ίση συμμετοχή, ίση αντιμετώπιση, ίσες ευκαιρίες.
Αυτήν την πορεία μας καλούν να ακολουθήσουμε οι νικητές και γενικότερα οι αθλητές, που τιμούμε σήμερα. Απέδειξαν ότι μπορούν πολλά. Αισθανόμαστε -και πρέπει να το αισθανόμαστε- ότι τους χρωστούμε περισσότερα.
Ας αφήσουμε, κυρίες και κύριοι συνάδελφοι, επιτέλους την καρδιά να συμμετάσχει στη διαμόρφωση των αποφάσεων και να διαγράψει κατευθύνσεις ανθρωπιάς. Ας αφήσουμε τη λογική να ελευθερωθεί από τη διαχειριστική αιχμαλωσία και να κατευθύνει την πολιτική στο δρόμο για τον άνθρωπο. 
Φίλες και φίλοι Αθλητές και Ολυμπιονίκες, σας ευχαριστούμε και σας
συγχαίρουμε. Ευχαριστούμε τις οικογένειές σας, τους δασκάλους σας, τους προπονητές σας, τους επικεφαλής και τα μέλη των σωματείων ειδικού αθλητισμού, όλους εκείνους που βρίσκονται κοντά σας και στηρίζουν τον αγώνα σας. Σας συγχαίρουμε για την επιτυχία αλλά και τη δύναμη της θέλησής σας. Η δική σας προσπάθεια δείχνει το δρόμο σε πολλούς άλλους. Επισημαίνει ταυτόχρονα τις δικές μας βαριές υποχρεώσεις. Γι' αυτό και αποσπά το δίκαιο έπαινο όλων.
Σας ευχαριστούμε ακόμα -ίσως το πιο σημαντικό- γιατί μας στέλνετε ένα ηχηρό μήνυμα: να μη σας θυμόμαστε μόνο κάθε τέσσερα χρόνια, όταν φέρνετε διακρίσεις, αλλά να σας θυμόμαστε κάθε μέρα, όπως είναι το στοιχειώδες καθήκον μας να κάνουμε.
Σας ευχαριστώ.
(Χειροκροτήματα)
ΠΡΟΕΔΡΟΣ (Απόστολος Κακλαμάνης): Η Πρόεδρος της Κοινοβουλευτικής
Ομάδας του Κομμουνιστικού Κόμματος Ελλάδος κ. Αλεξάνδρα Παπαρήγα έχει το λόγο.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Αγαπητοί φίλοι και φίλες Ολυμπιονίκες, με μεγάλη ικανοποίηση παρακολουθήσαμε τις προσπάθειες όλων σας στην Παραλυμπιάδα του Σίδνεϊ

και σήμερα νιώθουμε ιδιαίτερη ευτυχία που σας υποδεχόμαστε δυο φορές νικητές. Νικητές στο στίβο των αθλημάτων, αλλά πάνω από όλα νικητές ζωής. 
Εκ μέρους του Κομμουνιστικού Κόμματος Ελλάδας συγχαίρω όλους τους
αθλητές και αθλήτριες που έλαβαν μέρος στους αγώνες, τους προπονητές και όσους συνέβαλαν στις μεγάλες επιτυχίες. Οι νίκες σας είναι ο θρίαμβος της επιμονής και της προσπάθειας πάνω σε κάθε αναποδιά και εμπόδιο της ζωής. Γνωρίζουμε με πόσες προσπάθειες και προσωπική θυσία ήρθαν αυτές οι επιτυχίες.
Επειδή, όμως, τιμούμε και την αλήθεια, οφείλουμε να σημειώσουμε ένα γεγονός: Δεν μπορεί να είναι κανείς ιδιαίτερα υπερήφανος εάν αναλογισθεί -και αυτό αποτελεί μέτρο του πολιτισμού μας- ότι μια χώρα με έντεκα Ολυμπιονίκες δεν έχει εξασφαλίσει για όλα τα άτομα με ειδικές ανάγκες τις γενικές και ειδικές προϋποθέσεις για τα δικαιώματά τους όπως και αυτό της άθλησης.
Σας παρακαλούμε, λοιπόν, φίλοι και φίλες Ολυμπιονίκες, να χρησιμοποιήσετε το κύρος που αποκτήσατε από τις νίκες και τις προσπάθειές σας για να ανοίξει ο δρόμος για χιλιάδες άλλους 'Ελληνες, Ελληνίδες που

έχουν σαν και εσάς ξεχωριστές ανάγκες και ικανότητες.
Η ύπαρξη υποδομών για εσάς γραδάρει την ανθρωπιά και την ευαισθησία και αποτελεί βασικό κριτήριο για κάθε επίσημη πολιτική, για κάθε κυβερνητική πολιτική, για την πολιτεία όπως λέγεται γενικότερα.

Δεν μπορεί κανείς να αγνοήσει ότι εκατόν ογδόντα χιλιάδες άτομα με
ειδικές ανάγκες δεν έχουν το δικαίωμα στη μόρφωση γιατί δεν υπάρχουν παντού κατάλληλα σχολεία. Δεν μπορεί να αγνοήσει ότι το δικαίωμα στην άθληση, που για εσάς είναι πάνω από πολύτιμο, δεν αφορά όλους.
Για να έχουν, λοιπόν, νόημα τα λόγια που λέμε στις πανηγυρικές
εκδηλώσεις, πρέπει εν όψει και των Ολυμπιακών Αγώνων του 2004 να εξασφαλισθεί το δικαίωμα στην άθληση σε όλους και ειδικά σε αυτούς που το έχουν δύο φορές ανάγκη. Αλλά για να γίνει αυτό πρέπει μέτρο πάντων να είναι όντως ο άνθρωπος και όχι το επιχειρηματικό κέρδος.
Φίλες και φίλοι Ολυμπιονίκες, σας συγχαίρουμε για άλλη μία φορά και γιατί η προσπάθειά σας επιβεβαίωσε τη θεωρία ότι ο άνθρωπος μπορεί να κάνει τα πάντα αρκεί να του δοθούν οι δυνατότητες. Σας συγχαίρουμε ιδιαίτερα γιατί σηματοδοτήσατε μία υπεράνθρωπη προσπάθεια που μπορεί πραγματικά να ονομάζεται αθλητισμός.
Επιτρέψτε μου να σας πω, ότι μας βοηθήσατε για λίγο να ξεχάσουμε
σκηνές όπως αυτές που ζήσαμε τις τελευταίες ημέρες στη λεωφόρο Αλεξάνδρας την Κυριακή που κάποιοι επιμένουν, παρά τις κορώνες, να τις ονομάζουν ψευδεπίγραφα "αθλητισμό" χρηματοδοτούμενο μάλιστα από τον κρατικό κορβανά.
Νιώθουμε, λοιπόν, και τη δική μας ευθύνη να παλέψουμε πιο αποτελεσματικά για να εξασφαλιστεί η δυνατότητα άθλησης στο λαό και τη νεολαία και πιο ειδικά και ολοκληρωμένα σε όσους τον έχουν απόλυτη ανάγκη.
Περιμένουμε, λοιπόν, να δούμε τα κονδύλια για τον αθλητισμό στον προϋπολογισμό εάν θα αλλάξουν, μετά και τα τελευταία γεγονότα, μετά και τις τελευταίες διακηρύξεις.
Και πάλι σας ευχαριστούμε και σας ευχόμαστε να συνεχίσετε δυνατοί την προσπάθειά σας για την εκπλήρωση των επόμενων στόχων σας.
(Χειροκροτήματα απ' όλες τις πτέρυγες)
ΠΡΟΕΔΡΟΣ (Απόστολος Κακλαμάνης): Ο Πρόεδρος της Κοινοβουλευτικής
Ομάδας του Συνασπισμού της Αριστεράς και της Προόδου κ. Νίκος Κωνσταντόπουλος εχει το λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστέρας και της Προόδου): Κύριε Πρόεδρε, κυρίες και κύριοι συνάδελφοι, η Βουλή των Ελλήνων πιστεύω ότι ζει σήμερα, μιαν από τις πιο ευτυχείς στιγμές της. Υποδέχεται και τιμά τους αθλητές και της αθλήτριες της Ειδικής Ολυμπιάδας, που όχι μόνο συμμετείχαν στους αγώνες, αλλά και διακρίθηκαν. 
Ο Συνασπισμός της Αριστεράς και της Προόδου, κύριε Πρόεδρε, εκτιμά
βαθιά την προσφορά των αθλητών και αθλητριών της Ειδικής Ολυμπιάδας, όπως και όλη η κοινωνία, διότι η προσπάθειά τους αποτελεί πραγματικό άθλο. Πρόκειται για μάθημα ήθους, για μάθημα αγωνιστικής αντιμετώπισης των προβλημάτων της ζωής. Πρόκειται για θρίαμβο της ανθρώπινης θέλησης.
Σε ένα κλίμα και σε μια κοινωνική ατμόσφαιρα, όπου καλλιεργείται η
απάθεια, ο παθητικός τρόπος ζωής και η παραίτηση, το παράδειγμα αυτών των νέων παιδιών κραυγάζει: "παραιτηθείτε από την παραίτηση, αγωνιστείτε, αξιοποιήστε τις δυνατότητές σας, τις δεξιότητες και τα ταλέντα σας, γνωρίστε τα όρια των δυνατοτήτων σας".
Οι αθλητές και οι αθλήτριες της Ειδικής Ολυμπιάδας, δίνουν έτσι στο
κοινωνικό σύνολο ένα μάθημα για τα όρια της ανθρώπινης αντοχής, για τα όρια της ανθρώπινης δημιουργικότητας. Και αυτό είναι εξίσου πολύτιμο με τα μετάλλια των διακρίσεων. Αυτό πρέπει να προσπαθήσουμε και όλοι να πούμε στους νέους και στις νέες: "μη βολεύεσθε στα μίζερα όρια που τα 
οικονομικά και πολιτικά κέντρα ισχύος προσπαθούν να χαράξουν για σας. Υπάρχουν ανεξάντλητα περιθώρια, μπορείτε να κάνετε περισσότερα απ' όσα φαντάζεσθε για τον εαυτό σας. Aπαιτήστε το δικαίωμα στη μόρφωση, στην

εργασία, στην προκοπή. Ζητήστε όλα τα δικαιώματα για όλους και για όλες μέσα στο πλαίσιο: "όλοι και όλες διαφορετικοί, όλες και όλοι ίσοι". 
Πρέπει να εκφράσουμε μαζί με τη χαρά και την περηφάνεια, την
ευγνωμοσύνη μας γι' αυτό το θετικό κοινωνικό πρότυπο, που προσφέρουν οι αθλητές και οι αθλήτριες της Ειδικής Ολυμπιάδας, στη κοινωνία μας. 
Επειδή ακριβώς ο άθλος των παιδιών αυτών δίνει ένα άκρως θετικό και
δημιουργικό μήνυμα, οι ευθύνες της κοινωνίας και της πολιτείας είναι

μεγάλες απέναντί τους. Και αυτές, πέραν των καλών λόγων και των στιγμιαίων επιβραβεύσεων, πρέπει να εκφραστούν με σταθερές, διαρκείς, ουσιαστικές και αποτελεσματικές πολιτικές. Πολιτικές που θα στηρίζουν, θα διευκολύνουν, όχι απλά την παθητική ένταξη στην κοινωνία των συμπολιτών μας με ειδικές δεξιότητες, αλλά που θα δίνουν τη δυνατότητα να βλέπουν ολοένα και πιο ανοικτό τον ορίζοντα της ζωής τους.
"'Ο,τι και να πω κάτι περισσεύει", λέει ο στίχος του τραγουδιού που τραγουδούν οι νέοι μας. 'Ο,τι και να πούμε για τον άθλο σας, αθλητές και αθλήτριες της Ειδικής Ολυμπιάδας, για τη στάση της ζωής σας, περισσεύει η συγκίνηση. Μένει ανέκφραστος ο συγκλονισμός όλων των πολιτών της κοινωνίας και του λαού μας.
Αυτό που πετύχατε και αυτό που εξακολουθείτε να πράττετε, δεν αφορά αποκλειστικά σε μια αθλητική διοργάνωση ή διάκριση. Το παράδειγμά σας, η στάση της ζωής σας παραπέμπει αμέσως στο κρίσιμο ερώτημα, για το ποιο είναι το μέτρο της δημοκρατικής κοινωνίας, ποιο είναι το περιεχόμενο του πολιτισμού της, ποιες οι προτεραιότητες που διαμορφώνουν σχέσεις ανθρώπινης αλληλεγγύης και συμμετοχής.
To μέλλον σήμερα όλων, ιδιαίτερα των νέων, επανατοποθετείται και
επαναπροσδιορίζεται με όρους πολιτισμού, μακριά από ακραίες χρησιμοθηρικές δημαγωγίες, μακριά από μοιρολατρικές παραδοχές, χωρίς αποκλεισμούς και περιθωριοποιήσεις, μακριά από διακρίσεις που τεμαχίζουν και απομονώνουν ευπαθείς και ευαίσθητες κοινωνικές ομάδες. Στις κοινωνίες των αποκλεισμών και των διακρίσεων, που είναι ο εφιάλτης της εποχής μας, να αντιτάξουμε τις κοινωνίες τις αλληλεγγύης, στις νοοτροπίες της εκμετάλλευσης και της αδιαφορίας να αντιτάξουμε τους στόχους της αμοιβαιότητας, των ίσων ευκαιριών και της συνεργασίας. Και η κοινωνική ευαισθησία δεν είναι η απλή κατανόηση ούτε η φιλανθρωπία. Η ανθρώπινη αλληλεγγύη δεν είναι η ελεημοσύνη του ισχυρού προς τον αδύναμο. Κοινωνικό κράτος δεν είναι το συνταγολόγιο των κρατικών παροχών. Στην κλίμακα των αρχών του πολιτισμού μας, η αλληλεγγύη, η κοινωνική προστασία, ο σεβασμός των δικαιωμάτων όλων, οι δημοκρατικές εγγυήσεις ανάδειξης όλων χωρίς περιορισμούς και αποκλεισμούς, δεν πρόκειται ποτέ να εκτοπισθούν, από τον άκρατο ανταγωνισμό, το αλόγιστο κέρδος και τις πρακτικές των ανθρώπινων διακρίσεων και των κοινωνιών με διαφορετικές ταχύτητες, από τις ανάλγητες και αδιάφορες πολιτικές, που φτιάχνουν κοινωνικά περιθώρια.
Φίλες και φίλοι αθλητές και αθλήτριες της Ειδικής Ολυμπιάδας προσπάθειά σας είναι ο ύμνος στη ζωή, είναι θρίαμβος της ανθρώπινης θέλησης ο άθλος σας. Και από μένα προσωπικά και από το Συνασπιμό της Αριστεράς και της Προόδου δεχθήτε τα συγχαρητήρια και το θαυμασμό. Σας αγαπάμε, σας τιμάμε. Τιμάμε μαζί με εσάς τις οικογένειές σας, τους δικούς σας ανθρώπους, που σας στήριξαν μέσα σε συνθήκες εξουθενωτικής μοναξιάς. Υποκλινόμαστε μπροστά σας λέγοντας το λόγο της πικρής αλήθειας: Και η κοινωνία μας και η πολιτεία μας παίρνει περισσότερα από εσάς σε σχέση με όσα εμείς σας δίνουμε".
(Χειροκροτήματα από όλες τις πτέρυγες)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, θα ακολουθήσει η απονομή και η επίδοση των μεταλλίων της Βουλής των Ελλήνων στους 'Ελληνες και τις Ελληνίδες Παραλυμπιονίκες. Επειδή αρκετοί αθλητές μας, είτε κατέκτησαν περισσοτέρα του ενός μετάλλια είτε διακρίθηκαν και σε περισσότερα του ενός αθλήματα, θα τους απονεμηθεί το μετάλλιο της Βουλής των Ελλήνων που αντιστοιχεί στην υψηλότερη διάκρισή τους, καθώς και πάπυροι που αντιστοιχούν στα υπόλοιπα μετάλλια ή διακρίσεις που κατέκτησαν στα διάφορα αθλήματα που αγωνίστηκαν.
Το χρυσό μετάλλιο της Βουλής των Ελλήνων, το οποίο επιδίδεται σύμφωνα με απόφαση του Σώματος σε Προέδρους Δημοκρατίας, Πρωθυπουργούς, Προέδρους Κοινοβουλίων και άλλες εξέχουσες προσωπικότητες, όπως προσφάτως απονεμήθηκε στους 'Ελληνες Ολυμπιονίκες του Σίδνεϊ, συνοδευόμενο από ειδικό πάπυρο, καθώς και την έκδοση της Βουλής των Ελλήνων του "Επιτάφιου" του Περικλέους σε μετάφραση Ελευθερίου Βενιζέλου, απονέμεται σήμερα στους:
Κωνσταντίνο Φύκα, ο οποίος κατέκτησε δύο χρυσά μετάλλια στα πενήντα
και εκατό μέτρα ελεύθερο στην κολύμβηση.
( Χειροκροτήματα )
Αθανάσιο Μπαράκα, ο οποίος κατέκτησε την πρώτη θέση στο άλμα εις
μήκος μαζί με το συναθλητή του Νεκτάριο Γιαλλουράκη.
( Χειροκροτήματα )
Στέφανο Αναργύρου, ο οποίος κατέκτησε χρυσό μετάλλιο στη σφαιροβολία, ενώ κατέλαβε την ενάτη θέση στη δισκοβολία.
( Χειροκροτήματα )
Ελένη Σαμαριτάκη, η οποία κατέκτησε δύο αργυρά μετάλλια στα διακόσια και τετρακόσια μέτρα στίβου, ενώ κατέλαβε και την τετάρτη θέση στα εκατό μέτρα στίβου.
( Χειροκροτήματα )
Παράσχο Στογιαννίδη, ο οποίος κατέκτησε αργυρό μετάλλιο στο άλμα εις ύψος και χάλκινο μετάλλιο στον ακοντισμό.
( Χειροκροτήματα )
Ευάγγελο Μπακόλα ο οποίος κατέκτησε αργυρό μετάλλιο στη σφαιροβολία, ενώ κατέλαβε την τέταρτη θέση στον ακοντισμό και την έκτη θέση στη δισκοβολία.
(Χειροκροτήματα)
Μαρία Καλπακίδου η οποία κατέκτησε χάλκινο μετάλλιο στα πενήντα μέτρα ύπτιο στην κολύμβηση, ενώ κατέλαβε και την πέμπτη θέση στα πενήντα μέτρα ελεύθερο.
(Χειροκροτήματα)
Συμεών Παλτσανιτίδη ο οποίος κατέκτησε το χάλκινο μετάλλιο στη
δισκοβολία.
(Χειροκροτήματα)
Επίσης, απονέμεται το αργυρό μετάλλιο της Βουλής των Ελλήνων στους αθλητές που κατέλαβαν από την τέταρτη έως και την όγδοη θέση συνοδευόμενο από ειδικό πάπυρο, καθώς και από τον "Επιτάφιο" του Περικλέους, ειδικότερα:
Στο Θεόκλητο Παπαχρήστο ο οποίος κατέλαβε την τέταρτη θέση στο
τζούντο.
(Χειροκροτήματα)
Στον Κωνσταντίνο Γασπαρίδη ο οποίος κατέλαβε την πέμπτη θέση στα χίλια πεντακόσια μέτρα και την έκτη θέση στα οκτακόσια μέτρα του στίβου. 
(Χειροκροτήματα)
Στο Γεράσιμο Βρυώνη ο οποίος κατέλαβε την τέταρτη θέση στον ακοντισμό και την πέμπτη θέση στη σφαιροβολία.
(Χειροκροτήματα)
Στο Δημήτρη Κωνσταντάγκα ο οποίος κατέλαβε την τέταρτη θέση στη
σφαιροβολία.
(Χειροκροτήματα)
Στο Χρήστο Αγγουράκη ο οποίος κατέλαβε την πέμπτη θέση στη δισκοβολία και την έκτη θέση στον ακοντισμό.
(Χειροκροτήματα)
Πρέπει εδώ να αναφέρω στο Σώμα ότι ο Χρήστος Αγγουράκης είναι ο
πρύτανης των Ελλήνων Παραλυμπιονικών. Είναι ο πρώτος 'Ελληνας αθλητής που συμμετείχε ανεπίσημα και με δική του πρωτοβουλία σε Παραλυμπιακούς Αγώνες του 1984 στο Λος 'Αντζελες.
(Χειροκροτήματα)
Στο Γεώργιο Καραμηνά ο οποίος κατέλαβε την πέμπτη θέση στη σφαιροβολία και την έβδομη θέση στον ακοντισμό.

(Χειροκροτήματα)
Στο Γεώργιο Τοπτσή ο οποίος κατέλαβε την πέμπτη θέση στο άλμα τριπλούν και την όγδοη θέση στο άλμα εις μήκος.

(Χειροκροτήματα)
Στον Κυριάκο Γριβέα ο οποίος κατέλαβε την έκτη θέση στη σφαιροβολία και την έβδομη θέση στη δισκοβολία.
(Χειροκροτήματα)
Πρέπει να πω, επίσης, ότι ο Κυριάκος Γριβέας μαζί με το Χρήστο
Αγγουράκη είναι οι δυο πρώτοι 'Ελληνες που συμμετείχαν εν συνεχεία και στους επόμενους Παραλυμπιακούς Αγώνες.

(Χειροκροτήματα)
Στο Ζαχαρία Φωστήρα ο οποίος κατέλαβε την έκτη θέση στη σφαιροβολία. (Χειροκροτήματα)
Στον Αντώνιο Κυμουνδρή ο οποίος κατέλαβε την έβδομη θέση στα εκατό μέτρα ελεύθερο, την έβδομη θέση στα πενήντα μέτρα ελεύθερο και την όγδοη θέση στα πενήντα μέτρα ύπτιο στην κολύμβηση.

(Χειροκροτήματα)
Στο Γεώργιο Πετρόπουλο ο οποίος κατέλαβε την έβδομη θέση στον ακοντισμό και τη δέκατη θέση στη σφαιροβολία.

(Χειροκροτήματα)
Στον Πολυχρόνη Χρονόπουλο ο οποίος κατέλαβε την έβδομη θέση στη σφαιροβολία και τη δέκατη θέση στη δισκοβολία.

(Χειροκροτήματα)
Στους Γεώργιο Αντωνόπουλου, Μιχαήλ Αρχοντίδη, Κωνσταντίνο Βρόντο, Δημήτριο Ζωγραφάκη, Θρασύβουλο Ζωγραφάκη, Χρυσοβαλάντη Καρλαγάνη, Χρήστο Κατσάλα, Ιωάννη Μπάμπαλη, Μάριο Νικολαϊδη, Μάριο Παπακωνσταντίνου, Χρήστο Ρουπακιά και Αθανάσιο Τσιόπανο οι οποίοι κατέλαβαν την έβδομη θέση στην καλαθοσφαίριση.
(Χειροκροτήματα)
Στο Δαμιανό Δακτυλίδη που κατέλαβε την όγδοη θέση στη δισκοβολία, στη
σφαιροβολία και στον ακοντισμό.
(Χειροκροτήματα από όλες τις πτέρυγες)
Στο Φώτη Ζαφείρη που κατέλαβε την όγδοη θέση στα πενήντα μέτρα
ελεύθερο στην κολύμβηση.
(Χειροκροτήματα από όλες τις πτέρυγες)
Τέλος, απονέμεται το χάλκινο μετάλλιο της Βουλής των Ελλήνων στους αθλητές που κατέλαβαν από την ένατη θέση και μετά συνοδευόμενο από ειδικό πάπυρο, καθώς και από τον "Επιτάφιο" του Περικλέους.
Ειδικότερα απονέμεται στους αθλητές:
Λουκά Κασκάνη που κατέλαβε την ένατη θέση στη σφαιροβολία και τη δωδέκατη θέση στη δισκοβολία.
(Χειροκροτήματα από όλες τις πτέρυγες)
Xρήστο Ταμπαξή που κατέλαβε την ένατη θέση στα πενήντα μέτρα ελεύθερο
στην κολύμβηση.
(Χειροκροτήματα από όλες τις πτέρυγες)
Αθανάσιο Τσιβίλη που κατέλαβε τη δέκατη θέση στη δισκοβολία. (Χειροκροτήματα από όλες τις πτέρυγες)
Δημήτριο Ανατολίτη που κατέλαβε τη δέκατη τέταρτη θέση στην άρση
βαρών.
(Χειροκροτήματα από όλες τις πτέρυγες)
Βασίλειο Γιαννουκά που κατέλαβε τη δέκατη έκτη θέση στην άρση βαρών.
(Χειροκροτήματα από όλες τις πτέρυγες)

Μαρία-Ιωάννα Μπατσαλιά που συμμετείχε στην κολύμβηση. (Χειροκροτήματα από όλες τις πτέρυγες)
Νικόλαο Καπλάνη που συμμετείχε στην κολύμβηση. (Χειροκροτήματα από όλες τις πτέρυγες)
Αναστάσιο Κοστάρη που συμμετείχε στην κολύμβηση. (Χειροκροτήματα από όλες τις πτέρυγες)

Ο Πρόεδρος της Κυβέρνησης κ. Κωνσταντίνος Σημίτης θα επιδώσει το
χρυσό μετάλλιο της Βουλής στον Παραλυμπιονίκη Κωνσταντίνο Φύκα. (Χειροκροτήματα από όλες τις πτέρυγες)
(Στο σημείο αυτό ο Πρόεδρος της Κυβέρνησης κ. Κωνσταντίνος Σημίτης επιδίδει το χρυσό μετάλλιο της Βουλής στον Παραλυμπιονίκη Κωνσταντίνο Φύκα)
(Ζωηρά και παρατεταμένα χειροκροτήματα από όλες τις πτέρυγες)
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
ΠΡΟΕΔΡΕΥΩΝ (Κωνσταντίνος Γείτονας): Ο Πρόεδρος της Βουλής κ. Απόστολος Κακλαμάνης θα επιδώσει το χρυσό μετάλλιο της Βουλής στον Παραλυμπιονίκη Αθανάσιο Μπαράκα μαζί με το συναθλητή του Νεκτάριο Γιαλλουράκη.
(Χειροκροτήματα από όλες τις πτέρυγες)
(Στο σημείο αυτό ο Πρόεδρος της Βουλής κ. Απόστολος Κακλαμάνης επιδίδει το χρυσό μετάλλιο της Βουλής στον Παραλυμπιονίκη Αθανάσιο Μπαράκα και στο συναθλητή του Νεκτάριο Γιαλλουράκη).
(Ζωηρά και παρατεταμένα χειροκροτήματα από όλες τις πτέρυγες) (Στο σημείο αυτό την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΗΝΕΛΟΠΗ ΝΙΚΟΛΕ (Υπάλληλος της Διεύθυνσης Επικοινωνίας): Ο Αρχηγός 
της Αξιωματικής Αντιπολίτευσης κ. Κώστας Καραμανλής θα επιδώσει το χρυσό μετάλλιο της Βουλής στον Παραλυμπιονίκη Στέφανο Αναργύρου. 
(Χειροκροτήματα από όλες τις πτέρυγες)

(Στο σημείο αυτό ο Αρχηγός της Αξιωματικής Αντιπολίτευσης κ. Κώστας
Καραμανλής επιδίδει το χρυσό μετάλλιο της Βουλής στον Παραλυμπιονίκη Στέφανο Αναργύρου)
(Ζωηρά και παρατεταμένα χειροκροτήματα από όλες τις πτέρυγες) Η Γενική Γραμματέας της Κεντρικής Επιτροπής του Κομμουνιστικού

Κόμματος Ελλάδας κ. Αλεξάνδρα Παπαρήγα θα επιδώσει το χρυσό μετάλλιο της Βουλής στην Παραλυμπιονίκη Σαμαριτάκη Ελένη.
(Χειροκροτήματα από όλες τις πτέρυγες)
(Στο σημείο αυτό η Γενική Γραμματέας του Κομμουνιστικού Κόμματος Ελλάδας κ. Αλεξάνδρα Παπαρήγα επιδίδει το χρυσό μετάλλιο της Βουλής στην Παραλυμπιονίκη Σαμαριτάκη Ελένη)
(Ζωηρά και παρατεταμένα χειροκροτήματα από όλες τις πτέρυγες)
Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος θα επιδώσει το Χρυσό Μετάλλιο της Βουλής στον Παραλυμπιονίκη Στογιαννίδη Παράσχο.
(Χειροκροτήματα από όλες τις πτέρυγες
(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Ν. Κωσντατόπουλος επιδίδει το Χρυσό Μετάλλιο της Βουλής στον Παραλυμπιονίκη Στογιαννίδη Παράσχο).
(Ζωηρά και παρατεταμένα χειροκροτήματα από όλες τις πτέρυγες)
Ο Υφυπουργός Πολιτισμού κ. Γεώργιος Φλωρίδης θα επιδώσει το χρυσό
μετάλλιο της Βουλής στον Παραλυμπιονίκη Ευάγγελο Μπακόλα. (Χειροκροτήματα απ'όλες τις πτέρυγες)

(Στο σημείο αυτό ο Υφυπουργός Πολιτισμού κ. Γεώργιος Φλωρίδης
επιδίδει το χρυσό μετάλλιο της Βουλής στον Παραλυμπιονίκη Ευάγγελο Μπακόλα)
Ο Α' Αντιπρόεδρος της Βουλής κ. Κωνσταντίνος Γείτονας θα επιδώσει το
χρυσό μετάλλιο της Βουλής στην Παραλυμπιονίκη Μαρία Καλπακίδου. (Χειροκροτήματα απ'όλες τις πτέρυγες)
(Στο σημείο αυτό ο Α' Αντιπρόεδρος της Βουλής κ. Κωνσταντίνος Γείτονας επιδίδει το χρυσό μετάλλιο της Βουλής στην Παραλυμπιονίκη Μαρία Καλπακίδου)
Ο Β' Αντιπρόεδρος της Βουλής κ. Παναγιώτης Σγουρίδης θα επιδώσει το
χρυσό μετάλλιο της Βουλής στον Παραλυμπιονίκη Συμεών Παλτσανιτίδη. (Χειροκροτήματα απ'όλες τις πτέρυγες)
(Στο σημείο αυτό ο Β' Αντιπρόεδρος της Βουλής κ. Παναγιώτης Σγουρίδης
επιδίδει το χρυσό μετάλλιο της Βουλής στον Παραλυμπιονίκη Συμεών Παλτσανιτίδη)
(Xειροκροτήματα απ' όλες τις πτέρυγες)
Ο Γ' Αντιπρόεδρος της Βουλής κ. Κωνσταντίνος Βρεττός θα επιδώσει το αργυρό μετάλλιο της Βουλής στους Παραλυμπιονίκες Θεόκλητο Παπαχρήστο, Κωνσταντίνο Γασπαρίδη, Γεράσιμο Βρυώνη, Δημήτρη Κωνσταντάγκα, Χρήστο Αγγουράκη και Γεώργιο Καραμηνά.
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός
επιδίδει το αργυρό μετάλλιο της Βουλής στον Παραλυμπιονίκη Θεόκλητο Παπαχρήστο)
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός επιδίδει το αργυρό μετάλλιο της Βουλής στον Παραλυμπιονίκη Κωνσταντίνος Γασπαρίδης)
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός
επιδίδει το αργυρό μετάλλιο της Βουλής στον Παραλυμπιονίκη Γεράσιμο Βρυώνη)
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός
επιδίδει το αργυρό μετάλλιο της Βουλής στον Παραλυμπιονίκη Δημήτρη Κωνσταντάγκα)
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός
επιδίδει το αργυρό μετάλλιο της Βουλής στον Παραλυμπιονίκη Χρήστο Αγγουράκη)
(Χειροκροτήματα απ'όλες τις πτέρυγες)
(Στο σημείο αυτό ο Γ' Αντιπρόεδρος της Βουλής κ. Κωνσταντίνος Βρεττός
επιδίδει το αργυρό μετάλλιο της Βουλής στον Παραλυμπιονίκη Γεώργιο Καραμηνά)

(Χειροκροτήματα απ'όλες τις πτέρυγες)
Η Δ' Αντιπρόεδρος της Βουλής κ. 'Αννα Μπενάκη-Ψαρούδα θα επιδώσει το αργυρό μετάλλιο της Βουλής στους Παραλυμπιονίκες Γεώργιο Τοπτσή, Κυριάκο Γριβέα, Ζαχαρία Φωστήρα και Κυμουνδρή Αντώνιο.
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. Μπενάκη-Ψαρούδα επιδίδει το αργυρό μετάλλιο της Βουλής στον Παραλυμπιονίκη Γεώργιο Τοπτσή)
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. Μπενάκη-Ψαρούδα επιδίδει το αργυρό μετάλλιο της Βουλής στον Παραλυμπιονίκη Κυριάκο Γριβέα)
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. Μπενάκη-Ψαρούδα επιδίδει το αργυρό μετάλλιο της Βουλής στον Παραλυμπιονίκη Ζαχαρία Φωστήρα)
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. Μπενάκη-Ψαρούδα επιδίδει το αργυρό μετάλλιο της Βουλής στον Παραλυμπιονίκη Κυμουνδρή Αντώνιο)
(Χειροκροτήματα απ'όλες τις πτέρυγες)
Γεώργιο Πετρόπουλο.
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. 'Αννα Μπενάκη Ψαρούδα επιδίδει το αργυρό μετάλλιο της Βουλής στον Παραλυμπιονίκη Γεώργιο Πετρόπουλο)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Πολυχρόνη Χρονόπουλο.
(Χειροκροτήματα απ'όλες τις πτέρυγες)
(Στο σημείο αυτό η Δ' Αντιπρόεδρος της Βουλής κ. 'Αννα Μπενάκη Ψαρούδα επιδίδει το αργυρό μετάλλιο της Βουλής στον Παραλυμπιονίκη Πολυχρόνη Χρονόπουλο)
(Ζωηρά και παρατεταμένα χειροκροτήματα απ'όλες τις πτέρυγες της Βουλής) Ο Ε' Αντιπρόδρος της Βουλής κ. Παναγιώτης Κοσιώνης θα επιδώσει το
αργυρό μετάλλιο της Βουλής στους Παραλυμπιονίκες του ομαδικού αθλήματος της Καλαθοσφαίρισης:
Γεώργιο Αντωνόπουλο.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Γεώργιο Αντωνόπουλο)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Χρυσοβαλάντη Καρλαγάνη.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Χρυσοβαλάντη Καρλαγάνη)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Χρήστο Κατσάλα.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Χρήστο Κατσάλα)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Μάριο Νικολαϊδη.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Μάριο Νικολαϊδη)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Μάριο Παπακωνσταντίνου.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Μάριο Παπακωνσταντίνου)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Χρήστο Ρουπακιά.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Χρήστο Ρουπακιά)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Αθανάσιο Τσιόπανο.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης απονέμει το αργυρό μετάλλιο της Βουλής στον Παραλυμπιονίκη Αθανάσιο Τσιόπανο).
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Ιωάννη Μπάμπαλη.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει το αργυρό μετάλλιο της Βουλής στον Παραλυμπιονίκη Ιωάννη Μπάμπαλη)
(Ζωηρά και παρατεταμένα χειροκροτήματα απ'όλες τις πτέρυγες της Βουλής)
Καθώς και στους Μιχαήλ Αρχοντίδη, Κωνσταντίνο Βρόντο, Δημήτριο Ζωγραφάκη, Θρασύβουλο Ζωγραφάκη, για τους οποίους το μετάλλιο θα παραλάβει ο αρχηγός της αποστολής των Παραλυμπιονικών στο Σίδνεϊ κ. Αριστείδης Πανανός.
(Χειροκροτήματα απ'όλες τις πτέρυγες)
(Στο σημείο αυτό ο Ε' Αντιπρόεδρος της Βουλής κ. Παναγιώτης Κοσιώνης επιδίδει τα αργυρά μετάλλια της Βουλής στον αρχηγό της αποστολής των Παραλυμπιονικών στο Σίδνεϊ κ. Αριστείδη Πανανό για λογαρισμό των Παραλυμπιονικών κυρίων Μιχαήλ Αρχοντίδη, Κωνσταντίνο Βρόντο, Δημήτριο Ζωγραφάκη, Θρασύβουλο Ζωγραφάκη)
(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Ο πρόεδρος της Διαρκούς Επιτροπής Μορφωτικών Υποθέσεων αρμόδιας για θέματα αθλητισμού κ. Γεώργιος Λιάνης, θα αποδώσει το αργυρό μετάλλιο της Βουλής στους Παραλυμπιονίκες:
Δαμιανό Δακτυλίδη.
(Χειροκροτήματα απ'όλες τις πτέρυγες)
(Στο σημείο αυτό ο πρόεδρος της Διαρκούς Επιτροπής Μορφωτικών
Υποθέσεων αρμόδιας για θέματα αθλητισμού κ. Γεώργιος Λιάνης επιδίδει το αργυρό μετάλλιο της Βουλής στον Παραλυμπιονίκη Δαμιανό Δακτυλίδη)

(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Φώτη Ζαφείρη.
(Χειροκροτήματα απ'όλες τις πτέρυγες)
(Στο σημείο αυτό ο πρόεδρος της Διαρκούς Επιτροπής Μορφωτικών
Υποθέσεων αρμόδιας για θέματα αθλητισμού κ. Γεώργιος Λιάνης επιδίδει το αργυρό μετάλλιο της Βουλής στον Παραλυμπιονίκη Φώτη Ζαφείρη)
(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Καθώς και το μετάλλιο της Βουλής στους Παραλυμπιονίκες:
Χρήστο Ταμπαξή.
(Χειροκροτήματα απ'όλες τις πτέρυγες)
(Στο σημείο αυτό ο πρόεδρος της Διαρκούς Επιτροπής Μορφωτικών
Υποθέσεων αρμόδιας για θέματα αθλητισμού κ. Γεώργιος Λιάνης, επιδίδει το αργυρό μετάλλιο της Βουλής στον Παραλυμπιονίκη Χρήστο Ταμπαξή)
(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Αθανάσιο Τσιβίλη.
(Χειροκροτήματα απ'όλες τις πτέρυγες)
(Στο σημείο αυτό ο πρόεδρος της Διαρκούς Επιτροπής Μορφωτικών
Υποθέσεων αρμόδιας για θέματα αθλητισμού κ. Γεώργιος Λιάνης επιδίδει το αργυρό μετάλλιο της Βουλής στον Παραλυμπιονίκη Αθανάσιο Τσιβίλη).

(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Λουκά Κασκάνη.
(Χειροκροτήματα απ'όλες τις πτέρυγες)
(Στο σημείο αυτό ο πρόεδρος της Διαρκούς Επιτροπής Μορφωτικών
Υποθέσεων αρμόδιας για θέματα αθλητισμού κ. Γεώργιος Λιάνης επιδίδει το

αργυρό μετάλλιο της Βουλής στον Παραλυμπιονίκη Λουκά Κασκάνη)
(Ζωηρά και παρατεταμένα χειροκροτήματα απ'όλες τις πτέρυγες της
Βουλής)
Ο πρόεδρος της Επιτροπής Κοινωνικών Υποθέσεων κ. Ιωάννης Κουράκης θα επιδώσει το μετάλλιο της Βουλής στους Παραλυμπιονίκες Δημήτριο Ανατολίτη, Νικόλαο Καπλάνη, Βασίλειο Γιαννουκά και Μαρία-Ιωάννα Μπασταλιά. 
(Χειροκροτήματα από όλες τις πτέρυγες)
(Στο σημείο αυτό ο πρόεδρος της Επιτροπής Κοινωνικών Υποθέσεων κ. Ιωάννης Κουράκης επιδίδει το μετάλλιο της Βουλής στους Παραλυμπιονίκες Δημήτριο Ανατολίτη, Νικόλαο Καπλάνη, Βασίλειο Γιαννουκά και Μαρία-Ιωάννα Μπασταλιά)
(Ζωηρά και παρατεταμένα χειροκροτήματα από όλες τις πτέρυγες της
Βουλής)
Το μετάλλιο του Παραλυμπιονίκη Αναστάσιου Κοστάρη, ο οποίος λόγω
κωλύματος δεν παρίσταται, θα παραλάβει ο αρχηγός της αποστολής των Ελλήνων Παραλυμπιονικών στο Σίδνεϊ, κ. Αριστείδης Πανανός.
(Στο σημείο αυτό ο πρόεδρος της Επιτροπής Κοινωνικών Υποθέσεων κ. 
Ιωάννης Κουράκης παραδίδει στον αρχηγό της αποστολής των Ελλήνων Παραλυμπιονικών στο Σίδνεϊ κ. Αριστείδη Πανανό το μετάλλιο του Παραλυμπιονίκη Αναστάσιου Κοστάρη)
(Ζωηρά και παρατεταμένα χειροκροτήματα από όλες τις πτέρυγες της
Βουλής)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, στο
σημείο αυτό ολοκληρώθηκε η ειδική συνεδρίαση προς τιμήν των Παραλυμπιονικών της Παραλυμπιάδας του 2000. Εύχομαι η Βουλή των Ελλήνων να είναι στην ευτυχή θέση να απονείμει πολύ περισσότερα μετάλλια μετά τους Ολυμπιακούς Αγώνες του 2004 στην Αθήνα και μετά τους Παραλυμπιακούς Αγώνες του 2004, επίσης στην Αθήνα.
(Ζωηρά και παρατεταμένα χειροκροτήματα από όλες τις πτέρυγες της
Βουλής)
Κυρίες και κύριοι συνάδελφοι, στο σημείο αυτό θα διακόψουμε την ειδική συνεδρίαση προς τιμήν των Παραλυμπιονικών της Παραλυμπιάδας 2000 για δέκα λεπτά και θα επανέλθουμε για να συνεχίσουμε τη συνεδρίαση σύμφωνα με την ημερήσια διάταξη.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
επαναλαμβάνεται η διακοπείσα συνεδρίαση.
Πριν εισέλθουμε στην ημερήσια διάταξη νομοθετικού έργου, θα γίνει η 
ορκωμοσία του συναδέλφου κ. Βασιλείου Παπανικόλα σε αντικατάσταση του κ. Κωνσταντίνου Καϊσερλή, ο οποίος απώλεσε τη βουλευτική του ιδιότητα με την υπ' αριθμ. 45/8.11.2000 απόφαση του Ανωτάτου Ειδικού Δικαστηρίου.
Καλείται ο συνάδελφος κ. Βασίλειος Παπανικόλας να προσέλθει και να
δώσει το νενομισμένο όρκο.
(Στο σημείο αυτό προσέρχεται ο Βουλευτής κ. Βασίλειος Παπανικόλας και
δίνει τον παρακάτω όρκο:
"Ορκίζομαι στο όνομα της Αγίας και Ομοουσίας και Αδιαίρετης Τριάδας

να είμαι πιστός στην Πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά
μου".)
(Χειροκροτήματα από όλες τις πτέρυγες)

ΠΡΟΕΔΡΟΣ (Απόστολος Κακλαμάνης): 'Αξιος, άξιος!
ΟΛΟΙ ΟΙ ΒΟΥΛΕΥΤΕΣ: 'Αξιος, άξιος!
ΠΡΟΕΔΡΟΣ (Απόστολος Κακλαμάνης): Παρακαλείται ο κύριος Γραμματέας να
διαβάσει τις αναφορές προς το Σώμα.
Ανακοινώνονται προς το Σώμα από την κ. Φωτεινή Γεννηματά, Βουλευτή Α' Αθηνών, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα σας
ανακοινώσω το δελτίο των επικαίρων ερωτήσεων της Πέμπτης 16 Νοεμβρίου 2000, ώρα 10.30'.
A. EΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής)
1. Η με αριθμό 265/9.11.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Ιωάννη Γιαννακόπουλου προς τους

Υπουργούς Εθνικής Οικονομίας, Ανάπτυξης, σχετικώς με δημοσίευμα στον Τύπο αναφερόμενο σε εξωχρηματιστηριακές δραστηριότητες της εταιρείας "ΑΣΠΙΣ ΠΡΟΝΟΙΑ" κλπ.
2. Η με αριθμό 278/13.11.2000 επίκαιρη ερώτηση του Βουλευτή της
Νέας Δημοκρατίας κ. Βύρωνα Πολύδωρα προς την Υπουργό Εσωτερικών, Δημόσιας Διοίκησης και Αποκέντρωσης, σχετικώς με τις προθέσεις της Κυβέρνησης να ρυθμίσει σε νομοθετικό και διοικητικό επίπεδο την πολιτική για τη μετανάστευση.
3. Η με αριθμό 276/13.11.2000 επίκαιρη ερώτηση του Βουλευτή του Κομμουνιστικού Κόμματος Ελλάδας και Ε' Αντιπροέδρου της Βουλής κ. Παναγιώτη Κοσιώνη προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με τις ζημιές που υπέστη ο Νομός Κέρκυρας από τις πρόσφατες πλημμύρες, την αποζημίωση των πληγέντων κλπ.
4. Η με αριθμό 279/13.11.2000 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ασημίνας Ξηροτύρη Αικατερινάρη προς τους Υπουργούς Περιβάλλοντος, Χωροταξίας και Δημοσίων 'Εργων, Εσωτερικών, Δημόσιας Διοίκησης και Αποκέντρωσης, σχετικώς με την επίλυση του κυκλοφοριακού προβλήματος της Θεσσαλονίκης.
B. EΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. 
Βουλής)
1. Η με αριθμό 266/10.11.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος και Γ' Αντιπροέδρου της Βουλής κ. Κωνσταντίνου Βρεττού προς τον Υπουργό Δημόσιας Τάξης, σχετικώς με τη λήψη μέτρων για την καταστολή της εγκληματικότητας και της διακίνησης ναρκωτικών, στους Δήμους Αχαρνών και Ζεφυρίου Αττικής.
2. Η με αριθμό 277/13.11.2000 επίκαιρη ερώτηση του Βουλευτή της Νέας Δημοκρατίας κ. Γεωργίου Τρυφωνίδη προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με την πορεία του έργου της ζεύξης Πρέβεζας-Ακτίου.
3. Η με αριθμό 275/13.11.2000 επίκαιρη ερώτηση του Βουλευτή του
Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Εμπορικής Ναυτιλίας, σχετικώς με τη λήψη μέτρων για την επίλυση συνταξιοδοτικών αιτημάτων των ναυτεργατών κλπ.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί της αρχής των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Οργάνωση και λειτουργία των τηλεπικοινωνιών και άλλες διατάξεις".
Εκκρεμεί ονομαστική ψηφοφορία επί της αρχής του νομοσχεδίου.
Συγχρόνως υπάρχει για σήμερα και ειδική ημερήσια διάταξη για αιτήσεις άρσεως ασυλίας Βουλευτών: λήψη απόφασης (ψηφοφορία) σύμφωνα με το άρθρο 62 του Συντάγματος για τις αιτήσεις άρσεως της ασυλίας των Βουλευτών:

1. Ευάγγελου Γιαννόπουλου 2. Ιωάννη Θωμόπουλου
3. Γεωργίου Καρατζαφέρη
4. Γεωργίου Λιάνη
5. Λεωνίδα Λυμπερακίδη

6. Αναστασίου Μαντέλη
7. Γεωργίου Παναγιωτόπουλου
8. Αντωνίου Σκυλλάκου
9. Ιωάννη Τσεκούρα
10. Κωνσταντίνου Τσίμα.
Συμφωνείτε να διεξαχθούν και οι δύο ψηφοφορίες μαζί;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Επομένως με τη συναίνεση του
Σώματος θα διεξαχθούν και οι δύο ψηφοφορίες μαζί.
Παρακαλώ να προσέλθουν επί του καταλόγου ο κ. Ιωάννης Ανθόπουλος από το ΠΑ.ΣΟ.Κ. και ο κ. Σπυρίδων Ταλιαδούρος από τη Νέα Δημοκρατία.
Επί της ψηφοδόχου για τη μυστική ψηφοφορία παρακαλώ να προσέλθουν οι κύριοι Ιωάννης Βαθειάς από το ΠΑ.ΣΟ.Κ. και Θεόφιλος Βασιλείου από τη Νέα Δημοκρατία. Πρόεδρος της εφορευτικής επιτροπής θα είναι κατά τον Κανονισμό η Κοσμήτορας κ. Μαρία Θωμά.
Παρακαλώ, όποιος συνάδελφος ψηφίζει υπέρ της χορήγησης αδείας δίωξης

θα γράψει δίπλα από το όνομα του Βουλευτού τη λέξη "ΝΑΙ". 'Οποιος ψηφίζει κατά της χορήγησης αδείας δίωξης θα γράψει "ΟΧΙ" δίπλα από το όνομα του Βουλευτού του οποίου ζητείται να αρθεί η ασυλία. 'Οποιος συνάδελφος αρνείται να ψηφίσει, γράφει δίπλα από το όνομα του Βουλευτού τη λέξη "ΠΑΡΩΝ". Σας έχουν διανεμηθεί και λευκά ψηφοδέλτια.
Επίσης, επί της ονομαστικής ψηφοφορίας επί της αρχής του νομοσχεδίου οι αποδεχόμενοι την αρχή του νομοσχεδίου λέγουν "ΝΑΙ", οι μη αποδεχόμενοι την αρχή του νομοσχεδίου λέγουν "ΟΧΙ" και οι αρνούμενοι ψήφο λέγουν "ΠΑΡΩΝ".
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κανείς κύριος συνάδελφος, ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψήφων και στην εξαγωγή του αποτελέσματος.
(ΚΑΤΑΜΕΤΡΗΣΗ - ΔΙΑΛΟΓΗ
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να
ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 258 Βουλευτές.
Απόντες 42 Βουλευτές.
Υπέρ της αρχής του νομοσχεδίου, δηλαδή "ΝΑΙ", ψήφισαν 135 Βουλευτές. Κατά της αρχής του νομοσχεδίου, δηλαδή "ΟΧΙ", ψήφισαν 123 Βουλευτές,
σύμφωνα με το παρακάτω πρωτόκολλο ονομαστικής ψηφοφορίας:
(Το σχετικό πρωτόκολλο υπάρχει στο τεύχος των Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Μεταφορών και Επικοινωνιών: "Οργάνωση και λειτουργία των τηλεπικοινωνιών και άλλες διατάξεις" έγινε δεκτό επί της αρχής κατά πλειοψηφία. 
Εισερχόμαστε στη συζήτηση επί των άρθρων.
Θα σας πρότεινα να προχωρήσουμε σήμερα στα τέσσερα πρώτα κεφάλαια και αύριο που είναι Πέμπτη πρωί και πρέπει να τελειώσουμε νωρίς και έχουμε και θέματα τροπολογιών, που έχουν προστεθεί στη Διαρκή Επιτροπή, συνεχίζουμε στα άλλα δύο κεφάλαια.
Συμφωνείτε;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Σώμα ενέκρινε.
Επί της ενότητας αυτής, λοιπόν, το λόγο έχει ο κ. Παπαληγούρας.
Πόσο χρόνο θέλετε; Δέκα λεπτά;
ΑΝΑΣΤΑΣΗΣ ΠΑΠΑΛΗΓΟΥΡΑΣ: 'Οχι, κύριε Πρόεδρε, μία παρατήρηση γενικότερη θα ήθελα να κάνω.
Ο Υπουργός δεσμεύτηκε χθες, ή ίσως ακριβέστερα να πω, απείλησε χθες
ότι θα έρθει με τη δευτερογενή σήμερα νομοθεσία, όπως ονομάζει τις ρυθμίσεις που φιλοδοξεί να καλύψουν τις ελλείψεις που έχουν εντοπιστεί στο νομοσχέδιο. 'Εχουν έρθει; Φοβούμαι ότι αυτή τη στιγμή κάνουμε κάτι το σισύφειο, δηλαδή συζητάμε ένα νομοσχέδιο, το περιεχόμενο του οποίου δεν το έχουμε μπροστά μας.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, από το άρθρο 1 μέχρι το 10 μήπως τροποποιείτε κάτι;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε
Πρόεδρε, ο κ. Παπαληγούρας αναφέρεται...
ΠΡΟΕΔΡΟΣ (Απόστολος Κακλαμάνης): Στα άρθρα από 1 μέχρι 10, που είναι αυτή η ενότητα απόψε, μήπως τροποποιείτε τίποτε;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Ναι, 
κύριε Πρόεδρε, υπάρχουν ορισμένες διορθώσεις και συμπληρώσεις. ΠΡΟΕΔΡΟΣ (Απόστολος Κακλαμάνης): Τα έχετε δώσει αυτά;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Δόθηκαν
χθες για όλο το νομοσχέδιο.
ΠΡΟΕΔΡΟΣ (Απόστολος Κακλαμάνης): Καλώς.
Τώρα, επ' αυτού που σας ρώτησε ο κ. Παπαληγούρας, αν θέλετε
απαντήστε. Ρωτάει για κάτι που είπατε ότι θα φέρετε.

ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Ο κ. Παπαληγούρας αναφέρθηκε στη δευτερογενή νομοθεσία, η οποία δόθηκε από τον Υπουργό χθες στην ομιλία του και είναι έξι σχέδια αποφάσεων. Είναι αυτά τα οποία σας έδωσα προ ολίγου.
ΠΡΟΕΔΡΟΣ (Απόστολος Κακλαμάνης): 'Εχετε και κάποιες άλλες σειρές
αυτών των κειμένων;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): 'Οχι. Αυτά είναι τα έξι σχέδια αποφάσεων, που αφορούν τη δευτερογενή νομοθεσία του νόμου, τα οποία είναι έτοιμα και δόθηκαν ως σχέδια αποφάσεων, για να ενημερωθούν οι συνάδελφοι, διότι ο Υπουργός αναφέρθηκε σ' αυτά χθες στην ομιλία του.
ΠΡΟΕΔΡΟΣ (Απόστολος Κακλαμάνης): Θα παρακαλέσω να πείτε στους συνεργάτες σας να δοθούν κάποια σώματα από αυτά, αν είναι έτοιμα, αλλιώτικα, για να τα αναπαράγει εδώ η υπηρεσία της Βουλής, θα χρειαστεί κάποιος χρόνος. Τουλάχιστον να δώσετε αντίγραφα από τα σώματα στους εισηγητές και τα κόμματα.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Αντίγραφα από αυτά που έχουμε δώσει, μπορούμε να δώσουμε, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Ο εισηγητής της Νέας Δημοκρατίας κ.
Καλογιάννης έχει το λόγο.
ΣΤΑΥΡΟΣ ΚΑΛΟΓΙΑΝΝΗΣ: Κυρίες και κύριοι συνάδελφοι, κατά τη συζήτηση
επί των άρθρων του σχεδίου νόμου στη Διαρκή Επιτροπή Κοινωνικών Υποθέσεων κάναμε πολλές και συγκεκριμένες προτάσεις αρκετές από τις οποίες κατόπιν δικών μας πιέσεων ο κύριος Υπουργός έκανε δεκτές.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Αυτό σημαίνει ασφαλώς ότι οι προτάσεις ήταν τεκμηριωμένες και ότι
σκύψαμε με προσοχή πάνω στο σχέδιο νόμου, το οποίο έχει κατατεθεί. Υπάρχουν όμως ακόμη πολλά θέματα τα οποία είναι προς συζήτηση και στα
οποία θα αναφερθώ αναλυτικά ευθύς αμέσως.
Tο πρώτο κεφάλαιο αφορά στις γενικές διατάξεις.
Στο άρθρο 1, όπου αναφέρονται οι γενικές αρχές και συγκεκριμένα στην παράγραφο 3β' ο όρος "ιδιωτικά δίκτυα" που αναφέρεται στα δίκτυα που δεν χρησιμοποιούνται για εμπορικούς σκοπούς και είναι εξ ολοκλήρου εγκατεστημένα στην ίδια ιδιοκτησία, δεν είναι δόκιμος και μπορεί να οδηγήσει σε παρανόηση. Καλύτερος είναι ο όρος "εσωτερικά δίκτυα" και παρακαλούμε να χρησιμοποιείται εφεξής αυτός ο όρος.
'Αρθρο 2: Ορισμοί. Στο άρθρο αυτό περιλαμβάνονται οι ορισμοί που χρησιμοποιούνται σύμφωνα και με τις επιταγές της κοινοτικής νομοθεσίας. 
Το δεύτερο κεφάλαιο αφορά στη διοίκηση του τομέα των τηλεπικοινωνιών. 'Αρθρο 3: Συγκρότηση, αρμοδιότητες, λειτουργία και διοίκηση της
Εθνικής Επιτροπής Τηλεπικοινωνιών και Ταχυδρομείων.
Στην παράγραφο 2 αναφέρεται ότι η Εθνική Επιτροπή Τηλεπικοινωνιών και Ταχυδρομείων υποβάλλει κατ'έτος στον Υπουργό Μεταφορών και Επικοινωνιών έκθεση των πεπραγμένων της.
( Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
Η πρότασή μας στη Διαρκή Επιτροπή ήταν η έκθεση αυτή να υποβάλλεται και στη Διαρκή Επιτροπή Κοινωνικών Υποθέσεων και βεβαίως στην Επιτροπή Θεσμών και Διαφάνειας της Βουλής. Πρόταση την οποία έκανε αποδεκτή ο κύριος Υπουργός και περιέχεται στο σχέδιο νόμου όπως μοιράστηκε συμπληρωμένο.
Στην παράγραφο 3 αναφέρεται ότι η Ε.Ε.Τ.Τ. συγκροτείται από εννέα
μέλη και ορίζεται ο τρόπος διορισμού των μελών αυτών.
Εδώ οφείλω να επισημάνω ότι υπήρξαν αλλεπάλληλες αλλαγές στον τρόπο
ορισμού των μελών της Ε.Ε.Τ.Τ. από πλευράς Υπουργείου Μεταφορών και Επικοινωνιών. Συγκεκριμένα, αρχικά προβλεπόταν διορισμός του προέδρου και των δύο αντιπροέδρων της Εθνικής Επιτροπής Τηλεπικοινωνιών και Ταχυδρομείων από το Υπουργικό Συμβούλιο και των υπολοίπων έξι μελών από τον Υπουργό Μεταφορών και Επικοινωνιών. Στη Διαρκή Επιτροπή αυτό άλλαξε και οριζόταν ότι ο πρόεδρος με τους δύο αντιπροέδρους θα διορίζονται με απόφαση του Υπουργικού Συμβουλίου, μετά από προηγούμενη γνώμη της αρμόδιας επιτροπής της Βουλής, σύμφωνα με το άρθρο 49α' του Κανονισμού της Βουλής.
Χθες ο κύριος Υπουργός και πάλι άλλαξε τον τρόπο ορισμού των μελών της Ε.Ε.Τ.Τ. Πλέον τα μέλη θα διορίζονται στο σύνολό τους από τον Υπουργό
Μεταφορών και Επικοινωνιών, μετά από προηγούμενη γνώμη της Διάσκεψης των Προέδρων της Βουλής με την πλειοψηφία των 4/5. Προκύπτει καθαρά ότι το Υπουργείο Μεταφορών και Επικοινωνιών αντιμετωπίζει πολύ πρόχειρα το μείζον αυτό θέμα του ορισμού των μελών της Ε.Ε.Τ.Τ., αφού σε διάστημα λίγων μόνο ημερών άλλαξε τρεις φορές θέση. Ασφαλώς το Υπουργείο Μεταφορών και Επικοινωνιών δεν έχει κάνει το τολμηρό βήμα προς την κατεύθυνση της διασφάλισης της ανεξαρτησίας της Ε.Ε.Τ.Τ.
Επαναλαμβάνω και πάλι την πρότασή μας. Το σύνολο των μελών της Ε.Ε.Τ.Τ. να περνάνε με την πλειοψηφία των 3/5 της αρμόδιας επιτροπής της Βουλής.
Στην παράγραφο 7 θα πρέπει οπωσδήποτε να προβλέπεται απαγόρευση
έμμισθης σχέσης για τον πρόεδρο και τα μέλη της Ε.Ε.Τ.Τ. επί διετία τουλάχιστον μετά την αποχώρησή τους από την Εθνική Επιτροπή Τηλεπικοινωνιών και Ταχυδρομείων σε εταιρεία που λειτουργούσε ή είχε υποβάλει αίτηση κατά τη διάρκεια της θητείας των μελών της Ε.Ε.Τ.Τ.
Στην παράγραφο 14 ιθ', μεταξύ των αρμοδιοτήτων της Ε.Ε.Τ.Τ. 
αναφέρεται ότι εποπτεύει και ελέγχει τη χρήση του φάσματος ραδιοσυχνοτήτων και επιβάλλει τις σχετικές κυρώσεις. Είναι όμως άδηλο πώς η Ε.Ε.Τ.Τ. θα εποπτεύει και θα ελέγχει ολόκληρη την επικράτεια, αφού το μόνο που αναφέρεται στο σχέδιο νόμου είναι ότι η Ε.Ε.Τ.Τ. θα μπορεί να λειτουργήσει γραφεία και σε άλλες πόλεις της Ελλάδας. Είναι εντελώς αόριστη αυτή η αναφορά.
Επίσης για το φάσμα των συχνοτήτων θέλω να πω ότι σήμερα επικρατεί
μια αναρχία, με αυθαίρετες χρήσεις των συχνοτήτων. Πώς θα γίνει το ξεκαθάρισμα αυτών των συχνοτήτων, ώστε να εντοπισθούν οι παράνομες ραδιοσυχνότητες και να αποφευχθεί η έλλειψη διαθεσίμων συχνοτήτων;
Στις παραγράφους 14 κβ' και κγ' αναφέρεται ότι η Ε.Ε.Τ.Τ. ελέγχει τις συμβάσεις διασύνδεσης μεταξύ Τηλεπικοινωνιακών Οργανισμών και παροχής υπηρεσιών Φωνητικής Τηλεφωνίας και Κινητής Επικοινωνίας. Προς τι όμως ο έλεγχος; Κανονικά η Ε.Ε.Τ.Τ. ως ανεξάρτητη αρχή θα έπρεπε να θεσπίσει αρχές και να παρακολουθεί αυτές τις αρχές, σε περίπτωση που υπάρχουν καταγγελίες ή και παράπονα. Με την αοριστολογία "ελέγχει" μπορεί να φθάσουμε σε σημείο η Ε.Ε.Τ.Τ. να παρεμβαίνει σε θέματα, τα οποία ενδεχομένως είναι ασήμαντα, ενδεχομένως να είναι σημαντικά, παραδείγματος χάρη σε κάποιες συμβάσεις.
Επίσης, γιατί ο έλεγχος περιορίζεται μόνο στη Φωνητική Τηλεφωνία και όχι σε άλλα είδη επικοινωνίας, παραδείγματος χάρη επικοινωνία DATA, μετάδοση εικόνας, ή ακόμη και επικοινωνία φωνής μέσω INTERNET;
Στην παράγραφο 15 αναφέρεται ότι η Ε.Ε.Τ.Τ. καλεί τους παραβάτες να
παύσουν τις παραβάσεις. Το θέμα είναι πώς, με ποιον τρόπο, η Εθνική Επιτροπή Τηλεπικοινωνίων και Ταχυδρομείων θα εντοπίζει τους παραβάτες, με ποια συνεργεία θα διενεργείται ο έλεγχος αυτός. Δεν υπάρχει καμία αναφορά στο σχέδιο νόμου.

Επίσης στην ίδια παράγραφο αναφέρεται ότι το προσωπικό της Ε.Ε.Τ.Τ. δύναται να ελέγχει τα πάσης φύσεως βιβλία, στοιχεία και λοιπά έγγραφα των τηλεπικοινωνιακών επιχειρήσεων.
Στο σημείο αυτό θα έπρεπε να είναι ξεκάθαρες οι αρμοδιότητες της Ε.Ε.Τ.Τ., διότι φοβούμαστε ότι θα υπάρξει εμπλοκή αρμοδιοτήτων με τις αντίστοιχες υπηρεσίες Δ.Ο.Υ. και ΣΔΟΕ.
'Αρθρο 4, προσωπικό της Ε.Ε.Τ.Τ. Στην παράγραφο 1γ αναφέρεται ότι η Ε.Ε.Τ.Τ., με αιτιολογημένη απόφασή της επιλέγει τους υποψηφίους για τις θέσεις του Ειδικού Επιστημονικού Προσωπικού, για τους οποίους έχει

εισηγηθεί ειδική επιτροπή, η οποία όμως συγκροτείται από την ίδια την Ε.Ε.Τ.Τ., οι οποίοι κατά την κρίση τους διαθέτουν εμπειρία και γνώση για τη θέση, για την οποία προορίζονται. Είναι εντελώς αναξιοκρατικά τα κριτήρια, τα οποία φαίνεται ότι θα πρυτανεύσουν και καλούμε, έστω και την τελευταία στιγμή, τον κύριο Υπουργό, να πάρει πίσω τη συγκεκριμένη παράγραφο.
Προβλέπεται στη συνέχεια ότι οι πίνακες με τους επιλεγόμενους
στέλνονται προς επικύρωση στο ΑΣΕΠ, το οποίο μάλιστα εντός είκοσι ημερών θα πρέπει να δώσει την απάντησή του. Σε διαφορετική περίπτωση θεωρείται ότι ο κατάλογος έχει επικυρωθεί.
Στην παράγραφο 3 αναφέρεται η κατανομή του τακτικού προσωπικού. Το πόσο αυθαίρετη είναι η κατανομή αυτή, προκύπτει από το γεγονός ότι από προχθές, που έγινε συζήτηση στη Διαρκή Επιτροπή μέχρι σήμερα που συζητάμε στην Ολομέλεια, η κατανομή έχει αλλάξει.
Στην παράγραφο 7 αναφέρεται ότι τα υπηρεσιακά κωλύματα και ασυμβίβαστα της παραγράφου 8 του άρθρου 3, που προβλέπονται για τα μέλη της ΕΕΤΤ ισχύουν και για το προσωπικό της. Μετά από πρότασή μας επεκτάθηκε και στο προσωπικό και όχι μόνο στα μέλη της Ε.Ε.Τ.Τ., η υποχρέωση τήρησης εμπιστευτικότητας των εμπορικών πληροφοριών για τέσσερα έτη, μετά την εκούσια ή ακούσια αποχώρησή τους από την Ε.Ε.Τ.Τ.
Κεφάλαιο Γ. 'Αδειες. Θα αναφερθώ στο άρθρο 6 στις Ειδικές 'Αδειες και συγκεκριμένα στην παράγραφο 3, όπου αναφέρεται ότι οι Ειδικές 'Αδειες επιδίδονται από την Ε.Ε.Τ.Τ. εντός έξι εβδομάδων μετά την αίτηση, εφόσον η αίτηση συνοδεύεται από πλήρη φάκελο κατά τις κείμενες διατάξεις. Ποιες είναι όμως αυτές οι διατάξεις; Υπάρχουν;
Στην παράγραφο 4α αναφέρεται ότι η ΕΕΤΤ δικαιούται να αρνηθεί την
έκδοση Ειδικής 'Αδειας, όταν βάσει του Εθνικού Κανονισμού Κατανομής Ζωνών Συχνοτήτων και του Εθνικού Μητρώου Ραδιοσυχνοτήτων δεν υπάρχει άλλη διαθέσιμη ραδιοσυχνότητα.
Ποια είναι όμως σήμερα η κατάσταση του Εθνικού Μητρώου Ραδιοσυχνοτήτων; Σε καμία περίπτωση δεν έχει ολοκληρωθεί η υλοποίηση και επικαιροποίηση αυτού του μητρώου. Σύμφωνα με πληροφορίες μας θα απαιτηθούν ενάμισι με δύο χρόνια, για να μπορεί το Εθνικό Μητρώο Ραδιοσυχνοτήτων να είναι λειτουργικό.
Στην παράγραφο 4γ' αναφέρεται ότι η Ε.Ε.Τ.Τ. δικαιούται να αρνηθεί
την έκδοση ειδικής άδειας όταν υπάρχουν βάσιμες ενδείξεις ότι η ενδιαφερόμενη τηλεπικοινωνιακή επιχείρηση δεν διαθέτει την απαιτούμενη αξιοπιστία και φερεγγυότητα.
Αυτό είναι εξαιρετικά αόριστο, το θίξαμε και στη Διαρκή Επιτροπή, δυστυχώς, δεν έχει γίνει καμία τροποποίηση και οπωσδήποτε θα χρειαστεί η έκδοση άλλης μιας υπουργικής απόφασης, για να καθορίζει τα κριτήρια αξιοπιστίας των τηλεπικοινωνιακών επιχειρήσεων.
'Αρθρο 7: αριθμοδότηση και ραδιοσυχνότητες ραδιοεπικοινωνιών. Στην
παράγραφο 1γ' αναφέρεται ότι η Ε.Ε.Τ.Τ. εκδίδει το Εθνικό Σχέδιο Αριθμοδότησης, το οποίο πρέπει να προβλέπει το αργότερο εντός διετίας την εισαγωγή της διευκόλυνσης φορητότητας των αριθμών και προεπιλογής του φορέα.
Διατηρούμε ισχυρές επιφυλάξεις για το κατά πόσο είναι δυνατόν εντός
διετίας να γίνουν αυτές οι ρυθμίσεις.
Στο Εθνικό Σχέδιο Αριθμοδότησης έχει κατ' επανάληψη αναφερθεί και ο
Πρόεδρος της Ε.Ε.Τ.Τ. ο κ. Γιακουμάκης, καυτηριάζοντας τη μεγάλη καθυστέρηση που υπάρχει.
Τέλος, στην παράγραφο 5 αναφέρεται ότι με κανονισμό που θα εκδοθεί από την Ε.Ε.Τ.Τ. ρυθμίζονται θέματα τεχνικής φύσεως. Δεν γίνεται καμία αναφορά στην παράγραφο αυτή στα πάρκα κεραιών. Ποιος θα έχει την εποπτεία της λειτουργίας των τηλεοπτικών και ραδιοφωνικών σταθμών που δεν είναι σε πάρκα;
Θα θέλαμε στο σημείο αυτό μία απάντηση από τον κύριο Υπουργό.
Ευχαριστώ πολύ, κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος του Συνασπισμού της Αριστεράς και της Προόδου κ. Κωνσταντόπουλος ορίζει ως Κοινοβουλευτικό Εκπρόσωπο κατά τη συζήτηση του παρόντος νομοσχεδίου, το Βουλευτή κ. Γιώργο Αβατζόγλου. 
Επίσης οι συνάδελφοι κύριοι Νικόλαος Φλώρος, Χρήστος Μαγκούφης και
Βασιλείος Βύζας ζητούν ολιγοήμερη άδεια απουσίας στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Η Βουλή ενέκρινε.
Επίσης έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει τις εκθέσεις της στα σχέδια νόμων:
α) του Υπουργείου Ανάπτυξης: "Κύρωση της Συμφωνίας μεταξύ της
Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για συνεργασία στον τομέα του Τουρισμού" και
β) του Υπουργείου Γεωργίας: "Κύρωση της Συμφωνίας μεταξύ του
Υπουργείου Γεωργίας της Ελληνικής Δημοκρατίας και του Υπουργείου Γεωργίας και Μεταποίησης της Δημοκρατίας της Μολδαβίας για οικονομική επιστημονική και τεχνική συνεργασία στον τομέα της γεωργίας και των τροφίμων".
Οι Υπουργοί Μεταφορών και Επικοινωνιών, Εξωτερικών και Οικονομικών, κατέθεσαν σχέδιο νόμου: "Κύρωση της τροποποιημένης Σύμβασης του Διεθνούς Οργανισμού Κινητών Δορυφορικών Επικοινωνιών (INMARSAT) και της
τροποποίησης της Συμφωνίας Λειτουργίας αυτού".
Οι Υπουργοί Οικονομικών, Εξωτερικών και Δικαιοσύνης κατέθεσαν σχέδιο νόμου: "Κύρωση του Πρωτοκόλλου, με βάση το άρθρο Κ3 της Σύνθήκης για την Ευρωπαϊκή 'Ενωση, σχετικά με το πεδίο εφαρμογής της νομιμοποίησης εσόδων από παράνομες δραστηριότητες στη Σύμβαση σχετικά με τη χρήση της πληροφορικής στο τελωνειακό τομέα, καθώς και σχετικά με την προσθήκη του αριθμού καταχώρησης των μέσων μεταφοράς στη Σύμβαση".
Οι Υπουργοί Δικαιοσύνης, Εξωτερικών και Οικονομικών κατέθεσαν σχέδιο νόμου: "Κύρωση του 6ου Πρωτοκόλλου στη Γενική Συμφωνία για τα Προνόμια και τις Ασυλίες του Συμβουλίου της Ευρώπης".
Οι Υπουργοί Πολιτισμού, Εξωτερικών, Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημοσίων 'Εργων, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης, κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Οργανώσεως για την απελευθέρωση της Παλαιστίνης για επιστημονική εκπαιδευτική και πολιτιστική συνεργασία".

Οι Υπουργοί Δημόσιας Τάξης και Εξωτερικών κατέθεσαν σχέδιο νόμου:
"Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για τη συνεργασία του Υπουργείου Δημόσιας Τάξης της Ελληνικής Δημοκρατίας και του Υπουργείου Εσωτερικών της Δημοκρατίας της Τουρκίας για την καταπολέμηση του εγκλήματος, ιδιαίτερα της τρομοκρατίας του οργανωμένου εγκλήματος της παράνομης διακίνησης ναρκωτικών και της λαθρομετανάστευσης".
Παραπέμπονται στις αρμόδιες Διαρκείς Επιτροπές.

Επίσης οι Βουλευτές κύριοι Νικήτας Κακλαμάνης, Αθανάσιος Γιαννόπουλος, Κωνσταντίνος Κιλτίδης, Νικόλαος Κορτσάρης, Γεώργιος Κωνσταντόπουλος, Παναγιώτης Μελάς, Βασίλειος Μπαρπαγιάννης, Ελευθέριος Παπανικολάου, Φάνη Πετραλιά και Ιωάννης Χωματάς, κατέθεσαν πρόταση νόμου: "Για τη δημιουργία Υγειονομικού Χάρτη.
Παραπέμπεται στην αρμόδια Διαρκή Επιτροπή.
Επανερχόμαστε στη συζήτηση του νομοσχεδίου.
Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Θα ήθελα να διατυπώσω την εξής παράκληση. Επειδή ο εισηγητής μας εξήντλησε τις παρατηρήσεις μέχρι και το άρθρο 7, νομίζοντας ότι εκεί τελειώνει η ενότητα των άρθρων που θα συζητήσουμε σήμερα, η παράκληση είναι ή να υπάρξει ένας δεύτερος κύκλος συζήτησης για τα άρθρα 8 έως 10 ή να του δοθεί επιπρόσθετος χρόνος τριών έως πέντε λεπτών για να ολοκληρώσει τις παρατηρήσεις του μέχρι και το άρθρο 10. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Στη δευτερολογία του θα το
λάβουμε υπόψη, ώστε να του δοθεί μία σχετική άνεση.
Ο κ. Σαλαγιάννης έχει το λόγο.
ΝΙΚΟΛΑΟΣ ΣΑΛΑΓΙΑΝΝΗΣ: Κύριοι συνάδελφοι, είναι προς έπαινον της πολιτικής ηγεσίας του Υπουργείου που δέχθηκε στις συζητήσεις που κάναμε και στη Διαρκή Επιτροπή και μετά, να κάνει τις αλλαγές, που θεωρεί ότι είναι και σωστές και εξυπηρετούν καλύτερα το σκοπό για τον οποίο το νομοσχέδιο έγινε. Για παράδειγμα οι προτάσεις που ο κ. Καλογιάννης έκανε, έγιναν αποδεκτές και πρέπει να πούμε ότι είναι θετικό για την Αξιωματική Αντιπολίτευση που έκανε σωστές τις προτάσεις και για την πολιτική ηγεσία του Υπουργείου που τις δέχθηκε, αλλά και για όλους εμάς, που είπαμε ότι πρέπει να γίνουν δεκτές.
Θα σταθώ σε μερικά άρθρα από την ενότητα που συζητάμε τώρα, που θεωρώ πάρα πολύ βασικά. Δεν μπορεί να περνά απαρατήρητο και να μη σχολιαστεί όσο πρέπει θετικά, το γεγονός ότι η Εθνική Επιτροπή Τηλεπικοινωνιών θα αποτελεί από εδώ και πέρα την πραγματική αρχή στον τομέα των τηλεπικοινωνιών. 'Οχι μόνο γιατί έχει όλες τις αρμοδιότητες εποπτείας, ρύθμισης και διαιτησίας στην αγορά, αλλά και διότι για πρώτη φορά ο τρόπος ορισμού των μελών του γίνεται με έναν τρόπο που μπορεί κατά την άποψη της Αξιωματικής Αντιπολίτευσης να υπάρχει και καλύτερος, αλλά εγώ θεωρώ ότι είναι ένα ουσιαστικό πρώτο βήμα σε μία κατεύθυνση να μη μιλάμε μόνο για μονοπαραταξιακή κατεύθυνση διορισμού αυτών των οργάνων.

Χθες επί της αρχής, συνάδελφοι και του Συνασπισμού και της Νέας
Δημοκρατίας, όχι μόνο δεν αμφέβαλαν για το εύρος των αρμοδιοτήτων που παίρνει η Εθνική Επιτροπή Τηλεπικοινωνιών, αλλά είπαν ότι παίρνει όλες τις αρμοδιότητες, ώστε ουσιαστικά να μην υπάρχει ένα πολιτικό αντίβαρο στη λειτουργία της.
Εγώ θεωρώ πράγματι ότι η επιτροπή αυτή και οι αρμοδιότητες που

παίρνει, που είναι και ο πυρήνας του νομοσχεδίου, είναι πρωτοποριακές. Θεωρώ ότι είναι και τολμηρές και ως ένα βαθμό μπορώ να πω ότι έχουν
δίκιο κάποιοι συνάδελφοι, που λένε ότι ενδεχομένως να μην έχουμε και τον
πολιτικό έλεγχο -με την ευρύτερη έννοιά του- πάνω σε μία επιτροπή
ανεξάρτητη. 'Ομως η πολιτική απόφαση που είναι μία πολιτική επιλογή για

να πάμε σε αυτή την κατεύθυνση, σηματοδοτεί και τη θέλησή μας σ' αυτόν
το χώρο τον εξαιρετικά κρίσιμο για την ανάπτυξη του τόπου στα επόμενα χρόνια, μια ενιαία αρχή ικανή, ενισχυμένη και οργανωτικά και λειτουργικά και με αρμοδιότητες και οικονομικά να μπορεί σε αυτόν το χώρο να βάλει κανόνες και να τους εποπτεύσει.
Πρέπει να υπενθυμίσω και να υπογραμμίσω ότι η Εθνική Επιτροπή Τηλεπικοινωνιών δεν ασκεί μόνο εποπτικές αρμοδιότητες. Διαχειρίζεται και έναν πλούτο, ο οποίος είναι από τους κρισιμότερους εθνικούς πόρους που έχουμε, το φάσμα και λιγότερο τους αριθμούς. Διαχειρίζεται, λοιπόν, έναν εθνικό πλούτο. Γι' αυτό και η στάση μας απέναντί της, από την αρχή αυτής της πορείας, από το νομοσχέδιο αυτό, θα πρέπει να είναι θετική απέναντι στην προοπτική της και ενισχυτική των δυνατοτήτων, που έχει να εποπτεύσει αυτήν την αγορά και όχι να τίθεται από την αρχή μια αμφισβήτηση επειδή συνηθίζουμε όλα να τα βλέπουμε κάτω από μια καχυποψία.
Θεωρώ, λοιπόν, ότι δεν αρμόζει και δεν αξίζει να αμφισβητούμε μια λειτουργία και μια επιλογή, που είναι από τις κρισιμότερες που έχουμε λάβει τον τελευταίο καιρό στους τομείς της οικονομίας και στις διαρθρωτικές αλλαγές, που πάμε να κάνουμε.
'Ενα δεύτερο σημείο που θέλω να επισημάνω είναι αυτό που ειπώθηκε χθες και μάλιστα θα έλεγα με ευρεία κουβέντα από την πλευρά τουλάχιστον τη δική μας, αλλά σιωπήθηκε σε μεγάλο βαθμό από την πλευρά των συναδέλφων της Αντιπολίτευσης. Είναι ότι εισάγεται η καθολική υπηρεσία. Και θέλω να εξηγήσω ότι η πορεία της απελευθέρωσης ουσιαστικά για την κοινωνία και τους πολίτες θα κριθεί στη δυνατότητα, που θα έχει η πολιτεία μέσα από την αγορά με τους κανόνες αγοράς, να προσφέρει στον πολίτη όπου και να κατοικεί όσα και να έχει ή να μην έχει, όσο και να μπορεί ή να μην μπορεί, να προσφέρει τις βασικές υπηρεσίες που προσφέρει η νέα τεχνολογία και που να μπορεί να τον κάνει συμμέτοχο σ' αυτήν την κοινωνία της πληροφορίας, στην οποία πορευόμαστε και μάλιστα πορευόμαστε ανεπιστρεπτί και με ταχείς ρυθμούς.
Αναφορικά με την καθολική υπηρεσία δεν πρέπει οι συνάδελφοι να
αγωνιούν για το ποια θα είναι αυτή. Κατ'αρχήν υπάρχει προεδρικό διάταγμα που αναφέρεται σ'αυτήν και κατά δεύτερον έχουμε ένα χρόνο ακόμη μπροστά μας -μέχρι να ολοκληρωθεί και αυτή η χρονιά κατά την οποία παρέχεται αυτή η καθολική υπηρεσία από τον Ο.Τ.Ε.-, για να διαμορφώσουμε όλους τους όρους και να διευκρινίσουμε όλα τα ζητήματα.
Πρέπει να διευκρινίσουμε ότι για μας η καθολική υπηρεσία, πέρα από
θεμελιώδες δικαίωμα αποτελεί και ένα αναπόσπαστο κομμάτι μιας περιφερειακής πολιτικής. 'Εχω την εκτίμηση ότι οι νέες τεχνολογίες μπορούν να βοηθήσουν να απαλλαγεί η περιφέρειά μας από την απομόνωση, μπορούν να βοηθήσουν πάρα πολύ στην ανάπτυξη και γι'αυτό καλό είναι να πάψουμε να μιλάμε για τις νέες τεχνολογίες και τις νέες δυνατότητες μέσα στους τέσσερις τοίχους, να πάψουν να μιλάνε μόνο οι ειδικοί πάνω σ' αυτό, να αρχίσουμε να μιλάμε στην περιφέρεια, να δούμε πώς η νέα υποδομή και οι νέες τεχνολογίες μπορούν να βοηθήσουν σ' αυτό που λέμε ανάπτυξη της περιφέρειας και άρση της απομόνωσής της.
Εξάλλου αυτό που λέμε βασικές υπηρεσίες έχουν μια δυναμική εξέλιξη. Σήμερα είναι το τηλέφωνο, είναι το FAX είναι ο τηλεφωνητής, είναι ο τηλεφωνικός κατάλογος, τα τηλέφωνα έκτακτης ανάγκης. Αύριο όμως θα είναι η σύνδεση των σχολείων μας, των νοσοκομείων μας, των βιβλιοθηκών μας, με το διαδίκτυο. Αύριο επίσης θα είναι η δυνατότητά μας να κάνουμε ειδική πολιτική με προσιτές τιμές αυτών των υπηρεσιών σε ομάδες που έχουν ανάγκη. Είναι, λοιπόν, μια πορεία δυναμική και θα ωφεληθούμε ως κοινωνία απ' αυτήν ακριβώς τη δυνατότητα.
Θα ήθελα να τονίσω ότι αυτό το θέμα δεν πρέπει να το περνάμε έτσι απλά κάνοντας μόνο κριτική, γιατί δεν έχουμε προσδιορίσει ακόμα την καθολική υπηρεσία, αλλά να βλέπουμε τις δυνατότητες που δημιουργούμε με τον ίδιο το νόμο για την κοινωνία μας και την ανάπτυξή της.
Τέλος, αγαπητοί συνάδελφοι, θα ήθελα να πω ότι αυτό που λέμε "άδειες", από εδώ και πέρα θα είναι μια διαδικασία απλουστευμένη. Δεν θαρρώ ότι υπάρχει μεγαλύτερη προσφορά στην αγορά, στους επιχειρηματίες και σ'αυτούς που θέλουν να επενδύσουν από τη δυνατότητα να έχουν καθαρούς κανόνες -και τους έχουν- και από τη δυνατότητα με απλοποιημένες διαδικασίες να μπορούν να κάνουν την επένδυσή τους.
Θεωρώ, λοιπόν, ότι ξεκινάμε μία πορεία θετική. Θεωρώ ότι αυτά που περιέχονται σ' αυτά τα κεφάλαια που συζητάμε σήμερα, αποτελούν ένα σταθερό βήμα σε μία διαρθρωτική κίνηση να ενισχύσουμε την αγορά, να ενισχύσουμε την ανάπτυξη προς όφελος και της χώρας και των πολιτών της. 
Ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Σκοπελίτης.
ΣΤΑΥΡΟΣ ΣΚΟΠΕΛΙΤΗΣ: Θα είμαι σύντομος, κυρία Πρόεδρε.
Κύριοι συνάδελφοι, υπάρχουν νομοσχέδια που μπορεί κάποιος να διαφωνεί με την αρχή τους, με τη φιλοσοφία που τα διέπει. 'Ομως, κάνει προσπάθεια κατά τη συζήτηση επί των άρθρων να προσθέσει, να βελτιώσει, να άρει τυχόν αδικίες, που μπορεί να υπάρχουν μέσα σ'αυτό το νομοσχέδιο. 'Ομως αυτό το πράγμα δεν μπορεί να γίνει με το παρόν νομοσχέδιο. Γιατί στο σύνολό του με όλα τα κεφάλαια, που συζητάμε σήμερα και όλα τα άρθρα, δεν επιδέχονται κατ' εμάς καμιά παρέμβαση, βελτίωση, αλλαγή ούτε καμιά προσθήκη όπως είπαμε και στη χθεσινή συζήτηση. Αφού στο σύνολό τους αυτά τα άρθρα και στο σύνολό του το νομοσχέδιο υλοποιεί μία συγκεκριμένη αντιλαϊκή κατεύθυνση, αντιλαϊκή φιλοσοφία.
Για παράδειγμα, τι μπορεί να πει κανείς για το κεφάλαιο Β', όταν με
το άρθρο 3 παράγραφος 1 αφαιρεί και αυτήν ακόμα την εποπτεία από το κράτος στις επιχειρήσεις που ασκούν ή θα ασκήσουν στο μέλλον την επικοινωνιακή δραστηριότητα, όταν διαφωνεί ριζικά με την πολιτική, που θέλει τους στρατηγικούς αυτούς τομείς της οικονομίας μας και γενικότερα να παραδίδονται στο ιδιωτικό κεφάλαιο, όταν έχει τη θέση δηλαδή σαν κόμμα, τη θέση που έχουμε εμείς σαν Κ.Κ.Ε. ότι χωρίς τον έλεγχο του κράτους πάνω σ' αυτούς τους τομείς, είναι αδύνατο να μιλάμε για ανάπτυξη προς όφελος του λαού; Μπορεί να έχουμε μία ανάπτυξη αλλά για ανάπτυξη προς όφελος του λαού μιλάμε εμείς με τη θέση μας αυτή.
Εκείνο που έχουμε να τονίσουμε εμείς είναι ότι μ' αυτήν την κατεύθυνση, που περνάει μέσα από το κεφάλαιο Β', μ' αυτήν την πρακτική της απελευθέρωσης των υπηρεσιών, των τηλεπικοινωνιών θα πω ή των ταχυδρομικών υπηρεσιών, αυτή η πράξη στρέφεται ενάντια στα κοινωνικά συμφέροντα και στα οικονομικά συμφέροντα της χώρας μας, όπως τονίσαμε στη χθεσινή συζήτηση που έγινε επί της αρχής του νομοσχεδίου.
Και μπορεί βέβαια η Νέα Δημοκρατία να διαμαρτύρεται και να μιλάει για ασάφειες, κενά, παραλείψεις σκόπιμες ή όχι του νομοσχεδίου και να εστιάζει κατ' εμάς εκεί την αντίθεσή της με το νομοσχέδιο, όμως κανένα κενό δεν υπάρχει, όσον αφορά την εξυπηρέτηση των συμφερόντων που επιδιώκει το νομοσχέδιο.
Και αυτό γιατί; Είπαμε ότι από την 1.1.2001 καταργείται η όποια αποκλειστικότητα είχε ο ΟΤΕ στον τομέα των τηλεπικοινωνιών και έτσι ανοίγει μ' αυτόν τον τρόπο, μ' αυτήν την παράγραφο διάπλατα ο δρόμος για να μπουν μέσα ιδιώτες επιχειρηματίες.
Με το άρθρο 8 παράγραφος 3 υποχρεώνουν τον ΟΤΕ σαν εταιρεία με σημαντική θέση στην αγορά των τηλεπικοινωνιών να παρέχει αυτός την καθολική υπηρεσία και μόνο όταν το κόστος αυτής της παροχής είναι τέτοιο, μπορεί να ζητάει και τη συμμετοχή στα έξοδα και των άλλων εταιρειών. Φαίνεται όμως ότι αυτή η παραχώρηση προς τους επιχειρηματίες δεν αρκεί για να καλύψει τις απαιτήσεις τους και έτσι προχωρά ακόμα παρακάτω και όπως είπαμε χθες παραβιάζοντας και την ίδια τη δική σας άποψη περί την έννοια ανταγωνισμός.
Και επαναλαμβάνω ότι το κάνετε αυτό με το άρθρο 8, παράγραφος 2. Με
αυτό υποχρεώνετε τον ΟΤΕ να παρέχει την υποδομή του στις άλλες επιχειρήσεις για να την εκμεταλλεύονται και να πουλάνε υπηρεσίες με τεράστια κέρδη και ελάχιστο κόστος γι' αυτούς.
Πάλι όμως δεν αρκείσθε εδώ, δηλαδή στην πλήρη παράδοση του ΟΤΕ και της υποδομής του στους επιχειρηματίες, αλλά πηγαίνετε και παραπέρα, αφού υποχρεώνετε με βάση πάλι το ίδιο το άρθρο και το δημόσιο να παρέχει δημόσια πράγματα, κοινόχρηστους χώρους, σε περίπτωση που οι επιχειρηματίες αυτοί, που θα μπουν στον τομέα των τηλεπικοινωνιών θεωρήσουν ότι αυτό τους συμφέρει οικονομικά. Και αποκτούν αυτό το
δικαίωμα αυτοδίκαια με βάση το συγκεκριμένο κεφάλαιο αν το δημόσιο, οι φορείς, δεν απαντήσουν μέσα σε ένα τρίμηνο. Αυτό, επαναλαμβάνω, προβλέπεται με το άρθρο 8, παράγραφος 4.
Πάλι όμως με το ίδιο άρθρο τους δίνετε τη δυνατότητα και της
υποχρεωτικής δέσμευσης ακίνητης περιουσίας ιδιωτών, αν κρίνουν πάλι ότι το συγκεκριμένο ακίνητο είναι το κατάλληλο για να κάνουν εγκαταστάσεις ή υποδομές. Το ότι θα πληρώνουν γι' αυτό δεν λέει τίποτα. Εκείνο που μετράει για μας είναι το υποχρεωτικό. Είναι μία παραχώρηση προς τους επιχειρηματίες.
Στο σύνολό τους, λοιπόν, για μας τα συγκεκριμένα κεφάλαια που συζητάμε, και τα συγκεκριμένα δέκα άρθρα υλοποιούν την πολιτική της παράδοσης των τηλεπικοινωνιών και των ταχυδρομικών υπηρεσιών στους ιδιώτες επιχειρηματίες. 'Οσον αφορά -και τελειώνω- στην ανάθεση της εποπτείας και του ελέγχου των εξελίξεων στον τομέα αυτόν, στην Εθνική Επιτροπή Τηλεπικοινωνιών και Ταχυδρομείων, που αναγάγεται σε ρυθμιστική αρχή -προβλέπεται από το κεφάλαιο Β', άρθρο 3, παράγραφος 2- εμείς θεωρούμε ότι δεν είναι τίποτα περισσότερο ή τίποτα λιγότερο παρά το άλλοθι που ζητάτε για να περάσετε αυτήν την πολιτική σας.
'Οσον αφορά στον τρόπο διορισμού των μελών, έστω και με την αλλαγή που έγινε από μέρους του κυρίου Υπουργού, αυτός ο τρόπος κάθε άλλο παρά εξασφαλίζει το ανεξάρτητο της αρχής αυτής. Καταψηφίζουμε, λοιπόν, και τα κεφάλαια και τα δέκα άρθρα.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριοι συνάδελφοι, εισερχόμαστε στον κατάλογο των εγγεγραμμένων Βουλευτών.
Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κυρία Πρόεδρε, κύριε Υπουργέ, κυρίες και κύριοι συνάδελφοι, εγώ θα περιοριστώ μόνο στο άρθρο, 6 για τις Ειδικές 'Αδειες. Και θα περιοριστώ σ' αυτό το άρθρο διότι πιστεύω ότι υπάρχουν και ζητήματα που τρέχουν, όπως είναι η σχετική προκήρυξη της σταθερής τηλεφωνίας ασύρματης πρόσβασης, προκήρυξη που είχε κάνει η Εθνική Επιτροπή Τηλεπικοινωνιών και Ταχυδρομείων.
Είναι γνωστό ότι αυτή η προκήρυξη γίνεται για περιορισμένο αριθμό επειδή υπάρχει χρήση σπάνιων πόρων αφού ότι οι ραδιοσυχνότητες είναι σπάνιος εθνικός πόρος. Στη βάση αυτή έγινε η σχετική προκήρυξη της Εθνικής Επιτροπής Τηλεπικοινωνιών και Ταχυδρομείων για τη χορήγηση εννέα αδειών εκ των οποίων οι δύο παραχωρούνται στον ΟΤΕ και οι άλλες επτά είναι προς διεκδίκηση-παραχώρηση.
Κύριε Υπουργέ, νομίζω ότι αυτή η διαδικασία εκ των πραγμάτων

περιορίζει τον ανταγωνισμό. Πριν από χρόνια όταν ο ομογενής καθηγητής κ. Δερτούζος είχε έρθει και επισκέφθηκε τη ΔΕΗ τους είχε πει: "'Εχετε έναν πολύτιμο πόρο, ένα πολύτιμο δίκτυο, το οποίο πρέπει να προστατεύσετε. Και για να το προστατεύσετε δεν πρέπει να το υπογειοποιείτε. Να το αφήσετε εναέριο".
Η ΔΕΗ αυτήν τη στιγμή με τα εναέρια δίκτυά της έχει μία τεράστια δυνατότητα: Να μπορέσει να αναπτύξει άμεσα σταθερή τηλεφωνία ασύρματης πρόσβασης, αφού είναι γνωστό ότι με την ασύρματη πρόσβαση καταργείται το τελευταίο τμήμα του τηλεπικοινωνιακού δικτύου, από το ΚΑΦΑΟ μέχρι το συνδρομητή και χρειάζεται η εκπομπή ραδιοσυχνότητας, που μπορεί η ΔΕΗ να πραγματοποιήσει με το να υψώσει κεραίες στις κολώνες διανομής ή μεταφοράς μέσης και υψηλής τάσεως. Διαθέτει δηλαδή το πιο ισχυρό εναλλακτικό

δίκτυο.
Αυτό το εναλλακτικό δίκτυο ουσιαστικά αποκλείεται από τη χορήγηση των αδειών, με αποτέλεσμα να μην εφαρμόζεται στην πράξη και ο ανταγωνισμός. Για τον ανταγωνισμό υποτίθεται ότι γίνεται η απελευθέρωση της αγοράς προκειμένου να προκύψει καλύτερη ποιότητα και φθηνότερες υπηρεσίες. 
Πιστεύω ότι αυτό είναι απαράδεκτο. Είχα καταθέσει βέβαια και σχετική
ερώτηση. Δεν μας δόθηκε η δυνατότητα να την κουβεντιάσουμε, αλλά στη συζήτηση του σχετικού άρθρου του νομοσχεδίου νομίζω ότι μπορούμε να συζητήσουμε και γι'αυτό το θέμα.
Βέβαια στο άρθρο 6 προβλέπεται η σχετική διαδικασία, πλην όμως η διαδικασία ήδη τρέχει. Δεν χρειάζεται να ψηφίσουμε τη σχετική διάταξη ή το σχετικό άρθρο.
Θα περιορισθώ όμως, κύριε Υπουργέ, στην παράγραφο 6. Στην παράγραφο 6 αναφέρεται ότι η ειδική άδεια είναι αυστηρά προσωπική και ότι μπορεί να μεταβιβασθεί μόνο μετά από έγκριση της Επιτροπής Τηλεπικοινωνιών και Ταχυδρομείων μετά την πάροδο δύο ετών από τη χορήγηση.

Νομίζω ότι αυτό μπορεί να οδηγήσει σε τραγελαφικές καταστάσεις. Δηλαδή, μπορεί ο διαγωνισμός, που είναι σε εξέλιξη να αποδώσει ένα
αποτέλεσμα, να μην μπορούν οι κάτοχοι των αδειών να αναπτύξουν τη δραστηριότητα, να θέλουν να μεταβιβάσουν την άδεια, που απαιτείται η έγκριση της Επιτροπής Τηλεπικοινωνιών και Ταχυδρομείων και να απαιτείται παρέλευση δύο ολόκληρων ετών, προκειμένου να γίνει αυτή η μεταβίβαση. Αυτό νομίζω ότι θέτει πολλούς περιορισμούς και πολλούς κινδύνους. 
Εκτιμώ, λοιπόν, ότι εδώ θα πρέπει το χρονικό διάστημα των δύο ετών να
συντμηθεί. Εάν υπάρχει βούληση από κάποιον, που πήρε ειδική άδεια και διαπίστωσε ότι δεν μπορεί να ανταποκριθεί, γιατί δεν έχει εναλλακτικά δίκτυα, να μπορεί να μεταβιβάσει την άδεια πολύ νωρίτερα. 'Ενα εύλογο διάστημα θα ήταν έξι μήνες. Στους έξι μήνες ένας που θα πάρει την άδεια θα διαπιστώσει εάν μπορεί να ανταποκριθεί στις απαιτήσεις, οι οποίες δημιουργούνται με την απόκτηση της. Και αυτό γιατί πιστεύω ότι πολλοί θα προστρέξουν σε αυτήν τη διαδικασία χωρίς να έχουν τη δυνατότητα
ανάπτυξης σοβαρών εναλλακτικών δικτύων.
Για να αποφύγουμε λοιπόν τα χειρότερα, κύριε Υπουργέ, εγώ θα πρότεινα να συντμηθεί αυτός ο χρόνος, προκειμένου να είναι πιο ευέλικτη η διαδικασία για τη χορήγηση των αδειών.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Αμπατζόγλου έχει το λόγο.
ΓΕΩΡΓΙΟΣ ΑΜΠΑΤΖΟΓΛΟΥ: Κυρία Πρόεδρε, θα είμαι εξαιρετικά σύντομος. Θέλω να υπενθυμίσω ότι κατά τη χθεσινή συζήτηση του σχεδίου νόμου
είχαμε αναγνωρίσει στους εισηγητές ότι φιλοδοξούν να κινηθούν σε δύο κατευθύνσεις. Να απελευθερώσουν την αγορά με εφαρμογή των κανόνων του ανταγωνισμού -υγιούς, υποθέτω, ανταγωνισμού- και να διασφαλίσουν τα δικαιώματα των χρηστών καθώς και την παροχή καθολικής υπηρεσίας.
Για την εκπλήρωση αυτών των στόχων ανακοίνωσαν ότι αναβαθμίζουν το
ρόλο της Εθνικής Επιτροπής, την οποία μάλιστα θέλουν να αναδείξουν σε ανεξάρτητη εθνική ρυθμιστική αρχή.
Μετά την ανάλυση που κάναμε, καταλήξαμε να καταψηφίσουμε το σχέδιο νόμου επί της αρχής του, διότι είχε σημαντικότατες ασάφειες σε θέματα κρίσιμα.
Και είναι δυστύχημα ότι μόλις τώρα παραλάβαμε σοβαρά κομμάτια της δευτερογενούς νομοθεσίας που ενδεχομένως θα συμπλήρωναν την εικόνα μας ή τις επιφυλάξεις, τις οποίες είχαμε διατυπώσει.
Καταψηφίσαμε το σχέδιο νόμου, γιατί είμαστε αντίθετη στην άκρατη απελευθέρωση, αλλά και επειδή το σχέδιο νόμου δεν εξασφαλίζει τις τηλεπικοινωνίες, ως κοινωνικό αγαθό.
Πιο ειδικά, σε ό,τι αφορά τα διάφορα άρθρα του νόμου, μένουμε με την απορία γιατί μέχρι αυτήν τη στιγμή ο κύριος Υπουργός στο άρθρο 2, που αφορά το ευαίσθητο θέμα των ορισμών, σε έναν τομέα τόσο εξειδικευμένο δεν υιοθετεί την πρότασή μας, που ταυτίζεται απολύτως με την πρόταση της ΟΚΕ, για την αυστηρή διατύπωση μερικών εννοιών, όπως αυτές άλλωστε καθορίζονται και από την κοινοτική οδηγία.
Δεν θέλω να σας κουράσω επαναλαμβάνοντας τις προτάσεις της ΟΚΕ, διότι αυτές είμαι βέβαιος ότι βρίσκονται στα χέρια του Υπουργείου. Εμάς η παρατήρησή μας εξαντλείται στο ότι οι ορισμοί αυτοί προς χάρη της σαφήνειας του νομοθετήματος, θα πρέπει πλήρως να ενσωματωθούν.
Σε ό,τι αφορά το άρθρο 3 για το διορισμό της επιτροπής, επανερχόμαστε στη πρότασή μας, ότι, αν θέλουμε να είναι πραγματικά ανεξάρτητη και να διαχειρίζεται θέματα τεράστιου κοινωνικού ενδιαφέροντος, θα πρέπει να οριστεί από την Επιτροπή Θεσμών και Διαφάνειας και μάλιστα με πλειοψηφία των 2/3.
Στο άρθρο 4, που αφορά τις προσλήψεις του προσωπικού, είμαστε ριζικά αντίθετοι με τη μεθόδευση, με τη μεθοδολογία που προτείνετε. Δεν μπορούμε να δεχθούμε το χθεσινό ισχυρισμό του κυρίου Υπουργού ότι, επειδή στο παρελθόν με δυσκολία εύρισκαν κάποιους υποψήφιους με τα χαρίσματα, με τα προσόντα τα οποία απαιτούσαν, θα πρέπει τώρα να προστρέξουμε σ' αυτή τη διαδικασία.
Εάν υπάρχει, κύριε Υπουργέ, ένας αριθμός ατόμων που έχουν αυτά τα
εξειδικευμένα προσόντα είτε με τη διαδικασία του ΑΣΕΠ είτε με τη διαδικασία που επιλέγετε, αυτός είναι ο αριθμός. Απλώς, δεν θα έχετε τη δυνατότητα να προσλάβετε ημέτερους.
Σχετικά με τα άρθρα 9 και 10, θα ήθελα να σταθώ στις ασάφειες, τις
οποίες περιέχουν, τις οποίες τονίσαμε και χθες και ιδιαίτερα στο θέμα της κοστολόγησης.
Στο άρθρο 8 παράγραφος 2 στο οποίο αναφέρεται ότι για τις μισθωμένες γραμμές πρέπει η τιμολόγησή τους να είναι προσανατολισμένη στο κόστος, αυτή η ρύθμιση θα πρέπει να αφορά και τις τηλεπικοινωνιακές υπηρεσίες. 
Επίσης, στο άρθρο 8 παράγραφος 5 και 6 αναφέρονται με εξαιρετική
ασάφεια οι όροι, η παροχή καθολικής υπηρεσίας που αποβλέπει σε προσιτή τιμή, όπως και οι ειδικές υποχρεώσεις, σχετικά με τη κοστολόγηση της φωνητικής τηλεφωνίας.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Προτείνουμε επίσης, στο ίδιο άρθρο να προβλεφθεί, ότι για ορισμένες βασικές τηλεπικοινωνιακές υπηρεσίες, σε περίπτωση αλλαγής των τιμολογίων, να υποβάλλεται αιτιολογημένη και τεκμηριωμένη πρόταση στην εθνική επιτροπή, η οποία εντός ευλόγου χρόνου θα κρίνει ή θα απορρίπτει αιτιολογημένα την πρόταση. Στην περίπτωση απόρριψης, ο τηλεπικοινωνιακός οργανισμός θα αναμορφώνει και θα επανυποβάλει την πρόταση, σύμφωνα με τις υποδείξεις της εθνικής επιτροπής.
Επίσης δεν θα πρέπει να επιτρέπεται αλλαγή στα τιμολόγια των βασικών τηλεπικοινωνιακών υπηρεσιών προς τα πάνω, σε διάστημα μικρότερο του έτους. Αυτές είναι οι παρατηρήσεις τις οποίες θέλαμε να κάνουμε. 
ΠΡΟΕΔΡΕΥΩΝ (Παναγιώτης Σγουρίδης): Η κ. Καλαντζάκου έχει το λόγο. ΣΟΦΙΑ ΚΑΛΑΝΤΖΑΚΟΥ: Κύριε Πρόεδρε, κύριε Υπουργέ, θα μιλήσω σαν
χρήστης, μια που υπάρχει και το ανάλογο ...
ΠΡΟΕΔΡΕΥΩΝ (Παναγιώτης Σγουρίδης): Η λέξη "χρήστης" αφήνει και
αποσιωπητικά.
ΣΟΦΙΑ ΚΑΛΑΝΤΖΑΚΟΥ: 'Οχι, είναι αυτό που εννοεί εδώ το σχέδιο νόμου, διότι οι περισσότεροι από εμάς στην Ελλάδα είμαστε χρήστες.
Επειδή άκουσα τη χθεσινή σας ομιλία -και μου έκανε φοβερή εντύπωση που μιλούσατε για ανατροπές και για όλο αυτό το σκηνικό, που ανοίγει και τις εξελίξεις στις τηλεπικοινωνίες- θα ήθελα σαν χρήστης να επισημάνω μερικά πράγματα που ή αγνοείτε ή παραμελείτε σε σχέση με τις υπηρεσίες τις οποίες έχουμε σήμερα.
Πριν κοιτάξουμε το μέλλον, ας κοιτάξουμε αν μια χώρα της Ευρωπαϊκής
'Ενωσης στην ανατολή του 21ου αιώνα έχει ανάλογο επίπεδο υπηρεσιών.

'Εχω εδώ λογαριασμούς τηλεφώνων ακόμη και το δικό μου για να τον
εξετάσω. Είναι λογικό να λαμβάνουμε αναλυτικούς λογαριασμούς από τον ΟΤΕ κατόπιν αιτήσεως, έστω και τηλεφωνικής; Δεν πρέπει αυτομάτως ο καταναλωτής να ξέρει σε ποιoν μίλησε και για πόσο χρονικό διάστημα; 
Είναι δυνατό να προσφέρεται ο αναλυτικός λογαριασμός στον καταναλωτή
κατόπιν χρεώσεώς του; Δηλαδή για να πάρω εγώ αναλυτικό λογαριασμό, πρέπει να πληρώσω.
Είναι δυνατό να αναφέρεται στο λογαριασμό η ημερομηνία, η ώρα και η διάρκεια της κλήσης, καθώς ο αριθμός του τηλεφώνου και οι μονάδες αλλά στη στήλη "ποσό", να μην αναγράφεται τίποτα; Δηλαδή ο καταναλωτής πρέπει να κάνει μόνος του τις πράξεις; Αφού έχουμε την ψηφιακή τεχνολογία, γιατί δεν δίνουμε τα στοιχεία στον καταναλωτή;
Μιλάτε για υπηρεσίες. Αναγνωρίζω πως ο ΟΤΕ, έχει προσφέρει διάφορες νέες υπηρεσίες στον καταναλωτή. 'Εχετε όμως προσπαθήσει ποτέ πραγματικά να χρησιμοποιήσετε την αναμονή κλήσης; "Η κλήση σας είναι σε αναμονή, παρακαλώ μην κλείσετε αν δεν ακούσετε σήμα κατειλημμένου". Αυτή είναι μια πάρα πολύ χρήσιμη υπηρεσία, με τη διαφορά όμως ότι, αν καταφέρει κανείς να πάρει την επόμενη κλήση, δεν μπορεί ποτέ σε εύλογο χρονικό διάστημα να γυρίσει στην πρώτη κλήση. 'Αρα κατά την άποψή μου είναι μια υπηρεσία που δεν λειτουργεί, όπως λειτουργεί σε άλλα μέρη του κόσμου. Είναι άχρηστη, έτσι όπως λειτουργεί.
Μια άλλη παρατήρηση σαν χρήστης. Εάν σαν καταναλωτής στο εξωτερικό,
τηλεφωνήσω στο σύζυγό μου, ας πούμε, και βγει λάθος το νούμερο, τη χρέωση την πληρώνει η εταιρεία. Παίρνεις τηλέφωνο στο τηλεφωνικό κέντρο και λες "βγήκε λάθος ο αριθμός που καλούσα" και σου κάνουν μια πίστωση. Αυτό δεν συμβαίνει εδώ.
Εσείς όλοι εδώ μιλάτε για τα τεχνικά θέματα και για το πώς θα γίνει η απελευθέρωση της αγοράς, αλλά ποτέ κανείς δεν μιλάει για τις υπηρεσίες που πραγματικά έχουμε και για το πώς εξελίσσονται. Δεν είναι δυνατό να συζητάμε εδώ για επιτυχία όταν μας πήρε μέχρι το 2000 για να αποκτήσουν περισσότεροι 'Ελληνες τηλέφωνο. Χρειαζόταν να περιμένουμε δέκα χρόνια για
να έχουμε τηλεφωνική σύνδεση στο κέντρο των Αθηνών.
Μειώσατε τα τιμολόγια των διεθνών συνδιαλέξεων, αλλά αυξήσατε το κόστος των αστικών κλήσεων. Αυτό συμβαίνει γιατί μέχρι τώρα δεν υπήρχε ανταγωνισμός και μας εκμεταλλεύονταν το μονοπώλιο. Δεν βλέπω όμως να έχετε δείξει και κάποια καλύτερη πολιτική, σε σχέση με τα τιμολόγια της κινητής τηλεφωνίας. Προσωπικά, εμένα μου φαίνονται όλα παρόμοια, σχεδόν ίδια. Και αυτό γιατί ευνοήσατε το ολιγοπώλιο.
Θα απελευθερωθεί αναγκαστικά ο τομέας των τηλεπικοινωνιών. Εσείς προτίθεσθε όμως να εγγυηθείτε ότι θα λειτουργήσει ο υγιής ανταγωνισμός; 'Η οι πολίτες πάλι θα έχουν μηδενικές επιλογές; Πώς θα διασφαλίσετε τον υγιή ανταγωνισμό;
Υποτίθεται πως σήμερα συζητούμε την απελευθέρωση των τηλεπικοινωνιών και αυτό γιατί μας πιέζει η Ευρωπαϊκή 'Ενωση. Είμαστε πάντα τελευταίοι. Προχωρείτε χωρίς σχέδιο, με πρόχειρες λύσεις, χωρίς αίσθηση της αγοράς, χωρίς να λαμβάνετε υπόψη σας τις εμπειρίες άλλων χωρών, που δίνουν επιλογές στους πολίτες.
Κύριε Υπουργέ, πάτε να απελευθερώσετε και να ελέγξετε όλους τους
άλλους εκτός απ' αυτούς, που εμείς χρόνια τώρα πληρώνουμε.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Βούλγαρης έχει το λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε Πρόεδρε, κυρίες και κύριοι συνάδελφοι, άκουσα με προσοχή όλους τους συναδέλφους και τις παρατηρήσεις που υπέβαλαν.
'Οσον αφορά τη δομή του νομοσχεδίου, πιστεύουμε ότι είναι ένα
νομοσχέδιο που διακρίνεται για τη σαφήνειά του, την αναλυτική περιγραφή όλων αυτών των στοιχείων, που χρειάζεται να θεσμοθετήσουμε για να μπούμε σε μια ελεύθερη αγορά στον τηλεπικοινωνιακό τομέα, όχι μόνο στη σταθερή τηλεφωνία, αλλά και στην κινητή τηλεφωνία, η οποία ήδη είναι απελευθερωμένη. Είναι ένα νομοσχέδιο που έχει απλούς και κατανοητούς όρους στη διατύπωσή του, προκειμένου να στηρίξουμε με τον καλύτερο δυνατό τρόπο τη δραστηριότητα των επιχειρήσεων εκείνων, που θα μπουν σε μια απελευθερωμένη αγορά τηλεπικοινωνιών.
Αναφέρομαι στη δομή του νομοσχεδίου. Αναφέρομαι στους ορισμούς, στην αρχή που ασκεί αυτές τις αρμοδιότητες είτε λέγεται Εθνική Επιτροπή Τηλεπικοινωνιών και Ταχυδρομείων είτε λέγεται Υπουργείο Μεταφορών και Επικοινωνιών, όσον αφορά στη στρατηγική και στην πολιτική που πρέπει να ακολουθήσουμε στον τομέα των τηλεπικοινωνιών στις γενικές και ειδικές άδειες που αποτελούν τα δύο στοιχεία αδειοδότησης για τηλεπικοινωνιακές επιχειρήσεις.
Αναφέρομαι στα εργαλεία που χρησιμοποιούν οι τηλεπικοινωνιακοί οργανισμοί γι' αυτήν τη δραστηριότητα, που είναι η αριθμοδότηση και οι ραδιοσυχνότητες, και επίσης ποια είναι εκείνα τα στοιχεία, που πρέπει να συγκεντρώνουν για την τεχνική και οικονομική τους φερεγγυότητα προκειμένου να ασκήσουν αποτελεσματικά αυτήν την αρμοδιότητα.

Υπάρχουν διατάξεις για τους χρήστες, στους οποίους αναφέρθηκε και η
κ. Καλαντζάκου, αλλά και άρθρο, που πρέπει να υπάρχει σε νομοσχέδιο, που συζητούμε, για μια δραστηριότητα σε μια απελευθερωμένη αγορά, το οποίο αναφέρεται στις ποινικές και διοικητικές κυρώσεις.
Κύριοι συνάδελφοι, θα αναφερθώ σε ορισμένες επιμέρους παρατηρήσεις
σας.
Για ορισμένες παρατηρήσεις του κ. Καλογιάννη, τις πιο ουσιαστικές,
θέλω να πω ότι η Εθνική Επιτροπή Τηλεπικοινωνιών και Ταχυδρομείων, σύμφωνα με τις διατάξεις του νόμου αυτού, έχει τη δυνατότητα να δραστηριοποιείται και περιφερειακά. Ο νόμος προβλέπει, εκτός από την κεντρική υπηρεσία που θα βρίσκεται στην πρωτεύουσα, στην Αθήνα, και τη δυνατότητα να δημιουργεί, να συστήνει και να δραστηριοποιεί περιφερειακά γραφεία. 'Εχει, δηλαδή, μία δομή περιφερειακή.
Κύριοι συνάδελφοι, πρέπει να ενημερώσω το Σώμα ότι η Εθνική Επιτροπή Τηλεπικοινωνιών και Ταχυδρομείων έχει δημοσιεύει πρόσκληση για σύμβουλο ο οποίος, σε συνεργασία με την Εθνική Επιτροπή Τηλεπικοινωνιών και Ταχυδρομείων, θα προτείνει το κατάλληλο οργανωτικό σχήμα που πρέπει να έχει η Εθνική Επιτροπή τόσο στο κεντρικό της μέρος όσο και περιφερειακά. 
Τις επόμενες ημέρες το Συμβούλιο της Εθνικής Επιτροπής θα επιλέξει
αυτό το σύμβουλο ούτε στην συνέχεια με την διάταξη της παραγράφου 9 του άρθρου 4 να εκδώσουμε ένα προεδρικό διάταγμα, να κατοχυρώσουμε και να θεσμοθετήσουμε αυτήν την οργανωτική επιτροπή της Ε.Ε.Τ.Τ. τόσο κεντρικά

όσο και περιφερειακά.
Θέλω να σας ενημερώσω για το πώς και ποια συνεργεία θα γίνεται ο έλεγχος από την Εθνική Επιτροπή Τηλεπικοινωνιών και Ταχυδρομείων, 
στον οποίον αναφέρθηκε ο συνάδελφος. Ο έλεγχος αυτός σήμερα γίνεται από το Υπουργείο Μεταφορών με εξειδικευμένο τεχνικό προσωπικό με τον
ανάλογο μηχανολογικό εξοπλισμό, το οποίο, όπως προβλέπει και το νομοσχέδιο, θα ασχολείται πια στην Εθνική Επιτροπή από 1.1.2001, συμπληρούμενο και σε προσωπικό, αλλά και σε εξοπλισμό με διαδικασίες που βρίσκονται σε εξέλιξη.
'Οπως γνωρίζετε, η Εθνική Επιτροπή Τηλεπικοινωνιών και Ταχυδρομείων, έχει προχωρήσει σε προκηρύξεις για την πρόσληψη οκτώ συν δεκαοκτώ ατόμων ακόμη, οι οποίοι θα ασχοληθούν και με την αδειοδότηση, αλλά και με τον έλεγχο των συχνοτήτων και του φάσματος που παραχωρούνται με τις
ειδικές άδειες.
Επίσης, έχει κινηθεί η διαδικασία από το Υπουργείο Μεταφορών και Επικοινωνιών της προμήθειας του κατάλληλου εξοπλισμού, ο οποίος μάλιστα θα χρηματοδοτηθεί και από πόρους της Ευρωπαϊκής 'Ενωσης.
Κύριοι συνάδελφοι, δεν υπάρχει αυθαίρετη κατανομή του προσωπικού στην Εθνική Επιτροπή Τηλεπικοινωνιών και Ταχυδρομείων. Ο νόμος περιγράφει ακόμη και τις ειδικότητες του προσωπικού, το οποίο θα στελεχώσει την Εθνική Επιτροπή Τηλεπικοινωνιών και Ταχυδρομείων. Ο αριθμός του συνόλου του προσωπικού που θα ασχοληθεί στην Ε.Ε.Τ.Τ. και η κατανομή του σε ειδικότητες, θα έλεγα ότι είναι ένα αποτέλεσμα μιας εμπειρίας και μιας γνώσης, τόσο της Γενικής Γραμματείας Επικοινωνιών με το προσωπικό που εργάζεται και που αυτές οι αρμοδιότητες μεταβιβάζονται στην Εθνική Επιτροπή Τηλεπικοινωνιών και Ταχυδρομείων, όσο και της επιτροπής που ασκεί αυτήν την αρμοδιότητα, όπως γνωρίζετε, από το 1996 που είχαμε τον πρώτο νόμο για την σύσταση και τη λειτουργία της.
Για το μητρώο των ραδιοσυχνοτήτων, επειδή έγινε μια αναφορά, πρέπει
να πω ότι το μητρώο των ραδιοσυχνοτήτων, σύμφωνα με τις διατάξεις που συζητάμε σήμερα, συντάσσεται από την Εθνική Επιτροπή και αποτελεί ένα σύστημα ενημέρωσης για τις συχνότητες οι οποίες εκχωρούνται. Βέβαια η Εθνική Επιτροπή δικαιούται να αρνηθεί μια ειδική άδεια, όταν πρόκειται να παραχωρήσουμε μια συχνότητα, διότι το φάσμα έχει εξαντληθεί. Το φάσμα είναι ένας σπάνιος πόρος και εκχωρείται από το κράτος με διαδικασίες διαγωνιστικές για τις οποίες υπάρχει ένα τίμημα. Αυτό αφορά τις συχνότητες που εκχωρούνται με τις ειδικές άδειες και όχι με τις γενικές άδειες.
Οι συχνότητες δεν είναι ανεξάντλητες, διότι το φάσμα έχει μια
ορισμένη χωρητικότητα. Σύμφωνα με το σχέδιο νόμου, το Υπουργείο Μεταφορών και Επικοινωνιών κρατάει το δικαίωμα για τον αριθμό των ειδικών αδειών, που θα δοθούν και με ποιο τρόπο θα δοθούν. Δηλαδή αν θα γίνει διαγωνισμός ή δημοπρασία. Πρέπει να πούμε ότι ο εθνικός κανονισμός κατανομής ζωνών συχνοτήτων ισχύει. Συντάσσεται από το Υπουργείο με βάση τις διεθνείς συμφωνίες και τις απαιτήσεις της χώρας ανά τομέα ραδιοεπικοινωνιών. 'Εχει ορισμένες παραμέτρους στη σύνταξή του και έχει σχέση με την εθνική ασφάλεια, την εθνική άμυνα που έχουν απαιτήσεις οι οποίες λαμβάνονται υπόψη.
'Οσον αφορά το εθνικό σχέδιο αριθμοδότησης πιστεύω ότι έχετε πάρει τη δευτερογενή νομοθεσία στην οποία εμπεριέχεται, πρέπει να πούμε ότι δεν ήταν υποχρέωση του Υπουργείου να κατατεθεί σήμερα, διότι ο νόμος αρχίζει να ισχύει από 1.1.2001. 'Ετσι όμως οι συνάδελφοι θα γνωρίζουν το περιεχόμενο αυτών των έξι αποφάσεων που είναι αποφασιστικής σημασίας για να ενεργοποιηθεί ο νόμος το ταχύτερο δυνατόν. Από 1.1.2001 θα είμαστε έτοιμοι με τις έξι υπουργικές αποφάσεις για να λειτουργήσει ο νόμος κατά το μεγαλύτερο ποσοστό του και κυρίως όσον αφορά τις αρμοδιότητες της Εθνικής Επιτροπής Τηλεπικοινωνιών και Ταχυδρομείων.
Σε αυτό το σχέδιο απόφασης για το εθνικό σχέδιο αριθμοδότησης για
υπηρεσίες τηλεφωνίας αναφέρονται όλα τα επιμέρους στοιχεία που το αφορούν, για το οποίο έχει γίνει μια δημόσια διαβούλευση και μπορεί να τεθεί σε εφαρμογή σταδιακά από 1.1.2001. Το χρονοδιάγραμμα εφαρμογής του εθνικού σχεδίου αριθμοδότησης προβλέπεται να γίνει σε τέσσερις φάσεις των είκοσι πέντε εβδομάδων η κάθε μια. Βέβαια η σταδιακή εφαρμογή του εθνικού σχεδίου αριθμοδότησης έχει σχέση με την αποδοχή του από το κοινό και με την ομαλή μετάβαση από το σύστημα που έχουμε σήμερα μέχρι σ' αυτήν την
πρόταση που θα τη διαβάσετε στο σχέδιο υπουργικής απόφασης το οποίο σας δώσαμε σήμερα.
Για τα πάρκα κεραιών, κύριοι συνάδελφοι, πράγματι δεν υπάρχει αναφορά στο σχέδιο νόμου. Η διάταξη που διέπει τη σύσταση, τη λειτουργία και τη διαχείριση των πάρκων κεραιών, έχει μία αναλυτική περιγραφή πολύ σαφή στο ν. 2801/2000 και με βάση αυτόν το νόμο το Υπουργείο Μεταφορών προχωρεί στη σύσταση και λειτουργία του πρώτου πάρκου, που θα γίνει στην Αττική στην περιοχή της Πάρνηθας, με όλες τις διαδικασίες που προβλέπει ο νόμος.
Για την πρόταση του συναδέλφου κ. Πιπεργιά, σε σχέση με το χρονικό
περιορισμό που προβλέπει το άρθρο 6 παράγραφος 6, για τη μεταβίβαση ειδικής άδειας, αναγνωρίζουμε ότι η μείωση του χρονικού αυτού περιορισμού θα είχε ίσως ευεργετικά αποτελέσματα και στις διαδικασίες που ακολουθεί το Υπουργείο για τον πλειστηριασμό των ειδικών αδειών και αποδεχόμαστε την πρόταση όχι όμως για έξι μήνες, αλλά για εννέα μήνες. Θεωρούμε το διάστημα των εννέα μηνών, θα έλεγα, πιο ρεαλιστικό σε σχέση με τις νέες επιχειρήσεις οι οποίες θα δραστηριοποιηθούν στο χώρο των τηλεπικοινωνιών, ώστε σε αυτό το διάστημα, όπως προβλέπεται και από τους όρους της προκήρυξης που βρίσκεται σε εξέλιξη για την ασύρματη πρόσβαση σταθερής τηλεφωνίας, να υπάρχουν τα επιχειρησιακά σχέδια των οργανισμών και επιχειρήσεων που επιθυμούν να μπουν στην ελεύθερη αγορά των τηλεπικοινωνιών για να μπορούν στη συνέχεια να πουληθούν οι άδειες. Εκτιμάμε ότι αυτό το χρονικό διάστημα είναι ικανό και αναγκαίο για να δοθεί η δυνατότητα σε αυτές τις επιχειρήσεις να εκτιμήσουν τα δεδομένα και να δραστηριοποιηθούν στον τομέα αυτό της ασύρματης πρόσβασης σε σταθερή τηλεφωνία.
ΔΗΜΗΤΡΙΟΣ ΠΙΠΕΡΓΙΑΣ: Πώς το διατυπώνετε, κύριε Υφυπουργέ, για να
γραφεί στα Πρακτικά;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Στο τελευταίο εδάφιο σε περίπτωση που η ειδική άδεια χορηγήθηκε υπό συνθήκες περιορισμού των αδειών, δεν μπορεί να μεταβιβαστεί πριν από την παρέλευση δύο ετών από τη χορήγησή της. Το "δύο ετών από τη χορήγησή της" τροποποιείται σε "εννέα μήνες" από τη χορήγηση.
ΑΡΙΣΤΟΤΕΛΗΣ ΠΑΥΛΙΔΗΣ: Δεν το καταλάβαμε αυτό. Για να γίνει η
μεταβίβαση;
ΠΡΟΕΔΡΕΥΩΝ (Παναγιώτης Σγουρίδης): Η πρόταση ήταν έξι μήνες και το
τροποποίησε σε εννέα μήνες ο Υπουργός.
ΑΛΕΞΑΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Για να
είμαστε ακριβείς ότι αυτή η διάταξη θα ισχύσει για διαδικασίες διαγωνιστικές που ήδη βρίσκονται σε εξέλιξη και για να είναι και νομικά κατοχυρωμένες οι διαδικασίες, θα προτείνω να συμπληρωθεί μετά το τέλος αυτού του εδαφίου που σας διάβασα της παραγράφου 6 και ένα νέο εδάφιο που να λέει τα εξής: "Η ισχύς του προηγουμένου εδαφίου αρχίζει από τη δημοσίευση του παρόντος νόμου της Κυβερνήσεως, περιλαμβάνει δε και ειδικές άδειες που θα χορηγηθούν μετά από διαγωνιστικές διαδικασίες που είναι σε εξέλιξη".
Να επαναλάβω, κύριε Πρόδρε, για να μην υπάρχει καμιά παρερμηνεία: Στο άρθρο 6 παρ. 6, στο εδάφιο που αναφέρεται ότι "σε περίπτωση που η ειδική άδεια χορηγήθηκε υπό συνθήκες περιορισμού των αδειών, δεν μπορεί να μεταβιβαστεί πριν από την παρέλευση των δύο ετών", γίνεται εννέα μηνών από τη χορήγησή της". Σε συνέχεια αυτού του εδαφίου προστίθεται το εδάφιο που ξαναδιαβάζω: "Η ισχύς του προηγουμένου εδαφίου αρχίζει από τη δημοσίευση του παρόντος νόμου στην Εφημερίδα της Κυβερνήσεως, καταλαμβάνει και ειδικές άδειες που θα χορηγηθούν μετά από διαγωνιστικές διαδικασίες που είναι σε εξέλιξη".
Κλείνοντας, θα ήθελα να κάνω μια αναφορά στην παρατήρηση της κ. Καλαντζάκου, όσον αφορά τους χρήστες. Με τη διαφορά όμως ότι οι σωστές παρατηρήσεις που αναπτύχθηκαν από την κ. Καλαντζάκου δεν είναι δυνατό να περιληφθούν στις διατάξεις ενός νόμου. Δηλαδή ο αναλυτικός λογαριασμός ο οποίος μπορεί να δίνεται από μια τηλεπικοινωνιακή επιχείρηση με τη συναίνεση του χρήστη, δεν είναι δυνατό να επιβάλλεται από ένα νόμο. Και βέβαια εδώ εμπίπτει και σε διατάξεις που αφορούν τα προσωπικά δεδομένα. 'Οπως επίσης και άλλα στοιχεία που ανέφερε η κ. Καλαντζάκου σε σχέση με τις τηλεπικοινωνίες με το χρόνο της συνομιλίας ή με άλλες λεπτομέρειες, αυτά εκτιμούμε ότι κατοχυρώνονται θεσμικά στο άρθρο 9. Μπορούν με το άρθρο 9, που αναφέρεται στα δικαιώματα των χρηστών, να διεκδικηθούν από
τους χρήστες. Εξάλλου υπάρχει μια γκάμα υπηρεσιών η οποία καθορίζεται από κάθε τηλεπικοινωνιακή επιχείρηση που κοστολογείται με μια συγκεκριμένη τιμή. 'Οταν φεύγουμε από αυτό το πακέτο της παροχής υπηρεσιών, τότε βέβαια ισχύει ένα άλλο τιμολόγιο και γι'αυτό το λόγο υπάρχει και ανταγωνισμός και στις τιμές και στο πακέτο των υπηρεσιών από τις επιχειρήσεις που δραστηριοποιούνται στις τηλεπικοινωνίες και αυτό το διαπιστώνουμε με τη συνεχή μείωση του τιμολογίου της κινητής τηλεφωνίας, όπου ο ανταγωνισμός ισχύει εδώ και αρκετά χρόνια.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παπαληγούρα, έχετε
το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, επιθυμώ να θέσω ένα γενικότερο θέμα πολύ σύντομα. Προβλέπουμε ολοένα και συχνότερα στην Αίθουσα αυτή τη θεσμοθέτηση ανεξάρτητων διοικητικών αρχών. 'Ηθελα να διατυπώσω κάποιες επιφυλάξεις αρχής, σχετικά με την τάση της συχνής καταφυγής σε τέτοιες κανονιστικές αρχές.
ΠΡΟΕΔΡΕΥΩΝ (Παναγιώτης Σγουρίδης): Αυτό είναι αδυναμία του πολιτικού μας συστήματος.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Πρέπει με φειδώ να αξιοποιούμε, πιστεύω, το θεσμό αυτό, καθώς η υιοθέτησή του συνεπάγεται εκχώρηση αρμοδιοτήτων και της εκτελεστικής εξουσίας και της νομοθετικής εξουσίας αλλά και των δημόσιων υπηρεσιών. Πάντως, δεδομένου ότι για τις αρχές αυτές δεν υφίσταται το τυπικό τεκμήριο νομιμοποίησης και ακόμα, δεδομένου ότι είναι εξ αντικειμένου πάρα πολύ δυσχερής ο έλεγχος των αρχών, αυτών πιστεύω ότι οφείλουμε να διασφαλίζουμε την πραγματική ανεξαρτησία τους, τη μη κομματική εξάρτησή τους, δηλαδή.
Θέλω να σημειώσω ότι θα ήταν συνεπέστερο αν η Κυβέρνηση επέλεγε κάποια διαδικασία ανάδειξης των διοικητικών αυτών αρχών, πάγια, κοινή
για όλες τις διοικητικές αρχές.
Και ομολογώ ότι δεν μου φαίνεται πολύ σοβαρό το γεγονός ότι, άλλη
είναι η σχετική εισήγηση του ΠΑΣΟΚ στην Αναθεώρηση του Συντάγματος, όπου γενικώς επιχειρείται να προδιαγραφεί ο τρόπος ανάδειξης των διοικητικών αυτών αρχών, και άλλα προτείνει κάθε φορά που συζητούνται οι κατ' ιδίαν αυτές αρχές στα νομοσχέδια που έρχονται στη Βουλή.
Θέλω λοιπόν να σημειώσω ότι, ακόμη και με την τρίτη εκδοχή που
έρχεται σήμερα προς συζήτηση, -μετά από παλινωδίες- δεν διασφαλίζεται η πραγματική ανεξαρτησία της Ε.Ε.Τ.Τ. δεδομένου ότι είναι γνωστή η πλειοψηφική, η κυβερνητικά πλειοψηφική τάση του σώματος που ακούει στο όνομα "Διάσκεψη των Προέδρων". Και υπ' αυτήν την έννοια θέλω να σημειώσω ότι δυστυχώς με τον τρόπο που οργανώνεται η διοικητική αυτή αρχή, κάθε άλλο παρά ανεξάρτητη καταλήγει να είναι. Καταλήγει να είναι τελικά απόλυτα εξαρτημένη, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλίδης έχει το λόγο. ΑΡΙΣΤΟΤΕΛΗΣ ΠΑΥΛΙΔΗΣ: Κύριε Υπουργέ, στο άρθρο 4 προσδιορίζεται το
προσωπικό της Ε.Ε.Τ.Τ. Αναφέρεται σαφώς ότι "οι θέσεις του τακτικού προσωπικού κατανέμονται κατά κατηγορίες και κλάδους ως εξής: 
Πανεπιστημιακής εκπαίδευσης (ΠΕ): Κλάδος ΠΕ διοικητικού οικονομικού
θέσεις πέντε (5).
Πανεπιστημιακής εκπαίδευσης (ΠΕ): Κλάδος ΠΕ μηχανικού θέσεις οκτώ
(8)".
'Οταν λέτε "μηχανικό", ποιον εννοείτε; Τον πτυχιούχο του Μετσοβίου Πολυτεχνείου ή άλλων πολυτεχνικών σχολών εντετα0μένων στα πανεπιστήμια ή και πανεπιστημιακό μη μηχανικό; Δηλαδή οι αποφοιτούντες από το Πανεπιστήμιο της Κρήτης ή από άλλο του Τμήματος Τηλεπικοινωνιών υπάγονται στην κατηγορία αυτή; Γιατί φοβάμαι ότι εδώ η διάταξη αυτή είναι προπομπός της διατάξεως για την οποία ήδη σας έκανα λόγο και με την οποία,κύριοι συνάδελφοι, με αναφορά σε νόμο του 1934, στο άρθρο 13 του παρόντος σχεδίου νόμου καθορίζεται ότι μονάχα οι πτυχιούχοι των πολυτεχνικών σχολών γενικώς μπορούν να δουλέψουν σε εταιρείες των τηλεπικοινωνιών. Οι των πανεπιστημίων, που έχουμε βγάλει τόσους ειδικούς και θα βγάλουμε και άλλους, αποκλείονται από την αγορά. Προπομπός εκείνης, λοιπόν, της διατάξεως είναι αυτή εδώ. Παρακαλώ, ξεκαθαρίστε το.
Δεύτερο θέμα. Αυτή η αποδοχή προτάσεως που κάνατε σε εννέα δηλαδή μήνες, να μπορεί κανείς να μεταβιβάζει την ειδική άδεια, τι νόημα έχει; Ξέρετε τι μου θυμίζετε; Τις άδειες σκοπιμότητος του Υπουργείου Εμπορικής Ναυτιλίας. Τις έπαιρναν, κύριοι συνάδελφοι, αεριτζήδες και τις
μεταπουλούσαν για χρυσάφι μέχρι την ημέρα που κόπηκε αυτό με ειδικές διατάξεις που επέβαλε ο ομιλών.
Εγώ θα έλθω να πάρω μία άδεια, με κρίνετε ότι είμαι ικανός να έχω ειδική μάλιστα άδεια και σε εννέα μήνες μέσα, όταν μεταβάλλω άποψη, ή όταν βρω κάποιον πελάτη, μου επιτρέπετε να την πουλήσω; Γιατί αλλάξατε τα δύο χρόνια που είχατε προσδιορίσει στην αρχή ως χρόνο μη μεταβιβάσεως της ειδικής αδείας; Ειδική άδεια με ειδικές δεσμεύσεις και όρους και σε εννέα μήνες μέσα αλλάζει χέρια; Αυτές είναι -να μην τις χαρακτηρίσω πονηρές-περίεργες διατάξεις.
Παρακαλώ θερμώς, ξεκαθαρίστε μας και τα δύο θέματα. Και το της δυνατότητος απασχολήσεως πτυχιούχων πανεπιστημιακών σχολών, ειδικών -έχουμε ειδικές σχολές σήμερα με αποφοίτους Ελληνόπουλα και με ειδικότητα στις τηλεπικοινωνίες μη πτυχιούχους πολυτεχνικών σχολών- και για ποιο λόγο η ειδική άδεια σε εννέα μήνες μπορεί να αλλάζει χέρια.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σαλαγιάννης έχει το λόγο.
ΝΙΚΟΛΑΟΣ ΣΑΛΑΓΙΑΝΝΗΣ: Κύριε Πρόεδρε, θα ήθελα μία διευκρίνιση από τον κύριο Υπουργό, που λησμόνησα προηγουμένως να ρωτήσω.
Κύριε Βούλγαρη, στο άρθρο 4 που μιλάει για τη διαδικασία πρόσληψης ειδικού επιστημονικού προσωπικού, στην παράγραφο β' λέτε ότι ειδική επιτροπή εμπειρογνωμόνων που συγκροτείται από την Ε.Ε.Τ.Τ. κατόπιν 
συνέντευξης των υποψηφίων προβαίνει σε πρόταση για την επιλογή τους. Παρακάτω λέτε ότι η Ε.Ε.Τ.Τ. με αιτιολογημένη απόφασή της επιλέγει τους

υποψηφίους οι οποίοι διαθέτουν κατά την κρίση της την ευρύτερη δυνατή εμπειρία και γνώση. Ασφαλώς η Ε.Ε.Τ.Τ. έχει ήδη θεσμοθετήσει τα κριτήρια για το ποιους θα επιλέξει και τα έχει ήδη προκηρύξει. 'Εχει εκφράσει λοιπόν τη θέλησή της για το ποια στοιχεία πρέπει να έχουν αυτοί που επιλέγονται.
Η ερώτησή μου είναι η εξής: Η Ε.Ε.Τ.Τ. από τον πίνακα των προτάσεων της επιτροπής θα επιλέγει όποιον θέλει, τον πρώτο ή τον τελευταίο ή θα επιλέγει από τον πίνακα κατά τη σειρά που αυτός έχει συγκροτηθεί; Θα ήθελα μία διευκρίνιση και σας παρακαλώ να είναι σαφής.
Θεωρώ, κύριε Υπουργέ, ότι είναι κρίσιμο σημείο για την υπόθεση της διαφάνειας και της αξιοκρατίας, αν θέλουμε όλοι να ενισχύσουμε αυτήν την υπόθεση της Ε.Ε.Τ.Τ. με διαδικασίες σοβαρές. Θα ήθελα, λοιπόν, μία πλήρη διευκρίνηση, για να καταγραφεί στα Πρακτικά.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καλογιάννης έχει το λόγο.
ΣΤΑΥΡΟΣ ΚΑΛΟΓΙΑΝΝΗΣ: Ευχαριστώ, κύριε Πρόεδρε.

Αναφορικά με την καθολική υπηρεσία στην οποία αναφέρθηκε και ο κ. Σαλαγιάννης, συμφωνώ μαζί του. Είναι πολύ κρίσιμος όρος. Δυστυχώς, στο
σχέδιο νόμου δεν υπάρχει καμία διασφάλιση για την παροχή καθολικής υπηρεσίας μετά την 31η Δεκεμβρίου 2001.
'Οσον αφορά τους χρήστες, στο άρθρο 9, παράγραφοι 1β' και 1ε',
αναφέρεται ότι κάθε χρήστης έχει το δικαίωμα ακώλυτης και ποιοτικής χρήσης των νομίμως παρεχόμενων τηλεπικοινωνιακών υπηρεσιών και το δικαίωμα να διατηρεί εμπιστευτικό και απόρρητο το χαρακτήρα των επικοινωνιών του.
Επειδή όμως και χθες ο κύριος Υπουργός αναφέρθηκε στην εφαρμογή των νέων τεχνολογιών, θα ήθελα να ρωτήσω: Γνωρίζετε, κύριε Υπουργέ, σε ποιο στάδιο βρίσκεται η διαδικασία μετατροπής των κέντρων του Ο.Τ.Ε. σε ψηφιακά ανά την επικράτεια; Γνωρίζετε ότι σε απόσταση πενήντα μόλις χιλιομέτρων από τα Ιωάννινα, δίπλα στα ελληνοαλβανικά σύνορα, το σύνολο των τηλεφωνικών κέντρων είναι αναλογικά; Για ποια διασφάλιση του απορρήτου των επικοινωνιών μιλάμε;
Γνωρίζετε ότι στην περιφέρεια, εκτός των μεγάλων αστικών κέντρων, ο
Ο.Τ.Ε. δεν μπορεί να κάνει σύνδεση με γραμμές ISDN; Γνωρίζετε ότι στη Θεσπρωτία υπάρχουν ογδόντα αιτήσεις για σύνδεση με γραμμές ISDN και ο Ο.Τ.Ε. μπορεί να καλύψει λιγότερες από δέκα; Για ποια τεχνολογία μιλάμε και για ποιες ίσες ευκαιρίες; Δυστυχώς, μένουν ακόμα πάρα πολλά να γίνουν, ιδιαίτερα στην περιφέρεια.
Θα ήθελα να κάνω μία τελευταία αναφορά, κύριε Πρόεδρε, στο διαγωνισμό στον οποίο αναφέρθηκε και ο κύριος Υφυπουργός σήμερα και ο κύριος Υπουργός χθες. Στον τελευταίο διαγωνισμό της Ε.Ε.Τ.Τ. τον περασμένο Αύγουστο για δεκαοκτώ θέσεις ειδικού επιστημονικού προσωπικού -τονίζω ότι ο διαγωνισμός αυτός γίνεται με τις διαδικασίες του Α.Σ.Ε.Π.- υπήρχαν διακόσιες πενήντα αιτήσεις. Συνεπώς, δεν υπάρχει κανένα απολύτως θέμα για να παρακάμψουμε τις διαδικασίες του Α.Σ.Ε.Π. και να προσλάβετε προσωπικό

κατόπιν επιλογής. Δεν είναι κατανοητή, μετά από αυτά τα στοιχεία
που σας αναφέρω, η εμμονή σας στην παράκαμψη των κειμένων διατάξεων.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κύριε Βούλγαρη, έχετε σαφείς
ερωτήσεις, στις οποίες πρέπει να απαντήσετε, όπως τις έθεσε και ο κ. Παυλίδης και ο κ. Σαλαγιάννης και ο κ. Καλογιάννης.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Στο

άρθρο 4 που αναφέρθηκε ο κ. Παυλίδης, υπάρχουν οκτώ θέσεις κλάδου ΠΕ μηχανικού, που είναι πτυχιούχοι ανωτάτων τεχνικών σχολών και πανεπιστημιακής εκπαίδευσης, κλάδου ΠΕ πληροφορικής, τρεις θέσεις. Αρα υπάρχει δυνατότητα πρόσληψης και πτυχιούχων Πανεπιστημίου που δεν είναι μηχανικοί.
Το άλλο θέμα που θέσατε, κύριε Παυλίδη, αφορά το άρθρο 13. Θα μας
δοθεί η δυνατότητα να το συζητήσουμε στην αυριανή συζήτηση.
ΠΡΟΕΔΡΕΥΩΝ (Παναγιώτης Σγουρίδης): Δηλαδή τι λέτε; Τα πτυχία αυτά δεν ισχύουν;
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): 
Αναφέρεται ο κ. Παυλίδης σε μία διάταξη του άρθρου 13, που έχει σχέση με μία αντικατάσταση του νόμου του 1934 για τους μηχανικούς. Αυτό, κύριε Πρόεδρε, θα το συζητήσουμε αύριο.
Για την επισήμανση του κ. Σαλαγιάννη, έχουμε να εξηγήσουμε πώς γίνεται η πρόσληψη, σύμφωνα με τη διάταξη που προτείνεται στο άρθρο 4 παράγραφος 1β.
Πρέπει να απαντήσω στον κ. Καλογιάννη ότι τα δεκαοκτώ άτομα που
βρίσκονται σε διαδικασία πρόσληψης από την ΕΕΤΤ υπάγονται στις διαδικασίες του νομοσχεδίου που ψηφίσαμε το καλοκαίρι και όχι μέσω του ΑΣΕΠ. Είναι δύο διαδικασίες. Είναι οκτώ και δεκαοκτώ άτομα, κύριε Καλογιάννη. Τα δεκαοκτώ άτομα προσλαμβάνονται με τη διάταξη που συζητούμε σήμερα, γιατί έχει ψηφισθεί ήδη στο μικρό νομοσχέδιο, στο Θερινό Τμήμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καλογιάννης έχει το λόγο.
ΣΤΑΥΡΟΣ ΚΑΛΟΓΙΑΝΝΗΣ: Το διευκρίνισα μέσω της ΕΕΤΤ, κύριε Υπουργέ, και μου είπαν ότι επειδή δεν είχε γίνει νόμος του κράτους, δεν μπορούσαν να εφαρμόσουν αυτήν τη διαδικασία και ακολουθούν το ΑΣΕΠ.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Απαντώντας στον κ. Σαλαγιάννη, η διάταξη της παραγράφου 1β του άρθρου 4 έχει τους όρους της προκήρυξης, όπου εκεί αναφέρονται με σαφήνεια η εμπειρία και η εξειδίκευση του προσωπικού, το οποίο θέλουμε να προσλάβουμε στην Εθνική Επιτροπή. Στη σύνθεση της επιτροπής συμμετέχει ένα μέλος του ΑΣΕΠ και ένας καθηγητής ΑΕΙ πρώτης βαθμίδας. Στη συνέχεια έχουμε αιτιολογημένη απόφαση της Εθνικής Επιτροπής, η οποία επιλέγει τους υποψηφίους και κατά την κρίση της επιτροπής που έχει συσταθεί για την αξιολόγηση αυτών των υποψηφίων, για να προσληφθούν, καθώς και της Εθνικής Επιτροπής. Η συζήτηση γίνεται στο εννεαμελές συμβούλιο. Στη συνέχεια, οι πίνακες των επιλεγέντων αποστέλλονται στο ΑΣΕΠ για επικύρωση. Αν σε είκοσι μέρες δεν έχουν την επικύρωση, μερική ή ολική, τότε προχωράει η ΕΕΤΤ στην πρόσληψη των επιλεγέντων. Αυτή είναι μία σαφής διαδικασία που περιγράφει ο νόμος. Δεν νομίζω ότι υπάρχει κάποια ασάφεια σε αυτό. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Σαλαγιάννης έχει το λόγο. ΝΙΚΟΛΑΟΣ ΣΑΛΑΓΙΑΝΝΗΣ: 'Εκανα ένα σαφές ερώτημα και θέλω μια
διευκρίνιση. Συντάσσεται ένας πίνακας από την αρμόδια επιτροπή και προτείνεται στην ΕΕΤΤ. Η ΕΕΤΤ μπορεί να πάρει τον τελευταίο από αυτόν τον πίνακα ή διατηρεί τη σειρά του πίνακα;
ΠΡΟΕΔΡΕΥΩΝ (Παναγιώτης Σγουρίδης): 'Οπως συντάχθηκε ο πίνακας.
Κύριε Βούλγαρη, ο κ. Σαλαγιάννης ρωτάει...
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): 'Ηδη απάντησα, κύριε Πρόεδρε. Αν θέλετε, συμπληρωματικά να σας αναφέρω ότι μιλάμε για το ειδικό επιστημονικό προσωπικό με διδακτορικό δίπλωμα ή μεταπτυχιακό τίτλο σπουδών ΑΕΙ. Γι' αυτό το προσωπικό μιλάμε, γιατί είναι προσωπικό που διέπεται από τις διατάξεις του ν. 2366/95 και η πρόσληψη, όπως λέει αυτός ο νόμος, γίνεται κατά την πρώτη στελέχωση, κατόπιν συνεντεύξεως και επιλογής από ειδική επιτροπή που συγκροτεί γι' αυτόν το σκοπό η ΕΕΤΤ. Αναφέρεται, λοιπόν, η σύνθεση της ειδικής επιτροπής. 
ΝΙΚΟΛΑΟΣ ΣΑΛΑΓΙΑΝΝΗΣ: Τι σημαίνει ...
ΠΡΟΕΔΡΕΥΩΝ (Παναγιώτης Σγουρίδης): Σημαίνει ότι αν θα πάρουν πέντε,
θα είναι οι πρώτοι πέντε.

ΝΙΚΟΛΑΟΣ ΣΑΛΑΓΙΑΝΝΗΣ: Θα ήθελα μια διευκρίνιση. Κύριε Υπουργέ, μεταξύ μας εδώ, να ξέρουμε τι λέμε. 
ΠΡΟΕΔΡΕΥΩΝ (Παναγιώτης Σγουρίδης): Δεν είναι μεταξύ μας, είναι
ενώπιον του ελληνικού λαού.
ΝΙΚΟΛΑΟΣ ΣΑΛΑΓΙΑΝΝΗΣ: Λέγοντας μεταξύ μας εννοώ να ακούμε τι λέμε.
Δεν εννοώ μεταξύ εμού και του κυρίου Υπουργού.
Εγώ λέω το εξής: Αυτή η επιτροπή, με τους όρους που βάζει η ΕΕΤΤ, συντάσσει έναν πίνακα. Ρωτάω: Η πρόσληψη θα είναι από τον πίνακα αυτό, κατά τη σειρά του πίνακα; Ναι ή όχι; Αυτό είναι το ερώτημα.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βούλγαρη, έχετε το
λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε Πρόεδρε, ας αφήσουμε αυτό το ζήτημα να το αξιολογήσει η Εθνική Επιτροπή. Ας μην φθάσουμε μέχρις αυτού του σημείου. Ας αφήσουμε και στην Εθνική Επιτροπή, αφού έχει μια επιτροπή αξιολόγησης, στην οποία συμμετέχει ένα μέλος του ΑΣΕΠ, που είναι πρόεδρος και ένας τουλάχιστον καθηγητής, να κάνει την αξιολόγηση και στη συνέχεια η εθνική επιτροπή με το εννεαμελές συμβούλιό της να αποφασίσει για την κατάταξη των υποψηφίων. Ας μην
είμαστε απόλυτοι σ' αυτό το ζήτημα.
ΑΝΑΣΤΑΣΗΣ ΠΑΠΑΛΗΓΟΥΡΑΣ Μα τι είναι αυτά;
ΠΡΟΕΔΡΕΥΩΝ (Παναγιώτης Σγουρίδης): Είναι μια άποψη την οποία υποστηρίζει ο κύριος Υφυπουργός και θεωρεί ότι είναι σωστή γιατί έτσι ψηφίστηκε και ο νόμος. Δηλαδή από τον πίνακα των δέκα η επιτροπή αξιολόγησης μπορεί να πάρει και τον ένατο.

ΑΡΙΣΤΟΤΕΛΗΣ ΠΑΥΛΙΔΗΣ: Κατά την κρίση ...
ΠΡΟΕΔΡΕΥΩΝ (Παναγιώτης Σγουρίδης): Κατά την κρίση αυτή, αλλά η κρίση θα γίνει ανάμεσα στους δέκα. Δηλαδή, αν θα προσληφθούν τρεις μπορεί να πάρει τον ένατο, τον έβδομο και τον πρώτο.
ΑΡΙΣΤΟΤΕΛΗΣ ΠΑΥΛΙΔΗΣ: 'Αρα, δεν είναι αξιολόγηση. Να μας το εξηγήσει να ξέρουμε.
ΠΡΟΕΔΡΕΥΩΝ (Παναγιώτης Σγουρίδης): Μα, το ξεκαθάρισε, είναι σαφής.
ΑΡΙΣΤΟΤΕΛΗΣ ΠΑΥΛΙΔΗΣ: Να ξέρουμε ...
ΠΡΟΕΔΡΕΥΩΝ (Παναγιώτης Σγουρίδης): Είναι σαφής και εγώ το ξεκαθαρίζω ακόμη περισσότερο. Δεν έχει νόημα να το επαναλάβουμε.

Υπάρχει κάποιος άλλος που θέλει να πάρει το λόγο;
ΑΝΑΣΤΑΣΗΣ ΠΑΠΑΛΗΓΟΥΡΑΣ: Εγώ, κύριε Πρόεδρε.
ΠΡΟΕΔΡΕΥΩΝ (Παναγίωτης Σγουρίδης): Ορίστε, κύριε Παπαληγούρα, έχετε
το λόγο και κλείνουμε με σας.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Πολύ με ξενίζει η διατύπωση της τελευταίας φράσης του Υφυπουργού. Δεν καταλαβαίνω τι είναι αυτό το οποίο σήμερα νομοθετούμε εδώ. Τι ορίζουμε; 'Οτι θα υπάρξει κάποια επιτροπή αξιολόγησης, θα αξιολογήσει κάποιο προσωπικό, προκειμένου να έρθει η ΕΕΤΤ από κει και πέρα και να μη λάβει υπόψη την αξιολόγηση αυτή; Αυτά είναι απίθανα πράγματα!
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το
λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Δεν έχω να προσθέσω τίποτε, κύριε Πρόεδρε.
ΑΡΙΣΤΟΤΕΛΗΣ ΠΑΥΛΙΔΗΣ: Παρακαλώ το λόγο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Δεν έχετε δικαίωμα δευτερολογίας. 'Ηταν προτασσόμενη δευτερολογία. Δεν έχετε δικαίωμα να μιλήσετε και εξάλλου ο Υπουργός ήταν σαφέστατος.
ΑΡΙΣΤΟΤΕΛΗΣ ΠΑΥΛΙΔΗΣ: Μα, μπορεί να γίνονται αυτά μέσα στη Βουλή,
κύριε Πρόεδρε; Νισάφι πια.
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει κανένας άλλος
συνάδελφος να μιλήσει επί της ενότητας αυτής.
Κηρύσσεται περαιωμένη η συζήτηση επί της ενότητας των άρθρων 1 έως
και 10 και εισερχόμαστε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον

κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία. ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.

ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 9 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 10 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.

ΣΤΑΥΡΟΣ ΣΚΟΠΕΛΙΤΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό κατά πλειοψηφία, ως έχει.
Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης μυστικής ψηφοφορίας για τις αιτήσεις άρσεως ασυλίας Βουλευτών.
Για τον κ. Γιαννόπουλο, ψήφισαν υπέρ της άρσης της ασυλίας του 43
Βουλευτές, κατά της άρσης της ασυλίας του 198 Βουλευτές, παρών 4 Βουλευτές.

Για τον κ. Θωμόπουλο, ψήφισαν υπέρ της άρσης της ασυλίας του 37
Βουλευτές, κατά της άρσης της ασυλίας του 211 Βουλευτές, παρών 2 Βουλευτές.
Για τον κ. Καρατζαφέρη, ψήφισαν υπέρ της άρσης της ασυλίας του 50
Βουλευτές, κατά της άρσης της ασυλίας του 192 Βουλευτές, παρών 1 Βουλευτής.
Για τον κ. Λιάνη, ψήφισαν υπέρ της άρσης της ασυλίας του 28 Βουλευτές, κατά της άρσης της ασυλίας του 217 Βουλευτές, παρών 2 Βουλευτές.
Για τον κ. Λυμπερακίδη, ψήφισαν υπέρ της άρσης της ασυλίας του 18 Βουλευτές, κατά της άρσης της ασυλίας του 227 Βουλευτές, παρών κανένας Βουλευτής.
Για τον κ. Μαντέλη, ψήφισαν υπέρ της άρσης της ασυλίας του 39 Βουλευτές, κατά της άρσης της ασυλίας του 199 Βουλευτές, παρών 1 Βουλευτής.
Για τον κ. Παναγιωτόπουλο, ψήφισαν υπέρ της άρσης της ασυλίας του 26 Βουλευτές, κατά της άρσης της ασυλίας του 215 Βουλευτές, παρών 1 Βουλευτής.
Για τον κ. Σκυλλάκο, ψήφισαν υπέρ της άρσης της ασυλίας του 31
Βουλευτές, κατά της άρσης της ασυλίας του 214 Βουλευτές, παρών 1 Βουλευτής.
Για τον κ. Τσεκούρα, ψήφισαν υπέρ της άρσης της ασυλίας του 38
Βουλευτές, κατά της άρσης της ασυλίας του 201 Βουλευτές, παρών 4 Βουλευτές.
Για τον κ. Τσίμα, ψήφισαν υπέρ της άρσης της ασυλίας του 77 Βουλευτές, κατά της άρσης της ασυλίας του 172 Βουλευτές, παρών 5 Βουλευτές.
Επίσης, ευρέθησαν 5 άκυρα ψηφοδέλτια στο σύνολο των ψηφοδελτίων. Συνεπώς, οι αιτήσεις άρσεως της ασυλίας των Βουλευτών κυρίων
Ευάγγελου Γιαννόπουλου, Ιωάννη Θωμόπουλου, Γεωργίου Καρατζαφέρη, Γεωργίου Λιάνη, Λεωνίδα Λυμπερακίδη, Αναστάσιου Μαντέλη, Γεωργίου Παναγιωτόπουλου, Αντώνη Σκυλλάκου, Ιωάννη Τσεκούρα και Κωνσταντίνου Τσίμα απερρίφθησαν. 
'Εχουν διανεμηθεί τα Πρακτικά της Δευτέρας 6 Νοεμβρίου 2000 και
ερωτάται το Σώμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Δευτέρας 6 Νοεμβρίου 2000 επικυρώθηκαν.
Κύριοι συνάδελφοι, στο σημείο αυτό δέχεστε να λύσουμε την συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 23.30', λύεται η συνεδρίαση για
αύριο, ημέρα Πέμπτη 16 Νοεμβρίου 2000 και ώρα 10.30', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Οργάνωση και λειτουργία των τηλεπικοινωνιών και άλλες διατάξεις", σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 


