
ΣΥΝΕΔΡΙΑΣΗ ΡΝΔ' 
Πέμπτη 5 Απριλίου 2001 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. Ανακοινώνεται ότι τη συνεδρίαση παρακολουθούν μαθητές από το Δημοτικό Σχολείο Μάνδρας, το 109 Δημοτικό Σχολείο Αθηνών, το Γυμνάσιο Κριεζών Ευβοίας, το 1ο Λύκειο Πεύκης Αττικής και το 2ο Ενιαίο Λύκειο Αγρινίου Αιτωλοακαρνανίας,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Συζήτηση επικαίρων ερωτήσεων:
α) Προς τον Υπουργό Μεταφορών και Επικοινωνιών, σχετικά με τη
χορήγηση αδειών λειτουργίας σε ραδιοφωνικούς σταθμούς,
β) Προς τον Υπουργό Εργασίας και Κοινωνικών Ασφαλίσεων: i) σχετικά με την κατάργηση της ασφαλιστικής κάλυψης των προστατευομένων μελών, των οικογενειών των μεταναστών,
ii) σχετικά με τη μη ανανέωση των συμβάσεων σε υπαλλήλους, εισπράκτορες του Ταμείου Ασφάλισης Εμπόρων (ΤΑΕ),
γ) Προς τον Υπουργό Υγείας και Πρόνοιας: i) σχετικά με την καθυστέρηση, στην ολοκλήρωση και στελέχωση του Κέντρου Υγείας Αγίου Νικολάου Μεσσηνίας,
ii) σχετικά με τις απεργιακές κινητοποιήσεις των εργαζομένων στα
νοσοκομεία, τη λήψη μέτρων επίλυσης των αιτημάτων τους κλπ.,
δ) Προς τον Υπουργό Γεωργίας, σχετικά με τα προβλήματα στη χορήγηση
αγροτικών - καλλιεργητικών δανείων, από την Αγροτική Τράπεζα,
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί των άρθρων του σχεδίου νόμου του Υπουργείου Μεταφορών και Επικοινωνιών: "Προσαρμογή στις διατάξεις της Οδηγίας 94/56/Ε.Κ. του Ευρωπαϊκού Συμβουλίου για τη θέσπιση βασικών αρχών που διέπουν τις έρευνες ατυχημάτων και συμβάντων Πολιτικής Αεροπορίας - Ενίσχυση της κρατικής εποπτείας επί των Προτύπων Ασφάλειας Πτήσεων και ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.)",
2. Ονομαστική ψηφοφορία επί των υπ' αριθμ. 436/25/2.4.2001 και 442/26/3.4.2001 τροπολογιών του σχεδίου νόμου του Υπουργείου Μεταφορών και Επικοινωνιών,
3. Κατάθεση εκθέσεων Διαρκών Επιτροπών:
1. Η Διαρκής Επιτροπή Δημόσιας Διοίκησης, Δημόσιας Τάξης και
Δικαιοσύνης καταθέτει τις εκθέσεις της στα σχέδια νόμου:
α) Του Υπουργείου Δικαιοσύνης: "Επιτάχυνση της τακτικής διαδικασίας ενώπιον των πολιτικών δικαστηρίων και λοιπές δικονομικές και συναφείς ρυθμίσεις",
β) Του Υπουργείου Δημόσιας Τάξης: Ι) "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για τη συνεργασία του Υπουργείου Δημόσιας Τάξης της Ελληνικής Δημοκρατίας και του Υπουργείου Εσωτερικών της Δημοκρατίας της Τουρκίας για την καταπολέμηση του εγκλήματος, ιδιαίτερα της τρομοκρατίας, του οργανωμένου εγκλήματος, της παράνομης διακίνησης ναρκωτικών και της λαθρομετανάστευσης",

ΙΙ) "Κύρωση της Συμφωνίας μεταξύ της Κυβέρνησης της Ελληνικής
Δημοκρατίας και της Κυβέρνησης της Δημοκρατίας της Λιθουανίας σχετικά με την επανεισδοχή προσώπων των οποίων η διαμονή είναι παράνομη",
2. Η Διαρκής Επιτροπή Εθνικής 'Αμυνας και Εξωτερικών Υποθέσεων
καταθέτει την έκθεσή της στην πρόταση νόμου αρμοδιότητας του Υπουργείου Εξωτερικών: "Σύσταση Εθνικού Συμβουλίου Εξωτερικής Πολιτικής (Ε.Σ.Ε.Π.) και θέσης Μόνιμου Υπηρεσιακού Υφυπουργού στο Υπουργείου Εξωτερικών", 
ΟΜΙΛΗΤΕΣ
Α. Επί των επικαίρων ερωτήσεων:
ΒΟΥΛΓΑΡΗΣ Α.,
ΚΑΡΑΣΜΑΝΗΣ Γ.,
ΚΑΤΣΙΛΙΕΡΗΣ Π.,
ΚΟΥΡΟΥΜΠΛΗΣ Π.,
ΞΗΡΟΤΥΡΗ Α.,
ΣΚΥΛΛΑΚΟΣ Α.,
ΣΠΥΡΑΚΗ Χ.,
ΦΑΡΜΑΚΗΣ Ν.,
ΦΟΥΝΤΟΥΚΙΔΟΥ Π.,
ΧΑΤΖΗΜΙΧΑΛΗΣ Γ.,
Β. Επί του σχεδίου νόμου του Υπουργείου Μεταφορών και Επικοινωνιών: 
ΑΜΠΑΤΖΟΓΛΟΥ Γ.,
ΒΟΥΛΓΑΡΗΣ Α.,
ΚΟΛΛΙΑ Μ.,
ΜΑΝΤΕΛΗΣ Α.,
ΝΑΣΙΩΚΑΣ Ε.,
ΠΑΠΑΛΗΓΟΥΡΑΣ Α.,
ΣΠΥΡΙΟΥΝΗΣ Κ.,
ΤΣΙΟΓΚΑΣ Δ.,
ΦΛΩΡΙΝΗΣ Α.
Π Ρ Α Κ Τ Ι Κ Α Β Ο Υ Λ Η Σ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡΝΔ'
Πέμπτη 5 Απριλίου 2001
-----------------
Αθήνα, σήμερα στις 5 Απριλίου 2001, ημέρα Πέμπτη και ώρα 10.53'
συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β' Αντιπροέδρου αυτής
ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι,
αρχίζει η συνεδρίαση.
ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 4/4/2001 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΝΓ' συνεδριάσεώς του, της 4ης Απριλίου 2001 σε ό,τι αφορά την ψήφιση στο σύνολο των σχεδίων νόμου: 1. "Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση και άλλες διατάξεις".
2. "Κύρωση του Πρωτοκόλλου, με βάση το άρθρο Κ.3 της Συνθήκης για την Ευρωπαϊκή 'Ενωση, σχετικά με το πεδίο εφαρμογής της νομιμοποίησης εσόδων από παράνομες δραστηριότητες στη Σύμβαση σχετικά με τη χρήση της πληροφορικής στον τελωνειακό τομέα, καθώς και σχετικά με την προσθήκη του αριθμού καταχώρισης των μέσων μεταφορών στη Σύμβαση".
Παρακαλείται η κυρία Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από την κ. Παρθένα Φουντουκίδου,
Βουλευτή Πέλλας, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε
στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Θα συζητηθεί η δεύτερη επίκαιρη ερώτηση με αριθμο 810/2.4.2001 της
Βουλευτού της Νέας Δημοκρατίας κας Παρθένας Φουντουκίδου-Θεοδωρίδου προς τους Υπουργούς Μεταφορών και Επικοινωνιών, Τύπου και Μέσων Μαζικής Ενημέρωσης σχετκώς με τη χορήγηση αδειών λειτουργίας σε Ραδιοφωνικούς Σταθμούς.
Η επίκαιρη ερώτηση της κας Φουντουκίδου σε περίληψη έχει ως εξής: "'Εκθαμβη η κοινή γνώμη παρακολούθησε τη διακοπή ηλεκτροδότησης και
τη βίαιη διακοπή λειτουργίας 19 Ραδιοφωνικών Σταθμών Αττικής, πολλοί εκ των οποίων έχουν υψηλά ποσοστά ακροαματικότητας.
Επειδή τα γεγονότα αυτά προκάλεσαν την κοινή γνώμη και δημιούργησαν εύλογα ερωτηματικά για τα κίνητρα και τη σκοπιμότητά τους, αφορά δε θέμα που άπτεται της ελευθερίας του Τύπου και λειτουργίας του δημοκρατικού
πολιτεύματος.
Γι' αυτό ερωτάσθε, κύριοι Υπουργοί:
1. Ποια ήταν τα στοιχεία που απετέλεσαν τη βάση μοριοδότησης ανά
σταθμό;
2. Υπάρχει ομοφωνία στις απόψεις ειδικών σχετικά με τον αριθμό συχνοτήτων που μπορούν να χρησιμοποιηθούν στην Αττική χωρίς κινδύνους στις πτήσεις".
Ο Υφυπουργός Μεταφορών και Επικοινωνιών κ. Βούλγαρης έχει το λόγο. ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε
Πρόεδρε, κυρίες και κύριοι συνάδελφοι, όσον αφορά το πρώτο σκέλος της ερώτησης της κυρίας συναδέλφου, δηλαδή το πώς μοριοδοτούνται και πώς επιλέγονται οι ραδιοφωνικοί σταθμοί για να αδειοδοτηθούν στη συνέχεια, αυτό αποτελεί αντικείμενο του Υπουργείου Τύπου και Μέσων Μαζικής Ενημέρωσης προς το οποιο μπορεί η κυρία συνάδελφος να κάνει μια ερώτηση και να έχει περισσότερα αναλυτικά στοιχεία.
Θα ήθελα όμως να πω ότι η μοριοδότηση για την επιλογή των σταθμών, οι οποίοι σύμφωνα με το νόμο θα δικαιούνται άδεια οριστικής λειτουργίας, γινεται απο το Εθνικό Συμβούλιο Ραδιοτηλεόρασης που είναι ανεξάρτητη αρχή. Μάλιστα, επειδή αύριο έχουμε και τη διαδικασία ψήφισης άρθρων του Συντάγματος, επίκειται η συνταγματική κατοχύρωσή της ως του αποκλειστικού αρμόδιου οργάνου που θα έχει την αρμοδιότητα για την εποπτεία του οπτικοακουστικού τομέα στη χώρα μας.
Τα μέλη του Ραδιοτηλεοπτικού Συμβουλίου έχουν μια προσωπική και λειτουργική ανεξαρτησία κατά την άσκηση των καθηκόντων τους. Η σύνθεση είναι γνωστή. Υπάρχει ένα έγγραφο από το Υπουργείο Τύπου το οποίο θα κατατεθεί για τη σύνθεση. Τα Πρακτικά είναι στη διάθεσή σας κυρία συνάδελφε για κάθε ενημέρωση, το πώς έγινε η μοριοδότηση για την αδειοδότηση των σταθμών.
Επίσης, να σας πω ότι υπήρξε ένας διαγωνισμός στον οποίο συμμετείχαν πολλοί ραδιοφωνικοί σταθμοί. 'Ηταν ο πρώτος διαγωνισμός για τους είκοσι ραδιοφωνικούς σταθμούς οι οποίοι αξιολογήθηκαν σύμφωνα με τη μοριοδότηση του Εθνικού Συμβουλίου Ραδιοτηλεόρασης, για να έχουν τις πρώτες άδειες λειτουργίας.
Στη συνέχεια ο χάρτης συχνοτήτων της Αττική συμπληρώθηκε με τρεις
επιπλέον συχνότητες. Ο διαγωνισμός αυτός είναι ήδη σε εξέλιξη -η προθεσμία του έληξε στις 14 Μαρτίου του 2001- και μέχρι να ολοκληρωθεί η διαγωνιστική αυτή διαδικασία, το Εθνικό Συμβούλιο Ραδιοτηλεόρασης, με ομόφωνη απόφασή του επέλεξε οκτώ σταθμούς οι οποίοι θα έχουν τη δυνατότητα να λειτουργούν προσωρινά.
Βέβαια στο πρακτικό αυτής της επιλογής αναφέρεται για αυτή τη σειρά
σταθμών ότι δεν έχουν ακόμη αξιολογηθεί, οριστικά και δεν αποτελεί πρόκριμα ούτε δεσμεύει το Εθνικό Συμβούλιο Ραδιοτηλεόρασης σύμφωνα με τη διαγωνιστική διαδικασία για τις τρεις επιπλέον συχνότητες. Δεν δεσμεύται, λοιπόν, το Συμβούλιο για την οριστική χρήση των αδειών αυτών, οι οποίες έχουν προκηρυχθεί.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Φουντουκίδου, έχετε δύο λεπτά για να αναπτύξετε την επίκαιρη ερώτησή σας.
ΠΑΡΘΕΝΑ ΦΟΥΝΤΟΥΚΙΔΟΥ Κύριε Πρόεδρε, το βράδυ της 27ης Μαρτίου πήρε
σάρκα και οστά η έννοια της αυθαιρεσίας και της καταχρηστικής άσκησης της εξουσίας. Αποφάσισε η Κυβέρνηση να προκαλέσει όχι μόνο την Κοινοβουλευτική Ομάδα του κόμματός της, αλλά και το σύνολο της ελληνικής κοινωνίας. Και το ερώτημα είναι το γιατί.
Θαρρώ ότι οι εξηγήσεις και οι απαντήσεις που έδωσε σήμερα ο κύριος Υπουργός καθόλου δεν αγγίζουν την ουσία των ερωτημάτων και δεν απαντούν στις σκιές και στις υπόνοιες που πλανώνται στην κοινή γνώμη.
Κύριε Υπουργέ, με παραπέμπετε στον Υπουργό Τύπου και Μέσων Μαζικής Ενημέρωσης και σας δείχνω την επίκαιρη ερώτησή μου, η οποία αναφέρεται και στον Υπουργό Τύπου. Θαρρώ ότι υπάρχει στοιχειώδης επικοινωνία μεταξύ σας, ώστε να πάρετε τα απαραίτητα στοιχεία και να τα προσκομίσετε στη Βουλή.
Πέρα απ' αυτό, επικαλείσθε την ανεξαρτησία του Εθνικού Συμβουλίου Ραδιοτηλεόρασης, τη στιγμή που έχουμε παραίτηση μέλους -και μάλιστα μέλους του κόμματός σας, του κ. Οικονομίδη- που καταγγέλλει ότι ήταν παράνομη, παράτυπη η διαδικασία και ότι δεν έχει λάβει γνώση των πρακτικών και δεν τα έχει υπογράψει. Και όχι μόνο αυτό, κύριε Υπουργέ. Λέει επίσης ότι η απόφαση για τους οκτώ σταθμούς πάρθηκε χωρίς να έχετε
τα πρακτικά της γνωμοδότησης του κλιμακίου που ήλεγξε τα στοιχεία των ραδιοφωνικών σταθμών.
'Εχω κάνει αίτηση κατάθεσης εγγράφων από τις 28 Μαρτίου, με την οποία σας ζητώ τα πρακτικά αυτά. Και αντί να μου πείτε ότι είναι στη διάθεσή μου και να μου απαντήσετε αν είναι και υπογεγραμμένα αυτήν τη στιγμή που μιλάμε -γιατί και ο πρόεδρος της επιτροπής διαχώρισε τη θέση του- θα προτιμούσα να τα έχετε ήδη προσκομίσει και να τα έχετε καταθέσει στη Βουλή, ώστε επιτέλους να λάβουμε γνώση. Δεν είναι μυστικά έγγραφα. Δημόσια έγγραφα είναι, κύριε Υπουργέ, και μάλιστα σε μία εποχή που όλος ο κόσμος είναι απόλυτα υποψιασμένος για το τι έχει συμβεί.
Σας ζήτησα επίσης να μου στείλετε τα έγγραφα της 'Ενωσης Χειριστών Πολιτικής Αεροπορίας, από τα οποία πρέπει να προκύπτει ποιες παρεμβάσεις από ραδιοφωνικούς σταθμούς έχουν καταγραφεί και πόσες είναι αυτές ανά σταθμό, ποιοι είναι, δηλαδή, οι σταθμοί που παρεμβαίνουν. Για να δούμε τέλος πάντων αν ήταν και αυτός ένας από τους λόγους για τους οποίους ισχυρίζεστε ότι προκάλεσαν την απόφαση αυτή.
Είναι εμφανές ότι έγιναν παρεμβάσεις από την Κυβέρνηση στο Εθνικό Συμβούλιο Ραδιοτηλεόρασης. Και από εκεί και ύστερα το ερώτημα, κύριε Υπουργέ, είναι γιατί. Κανένας δεν παρανομεί, κανένας δεν αυθαιρετεί, αν δεν υπάρχει συμφέρον ή πίεση ή κάποια αιτία από πίσω. Και αυτό οφείλετε επαρκώς να μας το εξηγήσετε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βούλγαρη, έχετε το
λόγο για δύο λεπτά για να δευτερολογήσετε.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κυρία συνάδελφε, αυτά τα οποία ζητήσατε με την κατάθεση της επίκαιρης ερώτησής σας είναι στα χέρια μου. Θα κατατεθούν στη Βουλή.
Για τα πρακτικά που ζητήσατε να κατατεθούν από τη συνεδρίαση αυτή σας ανέφερα ότι έχουν έναν όγκο, αλλά κατατέθηκαν και υπάρχουν στο Εθνικό Συμβούλιο Ραδιοτηλεόρασης. Μπορείτε ανά πάσα στιγμή με μία αίτησή σας στο Υπουργείο Τύπου και Μέσων Μαζικής Ενημέρωσης να τα πάρετε για κάθε συνεδρίαση και κάθε απόφαση που έλαβε το Εθνικό Συμβούλιο Ραδιοτηλεόρασης.
'Οσον αφορά το άλλο σκέλος της ερώτησής σας, για το κλείσιμο ορισμένων ραδιοσταθμών, μετά τη γνωμοδότηση του Εθνικού Συμβουλίου Ραδιοτηλεόρασης για τους επιπλέον οκτώ σταθμούς που, πέραν των είκοσι θα είχαν τη δυνατότητα να λειτουργήσουν σε προσωρινή βάση μέχρι την οριστική απόφαση του Εθνικού Συμβουλίου Ραδιοτηλεόρασης, εκδόθηκαν αποφάσεις από το Υπουργείο Τύπου για τους υπόλοιπους σταθμούς, οι οποίοι δεν θα είχαν το νόμιμο δικαίωμα να λειτουργούν και έπρεπε να σταματήσει η λειτουργία τους εν όψει λειτουργίας του νέου Αεροδρομίου των Σπάτων, δεδομένου ότι υπήρχε πρόβλημα παρεμβολών. 'Ενα από τα στοιχεία τα οποία έλαβε υπόψη της και η FAA η αμερικάνικη υπηρεσία ελέγχου εναέριας κυκλοφορίας που συνεργάζεται με τη διεθνή ένωση εναέριας κυκλοφορίας, ήταν και το γεγονός ότι υπήρχαν παρεμβολές κατά τη διάρκεια των προσγειώσεων.
Η ελληνική πολιτεία η οποία κατασκεύασε ένα νέο και σύγχρονο αεροδρόμιο, το νέο πολιτικό αεροδρόμιο των Σπάτων, δεν επιθυμεί να υπάρχουν καταγγελίες χειριστών, όχι μόνο της Ολυμπιακής Αεροπορίας, αλλά και χειριστών ξένων εταιρειών σε διεθνείς οργανώσεις και ενώσεις, ότι γίνονται παρεμβολές κατά τη διάρκεια των προσγειώσεων.
Γι' αυτόν το λόγο, ο τεχνικά εφικτός αριθμός των είκοσι οκτώ
συχνοτήτων ιδιωτικών ραδιοφωνικών σταθμών που μπορούν να λειτουργούν στην Αττική εξασφαλίζει τη δυνατότητα των μη παρεμβολών. 'Αρα για κάθε άλλο σταθμό ο οποίος θα λειτουργούσε από την έναρξη λειτουργίας του αεροδρομίου των Σπάτων, υπήρχαν μεγάλες πιθανότητες, σύμφωνα με τα τεχνικά στοιχεία που υπάρχουν και θα τεθούν στη διάθεσή σας, να δημιουργούν προβλήματα παρεμβολών στις συχνότητες που χρησιμοποιούνται για τις προσγειώσεις των αεροπλάνων. Γι' αυτό, λοιπόν, το λόγο η ελληνική πολιτεία θα πρέπει να θωρακίσει την ασφάλεια των πτήσεων και στο νέο πολιτικό αεροδρόμιο των Σπάτων.
(Στο σημείο ο Υφυπουργός Μεταφορών και Επικοινωνιών κ. Αλέξανδρος Βούλγαρης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 812/2.4.2001 επίκαιρη ερώτηση του Βουλευτή του Κομμουνιστικού Κόμματος
Ελλάδας κ. Γεωργίου Χουρμουζιάδη προς τον Υπουργό Εθνικής Παιδείας και Θρησκευμάτων, σχετικώς με τη διαδικασία διορισμού εκπαιδευτικών μουσικής αγωγής στα σχολεία. Διαγράφεται λόγω κωλύματος του κυρίου Υπουργού. 
Τέταρτη είναι η με αριθμό 809/2.4.2001 επίκαιρη ερώτηση της Βουλευτού
του Συνασπισμού της Αριστεράς και της Προόδου κ. Ασημίνας Ξηροτύρη-Αικατερινάρη προς τον Υπουργό Εργασίας και Κοινωνικών Ασφαλίσεων, σχετικώς με την κατάργηση της ασφαλιστικής κάλυψης των προστατευομένων μελών, των οικογενειών των μεταναστών.
Η επίκαιρη ερώτηση της κ. Ασημίνας Ξηροτύρη-Αικατερινάρη έχει ως
εξής:
"Μόλις λίγες μέρες μετά τον εορτασμό της Παγκόσμιας Ημέρας κατά του Ρατσισμού και των Διακρίσεων, το Υπουργείο Εργασίας δίνει στις υπηρεσίες του ΟΑΕΔ την εντολή στην ουσία να δρομολογούν την απέλαση χιλιάδων αλλοδαπών, κυρίως γυναικόπαιδων.
Σύμφωνα με εγκύκλιο του ΟΑΕΔ, απαγορεύεται η αναγραφή της ή του
συζύγου και των προστατευομένων μελών τους πάνω στις πράσινες κάρτες. Ας σημειωθεί ότι η αναγραφή αυτή δίνει την ελάχιστη έννομη κάλυψη στα μέλη της οικογενείας του νόμιμου μετανάστη για ασφαλιστική κάλυψη, έτσι ώστε να τους δίνεται η δυνατότητα να νοσηλεύονται στα δημόσια νοσοκομεία, να φοιτούν στα δημόσια σχολεία κλπ.
Με την εγκύκλιο αυτή οι οικογένειες των μεταναστών κινδυνεύουν να διαλυθούν, αφού τα υπόλοιπα μέλη τους θα θεωρούνται πλέον παράνομα, ενώ επιδεινώνονται ακόμη περισσότερο τα θέματα περίθαλψης των μεταναστών και γενικότερα της δημόσιας υγείας. Σχετικά με τα παραπάνω κατέθεσαν αναφορά η Αντιρατσιστική Πρωτοβουλία Θεσσαλονίκης, Εκπρόσωποι του Εργατικού Κέντρου, της 'Ενωσης Νοσοκομειακών Γιατρών, των ΕΛΜΕ, της Οικολογικής Κίνησης, της Εναλλακτικής Πρωτοβουλίας Δικηγόρων και των Μεταναστευτικών Κοινοτήτων και κατήγγειλαν τα σχετικά στον Υπουργό Μακεδονίας Θράκης. 
Μετά από τα παραπάνω, ερωτάται ο κύριος Υπουργός:
Τι προτίθεται να πράξει αναφορικά με την ασφαλιστική κάλυψη των
προστατευομένων μελών της οικογένειας του μετανάστη, έτσι ώστε να ρυθμιστεί το μεγάλο αυτό κοινωνικό πρόβλημα;"
O Yφυπουργός Εργασίας και Κοινωνικών Ασφαλίσεων κ. Φαρμάκης έχει το
λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοιν. Ασφαλίσων): Κυρία και κύριοι συνάδελφοι, σύμφωνα με τις διατάξεις της παραγράφου 4 του άρθρου 2 του προεδρικού διατάγματος 359/1997, όπως συμπληρώθηκε με το άρθρο 17 του ν.2713/1999, ο σύζυγος ή η σύζυγος και τα ανήλικα τέκνα του κατόχου της κάρτας παραμονής περιορισμένης χρονικής διάρκειας ή εκείνου στον οποίο έχει χορηγηθεί από την αρμόδια υπηρεσία του ΟΑΕΔ η σχετική βεβαίωση κατάθεσης των προβλεπομένων δικαιολογητικών για την έκδοση της κάρτας αυτής, δεν απελαύνονται κατά τη διάρκεια της ισχύος της κάρτας αυτής.
Ο λόγος για τον οποίο διακόπηκε η αναγραφή των μελών στην πράσινη κάρτα, είναι διότι από την κείμενη νομοθεσία αυτό δεν προβλέπεται. Το γεγονός της μη αναγραφής των προστατευομένων μελών στην πράσινη κάρτα του αλλοδαπού, δεν έχει συνέπειες στην ιατροφαρμακευτική περίθαλψη, γιατί το ΙΚΑ δεν εξετάζει τα στοιχεία αυτά προκειμένου να χαρακτηρίσει ως μέλη της οικογένειας κάποιους. Για το χαρακτηρισμό ως μελών της οικογένειας των άμεσα ασφαλισμένων του ΙΚΑ, ισχύουν οι γενικές διατάξεις που αφορούν 'Ελληνες και αλλοδαπούς ασφαλισμένους στο ΙΚΑ.
Επιπλέον, με τις διατάξεις του μεταναστευτικού νόμου που ψηφίστηκε πρόσφατα στη Βουλή, ρυθμίζονται θέματα της οικογενειακής συνένωσης των αλλοδαπών. Προβλέπεται, δηλαδή, η δυνατότητα του αλλοδαπού ο οποίος κατοικεί νόμιμα στην Ελλάδα επί δύο τουλάχιστον χρόνια, να ζητήσει την είσοδο και την εγκατάσταση στη χώρα μελών της οικογενείας του. Επιπλέον, ο αλλοδαπός που έχει άδεια παραμονής ή πράσινη κάρτα κατά την έναρξη ισχύος του νόμου και διαμένει νόμιμα στην Ελλάδα, μέχρι την έναρξη ισχύος του νόμου θα πρέπει να υποβάλει αίτηση για τη χορήγηση άδειας παραμονής και στα μέλη της οικογένειάς του για οικογενειακή συνένωση, εφόσον τα μέλη αυτά συγκατοικούν μαζί του.
Συνεπώς δε θεωρώ ότι υπάρχει θέμα ούτε ως προς την παραμονή των μελών της οικογενείας των αλλοδαπών στην Ελλάδα ούτε ως προς την ασφαλιστική τους κάλυψη και προφανώς εννοούμε την ιατροφαρμακευτική τους περίθαλψη ως έμμεσα προστατευομένων μελών από το 'Ιδρυμα.
Επαναλαμβάνω, ότι δεν πρέπει να συνδέεται η αναγραφή των μελών της
οικογενείας ενός αλλοδαπού στην πράσινη κάρτα με την πιθανότητα απέλασής τους ή μη κάλυψής τους για ιατροφαρμακευτική περίθαλψη από το ΙΚΑ. 
ΠΡΟΕΔΡΕΥΩΝ (Παναγιώτης Σγουρίδης): Η κα Ξηροτύρη έχει το λόγο για δύο
λεπτά να αναπτύξει την ερώτησή της.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
'Οπως πολύ σωστά είπατε, από τα προεδρικά διατάγματα 358 και 359 του 1997, δεν προκύπτει κάποια ρητή διάταξη στο να μην αναγράφονται τα προστατευόμενα μέλη ή να μην έχουν κάλυψη τα προστατευόμενα μέλη του νόμιμου μετανάστη. Για το λόγο αυτό και εγώ σας κάνω την ερώτηση.
Δεν υπήρχε κανένας λόγος να εκδοθεί αυτή η εγκύκλιος και να γίνει η
εφαρμογή της. Γιατί στις περισσότερες περιοχές έχει ζητηθεί από τις υπηρεσίες του ΟΑΕΔ να αποσυρθούν αυτές οι κάρτες που έγραφαν τα προστατευόμενα μέλη.
Κοιτάξτε, κύριε Υπουργέ, το πρόβλημα των μεταναστών στην Ελλάδα και
κυρίως της νοσοκομειακής τους περίθαλψης έχει επιδεινωθεί ακόμη περισσότερο μετά από την εγκύκλιο που εξεδόθη στις 13.7.2000 για την ιατροφαρμακευτική περίθαλψη. 'Εχει επιδεινωθεί ακόμη περισσότερο από πολλές κοινωνικές συνθήκες που διαμορφώθηκαν. Είμαστε η χώρα που παρουσιάζει τα υψηλότερα ποσοστά στην Ευρώπη μη ανεκτικότητας. Είμαστε η χώρα η οποία δεν έχει ούτε ένα καθαρά ειδικό σχολείο για τους αλλοδαπούς μετανάστες.
Είναι, λοιπόν, θέματα τα οποία εκκρεμούν μέχρι να ισχύσει ο νόμος και αυτές οι νέες διατάξεις. Εμείς τουλάχιστον, ο Συνασπισμός, θέλαμε να είναι ευνοϊκότερος αυτός ο νόμος για τους αλλοδαπούς, αλλά έστω και μετά από αυτήν τη διάταξη του καινούριου νόμου που αναφέρετε, δεν θα χρειάζεται να υπάρχει αυτή η εγκύκλιος. Πρέπει να την αποσύρετε.
Θέλω να σας τονίσω την ευαισθησία προχθές του Πρωθυπουργού, όταν
επισκέφθηκε υπηρεσίες του ΟΑΕΔ στη Θεσσαλονίκη και του έθεσαν το πρόβλημα αυτό μετανάστες αλλοδαποί και εξέφρασε την άποψη ότι είναι ένα κοινωνικό πρόβλημα, το οποίο θα πρέπει να δούμε πώς θα το επιλύσουμε. Την ίδια άποψη εξέφρασε και ο Υπουργός Μακεδονίας-Θράκης σε αυτές τις οργανώσεις που σας ανέφερα, που πήγαν και εξέθεσαν το πρόβλημα.
Νομίζω ότι δημιουργεί πρόβλημα η εγκλύκλιος του ΟΑΕΔ. Πρέπει να την αποσύρετε και στη συνέχεια, στο πνεύμα αυτό που τοποθετείσθε και εσείς και ο Πρωθυπουργός, να εκδώσετε εγκυκλίους, ούτως ώστε πραγματικά να υπάρχει προστασία, περίθαλψη και παιδεία στις οικογένειες των μεταναστών. 
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο
για δύο λεπτά, για να απαντήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Κυρία συνάδελφε, διαπιστώνω ότι συμφωνούμε βασικά ως προς την αντιμετώπιση που πρέπει να έχουν οι αλλοδαποί και οι οικογένειές τους στη χώρα μας. Δεν μπορώ να συμφωνήσω με όσους υποστηρίζουν ότι δεν προστατεύονται και δεν περιθάλπονται οι αλλοδαποί στη χώρα μας. Και τώρα που είναι πάρα πολλοί και παλαιότερα που ήταν λιγότεροι νοσηλεύονται και περιθάλπονται στη χώρα μας δωρεάν και αυτού του ύψους οι δαπάνες είναι πάρα πολύ μεγάλες, όπως το γνωρίζετε, αλλά καλώς η ελληνική πολιτεία προστατεύει κάθε πολίτη 'Ελληνα ή αλλοδαπό που βρίσκεται στη χώρα μας. 
Επαναλαμβάνω, όμως, ότι η αναγραφή των προστατευομένων μελών στην
πράσινη κάρτα δεν προβλέπεται από τη νομοθεσία. Προστατεύονται ως προς 
την απέλασή τους, εφόσον βεβαίως ο αλλοδαπός διαμένει νόμιμα στην Ελλάδα. Περιθάλπονται, δηλαδή ασφαλιστικά το ΙΚΑ τους μεταχειρίζεται όπως και τα προστατευόμενα μέλη των Ελλήνων ασφαλισμένων.
Θεωρώ ότι δεν υπάρχει πρόβλημα, που μπορεί να τεθεί ως προς τη
μεταχείρισή τους από την ελληνική πολιτεία. Νομίζω ότι έχουμε προχωρήσει αρκετά, έχουμε θεσπίσει νόμους και η συμπεριφορά μας -πέρα από τη νομική πραγματικότητα- είναι προς τους αλλοδαπούς, είναι συμπεριφορά κράτους πολιτισμένου και κράτους που σέβεται τους πολίτες που κατοικούν στη χώρα. 
Δεν θεωρούμε, λοιπόν, ότι δημιουργείται κάποιο πρόβλημα από τη μη
αναγραφή των προστατευομένων μελών στην κάρτα. 'Οταν ο αλλοδαπός διαμένει νόμιμα στην Ελλάδα και είναι ασφαλισμένος, η μεταχείρισή του είναι ίδια και με τον 'Ελληνα που είναι στην Ελλάδα και είναι ασφαλισμένος και ως προς τα προστατευόμενα μέλη.
ΠΡΟΕΔΡΕΥΩΝ (Παναγιώτης Σγουρίδης): Επίκαιρες ερωτήσεις δεύτερου
κύκλου:
Πρώτη είναι η με αριθμό 818/2-4-2001 επίκαιρη ερώτηση του Βουλευτή

του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εργασίας και Κοινωνικών Ασφαλίσεων, σχετικώς με τη μη ανανέωση των συμβάσεων σε υπαλλήλους, εισπράκτορες του Ταμείου Ασφάλισης Εμπόρων (ΤΑΕ).
Η επίκαιρη ερώτηση του κ. Κουρουμπλή είναι η ακόλουθη:
"Το Ταμείο Ασφάλισης Εμπόρων (ΤΑΕ), για τις εισπράξεις των ασφαλίστρων χρησιμοποιεί συμβασιούχους υπαλλήλους, οι οποίοι αμείβονται αναλόγως των εισπράξεων που έχουν.
Σήμερα λόγω μη ανανέωσης των συμβάσεων σε εκατόν ενενήντα επτά (197) υπαλλήλους-εισπράκτορες του ΤΑΕ, οι οποίοι μάλιστα από ημερών βρίσκονται σε κινητοποίηση, γιατί, παρά τη θετική απόφαση του Αρείου Πάγου για μονιμοποίησή τους η Διοίκηση του Ταμείου έχει παγώσει το θέμα, το Ταμείο Ασφάλισης Εμπόρων (ΤΑΕ) έχει απώλεια 2 δισεκατομμυρίων δραχμών.
Ερωτάται ο κύριος Υπουργός:
Σε μία εποχή που το ασφαλιστικό ζήτημα είναι μία βραδυφλεγής βόμβα στα θεμέλια της ελληνικής κοινωνίας, υπάρχει η πολυτέλεια να χάνονται δισεκατομμύρια δραχμές και συγχρόνως να πετιούνται στο δρόμο εργαζόμενοι με μέγιστη προσφορά στην κοινωνική ευρωστία του ΤΑΕ και που τόσο τους έχει ανάγκη το Ταμείο;"
Ο Υφυπουργός κ. Φαρμάκης έχει το λόγο για τρία λεπτά, για να
πρωτολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, σας είναι γνωστό, ότι με πρόσφατο νόμο του Υπουργείου Εσωτερικών, Δημόσιας Διοίκησης και Αποκέντρωσης και με τις προϋποθέσεις που αυτός ο νόμος θέτει, τακτοποιήθηκε ένας πολύ μεγάλος αριθμός εργαζομένων στο δημόσιο, στα Νομικά Πρόσωπα Δημοσίου Δικαίου και στους ΟΤΑ, δηλαδή μεταβλήθηκε η σύμβασή τους από ορισμένου χρόνου ή η σύμβαση έργου τους σε σύμβαση αόριστης διάρκειας με το δημόσιο ή με τα Νομικά Πρόσωπα Δημοσίου Δικαίου.
Υπάρχει ένας αριθμός εισπρακτόρων ασφαλιστικών οργανισμών, μεταξύ των οποίων και αυτοί οι οποίοι εργάζονταν στο Τ.Α.Ε., που δεν είχαν τις προϋποθέσεις αυτού του νόμου και συνεπώς δεν τακτοποιήθηκαν. Από το Υπουργείο Εργασίας και Κοινωνικών Ασφαλίσεων τα αιτήματα των ταμείων για την έγκριση πρόσληψης αυτού του αριθμού των υπαλλήλων έχουν διαβιβαστεί στην τριμελή εξ Υπουργών επιτροπή και το Υπουργείο μας αναμένει την απάντησή της. Είναι υποχρεωμένο να το κάνει αυτό, δεν έχει άλλο τρόπο. Αυτός είναι ο τρόπος και βεβαίως, είναι υποχρεωμένο επίσης να σεβαστεί την όποια απόφαση υπάρξει. Αν είναι αρνητική η απόφαση δεν μπορεί να προχωρήσει σε συμβάσεις έργου, εάν είναι θετική η απόφαση ασφαλώς και θα προχωρήσει.
Αναγνωρίζοντας, λοιπόν, τα όποια προβλήματα έχουν δημιουργηθεί στο Ταμείο και που πρέπει να βρεθεί τρόπος να επιλυθούν, πρέπει να τονίσω ότι η ερώτηση -και αναφέρομαι στο συνάδελφο κ. Κουρουμπλή- απευθύνεται ίσως σε αναρμόδιο Υπουργείο. Το Υπουργείο από μόνο του ούτε να εγκρίνει
μπορεί ούτε να αποφασίσει πρόσληψη υπαλλήλων με οποιαδήποτε εργασιακή σχέση. Εφόσον, επαναλαμβάνω, υπάρξει απάντηση της τριμελούς επιτροπής το Υπουργείο είναι υποχρεωμένο να συμμορφωθεί με αυτή.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουρουμπλής έχει το λόγο για δύο λεπτά να αναπτύξει την ερώτησή του.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, αναγκάστηκα να καταθέσω την ερώτηση αυτή, γιατί δυστυχώς αν και αναζήτησα τον αρμόδιο Υφυπουργό, δεν είχα την τιμή να έχω μία απάντηση, μία επικοινωνία για να μπορέσω να πάρω κάποιες πληροφορίες για ένα κοινωνικό θέμα, που έχει να κάνει με την εργασία διακοσίων περίπου ανθρώπων και ένα ζήτημα πολιτικό που έχει να κάνει, αν θέλετε και με τη λειτουργία ενός ταμείου πάρα πολύ σημαντικού με χιλιάδες ανθρώπους.
Μου έδωσε μία απάντηση ο κύριος Υπουργός. Η ερώτηση απευθύνεται και
στο Υπουργείο Εσωτερικών και Δημόσιας Διοίκησης. Αν επελέγη να
απαντήσει από τις υπηρεσίες...
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Δεν απευθύνεται σ'αυτό.
ΠΡΟΕΔΡΕΥΩΝ (Παναγιώτης Σγουρίδης): Δεν απευθύνεται σε αυτό. Αν την απευθύνατε θα ήταν αλλιώς, αλλά απευθύνεται μόνο στο Ταμείο Κοινωνικών Ασφαλίσεων.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Είναι το αρμόδιο τέλος πάντων Υπουργείο, στο οποίο υπάγεται το Ταμείο.

Υπάρχει ένα πρόβλημα, μία εμπλοκή, κύριε Πρόεδρε, με το ζήτημα αυτό. Δεν είναι απλώς ότι εστάλη, υπάρχει ένας προβληματισμός, αν θα πρέπει να γίνει ανανέωση με την παλιά διαδικασία ή αν θα πρέπει να υπάρξουν κάποια κριτήρια στην προκήρυξη της ανανέωσης. Το πρόβλημα λοιπόν είναι ή δίδουμε μία ανανέωση για ένα χρόνο και προχωρούμε μετέπειτα στη διαδικασία κριτηρίων, αλλά ακόμη και κριτήρια να τεθούν το Ταμείο ήδη έχει προτείνει διαδικασία κριτηρίων. Θα μπορούσε λοιπόν να εκτονωθεί αυτή η κατάσταση έστω και με μία διαδικασία κριτηρίων, προκειμένου να κριθούν και αυτοί οι άνθρωποι και κάποιοι άλλοι ενδεχομένως, ώστε να λυθεί αυτό το θέμα, ένα θέμα που ταλανίζει και αυτούς τους ανθρώπους και είναι άδικο να
βρίσκονται αυτήν τη στιγμή στο δρόμο κάποιοι άνθρωποι που κανένας δεν μπορεί να πει ότι βολεύτηκαν, γιατί πραγματικά η συνεισφορά τους στο Ταμείο είναι σημαντικότατη. Και ομολογείται, απ' όλους ότι το Ταμείο σε μηνιαία βάση έχει μία απώλεια που εγγίζει τα δύο δισεκατομμύρια δραχμές. 
Νομίζω, λοιπόν, ότι πρέπει και από το αρμόδιο Υπουργείο να ασκηθεί

μία πίεση ή ας παρθεί μία καινούρια πρωτοβουλία από το Υπουργείο, ας υποβληθεί πρόταση κριτηρίων. Ας βρεθεί τέλος πάντων κάποια λύση, ώστε να υπάρξει διέξοδος.
ΠΡΟΕΔΡΕΥΩΝ (Παναγιώτης Σγουρίδης): Πριν απαντήσετε, κύριε Φαρμάκη, συνοψίζοντας, το ζήτημα, τίθεται αν θα είναι οι ίδιοι σε ανανέωση ή αν θα βγει η προκήρυξη για τους εκατόν ενενήντα έξι, εφόσον η τριμελής εξ Υπουργών επιτροπή δώσει την έγκριση.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Ούτε το ένα γίνεται ούτε το άλλο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το
λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε και κύριοι συνάδελφοι, ο συνάδελφος κ. Κουρουμπλής μας αποδίδει αρμοδιότητες, στο Υπουργείο και σε μένα, που δεν έχουμε. Αυτό πρέπει να γίνει κατανοητό. 'Ολα τα Υπουργεία υποβάλλουν αιτήματα εγκρίσεως προσλήψεων, με οποιαδήποτε εργασιακή σχέση, υπαλλήλων και περιμένουν πάντοτε την απάντηση -γιατί έτσι προβλέπεται- από την τριμελή εξ Υπουργών επιτροπή. Αυτό είναι το ένα θέμα.
Το δεύτερο θέμα είναι ότι τα αιτήματα που υποβάλουμε δεν αφορούν συγκεκριμένους εργαζόμενους -για να απαντήσω και στο δικό σας σχόλιο κύριε Πρόεδρε. Αφορούν την πρόσληψη ενός αριθμού ατόμων. Διότι οι συμβάσεις έργου έχουν έναρξη και πέρας. έχουν χρονική διάρκεια. Μπορεί δηλαδή να υπάρξει με απόφαση του ασφαλιστικού οργανισμού νέα σύμβαση που θα αφορά τους ίδιους, μπορεί να είναι κάποιοι από αυτούς και κάποιοι άλλοι μπορεί να είναι όλοι διαφορετικοί.
Ας μην μπαίνουμε, λοιπόν, σε αυτό το θέμα. Το θέμα είναι ότι το αίτημά μας εκκρεμεί και ως τότε ως Υπουργείο δεν μπορούμε να κάνουμε τίποτε. Αυτό είναι το θέμα. Και δεν είναι δικός μας ο προβληματισμός στον οποίο αναφέρθηκε ο κ. Κουρουμπλής. Μπορεί να έχουμε άποψη -και δεν υπάρχει κανένας λόγος να αναπτυχθεί εδώ- αλλά ο προβληματισμός, αν γίνουν οι συμβάσεις με τον ίδιο τρόπο, αν υπάρξουν κριτήρια κλπ. δεν αφορά το Υπουργείο Εργασίας και Κοινωνικών Ασφαλίσεων όπως δεν αφορά και κανένα Υπουργείο όταν τα παραλαμβάνει. Αφορά τα αρμόδια Υπουργεία, αφορά την τριμελή εξ Υπουργών επιτροπή η οποία αποφασίζει. Εμείς είμαστε υποχρεωμένοι εν πάση περιπτώσει να περιμένουμε. Τι άλλο μπορούμε να κάνουμε;
ΠΡΟΕΔΡΕΥΩΝ (Παναγιώτης Σγουρίδης): Θα παρακαλούσα τον Υφυπουργό κ. Χατζημιχάλη να δεχθεί την παράκληση της κας Σπυράκη να προηγηθούν οι δύο ερωτησεις της.'Αλλωστε υπήρξε πάντα ιππότης !
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Εντάξει, κύριε Πρόεδρε. ΠΡΟΕΔΡΕΥΩΝ (Παναγιώτης Σγουρίδης): Επανερχόμεθα στις επίκαιρες πρώτου
κύκλου.
Θα συζητηθεί η πρώτη υπ' αριθμ. 819/2.4.2001 επίκαιρη ερώτηση του
Βουλευτή του Πανελλήνιου Σοσιαλιστικού Κινήματος κ. Πέτρου Κατσιλιέρη προς τον Υπουργό Υγείας, Πρόνοιας σχετικώς με την καθυστέρηση στην ολοκλήρωση και στελέχωση του Κέντρου Υγείας Αγίου Νικολάου Μεσσηνίας.

Η επίκαιρη ερώτηση του κ. Κατσιλιέρη έχει ως εξής:
"Σε σύγχρονο γεφύρι της 'Αρτας τείνει να μετατραπεί η ολοκλήρωση και στελέχωση του Κέντρου Υγείας Αγίου Νικολάου της Μεσσηνίας Μάνης. Σύμφωνα με τις δηλώσεις όλων των αρμοδίων κατά τα τελευταία χρόνια, η κατασκευή του Κέντρου Υγείας συνεχώς ολοκληρώνεται, όπως και η προμήθεια του εξοπλισμού του, ενώ επίκειται και η στελέχωσή του.

Δυστυχώς, όμως, μέχρι σήμερα δεν έχει ξεκινήσει η λειτουργία του Κέντρου Υγείας Αγίου Νικολάου και έτσι ένα ακόμα καλοκαίρι οι κάτοικοι και οι χιλιάδες επισκέπτες των 20 δημοτικών διαμερισμάτων της
Μεσσηνιακής Μάνης, θα παραμείνουν μ' ένα ειδικευόμενο αγροτικό γιατρό. Ερωτάται ο κύριος Υπουργός:
Υπάρχει συγκεκριμένο χρονοδιάγραμμα για την έναρξη της λειτουργίας
του Κέντρου Υγείας Αγίου Νικολάου;".
Η Υφυπουργός Υγείας και Πρόνοιας, κα Σπυράκη, έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Κύριε Πρόεδρε,
θα δώσω ορισμένες πληροφορίες, γιατί πράγματι έχει καθυστερήσει το Κέντρο Υγείας, όπως αναφέρεται στην ερώτηση.
Δεν έχει παραληφθεί κατ' αρχάς από τη Νομαρχιακή Αυτοδιοίκηση Μεσσηνίας, διότι παρουσιάζει κατασκευαστικές ατέλειες οι οποίες έχουν επισημανθεί με επίσκεψη και του Νομάρχη και του Προέδρου του νοσοκομείου στο οποίο ανήκει το Κέντρο Υγείας. 'Εχουν γίνει όλες οι διαδικασίες και εγγράφως έχουν σταλεί τα απαραίτητα από τον πρόεδρο του νοσοκομείου στο οποίο ανήκει το Κέντρο προς το νομάρχη, ο οποίος θα πρέπει να κάνει όλες τις προβλεπόμενες ενέργειες προς τον εργολάβο ούτως ώστε να παραληφθεί το Κέντρο Υγείας το συντομότερο δυνατόν. Και αυτό έχει γίνει πρόσφατα και με τις επικοινωνίες τις οποίες είχαμε, φαίνεται ότι έχει κινητοποιηθεί όλη η διαδικασία.
Τώρα όσον αφορά το θέμα του ξενοδοχειακού και του υγειονομικού,
ιατρικού εξοπλισμού, έχει ενταχθεί ένα μέρος αυτού στο φετεινό πρόγραμμα το οποίο είναι ένα πολύ μικρό κομμάτι της τάξεως των 8 εκατομμυρίων, αλλά επίσης έχει γίνει έγκριση και προμήθεια εξοπλισμού ιατροτεχνολογικού στο πρόγραμμα δημοσίων επενδύσεων που είναι της τάξεως των 99 εκατομμυρίων και έχει σταλεί συγκεκριμένη απόφαση ούτως ώστε να προβούν στην προμήθεια του εξοπλισμού.
'Οσον αφορά το θέμα της στελέχωσης του Κέντρου Υγείας: Κατ'αρχάς είχε προκηρυχθεί μια θέση επιμελητού Β' παθολογίας και παιδιατρικής, παρ'ότι όμως προκηρύχθηκαν οι θέσεις αυτές, δεν υπήρξαν υποψήφιοι, δεν είχε εκδηλωθεί κανένα ενδιαφέρον και πρόκειται να επαναπροκηρυχθούν.'Εχουν προσληφθεί πρόσφατα τρία άτομα, ένας νοσηλευτής και δύο κλάδου τεχνολόγων.
Επίσης πρόσφατα δημοσιεύτηκε η απόφαση για την προκήρυξη νέων θέσεων. Επομένως, πιστεύουμε ότι, εφόσον όλα αυτά γίνουν στις τακτές
προθεσμίες -και πιστεύουμε ότι θα γίνουν- πολύ σύντομα, ίσως πριν το καλοκαίρι, το Κέντρο Υγείας να μπορέσει να λειτουργήσει.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κατσιλιέρη, έχετε το λόγο για δύο λεπτά να αναπτύξετε την επίκαιρη ερώτησή σας.
ΠΕΤΡΟΣ ΚΑΤΣΙΛΙΕΡΗΣ: Ευχαριστώ, κύριε Πρόεδρε.
Η Μεσσηνιακή Μάνη είναι μία αναπτυσσόμενη περιοχή που παρουσιάζει μεγάλο τουριστικό ενδιαφέρον, αλλά με τεράστιες ελλείψεις στον τομέα της υγείας. Ιδιαίτερα η πιο απομακρυσμένη περιοχή, αυτή του Δήμου Λεύκτρου, με είκοσι δημοτικά διαμερίσματα, με πέντε χιλιάδες μόνιμους κατοίκους που φθάνουν τους είκοσι χιλιάδες κάθε καλοκαίρι, απέχει μία ώρα από την πρωτεύουσα, από την Καλαμάτα και ουσιαστικά στερείται στοιχειώδους πρωτοβάθμιας υγειονομικής περίθαλψης.
Οι υπηρεσίες υγείας είναι διάσπαρτες στο Δήμο Λεύκτρου και παρέχονται από τρία αγροτικά ιατρεία, τα οποία βρίσκονται στα δημοτικά διαμερίσματα Καρδαμύλης, Αγίου Νικολάου και Πλάτσας και όταν έχουν γιατρούς πρόκειται για ειδικευόμενους αγροτικούς γιατρούς.
Για να αναστραφεί αυτή η άσχημη πραγματικότητα, αποφασίστηκε η δημιουργία Κέντρου Υγείας στον 'Αγιο Νικόλαο του Δήμου Λεύκτρου. Το έργο της κατασκευής δημοπρατήθηκε το 1993 και η κατασκευή του ξεκίνησε το 1994 με επίβλεψη της Νομαρχιακής Αυτοδιοίκησης Μεσσηνίας, αλλά δυστυχώς μέχρι σήμερα, επτά χρόνια μετά, δεν έχει γίνει η παραλαβή του έργου προκειμένου να παραδοθεί για χρήση.
Η σύσταση του Κέντρου Υγείας Αγίου Νικολάου έγινε με κοινή υπουργική απόφαση το Φεβρουάριο του 1999 στην οποία προβλέπεται τόσο η περιοχή 
ευθύνης του Κέντρου Υγείας, όσο και η σύσταση θέσεων του προσωπικού του. Μέχρι σήμερα, δύο χρόνια μετά, δεν έχει πραγματοποιηθεί ούτε η προμήθεια του ξενοδοχειακού και ιατρικού εξοπλισμού, αλλά ούτε και η στελέχωσή του με ιατρικό προσωπικό.
Είναι φανερό, λοιπόν, κυρία Υφυπουργέ, ότι θα πρέπει να τεθεί ένα
τέλος σ' αυτήν την κατάσταση των απαράδεκτων καθυστερήσεων και αναβολών

προκειμένου να λειτουργήσει το Κέντρο Υγείας Αγίου Νικολάου. Επιτέλους, ο κάθε φορέας ας αναλάβει τις ευθύνες που του αναλογούν απέναντι στους πολίτες της περιοχής.
Το Υπουργείο Υγείας, ως κεντρικός φορέας εξουσίας, οφείλει να δώσει
ένα τέλος με την έναρξη της λειτουργίας του Κέντρου Υγείας Αγίου Νικολάου μέσα στο φετεινό καλοκαίρι. Αυτήν τη δέσμευση θα περίμενα, κυρία Υφυπουργέ.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Υφυπουργέ, έχετε το λόγο για δύο λεπτά να δευτερολογήσετε.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): 'Οπως είπα και στην πρωτολογία μου εκτιμούμε ότι μέσα στο καλοκαίρι πράγματι θα λειτουργήσει. 'Ηδη υπάρχει προσωπικό το οποίο έχει προσληφθεί από τις θέσεις που έχουν συσταθεί, το οποίο όμως αυτή την στιγμή υπηρετεί στο νοσοκομείο και το οποίο με την έναρξη λειτουργίας του κέντρου θα πάει εκεί.
Χρειάζεται απλά να γίνει μία παραλαβή από τη νομαρχία. Για τον εξοπλισμό, ο οποίος αφορά ακτινολογικό μηχάνημα, εμφανιστήριο, χημικό αναλυτήριο, αιματολογικό αναλυτήριο, ακτινολογικό, κλίβανο, υπάρχουν τα χρήματα και έχουν ξεκινήσει οι προμήθειες, πιθανόν να μην το γνωρίζετε ακόμα. Είναι της τάξεως των ενενήντα εννέα εκατομμυρίων, τα οποία έχουν δοθεί στο νοσοκομείο, που κάνει την προμήθεια και θα δοθούν στο Κέντρο Υγείας.
ΠΡΟΕΔΡΕΥΩΝ (Παναγιώτης Σγουρίδης): Πριν προχωρήσουμε στη συζήτηση της επόμενης επίκαιρης ερώτησης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια ενσωμάτωσης της Θράκης στην Ελλάδα, αφ'ενός 31 μαθητές και 2 συνοδοί δάσκαλοι του 2ο' Δημοτικού Σχολείου Μάνδρας Αττικής και αφ'ετέρου 61 μαθητές και 2 συνοδοί δάσκαλοι του 109ου Δημοτικού Σχολείου Αθηνών.
Η Βουλή καλωσορίζει τα παιδιά.
(Χειροκροτήματα από όλες τις πτέρυγες)
Αυτή τη στιγμή έχουμε Κοινοβουλευτικό 'Ελεγχο και βρίσκονται στην
Αίθουσα οι Βουλευτές, οι οποίοι ερωτούν και οι Υπουργοί, οι οποίοι απαντούν.
Εισερχόμαστε στην τρίτη επίκαιρη ερώτηση δεύτερου κύκλου με αριθμό 813/2.4.2001 του Βουλευτή του Κομμουνιστικού Κόμματος Ελλάδας κ. Αντώνη Σκυλλάκου προς τον Υπουργό Υγείας-Πρόνοιας, σχετικώς με τις απεργιακές κινητοποιήσεις των εργαζομένων στα Νοσοκομεία, τη λήψη μέτρων επίλυσης των αιτημάτων τους κλπ.
Η επίκαιρη ερώτηση του κ. Σκυλλάκου είναι η ακόλουθη:
"Οι εργαζόμενοι στον "ΕΥΑΓΓΕΛΙΣΜΟ", στο "ΑΓΛΑΙΑ ΚΥΡΙΑΚΟΥ", το "ΙΠΠΟΚΡΑΤΕΙΟ", το Δημοτικό Νοσοκομείο "ΕΛΠΙΣ", το "ΠΙΚΠΑ, τον "'ΑΓΙΟ ΣΑΒΒΑ" κ.α. συνεχίζουν τις αγωνιστικές κινητοποιήσεις, διεκδικώντας την ικανοποίηση θεσμικών και οικονομικών τους αιτημάτων.
Συγκεκριμένα οι εργαζόμενοι διεκδικούν προσλήψεις μόνιμου προσωπικού για την κάλυψη των κενών θέσεων των νοσοκομείων που φτάνουν ακόμη και στο 50%, τον χαρακτηρισμό των Νοσοκομειακών Ιδρυμάτων στην κατηγορία των ανθυγιεινών χώρων, ουσιαστικές αυξήσεις των μισθών, που παραμένουν καθηλωμένοι λόγω της πολιτικής λιτότητας που ακολουθεί η Κυβέρνηση, με αύξηση των βασικών και του νοσοκομειακού επιδόματος, καθώς και άλλα ειδικά προβλήματα του κάθε χώρου.
Ερωτάται ο κύριος Υπουργός αν προτίθεται να προχωρήσει η Κυβέρνηση
στην ικανοποίηση των δίκαιων αιτημάτων των εργαζομένων στα νοσοκομεία και τον τομέα της πρόνοιας".
Η κ. Σπυράκη έχει το λόγο για τρία λεπτά για να πρωτολογήσει.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ευχαριστώ, κύριε
Πρόεδρε. Θα είμαι ιδιαίτερα σύντομη.
Κατ' αρχάς θίξατε δύο θέματα στην ερώτηση, αφ' ενός μεν το μισθολογικό θέμα και αφ'ετέρου το θέμα της πλήρωσης θέσεων στα νοσοκομεία.
Ως προς το πρώτο, οι αυξήσεις των βασικών μισθών και των λοιπών επιδομάτων του νόμου 2470/97 ορίζονται στα πλαίσια της εισοδηματικής πολιτικής για όλους τους δημόσιους υπαλλήλους και ειδικότερα το νοσοκομειακό επίδομα αναπροσαρμόστηκε το έτος 2000 και καταβάλλεται

σήμερα κατά περίπτωση, στο μεν προσωπικό της νοσηλευτικής υπηρεσίας εργαστηρίων και καθαριότητας 14.500, στο τεχνικό προσωπικό και το εργαζόμενο στη σίτιση 9.600 και στο λοιπό προσωπικό 6.000.
'Οσον αφορά τις θέσεις, όπως γνωρίζετε για την πρόσληψη προσωπικού στα νοσοκομεία έχει εγκριθεί από την ΥΠΕΣΔΑ η κάλυψη πέντε χιλιάδων διακοσίων πενήντα θέσεων.
Για την περιφέρεια Αττικής συγκεκριμένα, πολύ πρόσφατα, την προηγούμενη εβδομάδα, εξεδόθησαν δύο υπουργικές αποφάσεις, η μία στις 30 Μαρτίου και η άλλη στις 2 Απριλίου, με την οποία εγκρίνεται η προκήρυξη πλήρωσης χιλίων πεντακοσίων πενήντα επτά θέσεων νοσηλευτικού και παραϊατρικού προσωπικού για τα νοσοκομεία της Αττικής.
'Εχω όλο τον κατάλογο αν τον θέλετε, αλλά αναφέρω ορισμένα νοσοκομεία, τα οποία αναφέρονται και στην ερώτηση. Είναι για μεν τον "ΕΥΑΓΓΕΛΙΣΜΟ" 154 θέσεις, για το "ΑΓΛΑΙΑ ΚΥΡΙΑΚΟΥ" 59, για το 
"ΙΠΠΟΚΡΑΤΕΙΟ" 45, για το "ΕΛΠΙΣ" 6, για τον "ΑΓΙΟ ΣΑΒΒΑ" 39 θέσεις. Υπάρχει όμως ένας κατάλογος όπου φαίνεται κατά περίπτωση η κατανομή των χιλίων πεντακοσίων πενήντα επτά θέσεων.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κυρία Υφυπουργό.
Ο κ. Σκυλλάκος έχει το λόγο για δύο λεπτά για να αναπτύξει την
ερώτησή του.
ΑΝΤΩΝΗΣ ΣΚΥΛΛΑΚΟΣ: Γνωρίζουμε και εμείς και οι εργαζόμενοι στα νοσοκομεία και στην πρόνοια τι ισχύει. Αυτοί δεν αγωνίζονται για να μείνουμε στα ίδια, αλλά αγωνίζονται για να βελτιώσουν τη θέση τους. 'Εχουν πολύ επιτυχημένες απεργιακές κινητοποιήσεις και στάσεις εργασίας. 
Υπάρχουν σε σχέση με το εισόδημά τους πολλά προβλήματα. Δεν

καλύπτονται από την εισοδηματική πολιτική, ούτε από τα ψίχουλα μιας μικρής αύξησης που δόθηκε στα νοσοκομειακά επιδόματα.
Υπάρχει ένα μεγάλο πρόβλημα ότι οι μισθοί γενικά των δημοσίων υπαλλήλων είναι πολύ χαμηλοί. 'Εχουν απώλειες 25% με 30%, το ίδιο και οι εργαζόμενοι στα νοσοκομεία και στην πρόνοια.
Επιπλέον όμως υπάρχει και η ιδιαιτερότητα του επαγγέλματος, διότι οι χώροι των νοσοκομείων είναι ανθυγιεινοί, είναι από τους πρώτους χώρους που θα έπρεπε το κράτος να τους χαρακτηρίσει ανθυγιεινούς, με όλες τις ευεργετικές συνέπειες για το εισόδημά τους και για τη σύνταξή τους. Τότε θα έπαιρναν όλοι οι κλάδοι ή οι περισσότεροι κλάδοι των νοσοκομείων επίδομα ανθυγιεινό, διότι τα ασφάλιστρα του κράτους θα ήταν μεγαλύτερα και θα είχαν μεγαλύτερη σύνταξη, διότι θα έβγαιναν νωρίτερα στη σύνταξη. 
Εσείς τους κρατάτε εκτός της λογικής αυτής, τους κρατάτε στην ίδια
εισοδηματική πολιτική που ισχύει για όλους. Διαμαρτύρονται όλοι και δικαίως διαμαρτύρονται και αυτοί. Δίνετε ψίχουλα σε κάποια επιδόματα. Δεν χαρακτηρίζετε τα επαγγέλματά τους ανθυγιεινά και τους χώρους ανθυγιεινούς και έτσι χειροτερεύετε πολύ την πραγματική κατάσταση που υπάρχει, λόγω της επικινδυνότητας και του βαρέως και ανθυγιεινού επαγγέλματος που ασκούν.
Υπάρχει και το ζήτημα με τις προσλήψεις. Υπάρχουν είκοσι πέντε χιλιάδες κενές οργανικές θέσεις νοσηλευτών και χιλιάδες θέσεις του υπόλοιπου βοηθητικού προσωπικού στα νοσοκομεία.
'Ερχεσθε, λοιπόν, τώρα και μου λέτε για χίλιους πεντακόσιους για την Αττική και πέντε χιλιάδες που δεν είναι για τώρα, αλλά για το 2002. Αυτά είπε στους εκπροσώπους των εργαζομένων ο Υπουργός Υγείας και Πρόνοιας. Στο μέλλον παραπέμπονται οι πέντε χιλιάδες θέσεις, που δεν είναι ούτε το 1/5 μόνο για το σύνολο των νοσηλευτών.
Αν προσθέσουμε και τους άλλους είναι το 1/6 ή το 1/7. Πώς θα λειτουργήσουν τα νοσοκομεία; Δεν απαντάτε σε αυτά τα ζητήματα, περιμένω στη δευτερολογία σας να δεσμευθείτε πιο συγκεκριμένα, για να μάθουν και οι εργαζόμενοι τι λέτε.
ΠΡΟΕΔΡΕΥΩΝ (Παναγιώτης Σγουρίδης): Η κα Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Κατ'αρχάς σίγουρα το ότι ο χώρος του νοσοκομείου είναι ένας χώρος "ανθυγιεινός" είναι αλήθεια και το παραδέχονται όλοι. Από την άλλη πλευρά δεν είναι ο μόνος χώρος που χρειάζεται να έχει προσέγγιση με επιδόματα τύπου ανθυγιεινής εργασίας. Υπάρχουν πάρα πολλοί χώροι και πιστεύω ότι συνολικά αυτό θα προσεγγισθεί και θα αντιμετωπισθεί. Δεν νομίζω ότι θα γίνει άμεσα, αλλά είναι στα θέματα που εξετάζονται.
Τώρα, όσον αφορά το θέμα των προσλήψεων, δεν νομίζω ότι είναι σωστό αυτό το οποίο ελέχθη. Κατ'αρχάς, κατά τη δική μας εκτίμηση, όντως υπάρχει
μία ανάγκη γύρω στις είκοσι χιλιάδες θέσεις, αυτές δεν είναι δυνατόν να καλυφθούν εκ των πραγμάτων μέσα σε ένα χρόνο. Διότι δεν είναι δυνατόν να καλύψεις και να φέρεις μέσα σε ένα σύστημα είκοσι χιλιάδες θέσεις. Δεν είναι και σωστό. Οι πέντε χιλιάδες διακόσιες πενήντα θέσεις είναι για το 2001, οι χίλιες πεντακόσιες πενήντα αφορούν την Αττική και γίνονται προσπάθειες και σίγουρα θα έχουμε άλλες θέσεις για το 2002 και για τα επόμενα χρόνια. Επομένως το σύστημα εμπλουτίζεται με στελέχη και είναι πολύ σωστό ότι σταδιακά εμπλουτίζεται, διότι χρειάζεται να προσαρμοσθούν στον καινούριο χώρο εργασίας, επομένως δεν είναι δυνατόν να μπουν απότομα τόσα πολλά καινούρια στελέχη.
ΠΡΟΕΔΡΕΥΩΝ (Παναγιώτης Σγουρίδης): Η δεύτερη με αριθμό 823/2-4-2001
επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Γεωργίου Καρασμάνη, προς τους Υπουργούς Εθνικής Οικονομίας, Γεωργίας, σχετικώς με τα προβλήματα στη χορήγηση αγροτικών-καλλιεργητικών δανείων, από την Αγροτική Τράπεζα.
Η επίκαιρη ερώτηση του κ. Καρασμάνη είναι η ακόλουθη:
"Φαίνεται πως η διοίκηση της Αγροτικής Τράπεζας Ελλάδος "γράφει στα παλαιότερα των υποδημάτων της" νόμους και κυβερνητικές αποφάσεις, με την πολιτική κατάργησης της άσκησης αγροτικής πίστης, από τους συνεταιρισμούς -με ό,τι αυτό συνεπάγεται για τη δανειοληπτική ικανότητα, μεγάλου αριθμού αγροτοκτηνοτρόφων μας- την οποία ακολουθεί.
Επειδή η διοίκηση της Αγροτικής Τράπεζας της Ελλάδος είναι υπότροπος στην αντιαγροτική πρακτική που ακολουθεί (αρχές του 2000 και πάλι, πρόσφατα), επειδή μετά από παρέμβαση της ηγεσίας του Υπουργείου Γεωργίας -σαν συνέπεια της καθολικής κατακραυγής που είχε υπάρξει- η περίφημη "εγκύκλιος 26" είχε αποσυρθεί, επειδή, παρά την απόσυρση της σχετικής εγκυκλίου, τα καταστήματα της Αγροτικής Τράπεζας της Ελλάδος συντηρούν την κατάργηση άσκησης της αγροτικής πολιτικής, προβάλλοντας μεθοδεύσεις και εμπόδια πολλάκις ανυπέρβλητα, επειδή ο ερωτών προ διμήνου πρότεινε στη διοίκηση της Αγροτικής Τράπεζας της Ελλάδος την εκχώρηση εκ μέρους των υποψήφιων δανειοληπτών α) ενός μέρους των επιδοτήσεων, μέχρι του ποσού του αιτούμενου δανείου, ως εγγύηση αποπληρωμής και β) ένα επιπλέον 25% της επιδότησης για την εξόφληση παλαιοτέρων οφειλών, με το εναπομένον να καταβάλλεται στους δικαιούχους για τις ανάγκες της εργασίας τους και τη διαβίωσή τους, επειδή η πρότασή μου αυτή -αντίστοιχη με ό,τι είχε γίνει πέρσι για τους καπνοκαλλιεργητές ποικιλίας "μπέρλεϋ"- έγινε αποδεκτή μεν από το διοικητή της Αγροτικής Τράπεζας της Ελλάδος, που όμως, σε καμία παραπέρα ενέργεια έκτοτε δεν προχώρησε, ερωτώνται οι Υπουργοί και καλούνται να ενημερώσουν τη Βουλή:
1. Αν προτίθενται να παρέμβουν άμεσα επιβάλλοντας στην Αγροτική
Τράπεζα της Ελλάδος να συμμορφωθεί με την υποχρέωση διευκόλυνσης άσκησης συνεταιριστικής πίστης.
2. Αν υπάρχει η δυνατότητα εφαρμογής της πρότασης που έχει κατατεθεί από καπνοκαλλιεργητές, βάσει της οποίας οι επιδοτήσεις των παραγωγών να δίδονται στους δικαιούχους μέσω οποιασδήποτε -πλην Αγροτικής Τράπεζας της Ελλάδος- τράπεζας, ώστε οι ενδιαφερόμενοι να μπορούν να διαχειρίζονται τα χρήματά τους, με την ευχέρεια ισχύος των θεσμών και διαδικασιών της ελεύθερης τραπεζικής αγοράς".
Αυτό δεν είναι επίκαιρη ερώτηση με δεκατέσσερις γραμμές.
ΓΕΩΡΓΙΟΣ ΚΑΡΑΣΜΑΝΗΣ: Δεκαπέντε είναι.
ΠΡΟΕΔΡΕΥΩΝ (Παναγιώτης Σγουρίδης): Τι δεκαπέντε γραμμές, κύριε
Καρασμάνη, θέλετε να σας τη δώσω να τη δείτε;
Ο κύριος Υφυπουργός έχει το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Κύριε Πρόεδρε, είναι μια
ερώτηση η οποία αναφέρεται σ'ένα σημαντικό, ένα κρίσιμο θέμα με λεπτομέρειες ή και με αναφορές που πιστεύω ότι δεν θα υπήρχε λόγος να καταγράφονται στην ερώτηση. Δεν έχει όμως σημασία αυτό. Σημασία έχει η ουσία.
Κύριοι συνάδελφοι, όπως ξέρετε, υπάρχει μια καινούρια εποχή για τον αγροτικό τομέα. Βρισκόμαστε σε μια μεταβατική περίοδο, σε μια περίοδο αναδιαρθρώσεων, διαρθρωτικών παρεμβάσεων και αυτό δεν αφορά μόνο τον αγροτικό τομέα αλλά την ίδια την Αγροτική Τράπεζα.
Στον τραπεζικό χώρο υπάρχει επίσης μια τέτοια κατάσταση, υπάρχουν εξελίξεις ραγδαίες οι οποίες επιβάλλουν στην Αγροτική Τράπεζα εάν θέλει να επιβιώσει για να επιτελεί το ρόλο που έχει και την ευθύνη που έχει αναλάβει απέναντι των αγροτών της χώρας μας και να εκσυγχρονιστεί και να
λειτουργήσει με διαφορετικά κριτήρια.
Σήμερα η Αγροτική Τράπεζα λειτουργεί με τραπεζικά κριτήρια, όπως
συνηθίζουμε να λέμε, προσπαθεί να περιορίσει τις επισφάλειές της, προσπαθεί να βελτιώσει τα οικονομικά της αποτελέσματα και προφανώς να εξυγιάνει και το χαρτοφυλάκιό της.
Ξέρετε ότι απ'την τελευταία δεκαετία από το '91 ως τώρα υπάρχουν μια σειρά παρεμβάσεων στο χώρο της Αγροτικής Τράπεζας στην κατεύθυνση της αύξησης της ανταγωνιστικότητάς της και της εξυγίανσής της. Μετατράπηκε το '91 σε ανώνυμη εταιρεία, το '98 εφάρμοσε ένα σύστημα μέχρι το 2000 οργανωτικής και λειτουργικής ανασυγκρότησης και εκσυγχρονισμού και το 2000 εισήλθε στην κύρια αγορά του Χρηματιστηρίου. Αυτό προσανατόλισε την Τράπεζα σε μεγάλο βαθμό σε εμπορικές δραστηριότητες ανάλογες άλλων εμπορικών τραπεζών. Αυτό δημιουργεί μια σημαντική δυσκολία. Στα πλαίσια αυτά, όπως γνωρίζετε πολύ καλά, έχει αποσταλεί και η περίφημη εγκύκλιος 26 η οποία ανέστειλε την πίστη από τις συνεταιριστικές οργανώσεις. Αυτή η εγκύκλιος απεσύρθη με εντολή του Πρωθυπουργού, με παρέμβαση του 
Υπουργείου Γεωργίας και με συμφωνία της διοίκησης της Αγροτικής Τράπεζας. Ωστόσο όμως εξακολουθούν να υπάρχουν κάποια προβλήματα, γιατί υπάρχουν

δύο κατευθύνσεις τις οποίες η Αγροτική Τράπεζα δανειοδοτεί. Το πρώτο είναι η άσκηση αυτοτελούς πίστης από τους συνεταιρισμούς. Αυτό ισχύει. Γίνονται όμως κάποιες εκκαθαρίσεις στις συνεταιριστικές οργανώσεις με βάση ληξιπρόθεσμες οφειλές που έχουν κλπ. έχουν εκκαθαριστεί όλες, είναι διακόσια είκοσι περίπου συνεταιριστικές οργανώσεις, αυτό είναι σε 
συμφωνία με την ΠΑΣΕΓΕΣ, οι οποίες μπορούν να ασκούν την αγροτική πίστη. Υπάρχει το δεύτερο κομμάτι, η διαμεσολάβηση αυτών των οργανώσεων για τη

χορήγηση των καλλιεργητικών δανείων. Εδώ εντοπίζεται ένα μεγάλο πρόβλημα και αυτό το πρόβλημα πρέπει να το αντιμετωπίσουμε. Είναι ένα πρόβλημα λειτουργίας, διαδικασίας, η οποία επιβάλλεται από τα τραπεζικά κριτήρια, με βάση τα οποία λειτουργεί η Αγροτική Τράπεζα και τις εντολες της Τράπεζας της Ελλάδας. 'Οπου υπάρχουν εντολές, όπου υπάρχουν ληξιπρόθεσμες, δεν χορηγούνται δάνεια καλλιεργητικά, αλλά γίνεται μια διαδικασία ατομικής αξιολόγησης. Η Αγροτική Τράπεζα εφαρμόζει το σύστημα του πιστοδοτικού κινδύνου, κάνει εκκαθάριση σε κάθε μέλος της συνεταιριστικής οργάνωσης και με βάση αυτό και μια κατηγοριοποίηση σε συγκεκριμένες κατηγορίες με βάση τα οικονομικά δεδομένα και τις οφειλές ληξιπρόθεσμες ή όχι των πελατών της προσδιορίζει και τα δάνεια και δίνει ή δεν δίνει δάνεια. Σ' αυτό υπάρχει μια μεγάλη καθυστέρηση που πρέπει να αντιμετωπιστεί, όπως επίσης και χρειάζεται μεγαλύτερη ευαισθησία από τις υπηρεσίες της Αγροτικής Τράπεζας, για να αντιμετωπιστεί το πρόβλημα σε όφελος των Ελλήνων παραγωγών.
Είμαστε σε επαφή με το Υπουργείο Εθνικής Οικονομίας και με την ηγεσία της Αγροτικής Τράπεζας, για να μπορέσουμε όσο το δυνατόν άμεσα, αποτελεσματικότερα και χωρίς να επιβαρύνουμε διαρκώς την Αγροτική

Τράπεζα να αντιμετωπίσουμε το συγκεκριμένο πρόβλημα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καρασμάνης έχει το λόγο. ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, η ερώτηση που αναγνώσατε είναι
μια γενική περίληψη σε μια ερώτηση που πιάνει όλες τις πτυχές αυτού του μεγάλου προβλήματος.
Κατ' αρχήν θέλω να πω ότι τιμώ τον κ. Χατζημιχάλη, αλλά δεν είναι ο
καθ' ύλην αρμόδιος Υπουργός και θα περίμενα πραγματικά να έλθει ο
κ. Ανωμερίτης στην Αίθουσα για να μας πει αυτά τα λόγια που είχε πει πριν από λίγο καιρό στην Επιτροπή Παραγωγής και Εμπορίου. Δεν έχουμε καμία αντίρρηση, κύριε Χατζημιχάλη, για τον εκσυγχρονισμό της Αγροτικής Τράπεζας. Επιβάλλεται. 'Ομως έρχεται σε αντίθεση μ'αυτά που λέτε κατά καιρούς, τις κυβερνητικές εξαγγελίες για αναβάθμιση και ενίσχυση του συνεταιριστικού κινήματος των συνεταιρισμών και για μια τράπεζα αγροτική κοντά στον αγρότη.
Και η πολιτική που ακολουθείται αυτήν τη στιγμή με τις εγκυκλίους
τις οποίες εκδίδουν, στην ουσία εκτελούν τους συνεταιρισμούς και πυροβολούν τη συνεταιριστική ιδέα και από την άλλη πλευρά η
Αγροτική Τράπεζα στραγγαλίζει τους αγρότες μη χορηγώντας καλλιεργητικά δάνεια για να μπορέσουν να αγοράσουν τα εφόδια και τα μέσα, δηλαδή σπόρους και λιπάσματα και φυτοφάρμακα, για να μπορέσουν να καλλιεργήσουν

τα χωράφια τους.
Κύριε Χατζημιχάλη, υπάρχει κίνδυνος τα χωράφια να μείνουν ακαλλιέργητα, γιατί πραγματικά οι όροι και οι προϋποθέσεις που θέτει είναι σκληροί. Δεν έχουν τη δυνατότητα το 70% των αγροτών να ανταποκριθεί σ' αυτά τα κριτήρια που θέτει η ΑΤΕ, δηλαδή στο μεγάλο εισόδημα και στη δυνατότητα της έγκαιρης εξόφλησης των παλαιών χρεών.
Εγώ έκανα μία συγκεκριμένη πρόταση στο διοικητή της ΑΤΕ, ειδικότερα
για τους καπνοκαλλιεργητές για να εκχωρήσουν ένα μέρος της επιδότησης για το καλλιεργητικό δάνειο που θα πάρουν και ένα 25% για παλιά χρέη. Το δε υπόλοιπο να το πάρουν οι καπνοκαλλιεργητές για να μπορέσουν να ανταποκριθούν στις οικογενειακές τους ανάγκες.
Αυτή την απάντηση δεν μου τη δώσατε, κύριε Υφυπουργέ.
Επίσης υπάρχει και μια άλλη πρόταση από πλευράς των συνεταιρισμών καπνοκαλλιεργητών: αν υπάρχει η δυνατότητα εκχώρησης της επιδότησης, να δίνεται σε άλλη τράπεζα και όχι στην ΑΤΕ.
Θέλω να σας παρακαλέσω, κύριε Χατζημιχάλη, να παρέμβετε γρήγορα,
άμεσα να δοθούν καλλιεργητικά δάνεια, προκειμένου οι αγρότες να καλλιεργήσουν τα χωράφια τους, γιατί υπάρχει κίνδυνος να μείνουν άσπαρτα. 
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Κύριε Πρόεδρε, θα αναγκασθώ
να διαβάσω ένα μνημόνιο που υπέγραψε η ΑΤΕ με την ΠΑΣΕΓΕΣ και αναφέρεται στο συγκεκριμένο θέμα. Είναι μία συμφωνία που υπεγράφη στις 7.3.2001. Η συμφωνία λέει τα εξής:
Αναστέλλεται η εφαρμογή της εγκυκλίου 26 του 2001.
Δεύτερον, οι αγροτικές συνεταιριστικές οργανώσεις, που ασκούν σήμερα επιτυχώς αγροτική πίστη, συνεχίζουν να την ασκούν σύμφωνα με τα ισχύοντα μέχρι νεωτέρας.
Τρίτον, οι αγροτικές συνεταιριστικές οργανώσεις που διαμεσολαβούν
στο βραχυπρόθεσμο δανεισμό μελών τους από την ΑΤΕ -καλλιεργητικά
δάνεια- συνεχίζουν να ασκούν το έργο αυτό όπως μέχρι σήμερα.
Τέταρτον, οι αγροτικές συνεταιριστικές οργανώσεις, από τις οποίες έχει αφαιρεθεί ή θα αφαιρεθεί η άσκηση αγροτικής πίστης, μπορούν να διαμεσολαβήσουν στο βραχυπρόθεσμο δανεισμό μελών τους κατά τον ισχύοντα και αφού προηγουμένως προσκομίσουν καταστάσεις με τις οφειλές των μελών τους για να αξιολογηθούν από τις υπηρεσίες της τράπεζας και:
Πέμπτον, η αξιολόγηση κάθε μέλους συνεταιριστικής οργάνωσης θα
γίνεται χωριστά για τον καθέναν από τις υπηρεσίες της Αγροτικής Τράπεζας. Αυτή η συμφωνία που είναι συμφωνία ανάμεσα στην ΠΑΣΕΓΕΣ και στην ΑΤΕ
υλοποιείται και αν σε μεμονωμένες περιπτώσεις δεν υλοποιείται, αυτές οι περιπτώσεις πρέπει να καταγγελθούν, κύριοι συνάδελφοι, και να αντιμετωπισθούν όπως πρέπει. Γιατί υπάρχουν συγκεκριμένες συμφωνίες και δεσμεύσεις.
Υπάρχουν δεσμεύσεις επίσης που ανέλαβε η Κυβέρνηση με την παρουσία του ίδιου του Πρωθυπουργου σ' αυτήν εδώ την Αίθουσα και για την απόσυρση της εγκυκλίου 26 της ΑΤΕ, αλλά και για τον τρόπο με τον οποίον η ΑΤΕ πρέπει να λειτουργεί.
Αυτές οι δεσμεύσεις είναι κανόνας, δεν έχω το χρόνο δυστυχώς να
διαβάσω τις δηλώσεις του Πρωθυπουργού από τα Πρακτικά, είναι γνωστές σε όλους, αλλά αυτές οι δηλώσεις είναι κανόνας και δέσμευση και για μας και για την ΑΤΕ και για τους συνεταιρισμούς.
Αναφερθήκατε στη λειτουργία των συνεταιρισμών και στη σχέση με την ΑΤΕ. Θα πρέπει να σας θυμίσω, κύριε συνάδελφε, ότι από το 1994 μέχρι το 1999 έγιναν ρυθμίσεις για την εξυπηρέτηση των οφειλών των συνεταιρισμών και κατ' επέκταση των ίδιων των παραγωγών ύψους ενός τρισεκατομμυρίου εξακοσίων δισεκατομμυρίων δραχμών.
Το πρόβλημα που αναφέρατε για τη δυνατότητα αλλαγής τράπεζας ή τη μη ενδιάμεση παρεμβολή της τράπεζας, αυτό σε μεγάλο βαθμό λύνεται με τη λειτουργία της Αγροκάρτας, στην οποία θα ενσωματώνονται όλες οι ενισχύσεις οι οποίες οφείλονται στους παραγωγούς στα πλαίσια της παραγωγικής διαδικασίας και των δεσμεύσεων με την Ευρωπαϊκή 'Ενωση απευθείας στο λογαρισμό τους χωρίς κανέναν ενδιάμεσο.
'Ενα άλλο σημαντικό επίσης πρόβλημα, κύριε Πρόεδρε, που πρέπει να μας απασχολήσει είναι το θέμα της ενίσχυσης της Α.Τ.Ε. και της εξυγίανσής της, για να μπορέσει γρήγορα, γιατί το θεωρούμε απαραίτητο, να μειώσει ακόμα περισσότερο τα επιτόκιά της, για να διευκολύνει τους 'Ελληνες

παραγωγούς.
Κλείνοντας θέλω να πω το εξής: Υπάρχουν συμφωνίες και υπάρχουν δεσμεύσεις. Αυτές τις δεσμεύσεις οφείλει η Α.Τ.Ε. να τις υλοποιήσει και εμείς θα κάνουμε ό,τι είναι δυνατόν για να βοηθήσουμε προς αυτήν την κατεύθυνση, όχι μόνο για την τράπεζα, αλλά κυρίως για τους 'Ελληνες παραγωγούς.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Πριν μπούμε στη νομοθετική εργασία διακόπτουμε τη συνεδρίαση για
λίγα λεπτά.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα
συνεδρίαση.
Εισερχόμαστε στην ημερήσια διάταξη της

ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Προσαρμογή στις διατάξεις της Οδηγίας 94/56/Ε.Κ. του Ευρωπαϊκού Συμβουλίου για τη θέσπιση βασικών αρχών που διέπουν τις έρευνες ατυχημάτων και συμβάντων Πολιτικής Αεροπορίας - Ενίσχυση της κρατικής εποπτείας επί των Προτύπων Ασφάλειας Πτήσεων και ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.)".
Θα διεξαχθούν ονομαστικές ψηφοφορίες για την υπ' αριθμό 436/25/2-4-2001 τροπολογία που αφορά τα ολυμπιακά έργα και την υπ' αριθμό 442/26/3-4-2001 τροπολογία που αφορά το θέμα των πανωτοκίων.
Οι ψηφοφορίες θα αρχίσουν τώρα. Συμφωνείτε να διεξαχθούν μαζί;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Σας θυμίζω ότι η πρώτη αφορά στα
ολυμπιακά έργα, η δεύτερη στα πανωτόκια.
'Οποιος αποδέχεται και τις δύο λέει "ΝΑΙ".
'Οποιος δεν αποδέχεται και τις δύο λέει "ΟΧΙ".
'Οποιος αποδέχεται τη μία λέει "ΝΑΙ" και "ΟΧΙ" στην άλλη.
Οι αρνούμενοι ψήφο λένε "ΠΑΡΩΝ".
Κύριοι συνάδελφοι, έχω την τιμή να ανακοινώσω στο Σώμα ότι από τα
δυτικά θεωρεία της Βουλής τη συνεδρίασή μας παρακολουθούν είκοσι τέσσερις μαθητές και δύο συνοδοί-καθηγητές από το Γυμνάσιο Κριεζών Ευβοίας και εκατόν δύο μαθητές και πέντε συνοδοί-καθηγητές από το 1ο Λύκειο του Δήμου Πεύκης Αττικής.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)
Καλούνται επί του καταλόγου: ο κ. 'Εκτορας Νασιώκας από το ΠΑΣΟΚ και ο κ. Παναγιώτης Καμμένος από τη Νέα Δημοκρατία.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική 'Εδρα καταλαμβάνει ο
Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος που δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή
να σας ανακοινώσω το αποτέλεσμα της διεξαχθείσης ονομαστικής ψηφοφορίας. Ψήφισαν συνολικά 264 Βουλευτές.
Για την τροπολογία με γενικό αριθμό 436 και ειδικό 25, ψήφισαν:
"ΝΑΙ" 141 Βουλευτές.
"ΟΧΙ" 123 Βουλευτές, σύμφωνα με το παρακάτω πρωτόκολλο ονομαστικής
ψηφοφορίας:
(Το σχετικό πρωτόκολλο υπάρχει στο τεύχος των Πρακτικών της Βουλής). ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία με γενικό

αριθμό 436 και ειδικό 25 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο.
Για την τροπολογία με γενικό αριθμό 442 και ειδικό 26 ψήφισαν:
"ΝΑΙ" 139 Βουλευτές.

"ΟΧΙ" 123 Βουλευτές.
"ΠΑΡΩΝ" 2 Βουλευτές, σύμφωνα με το παρακάτω πρωτόκολλο ονομαστικής
ψηφοφορίας:
(Το σχετικό πρωτόκολλο υπάρχει στο τεύχος των Πρακτικών της Βουλής). ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία με γενικό
αριθμό 442 και ειδικό 26 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο. 
Εισερχόμαστε στη συζήτηση των άρθρων του νομοσχεδίου. Το νομοσχέδιο
έχει τριάντα εννέα άρθρα. Τα άρθρα του νομοσχεδίου στη Διαρκή Επιτροπή συζητήθηκαν σε δύο ενότητες ως εξής: Πρώτη ενότητα άρθρα 1 έως και 31 και δεύτερη ενότητα άρθρα 32 έως και 39. Υπενθυμίζω ότι διαθέτουμε μια 
συνεδρίαση με βάση την απόφαση του Σώματος για τη συζήτηση των άρθρων. ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, το λόγο.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Παπαληγούρα έχετε
το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, εμείς δεν έχουμε αντίρρηση να
συζητηθούν τα άρθρα σε μία ενότητα.
ΠΡΟΕΔΡΕΥΩΝ (Κωνσταντίνος Γείτονας): Νομίζω ότι έτσι διευκολύνεται η
συζήτηση.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κι

εγώ, κύριε Πρόεδρε, δεν έχω αντίρρηση να συζητηθούν τα άρθρα σε μία ενότητα.
ΠΡΟΕΔΡΕΥΩΝ (Κωνσταντίνος Γείτονας): 'Αρα, προχωρούμε στη συζήτηση των άρθρων, πλην του ακροτελευτίου, σε μία ενότητα. Φυσικά θα υπάρξει άνεση χρόνου.
Το λόγο έχει ο εισηγητής της Πλειοψηφίας κ. Νασιώκας.
ΕΚΤΟΡΑΣ ΝΑΣΙΩΚΑΣ: Κύριε Πρόεδρε, κυρίες και κύριοι συνάδελφοι, κλείσαμε προχθές τη συζήτηση επί της αρχής του νομοσχεδίου για την εναρμόνιση με την Οδηγία 94/56 της Ευρωπαϊκής 'Ενωσης, για τη θέσπιση αρχών, που διέπουν τις έρευνες ατυχημάτων και συμβάντων Πολιτικής Αεροπορίας και βεβαίως για την ενίσχυση της κρατικής εποπτείας στα Πρότυπα Ασφάλειας Πτήσεων.
Δεν θα αναλύσω όλα τα άρθρα, θα μείνω σε μερικά απ' αυτά. 'Αλλωστε
και επί της αρχής μιλήσαμε για συγκεκριμένες διατάξεις.
Το πρώτο κεφάλαιο του νομοσχεδίου, τα πρώτα 31 άρθρα ουσιαστικά
εναρμονίζουν την Οδηγία στην ελληνική πραγματικότητα και την ενσωματώνουν στο εθνικό δίκτυο.
Το άρθρο 1 χαρακτηρίζει τη δυνατότητα που έχει το κράτος μας και κάθε κράτος να κάνει τη διερεύνηση των ατυχημάτων -όσων ατυχημάτων, συμβάντωνπου γίνονται μέσα στο FIR το εθνικό, αλλά και εκτός αυτού, σε χώρο άλλων χωρών. Εάν πρόκειται για αεροσκάφος ελληνικού νηολογίου ή αν πρόκειται για αεροσκάφος το οποίο εκμεταλλεύεται επιχείρηση η οποία έχει έδρα την Ελλάδα, τότε η διερεύνηση μπορεί να γίνει από τη δική μας υπηρεσία.
Τα άρθρα 2 και 3 διευκολύνουν σημαντικά και τη διερεύνηση και το να μιλάνε την ίδια γλώσσα όλες οι πολιτικές αεροπορίες. Δηλαδή με τα άρθρα αυτά δίνονται οι ορισμοί τι είναι αεροσκάφος, τι είναι ατύχημα, τι είναι ο φορέας εκμετάλλευσης, τι είναι ο θανάσιμος τραυματισμός ή ποια είναι τα σοβαρά συμβάντα και πώς περιγράφονται.
Ο κύριος στόχος της Οδηγίας είναι πώς γίνεται η διερεύνηση ενός

συμβάντος ή ενός ατυχήματος της Πολιτικής Αεροπορίας και ποιος την κάνει. 'Αλλωστε, αυτό ήταν και το θέμα, για το οποίο δημιουργήθηκε πρόβλημα σε ευρωπαϊκό επίπεδο και μας παρέπεμψαν στο Ευρωπαϊκό Δικαστήριο.
Με το άρθρο 5, που είναι κυρίαρχο άρθρο του όλου νομοσχεδίου και οπωσδήποτε του πρώτου κεφαλαίου, συστήνεται η επιτροπή, η οποία είναι λειτουργικά και οργανωτικά ανεξάρτητη από τους φορείς και τις υπηρεσίες, που είναι επιφορτισμένοι με τον έλεγχο της εναέριας κυκλοφορίας της πλοϊμότητας και λειτουργίας αεροσκαφών, της πιστοποίησης, της συντήρησης, της διεξαγωγής πτήσεων, της χορήγησης πτυχίων και αδειών ιπταμένων μηχανικών κλπ., δηλαδή οποιουδήποτε εμπλέκεται στις αερομεταφορές και θα μπορούσε ως εκ τούτου να έχει έννομο συμφέρον.
Η επιτροπή συγκροτείται ως πενταμελές όργανο. Ο πρόεδρος προτείνεται
από τη Διάσκεψη των Προέδρων με πλειοψηφία τουλάχιστον των 4/5 και τα

τέσσερα μέλη ορίζονται με απόφαση του Υπουργού με βάση τα χαρακτηριστικά που προβλέπονται. Τα πέντε αυτά μέλη -μόνο βεβαίως ο πρόεδρος είναι πλήρους και αποκλειστικής απασχόλησης- αποτελούν την επιτροπή, η οποία έχει την ευθύνη της διερεύνησης των ατυχημάτων της ασφάλειας των πτήσεων. 
Βεβαίως κάτω από αυτήν βρίσκεται η Μονάδα Μελετών και Διερεύνησης
Αεροπορικών Ατυχημάτων και Συμβάντων, της οποίας ο οργανισμός, η συγκρότηση και η λειτουργία θα καθοριστεί απόλυτα με προεδρικό διάταγμα κατ' εξουσιοδότηση του νόμου. Αυτή ουσιαστικά έχει την επιστημονική ευθύνη τεκμηρίωσης όλων αυτών των συμβάντων και ό,τι άλλο επακολουθεί από κει και ύστερα διαδικαστικά.
Δεν θα μείνω πολύ στα διαδικαστικά, δηλαδή στη διαδικασία διερεύνησης, στην έναρξη της διερεύνησης κλπ. Βεβαίως ο επικεφαλής της ομάδος διερεύνησης έχει και κατά τη διάρκεια της διερεύνησης τα δικαιώματα ανακριτικών υπαλλήλων, που προβλέπονται από τον Κώδικα Ποινικής Δικονομίας. Το αναφέρω αυτό, γιατί κύριος στόχος της διερεύνησης είναι διά του πορίσματος ή διά των οδηγιών -θα το πούμε σε λίγο- να παρέμβουμε στις όποιες αδυναμίες ή ατέλειες του οποιουδήποτε συστήματος, αφού άλλωστε είπαμε και θα το πούμε και στο δεύτερο μέρος, ότι καλύπτεται ένα αεροπορικό ατύχημα ή συμβάν της πολιτικής αεροπορίας οπουδήποτε και αν συμβεί.
Δεν θα μείνω ούτε στα αποδεικτικά μέσα ούτε στον τόπο ατυχήματος ούτε στα μέτρα που παίρνονται ούτε στα πρόσωπα που συμμετέχουν στη διαδικασία διερεύνησης, θα αναφέρω όμως δύο θέματα, τα οποία πιστεύω ότι και ο Υπουργός πρέπει να τα λάβει υπόψη του.
Το πρώτο θέμα είναι εάν το πόρισμα ως προς την ποινική ευθύνη, με την οποία δεν ασχολείται βεβαίως το νομοσχέδιο, έχει την απόλυτη εγκυρότητα ή η δικαστική εξουσία θα στηριχθεί επί του πορίσματος ή θα προχωρήσει σε δικό της πόρισμα. Αυτό δεν διευκρινίζεται και είναι ένα θέμα.
'Ενα δεύτερο θέμα αφορά στη δυνατότητα αναθεώρησης του πορίσματος. Εφόσον ακολουθείται όλη η χρονική διαδικασία που περιλαμβάνεται στο νομοσχέδιο, δεν ξέρω εάν θα πρέπει να αναφέρεται η ακροτελεύτια παράγραφος, η παράγραφος 4 που λέει: "Αν απορριφθεί η αίτηση αναθεωρήσεως του πορίσματος, ο αιτών μπορεί να προσφύγει κατά της απορριπτικής απόφασης ενώπιον του διοικητικού πρωτοδικείου εντός προθεσμίας εξήντα (60) ημερών κατά τη διαδικασία επίλυσης διοικητικών διαφορών", ή να αφήσουμε να προσφύγει στη δικονομία οποιονδήποτε έχει έννομο συμφέρον, για να μην ανοίξουμε ένα δρόμο ότι όλα πρέπει να προσβάλλονται και να αναθεωρούνται στα δικαστήρια. Αυτά είναι δύο σημεία στα οποία, κατά την άποψή μου, πρέπει να τοποθετηθεί ο Υπουργός και να τα ξαναδούμε. 
Αφήνοντας όλα τα δικονομικά θέματα θέλω να θίξω δύο ακόμα σημεία. 
Κρίσιμο θέμα είναι η ενημερώση της κοινής γνώμης. Αυτή πώς γίνεται; Μόνο διά του προέδρου ή διά εξουσιοδοτημένου προσώπου. Αυτό είναι το πρώτο σημείο.
Δεύτερον, ποιος έχει δυνατότητα πρόσβασης σε αυτά τα αρχεία, σε αυτό το υλικό, εφόσον πολλές φορές μπορεί να έχουμε και ευαίσθητα δεδομένα κάποιου προσώπου που εξετάζεται; Αυτά τα περιγράφει ο νόμος, αλλά νομίζω ότι πρέπει να σταθούμε εδώ λίγο παραπάνω.
Θα πω ακόμη ότι οι συστάσεις ασφαλείας, όπως εκδίδονται, έχουν την
εγκυρότητα και την ευθύνη αυτής της νέας υπηρεσίας που γίνεται και ισχύουν δεσμευτικά για όλους όσους απευθύνονται.
Αυτά, κύριε Πρόεδρε, ως προς το πρώτο κομμάτι, με το οποίο είναι
σίγουρο ότι εναρμονιζόμενοι με την κοινοτική Οδηγία είμαστε πλέον νομικά ισότιμοι με τις άλλες χώρες της Ευρώπης και πιστεύω και όλου του κόσμου. Δεν υπάρχει καμία αμφισβήτηση, γιατί εμείς πιστεύαμε μέχρι τώρα ότι το 
Ανώτατο Αεροπορικό Συμβούλιο είχε αυτήν την αυτοτέλεια και τη δυνατότητα. Παρ' όλα αυτά δεν συμφωνούσε μαζί μας η Ευρώπη και άλλες αεροπορίες του
κόσμου.
'Ερχομαι στο δεύτερο κεφάλαιο της εποπτείας επί των προτύπων
ασφαλείας πτήσεων και στη ρύθμιση των συναφών οργανωτικών θεμάτων. Εδώ το κυρίαρχο άρθρο είναι το άρθρο 32, που συστήνει το Σώμα Επιθεωρητών
Ασφαλείας Πτήσεων. Το σώμα αυτό συγκροτείται από προσωπικό της Υπηρεσίας Πολιτικής Αεροπορίας με αυξημένα προσόντα και με υψηλή εξειδίκευση. Οι επιθεωρητές που ανήκουν σε αυτό το σώμα αναφέρονται εφεξής ως επιθεωρητές

και είναι πλήρους και αποκλειστικής απασχόλησης. Ασκούν τα καθήκοντά τους
παράλληλα με τα κύρια καθήκοντα. 'Εχουν σαν κύριο έργο τους να κάνουν έλεγχο και εποπτεία όχι μόνο στον έλεγχο εναερίου κυκλοφορίας και στα πρότυπα πτήσεων αλλά και στα αεροδρόμια. Γι' αυτό έχουμε και διάφορες ειδικότητες ελεγκτών.
Βεβαίως δίνεται η δυνατότητα με την παράγραφο 2 του άρθρου 32 στην Υπηρεσία Πολιτικής Αεροπορίας να προχωρήσει σε τριετείς συμβάσεις με ανθρώπους που είναι πιστοποιημένοι ως ελεγκτές-επιθεωρητές ή έχουν τα προσόντα να πιστοποιηθούν. Αυτές οι συμβάσεις μπορούν να ανανεωθούν εφόσον το κρίνει η υπηρεσία και μέχρις ότου μέσα από την ίδια την Υπηρεσία Πολιτικής Αεροπορίας υπάρξει επαρκής αριθμός επιθεωρητών ελεγκτών για να καλύπτεται αυτή η υπηρεσία. 'Ετσι, καλύπτεται η υπηρεσία αυτή και βραχυπρόθεσμα και μεσοπρόθεσμα. Εντός έξι μηνών θα εκδοθεί προεδρικό διάταγμα που θα προβλέπει τις προϋποθέσεις για τη λειτουργία αυτής της υπηρεσίας.
'Ερχομαι στα υπόλοιπα θέματα. Η σύσταση των οργανικών θέσεων κατά κλάδο, η ρύθμιση οργανωτικών θεμάτων, θέματα προσωπικού κλπ. αλλά και μεταβατικές διατάξεις αναφέρονται σε άρθρα διαδικαστικά για να συμπληρωθεί αυτό το πρώτο άρθρο.
Αυτή η υπηρεσία του Σώματος Επιθεωρητών Ελεγκτών δεν θα βρίσκεται

μόνο κεντρικά στην Αθήνα αλλά σε όλα τα εθνικά αεροδρόμια της Ελλάδας. Τελειώνω λέγοντας ότι δίνοντας καθημερινά εξετάσεις πρέπει να
δημιουργήσουμε όλες τις νομικές και οργανωτικές προϋποθέσεις, ούτως ώστε

να κρινόμαστε ισάξιοι με τις άλλες χώρες σε αυτό το θέμα που κατά βάση είναι πρόληψη, δηλαδή στο θέμα της επιθεώρησης του ελέγχου των πτήσεων, του ελέγχου των αεροδρομίων, του προτύπου των πτήσεων και του ελέγχου εναέριας κυκλοφορίας. Νομίζω ότι με τα δύο κεφάλαια αυτού του νομοσχεδίου συμπληρώνουμε ένα κενό, δυναμώνουμε την υπηρεσία και της δίνουμε τη δυνατότητα να ανταποκριθεί στις νέες συνθήκες.
ΠΡΟΕΔΡΕΥΩΝ (Κωνσταντίνος Γείτονας): Η εισηγήτρια της Νέας
Δημοκρατίας κ. Κόλλια-Τσαρουχά έχει το λόγο.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κύριε Πρόεδρε, στο άρθρο 4, στην παράγραφο 3, αναφέρονται σαν πτητικά μέσα και κάποια υπερελαφρά, όπως αιωρόπτερα, μοτορόπτερα, αλεξίπτωτα και αερόστατα. Αυτά τα χαρακτηρισμένα ως πτητικά μέσα δεν έχουν καμιά προδιαγραφή ή πιστοποίηση λειτουργίας από την Πολιτική μας Αεροπορία.
'Εχουν δοθεί παράνομα από την Πολιτική Αεροπορία, από τη Δ2 Διεύθυνση Πτητικών Προτύπων, τα δικαιώματα χορήγησης άδειας πτήσεων στις διάφορες αερολέσχες της χώρας. Επομένως η διερεύνηση, όταν συμβεί, εάν συμβεί το ατύχημα ή κάποιο συμβάν σ' αυτά τα πτητικά μέσα θα είναι δύσκολη και δεν είναι κάτω από ένα νομικό καθεστώς για να μπορεί να τα κρίνει αυτά και να έχει τη νόμιμη αρμοδιότητα.
Στο άρθρο 5, στην παράγραφο 1, όπως είπαμε και στη συζήτηση επί της αρχής, αλλά και στη Διαρκή Επιτροπή, σας έχω ξαναρωτήσει και μου είπατε πολύ αφηρημένα με τι θα ασχολείται η επιτροπή όταν δεν θα έχει κάποιο συμβάν. Εμείς δεν ευχόμαστε να υπάρχει, αλλά το συνιστούμε για κάποια άσχημη στιγμή.
Στην παράγραφο 3 του ιδίου άρθρου ακόμα και Βουλευτές του κόμματός σας, κύριε Υφυπουργέ, με πολύ εύσχημο τρόπο και πολύ χαλαρά και ευγενικά σας "υπέδειξαν" ότι δεν μπορεί η επιτροπή να χαρακτηρίζεται ανεξάρτητη αρχή, με την έννοια του άρθρου 101 του Συντάγματος. Και ορθώς έπραξαν. Επομένως η δικαιολογία ότι συνιστάται αυτό το όργανο τώρα για να είναι ανεξάρτητο και να μπορεί να κάνει τη δουλειά του, έμμεσα θίγει μέχρι τώρα την άσκηση αυτής της λειτουργίας από την υπηρεσία της Υ.Π.Α. που υπάρχει, τη Δ2 Διεύθυνση Πτητικών Προτύπων και τις άλλες διευθύνσεις της Πολιτικής μας Αεροπορίας. Και επομένως ο ισχυρισμός ότι πρέπει επιτέλους αυτήν την οδηγία να την εντάξουμε στη χώρα μας, τυπικά πρέπει να ισχύσει, όμως ουσιαστικά, όπως σας είπα και στη συζήτηση επί της αρχής, ήδη συμβαίνει αυτό το πράγμα. Πώς άλλωστε να μη συνέβαινε αυτό, αφού έχουν συμβεί δυστυχώς και θανατηφόρα ατυχήματα αλλά και άλλα συμβάντα στην Αεροπορία μας και εντός Ελλάδος και εκτός, με τα οποία οι αρμόδιες διευθύνσεις της Υ.Π.Α. έχουν ασχοληθεί; Επομένως η άποψη ότι τη χαρακτηρίζουμε ανεξάρτητη κλπ. νομίζω ότι θίγει και την Πολιτική Αεροπορία και είναι ένα επιχείρημα εκ του πονηρού.
Επίσης, επιμένουμε στα αναφερόμενα προσόντα των μελών της επιτροπής αυτής. Είπαμε και στη συζήτηση επί της αρχής και τώρα στην κατ' άρθρο
συζήτηση ότι δεν αναφέρεται πουθενά το επίπεδο των γνώσεων αυτών των μελών, παρά αναφέρεται απλώς μια επιστημονική γνώση και εμπειρία πολύ αφηρημένη. Αναφέρεται το αεροπορικό δίκαιο. 'Ενας, δηλαδή, απλός νομικός αρκεί;
Επίσης, οι αεροπορικές μεταφορές αναφέρονται πολύ αφηρημένα. Γιατί
δεν λαμβάνετε υπόψη σας την προσοντολογία του άρθρου 144 του ν. 1815/88, που υφίσταται για την Πολιτική Αεροπορία, που αναφέρεται ρητά στο Ανακριτικό Συμβούλιο και αποτελείται από ανεξάρτητους επιστήμονες, όπως λέει το ίδιο το άρθρο;
Στη ρύθμισή σας δεν έπρεπε να υπάρχει και ένας μετεωρολόγος;
ΑΝΑΣΤΑΣΙΟΣ ΜΑΝΤΕΛΗΣ: 'Οχι δα!
ΜΑΡΙΑ ΚΟΛΛΙΑ-ΤΣΑΡΟΥΧΑ: 'Αποψή σας, κύριε συνάδελφε! 'Εχουμε βάλει διάφορους ή τουλάχιστον έχουμε αφήσει διάφορους να μπορούν να μπαίνουν. Εγώ προτείνω και μετεωρολόγους.
Στην παράγραφο 6, του άρθρου 6, συμμετέχει κατά την κρινόμενη ρύθμιση γνώστης λειτουργίας ή διαχείρισης αερολιμένα. Ποιο το επίπεδο εμπειρίας; Δεν αναφέρεται. Πώς αποδεικνύεται το επίπεδο αυτό;
Επίσης, όσον αφορά τις αεροπορικές μεταφορές και αυτό είναι πολύ
αφηρημένο. Πιο δόκιμος θεωρούμε ότι θα ήταν ο όρος "τεχνικός εκμετάλλευσης αεροσκαφών" γιατί ο όρος "προσόν, αεροπορικές μεταφορές" μπορεί να μας οδηγήσει και στον όρο "αεροπορική εκμετάλλευση".
Στο άρθρο 6, επίσης υπάρχει κίνδυνος διαρχίας της μονάδος μελετών με την επιτροπή, η οποία υπάρχει πάνω από αυτό τυπικά, όμως εμείς βλέπουμε ότι ασκούν περίπου τις ίδιες λειτουργίες.
Δημιουργείται δηλαδή μια μονάδα μονίμων υπαλλήλων χωρίς να αναφέρονται αρμοδιότητες, προσόντα, ειδίκευση μελών τους και η διοικητική διάρθρωση αυτής της μονάδας, καθώς και η εσωτερική της λειτουργία. Η μονάδα είναι μελετητικό όργανο, η διερεύνηση απαιτεί τουλάχιστον τεχνικοδιαχειριστικά προσόντα.
Το σχέδιο νόμου θα πρέπει να προδιαγράφει όπως επανειλημμένα σας έχουμε επισημάνει, κύριε Υπουργέ, τουλάχιστον τις θέσεις των τεχνικών υπαλλήλων. Των χειριστών πρωτίστως και μετά των διοικητικών υπαλλήλων. Οι δεκαπέντε που προβλέπονται σ'αυτό το άρθρο, ποιοι θα είναι; Μόνο διοικητικοί; Επίσης, αναφέρεται από φορείς του δημοσίου. Ποιοι δηλαδή θα είναι, κύριε Υφυπουργέ;
Επίσης, θα ήθελα να αναφερθώ όπως είπα και στη Διαρκή Επιτροπή
σχετικά με την ασφάλιση. Αναφέρετε κάποια έσοδα. Το Επικουρικό Ταμείο των υπαλλήλων της Πολιτικής Αεροπορίας, λειτουργεί με εισφορές των μονίμων υπαλλήλων της ΥΠΑ εδώ και πολλά χρόνια. Επομένως με την παρούσα ρύθμιση θεωρούμε ότι επιδιώκεται η άδικη είσοδος των διοικητικών αυτών υπαλλήλων που θα έλθουν από άλλους φορείς του δημοσίου. Κάπως πρέπει να διευκρινισθεί καλύτερα αυτό, για να μην υπάρχει και μείωση των δικαιωμάτων των ήδη υπαρχόντων στους υπαλλήλους της Πολιτικής Αεροπορίας. 
Στην παράγραφο 4, επιδιώκεται η είσοδος πιστεύουμε -και από δω
φαίνεται- επειδή είναι πάρα πολύ αφηρημένο, υμετέρων σας παρά την απασχόληση ήδη στην επιτροπή και στη μονάδα στελεχών. Τι θα κάνουν οι τεχνικοί σύμβουλοι περισσότερο απ'αυτό που θα κάνουν τα μέλη των δύο άλλων επιτροπών; Προβλέπετε δηλαδή την είσοδο τεχνικών συμβούλων. Τι επιπλέον θα κάνουν αυτοί οι άνθρωποι;
Στην παράγραφο 5 του ιδίου άρθρου αναφέρονται σαν ερευνητικά κέντρα και τα κέντρα της αλλοδαπής. Εμείς θα λέγαμε να υπάρχει μια ασφαλιστική δικλείδα. Να εξαντληθούν τα όποια ερευνητικά κέντρα της ημεδαπής και μετά να φθάσουμε στην αλλοδαπή. Εξάλλου, επειδή είμαστε και μέλη των διεθνών οργανισμών ICAO, GAA κλπ. θα μπορούσαμε να έχουμε και την επιστημονική υποστήριξη με πολύ λίγα έξοδα, αν όχι με καθόλου των συνεργατών των άλλων χωρών.
Εμείς, θα ζητούσαμε να αποφευχθούν τουλάχιστον σ' αυτήν τη φάση
ιδιωτικοί φορείς του εξωτερικού ιδιαίτερα, οι οποίοι είναι δυνατόν να μην έχουν την ευκαιρία, κύριε Υφυπουργέ, να συνεχίσουν όποιο έργο έχουν 
αναλάβει. Δεν ξέρουμε με τι ασφαλιστικές δικλείδες αυτοί θα λειτουργούν. Θα υπάρχει έλεγχος της λειτουργίας τους; Λέμε, λοιπόν, ότι είναι δυνατόν να μην έχουν την ευκαιρία να συνεχίσουν το έργο τους και μετά το
πόρισμα, τη γνωμοδότηση που τους έχουμε ζητήσει, μπορεί να εξαφανιστούν και να μη μπορούμε να τους αποδώσουμε ευθύνες για όποια τους απόφαση.

Στο άρθρο 10, όπως σας είπα, δεν υπάρχει πρόβλεψη ειδικής μονάδας περισυλλογής τιμαλφών, κινητών αξιών και πτωμάτων, μια ειδική μονάδα
εκπαιδευμένη σωστά, ώστε να κάνει όσο γίνεται καλύτερα το έργο αυτό, το οποίο πραγματικά είναι ένα λεπτό ζήτημα.
'Αρθρο 12 παράγραφος 2: Οι διαδικαστικές πράξεις που έχουν ενεργηθεί από κάποιον ο οποίος είναι υπό αίτηση εξαίρεσης, θα παραμείνουν έγκυρες; Σας το έχω ρωτήσει και στην επιτροπή.
Πηγαίνουμε στο άρθρο 27 στην παράγραφο 1β': Θα έλεγα, κύριε Υφυπουργέ, ότι πρέπει να γίνεται ρητά η άρση αποκλεισμού του τόπου του ατυχήματος, να γίνει δηλαδή με απόφαση της επιτροπής ή της όποιας επιτροπής και με απόφαση ρητή, γιατί έχουν δημιουργηθεί πολλά παρατράγουδα σε περιπτώσεις διερεύνησης συμβάντων.
'Αρθρο 29 παράγραφος 2: Πώς υπολογίστηκαν τα 200 εκατομμύρια και μετά αφήνετε πάλι όπως μου είπατε και στη Διαρκή Επιτροπή ένα παραθυράκι ότι μπορούν αυτά να αυξηθούν ανάλογα;
Αν λοιπόν στην παράγραφο 3 του άρθρου 29 τεχνικοί σύμβουλοι νοούνται οι κατ'εξαίρεση τεχνικοί σύμβουλοι του άρθρου 6 παράγραφος 4 και ιδιωτικοί φορείς αυτοί του άρθρου 6 παράγραφος 5, τότε καταλαβαίνουμε ποιο είναι το κόστος πραγματικά όλων αυτών και όχι μόνο τα 200 εκατομμύρια, τα οποία τελικά αποδεικνύεται ότι είναι πάρα πολύ λίγα.
Θα έρθω τώρα στο άρθρο 32, που πραγματικά για την Πολιτική Αεροπορία είναι, εκτός των άλλων, και από τα πιο επίμαχα θέματα, γιατί πιστεύουμε ότι θίγει και ζητήματα που έχουν άμεση σχέση με την παρουσία των υπαλλήλων στην Πολιτική Αεροπορία.
Το έχουμε ξαναπεί: Ποια είναι τα αυξημένα προσόντα και η υψηλή εξιδείκευση; Εμείς θα θέλαμε πιο συγκεκριμένα, όπως σας είπα και επί της αρχής, κύριε Υπουργέ, να ακούγαμε έστω και προφορικά, έστω να γραφόταν στα Πρακτικά, ποια θεωρείτε εσείς υψηλά προσόντα. Σας έχουμε επισημάνει ότι υπάρχουν διεθνείς κανόνες, τους οποίους είναι υποχρεωμένη η χώρα μας να ακολουθεί. Υπάρχει το έγγραφο 8335 του ICAO με συγκεκριμένα στοιχεία, όπου αναφέρεται συγκεκριμένα τι προσόντα πρέπει να έχει ο καθένας απασχολούμενος σε συγκεκριμένα πόστα της Πολιτικής Αεροπορίας.
Και επειδή, κύριε Υφυπουργέ, γνωρίζετε ότι ήδη σκοπείτε την κατάσταση των ειδικών γνώσεων υπαλλήλων -αεροναυπηγοί, χειριστές- πρέπει να διασαφηνιστεί, όπως σας είπα, η ειδικότητα τουλάχιστον των ατόμων αυτών, ώστε να υπάρχει και η δέσμευση στο υπό ψήφιση προεδρικό διάταγμα.
Στην παράγραφο 3 ξαναμιλάτε για ειδικούς οργανισμούς και υπηρεσίες
της αλλοδαπής. Δηλαδή, θεωρείτε ότι τους δεκαπέντε επιθεωρητές που υπάρχουν ως υπάλληλοι της ΥΠΑ θα μπορέσετε εσείς να τους αποδεσμεύεσετε από την Υπηρεσία και να τους βάλετε σε αυτό το καινούριο, όπως το αναφέρετε, όργανο; Και θα φέρουμε και αλλοδαπούς; Με τι κριτήρια; 'Οπως σας είπα, γιατί δεν χρησιμοποιούμε τις γνώσεις των συνεργατών της JAA και των άλλων διεθνών συνεργατών (ICAO) που έχουμε, αφού είμαστε και εμείς ενταγμένοι και μπαίνουμε σε καινούριες προσλήψεις;
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Στο άρθρο 33 αναφέρετε για την ηλικία. Αλλά είναι η ηλικία των πενήντα πέντε ετών μεγάλη; Και τι είδους πτυχίο πρέπει να έχει; Το ξαναλέμε αυτό. Τα προσόντα που απαιτούνται εδώ είναι πολύ ρευστά και δεν έχουν καμία σχέση με τα πτητικά πρότυπα. Αναφέρω και πάλι αυτό το έγγραφο 8335 του ICAO.
Θεωρούμε, κύριε Πρόεδρε, ότι με τα άρθρα 33, 34 και 35 του συζητούμενου νομοσχεδίου παραβιάζεται καταφανώς ο ν. 2738/1999 περί συλλογικών διαπραγματεύσεων, αφού στα άρθρα αυτά θίγονται θέματα πρόσληψης προσωπικού και χορήγησης επιδομάτων.
Είναι απορίας άξιον γιατί, αφού δεν μας υποχρεώνει καμία οδηγία του
Συμβουλίου της Ευρώπης, εμείς δεσμευόμαστε ή προτείνουμε το Σώμα Επιθεωρητών Ασφάλειας Πτήσεων να μη συγκροτείται μόνο από το προσωπικό της ΥΠΑ, με συγκεκριμένα βέβαια προσόντα, εκπαίδευση και ειδίκευση. Γιατί όλα αυτά τα χρόνια, δεν μεριμνήσατε, κύριε Υφυπουργέ, και εσείς και οι προκάτοχοί σας, να προσληφθούν ή να εκπαιδευθούν όλοι εκείνοι οι υπάλληλοι με τα προσόντα, τους ικανούς να αναλάβουν τέτοια καθήκοντα; Και, όπως σας είπα και στην επιτροπή, υπάρχουν τέτοιοι άνθρωποι στην ελληνική αγορά, 'Ελληνες επιστήμονες, οι οποίοι και την εμπειρία έχουν και με λίγη προσπάθεια από τη δική σας πλευρά θα μπορούσαν αυτήν τη στιγμή να ήταν έτοιμοι.
Στο άρθρο 35 θίγονται θέματα μισθολογίου, τα οποία θίγουν άμεσα
πολλούς υπαλλήλους της Πολιτικής Αεροπορίας. Είναι θέματα μισθολογίου,
προσωπικού και αποζημιώσεων, για τα οποία δεν έχει υπάρξει καμία απολύτως συνεργασία με την ΟΣΥΠΑ, όταν αποφασίζατε το συγκεκριμένο σχέδιο νόμου. Επίσης οι αποζημιώσεις που προβλέπονται σε αυτό το άρθρο και θα καταβάλλονται με βάση το άρθρο 40 του ν.2065/1992 θα καλύπτονται από έσοδα που προορίζονται για τον εκσυγχρονισμό και την ανάπτυξη των αεροδρομίων. Αυτά, λοιπόν, τα έσοδα θα χρησιμοποιούνται για εντελώς διαφορετικούς σκοπούς απ' αυτούς που προβλέπονται στην ισχύουσα νομοθεσία.
Επανέρχομαι στο άρθρο 33, παράγραφος 1γ'. Σας είχα αναφέρει στη
Διαρκή Επιτροπή ότι υπάρχει ειδικός κλάδος, ας το πω έτσι, στην ιατρική, η αεροπορική ιατρική. Είναι ένας ιδιαίτερος κλάδος. Το συγκεκριμένο άρθρο 
στο 1γ' δε ζητάει κάποια τέτοια εμπειρία τη στιγμή που μπορεί να υπάρχει. Εγώ θα έλεγα ότι υπάρχουν τέτοιοι επιστήμονες και στην Ελλάδα, που

μπορούν να δώσουν τις γνώσεις τους στις περιπτώσεις που χρειάζεται.
Στο άρθρο 33, παράγραφος 1δ', απ' αυτό που εμείς τουλάχιστον
διαβάζουμε και καταλαβαίνουμε, φαίνεται ότι υπάρχει πρόθεση δημιουργίας και άλλης παρα-ΥΠΑ, που πολύ εύκολα θα μπορεί να ιδιωτικοποιηθεί, κύριε Υφυπουργέ. Ας σημειωθεί στα Πρακτικά αυτό. Είναι η αοριστία σε ό,τι αφορά τις θέσεις τις αντίστοιχες με τις προτεινόμενες ειδικότητες.
ΑΝΑΣΤΑΣΙΟΣ ΜΑΝΤΕΛΗΣ: Διαφωνείτε σ' αυτό;
ΜΑΡΙΑ ΚΟΛΛΙΑ-ΤΣΑΡΟΥΧΑ: Διαφωνούμε με τον τρόπο που γίνεται εδώ. Δε διαφωνούμε σαν άποψη. Το γνωρίζετε πολύ καλά. Επί της ουσίας είμαστε μαζί σας, αν το τολμήσετε. Το θέμα είναι με τι προϋποθέσεις θα γίνει αυτό, κύριε Μαντέλη. Αναφέρθηκε ότι θα γίνει μέσω ΑΣΕΠ, με το γνωστό ΑΣΕΠ!! 
Κύριε Υφυπουργέ, αν θέλετε να απαντήσω και να πω την άποψή μου γι'
αυτό το θέμα, αν υπήρχαν δικλείδες ασφαλιστικές στο συγκεκριμένο σχέδιο νόμου, γιατί γνωρίζουμε ότι συντάσσεται ένα προεδρικό διάταγμα, εμείς δεν θα είχαμε αντίρρηση να το ψηφίσουμε.
Με όλες αυτές τις σκέψεις, καταψηφίζουμε και στο σύνολό του το
νομοσχέδιο.
ΠΡΟΕΔΡΕΥΩΝ (Κωνσταντίνος Βρεττός): Ο κ. Τσιόγκας, ειδικός αγορητής
του Κομμουνιστικού Κόμματος Ελλάδος, έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Κύριε Πρόεδρε, κυρίες και κύριοι συνάδελφοι, στη συζήτηση για τα άρθρα θέλουμε να επισημάνουμε και εμείς ορισμένα ζητήματα.

Στην ομιλία του ο παριστάμενος Υπουργός Μεταφορών και Επικοινωνιών κ. Βερελής, αναφέρομαι στην αρχή, μεταξύ των άλλων είπε ότι "για τους λόγους αυτούς ιδρύουμε Σώμα Επιθεωρητών Ασφαλείας Πτήσεων υψηλών προσόντων και παράλληλα δημιουργούνται οι προϋποθέσεις με την ενίσχυση της Υπηρεσίας Πολιτικής Αεροπορίας με εξειδικευμένα άτομα, που προέρχονται από την αεροπορική αγορά."
Με αυτό το σημείο ακριβώς θεωρούμε ότι δίνεται έργο σε ιδιώτες. Για

την πρόταση του νομοσχεδίου για προσλήψεις εξειδικευμένου προσωπικού υψηλών προδιαγραφών, όπως αναφέρεται, για τη δημιουργία του Σώματος Επιθεωρητών Ασφαλείας Πτήσεων, έχουμε να παρατηρήσουμε τα εξής:
Αν, για παράδειγμα, προσληψθεί από την αγορά εργασίας ένας χειριστής ή ένας μηχανικός αεροσκαφών της "ΑΙR FRANCE", της "ALITALIA", της "LUFTHANSA", σε ένα ενδεχόμενο αεροπορικό ατύχημα της "ΑΙR FRANCE", της "ALITALIA", της "LUFTHANSA" θα έχουμε αντικειμενικότητα, όταν αυτός για είκοσι, για τριάντα χρόνια ήταν υπάλληλος της συγκεκριμένης αεροπορικής εταιρείας; Θα έχουμε την αντικειμενικότητα που μπορεί να δώσει η Υπηρεσία Πολιτικής Αεροπορίας μέσα από το προσωπικό της, που είναι δημόσιοι υπάλληλοι;
Αυτό είναι ένα σοβαρό ζήτημα, για το οποίο εμείς είμαστε αντίθετοι,
όχι μόνο για το ότι δίνεται έργο σε ιδιώτες, αλλά και για την αντικειμενικότητα αυτής της επιτροπής, την οποία θέλετε να κάνετε.
Στο άρθρο 2, στη σελίδα 6, στην παράγραφο 4, γίνεται λόγος για
θανάσιμο τραυματισμό σε κάποιο ατύχημα, λόγω του οποίου επέρχεται ο θάνατος του παθόντος εντός τριάντα ημερών από την ημερομηνία του ατυχήματος. Δηλαδή αν κάποιος πεθάνει για τους ίδιους λόγους σε δυο μήνες, δε θα αποζημιωθεί ή αν πεθάνει σε τριάντα μια μέρες, δηλαδή αν πεθάνει την επομένη των τριάντα ημερών, δεν θα αποζημιωθεί;
Μας βρίσκει αντίθετους και αυτή η παράγραφος του συγκεκριμένου
άρθρου.
Πάμε στο άρθρο 5, για τη σύσταση επιτροπής διερεύνησης ατυχημάτων και ασφάλεια πτήσεων. Στη συζήτηση ειπώθηκε και από έγκριτο νομικό του
κυβερνώντος κόμματος, τον κ. Λοβέρδο, ότι δεν είναι ανεξάρτητη η αρχή που συστήνεται με βάση το άρθρο 101 του νέου Συντάγματος, στην παράγραφο α', είναι όμως μία αυτοτελής υπηρεσία που εποπτεύεται απευθείας από τον Υπουργό. Τα υπόλοιπα τα αφήνω στην κρίση σας.
Στο ζήτημα των δαπανών, στο άρθρο 29, έχουμε να παρατηρήσουμε τα εξής: Μιλάτε για διακόσια εκατομμύρια (200.000.000) τα οποία διατίθενται και είτε γίνει ατύχημα είτε όχι η επιτροπή θα τα πληρωθεί. Βρέξει, χιονίσει, η επιτροπή θα πληρωθεί.
Χθες είχαμε μία συζήτηση για τον Πρόεδρο και τους τρεις Αντιπροέδρους του Ταχυδρομικού Ταμιευτηρίου, οι οποίοι έχουν μισθούς ύψους εβδομήντα (70.000.000) και πενήντα εκατομμυρίων (50.000.000) αντιστοίχως το χρόνο. Θα φτιάξουμε και άλλους τέτοιους από τέτοιες ανεξάρτητες επιτροπές; Δεν μπορούμε να συμφωνήσουμε λοιπόν, και σ' αυτό το ζήτημα.
Επίσης στο άρθρο 33 ζητήσαμε να τοποθετηθείτε, κάτι που δεν έγινε στη συζήτηση, για το τι θα γίνει με το προσωπικό του αεροδρομίου του Ελληνικού. Από τους οκτακόσιους πενήντα που υπηρετούν στο Ελληνικό, οι διακόσιοι είκοσι τρεις πάνε στα Σπάτα. Οι υπόλοιποι εξακόσιοι είκοσι επτά τι θα γίνουν; Θα έχουμε απολύσεις του προσωπικού; Ρωτάμε. Θα έχουμε βλαπτικές μεταβολές στο προσωπικό με μεταθέσεις, αποσπάσεις σε άλλες περιοχές της χώρας; Θέλουμε και σ' αυτό το ζήτημα να εκφράσουμε την αντίθεσή μας.
Επίσης σημαντικό ζήτημα είναι ότι κατακερματίζεται με το νομοσχέδιο η Υπηρεσία Πολιτικής Αεροπορίας για να ελέγχεται ακόμα περισσότερο το έργο της και βέβαια εναρμονίζεται με την Ευρωπαϊκή 'Ενωση. Εμείς θεωρούμε ότι μέσα σε ένα αστικό καθεστώς δεν εξασφαλίζεται σε καμία περίπτωση ανεξάρτητο σώμα.
Επίσης θέλουμε να πούμε ότι στο άρθρο 35 προβλέπεται ότι από τις εννέα μονάδες των ευρώ που καταβάλλονται από τον Ευρωπαϊκό Οργανισμό "ΕUROCONTROL", ως αποζημίωση για τέλη διαδρομής και τερματικής περιοχής, τα δύο ευρώ θα χρησιμοποιούνται αποκλειστικά και μόνο για την κάλυψη αποζημίωσης σε περίπτωση που ένας ελεγκτής εναέριας κυκλοφορίας χάσει την ειδικότητά του για λόγους υγείας.
Εγώ θα σας ξαναθυμίσω ότι για την κατασκευή του αεροδρομίου των
Σπάτων πέντε εργαζόμενοι έχασαν τη ζωή τους και δεκάδες τραυματίστηκαν και κανένας από αυτούς δεν πήρε αποζημίωση. Εδώ επειδή οι ελεγκτές εναέριας κυκλοφορίας ευθύς εξαρχής συμφώνησαν με το συγκεκριμένο νομοσχέδιο, τώρα εξαργυρώνουν αυτή τους τη συμφωνία, με το προτεινόμενο νομοσχέδιο.
Πιστεύουμε ότι η διάταξη αυτή είναι εντελώς χαριστική και σε βάρος των λοιπών εργαζομένων της Υπηρεσίας Πολιτικής Αεροπορίας και θα πρέπει τέτοιου είδους ασφάλιση να προβλεφθεί κατ' αρχήν όχι μόνο για όσους έχουν αεροπορικά πτυχία και εξειδικεύσεις, αλλά και για όλο το προσωπικό της Υπηρεσίας Πολιτικής Αεροπορίας, που θα περιέρχεται σε αδυναμία άσκησης των καθηκόντων του λόγω προβλημάτων υγείας.
Ξέρετε ότι οι ελεγκτές, που θα θέσουν θέμα υγείας, θα προτιμήσουν να πάρουν αποζημίωση πολλών εκατομμυρίων και να φύγουν, αν ληφθεί υπόψη ότι η διάθεση των δύο μονάδων ευρώ αντιστοιχεί σε δύο δισεκατομμύρια (2.000.000.000) δραχμές ετησίως. Δύο δισεκατομμύρια (2.000.000.000) δραχμές ετησίως είναι οι δύο μονάδες ευρώ που αντιστοιχούν στις αποζημιώσεις. Αποτελεί κραυγαλέα περίπτωση αδικίας σε βάρος του λοιπού προσωπικού της Υπηρεσίας Πολιτικής Αεροπορίας, αλλά και σκάνδαλο πρώτου μεγέθους, διότι γίνεται αυθαίρετη κατανομή της ποσόστωσης μεταξύ των εργαζομένων της Υπηρεσίας Πολιτικής Αεροπορίας, όταν οι μεν ελεγκτές παίρνουν επίδομα από το "EUROCONTROL" πεντακόσιες, εξακόσιες χιλιάδες δραχμές, ενώ οι υπόλοιποι παίρνουν τριάντα έως εβδομήντα χιλιάδες δραχμές. Και αυτό είναι ένα αίτημα που διεκδικεί η Ομοσπονδία των Εργαζομένων, πάντα στα πλαίσια των συλλογικών διαπραγματεύσεων. Παραμερίζεται αυτό το αίτημα των εργαζομένων και εντελώς αυθαίρετα εξυπηρετούνται και πάλι συντεχνιακά συμφέροντα των ελεγκτών, σε βάρος των υπόλοιπων εργαζομένων.
Σήμερα οι ελεγκτές παίρνουν επίδομα επτακόσιες χιλιάδες (700.000)
δραχμές μικτά. Τώρα, αν ψηφιστεί το νομοσχέδιο θα παίρνουν ως αποζημίωση δεκάδες εκατομμύρια και θεωρούμε αυτές τις διατάξεις χαριστικές.
Δεν συμφωνούμε και με το άρθρο 35 επειδή καταργούνται οι συλλογικές
συμβάσεις εργασίας με τα επιδόματα που αυτές προβλέπουν.
Με αυτές τις παρατηρήσεις και τις διαφωνίες μας, καταψηφίζουμε το
νομοσχέδιο. Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο ειδικός αγορητής του Συνασπισμού της Αριστεράς και της Προόδου κ. Γεώργιος Αμπατζόγλου έχει το λόγο. 
ΓΕΩΡΓΙΟΣ ΑΜΠΑΤΖΟΓΛΟΥ: Κύριε Πρόεδρε, στην τοποθέτησή μας επί της
αρχής του νομοσχεδίου είχαμε τονίσει ότι το παρόν σχέδιο νόμου αποτελεί μία αναγκαία και, θα μπορούσε να πει κανείς, ορθή πρωτοβουλία υλοποίησης της ένταξης μιας κοινοτικής οδηγίας στην Εθνική. 'Ομως, ο τρόπος που υλοποιήθηκε την τελευταία στιγμή, δημιουργεί ενστάσεις και αντιρρήσεις ως προς την πληρότητα και τους στόχους.
Επισημάναμε ότι είμαστε σύμφωνοι με τη δημιουργία μιας ανεξάρτητης αρχής, αλλά το σύνολο των ρυθμίσεων που εισηγείται το Υπουργείο με το παρόν σχέδιο νόμου και το σύνολο των αρμοδιοτήτων που προτρέπεται η Βουλή να αφήσει στον κύριο Υπουργό να διαχειριστεί εν λευκώ με αποφάσεις και διατάγματα, μας βρίσκει ριζικά αντίθετους και αλλοιώνουν τους στόχους του παρόντος σχεδίου νόμου.
Συμφωνούμε ότι πρέπει να αυξηθούν η αίσθηση και οι προϋποθέσεις ασφάλειας στον τομέα των αερομεταφορών κι ότι κάτι τέτοιο θα δώσει ώθηση στις αερομεταφορές. 'Ομως, πρέπει να δημιουργήσουμε τις προϋποθέσεις, 
ώστε όλα αυτά που λέμε στα λόγια να λειτουργήσουν εύρυθμα και αποδοτικά. Κάτι τέτοιο δεν φαίνεται από το παρόν σχέδιο νόμου.
Ειδικότερα σε ό,τι αφορά τις κατ' άρθρον παρατηρήσεις μας, θέλουμε να πούμε ότι στο άρθρο 5 προβλέπεται με ευθύνη και με επιλογή του Υπουργού

να ορίζονται ο πρόεδρος και τα μέλη της αρμόδιας επιτροπής.
Στο άρθρο 6 παράγραφος 2 ορίζεται ότι όλα τα θέματα τα σχετικά με τη σύσταση της μονάδας μελετών και διερεύνησης των ατυχημάτων παραπέμπονται να ρυθμιστούν με προεδρικά διατάγματα, ενώ επίσης στην ίδια παράγραφο ορίζεται ότι το προσωπικό της μονάδας διορίζεται με απόφαση του Υπουργού Μεταφορών και Επικοινωνιών, χωρίς να υπάρχει καμιά στοιχειώδης διαδικασία.
Στο ίδιο άρθρο, στην παράγραφο 3, ορίζεται ότι για την πλήρωση των οργανικών θέσεων προβλέπεται να αποσπαστούν δεκαπέντε άτομα από θέσεις του δημόσιου τομέα. Η απόσπαση αυτή διενεργείται επίσης χωρίς καμία διαδικασία και χωρίς γνωμοδότηση του Υπουργικού Συμβουλίου.
Στο άρθρο 11 ορίζεται το ποιοι συμμετέχουν στη διαδικασία διερεύνησης. Εμείς πιστεύουμε ότι θα έπρεπε να περιληφθούν κριτήρια για το ποιοι πρέπει να εξαιρεθούν. Για παράδειγμα, θα έπρεπε να εξαιρεθούν πλήρως τα στελέχη των εταιρειών κατασκευής ή ιδιοκτησίας του αεροσκάφους υπό οποιαδήποτε ιδιότητα.
Σχετικά με το άρθρο 32 και το Σώμα Επιθεωρητών Ασφάλειας Πτήσεων, εμείς θέλουμε να πούμε ότι η πολύ μεγάλη καθυστέρηση με την οποία η ελληνική Κυβέρνηση αποφάσισε να ενσωματώσει την κοινοτική οδηγία στην ελληνική οδήγησε στη μη αξιοποίηση του έμπειρου προσωπικού της Υπηρεσίας Πολιτικής Αεροπορίας από την οποία θα μπορούσαν να είχε προέλθει ή να είχε δημιουργηθεί με επαρκή επιμόρφωση ένας αναγκαίος αριθμός επιθεωρητών.
Τα κρίσιμα ζητήματα που αφορούν τις ειδικότητες, τα καθήκοντα, τα
προσόντα, τις προϋποθέσεις και τις διαδικασίες για την απόκτηση πιστοποιητικού επιθεωρητή παραπέμπονται σε προεδρικά διατάγματα.

Μας είναι αδύνατον να κατανοήσουμε τη φράση: "να δημιουργηθεί ικανός αριθμός επιθεωρητών". Αυτό το ασαφές μέγεθος, που στην πράξη θα μεταφερθεί σε έναν συγκεκριμένο αριθμό, αναλογιζόμαστε γιατί το Υπουργείο αποφεύγει να τον ορίσει.
Κύριε Υπουργέ, κύριε Πρόεδρε, κύριοι συνάδελφοι, αντιμετωπίζουμε και στο παρόν σχέδιο νόμου μια κατάσταση που αφορά τη στελέχωση των υπηρεσιών και των αρμοδιοτήτων τους, τα οποία η Κυβέρνηση αντιμετωπίζει κατά πάγιο τρόπο ζητώντας από τη Βουλή να εξουσιοδοτήσει εν λευκώ τον αρμόδιο Υπουργό. Οι αντιδράσεις και η δυσπιστία όλων των πτερύγων της Αντιπολίτευσης για την πάγια αυτή πολιτική θέση της Κυβέρνησης δεν φαίνεται να προκαλούν ανησυχία και ερωτηματικά στον αρμόδιο Υπουργό.

Ο Κοινοβουλευτικός Εκπρόσωπος του ΠΑ.ΣΟ.Κ στην προηγούμενη συζήτηση
επί της αρχής δήλωσε ότι το κόμμα του κυβερνά τόσα χρόνια τη χώρα, ώστε θα πρέπει πλέον οι περίοδοι εξουσίας να λογίζονται σε υποπολλαπλάσια του αιώνα. Το ερώτημα που προκύπτει είναι αν μετά από αυτήν τη μακραίωνη, μακρόχρονη άσκηση της εξουσίας έχουν βγει συμπεράσματα για την κατάσταση της Δημόσιας Διοίκησης και πώς θα την αλλάξουμε. Διότι η πολιτική σας

επιλογή "πας μη ΠΑ.ΣΟ.Κ βάρβαρος και δεν έχει θέση στο δημόσιο τομέα", ότι τα μέλη και τα στελέχη του ΠΑ.ΣΟ.Κ αποτελούν τον περιούσιο λαό από τον οποίο θα πρέπει να αντλούνται τα στελέχη για τις διάφορες δημόσιες υπηρεσίες οδήγησε σε μια κατάσταση σήμερα, η οποία πανθομολογουμένως κρίνεται ως απαράδεκτη και ζητάτε να την αλλάξετε κι εσείς οι ίδιοι. Δεν είναι δυνατόν τα προβλεπόμενα στελέχη για τη στελέχωση υπηρεσιών να αντλούνται ή να εξαντλούνται από τον ορίζοντα και τις γνωριμίες του κάθε υπουργού ή από τα μέλη των στελεχών του ΠΑ.ΣΟ.Κ. Η υπόλοιπη Ελλάδα δεν διαθέτει άξια και ικανά στελέχη;
Χρησιμοποιείτε σήμερα και ευαγγελίζεστε τον εκσυγχρονισμό. Με αυτές τις προϋποθέσεις όμως δεν πρόκειται να γίνει εκσυγχρονισμός που είναι αναγκαίος για τη χώρα, είναι αναγκαίος για τη Δημόσια Διοίκηση. Εάν χρησιμοποιούσατε ανοιχτές και διαφανείς διαδικασίες επιλογής, για παράδειγμα μέσω των αρμόδιων επιτροπών της Βουλής, τότε είναι βέβαιο ότι θα οδηγούμαστε σε μια άλλη επιλογή στελεχών, που θα ήταν η κάλλιστη. Από την απόδοση αυτών των στελεχών στις αρμόδιες υπηρεσίες πρώτα απ'όλα θα επωφελούσαστε εσείς ως Κυβέρνηση. Δυστυχώς κάτι τέτοιο δεν το θέλετε. Δεν σας τιμά, δεν οδηγεί στον αναγκαίο εκσυγχρονισμό της Δημόσιας Διοίκησης και αυτό μας βρίσκει ριζικά αντίθετους.
Κλείνοντας θέλω να πω, κύριε Πρόεδρε, ότι για τους λόγους που εξηγήσαμε και επί της αρχής και στην κατ'άρθρον συζήτηση, εμείς καταψηφίζουμε το παρόν νομοσχέδιο.
ΠΡΟΕΔΡΕΥΩΝ (Κωνσταντίνος Βρεττός): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα μιλήσω μόνο για τρία, τέσσερα άρθρα. Θα επιδιώξω να τελειώσω γρήγορα, αλλά επιτρέψτε μου με την ευαισθησία που εκφράσατε επισημαίνοντας ορισμένα πράγματα για την Αίθουσα να αναζητήσουμε και τις αιτίες αυτής της απουσίας.
Και οι αιτίες είναι πολλές και πολλών πλευρών. Μία από τις οποίες
είναι ότι δεν φαίνεται η δράση ούτε εκτιμάται. Και μη μου πείτε ότι έχετε αντίθετη γνώμη. Ποιος εκτίμησε αν κάποιος ξημεροβραδιάζει στο Κοινοβούλιο; Θέλετε να φτάσουμε μέχρι το λαό;
Εγώ πιστεύω, κύριε Πρόεδρε, ότι ...
ΠΡΟΕΔΡΕΥΩΝ (Κωνσταντίνος Βρεττός): 'Αμα βγάλετε κανένα επιφώνημα και βρίσετε και κανέναν θα δείτε για πότε θα φτάσετε εκεί.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα πω ότι σήμερα σε μία παρακμάζουσα κοινωνία η αρετή, η εργατικότητα, η ειλικρίνεια αποτελούν μειονεκτήματα και συγχωρέστε με.
Αυτό, κύριε επίτιμε Πρόεδρε, σεβαστέ Πρόεδρε, εφάπτεται για να μην πω διεισδύει και στα δρώμενα των κομμάτων.
Επί του συγκεκριμένου νομοσχεδίου. Θα συμφωνήσω με το συνάδελφο του
Συνασπισμού ότι υπάρχει πρόβλημα -και το αναγνωρίζουμε και εμείς ότι υπάρχει πρόβλημα- στη Δημόσια Διοίκηση. Και το μέγιστο μέρος της ευθύνης το έχουν οι κυβερνήσεις του τόπου. Και τη μεγαλύτερη των κυβερνήσεων, ευθύνη την έχει το δικό μου το κόμμα, το οποίο πολλαπλώς και πολυσυνθέτως και πολυχρωματικώς ευθύνεται.
Αλλά μη μου πείτε ότι τα αριστερά κόμματα δεν ευθύνεστε αναλόγως, τουλάχιστον στο σημείο της ισοπεδωτικής κατάστασης στη Δημόσια Διοίκηση και της εξάλειψης κάθε έννοια πειθαρχίας ...
ΠΡΟΕΔΡΕΥΩΝ (Κωνσταντίνος Βρεττός): Μήπως είμαστε λίγο εκτός θέματος, κύριε συνάδελφε;
ΚΥΡΙΑΚΟΣ ΣΠΥΡΙΟΥΝΗΣ: Δεν θα συμφωνήσω με τον προλαλήσαντα συνάδελφο ότι έχουμε αυτήν την αντίληψη, πας μη ΠΑ.ΣΟ.Κ. βάρβαρος, με τις αναλογίες της εποχής. Πιστεύω μάλιστα ότι εσείς, κύριε συνάδελφε, δεν πρέπει να παραπονείσθε, γιατί σε όλους τους δημόσιους οργανισμούς, δεξιά και αριστερά, όλο μέλη του Συνασπισμού διορίζονται.
Αυτή είναι η εκτίμηση μου και οφείλω να το πω, κύριε Πρόεδρε. Είναι
τα περισσότερα μέλη του Συνασπισμού ...
ΓΕΩΡΓΙΟΣ ΑΜΠΑΤΖΟΓΛΟΥ: Πρώην μέλη.
ΚΥΡΙΑΚΟΣ ΣΠΥΡΙΟΥΝΗΣ: Είναι τρόποι και προσωπικής προβολής και μεθόδου έλξεως και απογυμνώσεως του αριστερού χώρου. Είναι και αυτό μέσα στα τερτίπια του ΠΑ.ΣΟ.Κ.
Τα άρθρα 1, 2 και 3 καθορίζουν το πεδίο εφαρμογής, καθορίζουν βασικές έννοιες, τι είναι δηλαδή ατύχημα, τι είναι συμβάν, τι είναι αεροπλάνο, τούτο και το άλλο.
Το άρθρο 4 καθορίζει τα σοβαρά συμβάντα, τι είναι δηλαδή σοβαρό συμβάν, κάθε κατάσταση που απορρέει από τη συμμετοχή σε γεγονός του
αεροσκάφους.
Και το άρθρο 5 συγκροτεί ένα σημαντικότατο όργανο που είναι η
Επιτροπή Διερευνήσεως Ατυχημάτων και Ασφαλείας Πτήσεων. Είναι σημαντική, είναι πενταμελής. Ο πρόεδρος επιλέγεται στη Διάσκεψη των Προέδρων με πλειοψηφία, αν θυμάμαι καλά, 4/5 που έχει στοιχεία εγγυημένης διαδικασίας.
Αυτό, κύριε Πρόεδρε, πρέπει να το λέμε. Εγώ πιστεύω ότι ομολογημένη αμαρτία κατά το ήμισυ εξαλείφει το επιμετρικό της τουλάχιστον μέρος, τον καταλογισμό της ευθύνης. Πρέπει να ομολογήσουμε ότι παντού διορίζεται από τον Υπουργό, παντού γίνεται από τον Υπουργό κλπ. 'Ετσι γίνεται σε όλα τα νομοσχέδια η επιλογή. Η πλειοψηφία των επιτροπών είναι διά διορισμού. Εάν κάποτε φθάσουμε στο σημείο που περιγράψατε να χρησιμοποιούνται στους κρίσιμους τομείς αξιοκρατικά πρόσωπα, σαφώς θα είναι ο πρώτος όρος για βελτίωση της Δημόσιας Διοίκησης.
Η επιτροπή αυτή έχει σπουδαιότατο ρόλο και κυρίως τη διερεύνηση των
αιτίων ενός ατυχήματος για την πρόληψη. Δεν πάει στο ποιος ευθύνεται. Συντάσσονται πορίσματα, καθορίζονται διαδικασίες, είναι σοφή η διάταξη. 
'Ημουνα ιπτάμενος είκοσι χρόνια και έχω μία προσωπική εμπειρία για τη
σπουδαιότητα της τήρησης των κανόνων ασφαλείας.
Αυτή πηγάζει κυρίως από εκείνους που χειρίζονται τα αεροσκάφη και πηγάζει από τις συντεταγμένες, τις οργανωμένες υπηρεσίες ασφαλείας. Το νομοσχέδιο προβλέπει τη βελτίωση αυτής της ελεγκτικής ικανότητας.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Θα τελειώσω, κύριε Πρόεδρε, και εγώ κουρασμένος είμαι, όπως όλοι μας. Συγκροτεί μια μονάδα επικουρική της επιτροπής, η οποία πλαισιωμένη
καταλλήλως με αντίστοιχο προσωπικό ειδικών προσόντων και συνεχούς απασχόλησης, θα μπορεί να διεκπεραιώνει τη στηρικτική πολιτική.
Το άρθρο 32 προβλέπει τη σύσταση σώματος επιθεωρητών. Εκεί ακούστηκαν κάποιες φωνές για να πλαισιωθούν τα προσόντα και να μπουν μετεωρολόγοι κλπ. Εγώ συμφωνώ. Η παρουσία του μετεωρολόγου είναι απαραίτητη. Πολλά ατυχήματα οφείλονται στις κακές καιρικές συνθήκες.
Υπήρξα μέλος επιτροπών διερευνήσεως ατυχημάτων που είχαν αιτία τον
καιρό. 'Εχω από την εμπειρία μου δε και δύο, τρεις περιπτώσεις, κύριε Πρόεδρε, που ασπρίζουν τα μαλλιά του πιλότου από τον καιρό.
Θέλω να πω -και τελειώνω εδώ- ότι το νομοσχέδιο συγκροτεί αυτό το
κεφάλαιο ασφάλειας στα ευρωπαϊκά πρότυπα, το εντάσσει μέσα στον ευρύτερο κώδικα απαιτήσεων ασφαλείας πτήσεων και αντιλαμβάνεστε ότι συνοδεύεται και από την προσαρμογή στην οδηγία 94/95 αν θυμάμαι καλά, έτσι ώστε οι προϋποθέσεις, το μοντέλο ασφαλείας να είναι βελτιωμένο.
Ψηφίζω το νομοσχέδιο.
ΠΡΟΕΔΡΕΥΩΝ (Κωνσταντίνος Βρεττός): Τα μαλλιά ξέρετε ότι ασπρίζουν από τον καιρό, πλην του κ. Σουλαδάκη που του άσπρισαν πρόωρα. Των υπολοίπων έχουν ασπρίσει από τον καιρό.
ΦΛΩΡΟΣ ΚΩΝΣΤΑΝΤΙΝΟΥ: Με όσους πέφτουν τι γίνεται;
ΠΡΟΕΔΡΕΥΩΝ (Κωνσταντίνος Βρεττός): Τι να πούμε; Υπάρχουν και καινούριες μέθοδοι, κύριε Κωνσταντίνου. Πρέπει να αναζητήσετε κάποιο ειδικό γιατρό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπής Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμων:
1) Του Υπουργείου Δικαιοσύνης: "Επιτάχυνση της τακτικής διαδικασίας ενώπιον των πολιτικών δικαστηρίων και λοιπές δικονομικές και συναφείς ρυθμίσεις".
2) Του Υπουργείου Δημόσιας Τάξης: α) "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για τη συνεργασία του Υπουργείου Δημόσιας Τάξης της Ελληνικής Δημοκρατίας και του Υπουργείου Εσωτερικών της Δημοκρατίας της Τουρκίας για την καταπολέμηση του εγκλήματος, ιδιαίτερα της τρομοκρατίας, του οργανωμένου εγκλήματος, της παράνομης διακίνησης ναρκωτικών και της λαθρομετανάστευσης".
β) "Κύρωση της Συμφωνίας μεταξύ της Κυβέρνησης της Ελληνικής
Δημοκρατίας και της Κυβέρνησης της Δημοκρατίας της Λιθουανίας σχετικά με την επανεισδοχή προσώπων των οποίων η διαμονή είναι παράνομη".
Επίσης η Διαρκής Επιτροπή Εθνικής 'Aμυνας και Eξωτερικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εξωτερικών "Σύσταση Εθνικού Συμβουλίου Εξωτερικής Πολιτικής (Ε.Σ.Ε.Π) και
θέσης Μόνιμου Υπηρεσιακού Υφυπουργού στο Υπουργείου Εξωτερικών".
Ο κ. Αναστάσιος Μαντέλης έχει το λόγο.
Πόσο χρόνο θέλετε, κύριε Μαντέλη;
ΑΝΑΣΤΑΣΙΟΣ ΜΑΝΤΕΛΗΣ: Δέκα λεπτά με ανοχή, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): 'Ηταν και Υπουργός βέβαια ο κ.
Μαντέλης.
ΚΥΡΙΑΚΟΣ ΣΠΥΡΙΟΥΝΗΣ: Θα έχει ενδαιφέροντα πράγματα να πει.
ΑΝΑΣΤΑΣΙΟΣ ΜΑΝΤΕΛΗΣ: 'Οχι, κύριε συνάδελφε, δεν έχω ενδιαφέροντα,
αλλά έχω ουσιαστικές παρατηρήσεις να κάνω. Θα κάνω τέσσερις παρατηρήσεις. Ο κύριος Υπουργός δεν έχει συνηθίσει να δέχεται τις παρατηρήσεις,
αλλά θα τον παρακαλούσα να το σκεφτεί σοβαρά αν θα τις απορρίψει.
Πριν μπω στις επιμέρους λεπτομέρειες θα ήθελα να κάνω μια μικρή
παρατήρηση, γιατί άκουσα προχθές τον αγαπητό συνάδελφος της Νέας Δημοκρατίας τον κ. Παπαληγούρα και σήμερα τον κ. Αμπατζόγλου και τον κ. Σπυριούνη να λένε ότι έχουμε καθυστερήσει που δεν έχουμε εφαρμόσει την οδηγία 94/56 από το 1994.
ΚΥΡΙΑΚΟΣ ΣΠΥΡΙΟΥΝΗΣ: Δεν είπα αυτό το πράγμα εγώ, κύριε Μαντέλη. ΑΝΑΣΤΑΣΙΟΣ ΜΑΝΤΕΛΗΣ: Δεν το είπατε εσείς, αλλά εν πάση περιπτώσει
αφήνεται η εντύπωση ότι από το 1994 δεν εφαρμόζουμε αυτά τα πράγματα και ότι είμαστε έκθετοι. Και δεν είδα και από την Κυβέρνηση μια αντίστοιχη αντίδραση, έτσι ώστε να δίνεται η εντύπωση ότι οι Υπουργοί που πέρασαν -δεν ξέρω πόσοι Υπουργοί Μεταφορών πέρασαν από 1994 μέχρι το 2001- δεν έχουν κάνει τίποτα.
Κύριοι συνάδελφοι, η Ευρωπαϊκή Επιτροπή στα ζητήματα των αερομεταφορών είναι υποχρεωμένη να ακολουθεί τους διεθνείς κανονισμούς που εκφράζονται και διατυπώνονται από τη διεθνή ένωση των αερομεταφορών τον γνωστό ICAO, ο οποίος έχει από το 1944 θεσπίσει τη Συνθήκη του Σικάγο η οποία έχει γίνει εσωτερικό δίκαιο με το ν. 1211, αν δεν απατώμαι, του 1947 και ισχύει στην Ελλαδα από τότε μέχρι σήμερα και εφαρμόζεται στην Ελλάδα από τότε μέχρι σήμερα, με αυξημένη τυπική ισχύ ανώτερη και του νόμου τον οποίο ψηφίζουμε.
Η οδηγία την οποία εξέδωσε η Ευρωπαϊκή 'Ενωση κατά λέξη επαναλαμβάνει ρυθμίσεις του ΙCAO της Συνθήκης του Σικάγου και δεν μπορούσε να κάνει και αλλιώς διότι είναι υποχρεωμένη να ακολουθεί τις διεθνείς συνθήκες. Εξάλλου η Ευρωπαϊκή 'Ενωση είναι και ουραγός θα λέγαμε σε αερομεταφορές, ακολουθεί τον ICAO, ακολουθεί την ΥΠΑ και ως εκ τούτου δεν εκόμισε τίποτα το καινούριο. Μέχρι σήμερα εφαρμόζεται η ουσία της 9456, εφαρμόζονται οι διατάξεις, είναι εσωτερικό δίκαιο από το 1947 και επομένως, δεν υπάρχει θέμα. Υπάρχει, όμως, ένα ζήτημα το οποίο είναι σε αμφιβολία και πολύ καλά κάνει η Κυβέρνηση και το λύει σήμερα. Είναι το νομοσχέδιο το οποίο φέρνει. Η μόνη πρωτοτυπία της 9456 οδηγίας ήταν ότι περιέγραφε ότι το όργανο που θα κάνει τις έρευνες, πρέπει να είναι ένας διαρκής οργανισμός ή ένα διαρκές όργανο λειτουργικά ανεξάρτητο από τις εθνικές αεροπορικές αρχές.
Θα κρατήσω το λειτουργικά ανεξάρτητο, είναι η πρώτη παρατήρηση που θα κάνω στη συνέχεια και θα πω ποιο είναι το διαρκές όργανο. Εμείς ως διαρκές όργανο είχαμε το Ανώτατο Συμβούλιο Αεροπορικών Ατυχημάτων του οποίου προεδρεύει -εμπειρότατος αρεοπαγίτης-και το οποίο είναι πραγματικά λειτουργικά ανεξάρτητο και από την Υπηρεσία Πολιτικής Αεροπορίας και από τις αεροπορικές εταιρείες και από τις αρχές που δίνει τα πιστοποιητικά και τις άδειες.
Η διερεύνηση των ατυχημάτων γίνεται από μία επιτροπή, η οποία ορίζεται από την ΥΠΑ και η οποία παραδίδει το υλικό και το πόρισμα το βγάζει βέβαια το Ανώτατο Συμβούλιο Αεροπορικών Ατυχημάτων. Πάντοτε φροντίζαμε, τον καιρό που ήμουν εγώ μάλιστα στο Υπουργείο Μεταφορών, η επιτροπή διερεύνησης όταν είχε την ευθύνη να είναι ανεξάρτητη από την ΥΠΑ. Είχαμε δύο μεγάλα ατυχήματα την περίοδο που ήμουν εγώ. Το ένα ατύχημα ήταν το περίφημο ουκρανικό αεροσκάφος, το Γιάκοβλεφ, το οποίο ανετέθη σε εντελώς ανεξάρτητο διερευνητή που δεν είχε καμία σχέση με αυτές τις υπηρεσίες. Το δεύτερο δυσάρεστο ατύχημα ήταν με το Φάλκον, το οποίο όμως δεν το διερευνούσε η ελληνική αεροπορική αρχή, αλλά διερευνείτο από τη ρουμανική αεροπορική αρχή.
Επομένως δεν υπήρξε ποτέ καθόσον γνωρίζω η λειτουργία οργάνων, τα
οποία εξαρτώντο από την Υπηρεσία Πολιτικής Αεροπορίας, από τις αεροπορικές εταιρείες, από οποιονδήποτε άλλον μπορούσε να έχει σχέση με το ατύχημα. Με τη ρύθμιση που κάνουμε όμως έρχεται η Κυβέρνηση και
ξεκαθαρίζει ότι θέλει και την επιτροπή διερεύνησης, το Ανώτατο Συμβούλιο Αεροπορικών Ατυχημάτων, αλλά και αυτόν που θα κάνει τις τεχνικές ενέργειες συλλογής των στοιχείων να είναι θεσμικά εξ ορισμού με το νόμο ανεξάρτητο και έρχεται και το ρυθμίζει. Νομίζω ότι αυτό είναι θετικό. 
'Ομως, εδώ, κύριε Υπουργέ, θα μου επιτρέψετε να πω ότι το λειτουργικά
ανεξάρτητο σημαίνει, ανεξάρτητο από την ΥΠΑ, ανεξάρτητο από τις αεροπορικές εταιρείες. Δεν σημαίνει ανεξάρτητο από την Κυβέρνηση. Θεωρώ το γεγονός ότι προσπαθούμε να προσδώσουμε την έννοια μιας αρχής που θα είναι ανεξάρτητα από την Κυβέρνηση, ανεξάρτητα αν θα υπάγεται στο 101 άρθρο του Συντάγματος, μεγάλο λάθος. Η Κυβέρνηση είναι υπεύθυνη -το επαναλαμβάνω-για να μπορεί και να λογοδοτεί, αλλά και να μπορεί να παίρνει τις σωστές αποφάσεις. Δηλαδή η ρύθμιση την οποία βάζετε, ο πρόεδρος της επιτροπής αυτής να ορίζεται από τη Διάσκεψη των Προέδρων της Βουλής, δε τη θεωρώ σωστή. Η Κυβέρνηση πρέπει να κυβερνά. 'Εχετε δικαίωμα και από την οδηγία και από τις διεθνείς συνθήκες, αλλά και από το ότι σας εμπιστεύεται ο ελληνικός λαός να ορίζετε εσείς την επιτροπή. Είναι αδιανόητο. Δηλαδή, θα κυβερνά η Διάσκεψη των Προέδρων σε θέματα τέτοιας ευθύνης; Ευθέως θα τον διορίζει η Κυβέρνηση και θα είναι υπεύθυνη γι'αυτόν που ορίζει, ανεύθυνοι θα είμαστε; Και η Αντιπολίτευση που τα δέχεται τόσο ευχάριστα τα πράγματα από ποιον θα ζητήσει ευθύνες, πώς θα ασκήσει τον κοινοβουλευτικό της έλεγχο όταν από τη Διάσκεψη των Προέδρων ορίζονται όργανα τα οποία κατ'εξοχήν πρέπει να λογοδοτούν κάπου; Να λογοδοτούν πρώτα στην Κυβέρνηση και η Κυβέρνηση να λογοδοτεί απέναντι στο ελληνικό Κοινοβούλιο.
Υπάρχει και κάτι άλλο. Θέλετε να το βάλετε έτσι; Ορίζετε μόνον τον πρόεδρο, ενώ το όργανο είναι συλλογικό. Δηλαδή δημιουργούμε κάποιου είδους ανεξαρτησία αν από τα πέντε μέλη το ένα είναι υποτίθεται η Διάσκεψη των Προέδρων και τους άλλους πέντε τους διορίζει ο Υπουργός Μεταφορών. Καλώς κάνει και τους διορίζει.
Αλλά πλέον δεν έχει το στοιχείο το οποίο αναφέρεται. Η απόφαση θα παρθεί είτε κατά πλειοψηφία είτε ομοφώνως δεν ξέρω πώς θα παρθεί, αλλά συμμετέχουν όλοι ισοτίμως με την ψήφο τους. Εάν θεωρηθεί ότι οι τέσσερις προερχόμενοι από την Κυβέρνηση, προς Θεού αν φθάσουμε να έχουμε τέτοια ενοχή όταν ασκούμε κυβερνητικά καθήκοντα και θεωρούμε ότι εξ ορισμού οι τέσσερις που προέρχονται από την Κυβέρνηση φαλκιδεύουν το έργο της διερεύνησης, τότε δεν μπορούμε να βάλουμε και αυτούς τους τέσσερις. Γιατί αυτοί οι τέσσερις θα ματαιώσουν τη μόνη ψήφο του ανεξάρτητου προερχόμενου από την Διάσκεψη των Προέδρων.
Επομένως ευθέως η Κυβέρνηση αναλαμβάνει ευθύνη. Ευθέως διορίζει πέντε μέλη με τα κριτήρια τα οποία λέγει, τα οποία δεν πρέπει να έχουν σχέση, πρέπει να είναι λειτουργικά ανεξάρτητα από τις εθνικές αεροπορικές αρχές, την Υ.Π.Α., τις αεροπορικές εταιρείες, κλπ. Αυτή είναι η πρώτη μου παρατήρηση.
Η δεύτερη είναι ότι δημιουργείται ένας θεσμός. Πρώτα απ'όλα το
πόρισμα ξέρετε όλοι ότι διερευνά τις συνθήκες και τα αίτια του ατυχήματος. Δεν επιδιώκει ούτε να καταστήσει υπευθύνους ούτε ενόχους ούτε να καταδικάσει σε αποζημίωση, σε τίποτα. Διαπιστώνει τα αίτια, για να προλάβουμε καινούρια ατυχήματα. Λοιπόν το πόρισμα αυτό εσείς του δίνετε μια μορφή δικαστικής απόφασης, ενώ δεν είναι δικαστική απόφαση. Και προβλέπεται διαδικασία αναθεώρησης. Δεν συμφωνώ ότι πρέπει να υπάρχει διαδικασία αναθεώρησης και μάλιστα σε εξήντα ημέρες, είναι απίθανο αν θα έχει κάποιο αποτέλεσμα. Το ζήτημα όμως είναι ότι αυτό το πόρισμα που δεν είναι διοικητική πράξη, που δεν είναι δικαστική απόφαση, που αναφέρεται και στην προσπάθεια να διερευνήσουμε και να προλάβουμε άλλα ατυχήματα, λέτε ότι αν απορριφθεί η αίτηση αναθεώρησης, υπάρχει προσφυγή στο διοικητικό πρωτοδικείο. Αυτό πού το βρήκατε; Τι ανάμειξη μπορεί να έχει το διοικητικό πρωτοδικείο; Το διοικητικό πρωτοδικείο μπορεί να δικάζει διοικητικές διαφορές ή να είναι ακυρωτικό ή διοικητικές διαφορές ουσίας. Πώς θα μπει στα αεροπορικά ατυχήματα; Τι ξέρει από αεροπορικά ατυχήματα; Πότε ασχολήθηκε με αεροπορικά ατυχήματα; Αν θέλουμε να προσδώσουμε κατηγορία δικαίως στην οποία αναφέρονται τα αεροπορικά ατυχήματα ή στο Ποινικό Δίκαιο θα πηγαίναμε ή στο ιδιωτικό δίκαιο των αστικών διαφορών. 'H κάποιος είναι υπεύθυνος και πρέπει να καταδικαστεί ή κάποιος έκανε
ζημία και πρέπει να αποζημιώσει. Από πού και έως που εμπλέκεται το διοικητικό δικαστήριο; Και φανταστείτε ένα διοικητικό δικαστή, ένα νεαρό πρωτοδίκη ή μια νεαρή πρωτοδίκισα που μέχρι τώρα δικάζει αποφάσεις κατά των νομαρχών ή των γενικών γραμματέων ή κάποιους καταλόγους φορολογικούς, που έχουν κάνει ένσταση να βάλουμε τους τεράστιους φακέλους -γιατί είναι τεράστιοι οι φάκελοι- των αεροπορικών ατυχημάτων, για να κρίνει ο δικαστής ή η δικαστής. Και ξέρετε ότι στα διοικητικά πρωτοδικεία η διαδικασία είναι άνω των δύο και τριων ετών. Η αίτηση όταν κατατεθεί σήμερα, θα δικαστεί μετά από ένα έτος. 'Εχουμε διάθεση τόσο χρόνο να αφήνουμε σε εκκρεμότητα το αεροπορικό ατύχημα; Και τι θα ωφελήσει; Βγαίνει ένα πόρισμα το οποίο απλώς κάνει συστάσεις και προτρέπει. Για ποιο λόγο πρέπει να του δώσετε τέτοια έκταση και επί τρία χρόνια να μην έχουμε ούτε συστάσεις ούτε προλήψεις και ενδεχόμενα με τις επόμενες παραγράφους να έχει ανασταλεί και η ποινική δίωξη για όσο χρόνο κρατά μια αναρμόδια διοικητική διαδικασία; Πρέπει να εξαλειφθεί. Ακούστε με κύριε Υπουργέ.
Τρίτη παρατήρησή μου. Δεν διευκρινίζεται το μείζον θέμα της σχέσης
της διερεύνησης του ατυχήματος και του πορίσματος με την ποινική διαδικασία. Είναι πρόβλημα πολύ σοβαρό. Πρέπει να το διερευνήσετε. Τι μπορεί να κάνει ο ανακριτής; Εδώ είχαμε περιπτώσεις κατά τις οποίες ο ανακριτής άλλες φορές αμφισβητούσε το ρόλο της επιτροπής διερεύνησης, άλλες φορές καλούσε ως μάρτυρα πριν μαζέψει τα στοιχεία το διερευνητή του ατυχήματος να καταθέσει. Στα αεροπορικά ατυχήματα αν δεν συγκεντρώσεις και δεν τα συνδυάσεις όλα τα στοιχεία, δεν μπορείς να βγάλεις πόρισμα, το ένα μπορεί να αναιρεί το άλλο. Και πρέπει να εκτιμήσεις ποιος είναι ο αποφασιστικός παράγων. Για να γίνει ένα ατύχημα πρέπει να συντρέχουν εκατοντάδες συμπτώσεις και πρέπει να κρίνεις ποια είναι εκείνη, η αποφασιστική που οδήγησε στο ατύχημα και ο ανακριτής ζητάει στοιχεία πριν συλλεγούν τα στοιχεία. Σε άλλες περιπτώσεις ο ανακριτής ζητά να παρεμβαίνει στο έργο της διερεύνησης θεωρώντας ότι είναι προανακριτικός υπάλληλος, υπαγόμενος σε αυτόν. Το τελευταίο είναι ότι πολλές φορές η ποινική δικαιοσύνη μπορεί να θεωρεί ότι το πόρισμα δεν τη δεσμεύει καθόλου; Δεσμεύει το πόρισμα τον ανακριτή ή δεν τον δεσμεύει; Ο διερευνητής είναι προανακριτικός υπάλληλος και υπάγεται στον ανακριτή ή δεν υπάγεται; Πρέπει να διερευνηθεί, να διευκρινιστεί. Είναι μείζον θέμα, γιατί μπορεί να κολλήσει σε οποιαδήποτε διαδικασία αυτό το ζήτημα.
Και η τελευταία παρατήρησή μου αφορά τα άρθρα 32 και επόμενα. Αυτά
δεν προβλέπονται από καμία οδηγία, κύριοι συνάδελφοι.
Πιστεύω δε ότι είναι μια πρωτοτυπία πολύ σωστή της Κυβέρνησης, διότι βάζει ένα ζήτημα, που ακόμα δεν το έχουν βάλει και οι αεροπορικές αρχές και οι κυβερνήσεις άλλων κρατών της Ευρωπαϊκής 'Ενωσης. Δημιουργεί σύστημα ελέγχου πλέον, όχι μόνο για την ασφάλεια των πτήσεων, αλλά ιδιαίτερα σε τέσσερις τομείς, ασφάλεια πτήσεων, αεροπορικές εταιρείες, αεροδρόμια και εναέρια κυκλοφορία. Αυτό είναι πρωτοτυπία πράγματι και πρέπει η Κυβέρνηση να λάβει τα συγχαρητήριά μας γι' αυτό.
'Ομως ο κίνδυνος, κύριε Υπουργέ, είναι να μην μπορείτε να το κάνετε για έναν πολύ απλό λόγο. Είναι πολύ δύσκολα ζητήματα, με πολύ σοβαρές τεχνικές λεπτομέρειες και δυσκολίες. Και επειδή γίνεται για πρώτη φορά και δεν έχουμε πρότυπα, θα συναντήσετε δυσκολίες στη διαμόρφωση των προεδρικών διαταγμάτων.
Προβλέπεται, λοιπόν, εδώ στην παράγραφο 5 του άρθρου 32 με ένα
προεδρικό διάταγμα να λύσετε τέσσερα δυσκολότατα ζητήματα. Είναι όμως πολύ απλό. Διορθώσετε εκεί που λέτε "με προεδρικό διάταγμα" και βάλετε "προεδρικά διατάγματα αντίστοιχα κάθε λειτουργίας. 'Εχει αυτοτέλεια κάθε λειτουργία. Δεν μπορεί να τα συγχωνεύσετε. 'Αλλη είναι η δουλειά του ελέγχου της ασφάλειας των πτήσεων και άλλο της εναέριας κυκλοφορίας ή των αεροδρομίων. Και πρέπει να έχει διαφορετικούς όρους, διαφορετικές προϋποθέσεις, διαφορετικά προσόντα, διαφορετική πηγή προέλευσης του ανθρώπινου δυναμικού.
Αν δώσετε την ευχέρεια στον εαυτόν σας με προεδρικά διατάγματα να επεξεργαστείτε και να λύσετε το ζήτημα αυτό, μπορείτε να το κάνετε και σταδιακά. Κανείς δεν θα σας ψέξει, αν δεν φέρετε και τα τέσσερα διατάγματα μαζί. Θα φέρετε πρώτο αυτό που είναι αναγκαίο για την ασφάλεια

πτήσεων και μετά κάθε ένα που θα το φτιάχνετε και θα το συμπληρώνετε θα μπορείτε να το φέρνετε, ώστε σ' ένα λογικό χρονικό διάστημα να έχουμε τα προεδρικά διατάγματα γι' αυτούς τους τέσσερις τομείς ασφάλειας των αερομεταφορών γενικά. Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Αθηναίος Φλωρίνης, έχει το λόγο.

ΑΘΗΝΑΙΟΣ ΦΛΩΡΙΝΗΣ: Κύριοι συνάδελφοι, συζητούμε σήμερα ένα νομοσχέδιο πολύ σημαντικό, γιατί άπτεται της ασφαλείας των πτήσεων και η οποία έχει επιπτώσεις στην αξιοπιστία της χώρας μας, μια αξιοπιστία η οποία καταρρακώθηκε με τα τελευταία δύο ατυχήματα των ουκρανικών αερογραμμών και του ΦΑΛΚΟΝ. Είναι δυο ατυχήματα για τα οποία διασύρθηκε η χώρα μας διεθνώς και τα οποία και θα μπορούσαμε να αποφύγουμε, αλλά θα μπορούσαμε και να τα διερευνήσουμε.
ΑΝΑΣΤΑΣΙΟΣ ΜΑΝΤΕΛΗΣ: Ντροπή να το λέτε αυτό.
ΑΘΗΝΑΙΟΣ ΦΛΩΡΙΝΗΣ: Θα σας λυπήσω, κύριε Μαντέλη, γιατί ήσασταν υπεύθυνος και για ό,τι κακό γίνεται, φταίει ο Υπουργός. Για ό,τι καλό γίνεται φταίνε οι από κάτω. 'Επρεπε να είχατε αναλάβει την ευθύνη και να μην τη ρίχνατε τότε στους κατοίκους της Περαίας. Δεν έφταιγαν οι άνθρωποι αυτοί. Εμείς έχουμε την εξουσία, εμείς είμαστε το κράτος, εμείς επιβάλλουμε τους νόμους και όχι οι πολίτες.
Επαναλαμβάνω, κύριε Πρόεδρε, μιας αξιοπιστίας, η οποία πραγματικά καταρρακώθηκε από τα δύο τελευταία ατυχήματα, που θα μπορούσαμε να είχαμε αποφύγει.
Το νομοσχέδιο έρχεται με καθυστέρηση επτά ετών. Είναι πρόχειρο, γιατί 
είναι μια κακή αντιγραφή μιας κοινοτικής οδηγίας και ξένων προτύπων. Είναι πρόχειρο επίσης, γιατί δεν μιλά καθόλου για το σοβαρότερο πράγμα,
που έχει επίπτωση στην ασφάλεια των πτήσεων, την πρόληψη των ατυχημάτων. 
Εκεί πρέπει να στοχεύουμε και όχι στη διερεύνηση των ατυχημάτων. Είναι

επακόλουθο του ατυχήματος. Θα πρέπει να προλαμβάνουμε το ατύχημα και αφού δεν μπορούμε να το αποφύγουμε, τότε ερχόμαστε στη διερεύνηση.
Την προχειρότητα του νομοσχεδίου και ο κ. Μαντέλης διαπίστωσε με την ομιλία του και σας κάλεσε σχεδόν να το αποσύρετε και να μας το φέρετε τμηματικά, αφού συμβουλευθείτε τους ανθρώπους, οι οποίοι έχουν γνώση με το ατύχημα. Και αυτοί οι άνθρωποι είναι οι άνθρωποι της Πολεμικής Αεροπορίας, οι οποίοι ζουν κάθε μέρα τα ατυχήματα. Είναι οι άνθρωποι της ΥΠΑ, που είναι η δουλειά τους αυτή, και δεν είναι οι άνθρωποι των γραφείων και των συμβούλων, τους οποίους δεν ξέρουμε από πού μας φέρατε, για να κάνουν πρόληψη και ασφάλεια των πτήσεων.
Κύριε Υπουργέ, πάλι δημιουργείτε μια ανεξάρτητη αρχή και μάλιστα αυτή θα επικουρείται από μια ομάδα μελετών και διερεύνησης αεροπορικών ατυχημάτων και συμβάντων.
'Εχετε, κύριε Υπουργέ, σκοπό να μας κάνετε καμιά βιομηχανία αεροπορικών ατυχημάτων; Δύο είχαμε τα τελευταία δεκαπέντε - είκοσι χρόνια. Τι θα κάνουν αυτοί τον υπόλοιπο χρόνο; Θα είναι αργόμισθοι; Θα παίρνουν και αυτοί εβδομήντα εκατομμύρια (70.000.000) το χρόνο, όπως παίρνουν οι του Ταχυδρομικού Ταμιευτηρίου που συζητούσαμε χθες; Είναι μεγάλο λάθος, κύριε Υπουργέ. Θα υπάρξει πάλι βόλεμα ημετέρων, πάλι δημιουργία αργομίσθων και αργοσχόλων ανθρώπων, πάλι παχυλοί μισθοί! 
'Εχετε δημιουργήσει μια αναστάτωση στους υπαλλήλους της ΥΠΑ, οι
οποίοι επί τόσα χρόνια προσέφεραν τις υπηρεσίες τους και μάλιστα επιτυχώς στη διεξαγωγή των εναερίων συγκοινωνιών.
Υπάρχει αυτή η καταγγελία της ΟΣΥΠΑ, την οποία θα έπρεπε να έχετε διαβάσει κύριε Υπουργέ. Και πριν φέρετε αυτό το σχέδιο νόμου, θα έπρεπε να λάβετε τουλάχιστον υπόψη τον ιδρώτα αυτών των ανθρώπων που, επαναλαμβάνω, επί τόσα χρόνια προσέφεραν πολλά στην ασφάλεια των πτήσεων. 
Τώρα θυμηθήκαμε, κύριε Υπουργέ, να μιλάμε τι είναι αεροπορικά
ατυχήματα, τι είναι αεροπορικά συμβάντα, τι είναι διερεύνηση, τι είναι πόρισμα; Δηλαδή τόσα χρόνια δεν ξέραμε τίποτα από αυτά; Τώρα πού η τεχνολογία και η επιστήμη έχει κάνει φοβερά άλματα, τώρα ερχόμαστε να ασχοληθούμε με αυτά;
Κύριε Υπουργέ, το σοβαρότερο είναι η πρόληψη των αεροπορικών ατυχημάτων. Πού είναι τα ραδιοβοηθήματα στη Θεσσαλονίκη; Και χθες το αεροδρόμιο ήταν κλειστό. 'Ολο λέτε ότι βάζετε και τίποτα δεν κάνετε. Αυτήν τη στιγμή υπάρχει το ILS CAT I που ειναι απηρχαιωμένο. Αντί να βάλετε το CAT III που απογειώνεται και προσγειώνεται το αεροπλάνο με μηδέν ορατότητα, πάτε να βάλετε το ILS II, το οποίο σε πολύ σύντομο
χρόνο θα αναγκαστείτε να το αλλάξετε. Και τι γίνεται με το περίφημο ραντάρ εξαιτίας του οποίου έπεσε το αεροπλάνο των ουκρανικών γραμμών; Ακόμα στήνεται; Ακόμα εκπαιδεύεται το προσωπικό;
Κύριε Υπουργέ, πάρτε πίσω το νομοσχέδιο. Συζητείστε τα θέματα με ανθρώπους οι οποίοι έχουν ζήσει στο πετσί τους αυτά τα προβλήματα. Συμβουλευτείτε τους. Δεν είναι ντροπή. Είμαστε και εμείς στη διάθεσή σας, όπως και ο στρατηγός κ. Σπυριούνης.
Καταλήγοντας λέγω ότι εμείς θα καταψηφίσουμε αυτό το νομοσχέδιο. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, έχω την τιμή να ανακοινώσω στο Σώμα ότι απο τα δυτικά θεωρεία παρακολουθούν την συνεδρίασή μας αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια ενσωμάτωσης της Θράκης στην Ελλάδα, ενενήντα εννιά μαθητές και τρεις συνοδοί-καθηγητές από το 2ο Ενιαίο Λύκειο Αγρινίου Αιτωλοακαρνανίας.
Η Βουλή τους καλωσορίζει.
(Χειροκροτήματα απ' όλες τις πτέρυγες)
Το λόγο έχει ο κ. Μαντέλης για ένα λεπτό, προκειμένου να αναπτύξει
το προσωπικό του θέμα.
ΑΝΑΣΤΑΣΙΟΣ ΜΑΝΤΕΛΗΣ: Κύριε Πρόεδρε, ο κύριος συνάδελφος που μίλησε προηγούμενα, αναφέρθηκε σε δύο σοβαρά αεροπορικά ατυχήματα που έγιναν στη περίοδο της θητείας μου και απευθύνθηκε προσωπικά σε εμένα, λέγοντας ότι έπρεπε ...
ΜΑΡΙΑ ΚΟΛΛΙΑ-ΤΣΑΡΟΥΧΑ: Μα εσείς προηγουμένως ζητήσατε από τον κύριο Υπουργό να υπάρχει πολιτική ευθύνη. Αυτό είπε και ο κύριος συνάδελφος. 
ΑΝΑΣΤΑΣΙΟΣ ΜΑΝΤΕΛΗΣ: Αυτό σας λέγω και εγώ. Μάλιστα ο κύριος
συνάδελφος έσπευσε να μου πει ότι θα έπρεπε να είχα αναλάβει ευθύνη. Κύριε συνάδελφε, με πολλή ελαφρότητα είπατε αυτά τα ζητήματα. Πριν
τα πείτε θα έπρεπε να είχατε διαβάσει τα διεθνή πορίσματα τα οποία υπήρξαν και για τα δύο ατυχήματα. Εκεί θα βλέπατε ότι όσον αφορά το "ΓΙΑΚΟΒΛΕΦ", στο οποίο αναφερθήκατε, οφείλεται στο γεγονός ότι ξεκίνησε από την Ουκρανία χωρίς όργανα αεροναυτιλίας. Υπάρχουν βαρύτατες ευθύνες της αεροπορικής εταιρείας και των Ουκρανικών αεροπορικών αρχών που το άφησαν να φύγει. Αυτό είπε η διεθνής κοινοτητα.
'Οσον αφορά το δεύτερο ατύχημα, αν διαβάζατε το πόρισμα, θα βλέπατε ότι οφείλεται αποκλειστικά σε ανθρώπινο παράγοντα. Αυτές, λοιπόν, είναι οι αιτίες. Και γι' αυτά τα δύο η Νέα Δημοκρατια είχε κάνει πρόταση προανακριτικής εξέτασης για την περίπτωσή μου. Θα την παρακαλούσα να επαναφέρει την πρότασή της και για το ένα και για το άλλο ζήτημα, όπως είχε πει ότι θα κάνει, για να ακούσει η Βουλή πλέον, αλλά και να γνωρίζουν οι νέοι συνάδελφοι πριν ξεστομίζουν με ελαφρότητα και επιπολαιότητα κατηγορίες κατά των συναδέλφων τους, πώς έχουν τα πράγματα. 
ΑΘΗΝΑΙΟΣ ΦΛΩΡΙΝΗΣ: Αν μου επιτρέπετε, κύριε Πρόεδρε, για μισό λεπτό
να δώσω μια απάντηση.
ΠΡΟΕΔΡΕΥΩΝ (Κωνσταντίνος Βρεττός): Δεν νομίζω ότι χρειάζεται. 'Εδωσε μια απάντηση σε αυτά που είπατε και έκλεισε το θέμα.
ΑΘΗΝΑΙΟΣ ΦΛΩΡΙΝΗΣ: Η πολιτική ευθύνη είναι ευθύνη, κύριε συνάδελφε, και όταν πέφτει ένα αεροπλάνο παραιτείται ο Υπουργός.
ΠΡΟΕΔΡΕΥΩΝ (Κωνσταντίνος Βρεττός): Μα, δεν είναι και εύκολο πράγμα κύριε συνάδελε, όταν πέφτει ένα αεροπλάνο να παραιτείται ο Υπουργός. Δεν είναι απλό πράγμα.
Το λόγο έχει ο Υφυπουργός Μεταφορών κι Επικοινωνιών κ. Βούλγαρης. ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε
Πρόεδρε, κυρίες και κύριοι συνάδελφοι, όπως αναφέρθηκα και στην πρωτολογία μου, το σχέδιο νόμου για τη σύσταση της ανεξάρτητης υπηρεσίας, της επιτροπής και της Mονάδας Mελετών και Διερεύνησης Αεροπορικών Ατυχημάτων, προσαρμόζεται στην αντίστοιχη κοινοτική οδηγία και όσον αφορά το χρόνο κατάθεσης και της συζήτησης του σχεδίου νόμου, όπως αναφέρθηκα και στην τροπολογία, δεν υπάρχει καθυστέρηση, αλλά ο χρόνος ο οποίος πέρασε από την οδηγία μέχρι σήμερα ήταν χρόνος δουλειάς, συνεργασίας της ελληνικής πολιτείας με την Ευρωπαϊκή Επιτροπή, ούτως ώστε να καταλήξουμε σε αυτό το σχέδιο νόμου το οποίο σήμερα συζητούμε και στο οποίο υπάρχει και θα έλεγα και η αποδοχή και η συναίνεση από την πλευρά της Ευρωπαϊκής 'Ενωσης. Και επίσης να επισημάνω ότι σήμερα έχουμε τη διαδικασία της παραπομπής της χώρας μας στο Ευρωπαϊκό Δικαστήριο για το θέμα αυτό, που η
οποιαδήποτε απόφαση δεν θα έχει καμία νομική συνέπεια στη συνέχειά της, δεδομένου ότι σήμερα στη Βουλή των Ελλήνων ολοκληρώνεται και η διαδικασία της ψήφισης του νομοσχεδίου που προσαρμόζεται στη οδηγία της Ευρωπαϊκής 'Ενωσης και η οποία απαιτεί μία υπηρεσία ανεξάρτητη λειτουργικά από άλλες αρχές από άλλες υπηρεσίες και από άλλους οργανισμούς.
Και εδώ θα ήθελα να επισημάνω, σε σχέση με την παρατήρηση του συναδέλφου κ. Μαντέλη ότι έγινε μετά από μία πολυ αναλυτική και διεξοδική συζήτηση στη Διαρκή Επιτροπή. Στα πλαίσια του γεγονότος ότι θα είναι μία ανεξάρτητη λειτουργικά αρχή, αποδέχθηκε ο Υπουργός ο Πρόεδρος να ορίζεται από τη Διάσκεψη των Προέδρων και τα υπόλοιπα μέλη να ορίζονται από τον Υπουργό. Και πρέπει στο σημείο αυτό να επισημάνω επίσης, κύριοι συνάδελφοι, ότι ο Πρόεδρος, σύμφωνα με το νόμο είναι αποκλειστικής απασχόλησης στην επιτροπή αυτή σε σχέση με τα άλλα μέλη του συμβουλίου.

Και μία παρατήρηση, σχετικά με τον ορισμό του αεροπορικού ατυχήματος. Οι ορισμοί του αεροπορικού ατυχήματος και συμβάντων δίνονται από την κοινοτική οδηγία, με σκοπό να προσδιορίσουμε τα όρια της αρμοδιότητας της επιτροπής. Βάσει, λοιπόν, αυτού του ορισμού έχουμε και στο σχέδιο νόμου
και τη διατύπωση των ορίων των αρμοδιοτήτων που θα έχει αυτή η επιτροπή. Και για να περάσω μετά πολύ σύντομα σε κάποιες επιμέρους
παρατηρήσεις, να ολοκληρώσω τις παρατηρήσεις του συναδέλφου κ. Μαντέλη, θέλω να πω ότι το πόρισμα εκτιμάται ελεύθερα και λειτουργεί ως μία έκθεση πραγματογνωμοσύνης. Και βέβαια το νομοσχέδιο δεν είναι δυνατό να περιορίσει το δικαίωμα και την αρμοδιότητα που έχουν κατά το Σύνταγμα οι δικαστικές αρχές, να προβούν στις προβλεπόμενες από το νόμο διαδικασίες από την αναζήτηση αιτιών και υπαιτιότητας.
Η πραγματογνωμοσύνη έχει, λοιπόν, όλα τα στοιχεία -λειτουργεί ως
πόρισμα- και από εκεί και πέρα υπάρχει η δυνατότητα παραπομπής στη δικαιοσύνη, προκειμένου να καταλογισθούν ευθύνες, σύμφωνα με τα στοιχεία τα οποία θα υπάρχουν σε αυτό το πόρισμα.
Και βέβαια, επειδή είπατε και για την αναθεώρηση, η αναθεώρηση
επιτρέπεται ακριβώς για να επιτυγχάνεται η πλήρης διακρίβωση των συνθηκών και των αιτιών του ατυχήματος, βεβαίως σε περιοριστικές περιπτώσεις. Και η προσφυγή στο διοικητικό πρωτοδικείο στο οποία αναφέρατε, προβλέπεται για να κριθεί αν μπορεί να γίνει, αν χωρεί αναθεώρηση και βέβαια δεν μπαίνει επί της ουσίας.
Θα ήθελα τώρα να κάνω ορισμένες επιμέρους παρατηρήσεις όσο πιο
σύντομα μπορώ, κύριε Πρόεδρε. Επίσης θα ήθελα να δώσω αναλυτικές απαντήσεις στους συναδέλφους, οι οποίοι έκαναν ορισμένες επισημάνσεις και να επέμβω και σε δύο σημεία του νόμου για να γίνουν -σύμφωνα και με παρατηρήσεις ενός συναδέλφου- ορισμένες αλλαγές.
Για το άρθρο 4, παράγραφος 3, σχετικά με τα ανεμόπτερα, τα μηχανοκίνητα ανεμόπτερα, τα αερόστατα κλπ.: 'Οπως σας ανέφερα, κύριε συνάδελφε, και στη Διαρκή Επιτροπή έχει συνταχθεί το προεδρικό διάταγμα, βρίσκεται για υπογραφή για να αποσταλεί στη συνέχεια για το Συμβούλιο της Επικρατείας που καλύπτει όλες τις διαστάσεις του θέματος, δηλαδή αυτό που αναφέρατε κι εσείς: προδιαγραφές, όρους και προϋποθέσεις.
Για το άρθρο 6: Υπάρχει μια επισήμανση με τι θα ασχολείται η Μονάδα
Μελετών και Διερεύνησης Αεροπορικών Ατυχημάτων, όταν δεν έχουμε
ατυχήματα και γιατί αυτή η διάρθρωση και οι αρμοδιότητες των υπηρεσιών και γιατί σε σχέση με τα προσόντα διορισμού των μελών παραπέμπουμε σε προεδρικό διάταγμα.
'Οπως αναφέρει και το σχέδιο νόμου, το έργο της Μονάδας Μελετών και Διερεύνησης είναι εξειδικευμένο και πολυσύνθετο. Πέρα, λοιπόν, από τη διερεύνηση των ατυχημάτων, μέριμνα και αρμοδιότητα της Μονάδας θα είναι και η μελέτη, η ανάλυση και η επεξεργασία όλων των περιστατικών.
'Οπως γνωρίζετε, αυτά τα περιστατικά ανάλογα με τη σπουδαιότητά τους -αν έχουν ή όχι απώλεια ανθρώπινης ζωής- έχουν κατηγοριοποιηθεί. 'Ετσι έργο αυτής της μονάδας θα αποτελέσει και η δημιουργία μιας βάσης δεδομένων, η οποία είναι απαραίτητη για να μπορούμε να παρακολουθήσουμε το γεγονός, αλλά και να μελετάμε και να διερευνάμε και να έχουμε όλα τα στατιστικά στοιχεία που μας χρειάζονται για όλα τα περιστατικά που συμβαίνουν. Κατ' αυτόν τον τρόπο καθίσταται εμφανής, θα έλεγα, ο φόρτος της δουλειάς την οποία θα έχει αυτή η συγκεκριμένη μονάδα.
'Οσον αφορά στα προσόντα διορισμού των μελών έχουμε μία αναφορά και μία εξουσιοδότηση του νόμου σε προεδρικό διάταγμα. Αυτά όλα τα ζητήματα απαιτούν μελέτη της διάρθρωσης των αρμοδιοτήτων καθώς και των προσόντων του προσωπικού που θα διατυπωθούν στο προεδρικό διάταγμα αφού προηγουμένως, όπως αναφέρθηκε και στη Διαρκή Επιτροπή, θα έχουμε όλες τις διαβουλεύσεις με τους εμπλεκόμενους φορείς, οι οποίοι στην ακροαματική διαδικασία της επιτροπής κατέθεσαν και συγκεκριμένες προτάσεις.

Στην ανεξάρτητη αρχή αναφέρθηκα.
'Αρθρο 5, παράγραφος 3 για την πιο σαφή περιγραφή των τομέων επιστημονικής γνώσης και εμπειρίας: Θέλω να πω ότι οι τομείς στους οποίους αναφέρονται τα θέματα των τομέων της επιστημονικής γνώσης είναι διεθνώς αναγνωρισμένοι και είτε αφορούν σε συγκεκριμένο κλάδο επιστημονικής γνώσης είτε σε συγκεκριμένο τομέα επιχειρησιακής λειτουργίας και έχουν σχέση ή με τα αεροδρόμια ή με τα αεροσκάφη.

Με τη διατύπωση της παραγράφου 6 του άρθρου 6 που αφορά σ' αυτό το θέμα της επιστημονικής γνώσης και των τομέων που αναφέρονται στο νόμο, δεν έχουμε σύγχυση των αρμοδιοτήτων για τα καθήκοντα της μονάδας. 
ΠΡΟΕΔΡΕΥΩΝ (Κωνσταντίνος Βρεττός): Κύριε Υπουργέ, με συγχωρείτε. Εάν έχετε ετοιμάσει βελτιώσεις, θα παρακαλούσα να τις διαβάσετε
επιγραμματικά και για να τις ακούν οι συνάδελφοι και για να καταγράφονται. Για να σας διευκολύνω το λέω αυτό.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Ναι, κύριε Πρόεδρε, το γνωρίζω. Μέχρι στιγμής δεν έχω κάτι. Αυτό θα το κάνω στα άρθρα που είναι αμέσως παρακάτω.

'Εχουμε το άρθρο 6 δεν έχουμε σύγχυση αρμοδιοτήτων και καθηκόντων της Μονάδας Μελετών και Διερεύνησης Aτυχημάτων. 'Εχουμε μία σαφή διαφοροποίηση της διοικητικής αρμοδιότητας της Επιτροπής και στο τεχνικό επιστημονικό μέρος και στο αντικείμενο της Μονάδας Μελετών. Υπάρχει μία σαφής διαφοροποίηση.
'Αρθρο 6, παράγραφος 4: Αναφερθήκατε στη δυνατότητα πρόσληψης ορισμένων τεχνικών συμβούλων και σε αμοιβές. Η δυνατότητα είναι ad hoc. Δίνεται από το νόμο δυνατότητα ad hoc απασχόλησης τέτοιου έμπειρου προσωπικού. Και βέβαια, αυτή η δυνατότητα πρόσληψης, καθώς και της αμοιβής αυτών των ειδικών συμβούλων, προβλέπεται στο σχέδιο νόμου σύμφωνα με την κείμενη νομοθεσία που είναι το π.δ.346/1998, η προσαρμογή της ελληνικής νομοθεσίας για δημόσιες συμβάσεις υπηρεσιών κλπ. και το π.δ.394/1996.
'Οσον αφορά τα ερευνητικά κέντρα αλλοδαπής που αναφερθήκατε, αυτά
προβλέπονται απ' όλους τους διεθνείς οργανισμούς. Και μπορούμε να προστρέξουμε εκεί και στην περίπτωση που τεχνικά δεν είναι δυνατόν να καλύψουμε ορισμένα ζητήματα πολύ εξειδικευμένα από τα κέντρα τα οποία υπάρχουν στη χώρα μας. Μόνο σε αυτήν την περίπτωση θα έχουμε την συμμετοχή και θα έλεγα μία γνώμη από τέτοιους διεθνείς οργανισμούς. 
Σχετικά με το ποσό που αναφέρεται, τα διακόσια εκατομμύρια σε σχέση
με τον προϋπολογισμό που θα διαθέτει η επιτροπή, θέλω να πω τα εξής: Υπάρχει αυτό το ποσό το οποίο αναφέρεται στο νόμο. Είναι μία κατ'αρχήν εκτίμηση η οποία προήλθε από την εμπειρία που υπάρχει μέχρι σήμερα. Και αφορά έκτακτες δαπάνες και όχι τακτικές. Θα υπάρχει από τον τακτικό προϋπολογισμό ιδιαίτερο κονδύλι για να καλύψει τις δαπάνες αυτής της επιτροπής.
Και κάτι άλλο το οποίο το είχαμε κρατήσει σε εκκρεμότητα από τη Διαρκή Επιτροπή. Είχε αναφερθεί το Κέντρο Αεροπορικής Ιατρικής στη Θεσσαλονίκη. 'Εγινε αυτή η έρευνα από τις υπηρεσίες μας. Δεν μπορούμε να κάνουμε αναφορά, γιατί δεν είναι ανεγνωρισμένα τα πτυχία αυτού του Κέντρου Αεροπορικής Ιατρικής. Μπορεί, όμως, η επιτροπή και η ειδική υπηρεσία που συστήνεται, να προστρέξει σε αυτό το κέντρο, όταν θα υπάρξει ανάγκη για κάποια πιο εξειδικευμένη, θα έλεγα, γνώση και εμπειρία στα θέματα τα οποία εξετάζει.
Θα ήθελα σε αυτό το σημείο, επειδή έγιναν ορισμένες παρατηρήσεις στα άρθρα 32 και 35 και γενικά στο κεφάλαιο αυτό που αναφέρεται στο προσωπικό της Υπηρεσίας Πολιτικής Αεροπορίας και για να καθησυχάσω και το συνάδελφο του Κομμουνιστικού Κόμματος Ελλάδος, να πω ότι δεν υπάρχει κανένας απολύτως κίνδυνος για τους υπαλλήλους που υπηρετούν στην Υπηρεσία Πολιτικής Αεροπορίας και οι οποίοι εκτός από τους διακόσιους σαράντα έναν που πήγαν στο αεροδρόμιο των Σπάτων, οι υπόλοιποι βέβαια εξακολουθούν να είναι υπάλληλοι της Υπηρεσίας Πολιτικής Αεροπορίας, δημόσιοι υπάλληλοι. 

Απλώς με το νέο οργανωτικό σχήμα της Υπηρεσίας Πολιτικής Αεροπορίας όλοι αυτοί οι υπάλληλοι θα διαπιστωθούν σε υπηρεσίες οι οποίες θα αποτελέσουν τη νέα δομή και το νέο οργανωτικό σχήμα της Υπηρεσίας Πολιτικής Αεροπορίας. Δεν θα υπάρξει, σύμφωνα με το σχέδιο νόμου που συζητούμε σήμερα, καμία απολύτως κατάργηση κεκτημένων δικαιωμάτων.
Βέβαια, πρέπει να πω ότι με το άρθρο 32 παράγραφος 1 του σχεδίου
νόμου συνιστάται στην Υπηρεσία Πολιτικής Αεροπορίας το Σώμα Επιθεωρητών Ασφάλειας Πτήσεων, το οποίο συγκροτείται από προσωπικό της Υπηρεσίας Πολιτικής Αεροπορίας με αυξημένα προσόντα και υψηλή εξειδίκευση.

'Ετσι στην πραγματικότητα το προσωπικό αναβαθμίζεται και αναλαμβάνει ένα ρόλο που είναι ρυθμιστικός και εποπτικός στη διαμόρφωση προτύπων ασφαλείας και υποδομών αεροπορικών μεταφορών. Προσωρινά όμως δηλαδή μέχρι οι υπηρετούντες υπάλληλοι στην Υπηρεσία Πολιτικής Αεροπορίας να αποκτήσουν πιστοποιητικό επιθεωρητή, θα επιτρέπεται να ασκούν καθήκοντα επιθεωρητή και άτομα τα οποία έχουν εξειδίκευση, έχουν εμπειρία, αυξημένα προσόντα στον τομέα των μεταφορών, εφόσον δεν έχουν υπερβεί το εξηκοστό δεύτερο έτος της ηλικίας.
Το υπό σύσταση αυτό σώμα δεν είναι δυνατόν, όπως καταλαβαίνετε όλοι, να στελεχωθεί άμεσα από υπαλλήλους της Υπηρεσίας Πολιτικής Αεροπορίας, οι οποίοι πρέπει να περάσουν από μία εκπαίδευση, που απαιτείται, σύμφωνα και με τις διεθνείς προδιαγραφές, για να αποκτήσουν έτσι το πτυχίο του επιθεωρητή και μαζί με τους άλλους επιθεωρητές να δημιουργήσουν, με δυνατότητα μεγαλύτερης αποτελεσματικότητας απ' ό,τι υπάρχει σήμερα, το Σώμα των Ελεγκτών Εναέριας Κυκλοφορίας.
Στο άρθρο 35 παράγραφος 3 και στο άρθρο 35 παράγραφος 7 προτείνω μία αλλαγή.
Στο άρθρο 35 παράγραφος 3, στη δέκατη πέμπτη σειρά αντικαθίσταται η φράση "έναντι απώλειας ειδικότητας για λόγους υγείας" με τη φράση "έναντι οριστικής απώλειας ειδικότητας για λόγους υγείας, θανάτου κατά την άσκηση των υπηρεσιακών καθηκόντων ή αντικειμενικής αδυναμίας άσκησης καθηκόντων...", για να καλύψουψε και τις περιπτώσεις θανάτου κατά την άσκηση υπηρεσιακών καθηκόντων ή αντικειμενικής αδυναμίας άσκησης καθηκόντων. Θα το δώσω και για τα Πρακτικά της Βουλής.
ΑΝΑΣΤΑΣΙΟΣ ΜΑΝΤΕΛΗΣ: Δεν είναι το πρόβλημα στο θάνατο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Προστέθηκε "του θανάτου κατά την άσκηση υπηρεσιακών καθηκόντων" και καλύπτονται όλες οι περιπτώσεις.
ΔΗΜΗΤΡΙΟΣ ΤΣΙΟΓΚΑΣ: Προστέθηκε του θανάτου, αλλά για την ουσία της αδυναμίας άσκησης των καθηκόντων δεν αλλάζει με την τελευταία φράση. 
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): 'Η
αντικειμενικής αδυναμίας άσκησης καθηκόντων. Αυτό παραμένει ως έχει και προστίθεται "για λόγους θανάτου κατά την άσκηση των υπηρεσιακών καθηκόντων".
Επίσης, η ίδια φράση προστίθεται στο άρθρο 35 παράγραφος 7 στην έκτη σειρά όπου αντικαθίσταται η φράση "έναντι απώλειας ειδικότητας για λόγους υγείας" με τη φράση "έναντι οριστικής απώλειας ειδικότητας για λόγους υγείας, θανάτου κατά την άσκηση των υπηρεσιακών καθηκόντων ή αντικειμενικής αδυναμίας άσκησης καθηκόντων..."
Υπάρχουν και ορισμένες άλλες παρατηρήσεις, κύριε Πρόεδρε, οι οποίες είναι νομοτεχνικής ή φραστικής επεξεργασίας, τις οποίες θα ήθελα μαζί με αυτά τα δύο που ανέφερα τα οποία είναι τα πιο ουσιαστικά, να τα καταθέσω στα Πρακτικά της Βουλής για να συμπεριληφθούν.
ΠΡΟΕΔΡΕΥΩΝ (Κωνσταντίνος Βρεττός): Κύριε Υφυπουργέ, να τις μοιράσετε στους συναδέλφους και να συμπεριληφθούν στα Πρακτικά.

(Στο σημείο αυτό ο Υφυπουργός Μεταφορών και Επικοινωνιών κ. Αλ. Βούλγαρης καταθέτει για Πρακτικά τις προαναφερθείσες νομοθετεχνικές
και φραστικές βελτιώσεις, οι οποίες έχουν ως εξής:
"Νομοτεχνικές και φραστικές βελτιώσεις στο σχέδιο νόμου: "Προσαρμογή στις διατάξεις της Οδηγίας 94/56/Ε.Κ. του Ευρωπαϊκού
Συμβουλίου για τη θέσπιση βασικών αρχών που διέπουν τις έρευνες ατυχημάτων και συμβάντων Πολιτικής Αεροπορίας - Ενίσχυση της κρατικής εποπτείας επί των Προτύπων Ασφάλειας Πτήσεων και ρύθμιση συναφών οργανωτικών θεμάτων της Υπηρεσίας Πολιτικής Αεοροπορίας (Υ.Π.Α.)."
- Στον τίτλο του νομοσχεδίου η φράση "και ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.)" αντικαθίσταται με τη
φράση "ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.) και άλλες διατάξεις".
- 'Αρθρο 2 παρ. 15 σειρά 2η: διορθώνεται σε α μικρό αντί του
εσφαλμένου Α κεφαλαίου
- 'Αρθρο 5 παρ. 4 σειρά 5η: διορθώνεται σε ΑΕΙ αντί του εσφαλμένου ΑΕ - 'Αρθρο 14 παρ. 5, εδάφιο γ', σειρά 1η: διορθώνεται: στο Διεθνή
Οργανισμό αντί του εσφαλμένου Διεθνή Οργάνωση
- 'Αρθρο 16 παρ. 1, σειρά 1η: τίθεται κόμμα μετά τη λέξη ή διαζευκτικό και απαλείφεται η τελεία μετά τη λέξη αν
- 'Αρθρο 29 παρ. 3, εδάφιο γ', σειρά 2η: διορθώνεται: αυτού αντί του εσφαλμένου αυτών
- 'Αρθρο 32 παρ. 6, σειρά προτελευταία: διορθώνεται: ν. 2683/99 αντί του εσφαλμένου 49
- 'Αρθρο 38 παρ. 1, σειρά 3η: διαγράφονται οι λέξεις: "που αναφέρονται στις προηγούμενες παραγράφους", και στη θέση τους τίθεται η φράση "του Διεθνούς Οργανισμού Πολιτικής Αεοροπορίας, λοιπών Διεθνών Οργανισμών και ενώσεων",
- Στο άρθρο 32 παρ. 5, σειρά 1η: Η φράση "Με προεδρικό διάταγμα που εκδίδεται" αντικαθίσταται με τις λέξεις: "Με προεδρικά διατάγματα που εκδίδονται..."
- Στο άρθρο 35 παρ. 3, σειρά δέκατη πέμπτη αντικαθίσταται η φράση "έναντι απώλειας ειδικότητας για λόγους υγείας", με τη φράση: "έναντι οριστικής απώλειας ειδικότητας για λόγους υγείας, θανάτου κατά την άσκηση των υπηρεσιακών καθηκόντων ή αντικειμενικής αδυναμίας άσκησης καθηκόντων..."
Στο άρθρο 35 παρ. 7, σειρά έκτη αντικαθίσταται η φράση "έναντι
απώλειας ειδικότητας για λόγους υγείας", με τη φράση "έναντι οριστικής απώλειας ειδικότητας για λόγους υγείας, θανάτου κατά την άσκηση των υπηρεσιακών καθηκόντων ή αντικειμενικής αδυναμίας άσκησης καθηκόντων..." 
- Στο άρθρο 32 παρ. 6, σειρά έκτη μετά τη λέξη "των πτήσεων"
απαλείφεται η τελεία και στη θέση της τίθεται κόμμα και προστίθεται η φράση: "όπως, μεταξύ άλλων, η μη τήρηση πτητικών προτύπων ή προτύπων ασφαλείας από έκνομες ενέργειες".
- Στο άρθρο 32 παρ. 1, εδάφιο α, σειρά δεύτερη μετά τη λέξη "πτήσεων" τίθεται κόμμα. Στην τρίτη σειρά του ίδιου εδαφίου μετά τη λέξη "αερομεταφορέων" τίθεται κόμμα και απαλείφεται η λέξη και").
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών):
Κλείνοντας, κύριε Πρόεδρε, θα ήθελα να αναφερθώ στους εμπειρογνώμονες οι οποίοι θα συμμετέχουν στη διαδικασία διερεύνησης και στη συμμετοχή εκπροσώπων τρίτων χωρών που δεν έχουν σχέση με το ατύχημα, κάτι που ανέφερε ο συνάδελφος του Κομμουνιστικού Κόμματος Ελλάδας. Υπάρχει μια ανησυχία από την πλευρά τους, ότι συμμετέχουν εκπρόσωποι κατασκευαστών αεροπορικών εταιρειών. Αυτοί εξαιρούνται, εξ ορισμού δεν έχουν την δυνατότητα να συμμετέχουν, αφού δεν είναι βέβαια διερευνητές. Γιατί ο νόμος μιλάει για διερευνητές και ανθρώπους οι οποίοι έχουν εμπειρία και γνώση στα θέματα των αεροπορικών ατυχημάτων.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος της Νέας Δημοκρατίας κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Με λύπη μου πρέπει να διαπιστώσω, κύριε Πρόεδρε, ότι δεν έχω πολλά να προσθέσω σε σχέση με την πρωτολογία μου, σε σχέση με αυτά που ανέφερα στη συζήτηση επί της αρχής. Και λέω με λύπη μου, γιατί διατηρούσα μέχρι τώρα την ελπίδα ότι η Κυβέρνηση θα σπεύσει να καλύψει τα κενά τα οποία είχαμε εντοπίσει κατά τη διάρκεια της συζήτησης και στο επίπεδο της επιτροπής μα και στην Ολομέλεια προχθές. Είχαμε μάλιστα εμφαντικά σημειώσει ότι έχουμε τις ενστάσεις που έχουμε, παρά το γεγονός ότι τη φιλοσοφία της ίδιας της Οδηγίας βεβαιότατα δεν την αμφισβητούμε την προσυπογράφουμε. Αλλά ο τρόπος εφαρμογής, ο τρόπος της ενσωμάτωσης της οδηγίας αυτής στο εσωτερικό μας δίκαιο, είναι εντελώς ακατάλληλος.
Είχαμε ειδικότερα υπογραμμίσει ότι το συζητούμενο σχέδιο νόμου εγκαθιδρύει μια ανεξέλεγκτη αρχή, μια ο,τιδήποτε άλλο πλην ανεξάρτητης αρχής, ότι είναι συγκεχυμένες οι αρμοδιότητές της, ότι είναι συγκεχυμένα τα προσόντα αυτών που θα στελεχώσουν τις προβλεπόμενες υπηρεσίες και τα όργανα, ότι είναι ακαθόριστα τα χρονοδιαγράμματα μέσα στα οποία αναλαμβάνονται συγκεκριμένες υποχρεώσεις ολοκλήρωσης κάποιων
πρωτοβουλιών, ακόμη ότι είναι απεριόριστες και υπ' αυτήν την έννοια επικίνδυνες οι δυνατότητες που παρέχονται από το σχέδιο νόμου σε σχέση με αναθέσεις έργων, με αναθέσεις μελετών, με προσλήψεις.
Για όλα αυτά δεν ακούσαμε τίποτα. Αντ' αυτών ακούσαμε τον κύριο
Υφυπουργό μόλις τώρα να μας διαβεβαιώνει ότι δεν υπήρξε καθυστέρηση στην εισαγωγή του σχετικού νομοθετήματος στην Ολομέλεια της Βουλής, ...επτά χρόνια μετά από την έκδοση της κοινοτικής οδηγίας. Διότι, λέει -λέει η ξύλινη γλώσσα- επί επτά χρόνια δούλευαν! Δεν θέλω να προχωρήσω σε οποιονδήποτε σχολιασμό τέτοιων ισχυρισμών. Θα πω μόνον ότι κατ' αυτόν τον τρόπο είναι πολύ περιορισμένη η αξία του διαλόγου που γίνεται μέσα σε αυτήν την Αίθουσα.
ΠΡΟΕΔΡΕΥΩΝ (Κωνσταντίνος Βρεττός): Ο κ. Μαντέλης έχει το λόγο. ΑΝΑΣΤΑΣΙΟΣ ΜΑΝΤΕΛΗΣ: Να επαναλάβω ότι είπα και προηγούμενα, κύριε
Πρόεδρε, ότι εφαρμόζεται στην Ελλάδα, στις ευρωπαϊκές χώρες και σε άλλες εκατόν εξήντα χώρες του κόσμου, η Συνθήκη του Σικάγο, που είναι εσωτερικό δίκαιο, ανώτερης τυπικής ισχύος και από την Οδηγία και απ' αυτό που ψηφίζουμε σήμερα. Αυτή η συνθήκη υπερκαλύπτει αυτό που ψηφίζουμε σήμερα. Και αυτό για να μην αφήνεται η εντύπωση ότι υπήρχε κενό νομοθεσίας ή ότι δούλευε στη τύχη η χώρα από το 1947 μέχρι σήμερα.
ΜΑΡΙΑ ΚΟΛΛΙΑ-ΤΣΑΡΟΥΧΑ: Εμείς δεν είπαμε κάτι τέτοιο.
ΑΝΑΣΤΑΣΙΟΣ ΜΑΝΤΕΛΗΣ: Σέβομαι την άποψη του Υπουργού, ο οποίος δεν θέλει να εξαλείψει την παράγραφο 4 και τη δυνατότητα προσφυγής στη διοικητική δικαιοσύνη. Την σέβομαι, αλλά δεν τη βρίσκω αιτιολογημένη. 
Βέβαια από τη μία πλευρά είπατε, κύριε Υπουργέ, ότι αποτελεί μία απλή
πραγματογνωμοσύνη, που όποιος θέλει τη λαμβάνει υπόψη και όποιος δεν θέλει δεν τη λαμβάνει. 'Ετσι, λοιπόν, διευκρινίσατε τις σχέσεις της ανεξάρτητης διερευνητικής επιτροπής με τον ανακριτή. Την προσδιορίσατε προς την αρνητική πλευρά.

Αυτό όμως είναι μια δική σας επιλογή και, όπως θέλετε, ρυθμίστέ το. Αυτό σημαίνει ότι ο ανακριτής, είτε θέλει είτε δεν θέλει, δεν λαμβάνει
υπόψη του τη διερεύνηση που υπάρχει και θα κάνει τη δική του διερεύνηση. Θα διατρέχετε τον κίνδυνο να έχετε άλλο πόρισμα εσείς, άλλο πόρισμα ο ανακριτής και άλλα πορίσματα να βγάλει το διοικητικό δικαστήριο. Θα εφαρμόσετε στο διεθνή κύκλο των αερομεταφορών τρεις διαφορετικές αποφάσεις: Τη δική σας, που θα έχετε επικυρώσει τη πραγματογνωμοσύνη, του ποινικού δικαστή και της διοικητικής δικαιοσύνης.
Στο θέμα, όμως, πάλι της διοικητικής δικαιοσύνης από τη στιγμή που προδιορίσατε ότι είναι απλά μια πραγματογνωμοσύνη η διερεύνηση, πώς της δίνετε τα χαρακτηριστικά της διοικητικής πράξης, η οποία υπόκειται στον έλεγχο των διοικητικών δικαστηρίων; Ποια πραγματογνωμοσύνη σε αυτήν ή σε οποιαδήποτε άλλη χώρα του κόσμου υπόκειται στον έλεγχο των διοικητικών ή οποιωνδήποτε άλλων δικαστηρίων ως διοικητική πράξη; Η πραγματογνωμοσύνη λαμβάνεται απλώς υπόψη απώ όλα τα δικαστήρια και απ' όλες τις αρχές, αλλά δεν ελέγχεται από τα διοικητικά δικαστήρια.
Σας επαναλαμβάνω και πάλι ότι μπορεί να φαίνεται θεωρητικό, αλλά έχει μεγάλη πρακτική αξία. Η πρακτική αξία είναι ότι θα πάτε σ' έναν αναρμόδιο δικαστή, ο οποίος δεν ξέρει από αεροπορικά, δεν ξέρει από ατυχήματα, η δουλειά η οποία κάνει είναι εντελώς διαφορετική και θα του φορτώσετε μια υπόθεση για την οποία θα κάνει δύο χρόνια να βγάλει απόφαση. Επί δύο χρόνια εσείς δεν θα έχετε πόρισμα. Εάν έχει ανασταλεί και η ποινική δίκη, θα αναστέλλεται και η ποινική δίκη. Επομένως, δεν έχει νόημα αυτό, αλλά, αν επιμείνετε, δικό σας θέμα είναι, ό,τι θέλετε κάνετε.
Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός: Ο κύριος Υπουργός έχει το λόγο. ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Θα
ήθελα να πω κάτι διευκρινιστικό για το συνάδελφο κ. Μαντέλη. Η άρνηση της επιτροπής προσβάλλεται, δεν προσβάλλεται το πόρισμα, γιατί το πώς λειτουργεί το πόρισμα, νομίζω ότι είναι σαφές από τις διατάξεις του άρθρου 14. Είναι σαφές τι περιέχεται στο σχέδιο του πορίσματος, πώς συντάσσεται το πόρισμα, σύμφωνα με το παράδειγμα 13 της Σύμβασης του Σικάγου, πού διαβιβάζονται τα αντίγραφα, σε ποια περίπτωση παρεμβαίνει η Δικαιοσύνη κλπ. Δεν προσβάλλεται το πόρισμα, προσβάλλεται η άρνηση της επιτροπής.
ΑΝΑΣΤΑΣΙΟΣ ΜΑΝΤΕΛΗΣ: Κάνετε λάθος.

Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Κωνσταντίνος Βρεττός: Ορίστε, κύριε Μαντέλη.

ΑΝΑΣΤΑΣΙΟΣ ΜΑΝΤΕΛΗΣ: Κύριε Υπουργέ, αυτό που λέτε δικαιολογείται από το γεγονός ότι η δουλειά σας είναι διαφορετική από τη δουλειά που κάνουμε όλοι εμείς, που ασχολούμαστε με τα νομικά.
Από τη στιγμή που πηγαίνει στο δικαστήριο, ακόμα και συγκεκριμένους
λόγους να έχει, είναι συνδεδεμένα αυτά τα πράγματα. Ο δικαστής για να βγάλει απόφαση υπεισέρχεται στην ουσία των πραγμάτων και μεταξύ των λόγων της αναθεωρήσεως υπάρχουν λόγοι που μπορεί να σημαίνουν επανεξέταση όλου του θέματος.
Ο δεύτερος λόγος τον οποίο περιλαμβάνετε στους λόγους αναθεώρησης, που λέει: "Στην περίπτωση κατά την οποία προέκυψαν καινούρια αποδεικτικά στοιχεία" είναι λόγος με τον οποίο εισέρχεται κανείς στην ουσία. Το δικαστήριο το οποίο θα ελέγχει εάν καλώς ή κακώς απορρίφθηκε η πρόταση αναθεώρησης, υποχρεωτικά θα εξετάσει το σύνολο των αποδεικτικών στοιχείων και των νέων στοιχείων για να δει εάν υπάρχουν ή δεν υπάρχουν νέα στοιχεία που επηρεάζουν την υπόθεση.
Επομένως, θα ανοίξει το φάκελο και θα πρέπει να κρίνει επί των
στοιχείων. Είναι γνωστό ότι σε αυτά τα ζητήματα, εάν είναι τύπος ή ουσία, λύση δεν υπάρχει. Καλώς δεν υπάρχει λύση. Η νομολογία έχει τη δυνατότητα να υπεισέρχεται και στον τύπο και στην ουσία, όταν είναι ανάγκη να υπεισέλθει.
ΠΡΟΕΔΡΕΥΩΝ (Κωνσταντίνος Βρεττός: Ο κ. Τσιόγκας έχει το λόγο. ΔΗΜΗΤΡΙΟΣ ΤΣΙΟΓΚΑΣ: Μετά τη δέσμευση του κυρίου Υπουργού για το
πρόβλημα των εργαζομένων, δηλαδή ότι δεν πρόκειται να έχουμε δυσμενείς συνέπειες για τους εργαζόμενους, περιμέναμε και για τις άλλες παρατηρήσεις που κάναμε μία απάντηση.
Πιστεύω ότι έστω και την τελευταία στιγμή πρέπει να το δει ο κύριος Υπουργός το αίτημα που βάζει η Ομοσπονδία των Εργαζομένων με την αύξηση των μονάδων αποζημίωσης στα τέλη διαδρομής από επτά που ήταν μέχρι σήμερα σε εννιά. Βέβαια οι δύο μονάδες εξ αυτών, πάνε αποκλειστικά στους ελεγκτές εναέριας κυκλοφορίας. Αυτό αποτελεί μια κραυγαλέα περίπτωση αδικίας εις βάρος του υπόλοιπου προσωπικού της Υπηρεσίας Πολιτικής Αεροπορίας, αλλά και σκάνδαλο πρώτου μεγέθους.
'Ολα αυτά που λέμε, δεν είναι μόνο δική μας άποψη. Είναι και αίτημα
των εργαζομένων. Νομίζω ότι έστω και τελευταία στιγμή πρέπει να ικανοποιηθεί το αίτημά τους.
Για το άρθρο 35, για τη ρύθμιση θεμάτων προσωπικού, μας δώσατε μια ερμηνευτική παρατήρηση. "'Εναντι απώλειας ειδικότητας για λόγους υγείας" λέει το νομοσχέδιο. Η τροποποίηση λέει "ή αντικειμενικής αδυναμίας άσκησης καθηκόντων". Ακριβώς για την ίδια παράγραφο μπορεί να εννοηθεί, αντί για λόγους υγείας, αντικειμενική αδυναμία άσκησης καθηκόντων. Σημαίνει το ίδιο πράγμα. Δεν αλλάζει δηλαδή η ουσία αυτή της παραγράφου στο άρθρο 35 με την τροποποίηση που κάνατε.
ΠΡΟΕΔΡΕΥΩΝ (Κωνσταντίνος Βρεττός): Κηρύσσεται περαιωμένη η συζήτηση
επί της ενότητος των άρθρων 1 έως και 38.
Ερωτάται το Σώμα: Γίνεται δεκτό το άρθρο 1;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 1 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 2;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 2 έγινε δεκτό
κατά πλειοψηφία.
Εισερχόμεθα στην ψήφισή τους κεχωρισμένως.

Ερωτάται το Σώμα: Γίνεται δεκτό το άρθρο 3;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 3 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 4;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 4 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 5, όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 5 έγινε δεκτό
όπως τροποποιήθηκε, κατά πλειοψηφία.
Ερωτάται το Σώμα: Γίνεται δεκτό το άρθρο 6;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 6 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 7;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 7 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 8;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 8 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 9;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 9 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 10;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 10 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 11;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 11 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 12;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 12 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 13;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 13 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 14, όπως τροποποιήθηκε;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 14 έγινε δεκτό όπως τροποποιήθηκε, κατά πλειοψηφία.
Ερωτάται το Σώμα: Γίνεται δεκτό το άρθρο 15;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 15 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 16;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 16 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 17;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 17 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 18;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 18 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 19;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 19 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 20;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 20 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 21;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 21 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 22;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 22 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 23;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 23 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 24;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 24 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 25;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 25 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 26;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 26 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 27;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 27 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 28;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 28 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 29, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς, το άρθρο 29 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 30;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 30 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 31;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 31 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 32, όπως τροποποιήθηκε;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 32 έγινε δεκτό, όπως τροποποιήθηκε, κατά πλειοψηφία.
Ερωτάται το Σώμα: Γίνεται δεκτό το άρθρο 33;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 33 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 34;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 34 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 35, όπως τροποποιήθηκε;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 35 έγινε δεκτό όπως τροποποιήθηκε κατά πλειοψηφία.
Ερωτάται το Σώμα: Γίνεται δεκτό το άρθρο 36;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 36 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 37;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 37 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 38, όπως τροποποιήθηκε;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΑ ΚΟΛΛΙΑ-ΤΣΑΡΟΥΧΑ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς, το άρθρο 38, έγινε δεκτό όπως τροποποιήθηκε κατά πλειοψηφία.
Εισερχόμεθα στην ψήφιση του ακροτελευτίου άρθρου.

Ερωτάται το Σώμα: Γίνεται δεκτό το ακροτελεύτιο άρθρο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Κωνσταντίνος Βρεττός): Το ακροτελεύτιο άρθρο, έγινε δεκτό ομοφώνως.
Συνεπώς, το νομοσχέδιο του Υπουργείου Μεταφορών και Επικοινωνιών
"Προσαρμογή στις διατάξεις της Οδηγίας 94/56/Ε.Κ. του Ευρωπαϊκού Συμβουλίου για τη θέσπιση βασικών αρχών που διέπουν τις έρευνες ατυχημάτων και συμβάντων Πολιτικής Αεροπορίας -Ενίσχυση της κρατικής εποπτείας επί των Προτύπων Ασφάλειας Πτήσεων και ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.)", έγινε δεκτό επί της αρχής και επί των άρθρων κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.55', λύεται η συνεδρίαση για
αύριο Παρασκευή 6 Απριλίου 2001 και ώρα 10.00', με αντικείμενο εργασιών του Σώματος: Aποφάσεις Βουλής, συζήτηση σε επίπεδο Αρχηγών Κομμάτων και λήψη απόφασης (ψηφοφορία) επί των αναθεωρητέων διατάξεων του Συντάγματος, σύμφωνα με τα άρθρα 110 του Συντάγματος και 119 του Κανονισμού της Βουλής.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ


