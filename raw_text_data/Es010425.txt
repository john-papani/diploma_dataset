
ΣΥΝΕΔΡΙΑΣΗ ΡΝΗ' 
Τετάρτη 25 Απριλίου 2001 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. Ανακοινώνεται ότι τη συνεδρίαση παρακολουθούν μαθητές, από το 3ο Δημοτικό Σχολείο Aλίμου, το 2ο Δημοτικό Σχολείο Σαλαμίνας, το Γυμνάσιο Ζησιμοπούλου Ηλείας και το 1ο Γυμνάσιο Τρικάλων,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Πέμπτης 26 Απριλίου 2001,
4. Συζήτηση επικαίρων ερωτήσεων:
α) Προς τον Υπουργό Μεταφορών και Επικοινωνιών, σχετικά με την
έγκριση εκτέλεσης, με υπεραστικά λεωφορεία δρομολογίων, από την Καλαμάτα προς τα Ιωάννινα,
β) Προς τον Υπουργό Δικαιοσύνης, σχετικά με τις προθέσεις του Υπουργείου για την αναμόρφωση του θεσμού αδειών των κρατουμένων κλπ.,
γ) Προς τον Υπουργό Γεωργίας, σχετικά με τη θεσμοθέτηση της κάλυψης
των ζημιών στην αγροτική παραγωγή από τις Ελληνικές Γεωργικές Ασφαλίσεις (ΕΛΓΑ),
Γ. ΝΟΜΟΘΕΤΙΚΗ ΕΡΓΑΣΙΑ
Συζήτηση επί των άρθρων και τροπολογιών του σχεδίου νόμου του
Υπουργείου Εθνικής 'Αμυνας: "Ρύθμιση θεμάτων Μετοχικών Ταμείων Υπουργείου Εθνικής 'Αμυνας και άλλες διατάξεις",
ΟΜΙΛΗΤΕΣ
Α. Επί των επικαίρων ερωτήσεων:
ΑΝΔΡΕΟΥΛΑΚΟΣ Α.,
ΑΡΓΥΡΗΣ Ε.,
ΒΟΥΛΓΑΡΗΣ Α.,
ΚΑΤΣΙΛΙΕΡΗΣ Π.,
ΣΤΑΘΟΠΟΥΛΟΣ Μ.,
ΤΖΑΜΤΖΗΣ Ι.,
Β. Επί του σχεδίου νόμου του Υπουργείου Εθνικής 'Αμυνας: 
ΑΝΑΓΝΩΣΤΟΠΟΥΛΟΣ Θ.,
ΑΝΔΡΕΟΥΛΑΚΟΣ Α.,
ΑΠΟΣΤΟΛΑΚΗΣ Δ.,
ΒΑΡΒΙΤΣΙΩΤΗΣ Ι.,
ΒΑΡΒΙΤΣΙΩΤΗΣ Μ.,
ΔΑΜΑΝΑΚΗ Μ.,
ΚΑΝΕΛΛΗ Λ.,
ΚΟΝΤΟΜΑΡΗΣ Ε.,
ΚΟΥΡΚΟΥΛΑ Ε.,
ΠΑΠΑΚΩΣΤΑ ΑΙΚ.,
ΠΑΥΛΟΠΟΥΛΟΣ Π.,
ΣΠΗΛΙΩΤΟΠΟΥΛΟΣ Σ.,
ΣΠΥΡΙΟΥΝΗΣ Κ.,
ΤΣΟΧΑΤΖΟΠΟΥΛΟΣ Α.,
ΦΛΩΡΙΝΗΣ Α.,
ΧΑΡΑΛΑΜΠΟΠΟΥΛΟΣ Ι.

Π Ρ Α Κ Τ Ι Κ Α Β Ο Υ Λ Η Σ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡΝΗ'
Τετάρτη 25 Απριλίου 2001
-----
Αθήνα, σήμερα στις 25 Απριλίου 2001, ημέρα Τετάρτη και ώρα 10.41' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 24.4.2001 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΝΖ' συνεδριάσεώς του, της 24ης Απριλίου 2001 σε ό,τι αφορά την ψήφιση στο σύνολο του σχεδίου νόμου: 1."Προσαρμογή στις διατάξεις της οδηγίας 94/56
Ε.Κ. του Ευρωπαϊκού Συμβουλίου για τη θέσπιση βασικών αρχών που διέπουν τις έρευνες ατυχημάτων και συμβάντων Πολιτικής Αεροπορίας-Ενίσχυση της κρατικής εποπτείας επί των Προτύπων Ασφάλειας Πτήσεων, ρύθμιση συναφών οργανωτικών θεμάτων της Υπηρεσίας Πολιτικής Αεροπορίας (Υ.Π.Α.) και άλλες διατάξεις."
2."Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας, σχετικά με την επανεισδοχή προσώπων των οποίων η διαμονή είναι παράνομη".) 
Παρακαλείται ο κύριος Γραμματέας να διαβάσει τις αναφορές προς το
Σώμα.
Ανακοινώνονται προς το Σώμα από τον κ. Νικόλαο Λεβογιάννη, Βουλευτή Κυκλάδων, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω το
δελτίο επικαίρων ερωτήσεων της Πέμπτης 26 Απριλίου 2001.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής) 1. Η με αριθμό 834/23-4-2001 επίκαιρες ερωτήσεις του Βουλευτή της
Νέας Δημοκρατίας κ. Ευάγγελου Πολύζου προς τον Υπουργό Γεωργίας, σχετικώς με τις προθέσεις της Κυβέρνησης να αποζημιώσει τους πληγέντες, από παγετό κερασοπαραγωγούς του Νομού Πιερίας.
2. Η με αριθμό 829/23-4-2001 επίκαιρη ερώτηση του Βουλευτή του
Κουμουνιστικού Κόμματος Ελλάδας κ. Γεωργίου Χουρμουζιάδη προς τον Υπουργό Εθνικής Παιδείας και Θρησκευμάτων, σχετικώς με το διορισμό εκπαιδευτικών μουσικής αγωγής στα δημόσια σχολεία.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. Βουλής)
1. Η με αριθμό 836/23-4-2001 επίκαιρη ερώτηση του Βουλευτή της Νέας
Δημοκρατίας κ. Ευγένιου Χαϊτίδη προς τον Υπουργό Γεωργίας, σχετικώς με

την αποζημίωση των πληγέντων, από παγετό αμυγδαλοπαραγωγών του Νομού Σερρών κλπ.
2. Η με αριθμό 830/23-4-2001 επίκαιρη ερώτηση του Βουλευτή του Κουμμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικώς με τη συρρίκνωση της εταιρείας Αθηναϊκή Χαρτοποιϊα (ΣΟΦΤΕΞ), τις απολύσεις εργαζομένων κλπ.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι εισερχόμαστε στη
συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου.
Πρώτη είναι η με αριθμό 833/23-4-2001 επίκαιρη ερώτηση του Βουλευτή
του Πανελληνίου Σοσιαλιστικού Κινήματος κ. Πέτρου Κατσιλιέρη προς τον Υπουργό Μεταφορών και Επικοινωνιών, σχετικώς με την έγκριση εκτέλεσης, με υπεραστικά λεωφορεία δρομολογίων, από την Καλαμάτα προς τα Ιωάννινα.
Η επίκαιρη ερώτηση του κ. Κατσιλιέρη έχει ως εξής:
"Απίστευτη είναι η ταλαιπωρία που υφίστανται εκατοντάδες Μεσσήνιοι αλλά και κάτοικοι της δυτικής Ελλάδας από την ανυπαρξία δρομολογίων υπεραστικών λεωφορείων που να συνδέουν τους Νομούς τριών Περιφερειών.
Η Ηγουμενίτσα, όπως είναι γνωστό, αποτελεί τα τελευταία χρόνια τη
βασική είσοδο και έξοδο της χώρας μας προς την Ευρώπη. Για να φθάσει όμως ένας κάτοικος της Μεσσηνίας στην Ηγουμενίτσα ή ένας Μεσσήνιος φοιτητής στα Ιωάννινα με μαζικό μέσο μεταφοράς, αν είναι τυχερός και προλάβει όλες τις ανταποκρίσεις, χρειάζεται 12 με 15 ώρες, ενώ, αν υπήρχε απευθείας δρομολόγιο από την Καλαμάτα θα αρκούσαν 6-7- ώρες.
Ερωτάται ο Υπουργός: Θα ικανοποιήσει την ανάγκη των κατοίκων της Μεσσηνίας και της δυτικής Ελλάδας για τη συγκοινωνιακή τους σύνδεση; Θα εγκρίνει την αίτηση του ΚΤΕΛ Μεσσηνίας για την εκτέλεση δρομολογίων από την Καλαμάτα προς τα Ιωάννινα;"
Ο Υφυπουργός Μεταφορών και Επικοινωνιών κ. Βούλγαρης έχει το λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών):
Ευχαριστώ, κύριε Πρόεδρε.
Κύριε συνάδελφε, σύμφωνα με τις διατάξεις του άρθρου 30 του νόμου 588 του 1977 η καθιέρωση διανομαρχιακών υπεραστικών επιβατικών γραμμών μεταξύ πόλεων για την εκτέλεση της συγκοινωνίας με λεωφορεία των ΚΤΕΛ γίνεται με προεδρικό διάταγμα που εκδίδεται μετά από πρόταση του Υπουργού Μεταφορών και Επικοινωνιών.
Στη συνέχεια με το νόμο 2647 του 1998, "Ρύθμιση αρμοδιοτήτων στις
περιφέρειες", με τις διατάξεις του οποίου μεταβιβάστηκαν αρμοδιότητες από τα Υπουργεία και από τους Υπουργούς στους γενικούς γραμματείς περιφερειών, δεν καθορίστηκε ο τρόπος άσκησης αυτής της αρμοδιότητας, η οποία βέβαια υλοποιείται με την έκδοση προεδρικών διαταγμάτων. Αποτέλεσμα ήταν ότι αυτές οι αποφάσεις γενικών γραμματέων, οι οποίοι προσπάθησαν στα πλαίσια βέβαια των δικών τους αρμοδιοτήτων να λύσουν ζητήματα διασύνδεσης μεταξύ ΚΤΕΛ διαφορετικών νομών, στερούνταν νομιμότητας.
Το Υπουργείο Μεταφορών και Επικοινωνιών, όπως γνωρίζετε και όπως έχει ήδη δημόσια ανακοινωθεί, έχει συντάξει ένα σχέδιο νόμου για τη λειτουργία των αστικών και υπεραστικών ΚΤΕΛ, το οποίο ήδη βρίσκεται στη διαδικασία της επεξεργασίας από τη Νομοπαρασκευαστική Επιτροπή ούτως ώστε εντός των πρώτων ημερών του Μαϊου να εισαχθεί στη Βουλή για την ψήφισή του.
'Ετσι, λοιπόν, με το άρθρο 7 του σχεδίου νόμου για την οργάνωση των αστικών και υπεραστικών ΚΤΕΛ περιγράφεται με σαφήνεια η διαδικασία της καθιέρωσης υπεραστικών διανομαρχιακών γραμμών που συνδέουν πρωτεύουσα ή δήμο νομού με πρωτεύουσα ή δήμο άλλου νομού. Η διαδικασία αυτή προβλέπει αίτηση από το ΚΤΕΛ που επιθυμεί να καθιερωθεί τέτοια γραμμή, γνωμοδότηση του περιφερειάρχη και στη συνέχεια συνεργασία των γενικών γραμματέων των περιφερειών από το νομό που αιτεί τη σύνδεση στο νομό που θα γίνεται αυτή η διανομαρχιακή σύνδεση.
Περιγράφεται, λοιπόν, με σαφήνεια κι έτσι το αίτημα αυτό που υπάρχει για τη σύνδεση γραμμής από την Καλαμάτα στα Γιάννενα για να εξυπηρετούνται κυρίως οι φοιτητές θα υλοποιηθεί σύμφωνα με τις διατάξεις του σχεδίου νόμου, στο οποίο αναφέρθηκα.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Κατσιλιέρης έχει το λόγο.
ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, κύριε Υπουργέ, είναι πραγματικά
παράδοξο στην εποχή του διαδικτύου, της παγκοσμιοποίησης και της ελεύθερης επικοινωνίας, να συζητάμε σήμερα στη Βουλή την ανάγκη αδειοδότησης για την εκτέλεση δρομολογίου από λεωφορείο προκειμένου να συνδεθεί η Καλαμάτα με την Ηγουμενίτσα, ο Νομός Μεσσηνίας με το Νομό Ιωαννίνων, η νοτιοδυτική Πελοπόννησος με την 'Ηπειρο και να σταματήσει έτσι η ταλαιπωρία για εκατοντάδες πολίτες.
Ελπίζω ότι με το σχέδιο νόμου που αναμένεται, όπως είπατε, κύριε Υπουργέ, να εισαχθεί σύντομα, τις επόμενες εβδομάδες στη Βουλή, να δώσουμε τέλος και σ' αυτό και σε άλλα παράδοξα των οδικών μεταφορών, τα οποία καθημερινά ταλαιπωρούν χιλιάδες 'Ελληνες. Γιατί εκτός από το αεροδρόμιο "ΕΛΕΥΘΕΡΙΟΣ ΒΕΝΙΖΕΛΟΣ" και το μετρό της Αθήνας υπάρχουν και οι σταθμοί των ΚΤΕΛ, στον Κηφισό και σε όλες τις πόλεις της Ελλάδας, για τους οποίους μόνο υπερήφανοι δεν πρέπει να αισθανόμαστε.
Η ταλαιπωρία που υφίστανται καθημερινά εκατοντάδες Μεσσήνιοι, αλλά και πολίτες της νοτιοδυτικής Πελοποννήσου από την ανυπαρξία δρομολογίων υπεραστικών λεωφορείων που να συνδέουν τους νομούς τριών Περιφερειών είναι απίστευτη: Για να φτάσει ένας κάτοικος της Μεσσηνίας στην Ηγουμενίτσα ή ένας Μεσσήνιος φοιτητής στα Ιωάννινα με μαζικό μέσο μεταφοράς, αν είναι τυχερός και προλάβει όλες τις ανταποκρίσεις, χρειάζεται περίπου δεκαπέντε ώρες, ενώ εάν υπήρχε απ' ευθείας σύνδεση Καλαμάτας-Ιωαννίων θα αρκούσαν έξι με επτά ώρες.
Εδώ και ένα χρόνο υπάρχει αίτημα του ΚΤΕΛ Μεσσηνίας για να δοθεί άδεια, προκειμένου να εκτελεί αυτό το δρομολόγιο προς τα Ιωάννινα και αντίστροφα, για να εξυπηρετούνται κύρια οι φοιτητές.
Θέλω να πιστεύω, κύριε Υπουργέ, ότι με το σχέδιο νόμου που
αναμένεται να έρθει στη Βουλή θα δοθεί πραγματικά ένα τέλος σε αυτήν την ταλαιπωρία έτσι ώστε να ικανοποιηθούν τα αιτήματα και να λυθούν τα προβλήματα των πολιτών.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): 'Οπως ανέφερα και στην πρωτολογία μου, κύριε συνάδελφε, επειδή υπάρχουν και άλλα αιτήματα σε πολλούς νομούς για να υπάρχει αυτή η σύνδεση των υπεραστικών ΚΤΕΛ που να συνδέουν κυρίως πρωτεύουσες διαφορετικών νομών, γι' αυτό με το άρθρο 7 του σχεδίου νόμου καθορίζεται με πληρότητα και με σαφήνεια η διαδικασία καθιέρωσης αυτών των υπεραστικών γραμμών. Και συγκεκριμένα, το ΚΤΕΛ που ενδιαφέρεται να θεσπίσει μια τέτοια υπεραστική γραμμή, που να συνδέει πρωτεύουσες δύο νομών, υποβάλει ένα αίτημα στο γενικό γραμματέα της περιφέρειας στο οποίο ανήκει το οποίο στη συνέχεια μεταβιβάζεται στο νομό με τον οποίο επιθυμεί να συνδεθεί. Γνωμοδοτεί το ΚΤΕΛ του δεύτερου νομού, γνωμοδοτεί και ο άλλος γενικός γραμματέας της περιφέρειας και εφόσον υπάρξει συμφωνία, τότε επικυρώνεται αυτή η υπεραστική σύνδεση που συνδέει κυρίως τις πρωτεύουσες των δύο νομών. 
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Το σχέδιο νόμου, κύριε συνάδελφε, προβλέπει και τι γίνεται σε περίπτωση που διαφωνεί ο ένας εκ των δύο ή διαφωνούν και οι δύο. Τότε η γραμμή αυτή καθιερώνεται τελικά με όρους και προϋποθέσεις συνεκμετάλλευσης από τα δύο ΚΤΕΛ με απόφαση του Υπουργού Μεταφορών και Επικοινωνιών. Δεν υπάρχει κανένα σημείο αδιευκρίνιστο στην όλη διαδικασία.
Η διάταξη την οποία προτείνουμε και την οποία εξάλλου θα έχετε τη δυνατότητα να συζητήσετε και στην αρμόδια Κοινοβουλευτική Επιτροπή αλλά και στην Ολομέλεια, είναι σαφής και λύνει το θέμα αυτό.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Δεύτερη είναι η με αριθμό
832/23.4.2001 επίκαιρη ερώτηση του Βουλευτή της Νέας Δημοκρατίας
κ. Απόστολου Ανδρεουλάκου προς τον Υπουργό Δικαιοσύνης, σχετικώς με τις προθέσεις του Υπουργείου για την αναμόρφωση του θεσμού αδειών των κρατουμένων κλπ.
Η επίκαιρη ερώτηση του κ. Ανδρεουλάκου έχει ως εξής:
"'Αφαντος παραμένει ο οκτάκις ισοβίτης αρχηγός της "εταιρείας δολοφόνων" Χρήστος Παπαδόπουλος ο οποίος μετά την Πασχαλινή άδεια δεν επέστρεψε στις φυλακές. Δεν είναι η πρώτη φορά που βαρυποινίτης εκμεταλλεύεται το θεσμό των αδειών για να αποδράσει. Υπενθυμίζεται η 
περίπτωση του μεγαλέμπορου ναρκωτικών Αντέμ Χουσείνογλου ο οποίος διέφυγε στο εξωτερικό και έκτοτε παραμένει ασύλληπτος.
Τα παραπάνω θέτουν επιτακτικά ζήτημα ριζικής αναμόρφωσης του θεσμού
αδειών των κρατουμένων, γιατί, όπως έχει ο θεσμός σήμερα, και φενακισμό του ποινικού κολασμού συνιστά και σε μαύρη τρύπα του σωφρονιστικού συστήματος έχει εξελιχθεί.
Κατόπιν των ανωτέρω ο κύριος Υπουργός Δικαιοσύνης ερωτάται:
Εάν προτίθεται να αναλάβει συγκεκριμένη νομοθετική πρωτοβουλία για
την αναμόρφωση του θεσμού αδειών των κρατουμένων, ώστε στο μέλλον να αποφευχθούν ανάλογα περιστατικά απόδρασης επικίνδυνων βαρυποινιτών."
Ο Υπουργός Δικαιοσύνης κ. Σταθόπουλος έχει το λόγο.
ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Ευχαριστώ, κύριε Πρόεδρε. Δεν υπάρχει αμφιβολία ότι το σύστημα παροχής αδειών στους
κρατουμένους απέτυχε στη συγκεκριμένη, στην ατομική περίπτωση του οκτάκις ισοβίτη Χρήστου Παπαδόπουλου. Το ερώτημα είναι εάν η αποτυχία αυτή οφείλεται στο θεσμικό πλαίσιο ή στην εφαρμογή του. Πιστεύω ότι ισχύει κατά κύριο λόγο το δεύτερο.
Ο νόμος προβλέπει και επιβάλλει στα όργανα, τα οποία είναι εντεταλμένα να αποφασίσουν εάν θα χορηγηθεί ή δεν θα χορηγηθεί η άδεια, να εξετάσουν την προσωπικότητα του καταδίκου -διαβάζω το κείμενο του νόμου- την εν γένει συμπεριφορά του μετά την τέλεση της πράξης, να εξετάσουν εάν υπάρχουν λόγοι που δικαιολογούν την προσδοκία ότι δεν υπάρχει κίνδυνος φυγής κλπ. Είναι εξετάσεις της ατομικής περίπτωσης που δεν μπορούν να γίνουν εκ των προτέρων κατά τρόπο αφηρημένο και γενικό από τον νομοθέτη.
Γι' αυτό ακριβώς διατάξαμε διοικητική εξέταση. Η απόφαση από το Τριμελές Συμβούλιο πάρθηκε κατά πλειοψηφία. Μειοψήφισε η κοινωνική λειτουργός. Πλειοψήφισαν ο διευθυντής φυλακής και ο εισαγγελέας επόπτης της φυλακής.
Θα είμαστε αυστηροί στην εξέταση αυτή η οποία γίνεται. Δεν θα
διστάσουμε, εάν ανακύψει περίπτωση ευθύνης, να ξεκινήσουμε τη διαδικασία της πειθαρχικής δίωξης. Επειδή πρόκειται και για εισαγγελικό λειτουργό είναι πολύ πιθνανό να διενεργήσω ο ίδιος την προκαταρκτική εξέταση. Αυτήν τη στιγμή τη διενεργεί ο νομικός σύμβουλος του Υπουργείου Δικαιοσύνης. Ο Υπουργός Δικαιοσύνης είναι γνωστό ότι έχει την αρμοδιότητα να ασκεί την πειθαρχική δίωξη.
Από την άλλη μεριά το θεσμικό πλαίσιο νομίζω ότι σε γενικές γραμμές είναι καλό, είναι ικανοποιητικό. Ο θεσμός των αδειών εξυπηρετεί στόχους σημαντικούς της σωφρονιστικςη πολιτικής και αποδίδει. Εκατοντάδες κρατούμενοι κάνουν χρήση και επανέρχονται και διευκολύνονται στη διαδικασία της κοινωνικής επανένταξης. Υπάρχουν ανθρωπιστικοί λόγοι που επιβάλουν να δίνονται αυτές οι άδειες. Το ότι σε ελάχιστες περιπτώσεις αποτυγχάνει αυτό το σύστημα, δεν σημαίνει ότι πρέπει να στερηθούν αυτό το ανθρώπινο δικαίωμα όλοι οι άλλοι που είχαν κάνει σωστή χρήση. 'Αρα, ο θεσμός θα παραμείνει.
Εν τούτοις, κύριε Ανδρεουλάκου, δεν αρνούμαι -δεν παίρνω ανελαστική και άκαμπτη θέση- κάποια επανεξέταση για να δούμε αν σε επιμέρους θέματα μπορεί να γίνει βελτίωση του θεσμικού πλαισίου,, το οποίο δεν είναι παλαιό, είναι πρόσφατο. Ο σωφρονιστικός κώδικας ισχύει από το Δεκέμβριο του 1999. Ευχαρίστως θα ακούγαμε οποιεσδήποτε προτάσεις δικές σας, αν νομίζετε ότι κάτι πρέπει να αλλάξει στο θεσμικό πλαίσιο.
'Ομως δεν πρέπει να δίνουμε εκεί σημασία, δεν πρέπει να αποδώσουμε τη μεγάλη βαρύτητα στο θεσμικό πλαίσιο, γιατί αυτό θα ενείχε τον κίνδυνο, κύριε Ανδρεουλάκο, να ξεχάσουμε τις ατομικές ευθύνες, να υποβαθμίσουμε το θέμα της ατομικής ευθύνης που μπορεί να υπάρχει. Ευχαριστώ.
ΠΡΟΕΔΡΕΥΩΝ (Κωσσταντίνος Γείτονας): Κύριε Υπουργέ, απ' ό,τι άκουσα, σκέφτεσθε αλλαγές. Και επειδή ήμουν Υπουργός Δημόσιας Τάξης σε περιόδους που έγιναν από το Υπουργείο σας κάποιες αλλαγές, σας λέω εκ πείρας ότι καλό είναι να ακούσετε αυτήν τη φορά με πολλή προσοχή ως Υπουργείο Δικαιοσύνης τις απόψεις του Υπουργείου Δημόσιας Τάξης, για ορισμένες ειδικές περιπτώσεις ιδιαίτερα.
Ο κ. Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Η ερώτηση δεν έχει την έννοια ότι ασφισβητούμε τη χρησιμότητα του θεσμού των αδειών, για εξηγούμαστε. Απλώς όμως λέμε ότι πρέπει να τον δούμε πάλι το θεσμικό και να αποφεύγονται περιστατικά τέτοια τα οποία απλώνουν μέσα στην κοινωνία, στο σώμα των φιλονόμων πολιτών, το αίσθημα της ανασκάλειας. Διότι εδώ, εάν εκαλείτο, κύριε Υπουργέ, ο νομοθέτης στη συγκεκριμένη περίπτωση να αποφανθεί, βεβαίως δεν θα έδινε άδεια στον κ. Παπαδόπουλο.
Είναι περίγραμμα ο νόμος. Αλλά, εάν μπορούμε όμως με το περίγραμμα να 
αποκλείσουμε περιστατικά τέτοια, θα είναι χρήσιμο. Διότι, ο κ. Παπαδόπουλος, μην ξεχνάτε, κύριε Πρόεδρε, ότι υπήρξε ο εισηγητής του

οργανωμένου εγκλήματος. 'Εφτιαξε μία εταιρεία που ήταν πραγματική εταιρεία του εγκλήματος. Αποτέλεσμα αυτής της δραστηριότητος, αυτής της εταιρείας, της οποίας ο δικηγόρος Παπαδόπουλος υπήρξε ο εγκέφαλος, ήταν οκτώ ηλικιωμένα άτομα, εντελώς αθώα και εντελώς ανυποψίαστα, να χάσουν τη ζωή τους. Εάν δεν παρενέβαινε η Αστυνομία, θα συνέχιζε αυτή η εταιρεία την εγκληματική της δράση.
Ποιες σκέψεις κάνω και τις θέτω υπόψη σας, κύριε Υπουργέ; Οι
συνέπειες, παραδείγματος χάριν, της παραβιάσεως αυτού του θεσμού από τον επωφελούμενο κρατούμενο, είναι οι εξής, κύριε Πρόεδρε: Να μην μπορεί να ξαναπάρει άδεια για ένα έτος!! Η προσωπική μου άποψη είναι, τις συνέπειες να τις κάνουμε πιο επώδυνες για να σκέπτεται ο κρατούμενος να παραβιάσει το θεσμό και να διακρίνουμε μεταξύ κρατουμένων που εκτίουν ποινές φυλακίσεως και κρατουμένων που εκτίουν ποινές καθείρξεως και μάλιστα ισοβίου καθείρξεως και μάλιστα, πολλαπλής ισοβίου καθείρξεως. Αυτό είναι το ένα θέμα.
Το δεύτερο θέμα: Θα πρέπει ο ανθρωπιστικός λόγος εκτίσεως των ποινών να υποχωρεί σε ειδεχθείς εγκληματίες, σε μεγάλες εγκληματικές φυσιογνωμίες. Και εκεί να ρίξουμε το βάρος, απλώς και μόνο στην επανένταξη, να τον διευκολύνουμε στην κοινωνική επανένταξη. Πώς; Να περιορίσουμε το θεσμό στην τελευταία διετία εκτίσεως των ισοβίων δεσμών παραδείγματος χάριν, γιατί μην ξεχνάμε ότι όταν λέμε ισόβια εννοούμε δεκαέξι χρόνια. Και σε καμία περίπτωση, όσους φόνους και να είχε εκτελέσει ο δράστης, δεν μπορεί να υπερβεί την εικοσαετία.
Σ' αυτές τις περιπτώσεις, λοιπόν, θα πρέπει να περιορίσουμε το θεσμό στην τελευταία διετία, να είμαστε μάλιστα και πλουσιοπάροχοι, ώστε να τον διευκολύνουμε να επανενταχθεί. Αλλά όμως να μην του δίνουμε αμέσως το δικαίωμα με την πρώτη οκταετία να μπορεί να εξέρχεται.
Επίσης, μία συνέπεια που μπορούμε να καθιερώσουμε είναι να στερήσουμε το βαρυποινίτη από το πλεονέκτημα της αυτομάτου υφ' όρον απολύσεως και των άλλων ευεργετικών διατάξεων εκτίσεως των ποινών, διότι τώρα έχουμε φθάσει σε εικονικές ποινές. Για παράδειγμα, όταν λέμε δεκαεπτά χρόνια κάθειρξη, εννοούμε έξι χρόνια. Γιατί, λοιπόν, ένας βαρυποινίτης να μην έχει μια τέτοια στέρηση, ώστε να γίνεται προσεκτικός για να μην παραβιάζει το θεσμό και για να μην περιέρχεται ολόκληρη η κοινωνία σε κατάσταση ανασφάλειας;
Νομίζω, κύριε Υπουργέ, ότι πρέπει να τον δείτε το θεσμό. Δεν είναι καινούριος. Είναι από το 1989. Κατά συνέπεια, το να κάνουμε δεύτερες σκέψεις για να περιορίσουμε τις ακραίες περιπτώσεις, θα είναι και για το θεσμό καλό και για την κοινωνία ακόμα καλύτερα.
ΠΡΟΕΔΡΕΥΩΝ (Κωνσταντίνος Γείτονας ): Ο κύριος Υπουργός έχει το λόγο. ΜΙΧΑΗΛ ΣΤΑΘΟΠΟΥΛΟΣ (Υπουργός Δικαιοσύνης): Κύριε συνάδελφε, ο

σωφρονιστικός κώδικας είναι καινούριος και έχει αλλάξει τις προϋποθέσεις. Οι σκέψεις τις οποίες εκφράσατε, θα ληφθούν υπόψη και θα εξεταστούν. Αν έχετε και άλλες να προσθέσετε ευχαρίστως να τις εξετάσουμε.
Ως προς τις συνέπειες της κακής χρήσης της άδειας, υπάρχει και
πρόβλεψη για διαγραφή ποινών από το φάκελο ύστερα από ένα χρόνο. 'Αρα στο φάκελο που έχουν τα αρμόδια μέλη του συμβουλίου, δεν έχουν πλήρη εικόνα. 'Ισως στη συγκεκριμένη περίπτωση να μην ήταν πλήρης ο φάκελος λόγω αυτής της διαγραφής. Δεν ξέρω αν υπάρχουν παλαιότερες απόπειρες απόδρασης του Παπαδόπουλου. 'Ολα αυτά θα εξεταστούν χωρίς όμως να καταργηθεί ο
πολύτιμος θεσμός των αδειών. 'Ολοι συμφωνούμε, ότι κακώς δόθηκε η άδεια στο συγκεκριμένο βαρυποινίτη. Εάν αυτή η κακή εφαρμογή του νόμου

οφείλεται σε υπαιτιότητα των συγκεκριμένων προσώπων, αυτό είναι υπό εξέταση. Νομίζω ότι ως προς τη συγκεκριμένη περίπτωση πρέπει να αποδώσουμε το βάρος και την προσοχή μας στο αν υπάρχουν ατομικές ευθύνες. 
Φοβάμαι ότι αν συζητάμε πολύ για το θεσμικό πλαίσιο, την εξέταση του
οποίου δεν αποκλείω, θα στραφεί περισσότερο η προσοχή μας σ' αυτό και λιγότερη στη συγκεκριμένη ευθύνη των εφαρμοστών. Στη χώρα μας πρέπει να γίνουμε αυστηρότεροι ως προς την ατομική ευθύνη του κάθε πολίτη και του κάθε κρατικού οργάνου. Δεν είναι μόνο οι νόμοι που πολλές φορές λέμε ότι φταίνε. Στη συγκεκριμένη περίπτωση πρέπει να δούμε σε ποιο βαθμό έχουν σοβαρότατη ευθύνη τα πρόσωπα τα οποία πήραν την απόφαση.
ΠΡΟΕΔΡΕΥΩΝ (Κωνσταντίνος Γείτονας): Η τρίτη με αριθμό 831/23.4.2001
επίκαιρη ερώτηση του Βουλευτή του Κομμουνιστικού Κόμματος Ελλάδας κ. Γεωργίου Χουρμουζιάδη προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με τις προθέσεις της Κυβέρνησης για 
ιδιωτικοποίηση της Εταιρείας 'Υδρευσης Αποχέτευσης της Θεσσαλονίκης κλπ. διαγράφεται λόγω κωλύματος του ερωτωμένου κυρίου Υπουργού.

Επίσης η τέταρτη με αριθμό 828/23.4.2001 επίκαιρη ερώτηση της
Βουλευτού του Συνασπισμού της Αριστεράς και της Προόδου κ. Ασημίνας Ξηροτύρη-Αικατερινάρη προς τους Υπουργούς Περιβάλλοντος, Χωροταξίας και Δημοσίων 'Εργων, Εσωτερικών, Δημόσιας Διοίκησης και Αποκέντρωσης, σχετικώς με την υποβάθμιση του Οργανισμού Ρυθμιστικού Θεσσαλονίκης κλπ. διαγράφεται λόγω κωλύματος του ερωτωμένου κυρίου Υπουργού.
Επίκαιρες ερωτήσεις δευτέρου κύκλου:
Πρώτη είναι η με αριθμό 826/23.4.2001 επίκαιρη ερώτηση του Βουλευτή της Νέας Δημοκρατίας κ. Ιορδάνη Τζαμτζή προς τον Υπουργό Γεωργίας, σχετικώς με τη θεσμοθέτηση της κάλυψης των ζημιών στην αγροτική παραγωγή από τις Ελληνικές Γεωργικές Ασφαλίσεις (ΕΛΓΑ).
Η επίκαιρη ερώτηση του κ. Τζαμτζή έχει ως εξής:
"Είναι πλέον ανάγκη να θεσμοθετηθεί η κάλυψη όλων των ζημιών από τον ΕΛΓΑ. Η τακτική του ΕΛΓΑ είναι να παρουσιάζει τα προβλήματα που δημιουργούνται στη φυτική παραγωγή ως μη καλυπτόμενα από τον ΕΛΓΑ. Οι επόπτες των περιφερειακών υπηρεσιών του ΕΛΓΑ, όταν κάνουν εκτιμήσεις που ορίζουν -δίχως να μπορεί κανείς να αμφισβητήσει την απόφασή τους- τις περιοχές καθώς και την αιτία της ζημιάς (π.χ. παγετός, καύσωνας κλπ.) 
'Ετσι ολόκληρες περιοχές μπορούν να αδικηθούν λόγω της πρώτης
εκτίμησης του επόπτη του ΕΛΓΑ. Ακολουθεί η εκτίμηση των γεωπόνων η οποία απέχει πάρα πολύ από την πραγματικότητα. Αυτό συμβαίνει επειδή η εκτίμηση των ζημιών γίνεται μόνο από το γεωπόνο -εκτιμητή του ΕΛΓΑ. Για να μην υπάρξει αδικία στην εκτίμηση των ζημιών, θα πρέπει αυτή να γίνεται από επιτροπή στην οποία θα συμμετέχει και εκπρόσωπος των αγροτών.
Ερωτάσθε κύριε Υπουργέ:
1. Τι προτίθεσθε να πράξετε σχετικά με τον καθορισμό των ζωνών καθώς και τις αιτίες της ζημιάς. Θα συνεχίσει να αδικείται ο αγροτικός κόσμος έχοντας την αρμοδιότητα αυτή μόνο ο επόπτης δίχως τη συμμετοχή των εκπροσώπων των αγροτών; Τι θα πράξετε ώστε να σταματήσει αυτή η κατάφωρη αδικία των ζημιών, η οποία μέχρι σήμερα γίνεται απουσία εκπροσώπων των αγροτών και οι αγρότες βρίσκονται κυριολεκτικά στο έλεος των εκτιμητών του ΕΛΓΑ;
2. Παγετός και χαλάζι έπληξαν περιοχές της κεντρικής Μακεδονίας, όπως ο Νομός Πέλλας και ο Νομός Ημαθίας, καταστρέφοντας ολοσχερώς σε πολλές περιπτώσεις τις παραγωγές ροδακινιών, κερασιών, αχλαδιών, δαμασκηνιών, βερικοκιών και ακτινιδίων. Τι θα πράξετε για την αντιμετώπιση του προβλήματος; Θα επιχορηγηθεί ο ΕΛΓΑ από τον κρατικό προϋπολογισμό για να μπορέσει να αποζημιώσει τους αγρότες;"
Ο Υφυπουργός Γεωργίας κ. Αργύρης έχει το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Eυχαριστώ, κύριε Πρόεδρε.
Αγαπητέ συνάδελφε, ο ΕΛΓΑ μέχρι στιγμής καλύπτει ζημιές από συγκεκριμένες αιτίες και αυτό καθορίζεται μέσα από τον Κανονισμό ασφάλισης που έχει ο ίδιος ο οργανισμός.
'Εχουμε ήδη συζητήσει και βρισκόμαστε στο στάδιο αναμόρφωσης του Κανονισμού του γεωργοασφαλιστικού συστήματος της φυτικής και της ζωικής παραγωγής της χώρας. Εκεί εξετάζουμε τις δυνατότητες της ασφαλιστικής κάλυψης από περισσότερα ζημιογόνα αίτια με σκοπό τη διασφάλιση του εισοδήματος των καλλιεργητών όλης της χώρας. 'Ηδη έχουν συσταθεί οι ομάδες εργασίας για την τροποποίηση των κανονισμών ασφάλισης του ΕΛΓΑ. 
'Οσον αφορά τις εκτιμήσεις των ζημιών, αυτές γίνονται από γεωπόνους
εκτιμητές και υπάρχει μια άμεση εποπτεία ελεγκτών του οργανισμού, θα έλεγα, με πολύ μεγάλη πείρα. Η πείρα τους και η δουλειά η οποία γίνεται φαίνονται από τις ενστάσεις που φτάνουν μόλις στο 4% των συνολικών ζημιών που γίνονται.
Για το μεγάλο θέμα που πολλές φορές έχει απασχολήσει και το Υπουργείο αλλά συνολικά και την περιφέρεια στις περιοχές όπου γίνονται οι ζημιές, νομίζω ότι όχι μόνο είναι δυνατή η συμμετοχή των αγροτών κατά την εκτίμηση των ζημιών, αλλά θα έλεγα ότι είναι και επιθυμητή. Δεν είναι θέμα εάν θα πρέπει να είναι στις επιτροπές ή όχι. Εξετάζουμε στο νέο οργανισμό αλλά και στην ανασύσταση συνολικά του ΕΛΓΑ να υπάρχει μια θεσμοθετημένη δυνατότητα συμμετοχή των παραγωγών, για να μην υπάρχουν αυτές οι αμφισβητήσεις γύρω από το θέμα των εκτιμήσεων του ΕΛΓΑ.
Για το άλλο σας ερώτημα για τις ζημιές που έγιναν στο Νομό Πέλλας και στο Νομό Ημαθίας από παγετό και χαλάζι, ξέρετε ότι παρακολουθούνται καθημερινά οι ζημιές οι οποίες έχουν γίνει, για να μπορέσουμε να προσδιορίσουμε κατά τον καλύτερο τρόπο τις επιπτώσεις από τη ζημιά που θα έχει η αναμενόμενη παραγωγή.
Για το τελευταίο σας ερώτημα για το εάν ο κρατικός προϋπολογισμός θα ενισχύσει τον ΕΛΓΑ: 'Ενας λόγος που αναμορφώνουμε συνολικά το νόμο για τη γεωργική και κτηνοτροφική ασφάλιση, είναι για να μπορέσουμε να εναρμονίσουμε και να μην υπάρχει πρόβλημα συμβατής σχέσης κράτους και ΕΛΓΑ, γιατί πρόκειται για έναν ασφαλιστικό οργανισμό που πολλές φορές εκλαμβάνεται ως οργανισμός στήριξης του εισοδήματος του παραγωγού και όχι ως απλά οργανισμός αποκατάστασης των ζημιών.
'Εχουμε έλθει σε επαφή και με την Ευρωπαϊκή 'Ενωση, ώστε στο νέο νόμο για τον ΕΛΓΑ, να μπορεί να υπάρχει χρηματοδότηση του Οργανισμού από τον κρατικό προϋπολογισμό.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τζαμτζής έχει το λόγο. ΙΟΡΔΑΝΗΣ ΤΖΑΜΤΖΗΣ: Κύριε Υπουργέ, ειλικρινά χαίρομαι γι'αυτό που
άκουσα, σχετικά με τη συμμετοχή των αγροτών στις επιτροπές εκτίμησης των ζημιών. Αλλά ας τα πάρουμε λίγο από την αρχή τα πράγματα.
Πρώτα απ'όλα, πρέπει να σας πω ότι ιδιαίτερα όσον αφορά τις εκτιμήσεις και επειδή στην Πέλλα τα καιρικά φαινόμενα έχουν πραγματικά ισοπεδώσει τις παραγωγές, είχαμε τον παγετό πριν από λίγες μέρες σε κάποιες περιοχές όπως στους Δήμους Βεγορίτιδας, 'Εδεσσας, Εξαπλατάνου και

Μεγάλου Αλεξάνδρου. 'Εχουμε αυτές τις μέρες τις χαλαζοπτώσεις οι οποίες κυριολεκτικά ισοπέδωσαν τις καλλιέργειες, ιδιαίτερα τις δενδρώδεις καλλιέργειες και τα σιτηρά. Καταλαβαίνετε, λοιπόν, ότι το πρόβλημα είναι πάρα πολύ σοβαρό.
'Ερχομαι, λοιπόν, στον καθορισμό των ζωνών από τους επόπτες σχετικά με το θέμα των παγετών. Ο επόπτης έχει το δικαίωμα να ορίσει τις ζώνες. Λέει ότι πάνω από εννιακοσίων μέτρα έχουμε παγετό και στα οκτακόσια δεν έχουμε;

'Εχω στα χέρια μου τις τιμές κλίματος από το Ινστιτούτο της Νάουσας. Είναι ξεκάθαρες και δεν μπορούμε να πούμε ότι κάτω από τα εννιακόσια
μέτρα δεν έχει παγετό.
Επίσης, στις εκτιμήσεις των ζημιών από χαλαζοπτώσεις ας πούμε, πολλές φορές αμφισβητούνται από τους αγρότες γιατί ενώ άλλα λένε εκείνη την ώρα οι γεωπόνοι-εκτιμητές στη συνέχεια όταν πηγαίνουν στα κεντρικά γραφεία

του ΕΛΓΑ οι εκτιμήσεις αλλοιώνονται. 'Ετσι έχουμε ενστάσεις επί ενστάσεων. Θα πρέπει αυτή η διαδικασία να σταματήσει και χαίρομαι ειλικρινά εφόσον στην αναθεώρηση του κανονισμού λειτουργίας του ΕΛΓΑ μπουν οι αγρότες και συμμετέχουν στις επιτροπές.
Το δεύτερο που θέλω να πω είναι αν θα παραμείνει ο ΕΛΓΑ σαν κρατικός φορέας. Επιβάλλεται να παραμείνει. Μην ξεχνάμε ότι επιχορηγούνται για τα χρέη τους οι ΠΑΕ και τόσοι φορείς. Δεν θα επιχορηγηθεί ο ΕΛΓΑ για να μπορέσει να αποζημιώσει ικανοποιητικά τους 'Ελληνες αγρότες; Υπάρχουν περιοχές όπως η Πέλλα και η Ημαθία που οι αγρότες θα αντιμετωπίσουν πρόβλημα επιβίωσης σημαντικότατο. Είμαι βέβαιος πως το ξέρετε.

Θα πρέπει, λοιπόν, να λάβουμε όλα τα μέτρα για να δώσουμε στον αγρότη τη δυνατότητα να επιβιώσει. Κλείνω λέγοντας ότι πρέπει ο καθορισμός των ζωνών από τους επόπτες να γίνεται σωστά καθώς και η εκτίμηση των ζημιών και με συμμετοχή των αγροτών στις επιτροπές και να παραμείνει ο ΕΛΓΑ ως κρατικός φορέας.
Πάντως, κύριε Υπουργέ, θα ήθελα να ξέρω πόσο έγκαιρα θα αποζημιωθούν οι αγρότες για τις θεομηνίες, είτε για τον παγετό είτε για το χαλάζι. 
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Γεωργίας κ. Αργύρης
έχει το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Το τελευταίο είναι και το πιο σημαντικό που αναφέρατε γιατί αυτό ενδιαφέρει τους αγρότες, πότε δηλαδή θα πάρουν τις αποζημιώσεις. Πάντως ορισμένα λάθη δεν πρέπει να αποδυναμώνουν τη σωστή δουλειά που γίνεται στον ΕΛΓΑ και από τους εκτιμητές αλλά και από τους επόπτες. Το λέω γιατί τα στοιχεία που υπάρχουν είναι αυτά που ανέφερα και στην αρχή, ότι όταν έχεις μόνο 4% ενστάσεις για τις ζημιές που γίνονται φαίνεται πως τα πράγματα δεν είναι και πάρα πολύ άσχημα. Πολλές φορές γίνεται μία σύγχυση γιατί βγαίνει ο εκτιμητής και λέει ζημιά 100%. Κάποιος σκέφτεται ότι αφού έπαθα ζημιά 100% πρέπει να πάρω όλο το εισόδημα. Ποτέ όμως δεν αφαιρεί από αυτά την άλλη διαδικασία, δηλαδή τη συγκομιδή και εργασία που αφαιρείται και έτσι υπάρχει μία μόνιμη σύγχυση. Επίσης η συμμετοχή των εκπροσώπων μπορεί να υπάρχει κατά τη διαδικασία εκτίμησης. Στην επιτροπή δεν συμμετέχουν, γιατί όταν συμμετείχαν είχαμε πολλά προβλήματα. Μην ξεχνάμε ότι είναι επίπονη δουλειά να μπορέσεις να εκτιμήσεις όλη αυτήν τη ζημιά που γίνεται.
Πάντως ο ΕΛΓΑ θα παραμείνει και θα διευρύνει και το αντικείμενό του
για τις ζημιές που γίνονται αλλά με μία διαφοροποίηση και με το ασφάλιστρο για κάθε παραγωγή και για την επιλογή που μπορεί να έχουν οι παραγωγοί σε ορισμένες μεγάλου κινδύνου αν θέλετε εκμεταλλεύσεις για να μπορεί να επιλέξει και να έχει καλύτερη κάλυψη πολλών ζημιών.
'Οσον αφορά την επιχορήγηση υπάρχει αυτήν τη στιγμή ενίσχυση του ΕΛΓΑ και γίνεται προσπάθεια διεύρυνσης αυτής της ενίσχυσης από τον κρατικό προϋπολογισμό στα πλαίσια πάντα της εναρμόνισης για να μην έχουμε πρόβλημα. Σας είπα ότι πολλοί εκλαμβάνουν τις ζημιές που δίνονται από τον ΕΛΓΑ σαν συμπλήρωμα του εισοδήματος.
Είπατε ότι ο ΕΛΓΑ ξεκίνησε να δίνει αποζημιώσεις στους εικοσιδύο εικοσιτρεις (22-23) μήνες. Πρέπει να σας πω ότι αυτήν τη στιγμή ήδη δίνει αποζημιώσεις στους έξι μήνες και θεωρώ ότι είναι ένα πάρα πολύ καλό χρονικό διάστημα. Αν το διατηρήσουμε θεωρώ ότι ο αγρότης θα απολαμβάνει την αποζημίωση που παίρνει περίπου στην ίδια περίοδο που θα έπαιρνε τα χρήματά του όταν θα πουλούσε το προϊόν.
ΠΡΟΕΔΡΕΥΩΝ (Κωνσταντίνος Γείτονας): Κυρία και κύριοι συνάδελφοι,

ολοκληρώθηκε η συζήτηση των επικαίρων ερωτήσεων και πριν εισέλθουμε στην ημερήσια διάταξη της νομοθετικής εργασίας με την έγκρισή σας θα διακόψουμε επ' ολίγον.
( Δ Ι Α Κ Ο Π Η )
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εθνικής 'Αμυνας: "Ρύθμιση θεμάτων Μετοχικών Ταμείων Υπουργείου Εθνικής 'Αμυνας και άλλες διατάξεις".
Το νομοσχέδιο ψηφίστηκε επί της αρχής στη χθεσινή συνεδρίαση, έχει είκοσι τέσσερα άρθρα με το ακροτελεύτιο. Σας θυμίζω, κύριοι συνάδελφοι, ότι υπάρχουν επίσης έξι τροπολογίες Υπουργών και εξήντα τρεις εμπρόθεσμες τροπολογίες Βουλευτών.
'Οπως γνωρίζετε, και μέσα στην απόφαση της Διάσκεψης των Προέδρων
θα ολοκληρωθεί σήμερα η συζήτηση του νομοσχεδίου. Στη Διαρκή Επιτροπή όλα τα άρθρα συζητήθηκαν σε μια ενότητα. Προτείνω να συζητηθούν και σήμερα στην Ολομέλεια τα άρθρα σε μία ενότητα και στη συνέχεια να συζητηθούν οι τροπολογίες.
Συμφωνεί το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Το Σώμα συμφώνησε.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Παυλόπουλε, έχετε
το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, για το θέμα των τροπολογιών μόνο. Ξέρω τη συμφωνία της Διάσκεψης των Προέδρων, αλλά θέλω να σας παρακαλέσω το εξής: Εάν διαρκέσει η συζήτηση για τα άρθρα και φθάσουμε στη συζήτηση των τροπολογιών για τις οποίες χρειάζεται χρόνος, νομίζω ότι το να παραχωρηθεί ένα μέρος της αυριανής συζήτησης θα ήταν σωστό. Μη βιάσουμε τα πράγματα για να τελειώσουμε και με τη συζήτηση των τροπολογιών, γιατί υπάρχουν ορισμένες τροπολογίες Βουλευτών που καλό θα ήταν να τις δει το Υπουργείο δεδομένου ότι είναι μέσα στο πλαίσιο του νομοσχεδίου. Υποβάλλω την παράκληση να μη θεωρηθεί ότι πρέπει να περάσουμε εν τάχει τόσο σημαντικά ζητήματα. Ας αφήσουμε τη δυνατότητα της επιφύλαξης για αύριο.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε Παυλόπουλε. Ας προχωρήσουμε με βάση την απόφασή μας. Πιστεύω ότι αν οργανώσουμε καλά τη συζήτησή μας θα μας επαρκέσει ο χρόνος.
Το λόγο έχει ο εισηγητής του ΠΑ.ΣΟ.Κ. κ. Tσίμας.
ΚΩΝΣΤΑΝΤΙΝΟΣ ΤΣΙΜΑΣ: Κύριε Πρόεδρε, δεν έχω να προσθέσω τίποτα επί
των άρθρων. Τα έχουμε συζητήσει επανειλημμένα στην επιτροπή.
ΠΡΟΕΔΡΕΥΩΝ (Κωνσταντίνος Γείτονας): Ο εισηγητής της Νέας Δημοκρατίας κ. Σπηλιωτόπουλος έχει το λόγο επί των άρθρων.
ΣΠΗΛΙΟΣ ΣΠΗΛΙΩΤΟΠΟΥΛΟΣ: 'Οσον αφορά το άρθρο 2 παράγραφος 9 να πω ότι το Ε.Κ.Ο.Ε.Μ.Σ. αφορά μόνο τους μερισματούχους. Επομένως, αν δεχθούμε και τη λέξη "μετόχους" όπως εισηγήστε, αυτό θα αφορά και τους εν ενεργεία. 
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): 'Οχι, άλλους
αφορά.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Το αλλάξατε;
ΔΗMΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Ναι. Αφαιρείται η λέξη "μετόχων". Η ανησυχία σας είναι αν οι εν ενεργεία, οι οποίοι και πληρώνουν, θα ήταν μέσα; Εν πάση περιπτώσει, το έχουμε αλλάξει.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Και οι Αρχηγοί συμφωνούν ότι αφορά τους εν αποστρατεία. Αν συμφωνήσουμε για τους εν ενεργεία θα πρέπει να γίνει και άλλη συζήτηση. Αλλά μια και τα Μετοχικά Ταμεία συμφωνούν ότι αφορά τους συνταξιούχους, μιλάμε μόνο πλέον για μερισματούχους.
Στο άρθρο 3, ως παράγραφος 8, Θα μπορούσε να προστεθεί αυτό που έχει ζητήσει ο Σύλλογος Οικογενειών Πεσόντων Αεροπόρων και το οποίο δεν επηρεάζει καθόλου τον προϋπολογισμό, δεν υπάρχει καμία επιβάρυνση. Μάλιστα υπάρχει και σχετική εισήγηση του ΤΑΣΑ και έχει υπογραφεί θετικά από το ΓΕΑ και είναι στο ΥΠΕθΑ.
Συνεπώς πρέπει να προστεθεί ότι "δύνανται να χορηγούνται βοηθήματα στις οικογένειες από τον Ειδικό Λογαριασμό των ΕΛΧΑΟΣ για σπουδές δύο
μισθών βαθμού λοχαγού στα παιδιά των φονευθέντων αξιωματικών και υπαξιωματικών και ενός μισθού βαθμού λοχαγού στα παιδιά των θανόντων και μέχρις ηλικίας 25 ετών". Είναι κάτι που το ζήτησε η Πρόεδρος, όταν συζητούσαμε στην επιτροπή. Ο Υπουργός είπε ότι θα μελετήσει αυτό το θέμα, αλλά δεν βλέπω πουθενά, ούτε στις τροπολογίες, να περιλαμβάνονται αυτά τα αιτήματα. Νομίζω ότι για τους πεσόντες αεροπόρους ρυθμίσεις που δεν επιβαρύνουν κανέναν προϋπολογισμό θα μπορούσαν να ενσωματωθούν στο νομοσχέδιο. 'Ολοι αποδεχόμαστε τη μεγάλη υποχρέωση και τη μεγάλη τιμή που τρέφουμε για τους ανθρώπους αυτούς που χάθηκαν και τις οικογένειες, που μένουν πίσω.
Επομένως, θα μπορούσατε αυτήν την τροποποίηση να την ενσωματώσετε στο νομοσχέδιο, όπως και άλλα θέματα που έχει ζητήσει η 'Ενωση των Πεσόντων Αεροπόρων, που δεν επιβαρύνουν τον προϋπολογισμό.
Επίσης, στο άρθρο 5, ως παράγραφος 6, θα μπορούσε να προστεθεί πάλι
για τις ορφανικές οικογένειες των στρατιωτικών, που συνταξιοδοτούνται με τους νόμους του '81, του '90 και τον τελευταίο του '91, να δικαιούνται μερίσματος ενός βαθμού πλέον του βαθμού της χορηγούμενης σύνταξης, όπως γίνεται και στους εν ζωή αποστρατευόμενους, με την προϋπόθεση ότι θα καταβάλουν τις προβλεπόμενες κρατήσεις. Ούτε και εδώ υπάρχει πρόβλημα. Καταβάλλουν τις κρατήσεις, δεν επιβαρύνουν τον προϋπολογισμό και έχουν και αυτοί μέρισμα δύο βαθμών παραπάνω, όπως γίνεται και στους αποστρατευομένους εν ζωή. Δεν υπάρχει κανένα πρόβλημα να αποδεχθούμε κάτι τέτοιο.
'Οσον αφορά το άρθρο 6, την παράγραφο 4, όπου προστίθεται στο άρθρο 4 του ν.2292 περίοδος ια' "Το Επιτελείο Υπουργού Εθνικής 'Αμυνας", εμείς καταψηφίζουμε αυτήν τη ρύθμιση. Εξηγήσαμε και στην επιτροπή και στην Ολομέλεια ότι το Επιτελείο Υπουργού Εθνικής 'Αμυνας είναι υποβοηθητικό του έργου του Υπουργού.
'Οσον αφορά το άρθρο 7, θα μπορούσε να προστεθεί παράγραφος 7, ώστε να ενσωματωθεί στο νομοσχέδιο αυτό το οποίο ζήτησαν όλες οι ορφανικές οικογένειες -που είναι και φυσιολογικό-δηλαδή τα παιδιά τους όταν πρόκειται να συμμετέχουν στις προσλήΨεις των ΕΠΥ, είτε αυτό είναι Κοινού Στρατολογικού Σώματος είτε είναι οποιουδήποτε άλλου Σώματος, να έχουν επιπλέον μοριοδότηση, λόγω του ότι είναι παιδιά ορφανικών οικογενειών, επειδή οι γονείς τους έπεσαν εν υπηρεσία και ένεκα ταύτης. Νομίζω ότι είναι λογικό να τους δοθεί μια μεγαλύτερη μοριοδότηση. Την αξίζουν τα παιδιά των οικογενειών αυτών. Φυσικά πάντα σύμφωνα με αυτά που ζήτησε ο Σύλλογος στην επιτροπή και ο Υπουργός δεσμεύτηκε να τα δει.
Στο άρθρο 9 διαφωνούμε με την προσθήκη όσον αφορά τη Μονάδα Διαχείρισης Κρίσεων.
'Οσον αφορά το άρθρο 11 παράγραφος 3, με την οποία προστίθεται στο
ν. 564/68 η εξής παράγραφος "μπορούν να καταστούν μέλη του Συνεταιρισμού οι σύζυγοι και τα τέκνα μονίμων αξιωματικών του Στρατού Ξηράς, όλων των 'Οπλων και Σωμάτων που απεβίωσαν κατά τη διάρκεια της ενεργού υπηρεσίας τους, εφ' όσον πριν αποβιώσουν είχαν δικαίωμα εγγραφής στο Συνεταιρισμό", εμείς συμφωνούμε. Η επόμενη πρόταση, η οποία αναφέρει ότι "το δικαίωμα ισχύει για όσο χρονικό διάστημα παραμένουν στην ενεργό υπηρεσία αξιωματικοί νεότεροι του αποβιώσαντος ή συμμαθητές της ίδιας τάξης Παραγωγικής Σχολής, ή καταταγέντες με την ίδια σειρά απευθείας κατάταξης", δημιουργεί δύο κατηγορίες δικαιούχων: Στερεί του δικαιώματος αυτού, τις ορφανικές οικογένειες, που δεν είχαν εν τω μεταξύ γραφτεί στο Συνεταιρισμό. Εάν απαλειφθεί αυτή η τελευταία πρόταση, που μόλις σας ανέγνωσα, εξισώνονται τα δικαιώματα των ορφανικών οικογενειών, που δεν πρόλαβαν να εγγραφούν στο Συνεταιρισμό, με αυτά των ορφανικών
οικογενειών που ήδη είναι εγγεγραμμένες ή πρόλαβαν να εγγραφούν πριν συμβεί αυτό που η παράγραφος αυτή διατυπώνει.
'Οσον αφορά το άρθρο 12, δεσμεύτηκε ο κύριος Υπουργός στην επιτροπή
ότι τα επτακόσια είκοσι εκατομμύρια, το κόστος δηλαδή της αναγνώρισης ως χρόνου μετοχικής σχέσης αποκαθισταμένων, θα το καταβάλει ο Κρατικός Προϋπολογισμός. Πουθενά στο νομοσχέδιο δεν φαίνεται κάτι τέτοιο. Δεν ξέρω αν αυτό έχει διατυπωθεί σε τροπολογία.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): 'Εχουν εγγραφεί
στον προϋπολογισμό του 2001 από το Υπουργείο Οικονομικών γι' αυτήν ακριβώς τη ρύθμιση.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Για το επόμενο;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Για τα άρθρα
γίνεται ειδική ρύθμιση.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Στο ίδιο άρθρο 12, στην παράγραφο 3, κύριε Υπουργέ, προστέθηκε με το άρθρο 2 του ν. 1357/1983 εδάφιο: "Εξαιρούνται οι ανώτατοι ιπτάμενοι αξιωματικοί που ανακαλούνται ως μόνιμοι εξ εφεδρίας και τοποθετούνται σε θέσεις Διοικητή ή Υποδιοικητή μονάδας αεροσκαφών ή Διοικητκή μοίρας αεροσκαφών". Αυτοί είναι της ΜΑΕΔY;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Είναι για όσους αναλαμβάνουν θέσεις Διοικητού ή Υποδιοικητού. Είναι κυρίως της ΜΑΕΔY και μόνο αυτοί θα δικαιούνται να παίρνουν πτητικό επίδομα.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Υπουργέ, θα ήθελα να υποβάλω δύο
ερωτήσεις. Γιατί μόνο οι ανώτατοι ιπτάμενοι αξιωματικοί;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Γιατί αυτοί
εξαιρούνται. Οι ανώτατοι αξιωματικοί της Aεροπορίας οι οποίοι ανακαλούνται στην ενέργεια, δεν δικαιούνται πτητικού επιδόματος. Γι' αυτό γίνεται αναφορά μόνο στους ανωτάτους. Οι κατώτεροι και κάτω δικαιούνται. 
ΣΠΗΛΙΟΣ ΣΠΗΛΙΩΤΟΠΟΥΛΟΣ: Οι ανώτεροι;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Και οι ανώτεροι. ΣΠΗΛΙΟΣ ΣΠΗΛΙΩΤΟΠΟΥΛΟΣ: Να επιβεβαιώσουμε ότι και οι ανώτεροι το
δικαιούνται.
Το δεύτερο. Αυτούς τους ανώτατους ιπτάμενους αξιωματικούς τους οποίους επαναφέρετε, σε περίπτωση θανάτου δεν υπάγονται στον τελευταίο νόμο του 1991, γιατί δεν θεωρούνται ότι βρίσκονται σε διατεταγμένη αποστολή αυξημένου κινδύνου, που να μπορεί η χηρεύουσα οικογένεια να συνταξιοδοτείται με βάση το νόμο 1977/1991. Σε αυτήν την περίπτωση, γιατί δεν έχει προβλεφθεί; 'Η καλύπτεται χωρίς ιδιαίτερη αναφορά στο νόμο αυτό, γιατί είναι μια ειδική κατηγορία;
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε συνάδελφε...
ΠΡΟΕΔΡΕΥΩΝ (Κωνσταντίνος Γείτονας): Κύριε Αποστολάκη, προσπαθώ επιτρέποντας και διακοπές να διευκολύνω τη συζήτηση. Δεν μπορεί όμως να γίνεται δι' ερωταποκρίσεων. Σημειώστε ώστε να απαντήσετε μετά σε όλα τα θέματα.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Υπάρχει ένα αίτημα για το άρθρο 11 παράγραφος 3, το οποίο σας το είπα προηγουμένως, αφορά και την παράγραφο 4.
Στο άρθρο 12 στην παράγραφο 3 να προστεθεί αυτό που ζητήσαμε.
Και τέλος στο άρθρο 14, που αφορά το Δικαστικό Σώμα. Το αίτημα που υπάρχει δεν αφορά το Δικαστικό Σώμα, αλλά θα μπορούσε να προστεθεί εκεί γιατί αφορά τα δικαιώματα των ορφανικών οικογενειών πεσόντων πριν την 1.1.1980.
Εδώ υπάρχουν δύο κατηγορίες ορφανικών οικογενειών όσον αφορά τα συνταξιοδοτικά και τα οποιαδήποτε ευεργετήματα. Αυτοί οι οποίοι έχασαν τους ανθρώπους τους από την 1.1.1980 και μετά και αυτοί που έχασαν τους ανθρώπους τους από την 1.1.1980 και πίσω.
'Οσον αφορά τη δεύτερη κατηγορία, για λόγους ισότητας και δικαιοσύνης πιστεύω ότι θα έπρεπε να επεκταθούν οι όποιες ευεργετικές διατάξεις υπάρχουν και να καλυφθούν και οι οικογένειες της περιόδου αυτής. Είναι ένα χρόνιο αίτημα της 'Ενωσης Πεσόντων Αεροπόρων, το οποίο ακόμα δεν έχει υλοποιηθεί.
Στο άρθρο 22 για τον ειδικό λογαριασμό εκτός προϋπολογισμού και τη χρηματοδότηση ερευνητικών προγραμμάτων: Εδώ πρόκειται για μια νέα πηγή που εμφανίζεται συνεχώς σε κάθε Υπουργείο. Αυτοί οι λογαριασμοί πώς ελέγχονται; Πού καταχωρίζονται; Πού υπάρχουν; Σε ποιους κωδικούς; Πώς, δηλαδή, χρηματοδοτούνται με αυτούς τους ειδικούς λογαριασμούς ερευνητικά προγράμματα;
Χθες απηύθηνα ένα ερώτημα στον κύριο Υπουργό, πώς χρηματοδοτήθηκαν αυτές οι μελέτες για το πώς βλέπουν οι στρατεύσιμοι τους αξιωματικούς κλπ. Αυτοί οι λογαριασμοί πού αναφέρονται; Στον προϋπολογισμό του Υπουργείου Εθνικής 'Αμυνας δεν τους είδαμε πουθενά. Από πού έρχονται αυτά τα χρήματα;
ΙΩΑΝΝΗΣ ΒΑΡΒΙΤΣΙΩΤΗΣ: Από το ΕΠΥΕΘΑ. Από τα δέκα δισεκατομμύρια του
προϋπολογισμού του ΕΠΥΕΘΑ.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Δεν θα πρέπει όμως ο Υπουργός να ενημερώσει; Το ζητήσαμε χθες, το ρωτήσαμε και σήμερα. Θα πρέπει να μας πει γι'αυτά τα χρήματα και ποιοι είναι αυτοί που παίρνουν αυτά τα χρήματα.
Είδαμε μία επιτροπή από καθηγητές. Πώς επιλέγονται αυτοί οι καθηγητές; Από ποιες σχολές και ποια η χρησιμότητα αυτών των μελετών οι

οποίες σημειωτέον δημιουργούν, όπως παρατήρησε και η συνάδελφος κ. Κανέλλη, γενικότερα προβλήματα στην όλη υπόθεση.
Αυτά είχα να πω προς το παρόν και επιφυλάσσομαι για τις τροπολογίες. Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, θέλετε να δώσετε κάποια, στο ενδιάμεσο, απάντηση ή να ακούσετε όλους τους εισηγητές και

στη συνέχεια να τοποθετηθείτε στα άρθρα;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Είναι προτιμότερο να ακούσω πρώτα όλους τους εισηγητές.

ΠΡΟΕΔΡΕΥΩΝ (Κωνσταντίνος Γείτονας): Καλώς.
Το λόγο έχει η Ειδική Αγορήτρια του Κομμουνιστικού Κόμματος Ελλάδας
κ. Κανέλλη.
ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε.
Νομίζω ότι εξαντλήσαμε πάρα πολλές και αναλυτικές τοποθετήσεις και
συζητήσεις και στην επιτροπή, με αλλεπάλληλες συνεδριάσεις και στη χθεσινή αρκετά ανοιχτή από πλευράς χρόνου συζήτηση επί της αρχής. Ορισμένα θέματα παραμένουν.
Οι βασικές μας ενστάσεις είναι ίδιες με αυτές που διατυπώθηκαν χθες. Θα είμαι λίγο πιο αναλυτική σήμερα. Είπαμε ότι θα στηρίξουμε στα αλήθεια τις ρυθμίσεις που αντιμετωπίζουν μία σειρά από ειδικά προβλήματα.
Θα σταθώ στο άρθρο 6 και ειδικότερα στην παράγραφο 4, όπου αναφέρεται στο περίφημο ΕΠΥΕΘΑ. Προηγουμένως όμως θα παρακαλούσα τον κύριο Υπουργό, χθες δεσμεύτηκε στο ζήτημα της ισότητας των γυναικών στις ανώτατες σχολές, στις μάχιμες σχολές εν πάση περιπτώσει, στις σχολές δοκίμων, ευελπίδων κλπ., να δούμε τι τελική μορφή θα πάρει αυτό το άρθρο. Δεν είμαστε σε θέση να το κρίνουμε. 'Εγιναν συζητήσεις, έγιναν τοποθετήσεις, ορισμένες μάλιστα θα έλεγα και με έναν τόνο ιδιαίτερα έντονο και μας φαίνεται λίγο παράξενο το 2001 ζητήματα διακρίσεως φύλων να μην είμαστε σε θέση πολιτισμικά να διαχωρίσουμε την ισότητα από την ιδιαιτερότητα των φύλων. Ας το κάνουμε, κύριε Πρόεδρε, με έναν ευπρεπή τρόπο, να βρούμε μία λύση που να μη βλάπτει ούτε το Σύνταγμα και τη θεμελιώδη αρχή της ισότητας ούτε την επάρκεια και τη μαχητικότητα των όπλων.
ΠΡΟΕΔΡΕΥΩΝ (Κωνσταντίνος Γείτονας): Είπα και χθες ότι το θέμα της ισότητας είναι τόσο σοβαρό, της προώθησής της δηλαδή στην πράξη, που θα πρέπει να μας απασχολεί το ίδιο άντρες και γυναίκες. Αν ξεκινήσουμε από αυτή τη βάση, νομίζω ότι θα πάμε καλά.
ΛΙΑΝΑ ΚΑΝΕΛΛΗ: Ακριβώς.
Μα, επικαλέσθηκα και χθες, θα το θυμάστε, τη συναίνεση και τη βοήθεια των αρρένων συναδέλφων για να αντιμετωπισθεί το ζήτημα. Ας ακούσουμε λοιπόν τον Υπουργό -θα αναγκασθούμε να δευτερολογήσουμε- σε αυτό το θέμα, με την τελική διατύπωση περί του ζητήματος αυτού, για να μην αναφερθώ στο άρθρο 6 παράγραφος 1 και παράγραφος 2.
Στο άρθρο 6 παράγραφο 4, έτσι όπως έχουν τα πράγματα εγώ θα επικαλεσθώ τα προβλήματα που γεννά η ίδια σας η διατύπωση.
Τα κύρια όργανα του Υπουργείου Εθνικής 'Αμυνας με τα οποία επιτελείται η διαμόρφωση και η ενάσκηση της εθνικής στρατιωτικής στρατηγικής -προσέξτε, μιλούμε, κύριοι συνάδελφοι, για διαμόρφωση και ενάσκηση εθνικής στρατιωτικής στρατηγικής, όπως αυτή απορρέει από την πολιτική εθνικής άμυνας και ασκείται η διοίκηση και ο έλεγχος των Ενόπλων Δυνάμεων- είναι θεσμοθετημένα, επαρκώς αξιολογημένα.
Δεν θα ήθελα να μακρηγορήσω, θα ήθελα να προσθέσω ένα μείζονα
πολιτικό κίνδυνο. Το ΕΠΥΕΘΑ ενδεχομένως να γίνει βατήρας, με τη μορφή που πάει να πάρει, μετάθεσης ευθυνών. Θα είναι πολύ ευκολότερο για οποιονδήποτε Υπουργό, οποιασδήποτε κυβέρνησης να αποδίδει ακόμα και σε περιόδους κρίσεων, διότι δεν είναι δυνατόν -όταν θα φθάσουμε στην τροπολογία θα το πούμε- να έχουμε συγκρότηση επιτελείου αντιμετώπισης εκτάκτων περιστατικών και κρίσεων που είναι προφανές, μέρα που είναι σήμερα, διότι σαν σήμερα επιλέξαμε το καινούριο δόγμα του ΝΑΤΟ και ξέρουμε ότι έχει αλλάξει η μορφή του τρόπου δράσης του και ενεργείας του. 
Το ΝΑΤΟ το αποδεχθήκαμε ως χώρα -όχι εμείς- αλλά ως χώρα και έχουμε
αποδεχθεί και το καινούριο δόγμα του. Μπορεί προφανώς να παρεμβαίνει και σε όχι αμιγώς στρατιωτικές, ούτε καν εντός των συνόρων της χώρας, κρίσεις. Και οι κρίσεις δεν θα είναι πάντοτε ανθρωπιστικής μορφής ή αντιμετώπισης προσφυγικών κυμάτων, για να πει κάποιος ότι επιτελεί ένα ρόλο περίπου στρατιωτικό του Ερυθρού Σταυρού. Είναι κρίσεις στις οποίες θα παρεμβαίνει κατασταλτικά. Θα είναι, λοιπόν, πάρα πολύ εύκολο σε

περιπτώσεις πραγματικών πολιτικών κρίσεων να βρίσκονται εξιλαστήρια θύματα, μα από το ΕΠΥΕΘΑ, μα από το Συμβούλιο Αντιμετώπισης Κρίσεων, στα οποία να φορτώνεται η ευθύνη και να μην είναι σε θέση ο λαός να αντιδράσει. Διότι δεν είναι δυνατόν να ξεχωρίσουμε τις 'Ενοπλες Δυνάμεις από το λαό, δημοκρατία έχουμε, δεν μπορούμε να τις ξεχωρίσουμε, πέρασαν εκείνες οι εποχές.
Προσπάθησα να το επισημάνω και χθες και καλά θα κάνουμε να το σκεφθούμε, πενήντα χρόνια μετά το τέλος του Β'Παγκοσμίου Πολέμου. Σαν σήμερα μπαίναν οι Γερμανοί στην Αθήνα και σηκώναν τη σβάστικα. Είμαστε στο 2001, είμαστε στον 21ο αιώνα. Ο πολιτικός έλεγχος των Ενόπλων Δυνάμεων είναι -υποτίθεται- και συνταγματικώς κατοχυρωμένος και υπάρχει φυσική ροή της δημοκρατίας. Προς τι η επιστράτευση, λοιπόν, ενός τεράστιου αριθμού προσώπων; Στο άρθρο, λοιπόν, αυτό το ΕΠΥΕΘΑ γεννά κινδύνους εμφιλοχώρησης δυνάμεων, αλλά και κυρίως ευθυνών, που είναι επικίνδυνες πολιτικά, είναι επικίνδυνες για τη μορφή που θα πάρει ενδεχομένως αύριο το πρωί η διαχείριση μιας κρίσεως.
Θα σας πω ένα χαρακτηριστικό παράδειγμα και είναι στη διάθεση των συναδέλφων και του Σώματος ένας τεράστιος φάκελος. Επιτρέψτε μου για λόγους ευπρεπείας να μην αναφερθώ στο όνομα, εκτός και αν πιεστώ. 
ΙΩΑΝΝΗΣ ΒΑΡΒΙΤΣΙΩΤΗΣ: Σας πιέζουμε λοιπόν.

ΛΙΑΝΑ ΚΑΝΕΛΛΗ: Αυτήν τη στιγμή με την καινούρια δομή, έτσι όπως έχει, της λειτουργίας των Ενόπλων Δυνάμεων του Υπουργείου Εθνικής 'Αμυνας, συν τις αλλαγές που πάμε να βάλουμε, υπάρχει άνθρωπος στο Υπουργείο με θεμελιώδη θέση, καθηγητής πανεπιστημίου, ο οποίος είναι ταυτόχρονα προϊστάμενος. Και το λέω αυτό γιατί οι ενστάσεις μας είναι και για τα ινστιτούτα, -και το ξέρετε πάρα πολύ καλά- για τη δημιουργία των καινούριων ινστιτούτων έρευνας, τεχνολογίας, προώθησης, εκσυγχρονισμού. Κατέχει οκτώ θέσεις και έχει και ιδιωτικό γραφείο. Είναι καθηγητής του Συνταγματικού Δικαίου στο Πανεπιστήμιο Αθηνών. Είναι προϊστάμενος της έρευνας και τεχνολογίας, γενικός διευθυντής έρευνας και τεχνολογίας, είναι προϊστάμενος του Ινστιτούτου Στρατηγικών Μελετών και με την υπογραφή του πληρώνει δεκαπέντε χιλιάδες δολάρια το μήνα σε γραφείο ιδιωτικό στο εξωτερικό για να του στέλνει αποκόμματα από τις εφημερίδες. 
Κύριε Υπουργέ, το κόμμα μου αναλαμβάνει να σας στέλνει τα αποκόμματα
χωρίς δραχμή. Να διαβάζουμε τις εφημερίδες και να σας τις στέλνουμε, να μην τις πληρώνει ο ελληνικός λαός. Δεκαπέντε χιλιάδες δολάρια το μήνα! Δεν είναι δυνατόν να πληρώνει ο ελληνικός λαός για τις ελληνικές 'Ενοπλες Δυνάμεις και το Υπουργείο Εθνικής 'Αμυνας δεκαπέντε χιλιάδες δολάρια το μήνα σε γραφείο του εξωτερικού. 'Εχω το χαρτί, έφερα το φάκελο, όπως σας υπεσχέθην χθες στη γενική κουβέντα και θα σας τον καταθέσω. Δεν θέλω να πάρει τη μορφή σκανδαλολογίας αυτή η συζήτηση.
Μέσα σε ένα ΕΠΥΕΘΑ, λοιπόν, με συμβούλους; 'Η δεν ζήσαμε την ιστοσελίδα του INTERNET στο Υπουργείο Εξωτερικών με πρωτοστατούσα την

κ. Νουρ Μπατούρ; Ποια είναι η κ. Νουρ Μπατούρ στο αντίστοιχο συμβούλιο του αντίστοιχου Υπουργείου της ίδιας επιτροπής; Η κ. Νουρ Μπατούρ της "ΧΟΥΡΙΕΤ" είναι συντάκτρια της ελληνικής ιστοσελίδας του INTERNET, του ελληνικού Υπουργείου Εξωτερικών. Θα το διανοείσθε εσείς ποτέ στην 'Αγκυρα, τη φίλη και σύμμαχο, να βρεθεί ο ανταποκριτής του αθηναϊκού πρακτορείου να συντάσσει την αντίστοιχη σελίδα του τουρκικού Υπουργείου Εξωτερικών;
Η έννοια, λοιπόν, των συμβούλων πρέπει να είναι αυστηρώς περιορισμένη. Και υπάρχει και μια βασική αρχή, στην οποία αντιτιθέμεθα, κύριε Υπουργέ, και σας παρακαλώ πολύ να την κατανοήσετε. 'Εχουμε εκφραστεί επανειλημμένως ως Κομμουνιστικό Κόμμα μέσα εδώ. Δεν είναι δυνατόν να μεταθέτουμε την παραγωγή πολιτικής μονίμως σε ανεξάρτητες διοικητικές αρχές, ανεξάρτητα συμβούλια, συμβουλευτικά των Υπουργών τα οποία θα αναβιβάζονται στο επίπεδο λήψης αποφάσεων με θεσμοθετημένα όργανα, με αξιωματικούς.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Κακά τα ψέματα. Δεν έχουμε τον πιο κολοπληρωμένο Στρατό, Αεροπορία και Ναυτικό. Είναι τεχνοκράτες, είναι άνθρωποι που από το περίσσευμα των δυνάμεών τους, απολύτως δημοκρατικοί ως φαίνεται μέχρι σήμερα από την πορεία της και εμπειρικά, έχουν καταθέσει το αίμα της ψυχής τους. Θα κουβαλήσουμε και άλλους τι; Είκοσι απόφοιτους από το τάδε πανεπιστήμιο,

σαράντα πέντε από το άλλο, το ξένο για να φτιάξουμε ένα συμβούλιο μέσα; Δεν θα μπορέσουμε ειδικά αυτό να το ψηφίσουμε. Για τα υπόλοιπα έχω
εκφρασθεί. Δεν θα ήθελα να επεκταθώ και προχωρώ στο άρθρο 15.
Στο άρθρο 15 δεν καταθέσαμε τροπολογία. Σας το είπα και στα γενικά
χθες. Σας παρακαλώ να με προσέξετε. 'Εχουμε μία μοναδική ευκαιρία και σας καλώ να το προσθέσετε. Πάρα πολύ απλά, είναι σκέτη πρόσθεση και έχουμε μία καταπληκτική ευκαιρία να τελειώσουμε με τις αποκαταστάσεις και όλα αυτά τα οποία έχουμε πει.
Στο άρθρο 15 παρ. 1 εκεί που λέτε "Στις διατάξεις της παραγράφου 3
του ν.1447/1984 (ΦΕΚ 85Α')", σας καλώ σε μία απλή παραπομπή: "όπως συμπληρώθηκε με την παράγραφο 1 του άρθρου 2 του ν.243/96".
Σας παρακαλώ πάρα πολύ να το συμπληρώσετε. Λέει αυτή η πρώτη
παράγραφος: "Οι στρατιωτικοί των Ενόπλων Δυνάμεων, οι οποίοι αποκαταστάθηκαν με το άρθρο 3 του ν.1447/1984, αλλά για οποιονδήποτε λόγο δεν εξήντλησαν τη βαθμολογική τους εξέλιξη, προάγονται χωρίς κρίση με προεδρικό διάταγμα...".
Και η παράγραφος β' λέει: "Οι στρατιωτικοί των Ενόπλων Δυνάμεων, οι οποίοι αποστρατεύθηκαν αυτεπαγγέλτως από το καθεστώς της 21ης Απριλίου 1967..." και πάει λέγοντας. Θα το καταθέσω στα Πρακτικά, για να μη σας κουράζω.
(Στο σημείο αυτό η Βουλευτής, κ. Λιάνα Κανέλλη, καταθέτει για τα Πρακτικά της Βουλής την προαναφερθείσα διατύπωση του άρθρου 29, η οποία έχει ως εξής:
"'Aρθρο 29
α. Οι στρατιωτικοί των Ενόπλων Δυνάμεων, οι οποίοι αποκαταστάθηκαν με το άρθρο 3 του ν. 1447/1984, αλλά για οποιονδήποτε λόγο δεν εξήντλησαν τη βαθμολογική τους εξέλιξη προάγονται χωρίς κρίση με προεδρικό διάταγμα στον ανώτατο βαθμό εξελίξεως του όπλου ή σώματος που ανήκαν, από την ημερομηνία προαγωγής νεοτέρου τους στο βαθμό αυτόν και αποστρατεύονται με την ημερομηνία του προεδρικού διατάγματος.
β. Οι στρατιωτικοί των ενόπλων Δυνάμεων, οι οποίοι αποστρατεύθηκαν αυτεπαγγέλτως από το καθεστώς της 21ης Απριλίου 1967 ως δήθεν ενεχόμενοι στην οργάνωση ΑΣΠΙΔΑ και επανήλθαν στο στράτευμα μετά την πτώση της δικτατορίας. αλλά για οποιονδήποτε λόγο παραιτήθηκαν αργότερα και με τον τρόπο αυτόν δεν εξήντλησαν τη βαθμολογική τους εξέλιξη, προάγονται χωρίς κρίση με προεδρικό διάταγμα στον ανώτερο βαθμό εξελίξεως του όπλου ή σώματος που ανήκαν από την ημερομηνία προαγωγής νεοτέρου τους στο βαθμό αυτόν και αποστρατεύονται με την ημερομηνία του προεδρικού διατάγματος. 
γ. Η αποκατάσταση γίνεται με αίτηση των ενδιαφε-")
ΛΙΑΝΑ ΚΑΝΕΛΛΗ: Δεν κοστίζει τίποτα αυτό, να το προσθέσετε. Και αν το προσθέσετε, καλύπτει την ανάγκη να μην περιορισθεί...
(Στο σημείο αυτό κτυπάει το κουδούνι λήξεως του χρόνου ομιλίας της
κυρίας Βουλευτού)
Σας ζητώ επιείκεια, κύριε Πρόεδρε, ούτως ή άλλως συνολικά τα
συζητάμε. 'Ενα λεπτό ζητώ μόνο, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): 'Εχετε την επιείκειά μου.
ΛΙΑΝΑ ΚΑΝΕΛΛΗ: Σας ευχαριστώ πάρα πολύ.
Στην τέταρτη αράδα της παραγράφου 1, του ίδιου άρθρου, του 15, λέτε "... Δυνάμεων που συμμετείχαν στο κίνημα του ναυτικού το Μάιο του 1973". Δεν θα σας κοστίσει τίποτα -αντιθέτως πολιτικά θα δικαιώσει τη διάθεση να είναι πολυνομοσχέδιο αυτό- να προσθέσετε το εξής: "καθώς και όσοι συνελήφθησαν, φυλακίστηκαν ή εκτοπίστηκαν για τη δράση τους στη διάρκεια της δικτατορίας".
Είναι ένας τρόπος ουσιαστικός να κλείσει, επιτέλους, το ζήτημα. Είναι αναγνωρισθέντες. Δεν το καταθέσαμε τροπολογία, το κουβεντιάσαμε στην επιτροπή και νομίζω ότι έτσι θα έκλεινε το θέμα. Μέρες που είναι σήμερα -και ξέρετε πολύ καλά τι εννοώ- θα μπορούσε να αντιμετωπισθεί.
'Ερχομαι στο άρθρο 22 για τα ινστιτούτα. Θα έχουμε ένα μητρώο
κατασκευαστών μέσα στο νομοσχέδιο. Καλώς κάνουμε και έχουμε το μητρώο των κατασκευαστών. Με το ξεθεμέλιωμα που έχει συμβεί, του Διεθνούς Δικαίου, δεν μπορεί η έννοια της άμυνας -των μυστικών της- να μην έχει μητρώα, να μην ξέρουμε ποιος κατασκευάζει, τι κατασκευάζει κλπ. και ορθώς το πράττετε. Ινστιτούτα είναι συνδεδεμένα με αδιαφανή οικονομικά, από την ώρα που συνδέονται με τις κατασκευαστικές εταιρείες, από την ώρα που θα συνδέονται με ερευνητικά προβλήματα κλπ.
Μην σας απαριθμήσω, κύριε Υπουργέ, την πληθώρα των ερευνών, που
μερικές από αυτές είναι και από πλευράς θεματολογίας εξοργιστικές. Θέλετε να σας τις δώσω για χάρη των ερευνών -και είμαι σε θέση να σας δώσω- των υπαρκτών μέχρι σήμερα ινστιτούτων, των οκτώ ειδικών ινστιτούτων και υπηρεσιών ή του Ινστιτούτου Στρατηγικών Μελετών;
Θέλετε να σας παραδώσω έρευνες, οι οποίες συνεπάγονται με έξοδα του Υπουργείου Εθνικής 'Αμυνας, ταξίδια εκτός Ελλάδας για γραμματείς και φαρισαίους, οι οποίοι καλύπτουν και ιδιωτικά γραφεία των υπολοίπων που συμμετέχουν με τον ένα ή με τον άλλο τρόπο; Θέλετε να αναφερθώ αναλυτικά σε βιογραφικά της επάνδρωσης σήμερα;
Και δεν σας καταλογίζει κανένας προσωπική ευθύνη. Δεν είναι δυνατόν
να ελέγξετε εσείς ούτε το "who is who" ούτε τα των προδιαγραφών αυτών που έχουν διορισθεί σε διάφορα ινστιτούτα. 'Ηδη ελέγχετε οκτώ. Θα έχετε να ελέγξετε και τα πρόσωπα, θα φτιάξετε και άλλα σαράντα δύο ειδικής τεχνολογίας, πως θα τα ελέγξετε και κυρίως εμείς πως θα τα ελέγξουμε;
Δεν είναι καν υπόλογα αυτά τα ινστιτούτα στην Επιτροπή Εξωτερικών και 'Αμυνας, ως και θα όφειλαν να είναι. Διότι εφόσον είναι ινστιτούτα χάραξης στρατηγικής και μελετών, τα Μέλη της Επιτροπής Εξωτερικών και 'Αμυνας για να ενημερώσουν με τη σειρά τους το λαό με πιο εξειδικευμένη γνώση και πληροφόρηση και ειδικως μετά τη μορφή που θα παίρνει η ψήφιση των νομοσχεδίων στις επιτροπές και με κατατμημένη τη Βουλή σε έξι, τι θα πάμε να της πούμε; 'Οτι ψηφίσαμε ένα νομοσχέδιο από το οποίο μας προέκυψε ενδεχομένως μία επαγγελματικοκομματικοπολιτική αποκατάσταση μιας πληθώρας ανθρώπων;
Εν πάση περιπτώσει, σας είχαμε παρακαλέσει και στην επιτροπή, για εκείνους τους εκκρεμείς, ελάχιστους τον αριθμό ανθρώπους της ΕΑΒ, οι οποίοι έμειναν ξεκάμπανοι με μισή σύνταξη από δω και μισή σύνταξη από κει, που δεν συμπληρώνει καν μια ολόκληρη. Αυτοί δεν μπορούσαν με μία τροπολογία ή με μία φράση να απορροφηθούν σ' αυτά τα υπό ίδρυση ινστιτούτα και να μη μένουν δεκαπέντε άνθρωποι έτσι, λόγω της αλλαγής της πολιτικής;
Δεν ξέρω αν μου διέλαθε η ρύθμιση αυτού του θέματος, αλλά εάν μου
διέλαθε, καλώς να μου έχει διαλάθει και να έχω εγώ λάθος επί του προκειμένου.
Φοβούμαι όμως ότι σ' αυτήν την περίπτωση για το άρθρο 15 και για τους λόγους που σας ανέπτυξα, για το άρθρο 6 παράγραφος 4, με τη διευκρίνιση που περιμένω -και είναι δυστύχημα, γιατί στο άρθρο 6 εκτός από την παράγραφο 4 ρυθμίζετε και άλλα θέματα με τα οποία μας βρίσκετε σύμφωνους, αλλά δεν είναι δυνατόν να ψηφίσουμε μεμονωμένα παραγράφους άρθρων- και για το άρθρο 22 για τα ινστιτούτα, είναι οι μεγαλύτερες ενστάσεις μας.
Το ζήτημα είναι βαθιά πολιτικό. Θα μπορούσα να σας μιλήσω πάρα πολύ
ώρα για τη νοοτροπία και την αντίληψη της πενταετούς θητείας και του τρόπου με τον οποίον την αντιμετωπίζετε. Σε χρόνους χαλεπούς και πολύ μεγάλης ανεργίας πολύ φοβούμαι ότι θα πάμε σιγά-σιγά σε ένα στρατό ο οποίος θα έχει συγκροτηθεί, δηλαδή σε 'Ενοπλες Δυνάμεις που θα έχουν συγκροτηθεί από εθελοντές, γιατί θα το βλέπουν ως αδιέξοδο και μοναδική διέξοδο μιας ζωής. Και αυτό δεν είναι καλό ούτε για τη δημοκρατία ούτε για την πολιτεία.
Κατά τα άλλα, σε όλα τα υπόλοιπα λεπτομερώς ρυθμίζοντα υποθέσεις, με όσες μικρές ενστάσεις κι αν έχουμε, θέλουμε να ψηφίσουμε και να συντελέσουμε στην τακτοποίησή τους.
(Στο σημείο αυτό η Βουλευτής κα Λιάνα Κανέλλη καταθέτει για τα
Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Βρεττός): H ειδική αγορήτρια του Συνασπισμού της Αριστεράς και της Προόδου κα Μαρία Δαμανάκη έχει το λόγο.
ΜΑΡΙΑ ΔΑΜΑΝΑΚΗ: Κύριε Πρόεδρε, συζητούμε όλα τα άρθρα μαζί και με ή χωρίς την επιείκειά σας η κατάσταση είναι δύσκολη. Θα προσπαθήσω να είμαι σύντομη.
Εκκρεμεί το θέμα που έχει σχέση με τις γυναίκες και την παρουσία τους στις 'Ενοπλες Δυνάμεις και στις παραγωγικές σχολές, κύριε Υπουργέ. Πιστεύω να μας δώσετε κάποια στιγμή τη διατύπωση. Αυτά τα οποία είπατε χθες αναφέρονται μάλλον στις προθέσεις σας και κατά συνέπεια δεν είναι εύκολο να έχουμε τοποθέτηση επ' αυτών.
Διευκρινίζω, για να μην επαναλάβω τα όσα είπαμε στην κατ' αρχήν
συζήτηση, ότι εμείς δεν ψηφίζουμε τα άρθρα που αφορούν στη συγκρότηση του
επιτελείου του Υπουργού, το οποίο αναγορεύεται σε κύριο όργανο, τα άρθρα που αφορούν τη συγκρότηση ειδικών λογαριασμών εκτός προϋπολογισμού και το άρθρο για την ειδική μονάδα διαχείρισης κρίσεων. Πιστεύουμε ότι δεν λύνονται αποτελεσματικά τα ζητήματα έτσι και επιπλέον δημιουργούνται νέα θέματα που έχουν σχέση με την αδιαφάνεια και την έλλειψη ελέγχου της Βουλής σε σχέση με τα ζητήματα αυτά.
Θα θέσω τώρα ορισμένα άλλα επί μέρους ζητήματα. 'Οσον αφορά το άρθρο 17 εδώ θίγεται ένα πολύ σοβαρό θέμα που έχει να κάνει με τους ανυπότακτους. Αντιμετωπίσθηκε εν μέρει το θέμα αυτό το 1997 με τον ν. 2510 και έγιναν κάποια θετικά βήματα για την επίλυσή του. Φαίνεται όμως ότι τα βήματα αυτά δεν ήταν αρκετά. Ο αριθμός των ανυπότακτων εξακολουθεί να είναι μεγάλος. Από την πληροφόρηση που έχω είναι γύρω στις είκοσι χιλιάδες και επίσης έχω την πληροφόρηση ότι κάθε χρόνο διογκώνεται. Υπάρχουν ανάμεσά τους και σοβαροί επιστήμονες που η χώρα μας τους έχει ανάγκη και πρέπει να βρεθεί κάποια λύση.
Επειδή όμως το θέμα είναι σοβαρό και έχει και άλλες παραμέτρους θα πρότεινα, κύριε Υπουργέ, το εξής. Γνωρίζουμε από δημοσιεύματα ότι το Υπουργείο Εθνικής 'Αμυνας πρόκειται να καταθέσει νομοσχέδιο σχετικά με την αναμόρφωση του στρατού. Αναφέρομαι και στη μείωση της στρατιωτικής θητείας, τη δημιουργία επαγγελματικού στρατού και άλλα θέματα.
Θα έλεγα ότι στο πλαίσιο της συζήτησης για το νομοσχέδιο αυτό θα
μπορούσε να γίνει μία διακομματική συνεννόηση και συζήτηση σοβαρή για το θέμα των ανυποτάκτων. Θα πρέπει να κληθούν τα κόμματα να καταθέσουν τις προτάσεις τους και να υπάρξει μία λύση η οποία και θα δίνει διέξοδο και συγχρόνως δεν θα δημιουργεί αντικίνητρα...
ΚΥΡΙΑΚΟΣ ΣΠΥΡΙΟΥΝΗΣ: Να τους δώσουμε απολυτήριο, λοιπόν.
ΜΑΡΙΑ ΔΑΜΑΝΑΚΗ: Λέω, κύριε Σπυριούνη, να αναζητήσουμε μία λύση.
ΚΥΡΙΑΚΟΣ ΣΠΥΡΙΟΥΝΗΣ: Να μην υπηρετεί κανείς! Γιατί δεν καταργούμε τη θητεία; Να την καταργήσουμε.
ΠΡΟΕΔΡΕΥΩΝ (Κωνσταντίνος Βρεττός): Μη διακόπτετε, στρατηγέ μου. ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, εγώ εισηγούμαι σήμερα να
καταργήσουμε τη θητεία!
ΠΡΟΕΔΡΕΥΩΝ (Κωνσταντίνος Βρεττός): 'Ετσι εισηγείσθε; Μάλιστα.
Συνεχίστε, κυρία Δαμανάκη.
ΜΑΡΙΑ ΔΑΜΑΝΑΚΗ: Ριζοσπαστικές προτάσεις προερχόμενες εκ του στρατεύματος, κύριε Πρόεδρε!
Λέω, λοιπόν, ότι θα πρέπει στα πλαίσια αυτά να συγκροτηθεί μια
επιτροπή και να αναζητήσουμε μία λύση η οποία και θα δίνει διεξόδους στο πρόβλημα το οποίο συσσωρεύεται, αλλά και δεν θα δημιουργεί αντικίνητρα για τη μη στράτευση περαιτέρω των Ελλήνων πολιτών.
Θέλω δε να σημειώσω, επειδή ο κ. Σπυριούνης, έτσι σε υψηλούς τόνους απευνθύνθηκε σε εμένα, ότι στην παράγραφο 4 του άρθρου 17 -δεν ήθελα να το πω, αλλά μια και με προκαλεί- οι υποψήφιοι Βουλευτές τυγχάνουν κάποιας ευνοϊκής μεταχείρισης από το Υπουργείο, όσον αφορά την αναβολή στράτευσης. Τελεία, δεν θέλω να πω τίποτα άλλο.
Τώρα όσον αφορά το άρθρο 21, είχα συζητήσει για το θέμα αυτό και στη Διαρκή Επιτροπή. Υποτίθεται ότι στο άρθρο αυτό εξομειώνονται οι 
διαζευγμένες με τις άγαμες σε ότι αφορά το δικαίωμα χρήσης περιπτέρου. Αλλά πιστεύω ότι ο τρόπος με τον οποίο λύνεται το θέμα, με την ανάγκη να
συντρέχουν τόσες πολλές προϋποθέσεις, ουσιαστικά δεν τακτοποιεί το

ζήτημα. Και η πρότασή μου είναι ό,τι ισχύει για τις άγαμες να ισχύει και για τις διαζευγμένες, όπως το είχαμε πει.
Κύριε Πρόεδρε, θέλω να θέσω το εξής θέμα και παρακαλώ τον κύριο Υπουργό να με προσέξει. Κύριε Υπουργέ, έχουμε καταθέσει και εμείς 
διάφορες τροπολογίες και έχουν καταθέσει και άλλοι συνάδελφοι, όπως ο κ. Καρχιμάκης, πέρα από αυτές που έχετε καταθέσει εσείς. Οι τροπολογίες

αυτές αφορούν διάφορα θέματα. Οι δικές μας ας πούμε αφορούν τους αγωνιστές της εθνικής αντίστασης, τους αμάχους αναπήρους. Καλό θα είναι ευθύς εξαρχής να μας πείτε εάν σκοπεύετε να δεχθείτε κάποιες από αυτές τις τροπολογίες. Εάν όχι -και κάνετε αυτήν τη δήλωση για να μην επιμένουμε σε συζήτηση που δεν έχει νόημα- θα έλεγα ότι θα μπορούσαμε και στα πλαίσια της επιτροπής να βρούμε ένα χρονικό περιθώριο για να συζητηθούν τα θέματα αυτά, για να μην επανέρχομαι σε ένα ένα μετά. Παρακαλώ, λοιπόν, να έχω μία δήλωσή σας, αν σκοπεύετε να δεχθείτε κάποιες από τις τροπολογίες, είτε αυτές που έχουμε καταθέσεις εμείς, είτε αυτές που έχουν καταθέσει οι άλλοι συνάδελφοι.
Δεν έχω να προσθέσω τίποτε άλλο, κύριε Πρόεδρε, περιμένουμε την
απάντηση του κυρίου Υπουργού, όσον αφορά τα θέματα των γυναικών. ΠΡΟΕΔΡΕΥΩΝ (Κωνσταντίνος Βρεττός): Ο Υπουργός Εθνικής Αμύνης κ.
Τσοχατζόπουλος έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ Τσοχατζόπουλος (Υπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, θα διαβάσω τη διατύπωση του άρθρου 6 παράγραφος 1 και εν συνεχεία θα τη δώσω στα Πρακτικά, ώστε να
είναι στη διάθεση των κυρίων συναδέλφων. Με αυτήν τη διατύπωση υλοποιούμε αυτό που σας είπα χθες, δηλαδή να εξασφαλίσουμε σύμφωνα με τις κοινωνικές απαιτήσεις αλλά και τις συνταγματικές επιταγές και τις απόψεις του επιστημονικού συμβουλίου την απρόσκοπτη προσπέλαση των γυναικών στις στρατιωτικές σχολές αξιωματικών και υπαξιωματικών των Ενόπλων Δυνάμεων, με βάση την αρχή της ισότητας των δύο φύλων, αναιρώντας κάθε διάκριση μεταξύ υποψηφίων ανδρών και γυναικών, αναιρώντας κάθε δυνατότητα ποσόστωσης, όπως υπήρχε στο παρελθόν και μέχρι σήμερα.
'Οπως σας είπα χθες, αυτό που τροποποιούμε είναι η παράγραφος 1 του άρθρου 6, η οποία διατυπώνεται ως εξής:
"'Αρθρο 6 παράγραφος 1
1. Η παράγραφος 1 του άρθρου 1 του ν. 1911/90 (ΦΕΚ Α' 166) αντικαθίσταται ως εξής:
"Στις Ανώτατες Στρατιωτικές Σχολές και στις Στρατιωτικές Σχολές Υπαξιωματικών των Ενόπλων Δυνάμεων εισάγονται άνδρες και γυναίκες. Ειδικά για τους υποψηφίους, ανεξάρτητα από το φύλο, των Τμημάτων:
α. 'Οπλων της Στρατιωτικής Σχολής Ευελπίδων και της Σχολής Μονίμων
Υπαξιωματικών,
β. Μαχίμων και Μηχανικών της Σχολής Ναυτικών Δοκίμων και
γ. Ιπταμένων της Σχολής Ικάρων,
οι επιδόσεις των προκαταρκτικών εξετάσεων που αναφέρονται στην
παράγραφο 3 του άρθρου 2 είναι διαφορετικές από τις επιδόσεις που απαιτούνται για τους υποψηφίους των άλλων τμημάτων των προαναφερομένων σχολών, επειδή οι εξερχόμενοι από αυτά μόνιμοι αξιωματικοί έχουν ως αποστολή τη στελέχωση των μονάδων εκείνων, οι οποίες θα κληθούν να αντιμετωπίσουν οιαδήποτε κρίση και ως εκ τούτου επιβάλλεται η εκπαίδευσή τους, σαν απόρροια της φυσικής τους κατάστασης, να είναι εκ των προτέρων τέτοια που να τους διασφαλίζει τη διαρκή παρουσία τους στις μονάδες, ώστε να διατηρείται κάτω από οποιεσδήποτε συνθήκες η υψηλή μαχητική ικανότητά τους.
'Αρθρο 6 παράγραφος 2.
2. Οι παράγραφοι 2 και 3 του άρθρου 1 του ν. 1911/90, όπως η παράγραφος 3 αντικαταστάθηκε από το άρθρο 25 του ν. 2109/92, καταργούνται, η δε παράγραφος 4 αναριθμείται σε 2".
Αυτή, λοιπόν, είναι η τελική διατύπωση και παρακαλώ να κατατεθεί στα Πρακτικά, ώστε να μοιραστεί στους κυρίους συναδέλφους.
(Στο σημείο αυτό ο Υπουργός Εθνικής 'Αμυνας κ. Τσοχατζόπουλος καταθέτει για τα Πρακτικά το προαναφερθέν έγγραφο, το οποίο έχει ως εξής:
"('Αρθρο 6 παράγραφος 1)
1. Η παράγραφος 1 του άρθρου 1 του ν. 1911/90 (ΦΕΚ Α' 166) αντικαθίσταται ως εξής:
"Στις Ανώτατες Στρατιωτικές Σχολές και στις Στρατιωτικές Σχολές Υπαξιωματικών των Ενόπλων Δυνάμεων εισάγονται άνδρες και γυναίκες. Ειδικά για τους υποψηφίους, ανεξάρτητα από το φύλο, των Τμημάτων:
α. 'Οπλων της Στρατιωτικής Σχολής Ευελπίδων και της Σχολής Μονίμων
Υπαξιωματικών,
β. Μαχίμων και Μηχανικών της Σχολής Ναυτικών Δοκίμων και
γ. Ιπταμένων της Σχολής Ικάρων,
οι επιδόσεις των προκαταρκτικών εξετάσεων, που αναφέρονται στην
παράγραφο 3 του άρθρου 2, είναι διαφορετικές από τις επιδόσεις που απαιτούνται για τους υποψηφίους των άλλων Τμημάτων των προαναφερομένων Σχολών, επειδή οι εξερχόμενοι από αυτά μόνιμοι αξιωματικοί έχουν ως αποστολή τη στελέχωση των μονάδων εκείνων, οι οποίες θα κληθούν να αντιμετωπίσουν οιαδήποτε κρίση και ως εκ τούτου επιβάλλεται η εκπαίδευσή τους, σαν απόρροια της φυσικής τους κατάστασης, να είναι εκ των προτέρων τέτοια που να τους διασφαλίζει τη διαρκή παρουσία τους στις μονάδες αυτές, ώστε να διατηρείται κάτω από οποιεσδήποτε συνθήκες η υψηλή μαχητική ικανότητά τους.
('Αρθρο 6 παράγραφος 2.)
2. Οι παράγραφοι 2 και 3 του άρθρου 1 του ν. 1911/90, όπως η
παράγραφος 3 αντικαταστάθηκε από το άρθρο 25 του ν. 2109/92 (ΦΕΚ Α' 205), καταργούνται, η δε παράγραφος 4 αναριθμείται σε 2".")
ΣΠΗΛΙΟΣ ΣΠΗΛΙΩΤΟΠΟΥΛΟΣ : Θα διανεμηθεί, κύριε Υπουργέ; ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Aμυνης):
Βεβαίως θα διανεμηθεί. Με αυτόν τον τρόπο εξασφαλίζουμε την ισότιμη πρόσβαση ανδρών και γυναικών στο σύνολο σχεδόν των Ενόπλων Δυνάμεων, ενώ παράλληλα για τις σχολές αξιωματικών και υπαξιωματικών και στους τρεις κλάδους προβλέπονται διαδικασίες κοινές για όλους, οι οποίες βέβαια

έχουν μια ιδιαιτερότητα έναντι των υπολοίπων κριτηρίων, έτσι ώστε να μπορούν πράγματι να ικανοποιηθούν οι ανάγκες πρόσβασης κάτω από ιδιαίτερες συνθήκες και όρους συμμετοχής στη λειτουργία των Ενόπλων Δυνάμεων.
ΜΑΡΙΑ ΔΑΜΑΝΑΚΗ: Δηλαδή στην πράξη τι θα γίνει, κύριε Υπουργέ; ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ( Υπουργός Εθνικής 'Αμυνας): Στην
πράξη θα γίνεται αυτό το οποίο σας έχω πει, θα γίνονται οι εξετάσεις, θα υπάρχει πρόσβαση ανδρών και γυναικών, διαφορετικά όμως θα είναι τα 
κριτήρια και οι δοκιμασίες στις σχολές και διαφορετικά στο υπόλοιπο σώμα. Θα υπάρχει μια διαφοροποίηση, αλλά θα είναι το ίδιο για όλους. Ξέρετε ποιο είναι το βασικό κριτήριο, όπως είπε ο κ. Παυλόπουλος χθες; 'Οτι με την προηγούμενη διατύπωση, επαναλαμβάνοντας ουσιαστικά εμείς τους περιορισμούς που υπήρχαν ανέκαθεν σε όλον το δημόσιο τομέα για συμμετοχή ανδρών και γυναικών, εκ των πραγμάτων ερχόμαστε σε αντίθεση με την πρόσφατη συνταγματική τροποποίηση, για ισότητα δύο φύλων η οποία λέει ότι κάθε πράξη που ακυρώνει την υποχρεωτική ισότητα μεταχείρισης των δύο

φύλων έρχεται σε αντίθεση με τη συνταγματική νομιμότητα. Το ψηφίσαμε εδώ στη Βουλή πρόσφατα. Με αυτό λοιπόν γίνονται τα πράγματα ακόμα δυσκολότερα. Ρυθμίσεις που έγιναν στο παρελθόν σαν και αυτή πλέον εκ των πραγμάτων γίνονται συνταγματικές. Λύνουμε λοιπόν αυτό το θέμα, αγαπητοί συνάδελφοι, πιστεύω σε μια ομοφωνία, είναι αυτό που είχαμε συζητήσει και χθες το βράδυ έτσι ώστε πραγματικά αυτό το θέμα να καθιερωθεί, να λυθεί και να αποφύγουμε αυτό που γινόταν στο παρελθόν ότι με βάση τα αποτελέσματα μια σειρά υποψηφίων ανδρών και γυναικών και από τις δύο πλευρές προσέφυγαν στα διοικητικά δικαστήρια και είχαμε τις αποφάσεις που ακύρωναν τα αποτελέσματα, αλλοίωναν τους αριθμούς και είχαμε χάσει πια κάθε συμμετοχή. Αυτό βέβαια είναι η πρακτική συνέπεια του μέτρου το πολιτικό μήνυμα είναι η εφαρμογή της ισότητας άνδρες και γυναίκες στις 'Ενοπλες Δυνάμεις.
Τώρα βέβαια απο το σημείο αυτό, όπως είπε ο επίτιμος Πρόεδρος της Νέας Δημοκρατίας κ. Μητσοτάκης, του να προχωρήσουμε στην υποχρεωτική στρατιωτική θητεία και για τις γυναίκες με βάση την ισότητα αυτό είναι πολύ μακριά ακόμη, επομένως ας το αφήσουμε, δεν μας απασχολεί τώρα, παραμένουμε στη θητεία όπως είναι σήμερα.
Επιτρέψτε μου να απαντήσω σε ορισμένες από τις παρατηρήσεις που ειπώθηκαν και θα ήθελα να πω ότι για τη λειτουργία του ΑΚΟΕΜΣ όπως είπε ο κ. Σπηλιωτόπουλος, έχουμε την τροπολογία για το Πολεμικο Ναυτικό. 
ΣΠΗΛΙΟ ΣΠΗΛΙΩΤΟΠΟΥΛΟΣ: Για την Αεροπορία.
ΑΠΟΣΤΟΛΟΣ -ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): 'Οχι, πέραν της Αεροπορίας. Για την Αεροπορία υπήρχε τροπολογία. Εχουμε και για το Πολεμικό Ναυτικό τροπολογία κατατεθειμένη, ώστε να καλύψουμε και το ΑΚΟΕΜΣ του Πολεμικού Ναυτικού, της Αεροπορίας προβλέπεται εδώ μέσα, έτσι λοιπόν έχουμε ουσιαστικά μια ενίσχυση των μετοχικών ταμείων και της Αεροπορίας και του Ναυτικού, ανάλογης αυτής που έχει το Μετοχικό Ταμείο Στρατού δημιουργώντας λογαριασμό ΑΚΟΕΜΣ και στους δύο αυτούς κλάδους.
Τα μετοχικά ταμεία είναι επικουρικά ταμεία, δεν είναι ταμεία κύριας
σύνταξης. Η κύρια σύνταξη βρίσκεται σαφώς κάτω από την ευθύνη του δημοσίου και της πολιτείας και είναι εξασφαλισμένη είναι εγγυημένη για όλα τα στελέχη όμως η προσπάθεια είναι αυτά τα επικουρικά ταμεία στα οποία συμμετέχουν καθοριστικά με τις συνδρομές τους τα εν ενεργεία στελέχη των Ενόπλων Δυνάμεων να βρουν τη μεγαλύτερη δυνατή απόδοση και βιωσιμότητα. Και υπάρχει μια αρχή ανακατανομής, μια αρχή βιωσιμότητας και μια αρχή αλληλεγγύης μεταξύ των γενεών, διότι μέσα από τη βιωσιμότητα αυτών των ταμείων εγγυόμαστε ότι στο διαρκές μέλλον θα είναι
εξασφαλισμένη η επιπρόσθετη, του επικουρικού ταμείου που είναι τα μετοχικά ταμεία, υποστήριξη της σύνταξης των αποστράτων. Αρα λοιπόν κάθε μέτρο βιωσιμότητας είναι θετικό και νομίζω ότι με αυτές τις ρυθμίσεις βοηθάμε να υπάρξει δικαιοσύνη και μεταξύ των κλάδων.
ΚΥΡΙΑΚΟΣ ΣΠΥΡΙΟΥΝΗΣ: Δεν υπήρχε...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ακριβώς. Πρέπει λοιπόν να αποκαταστήσουμε και αυτή, Nαυτικό, Aεροπορία, Στρατό, να υπάρχει αντίστοιχα δικαιοσύνη.
Τώρα τα τέκνα ορφανικών οικογενειών, κύριε Σπηλιωτόπουλε, μοριοδοτούνται στους διαγωνισμούς των ΕΠΥ. Αυτό προβλέπεται στη σχετική εγκύκλιο.
Αναφορικά τώρα- με τα αιτήματα των οικογενειών πεσόντων αεροπόρων
υπενθυμίζω το σχετικό πρόσφατο υπόμνημα που είχε σταλεί στον
Πρωθυπουργό. Εξετάζονται ήδη αυτά και θα σας απαντήσω -το είπα και την άλλη φορά-μόλις έχουμε ολοκληρώσει όλη αυτήν την ανάλυση, γιατί υπάρχει μια σειρά αιτημάτων. 'Οσον αφορά δε την αύξηση του μερίσματος ορφανικών οικογενειών συντάχθηκε τροπολογία από το Υπουργείο Εθνικής 'Αμυνας, υπεγράφη από το συναρμόδιο Υπουργό Δημόσιας Τάξης, αλλά από το Υπουργείο Δημόσιας Τάξης τέθηκε θέμα διεύρυνσης του Δ.Σ. του Μετοχικού Ταμείου Στρατού με εκπρόσωπο της Ελληνικής Αστυνομίας. 'Ε, αυτό όπως καταλαβαίνετε, δημιούργησε κάποιο θέμα μεταξύ των δύο κλάδων και είναι υπό συζήτηση ακόμη πώς θα μπορέσουμε να βρούμε μια συμφωνία πάνω σ'αυτό το θέμα.
'Ερχομαι τώρα στο σημαντικό θέμα που αναφερθήκατε και εσείς, κύριε Βαρβιτσιώτη, και η συνάδελφος κα Κανέλλη και αφορά το ΕΠΥΕΘΑ. Κύριοι συνάδελφοι, κάκιστα, πιθανώς από άγνοια από ορισμένους, από άλλους σκόπιμα, δίδεται η εντύπωση ότι το ΕΠΥΕθΑ είτε είναι στρατιωτικό γραφείο του Υπουργού, είτε είναι πολιτικό γραφείο του Υπουργού είτε, εν πάση περιπτώσει, είναι κάποιο γραφείο του Υπουργού. Ουδεμία σχέση έχει το με ΕΠΥΕΘΑ, είτε με το πολιτικό γραφείο του Υπουργού είτε με το λεγόμενο στρατιωτικό γραφειο, διότι εγώ, όπως ξέρετε, το στρατιωτικό γραφείο το κατήργησα κύριοι συνάδελφοι. 'Εχω τρεις υπασπιστές, δεν έχω στρατιωτικό γραφείο. 'Εχω πολιτικό γραφείο σύμφωνα με το ν.1558/85, που αφορά όλους τους Υπουργούς και συγκεκριμένο αριθμό συμβούλων και συγκεκριμένο αριθμό στελεχών, ελεγχόμενο με διαφάνεια -έχω απαντήσει σε πολλές ερωτήσεις- και 
επομένως το ΕΠΥΕΘΑ δεν έχει καμία σχέση με το δικό μου γραφείο. Προβλέπεται από το ν. 2292/95, ως αυτοτελές όργανο πολιτικού
προγραμματισμού και σχεδιασμού. Βρίσκεται υπό την πολιτική ευθύνη του

Υπουργού Εθνικής Αμύνης αποκλειστικά, όπως βρίσκονται και μια σειρά από άλλα τμήματα ή διευθύνσεις του Υπουργείου, όπως είναι η Γενική Διεύθυνση Εξοπλισμών, όπως είναι το Ινστιτούτο, όπως είναι η Γενική Διεύθυνση Αμυντικής Βιομηχανίας 'Ερευνας και Τεχνολογίας, όπως είναι τα Επιτελεία, όπως είναι οι πάντες. 'Ομως, αυτό δεν έχει καμία σχέση με τη λειτουργία του Υπουργού.
Μάλιστα, το Συμβούλιο Επικρατείας σε πλήρη σύνθεση γνωμοδοτώντας στο προεδρικό διάταγμα που το 1986 δημιούργησε ακριβώς το ΕΠΥΕΘΑ, λέγει: "Η αληθής έννοια των ανωτέρω διατάξεων δεν είναι ότι ιδρύεται επιτελικό γραφείο του ΥΕθΑ αποτελούμενο από τεχνικούς συμβούλους υποβοηθούντες απλώς αυτόν κατά την άσκηση των καθηκόντων του, ούτε ότι συγκροτείται συλλογικό όργανο, αλλά ότι ιδρύεται κανονική υπηρεσιακή μονάδα του Υπουργείου Εθνικής Αμύνης, μικτής σύνθεσης εκ τακτικού πολιτικού και στρατιωτικού προσωπικού προς άσκησιν των επιτελικού χαρακτήρος αρμοδιοτήτων του Υπουργείου Εθνικής Αμύνης, υπαγομένη ευθέως στον Υπουργό Εθνικής 'Αμυνας, ο οποίος διά της μονάδος αυτής χαράσσει τις εις το νόμο προβλεπόμενες κατευθυντήριες γραμμές αμυντικής πολιτικής. Εκ των ειδικοτέρας περιγραφής αρμοδιοτήτων στο νόμο προκύπτει σαφώς ότι πρόκειται περί του εις τη διοικητική επιστήμη αποκαλουμένου στρατηγικού σχεδιασμού και προγραμματισμού ο οποίος δεν είχε θεσμοθετηθεί στο ΥΕθΑ προ της ισχύος του υπό τροποποποίηση διατάγματος 393/95, το οποίο ίδρυσε το ως άνω επιτελείο του Υπουργού".
Με βάση αυτήν τη γνωμοδότηση του Συμβουλίου της Επικρατείας, κυρίες
και κύριοι συνάδελφοι, δημιουργήθηκαν με το προεδρικό διάταγμα 157/99, όπως βλέπετε -και παρακαλώ να το προσέξετε- επτά διευθύνσεις: Διεύθυνση Σχεδίασης Ανθρώπινου Δυναμικού, Διεύθυνση Αμυντικού Σχεδιασμού, Προγραμματισμού και Προϋπολογισμού, Οικονομικού Σχεδιασμού και Ελέγχου,
Στρατηγικών Μελετών, Διεθνών Σχέσεων, Κοινωνικών Δραστηριοτήτων και Δημοσίων Σχέσεων, Εφέδρων Πολεμιστών, Αναπήρων Θυμάτων και Αγωνιστών, Νομική Υπηρεσία, Τμήμα Οικονομικού Ελέγχου, Λόχος Υποστήριξης, στον οποίο περιλαμβάνεται, κύριε Βαρβιτσιώτη, διμοιρία, και όχι λόχο μεταφορών.
Το ΕΠΥΕΘΑ, με βάση αυτές τις διευθύνσεις ασκεί τις εξής αρμοδίότητες: Σύνταξη της πολιτικής Εθνικής 'Αμυνας.
Διαμόρφωση της πολιτικής σχέσης με σχεδίαση, δομή, οργάνωση των Ενόπλων Δυνάμεων και σχεδίαση συστημάτων χρησιμοποίησης ανθρώπινου δυναμικού, στρατιωτικό, πολιτικό προσωπικό, αμυντικό σχεδιασμό.
Κατάρτιση δεκαπενταετούς προγράμματος εξοπλισμών.
Σχεδίαση και κατάρτιση προϋπολογισμού συνόλου του Υπουργείου Εθνικής Αμύνης.
Κοστολόγηση δραστηριοτήτων.
Πρόγραμμα δημοσίων επενδύσεων.
Κοινοτικά προγράμματα, Κοινοτικό Πλαίσιο Στήριξης. Θα επανέλθω σ' 
αυτό, διότι είπατε προηγουμένως, κύριοι συνάδελφοι -νομίζω ο κ. Σπηλιωτόπουλος- ότι είναι προϋπολογισμοί εκτός προϋπολογισμού. Εκτός προϋπολογισμού του Υπουργείου μου, κύριε συνάδελφε, αλλά βεβαίως εντός

του προϋπολογισμού του Υπουργείου Εθνικής Οικονομίας, διότι αναφέρεται σε προγράμματα του Γ' Κοινοτικού Πλαισίου Στήριξης, σε προγράμματα ευρωπαϊκά. Δεν είναι δυνατόν να φανταστείτε ότι αυτοί οι οργανισμοί λειτουργούν χωρίς έλεγχο προϋπολογισμού.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Δεν διατυπώνεται έτσι.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Εκτός προϋπολογισμού δικού μου. Αλλά είναι σαφώς προγράμματα Ευρωπαϊκής 'Ενωσης και υπάγονται στον προϋπολογισμό του Υπουργείου Εθνικής Οικονομίας. Και μάλιστα μπορώ να σας πω, προχθές ενημερώθηκα από τα πρώτα Υπουργεία που είμαστε πανέτοιμοι για το Γ' ΚΠΣ στο μικρό βέβαια ποσό των ογδόντα δισεκατομμυρίων τα οποία αποσπούν οι 'Ενοπλες Δυνάμεις μέσα από το Γ' ΚΠΣ για έργα κοινωνικής υποδομής, νοσοκομεία, υποδομές, εκπαιδεύσεις κλπ. 
Λοιπόν, θέματα διεθνών σχέσεων και αμυντικής συνεργασίας κλπ. Αυτές
οι αρμοδιότητες, οι περισσότερες, μεταφέρθηκαν από το ΓΕΕΘΑ στο ΕΠΥΕΘΑ με στόχο την ελάφρυνση του έργου του Α' ΓΕΕΘΑ, ώστε να ασχολείται μόνο με καθαρά επιχειρησιακά θέματα.
Με συγχωρείτε, κύριοι συνάδελφοι, που επεκτάθηκα τόσο πολύ, αλλά ήταν ανάγκη να ξεκαθαρίσω αυτό το θέμα. Και θα προχωρήσω σε μία πρόσκληση και στην κα Κανέλλη και στον κ. Βαρβιτσιώτη να έλθουν στο Υπουργείο, να έχουμε τη δυνατότητα πολύ πιο άνετα να συζητήσουμε και για κάθε τι που μας ενδιαφέρει, διότι τότε θα αποφύγουμε στο μέλλον λάθη τα οποία πιθανώς από μη σωστή ενημέρωση έγιναν προς συναδέλφους. Και παρακαλώ να κατατεθεί στα Πρακτικά αυτός ο πίνακας εξέλιξης του προϋπολογισμού ΕΠΥΕΘΑ. Διότι, αγαπητέ κύριε συνάδελφε, χθες αναφερθήκατε σε κάποιους αριθμούς, ότι το ΕΠΥΕΘΑ κατασπαταλά δισεκατομμύρια. Και μάλιστα γράφουν σήμερα οι εφημερίδες ότι το στρατιωτικό γραφείο και το πολιτικό γραφείο του Υπουργού Αμύνης κατασπαταλά δέκα δισεκατομμύρια, περισσότερο και από τον προϋπολογισμό του Αιγαίου.
Κύριοι συνάδελφοι, καταθέτω έναν πίνακα, παρακαλώ να φωτοτυπηθεί να
δοθεί στους συναδέλφους, έτσι ώστε να γίνει σαφές, από το 1996 μέχρι σήμερα το ΕΠΥΕΘΑ όπως σας προσδιόρισα τη λειτουργία του προηγουμένως, διαχειρίστηκε ποσά τα οποία ανέρχονται το 1996 στο 1 δισεκατομμύριο, το 1997 1,3 δισεκατομμύρια, το 1998 3,1 δισεκατομμύρια, το 1999 7,2 δισεκατομμύρια, το 2000 8,9 δισεκατομμύρια και το 2001, 7 δισεκατομμύρια 203 εκατομμύρια.
Στο σημείο αυτό ο Υπουργός Εθνικής 'Αμυνας κ. Απόστολος-Αθανάσιος Τσοχατζόπουλος καταθέτει για τα Πρακτικά τον προαναφερθέντα πίνακα, ο οποίος έχει ως εξής:
(Ο σχετικός πίνακας υπάρχει στο τεύχος των Πρακτικών της Βουλής). ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): 'Ομως
εξ αυτών των ποσών η πραγματική λειτουργία η ίδια είναι αντίστοιχα 0,974, 1,329, 1,945, 3,243, 3,600. Γιατί; Διότι προστίθενται σ' αυτά διά μεταφοράς λειτουργίες για τα επιτελεία, λειτουργίες που έχουν να κάνουν π.χ. με νέες προσλήψεις για τα γενικά επιτελεία. Το ποσό πίστωσης έρχεται και διαχειρίζεται λογιστικά σε συμφωνία με το Υπουργείο Οικονομικών μέσα από το λογαριασμό του ΕΠΥΕΘΑ. 'Οπως επίσης η δωρεάν μετακίνηση των στρατιωτών, που ξοδεύουμε περίπου 500-600 εκατομμύρια το χρόνο, πληρώνεται μέσα από το λογαριασμό του ΕΠΥΕΘΑ και γίνεται μεταφορά
κονδυλίων και φαίνεται ότι αυξάνει αυτούς τους αριθμούς, στα ποσά τα οποία αναφέρατε έτσι ώστε η επιδότηση και οι διακρατικές λειτουργίες των γενικών επιτελείων ύψους 1,200, 0,300, 0,700, 0,600 δισεκατομμυρίων αντίστοιχα στα χρόνια αυτά να μετακινούνται από τα επιτελεία προς το ΕΠΥΕΘΑ, όπως επίσης να υπάρχει υποστήριξη νέων θεσμών όπως είναι η ΓΔΑΒΕΤ συνολικά με εξοπλισμούς, όπως επίσης η Διεύθυνση Χειρισμού Κρίσεων, ώστε τα ποσά στα οποία αναφέρεται κανείς να διπλασιάζονται σχεδόν έναντι της λειτουργίας αλλά είναι διαχείριση κονδυλίων, πιστώσεων που προβλέπονται για μια σειρά λειτουργίες του Υπουργείου. Τα έχω δώσει αυτά αναλυτικά σε όλους σας, διότι δεν επιτρέπεται -και σ' αυτό έχω εγώ την ευθύνη- να δημιουργείται η εντύπωση ότι υπάρχει είτε κατασπατάληση είτε αδιαφάνεια στη διακίνηση των πιστώσεων και των πόρων του Υπουργείου Εθνικής Αμύνης. 
Και επιτρέψτε μου, κυρίες και κύριοι συνάδελφοι, σ' αυτό να είμαι
πάρα πολύ κατηγορηματικός: Υπάρχει πλήρης έλεγχος. Και γι'αυτό όπως ξέρετε δημιουργούμε μέσα σ' αυτό το νομοσχέδιο που συζητάμε και το Σώμα Οικονομικών Επιθεωρητών, ώστε να υπάρξει ανεξάρτητη αρχή ελέγχου, η οποία δεν θα υπάγεται στο οικονομικό, όπως ήταν μέχρι σήμερα, όπου με κάποιον τρόπο οι ίδιοι ήταν και ελέγχοντες και ελεγχόμενοι, αλλά ως ανεξάρτητο Σώμα Οικονομικών Επιθεωρητών και Ελεγκτών θα υπάγεται απευθείας στον Υπουργό Εθνικής Αμύνης, έτσι ώστε πράγματι να μπορούμε να έχουμε και μια πλήρη διαφάνεια μέχρι το κατώτερο επίπεδο.
Μην ξεχνάτε ότι ευρισκόμενοι στη φάση της στρατηγικής αμυντικής αναθεώρησης, προχωρώντας ουσιαστικά σε επιλογές διακλαδικότητας που αλλάζουν το χαρακτήρα των Ενόπλων Δυνάμεων, προχωρώντας ουσιαστικά σε πολιτικές που θα μας οδηγήσουν σε ενοποίηση της διοικητικής μέριμνας, το logistic και της υποδομής σε επίπεδο από τη βάση μέχρι την κορυφή ανεξάρτητα από τη λειτουργία των κλάδων, προχωρούμε σε μία συνολικά διαφορετική δομή λειτουργίας των Ενόπλων Δυνάμεων. Και αυτή θέλει διαφάνεια, θέλει πραγματική κοστολόγηση. Πρέπει να γνωρίζουμε τι κοστίζει η ώρα όχι μόνο του στρατιώτη, του επαγγελματία οπλίτη ή του αξιωματικού, αλλά τι κοστίζει το κάθε μηχάνημα, τι κοστίζει το κάθε όπλο και το κάθε μέσο.
ΣΤΕΦΑΝΟΣ ΜΑΝΟΣ: Πότε θα γίνει αυτό;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Είναι ήδη σε εξέλιξη, κύριε συνάδελφε. Γι'αυτό σας καλώ την επόμενη φορά που θα συγκληθεί η Διαρκής Επιτροπή να έλθετε ώστε να έχετε πλήρη ενημέρωση για το πού βρίσκεται ο Στρατός. Ως Σώμα έχει προχωρήσει ήδη σημαντικά. 'Επονται η Αεροπορία και το Ναυτικό.
Αυτά όσον αφορά στα δύο αυτά θέματα. Επιτρέψτε μου τώρα να πάω στο
επόμενο θέμα που θέσατε: Τροπολογίες.
Κυρίες και κύριοι συνάδελφοι, καταλαβαίνετε ότι είναι αδύνατον, έχοντας έναν αριθμό συνολικά εβδομήντα επτά, επιπρόσθετων, αυτών που συζητήσαμε τροπολογιών, να αποτελέσουν αντικείμενο συζήτησης σήμερα. 'Ετσι κι αλλιώς μία σειρά εξ αυτών, όπως η δική σας, έχει συνταξιοδοτικό χαρακτήρα. Μου είναι κομμένα τα χέρια. Δεν μπορώ. Αυτή αφορά το Υπουργείο Οικονομικών, είναι συνταξιοδοτικού χαρακτήρα. Δεν μπορεί να περάσει καμία ρύθμιση σ' ένα δικό μας νομοσχέδιο. Απλά μπαίνουν στη σειρά, θα συνεργαστούμε με τα Υπουργεία για να μπορέσουμε να το αντιμετωπίσουμε. 
Νομίζω όμως ότι θα σας ενδιεφέρε, κύριε συνάδελφε και εσάς κυρία
Κανέλλη, μια παρατήρηση: ΕΑΒ. 'Ενα πολύ μεγάλο θέμα. Δεσμευθήκαμε την άλλη φορά και πράγματι προσπαθούμε σε συνεργασία με το Γενικό Επιτελείο Αεροπορίας να βρούμε ρύθμιση στο θέμα αυτό. Μας είχε απαντηθεί, όπως σας είπα, την άλλη φορά ότι δεν είναι εύκολο, ότι δεν γίνεται, ότι δεν έχουν 
λύση. Εν πάση περιπτώσει, μπήκε σε μία καινούρια φάση όλη αυτή η ιστορία. Γίνεται μία προσπάθεια να υπάρξει αποκατάσταση, να υπάρξει λύση
τουλάχιστον στο πρόβλημα -δεν ξέρω αν θα την πούμε αποκατάσταση ή όχι- με πρόταση, η οποία επέρχεται τις επόμενες ημέρες να ολοκληρωθεί και να μπει στο νομοσχέδιο.
Εδώ θα ήθελα να πληροφορήσω και την κα Δαμανάκη, που ρώτησε προηγουμένως, ότι το σχέδιο νόμου για τη διακλαδική λειτουργία των

Ενόπλων Δυνάμεων, για τον επαγγελματία οπλίτη, ήδη πέρασε από τη νομοπαρασκευαστική επιτροπή και θα κατατεθεί στη Βουλή για να προγραμματιστεί η συζήτηση στη Διαρκή Επιτροπή. 'Αρα αυτό το νομοσχέδιο είναι ήδη στα χέρια μας. Θα το έχετε τις επόμενες ημέρες στη Βουλή και θα
είναι το επόμενο νομοσχέδιο που θα συζητήσουμε. Εκεί ελπίζω ότι θα είμαστε έτοιμοι μ' αυτήν την πρόταση για τους ανθρώπους της ΕΑΒ, να μπορέσουμε να αντιμετωπίσουμε το θέμα.
Αυτά λοιπόν, κυρίες και και κύριοι συνάδελφοι, κύριε Πρόεδρε, στα όσα ειπώθηκαν μέχρι στιγμής. Επιφυλάσσομαι για τα επόμενα. Ευχαριστώ.
ΜΑΡΙΑ ΔΑΜΑΝΑΚΗ: Για τις τροπολογίες συναδέλφων;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Το
είπα προηγουμένως.
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια από την ενσωμάτωση της Θράκης στην Ελλάδα, σαράντα οκτώ μαθητές και μαθήτριες και δύο δάσκαλοι από το 3ο Δημοτικό Σχολείο Αλίμου.
Η Βουλή τους καλοσωρίζει.
(Χειροκροτήματα απ' όλες τις πτέρυγες της Βουλής)
'Εχει ζητήσει το λόγο ο κ. Παυλόπουλος ως Κοινοβουλευτικός Εκπρόσωπος της Νέας Δημοκρατίας. Στη συνέχεια έχει ζητήσει το λόγο η κα Κανέλλη για μια διευκρίνιση από τον κύριο Υπουργό. Επίσης έχουμε τις δευτερολογίες. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Υπάρχουν ομιλητές.
ΠΡΟΕΔΡΕΥΩΝ (Κωνσταντίνος Βρεττός): Ακριβώς, υπάρχουν ομιλητές για τις πρωτολογίες.
Το λόγο έχει η κα Κανέλλη για μια διευκρίνιση.
ΛΙΑΝΑ ΚΑΝΕΛΛΗ: Για μισό δευτερόλεπτο μόνο, κύριε Πρόεδρε, διότι υπάρχει μία ανάγκη διευκρίνισης. Εγώ θα δευτερολογήσω κανονικά επί του νομοσχεδίου.
Ο κύριος Υπουργός αναφέρθηκε στη δική μας τροπολογία -μία και μόνη έχουμε καταθέσει- σαν να πρόκειται περί τροπολογίας για συνταξιοδοτικό θέμα. Λάθος. Η δική μας η τροπολογία -και κάνω έκκληση στους συναδέλφους και στο Προεδρείο- είναι εμπρόθεσμη και είναι ουσιαστικώς και πρακτικώς άσχετη με το νομοσχέδιο. Αφορά τον τρόπο εκλογής -και παρακαλώ πάρα πολύ αν θέλετε την αποδέχεσθε, αν θέλετε όχι- των μελών του Διοικητικού Συμβουλίου στην 'Ενωση Συντακτών.
Σας παρακαλώ πάρα πολύ -κάνω έκκληση- επειδή έχει το χαρακτήρα του κατεπείγοντος, μην επικαλεστείτε -είναι εμπρόθεσμη- ότι είναι άσχετη, διότι δεν είναι η πρώτη φορά ούτε η τελευταία. Οψέποτε η Κυβέρνηση κρίνει ότι κάτι την αφορά κατεπειγόντως το φέρνει εκεί.
'Εχουμε εκλογές στην 'Ενωση Συντακτών. Πρόκειται για διόρθωση δημοκρατικής διαδικασίας. Είναι 1992. Σας παρακαλώ πάρα πολύ, μην την απορρίψετε συλλήβδην, όπως συμβαίνει με τις υπόλοιπες ενενήντα επτά, διότι θα χαθεί ένα ουσιαστικό δικαίωμα πριν από τις εκλογές. Θα είναι κρίμα για όλους μας να μην το δούμε.
Αυτή μόνο τη διευκρίνιση ήθελα να κάνω.
ΜΟΣΧΟΣ ΓΙΚΟΝΟΓΛΟΥ: Πρέπει να έρθει ο κ. Ρέππας.
ΛΙΑΝΑ ΚΑΝΕΛΛΗ: 'Οχι. Εάν τη δεχθεί, τη συζητάμε. Ζήτημα πολιτικής
είναι και όχι ζήτημα του κ. Ρέππα.
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" ΘΡΑΚΗ 2000 - 80 Χρόνια από την Ενσωμάτωση στην Ελλάδα", είκοσι εννέα μαθητές και μαθήτριες και τρεις δάσκαλοι του 2ου Δημοτικού Σχολείου Σαλαμίνας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ζητήσει ο Κοινοβουλευτικός Εκπρόσωπος της Νέας Δημοκρατίας κ. Προκόπης Παυλόπουλος.
Θα παρακαλούσα, με τη συναίνεση του Σώματος, να μιλήσει μετά ο κ. Χαραλαμπόπουλος, πρώην Υπουργός επί σειρά ετών, επειδή έχει μία δουλειά. Παρακαλώ να συμφωνήσετε, κύριοι συνάδελφοι.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Βρεττός): Το Σώμα συνεφώνησε.
Συνεπώς μετά τον κ. Παυλόπουλο το λόγο θα πάρει ο κ. Χαραλαμπόπουλος. Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε.
Θα ήθελα να θίξω συνολικά τρία θέματα. Το πρώτο αφορά το ΕΠΥΕΘΑ και,

βεβαίως, τη Μονάδα Διαχείρισης Κρίσεων. Το δεύτερο το θέμα της ισότητας. Και το τρίτο, που θεωρώ σοβαρότερο, την πλευρά που σχετίζεται με θέματα κοινωνικής πολιτικής, κοινωνικής ευαισθησίας, κοινωνικής δικαιοσύνης. 
Ξεκινάω από το πρώτο. ΕΠΥΕΘΑ - Μονάδα Διαχείρισης Κρίσεων. Οι
εξηγήσεις που έδωσε ο κύριος Υπουργός, και ιδίως η αναφορά την οποία

έκανε στο πρακτικό του Συμβουλίου Επικρατείας, στο πρακτικό επεξεργασίας, όχι μόνο δεν αμβλύνουν τους φόβους και τις αντιρρήσεις μας, αλλά τους ενισχύουν. Διότι στο ίδιο το πρακτικό -και το Συμβούλιο Επικρατείας ξέρετε είναι δικαστής που ελέγχει ως διοικητικό όργανο σε επίπεδο επεξεργασίας απλώς τη νομιμότητα και τίποτα παραπάνω, άρα δεν είναι άλλοθι η επίκληση αυτών των θέσεων- έρχεται και λέει το Συμβούλιο Επικρατείας -αυτό που λέτε και εσείς και αυτό που εμείς φοβόμαστε- ότι δεν πρόκειται για ένα όργανο βοηθητικό του Υπουργού. Αλλά για ένα όργανο 
το οποίο, στην πραγματικότητα, έρχεται να επικαλύψει το Γενικό Επιτελείο. Αυτό το οποίο τόνισα και χθες, που τονίζω και τώρα.
Στην πραγματικότητα ομολογεί ο κύριος Υπουργός ότι πάνω από το Γενικό Επιτελείο Εθνικής 'Αμυνας υπάρχει ένα ΕΠΥΕΘΑ το οποίο κάνει ασκήσεις επί χάρτου. Και ομολογεί στη συνέχεια ότι δημιουργείται μία Μονάδα
Διαχείρισης Κρίσεων, η οποία είναι ένα τόσο σοβαρό όργανο -δεν το ξέραμε μέχρι τώρα, σήμερα έρχεται να δημιουργηθεί- για να συντονίσει τα επί μέρους Υπουργεία. Ουσιαστικά, δηλαδή, να συντονίσει το Υπουργείο Εξωτερικών και το Υπουργείο Εθνικής 'Αμυνας.
Το ξαναλέω για πολλοστή φορά, κύριε Υπουργέ. Ζείτε υπό το σύνδρομο
της νύχτας των Ιμίων και της νύχτας της υπόθεσης Οτσαλάν. Αυτό το
φάντασμα πλανιέται πάνω σας. Και θεωρείτε ότι με το να φτιάχνετε αυτού

του είδους τα όργανα είναι δυνατόν να αλλάξετε την εικόνα που είναι η πραγματική εικόνα της Κυβέρνησής σας. Σας είπα ότι δεν είναι θέμα οργάνων. Είναι θέμα Κυβέρνησης και Υπουργών.
'Οσο λειτουργείτε ως χαλαρή συνομοσπονδία Υπουργών, οι οποίοι ερίζουν σχετικά με τις αρμοδιότητές τους και τη διαδοχή του κ. Σημίτη, δεν πρόκειται να σας σώσει κανένα απολύτως όργανο.
Και δεν πρόκειται να δεχθούμε όργανα, τα οποία αλλοιώνουν τη δομή του στρατεύματος και πολύ περισσότερο που στοιχίζουν στον ελληνικό λαό. Δεν μπορεί να συνεχίζεται αυτή η κατάσταση που υπάρχει σήμερα στο Υπουργείο Εθνικής 'Αμυνας και στο Υπουργείο Εξωτερικών. Δεν μπορεί στρατιές συμβούλων να έχουν υποκαταστήσει στην μεν περίπτωση του Υπουργείου Εξωτερικών το διπλωματικό σώμα, στην δε περίπτωση του Υπουργείου Εθνικής 'Αμυνας σιγά-σιγά την ηγεσία του στρατεύματος.
Αυτή η κατάσταση, το ξανατονίζω, είναι αδιανόητο να συνεχιστεί. Εμείς δεσμευόμαστε ότι δεν πρόκειται να ψηφίσουμε αυτές τις διατάξεις. Αλλά, πέραν τούτου, δεσμευόμαστε να ερευνήσουμε περαιτέρω το θέμα. Γιατί αυτή η κατάσταση και σε σας αλλά ιδίως στο Υπουργείο Εξωτερικών δεν πάει άλλο. Αυτές οι στρατιές συμβούλων που περισσότερο δουλεύουν για τους Υπουργούς και λιγότερο για τις υπηρεσίες ή, ουσιαστικά αποκλειστικά, για τους Υπουργούς και το μέλλον τους στο πλαίσιο της εσωκομματικής ιεραρχίας, κάπου πρέπει να σταματήσουν. Δεν θα πληρώνει ο ελληνικός λαός τα εσωκομματικά του ΠΑΣΟΚ. Σε ό,τι αφορά το δεύτερο ζήτημα της ισότητας, υπάρχει πράγματι μία βελτίωση. Η βελτίωση έγγειται στο ότι πλέον δεν αποκλείονται ορισμένες σχολές. Αυτό είναι αλήθεια. Πάλι όμως κάνετε λάθος. Και θα το βρείτε μπροστά σας σε επίπεδο ελέγχου, ο οποίος μπορεί να ξεπεράσει και τα όρια της ελληνικής επικράτειας. Διότι το ζήτημα δεν είναι τι κριτήρια θα βάλουμε, ώστε να αποκλείονται οι γυναίκες γιατί, δήθεν ή στην πραγματικότητα, δεν μπορούν να ασκήσουν ορισμένα καθήκοντα. Το ζήτημα είναι το εξής: Μπαίνουν ενιαία τα κριτήρια, γίνονται οι εξετάσεις κατά τρόπο ενιαίο και αν οι γυναίκες, για αντικειμενικούς λόγους υστερούν σε οτιδήποτε, παίρνουν λιγότερα μόρια και αποκλείονται. Αυτό σημαίνει εφαρμογή της αρχής της ισότητας.
Αν η γυναίκα πραγματικά δεν μπορεί να είναι συνεπής σε ορισμένα
καθήκοντα, προκύπτει από τις εξετάσεις που δίνει. Η Επιστημονική Υπηρεσία της Βουλής επαναλαμβάνει τη νομολογία του Συμβουλίου της Επικρατείας και νομολογία διεθνών δικαστηρίων. Τα διεθνή δικαστήρια είπαν κάτι το οποίο λέει και το Συμβούλιο Επικρατείας. Δεν μπορείτε εκ των προτέρων να πείτε
ότι γι'αυτά και γι'αυτά δεν είναι ικανές οι γυναίκες. Μπορείτε να πείτε ότι για το στράτευμα ισχύουν αυτά τα κριτήρια, γιατί αυτά προϋποθέτουν ότι αυτοί που μπαίνουν μέσα είναι μάχιμοι και είναι ετοιμοπόλεμοι. Αν οι γυναίκες δεν μπορούν να ανταποκριθούν σ' αυτά, προκύπτει στην πράξη. Αυτή είναι η συνεπής εφαρμογή της ισότητας.
ΑΘΗΝΑΙΟΣ ΦΛΩΡΙΝΗΣ: Αν είναι έγκυος η γυναίκα δεν μπορεί να είναι
μάχιμη.
ΠΡΟΚΟΠΗΣ ΠΑΥΛΟΠΟΥΛΟΣ: Θα πω στον κ. Φλωρίνη ένα πράγμα. Αυτό
προκυπτει και μπορεί να προκύψει μέσα ακριβώς από τα κριτήρια τα οποία βάζει κανείς κατά τη διάρκεια των εξετάσεων. Και ελέγχεται αυτό. Αλλά δεν μπορείτε να το πείτε εκ των προτέρων. Πρέπει να είναι αντικειμενικά τα κριτήρια, ενιαία. Και να προκύπτει η διαφοροποίηση μεταξύ ανδρών και γυναικών με την τήρηση των κριτηρίων.
'Ερχομαι στο τρίτο ζήτημα, που αφορά την κοινωνική ευαισθησία αυτού του νομοσχεδίου. Γιατί το κύριο θέμα που μας φέρατε ήταν αυτό. Νομίζω ότι εδώ, κύριε Υπουργέ, δίνετε εξετάσεις και σε ένα άλλο θέμα. Ζήσαμε την "κόντρα", ας το πω έτσι, τη διαφορά απόψεων που είχατε με τον κύριο Πρωθυπουργό. Αυτό το περίφημο δίλημμα, του Πολ Σάμουελσον, όταν έθετε το περίφημο θέμα "βούτυρο ή κανόνια". 'Οσοι έχετε διαβάσει αυτά τα πράγματα, ξέρετε ότι το είχε θέσει μόνο για τις τριτοκοσμικές οικονομίες. Οι προηγμένες οικονομίες δεν αντιμετωπίζουν πια τέτοια διλήμματα.
Ζήσαμε, στο πλαίσιο της Κυβέρνησής σας, την κόντρα "βούτυρο ή
κανόνια". Εσείς στην αρχή εμφανιστήκατε ως "κανονιοφόρος". Ο Πρωθυπουργός υπέρ της κοινωνικής ευαισθησίας. Φαίνεται ότι τα βρήκατε κάπου, δεν καταλάβαμε πώς και τι, δεν μας αφορά αυτό. Αλλά αν τα βρήκατε σε επίπεδο κοινωνικής ευαισθησίας αποδείξτε την στην πράξη σήμερα. Μπορείτε να την αποδείξετε με μερικά μέτρα που μπορείτε και να πάρετε ή τουλάχιστον να δεσμευτείτε γι' αυτά. 'Ακουσα ότι δεν πρόκειται να συζητήσετε καμία τροπολογία. Δεν καταλαβαίνω τι ρόλο παίζει η νομοθετική συμμετοχή των Βουλευτών. Αυτή η έννοια της νομοθετικής πρωτοβουλίας, που ανήκει και στην Κυβέρνηση και στους Βουλευτές, στην ουσία έχει αλλοιωθεί. Μας καλείτε κάθε φορά να συζητήσουμε εδώ αυτά που φέρνετε ως κυβερνητική Πλειοψηφία, καθ'ο έχετε δικαίωμα. Αλλά μας στερείτε το δικαίωμα με τροπολογίες που εισάγουμε εμείς και που είναι σύμφωνες και μέσα στο πλαίσιο του νομοσχεδίου να βελτιώσουμε αυτά που εσείς φέρνετε. 
Ακολουθείτε αυτήν την τακτική και μας λέτε ότι δεν προλαβαίνουμε. 
Γιατί δεν προλαβαίνουμε;
Το τόνισα και στον κ. Γείτονα, που προήδρευε στην αρχή αυτής της συζήτησης. Αφού έχουμε τόσες τροπολογίες, για ποιο λόγο να μην πάμε μία μέρα παραπάνω, ώστε να συζητηθούν κάποιες από αυτές που είναι απολύτως σύμφωνες με το περιεχόμενο του νομοσχεδίου; Δεν το θέλετε ούτε αυτό. 
Υποβάλλω παράκληση να μας πείτε από αυτά που θα σας τονίσω παρακάτω,
τι καλύπτει το νομοσχέδιο. Εάν δεν καλύπτει ορισμένα σε τι δεσμεύεστε, τέλος πάντων, να ρυθμίσετε;
Είναι πέντε τα σημεία που θα ήθελα να αναφερθώ.
Τι θα κάνετε με τη διαφορά συντάξεων που προκύπτει μεταξύ των
αξιωματικών οι οποίοι βγαίνουν σε διαφορετικά χρονικά διαστήματα από το στράτευμα; Είναι απαράδεκτο αυτό που συμβαίνει σήμερα, ανάλογα με το χρόνο που εξέρχεται κανείς από το στράτευμα να συνταξιοδοτείται, όπως για παράδειγμα ο στρατηγός να παίρνει σύνταξη ίση με αυτή του ταξίαρχου ή και πολύ λιγότερο μερικές φορές.
Επιτέλους, μπορείτε να μας πείτε εάν και κατά πόσο αυτή τη διαφορά, -η οποία δεν είναι μόνο ισοπεδωτική, αλλά στην πραγματικότητα αυτή η διαφορά είναι εξευτελιστική για τους ίδιους τους αξιωματικούς-σκοπεύετε να την θεραπεύσετε; Πείτε τό μας. Το αντιμετωπίζετε ή όχι; Και αν ναι, σε ποιο χρονικό ορίζοντα; Τουλάχιστον να το ξέρουμε, να υπάρχει μία επίσημη δέσμευση.
Αν είναι συνταξιοδοτικό θέμα, θα με συγχωρέσετε να σας πω το εξής:
Αυτή η Κυβέρνηση λειτουργεί ως Κυβέρνηση; Ναι ή όχι; Δηλαδή κάθε Υπουργός θα το πετάει στους άλλους; Είστε Κυβέρνηση ενιαία ή όχι; 'Η είστε τέλος πάντων συνομοσπονδία Υπουργών; Από εκεί και πέρα θέλουμε μια εξήγηση σε αυτό το ζήτημα.
Δεύτερο ζήτημα. Είπε ο κ. Αποστολάκης ότι έχουν μπει 720 εκατομμύρια στον προϋπολογισμό για το ζήτημα των μερισμάτων. Είναι σωστό, μπήκαν στον προϋπολογισμό. 'Εχετε όμως εξετάσει εάν και κατά πόσο υπάρχει η διάταξη με βάση την οποία το κονδύλι αυτό θα αποδοθεί; Γιατί γνωρίζετε ότι ο
προϋπολογισμός εγγράφει μεν τα κονδύλια, η απόδοση όμως του κονδυλίου με βάση την αρχή της νομιμότητας που διέπει και τον προϋπολογισμό, προϋποθέτει διάταξη. Και μεις σας λέμε, από ό,τι γνωρίζουμε σε σχέση με τη δαιδαλώδη νομοθεσία την οποία έχετε καθιερώσει κατά καιρούς, ότι διάταξη η οποία να επιτρέπει την εκταμίευση αυτού του ποσού εκ μέρους του Υπουργείου Οικονομικών δεν υπάρχει, Εάν νομίζετε όμως ότι πράγματι συμβαίνει, δεσμεύεστε εδώ ότι αυτό θα αποδοθεί. Και δεν θα έρθετε να μας πείτε μεθαύριο ότι δεν υπήρχε διάταξη και τι να κάνουμε;
Το τρίτο ζήτητα αφορά ένα λάθος σας. Γενικά έχετε ακολουθήσει την τακτική, ερμηνεύοντας μια συγκεκριμένη διάταξη ότι όσοι επανέρχονται για λόγους διοικητικούς, όπως έχετε πει, δεν παίρνουν το μέρισμα και το συμπληρωματικό εφάπαξ. Αυτό για τους διοικητικώς επανερχομένους, αυτούς που θέλετε παραδείγματος χάρη να επαναφέρετε. Αλλά γι αυτούς οι οποίοι επανέρχονται υποχρεωτικά, ύστερα από δικαστική απόφαση, επειδή ακυρώθηκε η αποστρατεία τους παραδείγματος χάρη, αυτό δεν είναι διοικητική επαναφορά, αυτό είναι δικαστική. Και εκεί οφείλετε να καταβάλετε αυτά τα ποσά. Γιατί οι αποφάσεις του Συμβουλίου της Επικρατείας, όπως λέει το άρθρο 95 του Συντάγματος, ενεργούν αναδρομικά και παράγουν διαπλαστικό αποτέλεσμα. Επομένως αυτό πρέπει να το διορθώσετε. Είναι λάθος η εφαρμογή της τακτικής αυτής.
Να κοιτάξετε επίσης το θέμα της εξομοίωσης των παθόντων. Δεν μπορεί στη σημερινή εποχή, που επιτέλους το φάντασμα του πολέμου δεν φαίνεται να πλανάται πάνω από τη χώρα ή, τουλάχιστον, με την ένταση που ήταν κάποτε, να υπάρχει αυτή η διαφοροποίηση μεταξύ παθόντων εν υπηρεσία αλλά κατά τη διάρκεια πολέμου και παθόντων εν υπηρεσία αλλά σε ειρηνική περίοδο. Ελάχιστοι είναι άλλωστε.
Να κάνω τώρα τέσσερις μονολεκτικές παρατηρήσεις -τις ειπε ο κ. 
Σπηλιωτόπουλος, θα τις επαναλάβω κι εγώ- για το μεγάλο ζήτημα των ορφανικών οικογενειών. Δεδομένου ότι αυτό το θέμα, το ξέρετε πάρα πολύ καλά, αγγίζει όχι μόνο την ευαισθησία του στρατεύματος αλλά της ελληνικής κοινωνίας γενικότερα. Αυτές οι ορφανικές οικογένειες έχουν ανάγκη από ιδιαίτερη προστασία.
Είναι τέσσερα ζητήματα: Η μοριοδότηση η οποία πρέπει να ενισχυθεί.
Δεν υπάρχει θέμα συνταγματικότητας. Τα μόρια πρέπει να γίνουν περισσότερα. Γιατί είναι πενιχρότατα αυτήν τη στιγμή μπροστά στο βάρος το οποίο επωμίζονται οι ορφανικές οικογένειες.
Είναι το ένα επιπλέον μέρισμα, δηλαδή του βαθμού παραπάνω, το οποίο
μπορείτε να το δώσετε.
Είναι το βοήθημα των σπουδών για τα παιδιά που σπουδάζουν. Αντιλαμβάνεστε τι σημαίνει να είναι ορφανική οικογένεια και να σπουδάζει παιδιά.
Τέλος, είναι η εξομοίωση όλων των ορφανικών οικογενειών. Είπε ο κ. Σπηλιωτόπουλος τη διαφορά, με χρονικό ορίζοντα το 1980, αν δεν κάνω λάθος. 'Εχουμε άλλο καθεστώς πριν, άλλο καθεστώς μετά. Τέλος πάντων, χρειάζεται πολλή φιλοσοφία, χρειάζεται τόση πολλή σκέψη για την εξομοίωση αυτών;
Εγώ παρακαλώ πολύ, με βάση τα θέματα όπως σας τα θέσαμε, που είναι ξεκάθαρα, ό,τι μπορείτε, βάλτε το τώρα. 'Ο,τι δεν μπορείτε πείτε μας πότε δεσμεύεσθε να το κάνετε. Και πείτε το μας ξεκάθαρα. 'Οχι με υποσχέσεις ή υποθέσεις ότι θα το ερευνήσετε. Θέλουμε και απαιτούμε ένα χρονικό ορίζοντα. Κυρίως πείτε μας τι μπορείτε να δείτε στο πλαίσιο αυτού του νομοσχεδίου.
Κύριε Υπουργέ, επειδή όλα αυτά που σας είπα άπτονται της φιλοσοφίας
του νομοσχεδίου, αναθεωρείστε και πάλι την άποψή σας σχετικά με την εξέταση ορισμένων τροπολογιών που σχετίζονται με τα θέματα αυτά που σας ανέφερα προηγουμένως.
Κύριε Πρόεδρε, ευχαριστώ πολύ και για την ανοχή σας.
ΠΡΟΕΔΡΕΥΩΝ (Κωνσταντίνος Βρεττός): Ο κ. Ιωάννης Χαραλαμπόπουλος έχει το λόγο.
ΙΩΑΝΝΗΣ ΧΑΡΑΛΑΜΠΟΠΟΥΛΟΣ: Το κλίμα που επικράτησε κατά τη συζήτηση του νομοσχεδίου στην Επιτροπή Εξωτερικών και 'Αμυνας από τη μακρά θητεία που έχω σε αυτήν την Αίθουσα θα πρέπει να πω ότι ήταν μοναδικό. Υπήρξε συναίνεση όλων των πτερύγων σχεδόν στο σύνολο των ρυθμίσεων, τις οποίες κάνει το νομοσχέδιο που συζητάμε.
Είναι προς τιμήν κατά την άποψή μου του Υπουργού Εθνικής 'Αμυνας ότι μας έφερε αυτό το νομοσχέδιο με το οποίο ρυθμίζονται ζητήματα τα οποία
ήταν σε εκκρεμότητα.
Επίσης θα ήθελα με την ευκαιρία αυτή να θυμίσω στο Σώμα ότι τα
τελευταία χρόνια έγιναν μεγάλες προσπάθειες από την πλευρά του Υπουργείου Εθνικής 'Αμυνας για τη βελτίωση των αποδοχών και την καλυτέρευση της οικονομικής κατάστασης των στελεχών. Να θυμίσω επίσης ότι η πρώτη μετά τη δικτατορία αύξηση των αποδοχών έγινε το 1986 όταν είχα την τιμή να έχω την ευθύνη του Υπουργείου Εθνικής 'Αμυνας. Και στη συνέχεια επί των ημερών του κ. Τσοχατζόπουλου πραγματικά έγιναν βελτιώσεις σημαντικές, χωρίς αυτό να σημαίνει βέβαια ότι ολοκληρώθηκε αυτός ο κύκλος των αυξήσεων και γενικά της βελτίωσης. Υπάρχουν πολλά περιθώρια ακόμη, έτσι ώστε να είναι απαλλαγμένα τα στελέχη των Ενόπλων Δυνάμεων από προβλήματα, για να μπορούν απερίσπαστα να εκτελούν αποδοτικότερα τα καθήκοντά τους. 
Πρέπει να πω ότι το 70% της απόδοσης των στελεχών εξαρτάται κυρίως
από την εκπαίδευση και από το υψηλό ηθικό και λιγότερο από τα άλλα που σαν συνιστώσες αποτελούν τη γενική συνισταμένη της μαχητικότητας και της ικανότητας των Ενόπλων Δυνάμεων. Η αντιστοιχία είναι 70% με 30%.
Με την ευκαιρία αυτή να επισημάνω ακόμη ότι μετά τις διευκρινίσεις που έκανε ο κύριος Υπουργός πιστεύω ότι ορισμένες απορίες λύθηκαν, που και εγώ πρέπει να πω ότι είχα. Πιστεύω ότι ο Υπουργός έθεσε ορισμένα ζητήματα στη σωστή διάσταση. Το ζητούμενο πλέον αφορά αυτό το περίφημο όργανο το επιτελείο του Υπουργού, για το οποίο τόση συζήτηση έγινε στην Αίθουσα, αν και κατά πόσον δηλαδή από την εμπειρία που έχει αποκτηθεί αυτά τα χρόνια που λειτουργεί αυτό το όργανο -του οποίου την ευθύνη έχει ο Υπουργός Εθνικής Αμύνης- έχει συντελέσει στην καλύτερη, στην αποδοτικότερη, στην ευρυθμότερη λειτουργία γενικότερα των Ενόπλων Δυνάμεων. Θα πρέπει να σημειώσω ότι αυτοί που στελεχώνουν αυτό το δυναμικό θα πρέπει να είναι άνθρωποι ιδιαιτέρων ικανοτήτων και με πολύ αυστηρά κριτήρια να στελεχώνουν αυτήν τη μονάδα. Και αυτό για να μπορούν πράγματι να αποτελέσουν έναν ακόμη βραχίονα στη μεγάλη προσπάθεια που πρέπει σήμερα κάτω από τις γνωστές συνθήκες να επιτελεί το Υπουργείο Εθνικής 'Αμυνας για τη διασφάλιση της εδαφικής ακεραιότητας και της εθνικής ανεξαρτησίας της χώρας εν όψει των απειλών που υπάρχουν και είναι ορατές και συγκεκριμένες.
Προστίθενται δε και άλλες απειλές μέσα σε μία ασαφή ατμόσφαιρα που επικρατεί στα βόρεια σύνορά μας.
Επίσης με αυτήν την ευκαιρία θα ήθελα να θέσω κάποια θέματα ηθικής τάξεως. Αυτήν την ώρα βρίσκομαι σε αντίθεση με το Υπουργείο Οικονομικών. Υπάρχουν δύο ή τρία ζητήματα στα οποία χωρίς να γνωρίζω τους λόγους δεν έχει δώσει απάντηση το Υπουργείο Οικονομικών ούτε σε σας ούτε στη Βουλή ως όφειλε για να δικαιολογήσει την άρνησή του να εγκρίνει τροπολογίες, τις οποίες εσείς δεχθήκατε. Αυτό ήταν προς τιμήν σας.
Πρόκειται κατ' αρχήν για δεκατέσσερις αξιωματικούς, οι οποίοι έχουν ενταχθεί σε πολεμική διαθεσιμότητα ειρηνικής περιόδου. Σε αυτούς ένας νόμος που έγινε το 1975 χωρίς να δικαιολογείται από πουθενά αυτή η κατάσταση τους διαφοροποίησε από εκείνους που τραυματίστηκαν και έμειναν ανάπηροι σε πολεμική περίοδο περικόπτοντάς τους το 15% των αποδοχών. Αυτή η ιστορία με ενόχλησε πάρα πολύ όταν ήμουν Υπουργός Εθνικής Αμύνης. 
'Εστειλα στο Υπουργείο Οικονομικών εκείνη την εποχή ένα έγγραφο για
να καταργηθεί αυτή η διάταξη, λέγοντας μεταξύ άλλων ότι δεν έχει σημασία ο τόπος και ο χρόνος απώλειας της υγείας των ατόμων των πιο πάνω κατηγοριών πολεμικής και ειρηνικής περιόδου και ότι δεν πρέπει να δικαιολογείται κάποια διάκριση, διότι και οι δύο κατηγορίες έχουν πάθει κατά την εκτέλεση του προς την πατρίδα καθήκοντός τους. Αυτό το 15% είναι ένα κονδύλι δεκαέξι εκατομμυρίων (16.000.000) δραχμών το χρόνο.
'Εφτασα στο σημείο, κύριε Υπουργέ, να δω προσωπικά τον Υφυπουργό
Οικονομικών τον κ. Δρυ, ο οποίος αρνήθηκε να δεχθεί τη δική σας τροπολογία χωρίς καμία δικαιολογία. Με επιστολή μου απευθύνθηκα και στον Υπουργό Εθνικής Οικονομίας. Επιτρέψτε μου, διότι έχω χρέος να το κάνω, να την αναγνώσω:
"14.3.2001. Αγαπητέ Γιάννο, σου εσωκλείω τροπολογία του Υπουργείου
Εθνικής 'Αμυνας, η οποία έγινε δεκτή ομόφωνα στην αρμόδια Διαρκή Επιτροπή 'Αμυνας και Εξωτερικών, της οποίας είμαι μέλος. Η τροπολογία αφορά την κατάργηση της παραγράφου 2 του άρθρου 1 του ν. 148/75, η οποία επιβάλλει
την περικοπή των αποδοχών των αξιωματικών πολεμικής διαθεσιμότητας ειρηνικής περίοδου κατά 15%. Το Υπουργείο Εθνικής 'Αμυνας έχει προωθήσει έγγραφό του προς το Γενικό Λογιστήριο για τον προϋπολογισμό της δαπάνης ύψους περίπου δεκαέξι εκατομμυρίων δραχμών ετησίως.
Προχθές συνάντησα στη Βουλή τον αρμόδιο Υφυπουργό Γεώργιο Δρυ, ο οποίος μου εδήλωσε ότι δεν πρόκειται να υπογράψει την έκθεση δαπάνης. Επειδή θεωρώ την άρνησή του αδικαιολόγητη και την εν γένει στάση του όχι πρέπουσα για ένα ζήτημα για το οποίο ως Υπουργός Εθνικής 'Αμυνας είχα από το 1989 κρίνει ότι για ηθικούς λόγους έπρεπε να διευθετηθεί και παρέμεινε εκκρεμές λόγω της τότε κυβερνητικής αλλαγής, σε παρακαλώ να παρέμβεις για την τακτοποίησή του, προκειμένου να συζητηθεί η εν λόγω τροπολογία στην ολομέλεια.
Τέλος, πρέπει να σου υπογραμμίσω την έκπληξη αλλά και την ενόχλησή
μου από τη στάση του κ. Δρυ στην αντιμετώπιση του όλου θέματος, που έρχεται σε πλήρη αντίθεση τόσο με την τροπολογία του Υπουργείου Εθνικής 'Αμυνας όσο και με την ομόφωνη αποδοχή της από την Κοινοβουλευτική Επιτροπή.
Υστερόγραφο: Ο προβαλλόμενος ισχυρισμός ότι πρόκειται για συνταξιοδοτικό θέμα, δεν ευσταθεί, δεδομένου ότι οι εν λόγω αξιωματικοί πολεμικής διαθεσιμότητος λαμβάνουν ισοβίως αποδοχές ενεργείας, όπως προκύπτει άλλωστε από το συνημμένο έγγραφο του Γενικού Λογιστηρίου του Κράτους".
Μια μόνο φράση θα σας διαβάσω από το έγγραφο: "Με το δεδομένο ότι οι εν λόγω αξιωματικοί λαμβάνουν αποδοχές ενεργείας και όχι σύνταξη εξυπακούεται και η διέπουσα αυτούς νομοθεσία δεν μπορεί να έχει συνταξιοδοτικό χαρακτήρα".
Κύριε Υπουργέ, πιστεύω ότι θα έπρεπε να βρεθεί κάποιος τρόπος στα πλαίσια των δικών σας δυνατοτήτων και ανεξάρτητα από την άρνηση του Υπουργείου Οικονομικών, που δεν καταδέχθηκε να μας στείλει μια απάντηση εδώ στην Ολομέλεια να ξέρουμε γιατί αρνείται να υπογράψει την τροπολογία σας. Να κοιτάξετε να το τακτοποιήσετε αυτό το θέμα, γιατί είναι θέμα ηθικό.
Το δεύτερο θέμα και αυτό είναι προς τιμήν σας και αφορά τους
αγωνιστές της Εθνικής Αντίστασης, στελέχη, αξιωματικούς και υπαξιωματικούς, οι οποίοι αναγνωρίστηκαν με νόμο του ΠΑ.ΣΟ.Κ. και οι οποίοι όμως, ενώ δικαιούνται συντάξεως, δεν δικαιούνται μερίσματος. Και εγώ προσπάθησα τότε να τους βοηθήσω σε αυτήν τη δύσκολη πραγματικά κατάσταση στην οποία βρίσκονταν, αλλά λόγω της κυβερνητικής μεταβολής δεν μπόρεσα να έχω τα απαιτούμενα κονδύλια για να εγγραφούν στα μετοχικά ταμεία.
'Ηδη εσείς προωθήσατε μια τέτοια τροπολογία, όμως πληροφορούμε ότι και στην περίπτωση αυτήν δεν υπάρχει από πλευράς Υπουργείου Οικονομικών έγκριση. Θεωρώ απαράδεκτη αυτήν την άρνηση, δεδομένου ότι το ποσό αυτό δεν είναι μεγάλο και πιστεύω ότι είναι χρέος της πολιτείας να ικανοποιήσει πλήρως αυτούς τους αξιωματικούς της εθνικής αντίστασης και να τους τιμήσουμε μ' αυτόν το τρόπο.
Το τελευταίο που ήθελα να πω είναι κάτι που συμφωνώ απόλυτα με την κυρία Κανέλλη, όταν είπε για τους εξορισθέντες και φυλακισθέντες, που περιλαμβάνονται μόνο του Ναυτικού και εξαιρούνται όλοι οι άλλοι. Πιστεύω ότι για να τακτοποιηθεί αυτό το ζήτημα και για να τελειώνει, όπως είπε η κ. Κανέλλη, πρέπει να περιληφθούν όλοι.
Αυτά ήθελα να πω, κύριε Πρόεδρε. Σας ευχαριστώ πολύ για την ανοχή σας. Πιστεύω ότι ο κύριος Υπουργός θα λάβει υπόψη του αυτές τις τρεις παρατηρήσεις τις οποίες έκανα και θα ρυθμίσει τα θέματα που έθεσα. 
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο. ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Πολύ
σύντομα θα δώσω μία απάντηση.
Κατ' αρχήν να ευχαριστήσω ιδιαίτερα για τη συστηματική προσπάθεια που καταβάλλεται παράλληλα με τη δική μου να πείσουμε το Υπουργείο Οικονομικών ότι πρέπει να καλυφθεί αυτό το θέμα. Ιδιαίτερα έχει σημασία το γεγονός που είπατε ότι δεν είναι συνταξιοδοτικού χαρακτήρα ρύθμιση, δηλαδή αυτό πράγματι για πολλά χρόνια ήταν η αιτιολογία που δεν υλοποιήθηκε. Ευελπιστούμε ότι μέχρι την ψήφιση του επόμενου νομοσχεδίου, το οποίο όπως σας είπα αφορά τον επαγγελματία οπλίτη, τελείωσε από την νομοπαρασκευαστική επιτροπή και εστάλη ήδη στη Βουλή, εκεί θα μας δοθεί η δυνατότητα να καλύψουμε αυτό το θέμα. Δυστυχώς, οι διαπραγματεύσεις θα
συνεχιστούν με το Υπουργείο Οικονομικών ελπίζοντας σε ένα καλό αποτέλεσμα.
Δεύτερον, θα ήθελα να σας πω ότι πράγματι με το νομοσχέδιο αποκαθίσταται η αδικία των αγωνιστών της Εθνικής Αντίστασης, οι οποίοι δεν μπόρεσαν να λάβουν μέρισμα. Είναι σαφές ότι με τη νομοθετική αυτή ρύθμιση διασφαλίζονται οι πόροι. Εκεί ήταν όλη η δυσκολία. 'Ηταν, νομίζω, περίπου επτακόσια πενήντα εκατομμύρια δραχμές, που πλέον περνούν εφάπαξ από το Υπουργείο Εθνικής Οικονομίας στο Υπουργείο Εθνικής 'Αμυνας διά της ρυθμίσεως αυτής και επομένως ρυθμίζεται αυτό το θέμα. Αυτό είναι καθαρό. 
'Οσον αφορά το τρίτο θέμα της διεύρυνσης, όπως ήταν και η πρόταση της
κα Κανέλλη, είναι υπό διερεύνηση ως θέμα για να μπορέσουμε να το αντιμετωπίσουμε και αυτό.
ΠΡΟΕΔΡΕΥΩΝ (Κωνσταντίνος Βρεττός): Η κα Παπακώστα έχει το λόγο.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Κυρίες και κύριοι συνάδελφοι, με το συζητούμενο πολυνομοσχέδιο του ΥΠΕΘΑ ασφαλώς υπάρχει η δυνατότητα και με τις τοποθετήσεις των Βουλευτών να επισημάνουμε ζητήματα, τα οποία θεωρούμε ότι είναι άκρως σημαντικά.
Ασφαλώς, κύριε Πρόεδρε, ετέθη το θέμα του ΕΠΥΕΘΑ, το οποίο μας απασχόλησε, όλους, ως Νέα Δημοκρατία και θεωρούμε ότι είναι αδύνατο να ψηφιστεί μια τέτοια διάταξη, η οποία θα πρέπει να ξαναειδωθεί από την πλευρά του Υπουργείου, υπό την έννοια ότι καθιστά ένα όργανο επιβοηθητικό σε κύριο όργανο χάραξης εθνικής στρατηγικής, όπως επίσης και τα ζητήματα της Μονάδας Διαχείρισης Κρίσεων. Αυτή είναι μία παρατήρηση, την οποία κάναμε όλοι μας, και γι' αυτόν το λόγο δεν μπορούμε να υπερψηφίσουμε τη σχετική διάταξη.
'Οσον αφορά τα θέματα ισοτιμίας και ισότητας, έτσι όπως καθορίζονται στο Σύνταγμα, τα οποία αφορούν ειδικότερα τις γυναίκες, θέλω να σας πω ότι βεβαίως η τροπολογία που φέρατε, είναι βελτιωτική αφού
διευκρινίζετε κάποια πράγματα, εν όψει και του ότι υπάρχουν ασφαλώς και τα όργανα της Ευρωπαϊκής 'Ενωσης, αλλά και τα αρμόδια δικαστήρια -στα οποία μπορεί να προσγύγει κανείς. Είναι λοιπόν ατυχής ο όρος τον οποίο χρησιμοποιείτε στην τροπολογία σας, που ουσιαστικά αναφέρεται στη φυσική τους κατάσταση και επομένως πρέπει να απαλειφθεί κατά την άποψή μου. Γιατί έτσι εμφανίζεται η χρονική περίοδος κατά την οποία η γυναίκα τελεί σε κύηση, να είναι μία μειονεκτική κατάσταση, κατάσταση ασθενείας, κατά την οποία αυτή δεν μπορεί να ανταποκριθεί. Αυτό πρέπει να απαλειφθεί, γιατί δημιουργεί οιονεί συνταγματικό θέμα. Εμείς ως γυναίκες δεν έχουμε κανένα πρόβλημα, γιατί θεωρούμε ότι πρέπει να προστατευθεί η μητρότητα και η οικογένεια και ως εκ τούτου, έτσι όπως ορίζεται στο Σύνταγμα. Αντιτιθέμεθα στην υποχρεωτική θητεία, αλλά καλό θα ήταν να μην υπάρχουν τέτοιες φάσεις στο άρθρο 6, παράγραφος 1 που αναφέρετε.
'Ομως επειδή οι καλές προθέσεις προς τα έξω δημοσιευόμενες δεν

αρκούν, θέλω να σας πω ότι υπάρχει ένα ζήτημα με τις εθελόντριες. Γνωρίζετε πολύ καλά ότι το ΓΕΣ με μία διαταγή, την οποία εξέδωσε την
4829/22.12. 83 γενική διαταγή, απαγόρευσε στις γυναίκες εθελόντριες να ακολουθήσουν τα καθοριζόμενα για τους άνδρες συναδέλφους τους στις διατάξεις του νομοθετικού διατάγματος 445. Αυτή η απαγορευτική διαταγή αναφέρεται αποκλειστικά στις εθελόντριες και εξαιρεί τους άνδρες εθελοντές και έρχεται σε αντίθεση και με τα καθοριζόμενα στο άρθρο 7 του ν.δ. 705/77 και του ν.δ. 1929/83 περί ισότητας των δύο φύλων. 'Ανδρες 
συνάδελφοί τους οι οποίοι έχουν καταταγεί στις 14.8.80, σύμφωνα με το ν. 445/74, μονιμοποιήθηκαν στις 19.9.85 με την 102/85 ΔΙΕΘΑ και προήχθησαν

σε ανθυπολοχαγούς στις 29.11.99, πράγμα που δεν συμβαίνει με τις αντίστοιχες γυναίκες συναδέλφους τους.
Τώρα στα ζητήματα του νομοσχεδίου και στα επί μέρους άρθρα. Εδώ, κύριε Υπουργέ, θα πρέπει σχετικά με το ν. 1902/90, όπως ξέρετε, να προστεθεί για να τεθεί τέλος στην αδικία να υπάρχουν αξιωματικοί δύο ταχυτήτων, να τεθεί προσθήκη η οποία να λέει "το παρόν έχει ισχύ και 
μάλιστα αναδρομική, για όσους έχουν αποστρατευτεί προ της 17.10.1990". Αυτό αίρει την αδικία, όπως ξέρετε, για τις κατηγορίες των αξιωματικών,

οι οποίοι αποστρατεύτηκαν μετά από την 17.6.1990, ενώ για τους αποστρατευθέντες πριν δεν ισχύει. Αυτό έχει σαν επίπτωση το 1/50 το οποίο έπαιρναν οι αξιωματικοί αυτοί για κάθε έτος υπηρεσίας, πέραν του τριακοστού πέμπτου μέχρι του τεσσαρακοστού, να μην ισχύει για εκείνους,
οι οποίοι πέρασαν το χρονικό αυτό όριο και έρχεται βεβαίως και σε αντίθεση με τα άρθρα 4 και 22 του Συντάγματος.
Τώρα, το θέμα των οργανικών οικογενειών. Γνωρίζετε, κύριε Υπουργέ,
ότι το Μετοχικό Ταμείο Στρατού είναι ανταποδοτικό. Οι σύζυγοι κατέβαλαν -μιλάω για τη χορήγηση μερίσματος σε συζύγους αποβιωσάντων στρατιωτικώνοι οποίοι διορίστηκαν και εργάστηκαν στο δημόσιο ή ιδιωτικό φορέα και συνταξιοδοτούνται από αυτόν. Θα πρέπει να προστεθεί στο συγκεκριμένο νομοσχέδιο ότι αυτά τα οποία καθορίζονται για τις γυναίκες, που εργάζονται στο δημόσιο τομέα, να ισχύουν και για τις εργαζόμενες στον ιδιωτικό τομέα ή τις ασκούσες ελεύθερο επάγγελμα. Γιατί, όπως ξέρετε, όσες εργάζονται στον ιδιωτικό τομέα, αυτόματα μεταβιβάζεται το δικαίωμά τους στο δημόσιο.
Αυτό αντίθετα δεν ισχύει για εκείνες οι οποίες εργάζονται στο δημόσιο τομέα. Πρέπει, λοιπόν, να αρθεί αυτή η αδικία.
Τέλος, θέλω να αναφερθώ, κύριε Υπουργέ, αν δεν έγινα ήδη σαφής, στη χορήγηση μερίσματος και στις συζύγους αποβιωσάντων στρατιωτικών που διορίστηκαν και εργάστηκαν στο δημόσιο ή στον ιδιωτικό φορέα και συνταξιοδοτούνται από αυτόν. Γνωρίζετε πολύ καλά ότι για όσες εργάστηκαν στον ιδιωτικό τομέα αυτόματα το δημόσιο υπεισέρχεται στο δικαίωμά τους αυτό, ενώ δεν ισχύει το αντίστοιχο γι' αυτές οι οποίες εργάστηκαν στο δημόσιο τομέα και αυτό είναι μία αδικία η οποία πρέπει να αρθεί.
Επίσης θέλω να σας πω το εξής: Υπάρχει το περίφημο μέρισμα για ποσό
μέχρι τετρακόσιες χιλιάδες (400.000) δραχμές με συντελεστή 5% και για πέραν των τετρακοσίων χιλιάδων (400.000) δραχμών με συντελεστή της τάξεως του 10%, κύριε Υπουργέ. Γνωρίζετε πολύ καλά ότι το μέρισμα φορολογείται κανονικά και αυτοτελώς όταν αυτό χορηγείται. Στη συνέχεια, όταν ο δικαιούχος υποβάλλει φορολογική δήλωση, ξαναφορολογείται με ποσοστό το οποίο φθάνει πλέον και ξεπερνά το 30%, ανάλογα με το ύψος των συνολικών εσόδων. Αυτό είναι μία αδικία η οποία πρέπει να τακτοποιηθεί και η οποία θα πρέπει να αρθεί.
Εν πάση περιπτώσει, κύριε Υπουργέ, θα πρέπει να αρθούν όλες εκείνες οι αδικίες, οι οποίες σταδιακά αποκαθίστανται. Θα επιθυμούσαμε όμως να αποτελέσουν αντικείμενο μίας ενιαίας νομοθετικής ρύθμισης, ώστε να μην υποβάλλει τις οικογένειες των στρατιωτικών, των εν ενεργεία, αλλά και των αποστράτων, στη διαδικασία του να θεωρούν ότι υπάρχουν αδικίες και ανισότητες, ότι υπάρχουν διακρίσεις και ότι υπάρχουν αξιωματικοί δύο ταχυτήτων, ότι υπάρχουν οι ξεχασμένοι, οι απόστρατοι, οι οποίοι μετά την ενεργό υπηρεσία έχουν αφεθεί πλέον στο περιθώριο.
Σας ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Σπυριούνης έχει το λόγο. ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, από τη συζήτηση που έγινε χθες
και σήμερα στο Κοινοβούλιο προκύπτουν δύο αποχρώσεις προβλημάτων: Η μια είναι για προβλήματα που είναι συσσωρευμένα μέσα στις υποβληθείσες τροπολογίες. Και με ικανοποιεί η δήλωση του Υπουργού -είναι γνωστή εξάλλου η ευαισθησία των δύο Υπουργών- ότι αυτά τα θέματα θα μελετηθούν και σε συνεργασία με τους υποβάλλοντες αξιωματικούς συναδέλφους θα μπορέσουμε να δούμε τη δυνατότητα ή μη της επίλυσης αυτών των προβλημάτων.
Το δεύτερο σημείο είναι ότι υπάρχουν μερικά προβλήματα, κύριε
Υπουργέ, που είναι καθαρά του Υπουργείου Εθνικής 'Αμυνας, όπως τα περιέγραψε ο κ. Χαραλαμπόπουλος, με τις απόψεις του οποίου ταυτίζομαι απόλυτα. Μπορούν να λυθούν με πρωτοβουλία, όπως της πολεμικής διαθεσιμότητας. Αυτοί παίρνουν μισθό. Η αύξηση, λοιπόν, κατά 5%, 10%, 15%, είναι μια δυνατότητα με δική σας απόφαση. Υπάρχει δυνατότητα δική σας απόφαση κατά τη γνώμη μου, με τα λίγα νομικά που ξέρω.
Στα ειδικότερα σημεία του νομοσχεδίου, όσον αφορά το επιτελείο, πριν γίνουν οι διευκρινίσεις από το Υπουργείο και κατά την ανάγνωση των προϋπολογισμών αυτά τα θέματα εγώ τα είχα θίξει. Ωστόσο μετά τις δηλώσεις των συναδέλφων στη Βουλή είχα και εγώ μια αιωρούμενη αμφιβολία.
Η κατάσταση που μας δίνεται έχει δύο όψεις: Η μια όψη είναι ότι πράγματι, αν δεν μελετήσει κανείς και δεν ξεκαθαρίσει τα πράγματα, γεννάται η απορία πώς από το 1996 μέχρι σήμερα, οι δαπάνες από το ένα περίπου φτάνουν στα εννέα και κατεβαίνουν στα επτάμισι. Είναι μια απορία. 
'Υστερα όμως από τις διευκρινίσεις ότι με τα ποσά αυτά καλύπτονται
ποικίλες ανάγκες, όπως η μετακίνηση των οπλιτών και άλλες δαπάνες,
πιστεύω ότι δεν μένει καμία αμφιβολία για τη χρηστή διαχείριση αυτών των χρημάτων και για τη σκόπιμη και νόμιμη ανταπόκριση και κάλυψη δαπανών που θεωρούνται ουσιώδεις.
Το δεύτερο σημείο που αφορά το επιτελείο, κύριε Πρόεδρε και κύριε
Υπουργέ, είναι η μονάδα κρίσεως.
Εγώ αρχικά, κύριε Πρόεδρε, εξέφρασα αυτή μου την επιφύλαξη στη Διαρκή Επιτροπή. 'Υστερα από την ευρύτερη μελέτη του θέματος και τις τοποθετήσεις των Υπουργών, πιστεύω ότι ικανοποιείται μία ανάγκη ευρύτερης πια εκτίμησης των πραγμάτων, ώστε το αμυντικό σύστημα -γιατί περί αυτού πρόκειται- να μπορέσει, όταν κληθεί από την πατρίδα, να εκπληρώσει εκείνο για το οποίο υπάρχουν οι 'Ενοπλες Δυνάμεις. Και όσο ευρύτερα είναι τα στοιχεία που συγκεντρώνονται, ώστε μέσα στη μηχανή της επεξεργασίας και τη δυνατότητα εκτίμησης των πληροφοριών είναι τελειότεροι οι μηχανισμοί της πρόνοιας και πρόβλεψης, αποτελεσματικότερα μπορεί αποτρεπτικά ή 
αποκρουστικά το αμυντικό σύστημα να εκπληρώσει την αποστολή του. Συντάσσομαι, λοιπόν, με την άποψη της ενίσχυσης του επιτελείου, μετά και

τις διευκρινίσεις που έγιναν από το Υπουργείο ότι θα υπηρετήσει ένα συγκεκριμένο σκοπό και δεν θα μειώσει ούτε κατ' ελάχιστο τις συντεταγμένες εξουσίες των Ενόπλων Δυνάμεων, όπως αυτές προβλέπονται από το νόμο και από την αποστολή τους.
Είναι γεγονός, κύριοι Υπουργοί -και θέλω να σας το θέσω- ότι είτε από άγνοια είτε από παρερμηνεία των πραγμάτων είτε και από εμφιλοχωρούσες σκοπιμότητες, που ποτέ κανείς και αθελήτως ακόμα δεν μπορεί να αποκλείσει, αν θέλετε και από τη φύση και τη νοοτροπία που αναπτύσσεται μέσα στο στρατόπεδο, υπάρχουν δυνάμεις που παρεξηγούν τα πράγματα και οδηγούνται στη σκέψη -και σας το λέω υπεύθυνα αυτό- ότι συνέχεια αποδυναμώνεται ο ρόλος των Ενόπλων Δυνάμεων. Δεν νομίζω, κύριοι συνάδελφοι, να αποδυναμώνεται ο ρόλος των Ενόπλων Δυνάμεων, γιατί θα ήταν ναρκοθέτηση του αμυντικού συστήματος, θα ήταν να τινάξουμε στον αέρα την ασφάλεια της χώρας.
Για τις γυναίκες. Νομίζω ότι η τελευταία διευκρίνιση συναρμονίζει δη διατήρηση του μαχίμου των Ενόπλων Δυνάμεων με τις συνταγματικές διατάξεις και επομένως διασκεδάζει τις εκφρασθείσες ανησυχίες.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Κύριε συνάδελφε, δεν πρόκειται
περί του να διασκεδάσουμε τις εντυπώσεις αλλά περί της ουσίας.
ΚΥΡΙΑΚΟΣ ΣΠΥΡΙΟΥΝΗΣ: Πιστεύω ότι με την τροποποίηση που κάνατε στην
παράγραφο 1 του άρθρου 6, του ν. 1911, τα πράγματα ισορροπούν, ώστε να επιτυγχάνεται και ο σκοπός και ο συνταγματικός τύπος.
Σε ό,τι αφορά τις ορφανικές οικογένειες, αυτά που ελέχθησαν να τα
κοιτάξετε.
Η κριτική. Το να υπάρχουν διαστάσεις μεταξύ των Υπουργών του καθενός υποχρεωμένου να υποστηρίξει τη λειτουργία και με ευθύνη το έργο του, είναι δημοκρατικώς ανεκτό, όχι ανεκτό, επαινετό κιόλας. Ο κάθε Υπουργός από την πλευρά του πρέπει να βλέπει το ρόλο του σαφώς μέσα στο ευρύτερο πλαίσιο της κυβερνητικής πολιτικής. Και αυτήν τη θέση την πήρα σε όλα τα Μέσα Μαζικής Ενημέρωσης από την πρώτη στιγμή χωρίς κανένα δισταγμό, όπως οφείλω να πράττω και σύμφωνα με το χαρακτήρα μου, αλλά και σύμφωνα με το άρθρο 61 του Συντάγματος όπου αναγνωρίζεται το απόλυτο δικαίωμα γνώμης και ψήφου στο Βουλευτή κατά συνείδηση.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος
της Βουλής κα ΑΝΝΑ ΜΠΕΝΑΚΗ - ΨΑΡΟΥΔΑ)
Και η πλευρά του κ. Παπαντωνίου και η πλευρά του κ. Τσοχατζόπουλου,
του καθενός για το Υπουργείο του, είναι δύο απόψεις. 'Ερχεται όμως ο συντονισμός αυτών των απόψεων και αποδίδει το έργο. Μένω με τη βεβαιότητα, κύριοι Υπουργοί -και θέλω μία απάντηση- ότι δεν κλονίζεται ούτε κατ' ελάχιστον το εξοπλιστικό πρόγραμμα και ότι πρόκειται περί μετακίνησης χρονικής. Θέλω να πω ότι δεν πέρασε καμία ανησυχία ότι το Υπουργείο Εθνικής 'Αμυνας υπερασπίζεται το αποφασισθέντα, το εξοπλιστικό πρόγραμμα μέσα βέβαια στην αναβολή σε δευτερεύοντα θέματα.
Είναι έτσι, κύριε Υπουργέ, ή δεν είναι έτσι; Δεν έχω, λοιπόν, καμία
αμφιβολία και καμία ανησυχία.
Και τελειώνω -άλλωστε είμαστε ελάχιστοι γραμμένοι, κυρία
Πρόεδρε- λέγοντας ότι σαφώς η κριτική ερεθίζει τις συνειδήσεις και προάγει τα προβλήματα. Η κριτική όμως αυτή πρέπει να έχει ένα όριο που λέγεται: Εάν εγώ ήμουν στη θέση του Υπουργού και είχα επομένως την αντίστοιχη ευθύνη, θα υλοποιούσα αυτά που υποστηρίζω κρίνοντας; 'Οποιος
πιστεύει, λοιπόν, στην κριτική του ότι αυτά θα τα έκανε εάν ήταν Υπουργός, τότε καλώς κάνει την κριτική. Αλλιώς η κριτική είναι σκόπιμη και δεν βοηθά την επιλογή των θεμάτων και τη σύνθεση των απόψεων. Ψηφίζω το νομοσχέδιο.
Ευχαριστώ κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια ενσωμάτωσης της Θράκης στην Ελλάδα, εξήντα πέντε μαθητές και πέντε καθηγητές από το Γυμνάσιο Ζησιμοπούλου του Νομού Ηλείας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Φλωρίνης.
ΑΘΗΝΑΙΟΣ ΦΛΩΡΙΝΗΣ: Κυρία Πρόεδρε, κυρίες και κύριοι συνάδελφοι, κύριε Υπουργέ, κατά τη χθεσινή συνεδρίαση της Βουλής και κατά τη συζήτηση του νομοσχεδίου που συζητάμε σήμερα διατυπώσαμε τη γνώμη ότι όντως το νομοσχέδιο αυτό είναι θετικό γιατί πραγματικά ρυθμίζει ορισμένα προβλήματα που αντιμετωπίζουν τα Μετοχικά Ταμεία Στρατού, Ναυτικού και Αεροπορίας. Επισημάναμε όμως ότι υπάρχουν πολλές προσθήκες και πάρα πολλές τροπολογίες. Φοβάμαι μήπως περάσουν και τις εκατό. Και για μερικές από αυτές μεν η θέση μας είναι θετική, για άλλες όμως είναι αρνητική και γι'αυτές τις δεύτερες θα διατυπώσουμε ορισμένες προτάσεις και εφόσον βεβαίως τις δεχθείτε και βελτιώσετε τις τροπολογίες, αν θέλετε, ή τις προσθήκες, εμείς εδώ είμαστε και θα τις ψηφίσουμε.
Θα αρχίσω με τα άρθρα, κύριε Υπουργέ. Κυρία Πρόεδρε, εδώ αισθάνομαι
την ανάγκη να πω ότι στο μυαλό μου τα έχω μπερδεμένα. Πραγματικά συζητήσαμε τόσα πολλά στην Επιτροπή 'Αμυνας και Εξωτερικών Υποθέσεων, πολλές τροπολογίες, πολλές προσθήκες, η κάθε κοινωνική ομάδα ερχόταν και πετούσε ένα χαρτί και τελικώς δεν ξέρω τι πραγματικά συμβαίνει. Και έρχομαι στη θέση της κας Κανέλλη, η οποία είπε τα ίδια πράγματα περίπου. 
Θα τα θίξω, λοιπόν, τα άρθρα και εάν μερικά έχουν καλυφθεί εκ των
υστέρων, καλώς. Εάν δεν έχουν καλυφθεί, εδώ είμαστε, τα βλέπουμε. Θα κάνω όμως, κύριε Υπουργέ, την εξής διευκρίνιση: Θα πρέπει να δείξουμε 
ιδιαίτερη ευαισθησία, μέριμνα και πρόνοια για τις ορφανικές οικογένειες. Η δική μου οικογένεια -ήμουν κι εγώ αξιωματικός- έχει εμένα. Τα παιδιά
μου έχουν τον πατέρα, τον προστάτη τους. Εκείνα τα παιδιά όμως δεν έχουν
τον προστάτη και οφείλουμε εμείς όλοι και κυρίως οι παλιοί του συνάδελφοι
να τα ενισχύσουμε όπου μπορούμε με κάθε τρόπο. Αυτό, λοιπόν, ζητάμε από

εσάς, ο οποίος είστε ο πολιτικώς αρμόδιος. Δεν με παρακολουθείτε κύριε Υπουργέ. Τώρα βεβαίως η ευθύνη δεν βαρύνει εσάς, βαρύνει το σύμβουλό σας. 'Αλλοτε έχουμε τους Κοινοβουλευτικούς Εκπροσώπους, οι οποίοι πραγματικά διακόπτουν όποτε θέλουν, παίρνουν το λόγο όποτε θέλουν, έρχονται εκεί και σας απασχολούν και χωρίς τη δική σας ευθύνη δεν μας παρακολουθείτε κιόλας.
Θα αρχίσω, λοιπόν, με το άρθρο 2...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Προσπαθώ να βρώ τα στοιχεία γι'αυτά που λέτε.
ΑΘΗΝΑΙΟΣ ΦΛΩΡΙΝΗΣ: Ευχαριστώ πάρα πολύ, κύριε Υπουργέ.
...εκεί που λέει για τους ειδικούς λογαριασμούς, τον ΕΛΧΟΜΣ ή ΕΛΧΟΑΣ
όπως θέλετε ονομάστε τους, εμείς λέμε ότι θα πρέπει να απαγορεύεται τα 
κεφάλαια αυτών των ειδικών λογαριασμών να διατίθενται για άλλους σκοπούς. 'Οπως επίσης στο άρθρο 3, στην παράγραφο 1, να μπει μία προσθήκη -μπορεί
να μπήκε, δεν ξέρω- που να λέει ότι αποκλείεται η διάθεση των
αποθεματικών των ειδικών αυτών λογαριασμών να διατίθεται για άλλους
σκοπούς πλην των σκοπών για τους οποίους ιδρύθηκαν.
Θα πάμε στο άρθρο 3, στο εδάφιο 1, να μπει προσθήκη κι εδώ, να
χορηγούνται βοηθήματα, εφόσον βεβαίως τα αποθεματικά το επιτρέπουν, στα παιδιά των θανόντων και φονευθέντων αξιωματικών και υπαξιωματικών. Η σχετική αυτή εισήγηση του ΤΕΣΑ έχει υπογραφεί απ' ό,τι ξέρουμε και από το ΓΕΑ θετικά και βρίσκεται στο γραφείο σας.
Στο άρθρο 7 να μπει προσθήκη που να θεωρούνται οι απόφοιτες ανωτάτου σχολής τριετούς φοιτήσεως, όπως και οι απόφοιτες τεταρτοετούς φοιτήσεως. 
Πάλι στο άρθρο 7 να μπει άλλη προσθήκη, τα παιδιά πεσόντων εν
υπηρεσία και ένεκα ταύτης να δικαιούνται ένταξη στους εθελοντές μακράς θητείας, με επιδότηση μορίων.

ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Είναι μέσα. Υπάρχουν με μόρια.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Να αυξηθεί η μοριοδότηση. ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Α,
αύξηση. 'Αλλο αυτό.
ΑΘΗΝΑΙΟΣ ΦΛΩΡΙΝΗΣ: Να επιδοτούνται με αύξηση μορίων.
Θα επανέλθω στο άρθρο 6, που φαίνεται μεν ότι έγινε κάποια βελτίωση όσον αφορά την εισαγωγή γυναικών στις ανώτατες σχολές, δεν λύνει όμως το πρόβλημα.
Θα επικαλεσθώ και την παρέμβαση του Κοινοβουλευτικού μας Εκπροσώπου. Μάλλον κριτήρια πρέπει να μπουν εδώ. Θα μιλήσω για την Αεροπορία που ξέρω καλά. Σας ερωτώ: Εάν μπουν πρώτες πενήντα γυναίκες στη Σχολή Ικάρων και τύχει -θα πάρω τις ακραίες περιπτώσεις- οι μισές απ' αυτές ή αν θέλετε

και οι περισσότερες, να είναι έγκυες κι έχουμε μία κρίση, θα πετάξουν με μαχητικό αεροπλάνο ή θα τις βάλετε να οδηγήσουν ελικόπτερο, όπως μερικοί συνάδελφοι επικαλούνται ή θα τις βάλετε έστω και μεταφορικά; Θα γεννήσουν στο δρόμο, στον αέρα.
Καλά λέμε, λοιπόν, ισότητα, αλλά τι να το κάνουμε; Αλλού υπερέχουν οι γυναίκες, αλλού οι άνδρες.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Μα, είναι υπεροχή η μητρότητα, δεν είναι πλεονέκτημα.
ΑΘΗΝΑΙΟΣ ΦΛΩΡΙΝΗΣ: Δεν ξέρω πώς θα συζητήσουμε τις τροπολογίες, θα μείνω όμως σε αυτόν το φορέα διαχείρισης κρίσεων. Τι κάνουμε, κύριε Υπουργέ; Δημιουργούμε έναν πολιτικό φορέα. Πού; Στο Υπουργείο σας. Τι να κάνει; Να διαμορφώνει διαδικασίες για την αντιμετώπιση διαφόρων μορφών κρίσεων. Δηλαδή, τι θα κάνουμε; Θα έχουμε επικάλυψη αρμοδιοτήτων. Συμβούλιο 'Αμυνας, το Γενικό Επιτελείο Εθνικής Αμύνης, το ΚΥΣΕΑ και υπάρχουν και άλλα οκτώ όργανα.
Σύγχυση δημιουργούμε, κύριε Υπουργέ, πολυπλοκότητα, προβληματισμούς, και παραβιάζεται η αρχή της απλότητας. Τώρα το να επικαλείσθε ότι είναι αναγκαίο, δεν νομίζω ότι είναι αναγκαίο. Αυτοί που σας το εισηγήθηκαν είχαν άλλα στο μυαλό τους. Βρείτε τι είχαν στο μυαλό τους. 'Ισως ήθελαν να βοηθήσουν φίλους τους να πιάσουν τη θέση αυτή ή οτιδήποτε άλλο. Πάντως δεν θα σας βοηθήσουν να επιλύσετε το πρόβλημα που υπάρχει. 'Οντως υπάρχει πρόβλημα και υπάρχει διότι παραβιάζεται η αρχή της απλότητας στη διοίκηση. Απλότητα, κύριε Υπουργέ. 'Ενα όργανο. Μπορείτε να το ενισχύσετε κατά περίπτωση με συμβούλους από το Υπουργείο Εξωτερικών ή από το Υπουργείο Δημοσίας Τάξεως ή από οποιοδήποτε άλλο Υπουργείο.
Δεν έχω το χρόνο να επεκταθώ. 'Ηθελα να επεκταθώ και σε άλλα άρθρα,
αλλά δυστυχώς ο χρόνος είναι πολύ περιορισμένος και τον έχω ήδη παραβιάσει. Κύριε Υπουργέ, τα είπε και ο εισηγητής μας κ. Σπηλιωτόπουλος, σας παρακαλώ να κοιτάξετε τι εισηγούμαστε κι εμείς, οι πρώην στρατιωτικοί. Και ο κ. Σπυριούνης τα είπε καλά.
Σας ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριοι συνάδελφοι, εισερχόμαστε στις δευτερολογίες.
Ο κ. Βαρβιτσιώτης έχει το λόγο για προτασσόμενη δευτερολογία.

ΙΩΑΝΝΗΣ ΒΑΡΒΙΤΣΙΩΤΗΣ: Δεν είναι προτασσόμενη, είναι πρωτολογία.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Βαρβιτσιώτη, δεν ήμουν εγώ στην 'Εδρα, αλλά προφανώς ήλθατε καθυστερημένος.
ΙΩΑΝΝΗΣ ΒΑΡΒΙΤΣΙΩΤΗΣ: 'Οχι, καθόλου.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Εν πάση περιπτώσει, θα έχετε
άνεση χρόνου.
Ορίστε, έχετε το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κυρία Πρόεδρε, ο Υπουργός Εθνικής Αμύνης, προσπαθώντας σήμερα να δικαιολογήσει τα αδικαιολόγητα, πώς το Επιτελείο του Υπουργού Εθνικής Αμύνης μετεβλήθη σε ένα υδροκέφαλο τέρας, το οποίο από χρόνο σε χρόνο αυξάνει τις δαπάνες του, προσπάθησε να μας πείσει ότι δεν είναι όργανο του Υπουργού.
Προσπάθησε να μας πείσει ότι και από τη γνωμοδότηση του Συμβουλίου της Επικρατείας προκύπτει ότι το όργανο αυτό έχει γενικότερη σχέση με την εποπτεία και διοίκηση των επιτελείων και όχι με το Γραφείο Υπουργού. Μα, και αυτό ο τίτλος του οργάνου αυτού είναι σαφής. Λέει "Επιτελείο Υπουργού Εθνικής Αμύνης".

Και πέραν αυτού, το επιχείρημα που επικαλέστηκε ο κ. Τσοχατζόπουλος ότι κατήργησε το στρατιωτικό του γραφείο -στρατιωτικό γραφείο το οποίο υπήρχε από της λειτουργίας του Υπουργείου Εθνικής Αμύνης για τον Yπουργόεπιρρωννύει το επιχείρημά μου ότι αυτό είναι όργανο του Υπουργού και τίποτα άλλο.
Προσπάθησε επίσης, να αντικρούσει τις αιτιάσεις μου ότι έχει αυξηθεί υπερβολικά ο προϋπολογισμός. Από το χαρτί που μας διένημε προκύπτουν τα εξής: Η καθαρή λειτουργία του επιτελείου Υπουργού από ένα δισεκατομμύριο τριακόσια είκοσι εννέα εκατομμύρια (1.329.000.000) δραχμές το 1997 έφτασε το 2000 τα τρία δισεκατομμύρια εξακόσια εκατομμύρια (3.600.000.000) δραχμές. 'Εχουμε, λοιπόν, από τα ίδια τα στοιχεία του Υπουργού επί τριπλασιασμό των καθαρών λειτουργικών δαπανών του επιτελείου του Υπουργού.
Προσπάθησε όμως να υποστηρίξει και κάτι άλλο ο κ. Τσοχατζόπουλος. 'Οτι το όργανο αυτό το επιτελείο Υπουργού καλύπτει άλλες ανάγκες και άλλων επιτελείων. Ψάχνοντας όμως τον απολογισμό του 1999 του ΕΠΙΕΘΑ, θα δούμε ότι οι κωδικοί αριθμοί που έχουν ενδιαφέρον φουσκώνουν υπερβολικά. 
Κωδικός αριθμός 0851 συντήρηση κτιρίων: Προϋπολογισμός πενήντα εννέα
εκατομμύρια (59.000.000) δραχμές, τελική διαμόρφωση απολογισμός τριακόσια τριάντα εκατομμύρια (330.000.000) δραχμές. Μη μου πείτε ότι είναι η συντήρηση κτιρίων όλων των επιτελείων! Είναι η συντήρηση των γραφείων του επιτελείου Υπουργού Εθνικής Αμύνης.
Παρατηρούμε και κάτι άλλο, κυρία Πρόεδρε. Για πρώτη φορά απο το 1997 και εδώθε εγγράφεται πίστωση απορρήτων δαπανών για το ΕΠΙΕΘΑ, για το γραφείο του Υπουργού. Υπόψην ότι πριν το 1997 ούτε μια δραχμή δεν είχε στη διάθεσή του ο Υπουργός Εθνικής Αμύνης για απόρρητες δαπάνες. Τώρα που πήγαν τα εννιακόσια αυτά εκατομμύρια, ποιος τα διαχειρίστηκε, εάν υπάρχουν δικαιολογητικά, δεν το ξέρω.
Προχωρώ παρακάτω. Κωδικός αριθμός 1121 προμήθεια βιβλίων, προφανώς για το επιτελείο του Υπουργού, προϋπολογισμός είκοσι δύο εκατομμύρια (22.000.000) δραχμές, τελική διαμόρφωση εκατόν πενήντα εννέα εκατομμύρια (159.000.000) δραχμές.
Προχωρώ ακόμα περισσότερο. Κωδικός αριθμός 1117 προμήθεια επίπλων. Προϋπολογισμός σαράντα εκατομμύρια (40.000.000) δραχμές, τελική διαμόρφωση ενενήντα ένα εκατομμύρια (91.000.000) δραχμές.
Υπάρχουν πολλά στοιχεία, τα οποία μπορώ να θέσω υπόψη σας και
καταλήγω με τις διάφορες δαπάνες κωδικός 1999 προϋπολογισμός σαράντα εκατομμύρια (40.000.000) δραχμές, τελική διαμόρφωση τριακόσια ενενήντα πέντε (395.000.000) δραχμές.
Ας μην μας λέει λοιπόν, ο κύριος Υπουργός ότι αυτά τα κονδύλια τα
οποία αναφέρει ο ίδιος δαπανώνται για να καλύψουν δαπάνες των επιτελείων. Θα ήθελα να θέσω το εξής ερώτημα: Είναι δυνατόν σε μια περίοδο
κατ' εξοχήν λιτότητας με τα στοιχεία του Υπουργού -αφήστε τα δικά μουαπό χίλια τριακόσια είκοσι εννέα εκατομμύρια (1.329.000.000) δραχμές για τη λειτουργία του ΕΠΥΕΘΑ το 1997 να υπερβούν τα τρία δισεκατομμύρια εξακόσια εκατομμύρια (3.600.000.000) δραχμές το 2000;
Και δεν είναι μόνο αυτό, κυρία Πρόεδρε. Είναι ότι οι υπερβάσεις στους προϋπολογισμούς του ΕΠΥΕΘΑ είναι υπερβολικές. Εάν παρατηρήσουμε όλους τους προϋπολογισμούς τα κονδύλια, τα οποία τελικά δαπανήθηκαν για το ΕΠΥΕΘΑ, έχουν υπέρβαση 40% του αρχικού προϋπολογισμού.
Παίρνω παραδείγματα. Το 1998 συνολικός προϋπολογισμός τρία δισεκατομμύρια εκατόν είκοσι εκατομμύρια, απολογιστικά τρία δισεκατομμύρια πεντακόσια εκατομμύρια. Το 1999 συνολικός προϋπολογισμός επτά δισεκατομμύρια διακόσια εκατομμύρια, απολογιστικά έντεκα δισεκατομμύρια διακόσια δεκαοκτώ εκατομμύρια. Το 2000 προϋπολογισμός, εννέα δισεκατομμύρια, απολογιστικά δέκα δισεκατομμύρια τριακόσια ενενήντα οκτώ εκατομμύρια.
Είναι δυνατόν να φεύγουν έτσι ανεξέλεγκτα τα δισεκατομμύρια για το
γραφείο Υπουργού;
Πέραν αυτού δεν μας είπε τίποτα ο κύριος Υπουργός σχετικά με το θέμα που ετέθη χθες. Πόσοι σύμβουλοι υπηρετούν; 'Ολες οι πληροφορίες, όλα τα δημοσιεύματα αναφέρουν ότι σαράντα πέντε σύμβουλοι έχουν εγκατασταθεί στο ΕΠΥΕΘΑ για να βοηθήσουν το έργο του Υπουργού με διάφορες δήθεν μελέτες, οι οποίες πήγαν όλες στο καλάθι των αχρήστων γιατί ήταν άχρηστες, όπως απέδειξα χθες.
Θα ήθελα, λοιπόν, σαφείς απαντήσεις. Πόσοι τελικά υπηρετούν στο

επιτελείο του Υπουργού, πόσοι έιναι οι σύμβουλοι, πόσοι είναι οι αποσπασμένοι και πόσοι ιδιώτες προσελήφθησαν; Απ' αυτόν τον αριθμό και μόνο θα δούμε τη δαπάνη και την κατασπατάληση του δημοσίου χρήματος. 
Κυρία Πρόεδρε, δεν πιστεύω σε καμία περίπτωση ότι σε μια περίδο
λιτότητος μπορούμε να δαπανούμε τέτοια τεράστια ποσά μόνο για την 
προσωπική πολιτική του Υπουργού. Γιατί εκεί έχει καταλήξει το ΕΠΥΕΘΑ. Ακόμη οι διάφοροι σύμβουλοι και οι παρατρεχάμενοι του Υπουργού έχουν
επιδοθεί σε "μορφωτικά" ταξίδια, γράφε ταξίδια αναψυχής στο εξωτερικό. Πρόσφατα πολυμελής αντιπροσωπεία συμβούλων του Υπουργού, με επικεφαλής
τον διευθυντή του ΕΠΥΕΘΑ μετέβη στην Κίνα για να συσφίξουν τις
ελληνοσινικές σχέσεις.
Αυτά κατά τη γνώμη μου είναι απαράδεκτα, αυτά κατά τη γνώμη μου εναι
κατακριτέα, αυτά τα πράγματα πρέπει να σταματήσουν.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Πρόεδρε, μου επιτρέπετε;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Είναι μόνο η κα Κούρκουλα να
μιλήσει, κύριε Υπουργέ.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θα

ήθελα να μου δώσετε ένα λεπτό να απαντήσω σ'αυτά που είπε ο κ. Βαρβιτσιώτης, αν μου επιτρέπετε, διότι βλέπω ότι συνεχίζει ότι επαναλαμβάνεται αυτά που είπε χθες, αδιαφορώντας για ό,τι είπα το πρωί. 
ΙΩΑΝΝΗΣ ΒΑΡΒΙΤΣΙΩΤΗΣ:'Οχι, με τα δικά σας στοιχεία. ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε
συνάδελφε αν μου επιτρέπετε, σας κάλεσα να έρθετε να ενημερωθείτε, διότι πλέον απαιτείται να ενημερωθείτε για να δείτε μόνο σας τα στοιχεία, γιατί βλέπω ότι δεν αποδέχεσθε αυτά τα οποία σας λέω εδώ.
Κάνετε ένα ατόπημα. Συνεχίζετε να υποβαθμίζετε το ΕΠΥΕΘΑ σε ένα

στρατιωτικό γραφείο, σε ένα προσωπικό γραφείο, σε ένα πολιτικό γραφείο. Σας λέω ότι δεν έχετε το δικαίωμα να το κάνετε. Δεν έχει καμία σχέση με
την πραγματικότητα. Φαντασιώσεις έχετε.
Επιτρέψτε μου να πω, κυρία Πρόεδρε και κύριοι συνάδελφοι, τα εξής:

Σας είπα ότι είναι ένα όργανο, όπως προσδιορίστηκε από το Συμβούλιο της Επικρατείας στο προεδρικό διάταγμα, το οποίο ασκεί την πραγματική και τη σχεδιαστική πολιτική του Υπουργείου συνολικά, ότι είναι μία υπηρεσία με εφτά διευθύνσεις, ότι σ'αυτόν τον οργανισμό υπηρετούν -και είναι
απαράδεκτο να με ρωτάτε περί συμβούλων και δήθεν φανταστικών
συνεργατών...
ΙΩΑΝΝΗΣ ΒΑΡΒΙΤΣΙΩΤΗΣ: Πόσους έχετε;
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Κατ' αρχήν μην σηκώνετε τον τόνο της φωνής σας. Καθήστε ήσυχα.
ΙΩΑΝΝΗΣ ΒΑΡΒΙΤΣΙΩΤΗΣ: Δεν κάθομαι ήσυχα.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μη
φωνάζετε, να μιλάτε μαζί μου. Εγώ σας κάλεσα σε διάλογο.
ΙΩΑΝΝΗΣ ΒΑΡΒΙΤΣΙΩΤΗΣ: Απαντώ σε εσάς, κατά τον τρόπο που εγώ νομίζω. ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν
αντιπαρατίθεμαι μαζί σας. 'Εχετε λάθος πληροφορίες. Να με ακούσετε.
ΙΩΑΝΝΗΣ ΒΑΡΒΙΤΣΙΩΤΗΣ: Δεν δέχομαι παρατηρήσεις.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Υπηρετούν, λοιπόν, πενήντα επτά αξιωματικοί, εβδομήντα ένας
ανθυπασπιστές υπαξιωματικοί στις επτά διευθύνσεις και πολιτικό προσωπικό τριάντα οκτώ άτομα. Αυτό είναι το συνολικό μόνιμο προσωπικό που υπηρετεί. Ούτε σύμβουλοι υπάρχουν ούτε οτιδήποτε.
'Οσον αφορά το προσωπικό πολιτικό γραφείο του Υπουργού, κύριε συνάδελφε, πρέπει να ξέρετε ότι, όπως με βάση το ν.1558/85 όλοι οι συνάδελφοι δικαιούμαστε συγκεκριμένο αριθμό συμβούλων και συνεργατών, ακριβώς αυτόν τον αριθμό και εγώ αξιοποιώ -και μάλιστα υπάρχουν κενά

ακόμα σε πολλές θέσεις- ώστε να μην υπάρχει η δυνατότητα σε κανέναν να
θέλει να δημιουργήσει εντυπώσεις.
Αυτό, κυρία Πρόεδρε και κύριοι συνάδελφοι, θα ήθελα να το κάνω σαφές. Εδώ διαπιστώσατε και συνειδητοποιήσατε ότι μιλάμε για μια ολοκληρωμένη

υπηρεσία του Υπουργείου, ένα θεσμό ο οποίος έρχεται πράγματι να στηρίξει το Υπουργείο και βέβαια υπάγεται σαφώς στην ευθύνη του Υπουργού, όπως στην ευθύνη του Υπουργού υπάγονται και ο ΑΓΓΕΘΑ και οι αρχηγοί των επιτελείων, άμεσα όμως. Δεν διαμσελαβεί το ΕΠΥΕΘΑ ή το οποιοδήποτε όργανο. Είναι άμεση η ευθύνη.
'Αρα, λοιπόν, αυτά που είπαν οι συνάδελφοι σας περί ανησυχίας, μην

τυχόν υποβαθμίζεται η σημασία των στρατιωτικών επιτελείων και
αναβαθμίζεται κάποιο άλλο επιτελείο, υποτίθεται πολιτικό, δεν ευσταθούν. Απεναντίας υπάρχει άριστη συνεργασία των επιτελείων του Υπουργού, το

επιτελείο του ΕΠΥΕΘΑ, η Γενική Διεύθυνση Εξοπλισμών και οι άλλες γενικές διευθύνσεις με τα επιτελεία και με τον ΑΓΕΕΘΑ, για να μπορέσουμε να διασφαλίσουμε τη συλλογική προσπάθεια.
Εξάλλου ξέρετε καλά, ότι βάσει του νόμου περί συγκρότησης ΑΓΕ και ΣΑΜ των συμβουλίων που προβλέπονται στο Υπουργείο Εθνικής Αμύνης με το νόμο 2295/85, εκεί υποχρεωτικά εξασφαλίζεται η συμμετοχή των πάντων, ώστε να έχουμε για πρώτη φορά μια ολοκληρωμένη συλλογική λειτουργία σε επίπεδο στρατιωτικής και πολιτικής ηγεσίας, υπό την ευθύνη πάντοτε βέβαια του αρμοδίου Υπουργού και της πολιτικής ηγεσίας, ώστε να μην μπορεί να δημιουργηθεί καμία παρανόηση και καμία αμφισβήτηση.
Χαίρομαι διότι διορθώνετε αυτό που είπατε χθες, γιατί όχι τα δέκα δισεκατομμύρια (10.000.000.000) δραχμές που υπολογίζατε χθες και γράφουν σήμερα όλες οι εφημερίδες ...
ΙΩΑΝΝΗΣ ΒΑΡΒΙΤΣΙΩΤΗΣ: 'Εντεκα ...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μην κάνετε το σφάλμα, σας έδωσα τον κατάλογο. Και τώρα το παραδέχεστε, ότι πραγματική λειτουργία είναι ...
ΙΩΑΝΝΗΣ ΒΑΡΒΙΤΣΙΩΤΗΣ: 'Οχι, δεν το παραδέχομαι, εσείς λέτε ... ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Το
παραδέχεστε έναντι αυτών που μας είπατε χθες, γιατί χθες μας αθροίσατε ποσά, περί έντεκα, δέκα, τρία, δύο, και τώρα καταλαβαίνετε ότι η καθαρή λειτουργία του ΕΠΥΕΘΑ -τώρα μόλις εσείς τα είπατε- δεν έχει καμία σχέση με αυτούς τους αριθμούς, είναι διαφορετική. Είναι πράγματι το ένα τριακόσια, ένα εννιακόσια, τρία διακόσια, τρία εξακόσια τα έτη 1997 μέχρι 2000 και όλα τα υπόλοιπα παρουσιάζονται αυξημένα. Γιατί παρουσιάζονται αυξημένα; Πήρατε το έτος 1999 και ρωτήσατε με αριθμούς. Να σας πω, λοιπόν. Το έτος 1999 ο προϋπολογισμός εμφανίζεται αυξημένος έναντι του προηγούμενου έτους, διότι για πρώτη φορά υπάγεται η λειτουργία και η οικονομική διαχείριση της Γενικής Διεύθυνσης Αμυντικής βιομηχανίας και γίνεται -επειδή δεν έχει ακόμα δικό του κωδικό- μέσα από το ΕΠΥΕΘΑ. 
Επομένως, ποσό δυόμισι δισεκατομμυρίων μεταφέρθηκαν για την κάλυψη
των απαιτήσεων της νέας γενικής διεύθυνσης, τα οποία όμως, είναι ποσά που υπήρχαν στη ΓΔΕ προηγουμένως, δεν είναι νέα ποσά. Γίνεται δηλαδή μετακίνηση ποσών από τη ΓΔΕ στη ΓΔΑΒΕΤ. Γίνεται μέσω ΕΠΥΕΘΑ και έτσι φαίνεται αυξημένο.
Ποσό τετρακόσια είκοσι εκατομμυρίων (420.000.000) εγράφησαν για τη
δωρεάν μετακίνηση των οπλιτών με τις αστικές συγκοινωνίες, τριακόσια τριάντα πέντε εκατομμύρια (335.000.000) για την επανεγγραφή αδιάθετων ΧΕΠ για την κάλυψη διακλαδικών αναγκών των επιτελείων και επίσης τριακόσια πενήντα σε διάφορα ΚΑΕ του ΕΠΥΕΘΑ για διακρατικές δραστηριότητες του Υπουργείου.
Αυτά, λοιπόν, για το 1997 για να γίνει σαφές, κύριε συνάδελφε, ότι υπάρχει έλεγχος, υπάρχει διαφάνεια κάθε δραστηριότητας. Επομένως εάν εσείς θέλετε να δημιουργήσετε την εντύπωση ότι εδώ υπάρχει σπατάλη, λυπούμαι, αλλά όχι μόνο σπατάλη δεν υπάρχει, αλλά προωθούνται με τον πλέον υπεύθυνο και συλλογικό τρόπο μια σειρά από δραστηριότητες που είναι αναγκαίες στο πολιτικό επίπεδο για να στηριχθεί η λειτουργία του Υπουργείου Εθνικής 'Αμυνας.
Είμαι βέβαιος, κύριε Βαρβιτσιώτη, ότι και εσείς δεν θα θέλατε το Υπουργείο Εθνικής 'Αμυνας να είναι απλά στρατιωτικό υπουργείο. Το Υπουργείο Εθνικής 'Αμυνας είναι πολιτικό Υπουργείο και έχει την ευθύνη

να ασκήσει την πολιτική εθνικής άμυνας και ασφάλειας για την προστασία της χώρας. Ευχαριστώ.
ΙΩΑΝΝΗΣ ΒΑΡΒΙΤΣΙΩΤΗΣ: Κυρία Πρόεδρε, ζητώ το λόγο επί προσωπικού. ΠΡΟΕΔΡΕΟΥΣΑ ('Αννα Μπενάκη-Ψαρούδα): Κύριε Βαρβιτσιώτη, δεν υπήρξε
προσωπικό θέμα και γνωρίζετε ότι δεν έχετε δικαίωμα δεύτερης δευτερολογίας.
ΙΩΑΝΝΗΣ ΒΑΡΒΙΤΣΙΩΤΗΣ: Σαφώς υπήρξε. 'Οταν είπε περί φαντασιώσεων
δικών μου υπάρχει προσωπικό θέμα, πώς να το κάνουμε;
ΠΡΟΕΔΡΕΟΥΣΑ ('Αννα Μπενάκη-Ψαρούδα): Ορίστε, έχετε το λόγο, να μας
πείτε σε τι συνίσταται το προσωπικό, σύντομα όμως, παρακαλώ.
ΙΩΑΝΝΗΣ ΒΑΡΒΙΤΣΙΩΤΗΣ: Ο κύριος Υπουργός απεκάλεσε ότι όσα υποστήριξα είναι φαντασιώσεις.

ΠΡΟΕΔΡΕΟΥΣΑ ('Αννα Μπενάκη-Ψαρούδα): Ε, δεν είναι προσωπικό.
ΙΩΑΝΝΗΣ ΒΑΡΒΙΤΣΙΩΤΗΣ: Δεν είναι προσωπικό; Ασφαλώς και είναι, κυρία
Πρόεδρε.
'Αλλωστε εγώ θέλω να πω το εξής. Ο κύριος Υπουργός θέλοντας να
υπερασπιστεί το τερατούργημα το οποίο έχει δημιουργήσει και τις τεράστιες δαπάνες, μας είπε το αμίμητο -εδώ δημιουργώ προσωπικό θέμα για τον κύριο Υπουργό- ότι το Συμβούλιο της Επικρατείας θα προσδιορίσει τις αρμοδιότητες του ΕΠΥΕΘΑ.
ΠΡΟΕΔΡΕΟΥΣΑ ('Αννα Μπενάκη-Ψαρούδα): Πού θα φθάσουμε, κύριε Βαρβιτσιώτη, από προσωπικό σε προσωπικό;
ΙΩΑΝΝΗΣ ΒΑΡΒΙΤΣΙΩΤΗΣ: Οι αρμοδιότητες του ΕΠΥΕΘΑ ρυθμίζονται από το
νόμο και όχι από το Συμβούλιο της Επικρατείας.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Στο
διάταγμα, όμως, κύριε συνάδελφε.
ΙΩΑΝΝΗΣ ΒΑΡΒΙΤΣΙΩΤΗΣ: Ο νόμος λέει ότι είναι όργανο του Υπουργού
σαφώς και κατηγορηματικώς και γι'αυτό ο κύριος Υπουργός ορθώς κατήργησε το στρατιωτικό του γραφείο, διότι δεν χρειαζόταν στρατιωτικό γραφείο και ΕΠΥΕΘΑ.
Πέραν, όμως, αυτής της παρατηρήσεως, δεν δέχομαι να πάω να επισκεφθώ το Υπουργείο για να ενημερωθώ. Η Βουλή είναι ο καταλληλότερος τόπος ενημέρωσης.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν
κάνατε ούτε ερώτηση.
ΙΩΑΝΝΗΣ ΒΑΡΒΙΤΣΙΩΤΗΣ: Μα, τι να κάνω ερώτηση;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Σας παρακαλώ, κύριε Βαρβιτσιώτη, ολοκληρώστε.
ΙΩΑΝΝΗΣ ΒΑΡΒΙΤΣΙΩΤΗΣ: Αλλά δέχθηκε ο κύριος Υπουργός ότι ορισμένες

από τις δαπάνες αυτές αφορούν λειτουργικές δαπάνες των άλλων επιτελείων. Δεν το δέχομαι αυτό αλλά και να το δεχθώ, πώς μπορεί να μας δικαιολογήσει ότι η καθαρή λειτουργική δαπάνη για το ΕΠΥΕΘΑ από ένα τριακόσια δισεκατομμύρια το 1997 έφθασε τα τρία εξακόσια δισεκατομμύρια ύστερα από τρία χρόνια; Πώς τριπλασιάστηκαν αυτές οι δαπάνες; Δεν δέχομαι, κύριε Υπουργέ, ότι τα υπόλοιπα επιπλέον ποσά πήγαν για λειτουργικές δαπάνες άλλων Υπουργείων.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Η κα Κούρκουλα έχει το λόγο. ΕΛΕΝΗ ΚΟΥΡΚΟΥΛΑ: Κύριε Υπουργέ, κατ' αρχήν είναι θετική η αλλαγή του
άρθρου 6, όσον αφορά τη συμμετοχή των γυναικών στις 'Ενοπλες Δυνάμεις.

Θα ήθελα όμως να σταθώ στο τελευταίο κομμάτι της παραγράφου 1 το
οποίο θεωρώ, ότι είναι άχρηστο και θα μας δημιουργήσει προβλήματα. Εδώ περιγράφεται απλώς το πώς κάποιος μπορεί ή δεν μπορεί να μπει σε κάποιο τμήμα μιας σχολής. Νομίζω, ότι αυτή η περιγραφή ή είναι άχρηστη ή θα μας δημιουργήσει συνταγματικά προβλήματα. Διότι συνταγματικά είναι πλέον κατοχυρωμένη de facto η ισότητα των δύο φύλων, εδώ βέβαια δεν μιλάει για το γυναικείο φύλο αλλά για ανθρώπους που δεν πληρούν τις προϋποθέσεις, αλλά νομίζω ότι είναι άχρηστο να το πούμε. 'Οταν οι άνθρωποι δεν πληρούν τις προϋποθέσεις, δεν περνούν τις εξετάσεις. Γιατί να βάλουμε και αυτήν την επιπρόσθετη περιγραφή, η οποία μας δημιουργεί αντιφεμινιστικά σύνδρομα;
Εγώ θα έλεγα κύριε Υπουργέ να απαλειφθεί και διά μορίων και διά εξετάσεων, όποιος μπορεί, θα μπαίνει στις σχολές. 'Αλλωστε θα ξέρετε και εσείς από την κοινωνική σας εμπειρία, ότι πλέον υπάρχουν και γυναίκες, που μπορεί να είναι καλοί λοκατζήδες.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Εισερχόμαστε στη συζήτηση των
δευτερολογιών.
Ο κ. Σπηλιωτόπουλος έχει το λόγο.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Ευχαριστώ, κυρία Πρόεδρε.
Κύριε Υπουργέ, διερωτώμαι αν το Υπουργείο Οικονομικών ανήκει σε άλλη κυβέρνηση. Διότι εδώ έχουμε τροπολογίες, οι οποίες δεν πέρασαν από το Υπουργείο Οικονομικών, στην ουσία ορισμένες από αυτές ψιχία ζητούσαν, όπως είναι η αποκατάσταση των αναπήρων αμάχου πληθυσμού, των αναπήρων ειρηνικής περιόδου ή αποκατάσταση των ελαχίστων αποστράτων της ΕΑΒ. Αλλά και στη δική σας τροπολογία, που αφορά το ΕΚΟΕΜΑ της Αεροπορίας και του Ναυτικού υπάρχει μία προχειρότητα άνευ προηγουμένου.
Εσείς ο ίδιος μιλήσατε περί ισότητας και των τριών μετοχικών ταμείων, 
να βοηθήσουμε τη βιωσιμότητά τους, να αυξήσουμε τα έσοδα των αποστράτων. Συμφωνούμε. 'Ερχεται όμως η δική σας τροπολογία με συνυπογραφή του

Υπουργού Εθνικής Οικονομίας και ενώ όπως σας είχε υποβληθεί από την 'Ενωση Αποστράτων είχε παραγράφους ε' και στ' και μάλιστα η έκτη παράγραφος η οποία απαλείφθηκε γιατί το Υπουργείο Οικονομικών θεώρησε ότι τα έξοδα είναι τεράστια και δεν μπορεί να τα βαστάξει ότι στη μηνιαία εισφορά των μερισματούχων του Μετοχικού Ταμείου, κρατήσεις ποσοστού 3% θα είναι και στο 50% των τόκων από τη διαχείριση των χρηματικών διαθεσίμων της Πολεμικής Αεροπορίας. Αυτό απαλείφθηκε τελείως από την τροπολογία που εσείς φέρατε και αν θέλετε να μιλήσουμε με όρους ισότητας και των τριών ταμείων, σας πληροφορώ ότι το ΕΚΟΕΜΣ, ο αντίστοιχος λογαριασμός του στρατού ξηράς προβλέπει 100% τους τόκους από τη διαχείριση των χρηματικών διαθεσίμων του στρατού ξηράς, κάτι το οποίο έχει απαλειφθεί και για την Αεροπορία και για το Ναυτικό.
Μάλιστα έχω εδώ και το συγκεκριμένο νομοσχέδιο και μπορώ να το δώσω στους συμβούλους σας, σύμφωνα με το οποίο στο ΕΚΟΕΜΣ, στο στρατό ξηράς υπάρχουν και οι τόκοι από τη διαχείριση των χρηματικών διαθεσίμων του κλάδου, καθώς και οι τόκοι των χρηματικών διαθεσίμων του Ταμείου Αλληλοβοηθείας Στρατού, του ΤΑΣ.
Αυτό είναι μια προχειρότητα, διότι δεν μπορεί να απαλείφεται μία
διάταξη από το ΕΚΟΕΜΑ και το ΕΚΟΕΜΝ όταν υπάρχει στις αντίστοιχες διατάξεις της νομοθεσίας για το στρατό ξηράς. Δεν πιστεύω να διανοηθεί κανείς να πει ότι, εντάξει, τότε να κόψουμε και το Στρατό Ξηράς. Αυτό είναι απαράδεκτο. Εξάλλου μην ξεχνάμε ότι όπως ο ίδιος ο τίτλος αυτού του ειδικού επιδόματος περιγράφει, ίδρυση δηλαδή, ειδικού κλάδου οικονομικής ενίσχυσης μερισματούχων των μετοχικών ταμείων, απευθύνεται, όπως είπαμε, κατά γενική συμφωνία στους αποστράτους, που σημαίνει ότι στην ίδια τροπολογία στο άρθρο 2, παράγραφος 1, εκεί που αναφέρει ότι τα ετήσια έσοδα του ειδικού αυτού νέου λογαριασμού ΕΚΟΕΜΑ διανέμονται κατά το επόμενο έτος με απόφαση του Αρχηγού ΓΕΑ στους "δικαιούχους", πρέπει να διορθωθεί στους "μερισματούχους", διότι για τους μερισματούχους δημιουργείται αυτός ο ειδικός κλάδος. Αντίστοιχα πρέπει να γίνει το ίδιο και στην τροπολογία του Ναυτικού. Αυτά πρέπει να ρυθμιστούν, κύριε Υπουργέ.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Το ίδιο είναι και το "δικαιούχος".
ΣΠΗΛΙΟΣ ΣΠΗΛΙΩΤΟΠΟΥΛΟΣ: 'Οχι. Ο δικαιούχος είναι και ο εν ενεργεία.
Προσέξτε. Ο τίτλος λέγει: "'Ιδρυση ειδικού κλάδου οικονομικής
ενίσχυσης μερισματούχων Μετοχικού Ταμείου Αεροπορίας".
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεν το έχουν
διαβάσει.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Δεν το έχουν διαβάσει. 'Αρα, δεν μπορούμε να μιλάμε για δικαιούχους. Μιλούμε για μερισματούχους.
Προς αποφυγή, λοιπόν, παρεξηγήσεων και ερμηνειών κατά το δοκούν θα
πρέπει να αλλάξει η διατύπωση.
'Ομως, κυρία Πρόεδρε, δεν με παρακολουθεί κανείς ούτε ο κύριος
Υπουργός ούτε ο κύριος Υφυπουργός.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Θα παρακαλέσω να μείνει
ανενόχλητος ο κύριος Υπουργός προκειμένου να παρακολουθεί τους κυρίους Βουλευτές.
Συνεχίστε, κύριε συνάδελφε.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Υπουργέ, για την αρτιότητα της
τροπολογίας πρέπει αυτά που σας λέγω να τα προσέξετε.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):Μα,
μερισματούχους λέγει.
ΣΠΗΛΙΟΣ ΣΠΗΛΙΩΤΟΠΟΥΛΟΣ:'Οχι, δικαιούχους γράφει.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):Λάθος
κάνετε. Το έχω μπροστά μου. Λέγει μερισματούχους.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Υπουργέ, η διαφορά είναι ότι στον τίτλο αναφέρετε "μερισματούχο", ενώ στο κείμενο λέτε "δικαιούχο".
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θα το διορθώσουμε, κυρία Πρόεδρε. Στον τίτλο έχουμε "μερισματούχο".

ΣΠΗΛΙΟΣ ΣΠΗΛΙΩΤΟΠΟΥΛΟΣ: 'Ομως, στο άρθρο 2, παράγραφος 1 της
τροπολογίας έχετε "δικαιούχο". Τα λέγω αυτά για να μην έχετε ερμηνευτικά προβλήματα μ' αυτήν την υπόθεση.
Επανέρχομαι τώρα, κύριε Υπουργέ, στο προηγούμενο, διότι είναι πολύ σημαντικό. Στην Αεροπορία και στο Ναυτικό στερείτε πλήρως ποσοστό εσόδων

από τους τόκους των χρηματικών διαθεσίμων της Πολεμικής Αεροπορίας και του Ναυτικού, ενώ στο στρατό ξηράς τα δίνετε πλήρως, 100%.
Για λόγους, λοιπόν, ισότητας, ίσης μεταχείρισης των μερισματούχων και των τριών ταμείων, παρακαλώ να ζητήσετε από το Υπουργείο Οικονομικών να επαναφέρει αυτήν τη διάταξη. Αλλιώς δεν επιτυγχάνετε αυτό το οποίο εσείς ο ίδιος είπατε.
Κύριε Υπουργέ, τώρα θα συζητήσουμε καθόλου τις δικές σας τροπολογίες; ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Βεβαίως. 'Ολες.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε συνάδελφε, θα συζητηθούν αυτές στην ώρα τους. Αφού δηλαδή τελειώσει η συζήτηση των άρθρων. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): 'Οπως
λέει η κυρία Πρόεδρος, θα συζητηθούν όλες στο τέλος.
ΠΡΟΕΔΡΕΥΟΥΣΑ ('Αννα Μπενάκη-Ψαρουδα): Θα τελειώσει το νομοσχέδιο και μετά οι τροπολογίες.
Συντομεύετε, κύριε Σπηλιοτόπουλε.
ΣΠΗΛΙΟΣ ΣΠΗΛΙΩΤΟΠΟΥΛΟΣ: Είχαμε συζητήσει την περίπτωση κατά την οποία με το ν. 2873/2000 καταργήθηκαν οι κοινωνικοί πόροι ποσοστού 4% υπέρ του Μετοχικού Ταμείου Αεροπορίας. Και είχατε δεχθεί αν θυμάμαι καλά ότι στο άρθρο 3 του σχεδίου νόμου θα μπει μια παράγραφος 8, η οποία έχει ως εξής ή όπως εσείς θα θέλατε να την διατυπώσετε. "Επιβάλλεται εργοδοτική εισφορά ποσοστού 10% υπέρ του Μετοχικού Ταμείου Αεροπορίας, υπολογιζόμενη στις αποδοχές στις οποίες υπολογίζονται οι κρατήσεις των εν ενεργεία στρατιωτικών υπέρ του ταμείου αυτού. Η εισφορά αυτή καταβάλλεται από το δημόσιο και αποδίδεται στο Μετοχικό Ταμείο Αεροπορίας μαζί με τις κρατήσεις, που διενεργούνται από τις αποδοχές του στρατιωτικού προσωπικού. Είχατε δεσμευθεί προκειμένου να εξισορροπηθεί η απώλεια, η οποία επήλθε από τη στέρηση των εσόδων αυτών".
ΠΡΟΕΔΡΕΥΟΥΣΑ ('Αννα Μπενάκη-Ψαρουδα): Κύριε Σπηλιωτόπουλε, έχει
περάσει προ πολλού ο χρόνος.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν είχα δεχθεί εγώ τέτοιο πράγμα. 'Ηταν δική σας τροπολογία. Το θυμάμαι. 
ΣΠΗΛΙΟΣ ΣΠΗΛΙΩΤΟΠΟΥΛΟΣ: Το είχαμε θέσει και στην επιτροπή και είχατε
πει βεβαίως, γιατί η Πολεμική Αεροπορία χάνει...
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
"Ηταν τροπολογία δική σας. Δεν έχω ακόμα απάντηση, το ψάχνω.
ΜΟΣΧΟΣ ΓΙΚΟΝΟΓΛΟΥ: Κυρία Πρόεδρε, μπαίνουμε σε τροπολογίες τώρα;
ΠΡΟΕΔΡΕΥΟΥΣΑ ('Αννα Μπενάκη-Ψαρουδα):Κύριε Σπηλιωτόπουλε, ολοκληρώσατε;
ΣΠΗΛΙΟΣ ΣΠΗΛΙΩΤΟΠΟΥΛΟΣ: Μόνο αυτό εία να πω. Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρουδά): Ευχαριστώ πολύ.
Το λόγο έχει η κα Κανέλλη.
ΛΙΑΝΑ ΚΑΝΕΛΛΗ: Ευχαριστώ, κυρία Πρόεδρε. Θα είμαι πάρα πολύ σύντομη γιατί ακριβώς θα περάσουμε στις τροπολογίες και εκεί -τουλάχιστον για τη μια που έχουν σχεδόν όλα τα κόμματα εκφράσει τις αντιδράσεις τους- θα γίνει εκτεταμένη συζήτηση.
'Ηθελα να σας επισημάνω κάτι. Η ρύθμιση που κάνατε για τις γυναίκες
είναι άρτια και συνταγματικώς ορθή.
'Ηθελα να καταγραφεί στα Πρακτικά η θέση του κόμματος: Είναι να
μπορούσε να στηρίξει αυτήν την απόφαση για τις γυναίκες. Δυστυχώς ξέρετε ότι δεν μπορούμε να το κάνουμε, διότι είναι στο άρθρο 6. Και το άρθρο 6 θα το καταψηφίσουμε. Και ξέρετε πάρα πολύ καλά ότι δεν θα υποχρεωθούμε να το καταψηφίσουμε γιατί το άρθρο 6 έχει στο 1 την αλλαγή που κάνατε για τις γυναίκες, το 2 και το 3 το καταργείτε. Στη θέση του 2 αναβιβάζετε το 4 με το οποίο βρισκόμαστε σε πάρα πολύ μεγάλη διαφωνία. Είναι το ΕΠΥΘΕΘΑ, για το οποίο συζητούμε. Και ήθελα να καταγραφεί στα Πρακτικά αυτή η διευκρίνιση, γιατί δεν υπάρχει δυνατότητα ψηφοφορίας υπέρ παραγράφου άρθρου. Και είναι ζήτημα πολιτικό, για το οποίο ήθελα αυτές τις εξηγήσεις. 'Ομως, κύριε Υπουργέ, σας άκουσα στην πρωτολογία σας και στη 
δευτερολογία σας και ειδικά στις απαντήσεις που δώσατε στον κ. Βαρβιτσιώτη, όταν αναφερθήκατε στο συνολικό προϋπολογισμό και την εξέλιξη

του προϋπολογισμού του ΕΠΥΕΘΑ, λίγο παρατηρητικός να είναι κανείς βλέπει ότι τα μισά λεφτά από την αύξηση, εγώ να μη σταθώ στην ιδιαίτερη ανάλυση της αυξήσεως, είναι η υποστήριξη ΓΔΑΒΕΤ των γενικών επιτελείων, βάσει του νόμου.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):

Είναι μεταφορά...
ΛΙΑΝΑ ΚΑΝΕΛΛΗ:Είναι μετακινήσεις. Εσείς μας δώσατε ένα κατάλογο που λέει υποστήριξη της ΓΔΑΒΕΤ από τη ΓΔΕ.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Η ΓΔΑΒΕΤ τώρα έγινε.
ΛΙΑΝΑ ΚΑΝΕΛΛΗ: Υπάρχει μία ερώτηση του κ. Σπυριούνη, στην οποία δεν 
απαντήθηκαν πολλά πράγματα από το 1998 για τη μορφή που έχει η ΓΔΑΒΕΤ. Και ξέρετε πάρα πολύ καλά ότι ο επικεφαλής της ΓΔΑΒΕΤ αυτήν τη στιγμή

έχει και το Ινστιτούτο Στρατηγικών Μελετών. Κάνει και εκδόσεις και χίλια δύο άλλα πράγματα.
Επειδή δεν σας έχουμε και σήμερα το απόγευμα στην επιτροπή για τους
εξοπλισμούς, σας καταθέτω αυτήν τη στιγμή δύο υπό μορφή, αν θέλετε, καταγγελίας, διότι δεν μπορεί σ'αυτά τα κονδύλια να μην κατανοήσει κανένας τώρα που με βάση την αλλαγή που κάνετε για το ΕΠΥΕΘΑ θα του δώσετε αυξημένες, ίσες με τους στρατιωτικούς αρμοδιότητες, το είδος και ο τρόπος εξόδου των κονδυλίων θα οδηγήσει με μαθηματική ακρίβεια σε σκάνδαλα, τα οποία θα φορτώνονται οι 'Ενοπλες Δυνάμεις και το Υπουργείο Εθνικής 'Αμυνας. Δεν θα μπορείτε να τις ελέγξετε. Και επιτρέψτε μου να σας πω, είναι απαράδεκτο για την έρευνα, για την τεχνολογία, για οτιδήποτε, ψάξτε όπου θέλετε, πάρτε και το ιδιωτικό αεροπλάνο του κ. Λάτση ή δεν ξέρω ποιανού. Αθήνα-Τεχεράνη, εισιτήριο ένα εκατομμύριο τριακόσιες χιλιάδες δεν υπάρχει, κύριε Υπουργέ, με την Ολυμπιακή Αεροπορία και το πληρώνουν οι 'Ενοπλες Δυνάμεις.
Ούτε οι 'Ενοπλες Δυνάμεις μπορούν ποτέ να πληρώσουν τρεις ημέρες διακοπές στην Κρήτη των γραμματέων του δικηγορικού γραφείου του επικεφαλής της ΓΔΑΒΕΤ.
Σας τα καταθέτω με πολύ μεγάλη στεναχώρια. Σας είπα ότι δεν θέλω να πάρει αυτήν τη μορφή. Είναι δυστυχώς ενίσχυση της πολιτικής πεποίθησης ότι εάν το ΕΠΥΕΘΑ πάρει τη μορφή που προβλέπεται στο νομοσχέδιο, τότε πείτε μου για ποιο λόγο χρειάζεστε εκτός όλων αυτών -γιατί μας φέρατε και την έκθεση του Συμβουλίου της Επικρατείας- και το Συμβούλιο Κρίσεων.
Σας ρωτώ: Γιατί το χρειάζεστε; Τι κάνει τελικά το ΕΠΥΕΘΑ; Δεν σας
βοηθάει να αντιμετωπίσετε τις κρίσεις; Δεν έχει κατοχυρωμένο ρόλο; Δεν έχετε όλους αυτούς τους συμβούλους; Δεν είναι ειδικοί; Δεν κάνουν μελέτες; Δεν χρησιμοποιείτε στρατιωτικούς; Σε περίπτωση κρίσης πού θα απευθυνθείτε; 'Η θα βρεθούν με διπλές και τριπλές θέσεις, αποδοχές, ταξίδια και μελέτες οι άνθρωποι; Δεν θα το αποφύγετε. Μπορεί να είστε οπαδός της λιτότητας και της καλοδιοίκησης.
Αυτά αναγκάστηκα να σας τα καταθέσω. Ειλικρινά σας το λέω. Θα σας τα καταθέσω εις χείρας σας -υπάρχουν στο αρχείο για τα Πρακτικά, δεν με ενδιαφέρει να συμπεριληφθούν στα Πρακτικά- μόνο και μόνο για να δείτε τη μορφή που θα πάρουν με αυξημένες αρμοδιότητες. Γιατί εδώ είναι το ζήτημα: ποιος και πότε αποφασίζει. Δεν θα μπορέσετε να τους εμποδίσετε στο Συμβούλιο Κρίσεων να εκφέρουν εκ των προτέρων γνώμη και να επηρεάζουν τους ισόβαθμούς τους πια αρχηγούς των κλάδων, αρχηγούς των επιτελείων, τους προβλεπόμενους αρμοδίους για να παίρνουν αποφάσεις.
Και ειλικρινά θα ήθελα να κατανοήσετε ότι είναι προς προστασία του κύρους των Ενόπλων Δυνάμεων διότι στην τροπολογία που θα συζητήσουμε θα δούμε, κατά την άποψή μας, και πού μπορεί να παιχθεί το κύρος των πολιτικών αποφάσεων.
(Στο σημείο αυτό η Βουλευτής κα Λιάνα Κανέλλη καταθέτει για τα
Πρακτικά τα προαναφερθέντα στοιχεία, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Κυρία Πρόεδρε, μπορώ να έχω το λόγο;
ΠΡΟΕΔΡΕΥΟΥΣΑ ('Αννα Μπενάκη Ψαρούδα): Θέλετε ν' απαντήσετε τώρα,
κύριε Υπουργέ;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ναι,
κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ορίστε, έχετε το λόγο.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ευχαριστώ για τα στοιχεία, τα οποία θα μου δώσετε, κυρία Κανέλλη. Από την άλλη μεριά όμως θα ήθελα να παρακαλέσω να μην συνδέουμε τη λειτουργία των πολιτικών οργάνων και συμβουλίων του Υπουργείου με οποιαδήποτε άποψη μπορεί να έχετε για το εάν είναι υψηλό το κόστος λειτουργίας της τάδε
Διεύθυνσης ή οτιδήποτε άλλο. Επί αυτού του θέματος ευχαρίστως να έχω τα στοιχεία και να σας απαντήσω πλήρως διότι φυσικά κανείς δεν μπορεί να ισχυριστεί οτιδήποτε θέλει, αν δεν έχει τα συγκεκριμένα στοιχεία για να απαντήσει.
ΛΙΑΝΑ ΚΑΝΕΛΛΗ: Εγώ το αποδέχομαι.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Εκείνο όμως που θέλω να σας πω είναι το εξής: Είναι αδιανόητο να υποστηρίζει κανείς ότι επειδή κατά την άποψή του υπάρχουν υψηλά έξοδα λειτουργίας ή δραστηριότητες που κοστίζουν σε μια υπηρεσία του Υπουργείου, στο Ινστιτούτο, στη ΓΔΑΒΕΤ, όπως λέτε, ως εκ τούτου να προκύπτει ότι η Επιτροπή Χειρισμού Κρίσεων είναι ένα όργανο, το οποίο δημιουργεί κινδύνους. Και ως εκ τούτου μέσα από την επικίνδυνη λειτουργία της Επιτροπής Χειρισμού Κρίσεων υποκαθίσταται και το ΕΠΥΕΘΑ στη δική του αρμοδιότητα και λειτουργία.
Συγχωρείστε με. Επιμένω στο ότι πρέπει να ενδιαφερθείτε, να ενημερωθείτε ότι είναι τελείως διαφορετικές λειτουργίες: Είναι άλλο το ΕΠΥΕΘΑ, το οποίο έχει την αρμοδιότητα στρατηγικού και πολιτικού σχεδιασμού συνολικά του Υπουργείου με βάση τις κατευθύνσεις της πολιτικής ηγεσίας και άλλο η Επιτροπή Χειρισμού Κρίσεων που είναι ένα εργαλείο, το οποίο έχει την ευθύνη να προσδιορίσει διαδικασίες ανάλυσης και αξιολόγησης δεδομένων με τα οποία υποστηρίζεται συνολικά η πολιτική και η στρατιωτική ηγεσία για να αντιμετωπίσει καταστάσεις.
Αυτά λοιπόν -δεν πρόκειται να επανέλθω- κυρία Πρόεδρε, θεώρησα
σκόπιμο να απαντηθούν σε σχέση με όσα είπε η κα Κανέλλη για να έχουμε μία σαφήνεια. 'Οσον αφορά στα στοιχεία που είπατε ευχαρίστως θα πάρετε τις απαντήσεις σας.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Φλωρίνης. Δεν ζητήσατε δευτερολογία;
ΙΩΑΝΝΗΣ ΒΑΡΒΙΤΣΙΩΤΗΣ: Κυρία Πρόεδρε, έχω ζητήσει εγώ το λόγο. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Με συγχωρείτε, κύριε Φλωρίνη. Κύριε Βαρβιτσιώτη, η πρώτη σας ομιλία ήταν δευτερολογία.
ΙΩΑΝΝΗΣ ΒΑΡΒΙΤΣΙΩΤΗΣ: Είχε κάνει λάθος ο Προεδρεύων.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Δεν είχε κάνει καθόλου λάθος.
Προσήλθατε στην Αίθουσα όταν είχε μιλήσει και ο Υπουργός και ο Κοινοβουλευτικός Εκπρόσωπος. Είχαν τελειώσει οι πρωτολογίες. Ζήτησα να μου το διευκρινίσουν. Μιλήσατε λοιπόν αρκετά ως δευτερολογία, που δεν είχατε το δικαίωμα, και μιλήσατε ξανά. Τώρα διαμαρτύρονται και οι Βουλευτές. Θέλουν να μπούμε στις τροπολογίες.
ΙΩΑΝΝΗΣ ΒΑΡΒΙΤΣΙΩΤΗΣ: Δεν διαμαρτύρεται κανείς, κυρία Πρόεδρε. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Πώς, διαμαρτυρήθηκαν. Στις
τροπολογίες θα πάρετε το λόγο και θα τα πείτε.
ΙΩΑΝΝΗΣ ΒΑΡΒΙΤΣΙΩΤΗΣ: Για τις τροπολογίες θέλω να μιλήσω. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Δεν είμαστε ακόμα στις
τροπολογίες.
ΙΩΑΝΝΗΣ ΒΑΡΒΙΤΣΙΩΤΗΣ: 'Εχει γίνει λίγο αχταρμάς.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): 'Οχι, δεν έχει γίνει κανένας
αχταρμάς. Είμαστε στα άρθρα.
ΙΩΑΝΝΗΣ ΒΑΡΒΙΤΣΙΩΤΗΣ: Η κα Κανέλλη για τροπολογία μίλησε. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Είχε δικαίωμα να μιλήσει στο
χρόνο της δευτερολογίας της και μπορούσε να πει ό,τι ήθελε.
Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κυρία Πρόεδρε.
Κύριε Υπουργέ, χθες είχα ζητήσει να φέρετε μια κατάσταση των
οικονομικών του Υπουργείου και μία κατάσταση του προσωπικού. Πραγματικά την πρώτη κατάσταση την φέρατε. Την είδαμε. Εάν βλέπαμε και τη δεύτερη κατάσταση, του προσωπικού ...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Την
έχω εδώ και θα την καταθέσω για τα Πρακτικά.
Στο σημείο αυτό ο Υπουργός Εθνικής 'Αμυνας κ. Απόστολος-Αθανάσιος Τσοχατζόπουλος καταθέτει για τα Πρακτικά την προαναφερθείσα κατάσταση, η οποία έχει ως εξής:
Η σχετική κατάσταση υπάρχει στο τεύχος των Πρακτικών της Βουλής).
ΑΘΗΝΑΙΟΣ ΦΛΩΡΙΝΗΣ: Εάν την έχετε, ευχαριστώ πολύ.
Εάν την βλέπαμε, λοιπόν, θα μπορούσαμε να βγάλουμε συμπεράσματα, να κρίνουμε, να σας ελέγξουμε αν θέλετε και να σας βοηθήσουμε στο έργο σας. 
Θα ήθελα να πω δύο λόγια για την παράγραφο 1 του άρθρου 2. Χρειάζεται
οπωσδήποτε να γίνει διόρθωση και αντί για "δικαιούχοι" να γραφεί "μερισματούχοι", γιατί δικαιούχοι είναι και οι μέτοχοι και οι μερισματούχοι. Αυτό που είπε και ο κ. Σπηλιωτόπουλος προηγουμένως.
Για τα έσοδα Ε.Κ.Ο.Ε.Μ.Σ. ενώ οπωσδήποτε για το στρατό ξηράς -και
είναι θετικό αυτό- προβλέπεται το 100% των τόκων από τη διαχείριση των χρηματικών διαθεσίμων, η Πολεμική Αεροπορία ζήτησε το 50% και αυτό ο κ.Δρυς, απ'ό,τι μάθαμε, το έκοψε. Νομίζω ότι είναι παντελώς άδικο και θα πρέπει να επιμείνετε με όλες τις δυνάμεις σας.
Θα θίξω λίγο το θέμα των αντιστασιακών που επιχειρείτε πάλι να αποκαταστήσουμε. Ξέρετε, αυτή η ιστορία πρέπει κάποτε να σταματήσει. Προχθές είχα μια συζήτηση με φοιτητές στη Θεσσαλονίκη και κάποιος νεαρός, είκοσι έξι περίπου ετών, μου είπε ότι θα ζητήσει και αυτός να χαρακτηρισθεί αντιστασιακός. Τον ρώτησα γιατί και μου είπε το εξής: "Διότι τότε που συνελήφθη η μητέρα μου εγώ ήμουν μέσα στην κοιλιά της, επομένως με έφερνε και εμένα κοντά της".
Βγάλτε επιτέλους μία ανακοίνωση και πείτε πως όσοι θεωρούν ότι δεν έχουν αποκατασταθεί να κάνουν αίτηση και μια και καλή να λήξει αυτή η ιστορία, αυτό το παραμύθι με τους αντιστασιακούς που συνεχίζεται επί είκοσι πέντε χρόνια και επί σαράντα πέντε χρόνια.
'Οσον αφορά το Φορέα Διαχείρισης Κρίσεων, καλό είναι να τον αποσύρετε. Είχαμε ζητήσει να γίνει και μία διακομματική επιτροπή η οποία να ελέγχει τις προαγωγές, τις τοποθετήσεις και τις μεταθέσεις των αξιωματικών, να έχει πρόσβαση στους φακέλους. Θέλουμε να προστατεύσουμε τους αξιωματικούς. Δυστυχώς και σε αυτές τις κρίσεις έγιναν πάλι ορισμένα κομματικά όργια.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Τελειώνω, κυρία Πρόεδρε.
Η πολυπλοκότητα του νομοσχεδίου: Φαίνεται ότι στο Υπουργείο αρέσκονται οι άνθρωποι οι οποίοι είναι δίπλα σας στα πολύπλοκα πράγματα. Δεν νομίζω ότι μπορεί να τελειώσει με εβδομήντα, ογδόντα προσθήκες, τροπολογίες σε δυο συνεδριάσεις ή σε μία, όπως τώρα καλούμεθα, η συζήτηση του νομοσχεδίου. Θα χρειαστεί ίσως και τρίτη συνεδρίαση και να είμαστε περισσότερο ενημερωμένοι.
Θα κλείσω με μία έκκληση: Κοιτάξτε πάλι το θέμα των συντάξεων των αξιωματικών. Είναι σε λάθος δρόμο. Θα πρέπει κάποτε να το φέρουμε στον ίσιο δρόμο και να αποκαταστήσουμε όλους όσους έχουν αδικηθεί, οι οποίοι είναι πάρα πολλοί.
Σας ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο Κοινοβουλευτικός Εκπρόσωπος
της Νέας Δημοκρατίας κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, κανονικά θα έπρεπε βέβαια να μιλήσω μετά τη δική σας ομιλία. Προτιμώ, όμως, να μιλήσω πριν για να μπούμε στη συνέχεια στις τροπολογίες.
Θα ήθελα, όμως, να σας παρακαλέσω δύο πράγματα.
Το πρώτο: Να επανεξετάσετε την απόφασή σας για τις τροπολογίες των
Βουλευτών. Μπορεί να είναι πολλές, αλλά ορισμένες είναι ιδιαίτερα σημαντικές και βρίσκονται -το τονίζω- μέσα στο πνεύμα στο οποίο κινείται ή έπρεπε να κινείται το νομοσχέδιο. Ουσιαστικά σ' ένα νομοσχέδιο το οποίο έχει πάρα πολλά κενά και στο οποίο νομίζω ότι συμβάλαμε όσο μπορούσαμε με το να το ψηφίσουμε ακόμα και επί της αρχής, θα έπρεπε να αντιμετωπίσετε με κάποια επιείκεια ή, τουλάχιστον, με την απαιτούμενη ευαισθησία, τροπολογίες που, τονίζω, βελτιώνουν αυτά που θέλετε να πείτε και που είμαι βέβαιος ότι και εσείς θα δεσμευτείτε τώρα ότι θα τα κάνετε. Γιατί να μην τις κοιτάξουμε τώρα;
Το δεύτερο: Θυμηθείτε αυτά τα οποία είπαμε, διότι θέλω μία δέσμευση. Πρώτον, το ζήτημα της εξομοίωσης των συντάξεων, σταδιακά βέβαια,
ανεξάρτητα από το χρόνο της εξόδου των αξιωματικών από την υπηρεσία.
Δεύτερον, στο ζήτημα το οποίο σχετίζεται με τα μερίσματα και το
εφάπαξ εκείνων οι οποίοι επανέρχονται ύστερα από δικαστικές αποφάσεις. Και αυτό -το ξανατονίζω- δεν είναι στο χέρι σας να το κάνετε ή όχι. Είναι συνταγματική δέσμευση την οποία έχετε με βάση το άρθρο 95 του Συντάγματος.
Τρίτον, είναι το περίφημο ζήτημα της εξομοίωσης εκείνων οι οποίοι είναι παθόντες εν καιρώ πολέμου και εκείνων που είναι παθόντες εν καιρώ ειρήνης. Δεν μπορεί να διατηρηθεί αυτή η διάκριση που γίνεται σήμερα. 
Τέλος, τέταρτο και σημαντικότερο, υπάρχει όλη η ουσία των ζητημάτων
των ορφανικών οικογενειών που, σας διαβεβαιώ, από πλευράς κόστους είναι ελάχιστο.
Από πρόχειρους υπολογισμούς που έχουμε κάνει δεν είναι ούτε το 1/3
του προϋπολογισμού τον οποίον έχετε για το ΕΠΥΕΘΑ. Εσάς θα βοηθήσει τέλος πάντων. Το κοινωνικό πρόσωπο της Κυβέρνησής σας θα βοηθήσει. Να δείτε ορισμένα ζητήματα, σε ό,τι αφορά την αύξηση της μοριοδότησης. Είναι ελάχιστη αυτήν τη στιγμή. Συνταγματικά δηλαδή λειτουργεί ανάστροφα. Αυτή η μοριοδότηση εάν αυξηθεί, μη νομίζετε ότι θα σας δημιουργήσει κανένα συνταγματικό πρόβλημα. Το γεγονός ότι η μοριοδότηση σήμερα είναι τόσο μικρή, αυτή είναι που δημιουργεί το συνταγματικό πρόβλημα. Γιατί ξέρετε ότι, σε συνταγματικό επίπεδο, ισότητα σημαίνει ίση μεταχείριση ουσιωδώς ομοίων καταστάσεων αλλά και, υποχρεωτικά, άνιση μεταχείριση των ουσιωδώς ανόμοιων καταστάσεων.
Για να μπορέσουμε να εξισώσουμε τα πράγματα χρειάζεται μία γενναία
ενίσχυση αυτών των οικογενειών. Γι'αυτό μιλάμε για την αύξηση της μοριοδότησης. Γι'αυτό μιλάμε, επίσης, για το θέμα της αύξησης σε ό,τι αφορά το μέρισμα με ένα βαθμό παραπάνω. Γι'αυτό μιλάμε, επίσης, για την επιδότηση, ας το πω έτσι, των οικογενειών αυτών σε ό,τι αφορά τις σπουδές των παιδιών. Και γι'αυτό μιλάμε, τέλος, για την εξομοίωση των ορφανικών οικογενειών προ και μετά το 1980.
Είναι ηθικώς, νομικώς αλλά και πολιτικώς απαράδεκτο να υπάρχουν αυτές οι διακρίσεις. Κάνω έκκληση λοιπόν, στο λίγο χρόνο που μας απομένει για τα θέματα αυτά, να πάρετε μία συγκεκριμένη θέση για τα ζητήματα, που θίγουν οι τροπολογίες, τις οποίες εμείς έχουμε καταθέσει.
Επανέρχομαι σ' ένα θέμα το οποίο είπα στον κ. Αποστολάκη στην αρχή
της συζήτησης και το ξαναλέω σε εσάς. Για να μη βρεθούμε προ εκπλήξεων να ρίξουμε μια ματιά στο εάν και κατά πόσον αρκεί, με βάση τις υφιστάμενες διατάξεις, η απλή εγγραφή των επτακοσίων είκοσι εκατομμυρίων για το θέμα του μερίσματος, από πλευράς του Υπουργείου Οικονομικών, ή χρειάζεται ειδική διάταξη
Ευχαριστώ, κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κύριος Υπουργός έχει το λόγο. ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κυρία
Πρόεδρε, θα πάμε και στις τροπολογίες και κατόπιν θα γίνει η ψήφιση των άρθρων;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): 'Oχι, δεν έχουμε ψηφίσει τα
άρθρα. Εάν θέλετε, να απαντήσετε στα άρθρα.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Τότε απλώς θα πω δύο λόγια στα άρθρα διότι αυτά που είπε ο κύριος συνάδελφος τελειώνοντας αφορούν και τροπολογίες.
Επιτρέψτε μου, κυρίες και κύριοι συνάδελφοι, να σας ευχαριστήσω διότι υπήρξε πράγματι μία ουσιαστική συνεργασία τόσο κατά τη διάρκεια της συζήτησης στην επιτροπή,-είχαμε τέσσερις συνεδριάσεις στην επιτροπή γι'αυτό το θέμα, αλλά και κατά το διήμερο, χθες και σήμερα. Πράγματι, μπορέσαμε με γνήσια μορφή συνεργασίας και συμμετοχής όλων των πτερύγων να διαμορφώσουμε τελικά και να εγκρίνουμε τα συγκεκριμένα άρθρα του νομοσχεδίου.
Πιστεύω ότι υπάρχουν μία σειρά θέματα ακόμα και μάλιστα πολλά όπως φαίνεται και από τις τροπολογίες που κατατέθηκαν, τα οποία πρέπει να αναμείνουν ακόμα για τη ρύθμισή τους. Το ότι υπάρχουν τέτοια θέματα προς ρύθμιση οφείλεται στο γεγονός -και αυτό το λέω με κάθε ειλικρίνεια- ότι στο παρελθόν η ολοκληρωμένη εφαρμογή νομοθετικών ρυθμίσεων δεν περιείχε όλα εκείνα τα στοιχεία της πολιτικής που ήταν αναγκαία, ώστε να ξεκαθαρίζουν σε βάθος. 'Αρα, έμεναν κενά. Και αυτά τα κενά ερχόμαστε τώρα εκ των υστέρων να τα καλύψουμε. 'Ετσι βλέπετε ότι προκύπτουν πολυνομοσχέδια τα οποία έχουν άθροισμα επιμέρους ρυθμίσεων, "όχι μόνο για τα μετοχικά ταμεία, όχι για κοινωνικές ρυθμίσεις, όχι μόνο για το α ή β
θέμα, τις εξελίξεις, τα συνταξιοδοτικά, τα πάντα".
Βέβαια, κανείς δεν μπορεί να είναι ευτυχής διότι αναγκάζεται να καταφύγει στη μορφή ενός πολυνομοσχεδίου. Αλλά η ίδια η ζωή επιβάλλει σε αυτά τα θέματα να δώσουμε λύσεις.
Θα ήθελα να τονίσω στους συναδέλφους, οι οποίοι έχουν κάνει μία σειρά από τροπολογίες -και επιτρέψτε μου, κυρία Πρόεδρε, να πω δύο λόγια σ'αυτό- ότι θα τις μελετήσουμε, θα συνεργασθούμε και θα αποτελέσουν μελλοντικά θέμα της Διαρκούς Επιτροπής, έτσι ώστε τα θέματα που θίγονται να τα προσεγγίσουμε με αποτελεσματικό τρόπο, πέραν αυτών που έχουμε ήδη καταθέσει και έχουμε συζητήσει είτε στη Διαρκή Επιτροπή είτε έχουν κατατεθεί και στη συνέχεια θα αποτελέσουν θέμα συζήτησης.
Ευχαριστώ, κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κηρύσσεται περαιωμένη η συζήτηση επί της ενότητας των άρθρων 1 έως και 23 και θα γίνει η ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 1 ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 1 έγινε δεκτό ως έχει ομόφωνα.
Ερωτάται το Σώμα: Γίνεται δεκτό το άρθρο 2 ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 2 έγινε δεκτό ως έχει ομόφωνα.
Ερωτάται το Σώμα: Γίνεται δεκτό το άρθρο 3;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 3 έγινε δεκτό ομόφωνα.
Ερωτάται το Σώμα: Γίνεται δεκτό το άρθρο 4;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 4 έγινε δεκτό ομόφωνα.
Ερωτάται το Σώμα: Γίνεται δεκτό το άρθρο 5;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 5 έγινε δεκτό ομόφωνα.
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 7;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 7 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 8;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 8 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 9;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 9 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 10;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 10 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 11;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 11 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 12;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 12 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 13;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 13 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 14;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 14 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 15;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 15 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 16;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 16 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 17;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 17 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 18;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 18 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 19;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 19 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 20;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 20 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 21;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 21 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 22;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΙΑΝΑ ΚΑΝΕΛΛΗ: Κατά πλειοψηφία.
ΜΑΡΙΑ ΔΑΜΑΝΑΚΗ: Κατά πλειοψηφία. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 22 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 23;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το άρθρο 23 έγινε δεκτό ομοφώνως.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΠΡΟΕΔΡΕΥΩΝ (Παναγιώτης Σγουρίδης): Υπάρχουν προς συζήτηση επτά υπουργικές τροπολογίες και εισερχόμαστε στη συζήτησή τους ξεχωριστά. 
Πρώτη είναι η τροπολογία με γενικό αριθμό 355 και ειδικό 34 του
κ. Τσοχατζόπουλου που έχει να κάνει με τη δυνατότητα προαγωγής κατ' εξαίρεση υποναυάρχων υποπτεράρχων, μηχανικών στον εν αποστρατεία βαθμό του αντιναυάρχου, αντιπτεράρχου.
Επί της τροπολογίας αυτής θέλει κανείς το λόγο; Κανείς.
Συνεπώς η τροπολογία με γενικό αριθμό 355 και ειδικό 34 γίνεται δεκτή ομοφώνως και εντάσσεται στο νομοσχέδιο ως ίδιον άρθρο.
Εισερχόμαστε στην τροπολογία με γενικό αριθμό 360 και ειδικό 38 του κυρίου Υπουργού Εθνικής 'Αμυνας. 'Εχει να κάνει με τη δυνατότητα εξέλιξης των προερχομένων εξ ανθυπασπιστών αξιωματικών πολεμικής αεροπορίας στο βαθμό του σμηνάρχου.
Επί της τροπολογίας αυτής θέλει κανείς το λόγο; Κανείς.
Συνεπώς η τροπολογία με γενικό αριθμό 360 και ειδικό 38 γίνεται δεκτή ομοφώνως και εντάσσεται στο νομοσχέδιο ως ίδιον άρθρο.
Εισερχόμαστε στη συζήτηση της τροπολογίας με γενικό αριθμό 403 και
ειδικό 52 των κυρίων Τσοχατζόπουλου και Παπαντωνίου "Μετατροπή θέσεων καθηγητών φυσικής αγωγής της σχολής Ικάρων από κατηγορία ΤΕ3 σε θέσεις ΠΕ".
Θέλει κανείς να πάρει το λόγο επί της τροπολογίας αυτής; Κανείς. Συνεπώς η τροπολογία με γενικό αριθμό 403 και ειδικό 52 γίνεται δεκτή
ομοφώνως και εντάσσεται στο νομοσχέδιο ως ίδιον άρθρο.
Εισερχόμαστε στη συζήτηση της τροπολογίας με γενικό αριθμό 424 και ειδικό 60 του κ. Τσοχατζόπουλου που έχει να κάνει με τη σύσταση στο Υπουργείο Εθνικής 'Αμυνας μονάδας διαχείρισης κρίσεων.
Ο κύριος Υπουργός έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θα ήθελα να προχωρήσω στην ορθή διατύπωση στο άρθρο 1 σημείο 2 που λείπουν οι λέξεις "ανάλυσης και αξιολόγησης". Γίνεται λοιπόν: "Αρμοδιότητα της μονάδας διαχείρισης κρίσεων, διαμόρφωση διαδικασιών ανάλυσης και αξιολόγησης για την αντιμετώπιση διαφόρων μορφών" κλπ.
ΜΑΡΙΑ ΔΑΜΑΝΑΚΗ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Η κα Δαμανάκη έχει το λόγο.
ΜΑΡΙΑ ΔΑΜΑΝΑΚΗ: Κύριε Πρόεδρε, η ώρα είναι περασμένη και θα είμαι πολύ σύντομη. Μίλησα γι' αυτήν την τροπολογία και στη συζήτηση επί της αρχής.
ΠΡΟΕΔΡΕΥΩΝ (Παναγιώτης Σγουρίδης): 'Εγινε πολλή συζήτηση επ' αυτής. ΜΑΡΙΑ ΔΑΜΑΝΑΚΗ: Ναι, κύριε Πρόεδρε. Εγώ θέλω απλώς να επαναλάβω ότι
εμείς δεν την ψηφίζουμε. Ο λόγος δεν είναι ότι εμείς δεν θεωρούμε ότι υπάρχουν ζητήματα τα οποία πρέπει να αντιμετωπιστούν, αλλά θεωρούμε ότι αυτό που προέχει αυτήν τη στιγμή είναι η δημιουργία ενιαίου κυβερνητικού κέντρου για τα θέματα αυτά και όχι τόσο η δημιουργία χωριστών μηχανισμών στο Υπουργείο Εξωτερικών και στο Υπουργείο Εθνικής 'Αμυνας.
ΠΡΟΕΔΡΕΥΩΝ (Παναγιώτης Σγουρίδης): Υπάρχει κανένας άλλος συνάδελφος
που θέλει να πάρει το λόγο επί της τροπολογίας αυτής; Κανείς.
Ερωτάται το Σώμα: Γίνεται δεκτή η τροπολογία με γενικό αριθμό 424 και ειδικό 60;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 424 και ειδικό 60 έγινε δεκτή, κατά πλειοψηφία, και εντάσσεται στο νομοσχέδιο ως ίδιον άρθρο.
Εισερχόμαστε στη συζήτηση της τροπολογίας του κ. Τσοχατζόπουλου, με
γενικό αριθμό 425 και ειδικό 61 "Σύσταση κοινού Σώματος Οικονομικών Επιθεωρητών". Επ' αυτής της τροπολογίας θέλει κάποιος κύριος συνάδελφος να πάρει το λόγο; Κανένας.
Ερωτάται το Σώμα: Γίνεται δεκτή η τροπολογία με γενικό αριθμό 425 και ειδικό 61;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 425 και ειδικό 61 έγινε δεκτή ομοφώνως και εντάσσεται στο νομοσχέδιο ως ίδιον άρθρο.
Επόμενη είναι η τροπολογία με γενικό αριθμό 458 και ειδικό 74
"'Ιδρυση ειδικού Κλάδου Οικονομικής Ενίσχυσης Μερισματούχων Μετοχικού Ταμείου Αεροπορίας". Επ' αυτής της τροπολογίας θέλει κάποιος κύριος συνάδελφος να πάρει το λόγο; Κανένας.
Ερωτάται το Σώμα: Γίνεται δεκτή η τροπολογία με γενικό αριθμό 458 και ειδικό 74;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 458 και ειδικό 74 έγινε δεκτή ομοφώνως και εντάσσεται στο νομοσχέδιο ως ίδιον άρθρο.

Επόμενη είναι η τροπολογία των Υπουργών κ. Τσοχατζόπουλου και κ. Παπαντωνίου, με γενικό αριθμό 464 και ειδικό 76 "'Ιδρυση ειδικού Κλάδου
Οικονομικής Ενίσχυσης Μερισματούχων Μετοχικού Ταμείου Ναυτικού, που προέρχονται από το Πολεμικό Ναυτικό". Επ' αυτής της τροπολογίας θέλει κάποιος κύριος συνάδελφος να πάρει το λόγο; Κανένας.
Ερωτάται το Σώμα: Γίνεται δεκτή η τροπολογία με γενικό αριθμό 464 και ειδικό 76;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 464 και ειδικό 76 έγινε δεκτή ομοφώνως και εντάσσεται στο

νομοσχέδιο ως ίδιον άρθρο.
Εισερχόμαστε στη συζήτηση των τροπολογιών των κυρίων Βουλευτών, οι οποίες είναι εξήντα τρεις και είναι όλες εμπρόθεσμες.

Κύριε Υπουργέ, θα κάνετε κάποια τροπολογία δεκτή;
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Κύριε Πρόεδρε, μίλησα προηγουμένως και είπα όταν δεν ήσασταν εδώ, ότι το σύνολο των τροπολογιών, που έχουν κατατεθεί από τους συναδέλφους, προβλέπουμε να τις αντιμετωπίσουμε σε επόμενο νομοσχέδιο. Διεξοδικά συζητήσαμε και στη Διαρκή Επιτροπή τροπολογίες και προσθήκες, τις οποίες είχαμε ήδη καταθέσει ως Υπουργείο. Φυσικά χρειάζεται συνεργασία. Αυτήν τη στιγμή δεν είμαστε έτοιμοι να τις δεχθούμε και γι' αυτόν ακριβώς το λόγο δεν τις κάνουμε δεκτές.
Δεκτή κάνουμε μόνον την τροπολογία με αριθμό κατάθεσης 33, για να υπολογίζεται ως χρόνος στρατιωτικής υπηρεσίας ο μετά την ορκομωσία χρόνος φοίτησης στη Στρατιωτική Σχολή Αξιωματικών Σωμάτων και για όσους μαθητές 
απομακρύνονται, απολύονται ή αποβάλλονται για τον οποιονδήποτε λόγο. Είναι μία ρύθμιση, η οποία έχει εγκριθεί από τα Επιτελεία. Συνεπώς,

γίνεται δεκτή αυτή η τροπολογία, διότι υπήρχε και από τη δική μας μεριά μια αντίστοιχη τροπολογία.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, δεν δεσμεύεστε τουλάχιστον για
τις άλλες τροπολογίες;
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
'Εχουμε δεσμευτεί ότι στο πλαίσιο της Διαρκούς Επιτροπής θα μελετηθεί το σύνολο των προτάσεων -οι τροπολογίες είναι περίπου 80- ώστε να μπορέσουμε να διαμορφώσουμε μία κοινή προσέγγιση στην προώθηση κάποιων εξ αυτών
κατά προτεραιότητα. Πιστεύω ότι υπάρχουν πράγματι θέματα, όπως είπαν και οι συνάδελφοι, τα οποία πρέπει να προχωρήσουμε για διαφόρους λόγους. Και εμείς ως Υπουργείο βρήκαμε κάποιες δυσκολίες στο δρόμο προώθησης κάποιων εξ αυτών των τροπολογιών, παρ' όλο που έχουμε την ίδια άποψη με εκείνους που προτείνουν την τροπολογία. Ε, λοιπόν, αυτόν τον χρόνο θέλουμε να τον αξιοποιήσουμε.
Θα υπάρξει ενημέρωση, όπως πάντα, στη Διαρκή Επιτροπή για την πορεία αυτών των τροπολογιών, για να έχουμε μία ολοκληρωμένη κοινή προσπάθεια στην επίτευξη αυτού του στόχου.
ΠΡΟΚΟΠΗΣ ΠΑΥΛΟΠΟΥΛΟΣ: Μπορούν να συζητηθούν και στο Τμήμα Διακοπής
Εργασιών της Βουλής;
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει κανένα πρόβλημα, κύριε Παυλόπουλε.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Το Υπουργείο λειτουργεί το καλοκαίρι και δεν κάνει καμία διακοπή. Επομένως, δεν υπάρχει πρόβλημα να συζητηθούν και στα Τμήματα Διακοπής Εργασιών της Βουλής.
ΜΑΡΙΑ ΔΑΜΑΝΑΚΗ: Να προγραμματίσουμε μια ειδική συνεδρίαση της
επιτροπής.
ΠΡΟΕΔΡΕΥΩΝ (Παναγιώτης Σγουρίδης): Υπάρχει, λοιπόν, μια πρόταση την οποία καταθέτει η κα Δαμανάκη. Πιστεύω ότι είναι πρόταση και άλλων συναδέλφων. Αυτές οι τροπολογίες, όπως είναι μαζεμένες να συζητηθούν σε μια Διαρκή Κοινοβουλευτική Επιτροπή.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Αποδέχομαι την πρόταση της κας Δαμανάκη.
ΠΡΟΕΔΡΕΥΩΝ (Παναγιώτης Σγουρίδης): Αποδέχεστε την πρόταση της
κας Δαμανάκη.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ναι.
'Οχι όλες μαζί, αλλά σταδιακά.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, πρέπει να
οργανώσουμε τη συζήτηση.
Εισερχόμεθα στην ψήφιση της τροπολογίας με γενικό αριθμό 342 και
ειδικό 33 του κ. Μόσχου Γικόνογλου.
Ερωτάται το Σώμα: Γίνεται δεκτή η τροπολογία με γενικό αριθμό 342 και ειδικό 33;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό
αριθμό 342 και ειδικό 33, έγινε δεκτή ομοφώνως και εντάσσεται στο νομοσχέδιο ως ίδιον άρθρο.
Την συνεδρίασή μας παρακολουθούν από τα άνω δυτικά θεωρεία αφού προγηουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ"
"Για τα 80 χρόνια της ενσωμάτωσης της Θράκης στην Ελλάδα", ενενήντα μαθητές και έξι συνοδοί από το Α' Γυμνάσιο Τρικάλων.
Η Βουλή τους καλωσορίζει.
( Χειροκροτήματα απ'όλες τις πτέρυγες )
Υπάρχει κάποιος εκ των κυρίων συναδέλφων που θέλει ν' αναπτύξει την
εμπρόθεσμη τροπολογία του;
Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: 'Οχι, κύριε Πρόεδρε, αλλά συμπληρωματικά στην πρόταση της κα Δαμανάκη, προτείνω αυτό να γίνει με το επιτελείο πάνω στο ΥΕΘΑ, ώστε να παίρνονται αποφάσεις για κάθε μια τροπολογία.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπηλιωτόπουλος έχει το λόγο. ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Πρόεδρε, θα αναλύσουμε τώρα
τροπολογίες που εκ των προτέρων γνωρίζουμε ότι δεν θα γίνουν αποδεκτές; Δεν είναι δυνατόν να γίνει αυτό.
ΠΡΟΕΔΡΕΥΩΝ (Παναγιώτης Σγουρίδης): Κύριε συνάδελφε, έχουν δικαίωμα οι συνάδελφοι να αναπτύξουν τις τροπολογίες τους. 'Ηδη βλέπω τον
κ. Ανδρεουλάκο και τον κ. Κοντομάρη που θέλουν να μιλήσουν. Μπορώ να τους το απαγορεύσω; Και η κ. Κανέλη θέλει το λόγο.
Ο κ. Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, επιμένω ν' αναπτύξω αυτήν την τροπολογία, διότι πρόκειται για θέμα κυβερνητικής συνέχειας και ηθικής και πολιτικής τάξεως. Πρόκειται για την τροπολογία με γενικό αριθμό 366 και ειδικό 41.
Η τροπολογία αυτή ζητά να συνυπολογιστεί το επίδομα εξομάλυνσης το
οποίο εχορηγήθη στους εν ενεργεία αξιωματικούς στις 1/7/89 και σε αυτούς τους αξιωματικούς που απεστρατεύθησαν από 1/7/89 μέχρι 31/12/92 όπου με το άρθρο 33 του ν.2109, αυτό το επίδομα εξομάλυνσης συνυπολογίζεται στον καθορισμό του ύψους του εφάπαξ βοηθήματος. Το λέω αυτό, διότι υπάρχει η υπ'αριθμ.8/1996 γνωμοδότηση του Συμβουλίου Αρχηγών Γενικών Επιτελείων, με σύμφωνη απόφαση των διοικητικών συμβουλίων των οικείων ταμείων αλληλοβηθείας, όπου αποφασίστηκε όπως το θέμα ρυθμιστεί νομοθετικά και μάλιστα με 50% συμμετοχή των Ταμείων Αλληλοβοηθείας και με 50% επιχορήγηση από τους προϋπολογισμούς των αντιστοίχων γενικών επιτελείων. 
Μάλιστα δε σε ερώτηση που υπέβαλε ο σημερινός Υφυπουργός Υγείας κ. 
Δημ. Θάνος εδόθη απάντηση, κύριε Υπουργέ, στις 19/3/99 η οποία βρίσκει το
θέμα εύλογο και λέει ότι η ηγεσία του ΥΕΘΑ έχει απόφαση για συνυπολογισμό
του σχετικού επιδόματος στο εφάπαξ και για τους αξιωματικούς που

αποστρατεύθηκαν από 1/7/89 μέχρι 31/12/92 και ότι έχει συνταχθεί σχετική τροπολογία του νόμου. Υπάρχει, λοιπόν, θέμα ηθικής τάξεως και κυβερνητικής συνέχειας. Γι'αυτό επέμενα να το αναπτύξω.
Κύριε Υπουργέ, η απάντηση εδόθη από τον προκάτοχό σας Υπουργό με την υπ' αριθμ. 7449/8.3.99 που είπε ότι έχουμε αποφασίσει και έχουμε ετοιμάσει και σχετική τροπολογία. Κάντε την λοιπόν δεκτή, είναι θέμα τάξεως.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θέλω
να επαναλάβω αυτό που είπα προηγουμένως, ότι η προώθηση αυτής της τροπολογίας είναι αναγκαία και συμφωνώ με αυτό που είπατε. 'Οταν η κυβέρνηση το 1992 καθόρισε ότι το επίδομα θα συνυπολογίζεται για τον καθορισμό του επιδόματος που λαμβάνεται από το Ταμείο Αλληλοβοηθείας εφάπαξ, άφησε απ' έξω εκείνους οι οποίοι μεταξύ 1989 και 1992 δεν μπόρεσαν να αξιολογήσουν αυτήν τη ρύθμιση.
ΚΥΡΙΑΚΟΣ ΣΠΥΡΙΟΥΝΗΣ: Εμάς.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Τώρα, λοιπόν, ερχόμαστε εκ των υστέρων να καλύψουμε αυτό το κενό και συμφωνώ να καλυφθεί. 'Ομως το κόστος είναι ένα δισεκατομμύριο διακόσια εκατομμύρια δραχμές. Εμείς εισηγηθήκαμε στο Υπουργείο Οικονομικών να μοιραστεί το ποσό και εξακόσια εκατομμύρια δραχμές να πάνε από το Ταμείο Αλληλοβοηθείας και τα υπόλοιπα από τον τακτικό προϋπολογισμό. Καταλαβαίνετε ότι τώρα έχουμε δυσκολία να προωθήσουμε το αίτημα. Δεν υπάρχει πρόβλεψη και πρέπει να πάμε σε μια μακράς διάρκειας ρύθμιση, ώστε να μπορέσουν να μοιραστούν τα ποσά και να τα εντάξουμε. Γι' αυτό επιφυλάσσομαι να δούμε το θέμα στην επιτροπή, όπως είπαμε.
ΠΡΟΕΔΡΕΥΩΝ (Παναγιώτης Σγουρίδης): Η κα Κανέλλη έχει το λόγο.
ΛΙΑΝΑ ΚΑΝΕΛΛΗ: Κύριε Πρόεδρε, η τροπολογία μου έχει γενικό αριθμό 460 και ειδικό 75. Είναι τροπολογία - προσθήκη και θα την αναλύσω με τρεις
λέξεις, γιατί δεν μπορεί να ενταχθεί -και κάνω έκκληση στους συναδέλφουςστην Επιτροπή Εξωτερικών και 'Αμυνας στην οποία θα συζητήσουμε. Είναι επείγουσα και δεν υπάρχει άλλο νομοσχέδιο και χρόνος. Είναι εμπρόθεσμη 
και θα μπορούσε να είναι αυτοτελές άρθρο και να ισχύσει από την επομένη. Σας καλώ να σκεφθείτε ένα πράγμα, γιατί έχουμε εκλογές στην 'Ενωση Συντακτών. Το αίτημα δεν είναι δικό μου. Είναι του συνόλου του
διοικητικού συμβουλίου της 'Ενωσης Συντακτών που το εισηγείται και καλεί εσάς να σκεφθείτε το εξής: Με τον ν. 1264/82 ισχύει η απλή αναλογική για τις εκλογές στην 'Ενωση Συντακτών. 'Ενα καλοκαίρι, το 1992, τότε το ΠΑ.ΣΟ.Κ. που ήταν Αντιπολίτευση, πέρασε μια τροπολογία κι ένα νόμο, τον ν. 2041/92 και ακούστε τι κάνει. Εκλέγουν οι δημοσιογράφοι με απλή αναλογική τους πάντες, εκλέγουμε το διοικητικό συμβούλιό μας με απλή αναλογική και μόνο το προεδρείο του διοικητικού συμβουλίου χωρίς απλή αναλογική, αλλά με ειδική πλειοψηφία, δηλαδή τον ταμία, τον πρόεδρο, τον αντιπρόεδρο και τους δύο γραμματείς. Βρισκόμαστε μπροστά σε μια παράλογη πολιτική συνθήκη. 'Εχουμε εκλογές πολύ γρήγορα. Το διοικητικό συμβούλιο της 'Ενωσης Συντακτών ομοφώνως ζητά να καταργηθεί αυτή η διάσταση ανάμεσα στον έναν και στον άλλο νόμο αφού εντελώς διαφορετικά αντιμετωπίζει τα μέλη του ίδιου του διοικητικού συμβουλίου του ίδιου σωματείου. Αν δεν το ψηφίσουμε τώρα, θα πάμε μετά από δύο χρόνια.
Σας καλώ να δεχθείτε την τροπολογία. Είναι εμπρόθεσμη, ανεξάρτητη και
το κείμενό της λέει κάτι πάρα πολύ απλό. Καταργούνται οι διατάξεις του άρθρου 30 του ν. 2081 και η εκλογή όλων των μελών γίνεται με τον ν. 1264/82.
ΠΡΟΕΔΡΕΥΩΝ (Παναγιώτης Σγουρίδης): Δεν ξέρω τι λέει η Κυβέρνηση, πάντως μπορεί σε επόμενο νομοσχέδιο, μετά από συνεννόηση που θα κάνει ο κύριος Υπουργός με τον κ. Ρέππα να βρεθεί άκρη.
Ο κύριος Υπουργός έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν αμφισβητώ την πρόθεση της συναδέλφου να επιχειρήσει με τροπολογία να

λύσει ένα θέμα το οποίο απασχολεί τον κλάδο των δημοσιογράφων. Ειλικρινά αισθάνομαι ότι κωλύομαι να συμμετέχω σε μία συζήτηση για τόσο σοβαρό θέμα χωρίς τη συνεργασία του αρμοδίου Υπουργού.
ΛΙΑΝΑ ΚΑΝΕΛΛΗ: Για την απλή αναλογική και μόνο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν έχει σημασία. Υπέρ της απλής αναλογικής είμαστε όλοι. Χωρίς να έχω, λοιπόν, συνεργασία με τον κ. Ρέππα και τους φορείς τους αρμοδίους εμείς δεν μπορούμε να προωθήσουμε τέτοιο θέμα.
Γι' αυτό συμφωνώ με την πρότασή σας και θα το μεταφέρω στον αρμόδιο
Υπουργό.
ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρβιτσιώτης έχει το λόγο. ΜΙΛΤΙΑΔΗΣ ΒΑΡΒΙΤΣΙΩΤΗΣ: Κύριε Πρόεδρε, αναφέρομαι στην τροπολογία με
αριθμό 358/36. Το μόνο το οποίο θέλω να επισημάνω στον κύριο Υπουργό είναι ότι είναι μια τροπολογία που ουσιαστικά ελαφρύνει το δημόσιο κορβανά και μεταφέρει το βάρος που καλείται το δημόσιο να πληρώσει σε αυτούς που αποκαθίστανται με αποφάσεις του Συμβουλίου Επικρατείας, των οποίων τα ταμεία ουσιαστικά δεν καταβάλλουν αποζημίωση για το χρόνο που βρέθηκαν εκτός υπηρεσίας από αδικία. Δηλαδή από παράνομη απόφαση της διοίκησης, η οποία και καταρρίφθηκε. Σε αυτούς όμως, καταβάλλει αποζημίωση ο δημόσιος κορβανάς. Πιστεύω ότι θα έπρεπε κάποια στιγμή τα ταμεία με την ανάλογη καταβολή εισφορών εκ μέρους των αξιωματικών των αδικηθέντων και μετά δικαιωθέντων να καταβάλουν την αντίστοιχη αποζημίωση. Είναι μια τροπολογία που έχει ως μόνο στόχο την ελάφρυνση του δημόσιου κορβανά και όχι την επιβάρυνσή του.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, ως προς αυτήν την τροπολογία, το επανέλαβα και πριν στη δευτερολογία μου επί του σχεδίου νόμου. Είναι συνταγματικώς επιβεβλημένο να γίνει δεκτό αυτό. Οι διοικητικές υπηρεσίες του Υπουργείου σας έχουν κάνει μία σύγχυση. Ερμηνεύοντας τις διοικητικές επαναφορές στο στράτευμα, που είναι στην διακριτική ευχέρεια της Κυβέρνησης, θεωρήσατε ότι το ίδιο συμβαίνει και με τις περιπτώσεις επαναφορών που γίνονται ύστερα από δικαστική απόφαση. 'Οταν έχετε μία απόφαση και ακυρώνει μία αποστρατεία και κάποιος επανέρχεται, αυτή είναι υποχρεωτική. Και επιπλέον, με βάση τη βασική αρχή του άρθρου 95, παράγραφος 5 του Συντάγματος, ενεργεί αναδρομικά επειδή η απόφαση είναι
διαπλαστική. 'Αρα, πρέπει να αποκατασταθεί στο καθεστώς εκείνο όπου δεν είχε εκδοθεί ακόμα η πράξη που ακυρώθηκε.
Υπ' αυτά τα δεδομένα δεν σας ζητάμε με την τροπολογία αυτή να κάνετε μία παραχώρηση, αλλά σας ζητάμε να αλλάξει πρακτική το Υπουργείο. Θα μπορούσατε να μας πείτε στη Βουλή, αν δεν θέλετε να δεχθείτε την τροπολογία, ότι θα αλλάξετε την πρακτική σας. Γιατί δεν πρόκειται για διοικητική αποκατάσταση. Αυτή είναι η ουσία. Δεν χρειάζεται δηλαδή κανενός είδους ρύθμιση. Πείτε μας εδώ ότι πράγματι η τακτική που ακολουθείτε είναι εσφαλμένη και ότι οι δικαστικές αποκαταστάσεις δεν ταυτίζονται με διοικητικές αλλά γι' αυτές υπάρχει απλώς εφαρμογή δικαστικών αποφάσεων.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Οι
διάφορες τροπολογίες ίδιου περιεχομένου που κατατέθηκαν, 26, 32, 36, προτείνουν την κατάργηση της διάταξης του άρθρου 16 περί των Ταμείων Αλληλοβοηθείας του Στρατού, Ναυτικού και Αεροπορίας, ώστε να δικαιούνται συμπληρωματικού μερίσματος και εφάπαξ βοηθήματος από τα οικεία ταμεία και όσοι αποκαθίστανται βάσει δικαστικών αποφάσεων. Εάν ήταν μόνο έτσι το θέμα, θα ήταν απλό. Εδώ όμως η τροπολογία έτσι όπως είναι διατυπωμένη τι κάνει; Ενώ αρχικά αναφέρεται ότι θέλει να δικαιωθούν συμπληρωματικού μερίσματος για εφάπαξ μόνοι όσοι αποκαθίστανται βάσει δικαστικών αποφάσεων, εν συνεχεία ζητά να καταργηθεί από τότε που ίσχυσε η διάταξη του άρθρου 16, σύμφωνα με την οποία όσοι αποκαθίστανται διοικητικώς καθ' οιονδήποτε τρόπο δεν δικαιούνται συμπληρωματικού μερίσματος ή εφάπαξ.

Εάν πάμε σε αυτήν τη συνολική ρύθμιση, το κόστος είναι εξήντα εκατομμύρια δραχμές στο Μετοχικό Ταμείο Ναυτικού, ένα κόμμα δύο δισεκατομμύρια στο ΤΑΝ και δυόμισι δισεκατομμύρια στο ΤΑΣΑ.
Γι' αυτόν ακριβώς το λόγο λέω, έτσι όπως είναι διατυπωμένη η
τροπολογία συγχέει τα πράγματα. Εσείς ορθώς επιμένετε. Πρέπει να 
ρυθμιστεί το θέμα και αυτό είναι δική μας υπόθεση, ευθύνη και υποχρέωση. Γι' αυτό ζήτησα χρόνο να συνεργασθούμε με τα ταμεία, για να προωθήσουμε

τη ρύθμιση όσον αφορά το θέμα της αποκατάστασης δικαστικών αποφάσεων. ΜΙΛΤΙΑΔΗΣ ΒΑΡΒΙΤΣΙΩΤΗΣ: Μία διευκρίνιση θα ήθελα, κύριε Πρόεδρε. ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βαρβιτσιώτη. ΜΙΛΤΙΑΔΗΣ ΒΑΡΒΙΤΣΙΩΤΗΣ: Κύριε Υπουργέ, κατά τη συγκεκριμένη
τροπολογία προβλέπεται να ορισθούν και ανάλογες εισφορές τις οποίες θα καταβάλουν οι αξιωματικοί, ώστε βεβαίως να έχουν και τα ωφελήματα. Από αυτές τις εισφορές προβλέπεται να καλυφθεί και η δαπάνη την οποία μόλις αναφέρατε.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αυτό θα μας απασχολήσει στη συζήτηση στην επιτροπή, κύριε συνάδελφε. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κοντομάρης έχει το λόγο. Ποια τροπολογία θέλετε να αναπτύξετε, κύριε Κοντομάρη;

ΕΥΤΥΧΗΣ ΚΟΝΤΟΜΑΡΗΣ: Τη με γενικό αριθμό 421 και ειδικό 58.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο. ΕΥΤΥΧΗΣ ΚΟΝΤΟΜΑΡΗΣ: 'Ηθελα βασικά να αναπτύξω το πνεύμα της
τροπολογίας. Δεν έχει τώρα νόημα ο ακριβής αριθμός, ήθελα μόνο να αναφερθώ στο γενικό νόημα.
Κύριε Υπουργέ, δίνεται στους ανάπηρους η δυνατότητα να έχουν μία 
άδεια περιπτέρου και υπάρχουν ορισμένοι κανονισμοί και περιορισμοί, είτε αυτοί είναι οικονομικού περιεχομένου, σε σχέση δηλαδή με το εισόδημά τους είτε είναι σε σχέση με την ανικανότητα που έχουν.
Προτίθεσθε ως Υπουργείο να δείτε με μία διαστολή αυτούς τους περιορισμούς; Για παράδειγμα, με το νόμο του '80 όσοι είχαν πάνω από οκτακόσιες χιλιάδες εισόδημα δεν είχαν τη δυνατότητα να έχουν

περίπτερο. Τώρα όμως το αφορολόγητο όριο είναι στα δύο εκατομμύρια. Σκέφτεστε αυτό να το αλλάξετε, δηλαδή οι οκτακόσιες χιλιάδες να γίνουν
ένα εκατομμύριο οκτακόσιες χιλιάδες;
Το δεύτερο αφορά το ποσοστό αναπηρίας. Σε αυτούς που είναι ανάπηροι

και θύματα πολέμου και με ποσοστό αναπηρίας 10% δίνουμε τη δυνατότητα να έχουν ένα περίπτερο. Σε αυτούς που είναι ανάπηροι ειρηνικής περιόδου με ένα ποσοστό αναπηρίας 33% -αφού με 50% παίρνουν στοιχειώδη σύνταξη- θα δώσουμε τη δυνατότητα στο βαθμό που έχουν ανάγκη και οικονομικά το εισόδημά τους αποδεικνύει ότι δεν τα βγάζουν πέρα να μπορούν να πάρουν άδεια μισού ή ενός περιπτέρου, ώστε να μπορούν να ζήσουν οι άνθρωποι;
Η λογική δηλαδή είναι να ανοίξουμε λίγο και τα όρια της ανικανότητας προς τα κάτω και το όριο της οικονομικής εισοδηματικής τους θέσης. Είναι αυτό από τη μεριά του Υπουργείου κάτι που μπορούμε να δούμε;
Πήρα το λόγο για να πω αυτά, κύριε Υπουργέ, -και με συγχωρείτε- γιατί δεν είμαι μέλος της επιτροπής και δεν θα μπορούσα να τα πω εκεί. Και εν πάση περιπτώσει νομίζω ότι έχουμε μία ευκαιρία, μιας και είστε και εσείς και ο κύριος Υφυπουργός εδώ, να τα πούμε.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Θέλετε, κύριε Υπουργέ, να πείτε
κάτι επ'αυτού;
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δύο λόγια μόνο θέλω να προσθέσω. Θέλω να ενημερώσω τον κύριο συνάδελφο, ότι είναι σε επανεξέταση όλο το πλαίσιο αξιοποίησης των περιπτέρων για τους αναπήρους πολέμου. Για το θέμα βεβαίως που θέσατε για το όριο εισοδήματος, υποχρεωτικά πρέπει να ανέβει, όπως και εσείς επισημάνατε, διότι σήμερα το αφορολόγητο πάει πάνω από δύο-δύομισι εκατομμύρια δραχμές.
Εκείνο όμως το οποίο θέλω να επισημάνω από τώρα είναι ότι το να
έλθουν στο ίδιο επίπεδο ειρηνικής περιόδου θύματα και ανάπηροι θύματα πολέμου συναντά δυσκολίες. Αυτό απλά να το ξέρετε, διότι πρέπει πρώτα να καλύψουμε...
ΕΥΤΥΧΗΣ ΚΟΝΤΟΜΑΡΗΣ: Να συγχρονισθούν.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μιλήσατε όμως για θύματα ειρηνικής περιόδου. Κατ'αρχήν οι ανάπηροι και θύματα πολέμου έχουν σαφώς την προτεραιότητα. Επομένως στο πλαίσιο της αναμόρφωσης θα μπορέσουμε να προσεγγίσουμε το θέμα με μία δημιουργικότερη λύση από αυτήν που υπάρχει.
ΕΥΤΥΧΗΣ ΚΟΝΤΟΜΑΡΗΣ: Κύριε Υπουργέ, δεν είπα να έλθουν στο ίδιο επίπεδο τα θύματα ειρηνικής περιόδου με τους άλλους. Απλά πρέπει και αυτούς να τους δούμε καλύτερα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αναγνωστόπουλος, έχει το
λόγο.
Κύριε Αναγνωστόπουλε, για ποια τροπολογία θέλετε να μιλήσετε;
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Θέλω, κύριε Πρόεδρε, να πω λίγα λόγια για την τροπολογία με γενικό αριθμό 441 και ειδικό 65. Θα ήθελα να τη θέσω υπόψη του κυρίου Υπουργού και προφορικά, ώστε, εάν δεν γίνεται σήμερα, τουλάχιστον στο επόμενο νομοσχέδιο να υπάρξει ένας προβληματισμός για να βρεθεί μία λύση.
Η τροπολογία αφορά, κύριε Υπουργέ, το θέμα της συνθέσεως του
διοικητικού συμβουλίου του Μετοχικού Ταμείου Στρατού.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Η
σύνθεση του Μετοχικού Ταμείου Στρατού; Μεγάλο θέμα.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Του διοικητικού συμβουλίου, επειδή γίνομαι δέκτης από την πλευρά των αστυνομικών, οι οποίοι έχουν έναν αριθμό μερισματούχων πολύ σημαντικό, ο οποίος είναι περίπου το 62%, αν δεν κάνω λάθος.
Ζητούν, λοιπόν, να έχουν μια ανάλογη εκπροσώπηση στο διοικητικό συμβούλιο. Νομίζω ότι είναι θέμα ηθικής τάξεως. Αν δεν θα ανταποκρίνεται στο ποσοστό του συνόλου των μετοχομερισματούχων, τουλάχιστον να υπάρξει μια ευρύτερη εκπροσώπηση από το ένα μέλος. Τονίζω, είναι θέμα ηθικής τάξεως. Το θέτω υπόψη σας και εκτιμώ ότι θα πρέπει να το δείτε το συντομότερο ώστε στην επόμενη συζήτηση που θα κάνουμε για ένα άλλο σχέδιο νόμου να υπάρξει μια λύση δικαιότερη για το συγκεκριμένο θέμα.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΠΟΣΤΟΛΟΣ -ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής Αμύνης): Κύριε
Πρόεδρε, είναι πολύ βασανισμένο θέμα εδώ και πολλά χρόνια. Θυμάμαι μια 
συνεργασία που είχα με τον κ. Ρωμαίο, όταν ήταν Υπουργός Δημόσιας Τάξης. Η πρόταση που είχε έλθει ήταν διαχωρισμός Αστυνομίας και Στρατού σε ξεχωριστά ταμεία.
ΚΥΡΙΑΚΟΣ ΣΠΥΡΙΟΥΝΗΣ: Ο νόμος 1911.
ΑΠΟΣΤΟΛΟΣ -ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής Αμύνης): Ο οποίος δεν εφαρμόστηκε ποτέ. Ο κ. Βαρβιτσιώτης έχει φύγει, αλλά θα το γνωρίζει το θέμα. Προβλέφθηκε αρχικά, αλλά δεν προχώρησε η ιστορία. Είναι πράγματι ένα πολυσύνθετο θέμα. Υπάρχει σαφώς δικαίωμα μιας αναλογικής εκπροσώπησης όλων των συμμετεχόντων σε ένα ταμείο στο διοικητικό

συμβούλιο, μόνο που εδώ πρέπει να υπάρξει μια ουσιαστική συνεργασία. Κύριοι συνάδελφοι σας ενημερώνω ότι το Γενικό Επιτελείο Στρατού και η
Αστυνομία είχαν διά των συνδικαλιστών, αλλά και των αρμοδίων οργάνων, μια μακρά συνεργασία, η οποία δεν νομίζω ότι κατέληξε σε μια τελική απόφαση, πρόταση, λύση. Αν βοηθήσετε και εσείς, ίσως μπορέσουμε κάτι να κάνουμε. 
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Θα σας βοηθήσουμε, αλλά να επέμβετε και
εσείς, για να έχουμε ένα καλό αποτέλεσμα.
ΑΠΟΣΤΟΛΟΣ -ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπηλιωτόπουλος έχει το λόγο. Ποια τροπολογία θέλετε να αναπτύξετε;
ΣΠΗΛΙΟΣ ΣΠΗΛΙΩΤΟΠΟΥΛΟΣ: Θα αναπτύξω την τροπολογία με γενικό αριθμό 299 και ειδικό 14. Είναι ένα σημαντικότατο θέμα, για το οποίο πρέπει, όχι απλά να αντιπαρατεθείτε με το Υπουργείο Οικονομικών, αλλά να τους το επιβάλετε. Είναι θέμα καθαρά δικαιοσύνης.
Ο ν.2838/2000 διαχώρισε τους συνταξιούχους αποστράτους σε δύο
κατηγορίες, όσον αφορά τις μισθολογικές προαγωγές. Αποστρατευόμενος μετά την 1.7.2000 ο συνταγματάρχης παίρνει δύο μισθολογικούς βαθμούς, ενώ ο συμμαθητής του που αποστρατεύτηκε την προηγούμενη ημέρα, παίρνει ένα μισθολογικό βαθμό. Είναι μια αδικία, κύριε Υπουργέ, που δεν αντέχει σε καμία λογική. Δεν έχουμε λόγο να διχάσουμε τους αποστράτους. Αυτό είναι σοβαρό θέμα, θέλει μεγάλη κουβέντα, αλλά σας το αναφέρω για να σας επισημάνω τη σπουδαιότητά του. Πρέπει να αγωνιστείτε γι' αυτήν την υπόθεση, κύριε Υπουργέ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ(Υπουργός Εθνικής 'Αμυνας):
Ευχαριστώ, κύριε Πρόεδρε. Δεν ήσασταν προηγουμένως που συζητούσαμε το θέμα, έγινε αναφορά σε αυτό. Βεβαίως -το δήλωσα κατά κάποιο τρόπο και ως πολιτική δέσμευση- μας ενδιαφέρει να αποκατασταθεί η αναλογία μεταξύ συντάξεων αποστράτων και ενεργείας στελεχών, αλλά με απόφαση του Υπουργείου Οικονομικών δεν ακολουθήθηκε αυτή η διαδικασία. 'Αρα έχουμε σαφώς ένα θέμα μπροστά μας προς ρύθμιση.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, όταν θα δείτε τις τροπολογίες, πιστεύω να δείτε την τροπολογία με γενικό αριθμό 372 και ειδικό 43 που κατέθεσα για το θέμα του προσωπικού της Ελληνικής Αστυνομίας, να αγοράζουν και αυτοί από τα στρατιωτικά φαρμακεία, φάρμακα. 
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):
Σύμφωνοι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί των τροπολογιών και εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Εθνικής 'Αμυνας: "Ρύθμιση θεμάτων Μετοχικών Ταμείων Υπουργείου Εθνικής 'Αμυνας και άλλες διατάξεις" , έγινε δεκτό επί της αρχής και επί των άρθρων, η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχουν διανεμηθεί τα Πρακτικά της Παρασκευής 30
Μαρτίου 2001 και ερωτάται το Σώμα αν τα επικυρώνει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς, τα Πρακτικά της Παρασκευής 30 Μαρτίου 2001 επικυρώθηκαν.
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.43' λύεται η συνεδρίαση για
αύριο ημέρα Πέμπτη 26 Απριλίου 2001 και ώρα 10.30' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, μόνη συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας: "Εθνικός διάλογος για την Παιδεία και συγκρότηση Σχετικών Επιτροπών", σύμφωνα με την ημερήσια διάταξη.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



