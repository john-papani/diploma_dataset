Σελίδα 1077 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΒΟΥΛΗΣ

ΘΕΡΟΥΣ 1997

ΣΥΝΕΔΡΙΑΣΗ ΛΕ'

Τρίτη 9 Σεπτεμβρίου 1997

Αθήνα, σήμερα στις 9 Σεπτεμβρίου 1997, ημέρα Τρίτη και ώρα 19.03' συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ'σύνθεση), για να συνεδριάσει υπό την προεδρία του Προέδρου αυτής κ.ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Κυρίες και κύριοι συνάδελφοι, αρχίζουν οι εργασίες του Γ' Τμήματος. Εύχομαι καλό χειμώνα σε όλους και όλες.

'Εχω την τιμή να ανακοινώσω στο Τμήμα ότι με την υπ'αριθμ. 5042/3854/9.9.1997 απόφαση του Προέδρου της Βουλής συγκροτήθηκαν οι προβλεπόμενες από τα άρθρα 31 και 32 του Κανονισμού της Βουλής Διαρκείς Επιτροπές του Τμήματος Διακοπής των Εργασιών της Βουλής της παρούσης συνθέσεως.

Το Τμήμα εγκρίνει;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Τμήμα ενέκρινε.

Η σχετική απόφαση θα καταχωρισθεί στα Πρακτικά της σημερινής συνεδρίασης και θα κοινοποιηθεί στους ενδιαφερόμενους κυρίους Βουλευτές.

(Η προαναφερθείσα υπ'αριθμ. 5042/3854/9.9.1997 απόφαση του Προέδρου της Βουλής έχει ως εξής: 

"BOΥΛΗ ΤΩΝ ΕΛΛΗΝΩΝ

ΔΙΕΥΘΥΝΣΗ ΚΟΙΝΟΒΟΥΛΕΥΤΙΚΩΝ ΕΠΙΤΡΟΠΩΝ

Αθήνα, 9-9 1997

Πρωτ.: 5042

Αριθμ.

Διεκπ.: 3854

Α Π Ο Φ Α Σ Η

ΘΕΜΑ : Σύσταση και συγκρότηση των Διαρκών Επιτροπών του Τμήματος Διακοπής Εργασιών της Βουλής, θέρους 1997

Ο ΠΡΟΕΔΡΟΣ ΤΗΣ ΒΟΥΛΗΣ,

'Εχοντας υπόψη:

1. Τις διατάξεις των άρθρων 71 και 72 του Συντάγματος και των άρθρων 31, 32, 33 σε συνδυασμό με τα άρθρα 25 παρ. 9 και 15 παρ. 5 του Κανονισμού της Βουλής (μέρος κοινοβουλευτικό),

2. Την υπ' αριθμ. 3664/2680/26.6.1997 απόφαση συγκρότησης του προβλεπομένου από τα άρθρα 71 του Συντάγματος και 29 του Κανονισμού της Βουλής Τμήματος Διακοπής των Εργασιών της Βουλής (Β' σύνθεση) για την άσκηση του νομοθετικού έργου της Βουλής,

3. Τις έγγραφες υποδείξεις των Κοινοβουλευτικών Ομάδων,

α π ο φ α σ ί ζ ο υ μ ε,

συνιστούμε, από τα μέλη του Τμήματος Διακοπής των Εργασιών της Βουλής της Β' Σύνθεσης ( 5 Αυγούστου έως και 4 Σεπτεμβρίου 1997), τις προβλεπόμενες από το άρθρο 31 του Κανονισμού της Βουλής Διαρκείς Επιτροπές του Τμήματος Διακοπής των Εργασιών της Βουλής, οι οποίες συγκροτούνται ως ακολούθως:

Διαρκής Επιτροπή Μορφωτικών Υποθέσεων των Υπουργείων:

α) Εθνικής Παιδείας και Θρησκευμάτων

β) Πολιτισμού

1. Ακριτίδης Νικόλαος

2. Ανουσάκη Ελένη

3. Διαμαντίδης Ιωάννης

4. Ζαφειρόπουλος Ιωάννης

5. Κατσέλη Ελεωνόρα

6. Κατσιμπάρδης Γεώργιος

7. Λεβογιάννης Νικόλαος

8. Λιάνης Γεώργιος

9. Μανίκας Στέφανος

10. Καστανίδης Χαράλαμπος

11. Ποττάκης Ιωάννης

12. Σπυριούνης Κυριάκος

13. Χατζημιχάλης Φώτιος

14. Χυτήρης Τηλέμαχος

15. Κάκκαλος Νικόλαος

16. Καρατζαφέρης Γεώργιος

17. Κασσίμης Θεόδωρος

18. Mπακογιάννη Θεοδώρα

19. Μπρατάκος 'Αγγελος

20. Παναγιωτόπουλος Γεώργιος

21. Παπαγεωργόπουλος Βασίλειος

22. Πετραλιά - Πάλλη Φάνη

23. Τζαννετάκης Τζανής

24. Κανταρτζής Αχιλλέας

25. Λουλέ Ανδριανή

26. Αράπη - Καραγιάννη Βασιλική

Διαρκής Επιτροπή Εθνικής 'Αμυνας και Εξωτερικών Υποθέσεων των Υπουργείων:

α) Εξωτερικών

β) Εθνικής 'Αμυνας

γ) Μακεδονίας Θράκης

δ) Αιγαίου

 

Σελίδα 1078 

1. Αργύρης Ευάγγελος

2. Βαλυράκης Ιωσήφ

3. Γικόνογλου Μόσχος

4. Ιωαννίδης Φοίβος

5. Καψής Ιωάννης

6. Λάλος Κανέλλος

7. Λεβογιάννης Νικόλαος

8. Μαλέσιος Ευάγγελος

9. Νιώτης Γρηγόριος

10. Οικονόμου Χρήστος

11. Ροκόφυλλος Χρήστος

12. Σκουλαρίκης Ιωάννης

13. Σπυριούνης Κυριάκος

14. Χαραλαμπόπουλος Ιωάννης

15. Βαρβιτσιώτης Ιωάννης

16. Γκελεστάθης Νικόλαος

17. Κεφαλογιάννης Ιωάννης

18. Λιάπης Μιχαήλ

19. Λυμπερακίδης Λεωνίδας

20. Μπακογιάννη Θεοδώρα

21. Παπαδόγγονας Αλέξανδρος

22. Σπηλιωτόπουλος Σπήλιος

23. Χαϊτίδης Ευγένιος

24. Παπαρήγα Αλέκα

25. Αλφιέρη Στυλιανή

26. Τσοβόλας Δημήτριος

Διαρκής Επιτροπή Οικονομικών Υποθέσεων των Υπουργείων:

α) Εθνικής Οικονομίας

β) Οικονομικών

γ) Περιβάλλοντος, Χωροταξίας και Δημοσίων 'Εργων

1. Βούλγαρης Αλέξανδρος

2. Γεωργακόπουλος Δημήτριος

3. Γιαννακόπουλος Ιωάννης

4. Διαμαντίδης Ιωάννης

5. Ζαφειρόπουλος Ιωάννης

6. Λωτίδης Λάζαρος

7. Μαλέσιος Ευάγγελος

8. Μπεντενιώτης Εμμανουήλ

9. Παπαηλίας Ηλίας

10. Πετραλιάς Αυγερινός

11. Ροκόφυλλος Χρήστος

12. Σκουλαρίκης Ιωάννης

13. Τσετινές Δημήτριος

14. Χαραλαμπόπουλος Ιωάννης

15. Βουλγαράκης Γεώργιος

16. 'Εβερτ Μιλτιάδης

17. Κασσίμης Θεόδωρος

18. Κεφαλογιάννης Εμμανουήλ

19. Κορκολόπουλος Βασίλειος

20. Κωστόπουλος Δημήτριος

21. Παναγιωτόπουλος Γεώργιος

22. Σπηλιωτόπουλος Σπήλιος

23. Τρυφωνίδης Γεώργιος

24. Κωστόπουλος Δημήτριος

25. Αποστόλου Ευάγγελος

26. Τσοβόλας Δημήτριος

Διαρκής Επιτροπή Κοινωνικών Υποθέσεων των Υπουργείων:

α) Υγείας και Πρόνοιας 

β) Εργασίας και Κοινωνικών Ασφαλίσεων

γ) Μεταφορών και Επικοινωνιών

1. Ακριβάκης Αλέξανδρος

2. Βλαχόπουλος Ηλίας

3. Γιαννάκης Ιωάννης

4. Ιωαννίδης Φοίβος

5. Καλαμακίδης Ιωάννης

6. Λωτίδης Λάζαρος

7. Παπαδέλλης Φραγκλίνος

8. Πιπεργιάς Δημήτριος

9. Σαλαγιάννης Νικόλαος

10. Σπυρόπουλος Ροβέρτος

11. Τζανής Λεωνίδας

12. Τσερτικίδης Παντελής

13. Φουντάς Παρασκευάς

14. Χαραλάμπους Ιωάννης

15. Γιακουμάτος Γεράσιμος

16. Γκελεστάθης Νικόλαος

17. Λαμπρόπουλος Ιωάννης

18. Λυμπερακίδης Λεωνίδας

19. Παπανικολάου Ελευθέριος

20. Πετραλιά - Πάλλη Φάνη

21. Σούρλας Γεώργιος

22. Σωτηρόπουλος Βασίλειος

23. Φουντουκίδου Παρθένα

24. Κωστόπουλους Δημήτριος

25. Μουσταφά Μουσταφά

26. Αράπη - Καραγιάννη Βασιλική

Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης των Υπουργείων

α) Εσωτερικών, Δημόσιας Διοίκησης και Αποκέντρωσης

β) Δημόσιας Τάξης

γ) Δικαιοσύνης

δ) Τύπου και Mέσων Μαζικής Ενημέρωσης

1. Βαλυράκης Ιωσήφ

2. Γιαννακόπουλος Ιωάννης

3. Κατσέλη Ελεωνόρα

4. Κατσιμπάρδης Γεώργιος

5. Λάλος Κανέλλος

6. Νιώτης Γρηγόριος

7. Παπαηλίας Ηλίας

8. Πεπονής Αναστάσιος

9. Πετραλιάς Αυγερινός

10. Σαλαγιάννης Νικόλαος

11. Τζανής Λεωνίδας

12. Τσερτικίδης Παντελής

13. Χαραλάμπους Ιωάννης

14. Χατζημιχάλης Φώτιος

15. Ανδρεουλάκος Απόστολος

16. Βουλγαράκης Γεώργιος

17. Γιοβανούδας Βαρσάμης

18. Καρατζαφέρης Γεώργιος

19. Κατσίκης Θεόδωρος

20. Κεφαλογιάννης Ιωάννης

21. Λαμπρόπουλος Ιωάννης

22. Μπρατάκος 'Αγγελος

23. Σιούφας Δημήτριος

24. Παπαρήγα Αλέκα

25. Αλφιέρη Στυλιανή

26. Καρακώστας Ιωάννης

Διαρκής Επιτροπή Παραγωγής και Εμπορίου των Υπουργείων:

α) Ανάπτυξης 

β) Γεωργίας

γ) Εμπορικής Ναυτιλίας

1. Ακριβάκης Αλέξανδρος

2. Ακριτίδης Νικόλαος

3. Αργύρης Ευάγγελος

4. Βλαχόπουλος Ηλίας

5. Γεωργακόπουλος Δημήτριος

6. Γιαννάκης Ιωάννης

7. Γικόνογλου Μόσχος

8. Ζήση Ροδούλα

9. Κατσιλιέρης Πέτρος

10. Καψής Ιωάννης

11. Μαγκριώτης Ιωάννης

12. Πεπονής Αναστάσιος

13. Τσετινές Δημήτριος

14. Φουντάς Παρασκευάς

 

Σελίδα 1079 

15. Γιοβανούδας Βαρσάμης

16. Κάκκαλος Νικόλαος

17. Κατσαρός Νικόλαος

18. Κεφαλογιάννης Εμμανουήλ

19. Κωστόπουλος Δημήτριος

20. Μπακογιάννη Θεοδώρα

21. Νάκος Αθανάσιος

22. Παπανικολάου Ελευθέριος

23. Σαλαγκούδης Γεώργιος

24. Σωτηρόπουλος Βασίλειος

25. Κανταρτζής Αχιλλέας

26. Αποστόλου Ευάγγελος

27. Καρακώστας Ιωάννης

Ο ΠΡΟΕΔΡΟΣ ΤΗΣ ΒΟΥΛΗΣ

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ

Κοινοποίηση

1. Αναφερόμενους κ.κ. Βουλευτές

2. Διεύθυνση Κοινοβουλευτικών Επιτροπών

3. Διεύθυνση Νομοθετικού 'Έργου

4. Γραφεία Κομμάτων").

ΠΡΟΕΔΡΟΣ (Απόστολος Κακλαμάνης): Το Προεδρείο έλαβε την κάτωθι επιστολή:

Προς τον Πρόεδρο της Βουλής των Ελλήνων.

Κυβερνητική μεταβολή.

Κύριε Πρόεδρε, έχουμε την τιμή να σας πληροφορήσουμε ότι:

α) Με το υπ' αριθμόν 236 προεδρικό διάταγμα, που δημοσιεύθηκε στο ΦΕΚ αριθ. 176/2.9.1997 έγιναν αποδεκτές οι παραιτήσεις που υπέβαλαν: Ο Χαράλαμπος Καστανίδης του Γεωργίου, από τη θέση του Υπουργού Μεταφορών και Επικοινωνιών και ο Αναστάσιος Μαντέλης του Χαραλάμπους, από τη θέση του Υφυπουργού Εσωτερικών, Δημόσιας Διοίκησης και Αποκέντρωσης και απαλλάχθηκαν από τα καθήκοντά τους.

β) Με το υπ' αριθμ. 237 προεδρικό διάταγμα, που δημοσιεύθηκε στο ΦΕΚ αριθ. 176/2.9.1997 διορίσθηκαν οι: Αναστάσιος Μαντέλης του Χαραλάμπους, ως Υπουργός Μεταφορών και Επικοινωνιών και ο Σταύρος Μπένος του Θεοδώρου, ως Υφυπουργός Εσωτερικών Δημόσιας Διοίκησης και Αποκέντρωσης.

Ο Πρωθυπουργός, Κωνσταντίνος Σημίτης".

Σελίδα 1080 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη.

Υπουργείου Εθνικής Παιδείας και Θρησκευμάτων.

Ψήφιση στο σύνολο του σχεδίου νόμου: "Ενιαίο Λύκειο, πρόσβαση των αποφοίτων του στην Τριτοβάθμια Εκπαίδευση, Αξιολόγηση του εκπαιδευτικού έργου και άλλες διατάξεις".

Αυτό το νομοσχέδιο θα ψηφιστεί στο σύνολο στη συνέχεια.

Υπουργείου Οικονομικών.

Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Ανώνυμης Εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" "Δ.Ε.Κ.Α.Α.Ε.") και άλλες διατάξεις".

To νομοσχέδιο αυτό θα συζητηθεί σήμερα.

Υπουργείου Εσωτερικών, Δημόσιας Διοίκησης και Αποκέντρωσης.

Μόνη συζήτηση επί της αρχής, των άρθρων και του συνόλου του σχεδίου νόμου: "Τροποποίηση και συμπλήρωση διατάξεων του ν. 2190/1994 και άλλες διατάξεις".

Ερωτάται το Τμήμα:

Γίνεται δεκτό το νομοσχέδιο:

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Ανάπτυξης.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της από 20.6.1997 Σύμβασης μεταξύ των εταιρειών "ΤΡΑΠΕΖΑ ΕΠΕΝΔΥΣΕΩΝ ΑΝΩΝΥΜΗ ΕΤΑΙΡΕΙΑ" και "ΝΑΥΠΗΓΙΚΕΣ ΚΑΙ ΒΙΟΜΗΧΑΝΙΚΕΣ ΕΠΙΧΕΙΡΗΣΕΙΣ ΕΛΕΥΣΙΝΑΣ ΑΝΩΝΥΜΗ ΕΤΑΙΡΕΙΑ" και του ως εκ τρίτου συμβληθέντος ΕΛΛΗΝΙΚΟΥ ΔΗΜΟΣΙΟΥ και άλλες διατάξεις".

Ερωτάται το Τμήμα:

Γίνεται δεκτό το νομοσχέδιο:

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Γεωργίας.

Μόνη συζήτηση επί της αρχής των άρθρων και του συνόλου του σχεδίου νόμου: "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".

Ερωτάται το Τμήμα:

Γίνεται δεκτό το νομοσχέδιο:

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εθνικής Οικονομίας.

Μόνη συζήτηση επί της αρχής, των άρθρων και του συνόλου του σχεδίου νόμου: "Χρηματιστηριακή Αγορά Παραγώγων και άλλες διατάξεις".

Ερωτάται το Τμήμα:

Γίνεται δεκτό το νομοσχέδιο:

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Εισερχόμαστε στην ψήφιση στο σύνολο του νομοσχεδίου του Υπουργείου Παιδείας "Ενιαίο Λύκειο, πρόσβαση των αποφοίτων του στην Τριτοβάθμια Εκπαίδευση, Αξιολόγηση του εκπαιδευτικού έργου και άλλες διατάξεις".

Κύριε Υπουργέ, έχετε να κάνετε κάποιες νομοτεχνικές παρατηρήσεις;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε, ως έχει.

ΠΡΟΕΔΡΟΣ (Απόστολος Κακλαμάνης): Ερωτάται το Τμήμα:

Γίνεται δεκτό το νομοσχέδιο του Υπουργείου Παιδείας "Ενιαίο Λύκειο, πρόσβαση των αποφοίτων του στην Τριτοβάθμια Εκπαίδευση, Αξιολόγηση του εκπαιδευτικού έργου και άλλες διατάξεις" και στο σύνολο, όπως διενεμήθη;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό και στο σύνολο κατά πλειοψηφία, όπως διενεμήθη.

Συνεπώς, το νομοσχέδιο του Υπουργείου Παιδείας "Ενιαίο Λύκειο, πρόσβαση των αποφοίτων του στην Τριτοβάθμια Εκπαίδευση, Αξιολόγηση του εκπαιδευτικού έργου και άλλες διατάξεις" έγινε δεκτό κατά πλειοψηφία, σε μόνη συζήτηση, κατ' αρχήν κατ' άρθρον και στο σύνολο και έχει ως εξής:

Ενιαίο Λύκειο, πρόσβαση των αποφοίτων αυτού στην Τριτοβάθμια Εκπαίδευση, Αξιολόγηση του εκπαιδευτικού έργου και άλλες διατάξεις

'Αρθρο 1

Ενιαίο Λύκειο

1. Από το σχολικό έτος 1997-1998 καθιερώνεται ο θεσμός του Ενιαίου Λυκείου και αρχίζει σταδιακά η εφαρμογή του από την Α' Λυκείου. Σκοπός του Ενιαίου Λυκείου είναι:

α) η παροχή γενικής παιδείας υψηλού επιπέδου και η υποβοήθηση των μαθητών στην ανάπτυξη των ικανοτήτων τους, ώστε να παίρνουν πρωτοβουλίες, στην ενίσχυση της επινοητικότητάς τους και στην απόκτηση κριτικής σκέψης,

β) η προσφορά στους μαθητές των απαραίτητων γνώσεων, για να αποκτήσουν όλα τα εφόδια που απαιτούνται για τη συνέχιση των σπουδών τους στην επόμενη βαθμίδα,

γ) η παροχή στους μαθητές δεξιοτήτων που θα τους καταστήσουν ικανούς να έχουν πρόσβαση, ύστερα από εξειδίκευση ή κατάρτιση, στην αγορά εργασίας.

2. Στην Α' τάξη του Ενιαίου Λυκείου εφαρμόζεται πρόγραμμα μαθημάτων γενικής παιδείας, κοινών για όλους τους μαθητές. Η Β' τάξη περιλαμβάνει τρεις κατευθύνσεις, θεωρητική, θετική και τεχνολογική. Στην τάξη αυτή διδάσκονται μαθήματα γενικής παιδείας, κοινά για όλους τους μαθητές, σε ποσοστό 60% μέχρι 65% επί του συνόλου του προγράμματος και μαθήματα κατεύθυνσης σε ποσοστό 35% μέχρι 40%. Στη Γ' τάξη, καθεμία από τις τρεις κατευθύνσεις μπορεί να περιλαμβάνει κύκλους σπουδών για τη διδασκαλία μαθημάτων επιλογής. Στην τάξη αυτή διδάσκονται μαθήματα γενικής παιδείας σε ποσοστό 50% μέχρι 55% επί του συνόλου του προγράμματος και μαθήματα επιλογής ανά κύκλο σπουδών σε ποσοστό 45% μέχρι 50%.

3. Στα εσπερινά Ενιαία Λύκεια, τετραετούς φοίτησης, η κατανομή του ωρολογίου και αναλυτικού προγράμματος των διδασκόμενων μαθημάτων κατά τάξεις γίνεται με απόφαση του Υπουργού Εθνικής Παιδείας και Θρησκευμάτων, ύστερα από εισήγηση του Παιδαγωγικού Ινστιτούτου.

4. Για την ίδρυση, συγχώνευση ή κατάργηση Ενιαίων Λυκείων εφαρμόζονται οι διατάξεις των άρθρων 8, 49 και 50 του ν.1566/1985 (ΦΕΚ 167 Α').

5. Στους αποφοίτους του Ενιαίου Λυκείου χορηγείται Απολυτήριο Ενιαίου Λυκείου, το οποίο παρέχει τη δυνατότητα:

α) εγγραφής στην Τριτοβάθμια Εκπαίδευση,

β) απόκτησης επαγγελματικής εξειδίκευσης, μετά τη φοίτηση σε μεταλυκειακά ιδρύματα επαγγελματικής κατάρτισης.

6. Οι προϋποθέσεις λειτουργίας κατευθύνσεων στα Ενιαία Λύκεια καθορίζονται με απόφαση του Υπουργού Εθνικής Παιδείας και Θρησκευμάτων.

7. Κατά τα σχολικά έτη 1997-1998 και 1998-1999, οι Β' και Γ' τάξεις των Λυκείων αντίστοιχα θα λειτουργήσουν σύμφωνα με τις διατάξεις του ν. 1566/1985, όπως τροποποιήθηκαν και ισχύουν.

8. Τα λειτουργούντα κατά την έναρξη ισχύος του παρόντος νόμου Γενικά, Κλασικά, Μουσικά, Τεχνικά-Επαγγελματικά (Τ.Ε.Λ.) και Ενιαία Πολυκλαδικά Λύκεια (Ε.Π.Λ.) μετατρέπονται σε Ενιαία Λύκεια εντός πενταετίας. Εφόσον δεν εξασφαλίζονται οι απαραίτητες προϋποθέσεις λειτουργίας, τα ως άνω

Σελίδα 1081 

Λύκεια λειτουργούν, μέχρι τη μετατροπή τους, ως εξής:

α) Ενιαία Πολυκλαδικά Λύκεια, με Θεωρητική, Θετική και Τεχνολογική κατεύθυνση<M^.

β) Γενικά Λύκεια και Μουσικά Λύκεια, με Θεωρητική και Θετική κατεύθυνση<M^.

γ) Κλασικά Λύκεια, με Θεωρητική κατεύθυνση και

δ) Τεχνικά-Επαγγελματικά Λύκεια, με Τεχνολογική κατεύθυνση.

9. Η αξιολόγηση των μαθητών του Λυκείου είναι αναπόσπαστο μέρος της διδακτικής διαδικασίας, έχει ως στόχο να ελέγξει το βαθμό συγκράτησης πληροφοριών και γνώσεων, αλλά κυρίως να υιοθετήσει μεθόδους και πρακτικές που αξιολογούν το βαθμό επίτευξης των διδακτικών στόχων που έχουν τεθεί και των βασικών δεξιοτήτων, και συνδυάζει ποικίλες μορφές και τεχνικές για την επίτευξη έγκυρης, αξιόπιστης, αντικειμενικής και αδιάβλητης αποτίμησης των γνώσεων και δεξιοτήτων, χωρίς πρόσθετη εξεταστική επιβάρυνση. Ταυτόχρονα, προωθεί το θεσμό των συνθετικών δημιουργικών εργασιών με στόχο οι μαθητές να αναπτύσσουν τη δημιουργική και συνθετική τους ικανότητα και δίδει τη δυνατότητα ανατροφοδότησης της διδακτικής διαδικασίας. Με προεδρικό διάταγμα, που εκδίδεται με πρόταση του Υπουργού Εθνικής Παιδείας και Θρησκευμάτων, ύστερα από γνώμη του Παιδαγωγικού Ινστιτούτου, καθορίζεται ο τρόπος και η διαδικασία αξιολόγησης των μαθητών του Ενιαίου Λυκείου.

10. Στο Ενιαίο Λύκειο εφαρμόζονται προγράμματα ενισχυτικής διδασκαλίας για μαθητές που παρουσιάζουν μαθησιακές δυσκολίες. Για τη λειτουργία των προγραμμάτων ενισχυτικής διδασκαλίας σε όλες τις τάξεις του Ενιαίου Λυκείου εφαρμόζονται κατά τα λοιπά οι διατάξεις του άρθρου 27 του ν. 1304/1982 (ΦΕΚ 144 Α'), όπως τροποποιήθηκαν και ισχύουν.

11. 'Οπου στις κείμενες διατάξεις αναφέρεται Λύκειο παντός τύπου, νοείται το Ενιαίο Λύκειο.

12. Με προεδρικό διατάγμα, που εκδίδεται με πρόταση του Υπουργού Εθνικής Παιδείας και Θρησκευμάτων, καθορίζεται ο τρόπος λειτουργίας των Εκκλησιαστικών Λυκείων και οι προϋποθέσεις πρόσβασης των αποφοίτων τους στα τμήματα της Τριτοβάθμιας Εκπαίδευσης, που ορίζονται με το ίδιο προεδρικό διάταγμα.

'Αρθρο 2

Πρόσβαση των κατόχων Απολυτηρίου

Ενιαίου Λυκείου στην Τριτοβάθμια Εκπαίδευση

1. Από το ακαδημαϊκό έτος 2000-2001 οι κάτοχοι του Απολυτηρίου Ενιαίου Λυκείου έχουν δικαίωμα πρόσβασης σε όλες τις Σχολές και τα Τμήματα της Τριτοβάθμιας Εκπαίδευσης, καθώς και σε όλες τις Σχολές που υπάγονται στο σύστημα των Γενικών Εξετάσεων, κατά τις διατάξεις του ν. 1351/1983 (ΦΕΚ 56 Α'), όπως τροποποιήθηκαν και ισχύουν. Από το ίδιο ακαδημαϊκό έτος καταργούνται οι εξετάσεις εισαγωγής στην Τριτοβάθμια Εκπαίδευση, καθώς και τα ειδικά ποσοστά εισαγωγής στα Τ.Ε.Ι. των αποφοίτων Τ.Ε.Λ. και Ε.Π.Λ. και η πρόσβαση σε αυτή γίνεται:

α) στα ισχύοντα Προγράμματα Σπουδών (Π.Σ.) των Α.Ε.Ι. και Τ.Ε.Ι.,

β) στα κατά την παράγραφο 6 Προγράμματα Σπουδών Επιλογής (Π.Σ.Ε.) των Α.Ε.Ι. και Τ.Ε.Ι.,

γ) στο Ελληνικό Ανοικτό Πανεπιστήμιο (Ε.Α.Π.).

2. Οι υποψήφιοι για εισαγωγή στα προγράμματα σπουδών (Π.Σ.) καταθέτουν δήλωση προτίμησης για επιστημονικό πεδίο και για συγκεκριμένα τμήματα ή προγράμματα σπουδών ή και δύο επιστημονικών πεδίων, μετά τη γνωστοποίηση του συνολικού αριθμού των μορίων που συγκεντρώνουν. Ως επιστημονικό πεδίο νοείται ένα σύνολο ομοειδών ή συγγενών γνωστικών αντικειμένων, που θεραπεύονται από αντίστοιχα τμήματα ή Π.Σ.Ε. των Α.Ε.Ι. και Τ.Ε.Ι..

3. Οι προτεραιότητες ικανοποίησης των προτιμήσεων των υποψηφίων για συγκεκριμένα τμήματα, στα οποία δεν επαρκούν οι θέσεις, προσδιορίζονται από τα συνολικά μόρια του υποψηφίου. Τα μόρια αυτά προσδιορίζονται από το βαθμό του Απολυτηρίου του Ενιαίου Λυκείου, από την επίδοση στη δοκιμασία δεξιοτήτων και τη βαθμολογία σε δύο μαθήματα της Γ' τάξης του Ενιαίου Λυκείου, που ορίζονται για κάθε επιστημονικό πεδίο, καθώς επίσης και από το χρόνο αποφοίτησης από το Λύκειο.

4. 'Οπου, για την εισαγωγή σε συγκεκριμένες σχολές και τμήματα, απαιτούνται επιδόσεις σε ειδικά μαθήματα ή δεξιότητες, διενεργούνται χωριστές εξετάσεις και δοκιμασίες, κατά τα ισχύοντα για τη διεξαγωγή των Γενικών Εξετάσεων. Με απόφαση του Υπουργού Εθνικής Παιδείας και Θρησκευμάτων, που εκδίδεται ύστερα από εισήγηση του Ιονίου Πανεπιστημίου και των Ανωτάτων Σχολών Καλών Τεχνών, καθορίζονται τα ειδικά μαθήματα, στα οποία εξετάζονται οι υποψήφιοι για τα Ιδρύματα αυτά, ο τρόπος εξέτασής τους και ο τρόπος υπολογισμού της βαθμολογίας στα μαθήματα αυτά για την εγγραφή τους.

5. Με απόφαση του Υπουργού Εθνικής Παιδείας και Θρησκευμάτων καθορίζονται τα επιστημονικά πεδία, τα θέματα διεξαγωγής και αξιολόγησης της δοκιμασίας δεξιοτήτων, τα δύο μαθήματα της Γ' τάξης του Ενιαίου Λυκείου για κάθε επιστημονικό πεδίο, στα οποία η επίδοση των υποψηφίων λαμβάνεται υπόψη για τον προσδιορισμό του συνόλου των μορίων, ο τρόπος διεξαγωγής των εξετάσεων στα πρόσθετα ειδικά μαθήματα, οι συντελεστές υπολογισμού των μορίων της παραγράφου 3, ο τρόπος γνωστοποίησης του συνολικού αριθμού μορίων που συγκεντρώνουν οι υποψήφιοι, το περιεχόμενο αυτών, ο τρόπος συγκέντρωσης και επεξεργασίας των δηλώσεων προτίμησης και ανακοίνωσης των πινάκων εισαγωγής, η διαδικασία εγγραφής στα τμήματα Τριτοβάθμιας Εκπαίδευσης και κάθε άλλη σχετική λεπτομέρεια, που αναφέρεται στην πρόσβαση κατόχων Απολυτηρίου Ενιαίου Λυκείου στα Π.Σ. Τριτοβάθμιας Εκπαίδευσης.

6. α) Θεσμοθετούνται στα Α.Ε.Ι. και Τ.Ε.Ι. Προγράμματα Σπουδών Επιλογής (Π.Σ.Ε.). Τα Π.Σ.Ε. διευρύνουν τις εκπαιδευτικές επιλογές και παράλληλα εισάγουν τη δια βίου κατάρτιση στην Τριτοβάθμια Εκπαίδευση, με έμφαση σε νέα γνωστικά αντικείμενα και στις διατμηματικές συνεργασίες.

β) Αρμόδια όργανα για τη λειτουργία του Π.Σ.Ε. είναι η Συνέλευση, ο Πρόεδρος και ο Διευθυντής του Π.Σ.Ε..

γ) Τα Π.Σ.Ε. λειτουργούν παράλληλα με τα Π.Σ. στα Α.Ε.Ι. και Τ.Ε.Ι., αποτελούνται από συγκεκριμένο αριθμό μαθημάτων, λειτουργούν με απαιτήσεις ανάλογες εκείνων των Π.Σ. και οδηγούν σε πτυχίο Τριτοβάθμιας Εκπαίδευσης ή σε βεβαίωση σπουδών για όσους παρακολουθούν μεμονωμένα μαθήματα, με την οποία πιστοποιείται συγκεκριμένος αριθμός διδακτικών μονάδων.

δ) Στα Π.Σ.Ε. γίνονται δεκτοί, 'Ελληνες ή αλλοδαποί, κάτοχοι τίτλου Απολυτηρίου Ενιαίου Λυκείου ή άλλου ισότιμου ή αντίστοιχου τίτλου Δευτεροβάθμιας Εκπαίδευσης του εσωτερικού ή εξωτερικού που ανήκουν στις ακόλουθες κατηγορίες: i) οι κάτοχοι Απολυτηρίου Ενιαίου Λυκείου ή οι συμμετέχοντες στις Γενικές Εξετάσεις, ii) οι φοιτητές σε Πανεπιστήμια ή αντίστοιχα αναγνωρισμένα Ιδρύματα του εξωτερικού, iii) οι φοιτητές ελληνικών Α.Ε.Ι. ή Τ.Ε.Ι., iv) οι πτυχιούχοι Α.Ε.Ι. ή Τ.Ε.Ι., v) λοιποί υποψήφιοι. Σε περίπτωση που οι υποψήφιοι υπερβαίνουν τον αριθμό των θέσεων, γίνονται δεκτοί κατά προτεραιότητα, με απόφαση της Συνέλευσης του Π.Σ.Ε., υποψήφιοι από τις κατηγορίες αυτές κατά τα ποσοστά που ορίζονται στην περίπτωση ζ'.

ε) Η επιλογή για κάθε κατηγορία υποψηφίων γίνεται με βάση τα ακόλουθα αντικειμενικά κριτήρια και ανάλογα με το συντελεστή βαρύτητας αυτών:

i. για τους κατόχους Απολυτηρίου Ενιαίου Λυκείου ή για τους συμμετέχοντες στις Γενικές Εξετάσεις λαμβάνονται υπόψη η ηλικία (18 μέχρι 25 ετών), ο βαθμός απολυτηρίου Ενιαίου Λυκείου ή άλλου ισότιμου ή αντίστοιχου τίτλου Δευτεροβάθμιας Εκπαίδευσης του εσωτερικού ή του εξωτερικού, ο βαθμός Γενικών Εξετάσεων, τα έτη εκτός αγοράς εργασίας, τα έτη επαγγελματικής προϋπηρεσίας και τα έτη μεταλυκειακής εκπαίδευσης,

ii. για τους φοιτητές εξωτερικού λαμβάνονται υπόψη ο 

Σελίδα 1082 

βαθμός Απoλυτηρίου Ενιαίου Λυκείου ή άλλου ισότιμου ή αντίστοιχου τίτλου Δευτεροβάθμιας Εκπαίδευσης του εσωτερικού ή εξωτερικού, ο βαθμός των Γενικών Εξετάσεων και ο αριθμός μαθημάτων επιτυχούς φοίτησης στην Τριτοβάθμια Εκπαίδευση,

iii. για τους φοιτητές ελληνικών Α.Ε.Ι. ή Τ.Ε.Ι. λαμβάνονται υπόψη ο βαθμός Απολυτηρίου Ενιαίου Λυκείου ή άλλου ισότιμου ή αντίστοιχου τίτλου Δευτεροβάθμιας Εκπαίδευσης του εσωτερικού ή εξωτερικού, ο βαθμός των Γενικών Εξετάσεων, ο μέσος όρος βαθμολογίας στην Τριτοβάθμια Εκπαίδευση και ο αριθμός μαθημάτων επιτυχούς φοίτησης στην Τριτοβάθμια Εκπαίδευση,

iv. για τους πτυχιούχους Α.Ε.Ι. ή Τ.Ε.Ι. λαμβάνονται υπόψη η ηλικία, (26 μέχρι 40 ετών), ο βαθμός πτυχίου, τα έτη εκτός αγοράς εργασίας και τα έτη επαγγελματικής προϋπηρεσίας. v. για τους λοιπούς υποψηφίους που δεν ανήκουν στις παραπάνω κατηγορίες λαμβάνονται υπόψη η ηλικία (26 μέχρι 40 ετών), ο βαθμός τίτλου απόλυσης από Λύκειο Δευτεροβάθμιας Εκπαίδευσης ή άλλου ισότιμου ή αντίστοιχου τίτλου Δευτεροβάθμιας Εκπαίδευσης του εσωτερικού ή εξωτερικού, τα έτη εκτός αγοράς εργασίας, τα έτη επαγγελματικής προϋπηρεσίας και τα έτη μεταλυκειακής εκπαίδευσης.

στ) Τέλη εγγραφής και φοίτησης μπορούν να επιβληθούν στους φοιτητές των Π.Σ.Ε., που έχουν συμπληρώσει το 25ο έτος της ηλικίας τους, με απόφαση του Υπουργού Εθνικής Παιδείας και Θρησκευμάτων, ύστερα από γνώμη της Συνέλευσης του Π.Σ.Ε., για κάλυψη λειτουργικών τους δαπανών.

ζ) Με απόφαση του Υπουργού Εθνικής Παιδείας και Θρησκευμάτων, που δημοσιεύεται στην Εφημερίδα της Κυβερνήσεως, καθορίζονται η διαδικασία κατάρτισης και έγκρισης των Π.Σ.Ε., ο τρόπος συγκρότησης και λειτουργίας της διοίκησής τους, οι αρμοδιότητες των οργάνων αυτής, η οργάνωση και λειτουργία των Π.Σ.Ε., τα ποσοστά των κατηγοριών υποψηφίων που γίνονται κατά προτεραιότητα δεκτοί στα Π.Σ.Ε., ο τρόπος καθορισμού των συντελεστών βαρύτητας των κριτηρίων εισαγωγής στα Π.Σ.Ε. κάθε κατηγορίας υποψηφίων, οι προϋποθέσεις, η διαδικασία εγγραφής και φοίτησης των υποψηφίων στα Π.Σ.Ε., η οργανωτική και διοικητική υποστήριξη των Π.Σ.Ε. και κάθε άλλο σχετικό θέμα.

7. Απόφοιτοι Λυκείου που θα διαγωνισθούν για την εισαγωγή στην Τριτοβάθμια Εκπαίδευση με το σύστημα των καταργούμενων Γενικών Εξετάσεων μέχρι το 1999 μπορούν να επαναδιαγωνισθούν για τα δύο επόμενα ακαδημαϊκά έτη, προκειμένου να εγγραφούν σε ποσοστά θέσεων των Α.Ε.Ι. και Τ.Ε.Ι., που καθορίζονται με απόφαση του Υπουργού Εθνικής Παιδείας και Θρησκευμάτων, ανάλογα με τον αριθμό των υποψηφίων της κατηγορίας αυτής σε σχέση με το συνολικό αριθμό υποψηφίων για την Τριτοβάθμια Εκπαίδευση.

8. Το σύστημα εισαγωγής σπουδαστών στην Τριτοβάθμια Εκπαίδευση διατηρείται σε ισχύ για την εφαρμογή των άρθρων 15, 16 και 17 του ν. 2190/1994 (ΦΕΚ 28 Α') και για τη διεξαγωγή διαγωνισμού υποψηφίων εκπαιδευτικών του άρθρου 6 του παρόντος νόμου.

'Αρθρο 3

Ολοήμερο Νηπιαγωγείο

1. Σκοπός του Ολοήμερου Νηπιαγωγείου είναι η αναβάθμιση της προσχολικής αγωγής και η ολοκληρωμένη προετοιμασία των νηπίων για το Δημοτικό Σχολείο, η ενίσχυση του ρόλου της κρατικής μέριμνας με στόχο τη μείωση των μορφωτικών και κοινωνικών διακρίσεων και η εξυπηρέτηση των εργαζόμενων γονέων.

2. Το Ολοήμερο Νηπιαγωγείο λειτουργεί επί οκτώ ώρες τουλάχιστον ημερησίως. Σε κάθε Ολοήμερο Νηπιαγωγείο τοποθετούνται και υπηρετούν δύο νηπιαγωγοί, τακτικοί ή αναπληρωτές.

3. Με απόφαση του Υπουργού Εθνικής Παιδείας και Θρησκευμάτων, που εκδίδεται ύστερα από γνώμη του Παιδαγωγικού Ινστιτούτου καθορίζεται το πρόγραμμα διδασκαλίας και δημιουργικής απασχόλησης, που εφαρμόζεται στο Ολοήμερο Νηπιαγωγείο, καθώς και το ωράριο εργασίας, τα καθήκοντα και οι υποχρεώσεις των νηπιαγωγών του Ολοήμερου Νηπιαγωγείου. Με όμοια απόφαση, που εκδίδεται ύστερα από εισήγηση των Διευθύνσεων Πρωτοβάθμιας Εκπαίδευσης, μετατρέπονται σταδιακά τα λειτουργούντα Νηπιαγωγεία σε Ολοήμερα Νηπιαγωγεία, εφόσον εξασφαλίζονται οι προϋποθέσεις λειτουργίας αυτών σε διδακτικό προσωπικό και υλικοτεχνική υποδομή.

'Άρθρο 4

Ολοήμερο Δημοτικό Σχολείο

1. Σκοπός του Ολοήμερου Δημοτικού Σχολείου είναι:

α) η υποχρεωτική εφαρμογή του οικείου προγράμματος διδασκαλίας μαθημάτων,

β) η προαιρετική εφαρμογή προγραμμάτων μελέτης των μαθημάτων της επόμενης ημέρας και προγραμμάτων δημιουργικής απασχόλησης και

γ) η προαιρετική εφαρμογή προγραμμάτων ενισχυτικής διδασκαλίας σε μαθητές που παρουσιάζουν μαθησιακές δυσκολίες.

2. Τα προαιρετικά προγράμματα μελέτης των μαθημάτων της επόμενης ημέρας και δημιουργικής απασχόλησης παρακολουθούν κατά προτίμηση μαθητές, των οποίων οι γονείς είναι εργαζόμενοι, είτε του ίδιου σχολείου είτε γειτονικών σχολείων, εφόσον είναι δυνατή η πρόσβασή τους σε αυτό.

3. Τα προαιρετικά προγράμματα ενισχυτικής διδασκαλίας παρακολουθούν μαθητές του ίδιου ή γειτονικών σχολείων, με μαθησιακές δυσκολίες, που ορίζονται από τους οικείους συλλόγους διδασκόντων.

4. Για την εφαρμογή των πρόσθετων προγραμμάτων στα Ολοήμερα Δημοτικά Σχολεία προσλαμβάνονται προσωρινοί αναπληρωτές πλήρους ή μειωμένου ωραρίου διδασκαλίας ή ανατίθεται υπερωριακή εργασία σε τακτικούς εκπαιδευτικούς του ίδιου ή γειτονικού σχολείου. Για την ανάθεση υπερωριακής διδασκαλίας, τα όργανα, το είδος, το όριο των εβδομαδιαίων ωρών και το ύψος της αποζημίωσης, εφαρμόζονται οι διατάξεις που ισχύουν για την ανάθεση υπερωριακής διδασκαλίας στους εκπαιδευτικούς της Δευτεροβάθμιας Εκπαίδευσης. Επίσης, είναι δυνατή η διάθεση εκπαιδευτικών Πρωτοβάθμιας Εκπαίδευσης, του ίδιου ή γειτονικού σχολείου, για συμπλήρωση του υποχρεωτικού ωραρίου διδασκαλίας.

5. Με απόφαση του Υπουργού Εθνικής Παιδείας και Θρησκευμάτων, που εκδίδεται ύστερα από εισήγηση του Παιδαγωγικού Ινστιτούτου, καθορίζονται τα προγράμματα του Ολοήμερου Δημοτικού Σχολείου και με όμοια απόφαση, που εκδίδεται ύστερα από εισήγηση των Διευθύνσεων Πρωτοβάθμιας Εκπαίδευσης, ορίζονται τα Δημοτικά Σχολεία που λειτουργούν ως ολοήμερα, εφόσον εξασφαλίζονται οι προϋποθέσεις λειτουργίας αυτών, μετά από συνεργασία με τους συλλόγους διδασκόντων, τους γονείς των μαθητών και τους Ο.Τ.Α..

'Άρθρο 5

Σχολεία Δεύτερης Ευκαιρίας

1. Με κοινή απόφαση του Υπουργού Εθνικής Παιδείας Θρησκευμάτων και Οικονομικών, μπορεί να ιδρύονται Σχολεία Δεύτερης Ευκαιρίας, για εγγραφή και φοίτηση σε αυτά των νέων που έχουν υπερβεί το 18ο έτος της ηλικίας τους και δεν έχουν συμπληρώσει την υποχρεωτική εννιάχρονη εκπαίδευση.

2. Η ίδρυση των Σχολείων Δεύτερης Ευκαιρίας γίνεται ύστερα από εισήγηση του Ινστιτούτου Διαρκούς Εκπαίδευσης Ενηλίκων (Ι.Δ.ΕΚ.Ε.) και μετά από συνεργασία με τους οικείους Ο.Τ.Α. για την εξασφάλιση των προϋποθέσεων λειτουργίας αυτών.

3. Στα Σχολεία Δεύτερης Ευκαιρίας εφαρμόζονται ειδικά προγράμματα ταχύρρυθμης δημοτικής και γυμνασιακής εκπαίδευσης, η έκταση και το περιεχόμενο των οποίων καθορίζονται με απόφαση του Υπουργού Εθνικής Παιδείας και Θρησκευμάτων, που εκδίδεται ύστερα από εισήγηση του Ι.Δ.ΕΚ.Ε. και

Σελίδα 1083 

γνώμη του Παιδαγωγικού Ινστιτούτου.

4. Στα Σχολεία Δεύτερης Ευκαιρίας διδάσκουν εκπαιδευτικοί Πρωτοβάθμιας και Δευτεροβάθμιας Εκπαίδευσης, με απόσπαση ολική ή μερική ή και με ανάθεση υπερωριακής διδασκαλίας. Κατά τα λοιπά, εφαρμόζονται οι διατάξεις για ανάθεση υπερωριακής διδασκαλίας στα ολοήμερα Δημοτικά Σχολεία και Γυμνάσια. Επίσης, είναι δυνατή η πρόσληψη προσωρινών αναπληρωτών και ωρομίσθιων εκπαιδευτικών.

5. Στους αποφοίτους των Σχολείων Δεύτερης Ευκαιρίας χορηγείται απολυτήριος τίτλος, ισότιμος προς το απολυτήριο του Δημοτικού ή του Γυμνασίου, κατά περίπτωση.

'Αρθρο 6

Διορισμοί εκπαιδευτικών

Πρωτοβάθμιας και Δευτεροβάθμιας Εκπαίδευσης

1. Την 31η Δεκεμβρίου 1997 κλείνουν οι πίνακες των διοριστέων εκπαιδευτικών Πρωτοβάθμιας και Δευτεροβάθμιας Εκπαίδευσης. Οι υποψήφιοι, που έχουν υποβάλει ή θα υποβάλλουν μέχρι την ημερομηνία αυτή αιτήσεις διορισμού, εγγράφονται στους πίνακες διοριστέων, σύμφωνα με τις διατάξεις του άρθρου 15 του ν. 1566/1985 (ΦΕΚ 167 Α').

2. Κατά τα έτη 1998 μέχρι και 2002 οι διορισμοί εκπαιδευτικών στην Πρωτοβάθμια και Δευτεροβάθμια Εκπαίδευση γίνονται κατά ένα ποσοστό των πληρούμενων οργανικών θέσεων από τους εγγεγραμμένους στους πίνακες διοριστέων και κατά σειρά εγγραφής τους σε αυτούς και κατά το υπόλοιπο από τους μετέχοντες επιτυχώς σε διαγωνισμό που διεξάγεται κατά τις επόμενες παραγράφους του παρόντος άρθρου και κατά την αξιολογική κατάταξη αυτών στους πίνακες επιτυχίας. Τα ποσοστά διορισμού από κάθε κατηγορία ορίζονται, για το έτος 1998, σε 80% και 20%, για το έτος 1999 σε 60% και 40%, για το έτος 2000 σε 40% και 60%, για το έτος 2001 σε 20% και 80%, για το έτος 2002 σε 10% και 90% αντίστοιχα και από το έτος 2003 οι διορισμοί εκπαιδευτικών γίνονται αποκλειστικά από πίνακες που καταρτίζονται ύστερα από διαγωνισμό.

3. Το Ανώτατο Συμβούλιο Επιλογής Προσωπικού προκηρύσσει και διενεργεί, ανά διετία, με αφετηρία το έτος 1998, διαγωνισμό για την κατάρτιση πίνακα διοριστέων εκπαιδευτικών στα σχολεία Πρωτοβάθμιας και Δευτεροβάθμιας Εκπαίδευσης, κατά κλάδους και ειδικότητες που ισχύει για μία διετία. Με απόφαση των Υπουργών Εθνικής Παιδείας και Θρησκευμάτων και Εσωτερικών, Δημόσιας Διοίκησης και Αποκέντρωσης, καθορίζονται τα γνωστικά αντικείμενα που εξετάζονται κατά το διαγωνισμό, καθώς και η ύλη αυτών κατά ειδικότητες.

4. Δεκτοί στο διαγωνισμό είναι οι έχοντες τα ειδικά τυπικά προσόντα διορισμού στην Πρωτοβάθμια και Δευτεροβάθμια Εκπαίδευση, κατά τις διατάξεις των άρθρων 12, 13 και 14 του ν. 1566/1985, καθώς και Πιστοποιητικό Παιδαγωγικής και Διδακτικής Επάρκειας, που χορηγείται από τα Α.Ε.Ι., ανεξάρτητα εάν είναι εγγεγραμμένοι στους πίνακες διοριστέων του ν. 1566/ 1985. Στο διαγωνισμό γίνονται δεκτοί, χωρίς Πιστοποιητικό Παιδαγωγικής και Διδακτικής Επάρκειας, οι έχοντες πτυχίο Παιδαγωγικών Τμημάτων Δημοτικής Εκπαίδευσης και Νηπιαγωγών και των Τμημάτων Φιλοσοφίας, Παιδαγωγικής και Ψυχολογίας ή Φιλοσοφίας και Κοινωνικών Σπουδών των Α.Ε.Ι. ή πτυχίο της Παιδαγωγικής Τεχνικής Σχολής της Σχολής Εκπαιδευτικών Λειτουργών Επαγγελματικής Τεχνικής Εκπαίδευσης και της Ανωτέρας Σχολής Εκπαιδευτικών Τεχνολόγων Μηχανικών (ΠΑ.Τ.Ε.Σ. και Α.Σ.Ε.Τ.Ε.Μ. της Σ.Ε.Λ.Ε.Τ.Ε.), καθώς και οι εγγεγραμμένοι στους πίνακες διοριστέων του ν. 1566/1985 και έχοντες διδακτορικό δίπλωμα στις επιστήμες της Αγωγής ή τίτλο μεταπτυχιακών σπουδών στις επιστήμες της Αγωγής.

5. Οι επιτυχόντες στο διαγωνισμό κατατάσσονται κατά τη σειρά της βαθμολογίας τους σε πίνακες επιτυχίας, οι οποίοι δημοσιεύονται στην Εφημερίδα της Κυβερνήσεως. Από τους πίνακες αυτούς γίνονται οι διορισμοί στα σχολεία της Πρωτοβάθμιας και Δευτεροβάθμιας Εκπαίδευσης κατά την απόλυτη σειρά των υποψηφίων και με βάση τις δηλούμενες προτιμήσεις τους. Επιτυχόντες θεωρούνται εκείνοι των οποίων ο βαθμός σε κάθε μάθημα αντιστοιχεί σε ποσοστό τουλάχιστον 70% της προβλεπόμενης ανώτατης βαθμολογίας.

6. Με απόφαση των οικείων Α.Ε.Ι., που εγκρίνεται από τον Υπουργό Εθνικής Παιδείας και Θρησκευμάτων, καταρτίζονται στα Α.Ε.Ι. προγράμματα θεωρητικής κατάρτισης και πρακτικής άσκησης, διάρκειας δύο ακαδημαϊκών εξαμήνων, τα οποία παρακολουθούν οι υποψήφιοι εκπαιδευτικοί είτε κατά τη διάρκεια των βασικών σπουδών τους είτε μετά τη λήξη αυτών. Σε όσους παρακολουθούν επιτυχώς τα προγράμματα, χορηγείται Πιστοποιητικό Παιδαγωγικής και Διδακτικής Επάρκειας, το οποίο παρέχει τη δυνατότητα συμμετοχής στους διαγωνισμούς για την κατάρτιση πίνακα διοριστέων εκπαιδευτικών.

7. Από το σχολικό έτος 1998-1999, προσωρινοί αναπληρωτές και ωρομίσθιοι εκπαιδευτικοί προσλαμβάνονται, κατά τα οριζόμενα στην παράγραφο 2 του παρόντος άρθρου, από τους πίνακες διοριστέων του ν. 1566/1985 και από τους εγγεγραμμένους στους πίνακες των επιτυχόντων στο διαγωνισμό και μη διοριζόμενους σε οργανικές θέσεις. Από το έτος 2003, οι προσλήψεις προσωρινών αναπληρωτών και ωρομίσθιων εκπαιδευτικών γίνονται αποκλειστικά από τους πίνακες των επιτυχόντων στο διαγωνισμό υποψήφιων εκπαιδευτικών.

8. Επί μία πενταετία από την έναρξη ισχύος του παρόντος νόμου, γίνονται δεκτοί στο διαγωνισμό οι έχοντες τα τυπικά προσόντα διορισμού και χωρίς Πιστοποιητικό Παιδαγωγικής και Διδακτικής Επάρκειας. Από τη συμπλήρωση της πενταετίας ο σκοπός και ο τρόπος λειτουργίας της ΠΑ.ΤΕ.Σ. της Σ.Ε.Λ.Ε.Τ.Ε. επανακαθορίζεται με προεδρικό διάταγμα, που εκδίδεται με πρόταση του Υπουργού Εθνικής Παιδείας και Θρησκευμάτων.

9. Κατά τα λοιπά εφαρμόζονται οι διατάξεις που ισχύουν για τη λειτουργία του Ανωτάτου Συμβουλίου Επιλογής Προσωπικού.

'Αρθρο 7

Ρυθμίσεις για το Παιδαγωγικό Ινστιτούτο (Π.Ι.).

1. Στους βασικούς συντελεστές της εκπαίδευσης του άρθρου 1 παρ. 2 του ν.1566/1985 προστίθεται η κατάρτιση Ενιαίου Πλαισίου Προγράμματος Σπουδών (Ε.Π.Π.Σ.), το οποίο προσδιορίζει τους στόχους της διδασκαλίας από το δημοτικό σχολείο μέχρι και το λύκειο και προδιαγράφει τα πλαίσια, μέσα στα οποία αναπτύσσεται το περιεχόμενο των αναλυτικών προγραμμάτων. Το Ε.Π.Π.Σ. καταρτίζεται, ύστερα από γνώμη του Π.Ι., με απόφαση του Υπουργού Εθνικής Παιδείας και Θρησκευμάτων.

2. Τα θέματα των άρθρων 3 παρ. 9, (περιπτώσεις δδ', εε', στστ' και ζζ'), 4 παρ. 11 (περιπτώσεις ε' στ' και ζ'), 5 παρ. 11 (περιπτώσεις β', γ', ζ', και η'), 7 παρ. 5 (περιπτώσεις γ', δ', η', θ' και ι',) 8 παρ. 9 (περιπτώσεις β', γ', δ', η' και θ'), 9 παρ. 9 (περιπτώσεις β', γ', δ', η' και θ'), 32 παρ. 6 (περιπτώσεις ε', στ', ζ', θ', ιβ' και ιγ') και 60 παρ. 8. του ν.1566/1985 ρυθμίζονται εφεξής με αποφάσεις του Υπουργού Εθνικής Παιδείας και Θρησκευμάτων, ύστερα από εισήγηση του Παιδαγωγικού Ινστιτούτου με την επιφύλαξη της ισχύος της παραγράφου 9 του άρθρου 1 του παρόντος νόμου. Η απόφαση για τη ρύθμιση των θεμάτων της παραγράφου 8 του άρθρου 60 του ν. 1566/1985 προσυπογράφεται και από τον Υπουργό Οικονομικών.

3. Το άρθρο 60 του ν. 1566/1985 επαναφέρεται σε ισχύ και η παράγραφος 2 του άρθρου αυτού αντικαθίσταται ως εξής:

"2. Τα διδακτικά βιβλία γράφονται με βάση τα αναλυτικά προγράμματα και τα προγράμματα σπουδών. Η συγγραφή των διδακτικών βιβλίων γίνεται είτε με προκήρυξη διαγωνισμού είτε με ανάθεση σε έναν ή περισσότερους συγγραφείς ή νομικά πρόσωπα ύστερα από πρόσκληση εκδήλωσης ενδιαφέροντος είτε με απευθείας ανάθεση σε συγγραφείς ή σε νομικά πρόσωπα ή σε ομάδες εκπαιδευτικών που αποσπώνται κατά κύρια απασχόληση και χωρίς ιδιαίτερη αμοιβή στο Π.Ι. για τη συγγραφή αυτή. Στις ομάδες εκπαιδευτικών για τη συγγραφή των διδακτικών βιβλίων μπορούν να μετέχουν και σύμβουλοι ή πάρεδροι του Π.Ι., καθώς και άλλοι ειδικοί επιστήμονες.

Σελίδα 1084 

 

Καθιερώνεται η εισαγωγή στα σχολεία περισσότερων από ένα διδακτικών βιβλίων για το μαθητή σε μαθήματα που αυτό κρίνεται απαραίτητο. Στην περίπτωση αυτή τα διδακτικά βιβλία είτε γράφονται από ειδικές συγγραφικές ομάδες που συγκροτούνται για κάθε βιβλίο με απόφαση του Συντονιστικού Συμβουλίου του Π.Ι. είτε προέρχονται με επιλογή από το ελεύθερο εμπόριο, με τις διαδικασίες που προβλέπονται από το άρθρο 60 του ν.1566/1985. Το δικαίωμα χρήσης και εκμετάλλευσης των βιβλίων ανήκει στο Υπουργείο Εθνικής Παιδείας και Θρησκευμάτων, εκτός εάν υπάρχει αντίθετη συμφωνία."

4. Ο ειδικός λογαριασμός έρευνας του Π.Ι. λειτουργεί σύμφωνα με τις διατάξεις που προβλέπονται για τη λειτουργία των ειδικών λογαριασμών των Α.Ε.Ι. και τις διατάξεις της ΚΑ 679/1996 (ΦΕΚ 826 Β'), κατά παρέκκλιση των διατάξεων περί δημοσίου λογιστικού και προμηθειών. 'Οπου στο νόμο λειτουργίας των ειδικών λογαριασμών των Α.Ε.Ι. απαιτείται η έγκριση του Πρύτανη ή της Συγκλήτου, για τον ειδικό λογαριασμό του Π.Ι. απαιτείται η έγκριση του Προέδρου ή του Συντονιστικού Συμβουλίου του Π.Ι. αντίστοιχα. Πρόεδρος της επιτροπής ερευνών του ειδικού λογαριασμού του Π.Ι. είναι ο Πρόεδρος του Π.Ι. ή ένας από τους αντιπροέδρους, που ορίζεται με απόφαση του Συντονιστικού Συμβουλίου του Π.Ι.. Με απόφαση του Συντονιστικού Συμβουλίου του Π.Ι. μπορεί να οριστεί και αντιπρόεδρος της επιτροπής ερευνών του ειδικού λογαριασμού. Στην επιτροπή ερευνών του ειδικού λογαριασμού οι αντιπρόεδροι του Π.Ι., όταν απουσιάζουν ή κωλύονται, αναπληρώνονται από τους αναπληρωτές Προέδρους των Τμημάτων του αντίστοιχα.

'Αρθρο 8

Αξιολόγηση του εκπαιδευτικού έργου

Πρωτοβάθμιας και Δευτεροβάθμιας Εκπαίδευσης

1. Ως αξιολόγηση του εκπαιδευτικού έργου Πρωτοβάθμιας και Δευτεροβάθμιας Εκπαίδευσης νοείται η διαδικασία αποτίμησης της ποιότητας της παρεχόμενης εκπαίδευσης και του βαθμού υλοποίησης των σκοπών και των στόχων της, όπως αυτοί καθορίζονται από την ισχύουσα νομοθεσία.

2. Η αξιολόγηση αυτή αφορά όλους τους τύπους και μορφές των σχολείων Πρωτοβάθμιας και Δευτεροβάθμιας Εκπαίδευσης.

3. Κατά την αξιολόγηση εκτιμάται η επάρκεια των Εκπαιδευτικών Πρωτοβάθμιας και Δευτεροβάθμιας Εκπαίδευσης, η απόδοση των σχολικών μονάδων, καθώς και γενικότερα η αποτελεσματικότητα του συστήματος πρωτοβάθμιας και δευτεροβάθμιας εκπαίδευσης σε περιφερειακό και εθνικό επίπεδο.

4. Η ως άνω αξιολόγηση διακρίνεται σε εσωτερική και εξωτερική αξιολόγηση του εκπαιδευτικού έργου Πρωτοβάθμιας και Δευτεροβάθμιας Εκπαίδευσης.

Α. Εσωτερική Αξιολόγηση

α) Η εσωτερική αξιολόγηση ασκείται από τους Διευθυντές των σχολικών μονάδων, τους Προϊσταμένους Διευθύνσεων και Γραφείων, και τους Σχολικούς Συμβούλους.

β) Ο Διευθυντής της σχολικής μονάδας συντάσσει αξιολογική έκθεση για τη σχολική μονάδα, την οποία διευθύνει και για τους εκπαιδευτικούς της σχολικής μονάδας. Σε όσες σχολικές μονάδες δεν έχει ορισθεί Διευθυντής ή ο Διευθυντής κωλύεται ή ελλείπει, οι ως άνω εκθέσεις συντάσσονται από τον Αναπληρωτή Διευθυντή.

γ) Ο Προϊστάμενος Διεύθυνσης και οι Προϊστάμενοι Γραφείων συντάσσουν αξιολογική έκθεση για τον τρόπο λειτουργίας των σχολικών μονάδων της αρμοδιότητάς τους, για τους Διευθυντές των εν λόγω σχολικών μονάδων και για το εκπαιδευτικό προσωπικό που υπηρετεί με οποιονδήποτε τρόπο στη Διεύθυνση Εκπαίδευσης ή στα Γραφεία Εκπαίδευσης αντίστοιχα. Ο Προϊστάμενος Διεύθυνσης συντάσσει επίσης αξιολογική έκθεση για τους Προϊσταμένους Γραφείων Εκπαίδευσης και για τον Προϊστάμενο του Γραφείου Φυσικής Αγωγής.

Ο Σχολικός Σύμβουλος υποστηρίζει το επιστημονικό και εκπαιδευτικό έργο των εκπαιδευτικών της περιοχής ευθύνης του και συντάσσει αξιολογική έκθεση για θέματα που αφορούν την επιστημονική και διδακτική επάρκεια του εκπαιδευτικού. Σε περίπτωση που δεν έχει οριστεί Σχολικός Σύμβουλος ή αυτός που έχει ορισθεί κωλύεται ή ελλείπει, οι ως άνω εκθέσεις συντάσσονται από τον αναπληρωτή του.

Β. Εξωτερική Αξιολόγηση

α) Η εξωτερική αξιολόγηση ασκείται από το Σώμα Μονίμων Αξιολογητών (Σ.Μ.Α.).

β) Για το σκοπό αυτόν συνιστώνται τετρακόσιες (400) οργανικές θέσεις μόνιμων αξιολογητών ΠΕ κατηγορίας στο Υπουργείο Εθνικής Παιδείας και Θρησκευμάτων.

Η διαδικασία πλήρωσης των ως άνω θέσεων γίνεται με δημόσιο διαγωνισμό. Η σχετική προκήρυξη εκδίδεται από τους Υπουργούς Εσωτερικών, Δημόσιας Διοίκησης και Αποκέντρωσης, Οικονομικών και Εθνικής Παιδείας και Θρησκευμάτων και δημοσιεύεται στον ημερήσιο τύπο. Με την προκήρυξη καθορίζονται ο αριθμός και η ειδικότητα των υπό πλήρωση θέσεων, τα απαιτούμενα δικαιολογητικά, ο χρόνος υποβολής τους, ο χρόνος και ο τόπος διενέργειας του διαγωνισμού. Οι υποψήφιοι πρέπει να μην έχουν υπερβεί το 55ο έτος της ηλικίας τους και να έχουν ιδιαίτερα αυξημένα επιστημονικά προσόντα, σημαντική διδακτική προϋπηρεσία και ειδικότερα:

i. πτυχίο Α.Ε.Ι. ή άλλο αναγνωρισμένο τίτλο της ημεδαπής ή της αλλοδαπής και συνεκτιμάται το μεταπτυχιακό ή διδακτορικό δίπλωμα της ημεδαπής ή αναγνωρισμένος ισότιμος τίτλος της αλλοδαπής ή αντίστοιχος τίτλος των Κρατών - Μελών της Ε.Ε.

ii. δωδεκαετή τουλάχιστον διδακτική προϋπηρεσία σε δημόσιο ή ιδιωτικό σχολείο Πρωτοβάθμιας ή Δευτεροβάθμιας Εκπαίδευσης ή στην Τριτοβάθμια Εκπαίδευση στην ημεδαπή ή στην αλλοδαπή.

γ) Οι υποψήφιοι εξετάζονται σε θέματα που αναφέρονται στην οργάνωση, διοίκηση και λειτουργία της εκπαίδευσης, στη θεωρία και τη μεθοδολογία της αξιολόγησης, καθώς και σε θέματα που αναφέρονται στο σύνολο του γνωστικού αντικειμένου της ειδικότητάς τους, όπως προβλέπεται στα αναλυτικά προγράμματα των σχολείων. Οι υποψήφιοι επιλέγονται με γραπτή εξέταση και δημόσια συνέντευξη.

δ) Με κοινή απόφαση των Υπουργών Εθνικής Παιδείας και Θρησκευμάτων και Οικονομικών, που δημοσιεύεται στην Εφημερίδα της Κυβερνήσεως, καθορίζονται τα ειδικότερα κριτήρια επιλογής, η σύνδεση και η συγκρότηση της εξεταστικής επιτροπής ο τρόπος και η διαδικασία εξέτασης, η αποζημίωση των μελών της εξεταστικής επιτροπής, η εξεταζόμενη ύλη, ο τρόπος βαθμολόγησης και γενικά κάθε θέμα που αφορά την οργάνωση και τη διαδικασία εξέτασης των μόνιμων αξιολογητών.

ε) Για την εποπτεία, τον έλεγχο και το συντονισμό των μελών του Σ.Μ.Α. και των Σχολικών Συμβούλων συνιστάται Επιτροπή Αξιολόγησης Σχολικής Μονάδας (Ε.Α.Σ.Μ.) με θητεία, αποτελούμενη από προσωπικότητες κύρους που διορίζονται με απόφαση του Υπουργού Εθνικής Παιδείας και Θρησκευμάτων, ύστερα από γνώμη της Κοινοβουλευτικής Επιτροπής των Μορφωτικών Υποθέσεων της Βουλής. Η ως άνω Επιτροπή υπάγεται στον Υπουργό Εθνικής Παιδείας και Θρησκευμάτων. Με την ίδια απόφαση, ο Υπουργός Εθνικής Παιδείας και Θρησκευμάτων ορίζει τον Πρόεδρο και το Γραμματέα της Ε.Α.Σ.Μ..

στ) 'Εργο των μελών του Σ.Μ.Α. είναι ιδίως:

i) Η αξιολόγηση της σχολικής μονάδας και των εκπαιδευτικών με αποκλειστική ευθύνη τους.

ii) Η σύνταξη των ερωτηματολογίων αξιολόγησης κάθε σχολικής μονάδας.

iii) Η αξιολόγηση των στελεχών εκπαίδευσης και των κέντρων, μονάδων και υπηρεσιών υποστήριξης της εκπαίδευσης και η σύνταξη σχετικής έκθεσης που υποβάλλεται στην Ε.Α.Σ.Μ..

iv) Ο έλεγχος της ακρίβειας κατά τη συμπλήρωση των ερωτηματολογίων από τους μαθητές.

ν) Η σύνταξη γενικής έκθεσης αξιολόγησης και η υποβολή της στην Ε.Α.Σ.Μ..

Σελίδα 1085 

 

vi) Η παραπομπή προς τα αρμόδια όργανα για την επιβολή οποιασδήποτε πειθαρχικής ποινής στους εκπαιδευτικούς.

ζ) Για τη μονιμοποίηση, την εξέλιξη και την επιλογή σε θέσεις στελεχών της εκπαίδευσης απαιτείται προηγούμενη έκθεση των μόνιμων αξιολογητών. Κατά τη σύνταξη της τελικής έκθεσης αξιολόγησης των εκπαιδευτικών από τους μόνιμους αξιολογητές λαμβάνονται υπόψη και οι εκθέσεις της εσωτερικής τους αξιολόγησης.

η) Με προεδρικό διάταγμα που εκδίδεται με πρόταση του Υπουργού Εθνικής Παιδείας και Θρησκευμάτων, καθορίζονται οι όροι και η διαδικασία της μονιμοποίησης των εκπαιδευτικών Πρωτοβάθμιας και Δευτεροβάθμιας Εκπαίδευσης, η υπηρεσιακή τους εξέλιξη, καθώς και οι εγγυήσεις που παρέχονται στους αξιολογούμενους σε σχέση με τις εκθέσεις αξιολόγησής τους και η διαδικασία οριστικοποίησης αυτών.

θ) Με αποφάσεις του Υπουργού Εθνικής Παιδείας και Θρησκευμάτων, που δημοσιεύονται στην Εφημερίδα της Κυβερνήσεως, καθορίζονται η συγκρότηση, η σύνθεση, η οργάνωση, η λειτουργία και η θητεία της Ε.Α.Σ.Μ., η διοικητική υποστήριξη του Σ.Μ.Α., τα ειδικότερα καθήκοντα των αξιολογητών και των μελών της Ε.Α.Σ.Μ., η διαδικασία, ο τύπος, ο χρόνος, το περιεχόμενο της αξιολόγησης, καθώς και κάθε άλλη αναγκαία λεπτομέρεια για την αξιολόγηση.

ι) Με προεδρικό διάταγμα, που εκδίδεται με πρόταση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης και Οικονομικών, καθορίζονται οι αποδοχές των αξιολογητών και των μελών της Ε.Α.Σ.Μ. και η υπηρεσιακή τους κατάσταση.

'Αρθρο 9

Περιφερειακά Κέντρα Στήριξης

Εκπαιδευτικού Σχεδιασμού

1. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εθνικής Παιδείας και Θρησκευμάτων, ιδρύονται δεκατρία (13) Κέντρα Στήριξης του Εκπαιδευτικού Σχεδιασμού ένα σε κάθε Περιφέρεια (ΠΕ.ΚΕ.Σ.Ε.Σ.).

2. 'Εργο των ΠΕ.ΚΕ.Σ.Ε.Σ. είναι η συλλογή και επεξεργασία στοιχείων, που διευκολύνουν την αποτίμηση του εκπαιδευτικού έργου και τον εκπαιδευτικό σχεδιασμό Πρωτοβάθμιας και Δευτεροβάθμιας Εκπαίδευσης.

3. Με το ίδιο προεδρικό διάταγμα καθορίζονται η έδρα, η στελέχωση, οι αποδοχές, η υπηρεσιακή κατάσταση των μελών, τα ειδικότερα καθήκοντα και κάθε θέμα σχετικό με την οργάνωση και λειτουργία των ΠΕ.ΚΕ.Σ.Ε.Σ. και του εν γένει περιφερειακού εκπαιδευτικού σχεδιασμού.

'Αρθρο 10

Σχολικός Επαγγελματικός Προσανατολισμός

1. Ο Σχολικός Επαγγελματικός Προσανατολισμός (Σ.Ε.Π.) στοχεύει στην παροχή βοήθειας προς τους μαθητές κατά τα διάφορα στάδια της ανάπτυξής τους, ώστε να συνειδητοποιήσουν τις κλίσεις τους, να αναπτύξουν τις δεξιότητές τους και να διεκδικήσουν τη συμμετοχή τους στο κοινωνικό γίγνεσθαι.

2. α) Το κατά τις διατάξεις του άρθρου 16 του ν. 2224/1994, Εθνικό Κέντρο Επαγγελματικού Προσανατολισμού (Ε.Κ.Ε.Π.) με έδρα την Αθήνα, τελεί υπό ην εποπτεία των Υπουργών Εθνικής Παιδείας και Θρησκευμάτων και Εργασίας και Κοινωνικών Ασφαλίσεων.

β) Με προεδρικό διάταγμα, που εκδίδεται με πρόταση των Υπουργών Εθνικής Παιδείας και Θρησκευμάτων και Εργασίας και Κοινωνικών Ασφαλίσεων, ρυθμίζονται οι σκοποί του Κέντρου, η συγκρότηση, η σύνθεση, η θητεία και οι αρμοδιότητες του Διοικητικού του Συμβουλίου, καθώς και οι πόροι και θέσεις του προσωπικού του.

γ) Με κοινές αποφάσεις των Υπουργών Εθνικής Παιδείας και Θρησκευμάτων και Εργασίας και Κοινωνικών Ασφαλίσεων, που εκδίδονται ύστερα από πρόταση του Διοικητικού Συμβουλίου του Ε.Κ.Ε.Π. και δημοσιεύονται στην Εφημερίδα της Κυβερνήσεως, ρυθμίζονται όλα τα θέματα που αφορούν την εσωτερική λειτουργία του Διοικητικού Συμβουλίου και του Κέντρου. Με όμοιες αποφάσεις καθορίζονται οι προϋποθέσεις λειτουργίας φορέων Παροχής Υπηρεσιών Επαγγελματικού Προσανατολισμού, που δημιουργούνται από Εταιρείες του Αστικού Κώδικα και του Εμπορικού Νόμου, καθώς επίσης η πιστοποίηση της επάρκειας των Στελεχών Επαγγελματικού Προσανατολισμού και η τήρηση αντίστοιχων μητρώων και καταρτίζονται οι ακόλουθοι κανονισμοί:

ι. Κανονισμοί οργάνωσης, λειτουργίας και κατάστασης προσωπικού του Ε.Κ.Ε.Π..

ιι. Κανονισμός λειτουργίας του Δ.Σ..

ιιι. Κανονισμός οικονομικής διαχείρισης, προμηθειών, ελέγχου και λοιπών θεμάτων διοικητικής μέριμνας.

ιv. Κανονισμός ανάθεσης και εκτέλεσης μελετών, προγραμμάτων και κάθε είδους υπηρεσιών, σχετικά με την πραγματοποίηση των σκοπών του και τη λειτουργία του.

3. α) Για τη διάδοση του θεσμού του σχολικού επαγγελματικού προσανατολισμού στην επικράτεια ιδρύονται εξήντα οκτώ (68) Κέντρα Συμβουλευτικής-Προσανατολισμού (ΚΕ.ΣΥ.Π.) στις έδρες των νομών, ένα (1) Κέντρο στο Παιδαγωγικό Ινστιτούτο, ένα (1) Κέντρο στη Διεύθυνση Σπουδών Δευτεροβάθμιας Εκπαίδευσης του Υπουργείου Εθνικής Παιδείας και Θρησκευμάτων και διακόσια (200) Γραφεία Σ.Ε.Π. σε ισάριθμα σχολεία της χώρας. Τα νομαρχιακά ΚΕ.ΣΥ.Π. και τα γραφεία Σ.Ε.Π. υπάγονται στην αρμοδιότητα του Υπουργείου Εθνικής Παιδείας και Θρησκευμάτων και χρηματοδοτούνται από τον τακτικό προϋπολογισμό του Υπουργείου Εθνικής Παιδείας και Θρησκευμάτων.

β) Με προεδρικό διάταγμα, που εκδίδεται με πρόταση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης και Οικονομικών, καθορίζονται οι ειδικότεροι σκοποί και των Γραφείων Σ.Ε.Π., οι θέσεις, τα καθήκοντα και οι αποδοχές του προσωπικού τους, η οργάνωση και λειτουργία τους, ο αριθμός των ΚΕ.ΣΥ.Π. ανά νομό, καθώς και τα σχολεία στα οποία θα λειτουργούν τα Γραφεία Σ.Ε.Π..

'Άρθρο 11

'Έναρξη ισχύος

Η ισχύς του παρόντος αρχίζει από τη δημοσίευση του στην Εφημερίδα της Κυβερνήσεως, εκτός εάν ορίζεται διαφορετικά από τις επί μέρους διατάξεις του.

ΠΡΟΕΔΡΟΣ (Απόστολος Κακλαμάνης): Παρακαλώ το Τμήμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμεθα στη συζήτηση του νομοσχεδίου του Υπουργείου Οικονομικών "Σύσταση Ανώνυμης Εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" ("Δ.Ε.Κ.Α Α.Ε") και άλλες διατάξεις".

Κύριοι συνάδελφοι, το νομοσχέδιο αυτό στη Διάσκεψη των Προέδρων αποφασίστηκε να συζητηθεί σήμερα κατ' αρχήν, να συνεχίσουμε και αύριο και στην περίπτωση που ολοκληρώσουμε τη συζήτηση των άρθρων αύριο νωρίς, θα μπούμε στη συζήτηση του νομοσχεδίου του Υπουργείου Εσωτερικών Δημόσιας Διοίκησης και Αποκέντρωσης.

Η Νέα Δημοκρατία ορίζει, ως κοινοβουλευτικό εκπρόσωπό της, το Βουλευτή Επικρατείας κ. Γεώργιο Αλογοσκούφη.

Το Κομμουνιστικό Κόμμα Ελλάδος ορίζει ως ειδικό αγορητή, τον Αντιπρόεδρο της Βουλής κ. Δημήτριο Β. Κωστόπουλο. 

Ο Συνασπισμός της Αριστεράς και της Προόδου ορίζει ως κοινοβουλευτικό εκπρόσωπο το Βουλευτή Ευβοίας κ. Ευάγγελο Αποστόλου.

Ο Πρόεδρος του Δημοκρατικού Κοινωνικού Κινήματος ορίζει τη Βουλευτή κ. Βασιλική Αράπη-Καραγιάννη ως ειδική αγορήτρια στο ίδιο νομοσχέδιο.

Υπάρχουν δύο κυβερνητικές τροπολογίες. Υποθέτω ότι δεν 

Σελίδα 1086 

θα κατατεθεί άλλη τροπολογία, κύριε Υπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, υπάρχουν τρεις απλές τροπολογίες, οι οποίες θα κατατεθούν και θα διανεμηθούν εντός ολίγου.

ΠΡΟΕΔΡΟΣ (Απόστολος Κακλαμάνης): Εάν κατατεθούν σύντομα, εγώ επιφυλάσσομαι μετά το τέλος της συζητήσεως και των άρθρων να σας προτείνω χρόνο, ανάλογα με το περιεχόμενο αυτών των τροπολογιών.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, πρέπει να έχουμε το χρόνο να τις διαβάσουμε. 

ΠΡΟΕΔΡΟΣ (Απόστολος Κακλαμάνης): Ναι, γι'αυτό λέγω ότι έπρεπε να είχαν κατατεθεί οι τροπολογίες. Ελπίζω από την έναρξη της νέας Συνόδου, ότι θα λυθεί οριστικά το θέμα των τροπολογιών.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, μόλις ενημερώθηκα ότι οι δυο έχουν ήδη κατατεθεί και έχουν διανεμηθεί, οπότε μένει μία, η οποία είναι εξαιρετικά σύντομη και ουσιαστικά παραπέμπει στην έκδοση ενός προεδρικού διατάγματος και η οποία κατετέθη τώρα και θα διανεμηθεί εντός ολίγου.

ΠΡΟΕΔΡΟΣ (Απόστολος Κακλαμάνης): Καλώς.

ΝΙΚΟΛΑΟΣ ΓΚΕΛΕΣΤΑΘΗΣ: Ο κύριος Πρωθυπουργός είπε ότι θα σταματήσει αυτή η διαδικασία των τροπολογιών.

ΠΡΟΕΔΡΟΣ (Απόστολος Κακλαμάνης): Είναι έτσι πράγματι και εγώ είμαι υποχρεωμένος να παραδεχθώ ότι έχει περιορισθεί σημαντικότατα. Και εσείς ως παλαιότερος συνάδελφος το θυμάσθε -εννοώ όχι εμού παλαιότερος, διότι είστε μάλλον νεότερος- ότι είχαμε πληθώρα τροπολογιών. Ελπίζω ότι θα λυθεί οριστικά με την έναρξη της νέας Συνόδου.

Ο κ. Μαγκριώτης, εισηγητής της Πλειοψηφίας, έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κύριοι συνάδελφοι, το νομοσχέδιο που συζητούμε είναι ιδιαίτερα σημαντικό και ιδιαίτερα λιτό και αποκαλύπτει ίσως πως τα σημαντικά, περιέχονται σε λίγες φράσεις, σε λίγους λόγους και βεβαίως σε λίγα άρθρα.

Το παρόν νομοσχέδιο ίσως έρχεται με αρκετή καθυστέρηση, αφού η Κυβέρνηση από τις προγραμματικές της δηλώσεις ακόμη, είχε διατυπώσει την αναγκαιότητα δημιουργίας, ενός φορέα ο οποίος θα διαχειρίζεται τις κινητές αξίες του δημοσίου, και γενικότερα στοιχεία της δημόσιας περιουσίας.

Βεβαίως, έχουν προηγηθεί μια σειρά θεσμικών νομοσχεδίων ανάλογα περιεχομένου που σε ένα βαθμό ήταν προπαρασκευαστικά για το παρόν νομοσχέδιο. Παρόλα αυτά όμως, υπήρξαν ενστάσεις και επιφυλάξεις στη διαρκή επιτροπή της Βουλής. Πιστεύω πως μετά τις διευκρινήσεις που υπήρξαν τόσο από την πλευρά της Κυβέρνησης και των αρμοδίων Υπουργών, όσο και από τους εκπροσώπους των φορέων που εκλήθησαν σ'αυτή, ότι αυτές θα έχουν αρθεί και ότι το νομοσχέδιο αυτό θα γίνει νόμος του κράτους με την ευρύτερη δυνατή πλειοψηφία.

Κυρίες και κύριοι συνάδελφοι, στο νέο διεθνές ανταγωνιστικό οικονομικό περιβάλλον στο οποίο ζούμε και που καθημερινά αποκτά καθολικές διαστάσεις, δεν μπορεί παρά το κράτος να εκσυγχρονίζεται με ταχύτατους ρυθμούς, να προσαρμόζεται και να διαμορφώνει ευέλικτα σχήματα και φορείς μέσα από τους οποίους θα διαχειρίζεται και τις κινητές αξίες, τις οποίες κατέχει αλλά και άλλα χρηματοπιστωτικά προϊόντα, τα οποία είτε υπάρχουν και διακινούνται στην ελληνική χρηματιστηριακή αγορά είτε δημιουργούνται καθημερινώς. Πολύ περισσότερο θα πρέπει να προετοιμαστεί το ελληνικό δημόσιο για την εισαγωγή στο σύστημα των σταθερών νομισματικών ισοτιμιών και στο κοινό νόμισμα, όπου πλέον η διαπραγμάτευση των κινητών τίτλων, πολύ περισσότερο η διαπραγμάτευση των κρατικών τίτλων, θα γίνεται στο κοινό ευρωπαϊκό νόμισμα και τότε θα χρειάζεται μεγαλύτερη ευελιξία, μεγαλύτερη τόλμη, μεγαλύτερη αποφασιστικότητα και φαντασία στη διαχείριση των τίτλων του δημοσίου.

(Στο σημείο αυτό, την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Με τη δημιουργία του νέου φορέα δίδεται η δυνατότητα υιοθέτησης νέων μεθόδων για την αξιοποίηση των κινητών αξιών που κατέχει το δημόσιο. Δυνατότητα διαχείρισης των νέων χρηματοπιστωτικών προϊόντων που καθημερινώς εισάγονται και στην ελληνική χρηματαγορά. Ανάλογους φορείς διαθέτουν όλα τα ανεπτυγμένα κράτη όλες οι ανεπτυγμένες οικονομίες και φυσικά όλα τα κράτη μέλη της Ευρωπαϊκής 'Ενωσης.

Κύριοι συνάδελφοι, το κράτος πρέπει να δημιουργήσει επιτέλους, πέρα από τις διακηρύξεις, τους ευέλικτους, ασφαλείς φορείς που θα λειτουργούν με διαφάνεια και αποδοτικότητα για την διαχείριση των κινητών αξιών που κατέχει το ίδιο, αλλά και ο ευρύτερος δημόσιος τομέας. Με το νομοσχέδιο αυτό και το φορέα που δημιουργείται, δηλαδή τη "ΔΕΚΑ Α.Ε.", κατακτάται η ευελιξία λόγω ακριβώς της μορφής του νομικού προσώπου που καλείται να διαχειριστεί τις κινητές αξίες του δημοσίου.

Είναι ασφαλής η διαχείριση των κρατικών τίτλων γιατί υπάρχει πάντοτε η εποπτεία και η τελική έγκριση για τις πράξεις της "ΔΕΚΑ Α.Ε." του Υπουργείου Οικονομικών, δηλαδή της Κυβέρνησης, που όπως βεβαίως συμβαίνει και σήμερα. Και ο οργανισμός αυτής της ανώνυμης εταιρείας συγκροτείται από έγκριτα στελέχη και έμπειρους δημόσιους λειτουργούς κατά κύριο λόγο και σε ένα μεγάλο βαθμό απ' αυτούς που σήμερα διαχειρίζονται τους τίτλους αυτούς. Διασφαλίζει τη διαφάνεια από την ίδια τη νομική υπόσταση που έχει η ανώνυμη εταιρεία, που ξέρουμε όλοι ότι οι βασικές αρχές λειτουργίας μιας ανώνυμης εταιρείας είναι η ύπαρξη του προϋπολογισμού, η ύπαρξη του ισολογισμού στο τέλος του οικονομικού έτους και της ανάλογης χρήσης και φυσικά το ισοζύγιο μέσα σε τακτά περιοδικά διαστήματα, που θα δίνει τη δυνατότητα και στην Κυβέρνηση να παρακολουθεί την πορεία της εταιρείας και βεβαίως τη διαχείριση των τίτλων του δημοσίου κάνοντας τους ανάλογους χειρισμούς και κατευθύνοντας την εταιρεία αυτή για την εξυπηρέτηση των στρατηγικών, των μεσοπρόθεσμων, και των βραχυπρόθεσμων στόχων της Κυβέρνησης. Και αυτό γίνεται ιδιαίτερα σημαντικό αν κατανοήσουμε την ανάγκη σήμερα του κράτους να μη δανείζεται γενικώς λόγω της γενικής φερεγγυότητάς του που έχει, αλλά να δανείζεται με εμπράγματες εξασφαλίσεις αποκτώντας μεγαλύτερη ευελιξία και αποδοτικότητα, καλύτερους όρους διαπραγμάτευσης και βεβαίως καλύτερη διαμόρφωση των τελικών μακροοικονομικών δεικτών, κάτι που είναι αναγκαίο στο νέο περιβάλλον στο οποίο ενσωματώνεται η οικονομία μας. Θα πρέπει να συνηθίζουμε σε μια νέα διαχείρηση μετά την είσοδο του ΕΥΡΩ και την είσοδό μας στην τρίτη φάση της νομισματικής και οικονομικής ένωσης. Η εξυπηρέτηση του δημοσίου και η πιθανή βελτίωση των δεικτών της οικονομίας, σίγουρα θα μας βοηθήσουν στη διαπραγμάτευση για την είσοδό μας στην τρίτη φάση της νομισματικής ένωσης και φυσικά στο κοινό νόμισμα. Είναι και αποδοτική- και νομίζω ότι αυτό είναι αυτονόητο- γιατί οι μηχανισμοί σήμερα που διαχειρίζονται τους τίτλους αυτούς και αύριο πολύ περισσότερους, δεν είναι ευέλικτοι. Υπόκεινται σε πολλαπλές διαδικασίες.

Περνούν από πολλά επίπεδα για να παρθούν οι τελικές αποφάσεις, δεν δίνεται η δυνατότητα μιας συνολικής εικόνας και μιας συνολικής διαπραγμάτευσης που επιτρέπει το δημόσιο να είναι πιο αποδοτικό στην τελική του λειτουργία.

Διακρίνουμε ότι με αρκετή προσοχή και θα έλεγα σε ένα βαθμό και με κάποια επιφυλακτικότητα, ξεκινά η συγκρότηση και η λειτουργία της εταιρείας αυτής, όπου το μετοχικό της κεφάλαιο είναι τα πενήντα εκατομμύρια (50.000.000) και όπως είπα προηγουμένως τους τίτλους κατέχει στο σύνολό του το δημόσιο και θα συνεχίζει να κατέχει όσο θα υπάρχει και θα λειτουργεί αυτή η εταιρεία. 

Ξεκινά, λοιπόν, δίνοντας τη διαχείριση των μετοχών που έχει το δημόσιο στην Εθνική Τράπεζα, μετοχών που όπως γνωρίζουμε όλοι είναι η ανταλλαγή του γνωστού δανείου που έδωσε το δημόσιο προς την ΕΤΕ.Η διαχείριση των αντίστοιχων μετοχών , μετοχών του ΟΤΕ , νέων μετοχών που θα προκύψουν μέσα από τις μετοχοποιήσεις με την ίδια διαδικασία του ΟΤΕ, δημοσίων οργανισμών και δημοσίων φορέων . Η "Δ.Ε.Κ.Α. Α.Ε." θα διαχειρίζεται τίτλους , συμμετοχές του 

Σελίδα 1087 

δημοσίου σε εταιρείες και βεβαίως κληροδοτήματα που σήμερα υπάρχουν στην κατοχή του δημοσίου και που θα υπάρξουν και αύριο.

Γίνεται κατανοητό μέσα από αυτήν την περιγραφή η "Δ.Ε.Κ.Α. Α.Ε.", στην αρχή θα κάνει βήματα που θα χαρακτηρίζονται από αρκετή επιφυλακτικότητα γιατί είναι ένας νέος τρόπος διαχείρισης από την πλευρά του δημοσίου των κινητών αξιών του. Κρίνεται ορθή αυτή η επιφυλακτικότητα είναι σίγουρο όμως πως πολύ γρήγορα θα υπάρξει αναγκαιότητα να διευρύνει τον κύκλο εργασιών της η εταιρεία αυτή, στο βαθμό βεβαίως που θα έχει και τα ανάλογα θετικά αποτελέσματα.Επιφυλάξεις που υπήρξαν όσον αφορά το κόστος λειτουργίας της και την κερδοφορία νομίζω πως δεν πρέπει να συνεχίσουν να υπάρχουν γιατί αφ' ενός μεν δε θα δημιουργήσει πρόσθετα κόστη στη λειτουργία του δημοσίου, αφού στην πλειοψηφία τους οι υπάλληλοι θα είναι αποσπασμένοι δημόσιοι λειτουργοί και μάλιστα των υψηλών κλιμακίων του Υπουργείου Οικονομικών και άλλων εμπλεκόμενων φορέων . Θα έχει τη νομική υποστήριξη της Νομικής Υπηρεσίας του Υπουργείου Οικονομικών και βεβαίως εκτιμώ πως θα έχει και την ανάλογη υποστήριξη στην υλικοτεχνική της υποδομή. Συμβολικό περισσότερο το κεφάλαιο των πενήντα εκατομμυρίων (50.000.000) για να καλύψει θα έλεγα το τυπικό του νόμου για το σύστημα μιας ανώνυμης εταιρείας.

Από την άλλη πλευρά είναι αυτονόητο πως δεν επιδιώκεται η άμεση κερδοφορία της εταιρείας αυτής αλλά μέσα από αυτήν η καλύτερη αξιοποίηση των τίτλων του δημοσίου. Και με αυτήν, λοιπόν, την έννοια οι προβληματισμοί γύρω από την κερδοφορία της εταιρείας νομίζω πως δεν έχουν υποστηρικτικά επιχειρήματα αφού και το κόστος λειτουργίας της θα είναι περιορισμένο αλλά και η δυνατότητα της σχετικής της κερδοφορίας για να καλύπτει αυτό το κόστος , δεν θα χρειάζεται, δηλαδή, την εισφορά του κρατικού προϋπολογισμού.

Επίσης θέλω να τονίσω πως η μεγέθυνση της "Δ.Ε.Κ.Α. Α.Ε." όσον αφορά τον πολλαπλασιασμό και την επέκταση των τίτλων που θα διαχειρίζεται μέρα με τη μέρα , όπως προέκυψε και από τις παρατηρήσεις και τις απαντήσεις σε ανάλογα ερωτήματα που υπήρξαν από συναδέλφους στη διαρκή επιτροπή, από την πλευρά των εκπροσώπων του Χρηματηστηρίου, θα πρέπει να κρίνεται ως θετική. Δεν θα έχει άμεση σχέση η ΔΕΚΑ ΑΕ με το Χρηματιστήριο. Δεν θα παρεμβαίνει στην χρηματιστηριακή αγορά.

'Ισως θα βοηθάει στην διασφάλιση της σταθερότητας και που ούτως ή άλλως πράττει σήμερα το δημόσιο ιδιαίτερα με τις Τράπεζες σε στιγμές που κρίνει αναγκαίο χωρίς να αλλοιώνει τον ανταγωνισμό στο Χρηματιστήριο.

Τέλος, θέλω να πω πως στο νομοσχέδιο αυτό περιλαμβάνονται και μερικές διατάξεις που συζητήθηκαν και στη διαρκή επιτροπή της Βουλής για μια σειρά άλλες προσαρμογές και ρυθμίσεις που εκτιμώ πως στη γενική εισήγηση δεν υπάρχει λόγος να τις συμπεριλάβω. Στην κατ' άρθρον συζήτηση εάν θα χρειασθεί θα διατυπώσουμε τις απόψεις μας.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο εισηγητής της Νέας Δημοκρατίας κ.Θεόδωρος Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ: Κυρίες και κύριοι συνάδελφοι, άκουσα με πολλή προσοχή τον εισηγητή του Kυβερνώντος Κόμματος. Και περίμενα από την εισήγησή του να γίνουν κάποιες διορθώσεις στις παρατηρήσεις, οι οποίες είχαν γίνει κατά τη συζήτηση του εν λόγω νομοσχεδίου στην επιτροπή. Δυστυχώς, εκείνο που παρατηρήσαμε είναι ότι το νομοσχέδιο, όπως ήλθε στην επιτροπή, έτσι έρχεται και στο Τμήμα για να ψηφισθεί.

Το υπό συζήτηση νομοσχέδιο "Σύσταση Ανώνυμης Εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" ("Δ.Ε.Κ.Α. Α.Ε.")" δεν μας βρίσκει αντίθετους ως φιλοσοφία. Γιατί πιστεύουμε ότι κινείται προς την κατεύθυνση περιορισμού της επιχειρηματικής δραστηριότητας του κράτους, το οποίο -όπως έχει αποδειχθεί διαχρονικά- απέτυχε παταγωδώς όπου το επεχείρησε και τη δημιουργία ευέλικτων μηχανισμών, που χρειάζεται η οικονομία μας, για να ανταποκριθεί στα νέα δεδομένα που καθημερινά διαμορφώνεται στο σύγχρονο χρηματιστηριακό περιβάλλον.

Κυρίες και κύριοι συνάδελφοι, με βάση τη συζήτηση που προηγήθηκε στην επιτροπή, ζητήσαμε να μας κάνουν ενημέρωση εξωκοινοβουλευτικοί φορείς, όπως είναι ο πρόεδρος της Κεφαλαιαγοράς, ο πρόεδρος του Χρηματιστηρίου και ο πρόεδρος της 'Ενωσης Θεσμικών Επενδυτών, οι οποίοι στην τοποθέτησή τους είχαν επιφυλάξεις για το νομοσχέδιο, λόγω της αοριστίας του ρόλου της Ανώνυμης Εταιρείας στην Κεφαλαιαγορά. Θεώρησαν, δηλαδή, ότι όπως φαίνεται από το καταστατικό της εταιρείας, δεν μπορεί να πραγματοποιήσει χρηματιστηριακές πράξεις η εν λόγω εταιρεία και έτσι, δεν υπάρχει κίνδυνος για τη χρηματαγορά. Το αντίθετο θα προκαλούσε σοβαρά προβλήματα.

Με βάση την αιτιολογική έκθεση και τις απαντήσεις που έδωσε ο κύριος Υπουργός στην επιτροπή και το δημοσίευμα στην εφημερίδα "ΤΟ ΒΗΜΑ" της 31ης Αυγούστου, είμαι υποχρεωμένος να κάνω τις πιο κάτω παρατηρήσεις και να αιτιολογήσω, γιατί η Νέα Δημοκρατία δεν μπορεί να συμφωνήσει και να ψηφίσει αυτό το νομοσχέδιο. 

Κύριε Υπουργέ, το εγχείρημα "σύσταση ανώνυμης εταιρείας -όπως λέτε- για μεγαλύτερη ευελιξία και καλύτερη αξιοποίηση των κινητών αξιών του δημοσίου, που περιέρχονται στην κυριότητά της", η αγορά, διαχείριση και πώληση αυτών, συμπεριλαμβανομένων και των τίτλων του δημοσίου, πρέπει να τεκμηριώνεται με στοιχεία, τα οποία ούτε είχαμε, αλλά ούτε και μας τα φέρατε. Γιατί, πέρα από τον υποτιθέμενο στόχο, που είναι η μεγιστοποίηση των εσόδων του δημοσίου, δεν μας λέτε, σε τι άλλα θα εξυπηρετήσει η σύσταση αυτής της εταιρείας. Πρόκειται για σύσταση εταιρείας επένδυσης χαρτοφυλακίου, όπως αναφέρεσθε και στο δημοσίευμα ή θα προσπαθεί η εταιρεία να μεγιστοποιεί το αποτέλεσμα από αγοραπωλησίες τίτλων; Εάν ναι, τότε η εταιρεία πρέπει να ανταγωνίζεται ισότιμα όλες τις αντίστοιχες εταιρείες και να υπαχθεί στις γενικές ρυθμίσεις της Επιτροπής Κεφαλαιαγοράς οι οποίες επιβάλλουν, μεταξύ των άλλων, διαφάνεια των πράξεων και ισότιμο ανταγωνισμό μεταξύ των φορέων. Διαφορετικά, θα δημιουργηθούν στρεβλώσεις στη λειτουργία της χρηματιστηριακής αγοράς, που θεωρώ ότι κανείς από εμάς δεν το επιθυμεί.

Για το θέμα αυτό κυρίες και κύριοι συνάδελφοι, ζητήσαμε από τον Υφυπουργό να μας προσκομίσει την οικονομοτεχνική μελέτη πάνω στην οποία θεωρούμε ότι στηρίχθηκε το επιτελείο του για την προετοιμασία αυτού του νομοσχεδίου, για να δούμε το πλαίσιο δράσης της εταιρείας, την ανταγωνιστικότητά της, αλλά και τη βιωσιμότητά της. Αυτό δεν μας δόθηκε και δεν μπορούμε να δούμε εάν πραγματικά προκύπτει βελτίωση στο αποτέλεσμα, αφού δεν μπορούμε να δούμε ποιο είναι το κόστος αυτής της αλλαγής σε σχέση με το προηγούμενο και ποιο το αποτέλεσμα, δηλαδή, το κέρδος που θα προκύψει για το ελληνικό δημόσιο σε σχέση με το παρελθόν.

Ο εκσυγχρονισμός στον τομέα των κινητών αξιών, όπως και σε κάθε τομέα, κύριε Υπουργέ, απαιτεί σοβαρή μελέτη των δεδομένων, καλή προετοιμασία, πολιτική τόλμη και διαφάνεια. Τα στοιχεία αυτά, λυπούμαι που θα το πω, σ'αυτό το νομοσχέδιο δεν υπάρχουν. Και εδώ τίθενται μία σειρά από ερωτήματα, ως προς τη σκοπιμότητα και τον τρόπο εφαρμογής αυτού του νομοσχεδίου.

Γιατί, κύριε Υπουργέ, δεν μας προσκομίσατε την οικονομοτεχνική μελέτη για να δούμε το πραγματικό πλαίσιο δράσης της εταιρείας; 

Πρώτον, γιατί αναφέρετε στο άρθρο 2 του νομοσχεδίου μόνο τα οκτώ εκατομμύρια δραχμές (8.000.000) περίπου μετατρέψιμες σε μετοχές, ομολογίες έκδοσης της Εθνικής Τραπέζης Ελλάδος, ονομαστικής αξίας 102,2 δισεκατομμυρίων δραχμών περίπου που έχουν περιέλθει στο δημόσιο με βάση την από 8.8.96 σύμβαση μεταξύ του ελληνικού δημοσίου και της Εθνικής Τραπέζης που κυρώθηκε με το νόμο 2441/96 και δεύτερον, στις μετοχές του ΟΤΕ που έχουν απομείνει στην κατοχή του δημοσίου από το προς διάθεση σε επενδυτές 

Σελίδα 1088 

ποσοστό του 25% του μετοχικού κεφαλαίου του ΟΤΕ; 'Εχουμε δηλαδή στην προκειμένη περίπτωση μορφή ιδιωτικοποίησης από την πίσω πόρτα;

Γιατί στην αιτιολογική έκθεση δεν υπάρχει η σύμφωνη γνώμη των άλλων Υπουργών για την επιχειρούμενη αλλαγή αξιοποίησης των τίτλων του δημοσίου, θέμα που θεωρούμε ότι τους αφορά άμεσα; 

Γιατί δεν μας φέρατε όλο το πακέτο των κινητών αξιών, τις οποίες πρόκειται να μεταβιβάσετε στην εν λόγω εταιρεία;

Γιατί δεν γίνεται αναφορά υπαγωγής της εταιρείας στην Επιτροπή Κεφαλαιοαγοράς, αφού όπως φαίνεται η λειτουργία της έχει ως αντικείμενο τη διαχείριση κινητών αξιών του δημοσίου;

Γιατί το κεφάλαιο της εταιρείας των πενήντα εκατομμυρίων διαιρείται σε πέντε χιλιάδες μετοχές αφού ο μόνος μέτοχος είναι το ελληνικό δημόσιο;

Γιατί η διάρκεια της εταιρείας είναι έξι χρόνια και όχι περισσότερα όπως είναι σε όλες τις ανώνυμες εταιρείες από πενήντα χρόνια και άνω; 'Εχει αυτό σχέση με την υποχρέωση της χώρας μας μείωσης του ποσοστού συμμετοχής του δημοσίου στην Εθνική Τράπεζα της Ελλάδος και στον ΟΤΕ κάτω του 50%. Eάν ναι, γιατί δεν μας το λέτε; Γιατί δεν αναφέρατε το πώς θα στελεχωθεί η ανώνυμη εταιρεία, με ποια διαδικασία; Θα ισχύσει ο νόμος 2190; Γιατί δεν φανταζόμαστε ότι η εταιρεία αυτή μπορεί να λειτουργήσει χωρίς προσωπικό, αφού δεν αναφέρεται προσωπικό για τη λειτουργία της εταιρείας, παρά μόνο αναφέρεται ότι θα λειτουργήσει με το επταμελές διοικητικό συμβούλιο.

Γιατί δεν αναφέρεται ποια θα είναι η παρεχόμενη εξασφάλιση από την ανώνυμη εταιρεία των κινητών αξιών που αναλαμβάνει από το δημόσιο;

Δεν αναφέρεται επίσης ποια θα είναι η λογιστική απεικόνιση των αξιών και πώς θα εμφανισθούν στο ενεργητικό και το παθητικό της εταιρείας.

Μιλήσατε, κύριε Υπουργέ, για ενεργό διαχείριση ή απλή διαχείριση της εταιρείας. 'Εχουμε ενεργό διαχείριση; Γιατί τουλάχιστον αυτό προκύπτει από το δημοσίευμά σας στο "ΒΗΜΑ" της 31.8.97. Και αν ναι, πώς θα πραγματοποιηθεί αυτό, χωρίς αυτή η εταιρεία να έχει το απαιτούμενο και το κατάλληλο στελεχιακό δυναμικό για μια τέτοια λειτουργία;

Από τη σύσταση αυτής της εταιρείας προκύπτει ουσιαστικά ότι έχουμε ισχυροποίηση του Υπουργού Οικονομικών, αφού από μόνος του θα μπορεί να αποφασίζει για την αξιοποίηση των κινητών αξιών του δημοσίου, μέσω του διοικητικού συμβουλίου που ο ίδιος έχει το δικαίωμα διορισμού. Αυτό το θεωρούμε πολύ σοβαρό, αλλά και πολύ επικίνδυνο. Είναι κάτι το οποίο είναι αδιανόητο για τις ανώνυμες εταιρείες, όπου η γενική συνέλευση των μετόχων είναι το κυρίαρχο όργανο στις αποφάσεις της εταιρείας.

Για όλους τους πιο πάνω λόγους, κυρίες και κύριοι συνάδελφοι, δεν ψηφίζουμε το νομοσχέδιο και προτείνουμε στην Κυβέρνηση να το αποσύρει, να το προετοιμάσει καλύτερα και να μας το ξαναφέρει, γιατί ο εκσυγχρονισμός δεν μπορεί να καθυστερήσει άλλο. Δεκαεπτά χρόνια είναι πάρα πολλά για την Ελλάδα και για τους 'Ελληνες.

(Xειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο ειδικός αγορητής του Κομμουνιστικού Κόμματος Ελλάδας κύριος Δημήτριος Β. Κωστόπουλος, έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, η Κυβέρνηση στα πλαίσια των κατευθυντήριων γραμμών του διευθυντηρίου των Βρυξελλών, συνεχίζοντας πιο έντονα και πιο ωμά τις οβιδιακές μεταμορφώσεις, επιμένοντας, κόντρα στην κοινή λογική, να ονομάζει τον άγριο νεοφιλελευθερισμό, Αριστερά, Κεντροαριστερά, προχωράει στην κατεδάφιση κάθε έννοιας κοινωνικού κράτους. Προσφέρει αντί πινακίου φακής στους ιδιώτες, καταστρέφει σημαντικές δημόσιες επιχειρήσεις ή τμήματά τους, προσφέρει επί εξωνήσει, όπως λέει το νομοσχέδιο -δηλαδή ξεπουλάει-την περιουσία του λαού.

Το νομοσχέδιο για τη σύσταση δημόσιας επιχείρησης κινητών αξιών ανώνυμη εταιρεία είναι η σταθερή συνέχεια αυτής της λογικής, η συνέχεια προηγούμενων ανάλογων νομοσχεδίων που τα τελευταία χρόνια έρχονται σωρηδόν στη Βουλή και ψηφίζονται από την πλειοψηφία των Βουλευτών. Και όμως, αυτοί οι Βουλευτές που τα ψηφίζουν, άλλα έλεγαν στο λαό προεκλογικά, για να μην πούμε ότι και τώρα ακόμα, όταν πηγαίνουν στο λαό, άλλα λένε.

Με αυτήν την πολιτική του κοινωνικοοικονομικού Αττίλα αφαιρείται από το ελληνικό δημόσιο κάθε δυνατότητα για άσκηση μιας γενικότερης οικονομικής και κοινωνικής πολιτικής υπέρ του λαού. Προσφέρονται όλα στην περιβόητη ιδιωτική πρωτοβουλία.

Προφανώς, τα οικονομικά επιτελεία της Κυβέρνησης με τις ακραίες νεοφιλελεύθερες, καθαρά τώρα, απόψεις και θεωρίες, διαπιστώνουν ότι το παλαιότερο νομοθετικό πλαίσιο και αυτό που διαμόρφωσε η Νέα Δημοκρατία για χρόνια-1990-1993- δεν επαρκούν για την κάλυψη των ποινικοπολιτικών ευθυνών που απορρέουν από την εκποίηση της δημόσιας περιουσίας, από το ξεπούλημα της δημόσιας περιουσίας, από την καταστροφή της δημόσιας περιουσίας.

Γι' αυτόν το λόγο επιχειρούν με τέτοια νομοσχέδια "να δέσουν", κατά τη γνώμη μας, "το γαϊδαρό τους" στο θεσμικό επίπεδο, μετατοπίζοντας το βάρος σε κάποια συμβούλια, σε κάποιες ανώνυμες εταιρείες μαϊμούδες, σε κάποιους αετονύχιδες, που μέσα σε μια βραδιά θα γίνουν πολυμέτοχοι δισεκατομμυρίων. 'Οπως και να έχει, όμως, οι ιστορικές ευθύνες καταγράφονται ακέραιες στην Κυβέρνηση για τα αποκαϊδια που αφήνει στο πέρασμά της με τη συνενοχή ή την ανοχή εκείνων των πολιτικών δυνάμεων που ψήφισαν τη Συνθήκη του Μάαστριχτ και επιμένουν ακόμη να υποστηρίζουν ότι ήταν θετική για το λαό και τον τόπο.

Ο κύριος Πρωθυπουργός προκειμένου να μας πείσει ότι είναι εκφραστής της μοντέρνας αριστεράς, ισχυρίστηκε στη Θεσσαλονίκη ότι οι συνθήκες άλλαξαν και επομένως πρέπει να αλλάξουμε και μεις. Δεν χωράει καμία αμφιβολία και θα ήταν ιστορική ανοϊσία να πει κανείς ότι οι συνθήκες δεν έχουν αλλάξει. Οι συνθήκες άλλαξαν, αλλά αυτό δε σημαίνει ότι το κράτος έθνος πρέπει να μεταβληθεί σε ανώνυμη εταιρεία, ιδιαίτερα το κράτος έθνος το οποίο βρίσκεται σε μία ευπαθή γεωγραφική περιοχή με σοβαρές αναταράξεις και δεν μπορεί να συγκριθεί με άλλα κράτη έθνη, ας φέρω για παράδειγμα το Λουξεμβούργο. Δεν σημαίνει, λοιπόν, ότι πρέπει να μεταβληθεί αυτό το κράτος έθνος σε ανώνυμη εταιρεία, σε μία θυγατρική των γερμανικών πολυεθνικών κι αυτό να λέγεται "αριστερά". Αν αυτό είναι αριστερά, εμείς είμαστε αρχιμανδρίτες. Και ας δούμε τα πράγματα όπως έχουν στην πραγματικότητα.

Σήμερα η Κυβέρνηση του ΠΑ.ΣΟ.Κ. πλαγιοκοπεί από τα δεξιά, τη δεξιά του παρελθόντος, τη συντηρητική παράταξη του παρελθόντος.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Γιατί μας προσβάλλετε;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Παρακαλώ. Φέρνω το παράδειγμα ότι επιχειρήσεις οι οποίες μπήκαν στο δημόσιο, μπήκαν από κυβερνήσεις των συντηρητικών παρατάξεων του παρελθόντος. Αυτές οι επιχειρήσεις που μπήκαν στο δημόσιo, σήμερα καταστρέφονται από την Κυβέρνηση του ΠΑ.ΣΟ.Κ. 'Αρα, λοιπόν, πλαγιοκοπεί από τα δεξιά τη δεξιά. Την ίδια στιγμή από αυτό το Βήμα σήμερα ακούσαμε τη συντηρητική παράταξη, τον εκπρόσωπο της Νέας Δημοκρατίας, να πιέζει για ακόμα δεξιά την Κυβέρνηση του ΠΑ.ΣΟ.Κ. Σκέφτεται κανένας που μπορεί να φτάσει αυτή η κατάσταση, που μπορεί να οδηγήσει αυτός ο αχαλήνωτος κατήφορος τα πράγματα; Σκέφτεται αυτός που προτείνει τέτοια νομοσχέδια ή ανάλογα νομοσχέδια και αυτός που προτείνει ακόμα δεξιότερα, κύριοι, που πάει ο λαός; Και καθόμαστε και κουβεντιάζουμε και λέει στη Θεσσαλονίκη ο κύριος Πρωθυπουργός ότι η αριστερά σήμερα είναι έτσι. Μα, είναι σοβαρά πράγματα αυτά; Θα χάσουν οι λέξεις τη σημασία τους, όπως πάμε εδώ μέσα. Με συγχωρείτε για τον τόνο, αλλά νομίζω ότι πρέπει να μιλήσουν με τα πραγματικά δεδομένα και ας αφήσουν την αριστερά και τα άλλα. 

Σελίδα 1089 

 

Ποια είναι η πραγματικότητα; Η διεθνής ευνοϊκή συγκυρία για τους πιο άγριους επιθετικούς κύκλους του κεφαλαίου, η αντιδραστική πολιτική της επιστροφής στο νεοφιλελευθερισμό του προμονοπωλιακού καπιταλισμού του περασμένου αιώνα -τέτοια στοιχεία έχουμε σήμερα- η ιστορικά στιγμιαία αμυντική θέση του εργατικού κινήματος -και αυτό φαίνεται- οι "ανανεωμένες", "εκσυγχρονισμένες" μακροθεοδωρικές θεωρίες και πρακτικές σε ηγετικά κλιμάκια των συνδικαλιστικών οργανώσεων αξιοποιούνται σήμερα από τους κυβερνώντες και στη χώρα μας, για να απορρίψουν και το δικό τους ακόμα Κέυνς, όπως πάλι είπε ο Πρωθυπουργός στη Θεσσαλονίκη.

'Ισως κάτω από ορισμένες συγκυρίες, που εμείς εκτιμάμε ότι δεν είναι μακρινές, να τον ξαναθυμηθούν και να ξαναχρησιμοποιήσουν τον Κέυνς, για να εκτονώσουν κάποιες καταστάσεις. Αυτή είναι η αλήθεια. Σαρώνονται τα ιδεολογικά φύλλα συκής και από την εγχώρια και από την ξένη σοσιαλδημοκρατία. Για ποια σοσιαλδημοκρατία και πολύ περισσότερο για ποιο σοσιαλισμό που επιμένουν και τολμούν να μιλούν ορισμένοι, γίνεται λόγος, όταν αποφάσισαν να ανωνυμοποιήσουν τα πάντα;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Με το διάλογο τι γίνεται;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ο κοινωνικός διάλογος είναι ένα άλλο φύλλο συκής, που δυστυχώς ευθύνη γι'αυτό έχουν οι ηγεσίες των συνδικάτων. Λυπάμαι που το λέω αυτό, αλλά έτσι είναι. Το σήμερα δεν είναι χθες. Δεν χωρά καμία αμφιβολία. Αλλά το σήμερα δεν είναι και αύριο. Και μην βιάζονται μερικοί "εκσυγχρονιστές" να μας το φέρνουν τόσο γρήγορα αυτό το αύριο. Το αύριο δεν μπορεί να ανήκει στη λογική της αρπαχτής. Στην ουσιαστική λογική της αρπαχτής, όχι τη φραστική, στη λογική του άρτος και θέαμα, όπως μας προέκυψε αυτές τις μέρες με τα κακόγουστα που παρακολουθήσαμε, ύστερα από την απόφαση των "Αθανάτων" και του κ. Σάμαρανγκ -που άλλα "σπορ" ήξερε ως Υπουργός του Φράνκο όταν ψήφισαν την Αθήνα για τους Ολυμπιακούς Αγώνες του 2004. 'Οταν θα έρθει ο λογαριασμός και σ'αυτό, τότε θα μάθουν οι εργαζόμενοι πόσο στοίχισε ο χορός, πόσο κόστισε το μάρμαρο των "ευεργετών", που αυτές τις μέρες τους αγκαλιάζουν και τους φιλούν σταυρωτά οι κυβερνητικοί.

Είναι πρόσχημα ότι η σύσταση της "Δ.Ε.Κ.Α. Ανώνυμης Εταιρείας" γίνεται για την καλύτερη αξιοποίηση των κινητών αξιών των υπό κρατικό έλεγχο επιχειρήσεων. Και είναι πρόσχημα, γιατί αν η Κυβέρνηση ήθελε κάτι τέτοιο, δεν θα προέβαινε στη δημιουργία ανώνυμης εταιρείας, αλλά αν ήταν απαραίτητο, στη συγκρότηση μιας επιτροπής με διακομματικό, κοινοβουλευτικό έλεγχο δίπλα στο Υπουργείο Οικονομικών, η οποία θα μεριμνούσε για την προστασία και την καλύτερη απόδοση της κινητής και ακίνητης περιουσίας του δημοσίου, δηλαδή του ελληνικού λαού. Να παίξει και η Βουλή κάποιο ρόλο, εν πάση περιπτώσει.

Μπορεί ίσως κάποιος να ισχυριστεί ότι και σε άλλες περιόδους, ακόμη και προπολεμικά, και σε άλλες χώρες επιλέγονταν ανάλογα συστήματα, hold ing company, όπως τα έλεγαν, για τη στήριξη και εξυγίανση δημόσιων επιχειρήσεων. 'Ομως, δεν γίνεται κάτι τέτοιο ή περίπου κάτι τέτοιο με το νομοσχέδιο. Και πάλι, βέβαια, με μια τέτοια πρόταση τα πρώτα θύματα της όποιας εξυγίανσης θα ήταν οι εργαζόμενοι.

Στο άρθρο 1 του νομοσχεδίου παρ. 3 γίνεται καθαρά λόγος για το ξεπούλημα "πώληση επί εξωνήσει", όπως λέει δικολαβίστικα, για να μπερδεύει τον πολύ κόσμο. Ούτε τυχαία στο άρθρο 2 παρ. 6 μπαίνει πρώτο ότι "έσοδα της εταιρείας θα είναι από το τίμημα της πωλήσεως των κινητών αξιών που έχουν περιέλθει στην κυριότητά της". 

Επιμένουμε. Δεν γίνεται προσπάθεια αξιοποίησης της δημόσιας περιουσίας, νοικοκυρέματός της, που είναι απαραίτητο, προστασίας της, αλλά ξεκαθαρίσματος της κατάστασης, δηλαδή κατά τη γνώμη μας κάψιμο των δημοσίων επιχειρήσεων με ό,τι αυτό συνεπάγεται, όπως είπαμε παραπάνω, για τη χώρα μας, για την αντιμετώπιση των αναταράξεων που δεχόμαστε για το μέλλον αυτού του τόπου.

Από το άρθρο 2 του νομοσχεδίου γίνεται ολοκάθαρο ότι δίνεται νέο χτύπημα στον χαρακτήρα της Εθνικής Τράπεζας, η οποία, παρά τα όποια διαπιστωμένα προβλήματά της -και όλοι λίγο-πολύ τα γνωρίζουμε- μπορούσε σε κρίσιμες στιγμές να λειτουργήσει ως αμυντικός μηχανισμός απέναντι στους κάθε είδους κερδοσκόπους. Και πρόσφατα -αυτό αν θέλετε από μία άποψη- επιβεβαιώθηκε.

Η ίδια τύχη επιφυλάσσεται και στον ΟΤΕ καθώς και σε δεκάδες άλλες επιχειρήσεις που ακόμη βρίσκονται στον κρατικό έλεγχο.

Οι "σοσιαλιστικές" πάλι διακηρύξεις περί θεσμικών επενδυτών σαν απάντηση προεκλογικά το 1993 στους στρατηγικούς επενδυτές της Νέας Δημοκρατίας, που σήμαινε ότι αυτοί δεν θα ξεπουλήσουν τον Ο.Τ.Ε., αλλά θα κάνουν κάτι άλλο, και άλλα ηχηρά που ακούστηκαν τότε και επαινέθηκαν τότε από τον κυβερνητικό συνδικαλισμό, ξεχάστηκαν στο όνομα των διαβόητων όρων σύγκλισης και στο όνομα της επικίνδυνης και αντιανθρώπινης, κατά την άποψή μας, "μόδας" της εκχώρησης των πάντων στους ιδιώτες, μόδα που μας προέκυψε πιο επιθετική ύστερα και από τις ανατροπές που συντελέστηκαν στις πρώην σοσιαλιστικές χώρες.

Καταψηφίζουμε και αυτό το νομοσχέδιο νεοφιλελεύθερης ευρωπαϊκής έμπνευσης και ΠΑΣΟΚικής εκτέλεσης και κάνουμε έκκληση προς κάθε κατεύθυνση και κυρίως προς τους εργαζόμενους, να υπάρξει η ίδια αντίδραση και αντίσταση σε αυτό και σε άλλα ανάλογου χαρακτήρα νομοσχέδια.

Τέλος να σημειώσουμε πως διαπιστώνουμε κάποια αδιαφορία για αυτό το νομοσχέδιο, από μέρους των ηγεσιών των πλειοψηφιών ανώτερων συνδικαλιστικών οργανώσεων, των οργανώσεων που ελέγχονται από τον πολύχρωμο κυβερνητικό "εξευρωπαϊσμένο" συνδικαλισμό. Η λογική βέβαια αυτής της αδιαφορίας έχει βαθύτερα ιδεολογικά αίτια, που δεν είναι του παρόντος να τα συζητήσουμε. Ωστόσο, στο επίπεδο των προσχημάτων υποθέτουμε ότι ισχυρίζονται αυτοί οι συνδικαλιστές ότι αυτό το νομοσχέδιο δεν είναι και η καταστροφή, ότι δεν είναι τόσο σημαντικό μια που τα "βαριά" είναι μετά, δηλαδή ύστερα από το διαβόητο κοινωνικό διάλογο. 'Ομως, η λογική και αυτού του νομοσχεδίου εντάσσεται στη γενικότερη λογική ισοπέδωσης των πάντων.

Από την άποψη αυτή, δεν είναι θέμα καλύτερου ή χειρότερου, βαρύτερου ή ελαφρότερου, αλλά αν απέναντι σ'αυτήν τη λογική θα αντιπαρατεθεί το εργατικό κίνημα στο επίπεδο των λόγων και στο επίπεδο της πράξης. 'Ετσι μπαίνει το ζήτημα και εκεί κρίνεται ο καθένας.

'Εχουμε στα χέρια μας ένα κείμενο της Επιστημονικής Επιτροπής, που βάζει ένα ερώτημα, που δεν μπορεί να αφήσει αδιάφορη την Κυβέρνηση σχετικά με την τιμή των μετοχών, θέμα που απασχόλησε και ταλαιπώρησε πολλές φορές τη Βουλή και τα Τμήματά της. Επίσης υπάρχει το θέμα του αν μπορεί να προσδιοριστεί η ταυτότητα αυτής της επιχείρησης που έχει τον τίτλο "Δ.Ε.Κ.Α. Α.Ε." Θα είναι ιδιωτικού δικαίου, θα είναι δημοσίου δικαίου; Δεν φθάνει το να καλύπτεται αυτή η εταιρεία από το νομοθετικό πλαίσιο των ανωνύμων εταιριών. Εδώ μπαίνουν και άλλα ζητήματα. Αν είναι δημόσια επιχείρηση, θα πρέπει αυτός που ορίζεται σαν επικεφαλής της να περνάει μέσα από τη Βουλή. Δεν είναι μεγάλη δυσκολία να συμπληρωθεί το άρθρο 49Α του Κανονισμού, γιατί στο κάτω-κάτω μπορεί να προστεθεί με δήλωση εδώ μέσα, οπότε θα ξεκαθαριστεί η κατάσταση. Αυτό είναι ή πάει κατευθείαν στον ιδιωτικό τομέα αυτή η μονάδα και γι'αυτό δεν θέλουμε νταλαβέρια με τη Βουλή;

Ακόμη θέλω να σημειώσω ότι παρακολουθήσαμε με προσοχή τον εισηγητή της Νέας Δημοκρατίας. Νομίζω ότι σωστά αντιληφθήκαμε ότι το κόμμα της Αξιωματικής Αντιπολίτευσης θα καταψηφίσει το νομοσχέδιο. Και εμείς είπαμε ότι θα το καταψηφίσουμε. Το μήνυμα που βγαίνει έξω από την Αίθουσα είναι ότι η Αξιωματική Αντιπολίτευση και το Κ.Κ.Ε. -δεν ξέρω τι ακριβώς θα πουν τα άλλα κόμματα- καταψηφίζουν το νομοσχέδιο. Αυτό που εισπράττει ο λαός είναι ότι καταψήφισαν το κυβερνητικό σχέδιο νόμου αυτά τα κόμματα. Είναι θετικό αυτό θα πει ο κόσμος, για όλη την Αντιπολίτευση, αφού το

Σελίδα 1090 

νομοσχέδιο έχει αυτά και αυτά τα στοιχεία.

'Ομως, είναι διαφορετική η ψήφος της Νέας Δημοκρατίας -θέλω να το σημειώσω αυτό- από την ψήφο του ΚΚΕ, το "κατά" του ΚΚΕ από το "κατά" της Νέας Δημοκρατίας. Και εξηγούμαι: Η Νέα Δημοκρατία λέει, το καταψηφίζουμε, γιατί δεν παίρνει και άλλα μέτρα, χειρότερα. Αυτό το πράγμα πρέπει να γίνει καθαρό στον κόσμο και θα είναι, αν θέλετε, και ωφέλιμο για την πολιτική ζωή του τόπου, γιατί μια πολιτική ανωμαλία στον τόπο είναι άλλα να σκέφτεσαι, άλλα να λες και άλλα να πράττεις. 'Ετσι, να μπερδεύεται ο κόσμος και στο τέλος να αρμέγουν οι κομματάρχες και να φτιάχνουν την κομματική τους πελατεία. Πάντως, πρέπει να πούνε ότι οι λόγοι που καταψηφίζουμε το νομοσχέδιο είναι αυτοί οι πέντε λόγοι, όπως τους ανέπτυξε ο εκπρόσωπος της Νέας Δημοκρατίας εδώ. Να πουν το ίδιο στο καφενείο της γειτονιάς ή στο χωριό που θα μιλήσει ο εκπρόσωπος του κόμματος που καταψήφισε, ώστε ο λαός να εισπράττει το αποτέλεσμα αυτής της σωστής πληροφόρησης και ενημέρωσης. Διαφορετικά, άμα βρίσκεις αντίσταση από κάτω γιατί ψήφισες αυτό το νομοσχέδιο που μας καταστρέφει και την εθνική οικονομία, τη ρίχνεις στην αγκαλιά των ιδιωτών και συ λες, μα, εμείς το καταψηφίσαμε γιατί δεν το θεωρούμε θετικό κ.λπ., δεν είναι σωστό. Είναι μια πολιτική ανωμαλία και αυτό πρέπει να ξεκαθαριστεί.

Κύριοι, είναι ένα από τα σημεία που ήθελα να υπογραμμίσω σήμερα, γιατί αρκετά ταλαιπωρείται αυτός ο τόπος και ο λαός και έχουμε υποχρέωση να μην τον ταλαιπωρήσουμε παραπέρα.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ.Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, για μας, η φιλοσοφία του νομοσχεδίου δείχνει για μια ακόμα φορά την έλλειψη αντίληψης και στρατηγικής από μέρους της Κυβέρνησης, πάνω στο θέμα της βελτίωσης της λειτουργίας της κρατικής μηχανής. Είναι η πρώτη φορά νομίζω που η Κυβέρνηση δέχεται επίσημα ότι δεν έχει τη δυνατότητα να αξιοποιήσει τη δημόσια περιουσία και ακόμα δείχνει ότι έχει εδραιωθεί η αντίληψη στα κυβερνητικά στελέχη, ότι η αποκρατικοποίηση αρκετών ΔΕΚΟ είναι η μόνη λύση για το κλείσιμο της μαύρης τρύπας του προϋπολογισμού.

Αρχίζω από την έκθεση της Διεύθυνσης Επιστημονικών Μελετών της Βουλής, που δείχνει την προχειρότητα του νομοσχεδίου, καθώς αναφέρεται αρνητικά στα θέματα αποτίμησης της πραγματικής αξίας των μετοχών που μεταβιβάζονται σε ιδιώτες,καθώς και στο θέμα διαμόρφωσης του καταστατικού.

Αναφέρεται επίσης ότι παρ'ότι ο χαρακτήρας της εταιρείας είναι δημόσιος με την ευρεία έννοια, εν τούτοις δεν υπάγεται στο πεδίο εφαρμογής του άρθρου 49Α' του Κανονισμού της Βουλής, όπως οι αντίστοιχες επιχειρήσεις, τράπεζες και ΔΕΚΟ.

Εμείς δεχόμαστε ότι με τη σημερινή του μορφή και τον τρόπο λειτουργίας του, το δημόσιο λογιστικό αποτελεί παράγοντα αναχρονιστικό και χρονοβόρο και δεν καλύπτει πολλές απαιτήσεις της σύγχρονης λειτουργίας του κράτους. Παρέχει, όμως, τη διασφάλιση της διαφάνειας κυρίως λόγω εμπλοκής στη διαδικασία πολλών ατόμων.

Αντί επομένως να βελτιωθεί το δημόσιο λογιστικό και να λειτουργήσει σύμφωνα με τις σημερινές ανάγκες, αλλά και να αποτελέσει έναν παράγοντα γενικότερης ανάπτυξης, η Κυβέρνηση σηκώνει ψηλά τα χέρια δηλώνοντας στην εισηγητική έκθεση ότι αδυνατεί. Για το λόγο αυτό, προβαίνει στη δημιουργία της "Δ.Ε.Κ.Α. Α.Ε.", που ουσιαστικά λειτουργεί έξω από το δημόσιο λογιστικό, πιστεύοντας ότι έτσι λύνει το πρόβλημα της αξιοποίησης της κινητής περιουσίας του δημοσίου.

Αναφέρεται στην εισηγητική έκθεση ότι στόχος της σύστασης της "Δ.Ε.Κ.Α. Α.Ε." είναι η πληρέστερη αξιοποίηση της κινητής περιουσίας του δημοσίου. Κατά τη γνώμη μας, επιθυμία και σκοπός της Κυβέρνησης είναι η γρήγορη εισροή πόρων στα κρατικά ταμεία, καθώς και η εξασφάλιση όσο γίνεται γρηγορότερα περισσότερων πόρων για το κλείσιμο της μαύρης τρύπας του προϋπολογισμού.

Ακόμη και εάν δεχθούμε την άποψη ότι στο θέμα της εκμετάλλευσης της περιουσίας των ΔΕΚΟ δημιουργείται κάποια ευελιξία, συνολικά θα προκύψουν νέα ζητήματα, που σχετίζονται με την αυτοτέλεια και την αποτελεσματική λειτουργία των δημόσιων φορέων.

Με την προώθηση της σύστασης της "Δ.Ε.Κ.Α. Α.Ε." έχουμε τον παραπέρα ασφυκτικό εναγκαλισμό των ΔΕΚΟ και άλλων δημόσιων φορέων από την Κυβέρνηση, παρ'ότι όπως παρουσιάζεται απεμπολεί τυπικά την εξουσία της, αποφεύγοντας με αυτόν τον τρόπο την ουσιαστική της ευθύνη για την πορεία τους.

Θα γίνω πιο σαφής. Η μεταβίβαση των μετοχών που κατέχει το δημόσιο στη "Δ.Ε.Κ.Α." σημαίνει ότι ιδιοκτήτης είναι η "Δ.Ε.Κ.Α. Α.Ε." και η ευθύνη της διαχείρισης βαρύνει αυτήν. Η Κυβέρνηση απλά παίζει το ρόλο της γενικής συνέλευσης. Επομένως μπορεί υπογείως βέβαια να δίνει εντολές στο διοικητικό συμβούλιο για μία συγκεκριμένη απόφαση, αφού το δημόσιο ουσιαστικά έχει την πλειοψηφία του διοικητικού συμβουλίου και επισήμως η Κυβέρνηση να μην γνωρίζει τι γίνεται και άρα να μην έχει ευθύνη. Εάν επομένως διαφωνήσει τυπικά με τη λήψη κάποιας απόφασης, το μόνο που θα μπορεί να κάνει είναι να αλλάξει το διοικητικό συμβούλιο, αλλά ήδη η ζημιά θα έχει γίνει.

Η "Δ.Ε.Κ.Α. Α.Ε." σαν δημόσια επιχείρηση θα έπρεπε να παίρνει υπόψη και να εντάσσεται στην ισχύουσα νομοθεσία για τις ΔΕΚΟ και από αυτήν την άποψη έπρεπε να υπάρχει στο διοικητικό συμβούλιο εκπρόσωπος των εργαζομένων ή άλλων φορέων.

'Οταν η Κυβέρνηση ψήφισε το καλοκαίρι του 1996 τον ν. 2416, ισχυριζόταν ότι ο νόμος αυτός θα αποτελούσε το εργαλείο για τον εκσυγχρονισμό και την ανάπτυξη των ΔΕΚΟ. Σήμερα η Κυβέρνηση διατείνεται ότι η σκοπιμότητα της μη υπαγωγής στον 2416/96 της "Δ.Ε.Κ.Α." είναι ότι αυτή παίρνει το χαρακτήρα μίας χρηματιστηριακής εταιρείας του δημοσίου. Διερωτώμαστε: Υπάρχει κάποια διεθνής εμπειρία; Υπάρχει κάποια μελέτη της Κυβέρνησης πάνω σε αυτό; Με το νομοσχέδιο αυτό επίσης γίνονται καταρχήν συγκεκριμένες ρυθμίσεις για τον ΟΤΕ και την Εθνική Τράπεζα. 'Εχει γίνει άραγε ο σχετικός διάλογος με τους αρμόδιους φορείς, διοικήσεις, αλλά και τα μαζικά κινήματα στους χώρους αυτούς;

Το ερώτημα αυτό είναι φυσικό να απασχολεί την κοινή γνώμη, η οποία πρέπει να ενημερωθεί. Για παράδειγμα με τον ΟΤΕ, η μετοχοποίηση εντός του 1997 απέφερε τριακόσια ογδόντα πέντε δισεκατομμύρια (385.000.000.000), διακόσια δέκα δισεκατομμύρια (210.000.000.000) για τον ΟΤΕ και εκατόν εβδομήντα πέντε δισεκατομμύρια (175.000.000.000) για το δημόσιο. Πώς θα γίνει η όποια αξιοποίησή τους; 

Υπήρξε δέσμευση της Κυβέρνησης για τον ΟΤΕ, ότι θα αξιοποιηθούν οι πόροι αυτοί στο επενδυτικό πρόγραμμα του ΟΤΕ και στην ανάπτυξη των τηλεπικοινωνιών.Μετά από αυτόν το νόμο τι θα γίνει; Ισχύουν οι δεσμεύσεις της Κυβέρνησης;

Η δυνατότητα λήψης δανείων και η μεταβίβασή τους στο δημόσιο ή σε ΔΕΚΟ μπορεί να οδηγεί και στον περιορισμό του ελλείμματος της γενικής Κυβέρνησης και αυτό να ευρεθεί κάτω από το 3%, όπως ορίζεται στη Συνθήκη του Μάαστριχτ. Είναι ένα νομιμοφανές λογιστικό κόλπο, που εφαρμόζεται από πολλές ευρωπαϊκές κυβερνήσεις. Αλλά πρακτικά, όμως, σημαίνει ότι το κράτος με την ευρύτερή του έννοια έχει αρχίσει να μειώνει τα ελλείμματά του και να ορθολογικοποιεί τη λειτουργία του. 'Ηδη, όμως, τα στοιχεία του Γενικού Λογιστηρίου του Κράτους δείχνουν μία αύξηση του ποσού του χρέους, που βέβαια λόγω της αύξησης του ακαθαρίστου εθνικού προϊόντος δείχνει μικρότερο σαν ποσοστό αυτό. Επομένως δεν βελτιώνεται. Απλά, υπάρχει ένας εξωραϊσμός της πραγματικότητας.

Η δυνατότητα λειτουργίας της "Δ.Ε.Κ.Α. Α.Ε." με τους κανόνες της ιδιωτικής αγοράς, της επιτρέπει να ξεφεύγει από όλες τις δεσμεύσεις του δημοσίου, στις προσλήψεις, στις αναθέσεις μελετών, στις αμοιβές προσωπικού, συμβούλων, εμπειρογνωμόνων. Πόσοι θα είναι αυτοί οι "ημέτεροι" του Υπουργείου Οικονομικών ή οι πανεπιστημιακοί που θα βολευτούν;

Σελίδα 1091 

 

Διοικητικά η "Δ.Ε.Κ.Α. Α.Ε." θα ανήκει ουσιαστικά στον Υπουργό Οικονομικών, αφού συγκροτείται το διοικητικό της συμβούλιο με απόφαση του Υπουργού Οικονομικών. Μία τέτοιας στρατηγικής σημασίας Α.Ε. θα διοικείται με καθαρά πολιτικά κριτήρια και εκτός από τους τρεις διευθυντές του Υπουργείου Οικονομικών, μπορεί μέλος της διοίκησης να είναι ο καθένας, χωρίς κριτήρια και χωρίς γνώσεις. Ενώ λέγεται ότι διέπεται από το νομικό καθεστώς των Α.Ε. η γενική συνέλευση, δεν γνωρίζουμε από ποιους αποτελείται ούτε τι ρόλο παίζει.

Για τις συμβατικές υποχρεώσεις της "Δ.Ε.Κ.Α. Α.Ε." θα παρέχεται η εγγύηση του ελληνικού δημοσίου. 'Ετσι θα γίνεται φανερό ότι θα δανείζεται η "Δ.Ε.Κ.Α." και το προϊόν του δανεισμού θα το διανείμει στις ΔΕΚΟ κατά βούληση, χωρίς να επιβαρύνεται η χώρα με νέο δανεισμό, αλλά στα χαρτιά όμως. Η "Δ.Ε.Κ.Α." θα διαχειρίζεται ένα χαρτοφυλάκιο μερικών εκατοντάδων δισεκατομμυρίων και δεν φαίνεται πουθενά ότι υπάρχει ένα ελάχιστο επιχειρηματικό σχέδιο και ένα οργανόγραμμα.

Η αιτιολογική έκθεση θα έπρεπε να συνοδεύεται από ένα παράρτημα που να φαίνεται η όλη μελέτη που έχει η Κυβέρνηση για την εταιρεία αυτή, δηλαδή, ένα ενδεικτικό στρατηγικό και επιχειρησιακό σχέδιο, ένα ενδεικτικό οργανόγραμμα. Η μελέτη αυτή είναι αναγκαία, για να αποφύγουμε τα λάθη του παρελθόντος, γιατί πράγματι έχουμε δυσάρεστες εμπειρίες από τελείως πρόχειρες συστάσεις εκατοντάδων φορέων παλιότερα.

Εμείς είμαστε αντίθετοι στην ίδια τη σκοπιμότητα της σύστασης της εταιρείας αυτής, που θα δημιουργήσει περισσότερα προβλήματα από αυτά που υποτίθεται ότι θα λύσει και για το λόγο αυτό καταψηφίζουμε το νομοσχέδιο.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Η ειδική αγορήτρια του Δημοκρατικού Κοινωνικού Κινήματος, κ. Βασιλική Αράπη-Καραγιάννη, έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, κύριοι συνάδελφοι, στο σχέδιο νόμου για τη σύσταση της ανώνυμης εταιρείας με την επωνυμία "Δημόσια Επιχείρηση Κινητών Αξιών" ("Δ.Ε.Κ.Α. Α.Ε."), η φιλοσοφία θα έπρεπε να κινείται στο πνεύμα του δημόσιου, του ιδιωτικού και του κοινωνικού περιεχομένου και να αλληλοσυμπληρώνονται με παράλληλη λειτουργία και να προσπαθήσει να οδηγήσει την οικονομία και τη χώρα στην ανάκαμψη. 'Ομως, εδώ βλέπουμε, με το νομοσχέδιο, να προσπαθεί η Κυβέρνηση να ιδιωτικοποιήσει με την εταιρεία αυτή την κρατική περιουσία.

Είναι γνωστό, κύριοι συνάδελφοι, ότι παλιότερα οι ιδιωτικές επιχειρήσεις -που εκεί οι ιδιώτες είχαν την ευθύνη- οδηγήθηκαν σε καταστροφή και απέτυχαν και είδαμε ότι το δημόσιο τις παρέλαβε και τις κρατικοποίησε. 'Ολοι γνωρίζουμε ότι αυτές οι εταιρείες και οι επιχειρήσεις ανάκαμψαν.

Το ΔΗ.Κ.ΚΙ. πιστεύει ότι έπρεπε για τον εκσυγχρονισμό του δημόσιου τομέα να γίνουν και επενδύσεις και να οργανωθεί με νέες τεχνολογίες και νέες υποδομές και έτσι, κατ'αυτόν τον τρόπο, να διαφυλαχθεί ο παραγωγικός και φυσικά ο βιομηχανικός χαρακτήρας και να μπορεί να ανακάμψει η οικονομία των ΔΕΚΟ. Πώς, όμως, διασφαλίζεται το δημόσιο συμφέρον που απορρέει από αυτές τις λειτουργίες; Εκτός και αν αποξενώνεται το δημόσιο από τα δικά του συμφέροντα.

Εμείς πιστεύουμε ότι κατ' αυτόν τον τρόπο αποξενώνεται από το δημόσιο συμφέρον και υπάρχουν εταιρείες κερδοφόρες, όπως η ΔΕΗ και ο ΟΤΕ. Διότι όλοι γνωρίζετε, κύριοι συνάδελφοι, ότι οι Υπουργοί έρχονται και παρέρχονται, όμως, οι θεσμοί παραμένουν. Τι θα γίνει στην περίπτωση που μετά από έξι χρόνια κάποια επιχείρηση κερδοφόρα, όπως η ΔΕΗ και ο ΟΤΕ αποτύχουν; Θα έρθει τότε, η τότε Κυβέρνηση ή ο τότε Υπουργός και θα μας πουν ότι απέτυχαν και πού θα λογοδοτήσουν; Πάλι ο ελληνικός λαός, ο οποίος έχει φορολογηθεί, για να στηριχθούν αυτές οι δημόσιες επιχειρήσεις -δεν ξέρουμε και ποιες θα είναι μέσα- θα κληθεί να πληρώσει.

Υπάρχει βάσιμη πιθανότητα ότι κάποιες πράξεις που θα επέφεραν κέρδος δημιουργούν κλίμα αστάθειας, άρα, μπορεί να δρουν σε βάρος του γενικότερου συμφέροντος του δημοσίου και του κλίματος σταθερότητας. Αντίθετα, αν μια εταιρεία συνεκτιμά στους μακροπρόθεσμους στόχους του δημόσιου για δημοσιοοικονομική πειθαρχία και συγκράτηση της ρευστότητας, τότε θα είναι αδύνατη ή πολύ παρακινδυνευμένη η επίτευξη κερδοφορίας.

Μήπως με το νομοσχέδιο αυτό έρχεται η Κυβέρνηση να ξεπουλήσει την περιουσία του ελληνικού λαού που έχει πληρώσει τόσα χρόνια, για να τη χαρίσει -δεν ξέρουμε με ποιο τρόπο- στους ιδιώτες; Και πώς θα εκτιμηθεί, κύριοι συνάδελφοι, πόσο θα πουληθεί η κάθε μετοχή της κάθε εταιρείας από τη ΔΕΚΑ; Βάσει των κερδών της εταιρείας; Θα συνεκτιμηθούν τα ακίνητα που θα υπάρχουν; Μήπως σιγά-σιγά θα αρχίσουν κάποιοι να μπαίνουν και να παίρνουν την κρατική περιουσία με τον τρόπο που πολλοί γνωρίζουμε; Μήπως θα αρχίζουν να βάζουν το χέρι στις δημόσιες επιχειρήσεις που έχουν στηθεί με τα χρήματα του ελληνικού λαού;

Εδώ η Κυβέρνηση και ο Υπουργός ας αναλογιστούν, διότι απ' ό,τι φαίνεται το νομοσχέδιο, δεν προβλέπει μέσα πώς θα συνεκτιμηθούν οι μετοχές που θα πουλούνται και δεν θα ελέγχουν και ποιοι παίρνουν τις μετοχές. Εκτός και αν ο Υπουργός θα έχει την ευθύνη για το διοικητικό συμβούλιο, που θα αποτελεί την εταιρεία, που θα εποπτεύει και θα ιδιωτικοποιεί τις εταιρείες της "ΔΕΚΑ". Δεν ξέρω ποιες θα είναι, αν θα είναι η SOFTEX ή οποιαδήποτε άλλη.

Εμείς είμαστε αντίθετοι όσον αφορά τη φιλοσοφία του νομοσχεδιου και κατ' αρχήν και κατ' άρθρον, όμως, θα μιλήσω και για τα άρθρα, για να μην ξανανέβω στο Βήμα.

Στο άρθρο 2 παρ.1, αναφέρεται ότι η εταιρεία λειτουργεί για την εξυπηρέτηση του δημοσίου συμφέροντος, γι' αυτό και οι μετοχές της είναι αμεταβίβαστες.

Στο άρθρο 2 επίσης, στην παρ. 3 λέτε για περιουσιακά στοιχεία που μεταβιβάζονται χωρίς αντάλλαγμα και αναφέρεται στην περίπτωση α' για οκτώ εκατομμύρια εβδομήντα έξι χιλιάδες τριακόσιες εβδομήντα μία (8.076.371) μετοχές της ΕΤΕ.

Στην περίπτωση β' λέτε για μετοχές του ΟΤΕ ακαθόριστου αριθμού και αναφέρετε το υπόλοιπο από το προς διάθεση σε επενδυτές ποσοστό 25% του μετοχικού κεφαλαίου του ΟΤΕ.

Και στην παρ. 4, μετοχές επιχειρήσεων του ευρύτερου δημόσιου τομέα, που έχει αποφασιστεί ή ιδιωτικοποίησή τους ή πρόκειται να αποφασιστεί στο μέλλον.

Παρατήρηση επί της ουσίας του άρθρου 2 κεφάλαιο "Περιουσία". Σε συνδυασμό με την επί της αρχής παρατήρησή μας διαπιστώνεται και από το άρθρο 2 ότι ο πραγματικός σκοπός δεν είναι η αξιοποίηση των κινητών αξιών γενικά του δημοσίου, αλλά ορισμένες μόνο αξίες, που ορίζονται από το νόμο ή από μελλοντικές αποφάσεις του Υπουργού Οικονομικών, θα είναι αντικείμενο της διαχείρισης της "ΔΕΚΑ Α.Ε.".

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Αυτό γίνεται με σκοπό όχι την αξιοποίηση, αλλά την εκποίηση, όπως προκύπτει από το άρθρο 2, παράγραφος 6α, όπου ως πρώτη κατηγορία εσόδων της εταιρείας ορίζεται "το τίμημα της πώλησης των κινητών αξιών, που έχουν περιέλθει στην κυριότητά τους".

Από τη διατύπωση της παράγραφου 4 του άρθρου 2, προκύπτει ότι σκοπός είναι η "ιδιωτικοποίηση" δημοσίων επιχειρήσεων, ακόμη και αν δεν υπάρχει ζήτηση των μετοχών τους από ιδιώτες. Αυτό, φυσικά, που είναι λίαν πιθανό να συμβεί, θα είναι σε βάρος και όχι σε όφελος του δημοσίου, όχι μόνο μακροπρόθεσμα, αλλά και βραχυπρόθεσμα. Πρώτον, γιατί η "ΔΕΚΑ Α.Ε." δεν θα πραγματοποιεί κέρδη και δεύτερον, διότι θα επιβαρύνεται διαρκώς με δαπάνες λειτουργίας και αναποτελεσματικότητα, αφού θα επιφορτίζεται με μετοχές χωρίς ενδιαφέρον, τις οποίες θα πρέπει, η ίδια η "ΔΕΚΑ Α.Ε." να βρει τρόπους να πουλήσει. Και φυσικά, θα αγωνίζεται και να κεφαλοποιεί και να πουλάει.

'Αρθρα 3 και 4. Από τη συνδυασμένη μελέτη των δυο άρθρων, προκύπτει ότι ο Υπουργός Οικονομικών αποκτά με το παρόν νομοσχέδιο υπερβολικές εξουσίες, δεδομένου ότι 

Σελίδα 1092 

ο ίδιος καθορίζει -όπως λέει το άρθρο 2, παράγραφος 4- και την έκταση των δραστηριοτήτων της εταιρείας.

Επίσης, θα ήθελα να πω ότι η εταιρεία είναι ένας κλειστός και αδιαφανής μηχανισμός, ελεγχόμενος από ένα Υπουργείο. Στελεχώνεται μόνο από υπαλλήλους του Υπουργείου Οικονομικών και ιδίως υψηλόβαθμους, ενώ διοικείται από άτομα της επιλογής του Υπουργείου Οικονομικών, χωρίς τη συμμετοχή ούτε των εργαζομένων ούτε των φορέων, όπως λόγου χάρη το Οικονομικό Επιμελητήριο.

Συμπερασματικά, το σχέδιο νόμου δεν καλύπτει τη μεγάλη ανάγκη της διαχείρισης (έστω και με ιδιωτικοοικονομικά κριτήρια), του χαρτοφυλακίου του δημοσίου, με σκοπό την αύξηση των περιουσιακών στοιχείων της χώρας.

Αν σκόπευε σ' αυτόν το στόχο, θα έπρεπε: Πρώτον, να περιλαμβάνει στα περιουσιακά στοιχεία της όλες τις κινητές αξίες του δημοσίου, ώστε να έχει τη δυνατότητα διαπραγμάτευσης μεγάλων πακέτων. Δεύτερον, να περιλαμβάνει επίσης τίτλους ιδιοκτησίας ακινήτων και επιχειρηματικών εγκαταστάσεων, που θα της επέτρεπαν να εξασφαλίζει εμπράγματες εγγυήσεις και τρίτον, τέλος, να διοικείται συμμετοχικά και με διαφάνεια, ώστε να έχει την εμπιστοσύνη τόσο των πολιτών, όσο και της αγοράς και να λειτουργεί ως εξισορροπητικός και σταθεροποιητικός παράγων στην αγορά κινητών αξιών και ως μια πρόσθετη εγγύηση για τη ρυθμιστική ικανότητα ενός κράτους, που επιδιώκει να έχει το ρόλο του στρατηγείου της ολόπλευρης ανάπτυξης και όχι ένα ρόλο περιστασιακό, ιδιωτικό, κερδοσκοπικό και να θέλει να έχει την όλη στήριξη και την όλη ρυθμιστική ικανότητα.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κυρίες και κύριοι συνάδελφοι, με το υπό συζήτηση νομοσχέδιο για τη σύσταση ανώνυμης εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" ("ΔΕΚΑ Α.Ε."), επιχειρείται η εκπλήρωση των σκοπών που επιδιώκει η Κυβέρνηση, τους οποίους, όμως, δεν περιγράφει σαφέστατα στην αιτιολογική έκθεση και στα υπό συζήτηση άρθρα του νομοσχεδίου.

Για το λόγο αυτό, το νομοσχέδιο δεν μπορεί να μας βρει σύμφωνους και δεν θα το ψηφίσουμε.

Θα περιμέναμε και με το υπό συζήτηση νομοσχέδιο να επιχειρήσει η Κυβέρνηση να κατοχυρώσει, εν πάση περιπτώσει, την τόσο συζητούμενη διαφάνεια στη διαχείριση γενικότερα των εσόδων του δημοσίου. 'Ομως, συμβαίνει ακριβώς το αντίθετο, όπως τουλάχιστον μπορούμε να ερμηνεύσουμε τις διατάξεις του νομοσχεδίου αυτού. 

Θα περιμέναμε ότι η Κυβέρνηση θα συμφωνούσε με την πρόταση της Νέας Δημοκρατίας να σχηματισθεί επιτέλους μία διακομματική επιτροπή, η οποία ομόφωνα να επιλέγει τις Διοικήσεις των Δημοσίων Επιχειρήσεων και των Κρατικών Οργανισμών και επί του προκειμένου του διοικητικού συμβουλίου της υπό σύσταση εταιρείας. Αλλά η Κυβέρνηση δεν είναι διατεθειμένη να κατοχυρώσει τη διαφάνεια στο δημόσιο τομέα. Είμαστε όλοι μάρτυρες των τελευταίων εσωκομματικών θεμάτων που διαδραμματίσθηκαν στην Κυβέρνηση του ΠΑΣΟΚ, με την παραίτηση του κυρίου Υπουργού Μεταφορών και Επικοινωνιών, ο οποίος στις επιστολές του ανέφερε σοβαρά θέματα, όμως, ο κύριος Πρωθυπουργός στην επιστολή του δεν αντιμετώπισε τα θέματα που ανέφερε ο παραιτηθείς Υπουργός. Επίσης, παριστάμεθα όλοι μάρτυρες του τι σχόλια γίνονται στην κοινή γνώμη για τα θέματα αυτά.

Δεν υπάρχει καμία αμφιβολία ότι με την ανάγνωση των τριων μικρών παραγράφων της εισηγητικής έκθεσης του νομοσχεδίου, διαπιστώνει κανείς ότι είναι ελλιπέστατο και πρόχειρο και δεν μπορεί να υποστεί την ανάλογη κριτική.

Στα πέντε άρθρα του νομοσχεδίου, με τα οποία συνιστάται αυτή η ανώνυμη εταιρεία και περιγράφεται σε τόσο γενικές γραμμές το καταστατικό της, δεν μπορεί να γίνει καμία κριτική και για το λόγο αυτό απορούμε πώς η Κυβέρνηση νομοθετεί και στον τομέα αυτό με τέτοια προχειρότητα.

Δημιουργούνται, όμως, και πολλά ερωτηματικά, στα οποία θα θέλαμε ο κύριος Υφυπουργός Οικονομικών να μας δώσει τις ανάλογες απαντήσεις.

Γιατί πρέπει να συσταθεί ανώνυμη εταιρεία του δημοσίου για την επίτευξη του σκοπού αυτού και δεν θα μπορούσε να ανατεθεί σε μία διεύθυνση της Τράπεζας της Ελλάδος να αντιμετωπίσει το θέμα των κινητών αξιών του δημοσίου; 'Αρα, άλλος είναι ο λόγος για τον οποίο συνιστάται η εταιρεία αυτή, αφού παρόλη τη συζήτηση που έγινε στη διαρκή κοινοβουλευτική επιτροπή κατά την επεξεργασία του υπό συζήτηση νομοσχεδίου και τέθηκαν τόσα θέματα από την πλευρά της Νέας Δημοκρατίας, ο κύριος Υφυπουργός των Οικονομικών δεν θέλησε να επιφέρει καμία βελτίωση, καμία διόρθωση, καμία τροποποίηση στο νομοσχέδιο.

Δεν υπάρχει καμία οικονομοτεχνική μελέτη, η οποία να εμφανίζει το πλαίσιο δράσης αυτής της εταιρείας, ώστε να μπορούσε ο οποιοσδήποτε από εμάς να οδηγηθεί στον πραγματικό σκοπό που θα επιδιώξει με τη σύσταση αυτής της εταιρείας η Κυβέρνηση.

Βέβαια η Κυβέρνηση στο άρθρο 2 παράγραφος 4 προβλέπει τα εξής: "Με απόφαση του Υπουργού Οικονομικών, που δημοσιεύεται στην Εφημερίδα της Κυβερνήσεως, μεταβιβάζονται στην εταιρεία, χωρίς αντάλλαγμα, οι μετοχές επιχειρήσεων του ευρύτερου δημόσιου τομέα, για τις οποίες αποφασίζεται κατά τις κείμενες διατάξεις η ιδιωτικοποίησή τους. Με όμοιες αποφάσεις, που δημοσιεύονται επίσης στην Εφημερίδα της Κυβερνήσεως, μπορούν να μεταβιβάζονται στην εταιρεία, χωρίς αντάλλαγμα, και άλλες κινητές αξίες του δημοσίου".

Δηλαδή, εδώ πρόκειται να επιχειρηθεί η αποκρατικοποίηση ή η μετοχοποίηση του δημόσιου τομέα, όπως η Κυβέρνηση του ΠΑΣΟΚ θέλει να εμφανίζει ότι αυτή είναι η πρόθεσή της;

Διότι παρακάτω στην παράγραφο 7, του άρθρου 2, αναγράφεται "Τα έσοδα που πραγματοποιεί η εταιρεία διατίθενται για: α. Την κάλυψη των λειτουργικών της εξόδων, στα οποία περιλαμβάνονται και οι αποζημιώσεις των μελών του διοικητικού της συμβουλίου και των υπαλλήλων της", χωρίς βέβαια να προβλέπεται, πώς θα πραγματοποιηθεί η στελέχωση της εταιρείας αυτής με υπαλλήλους. Θα είναι σύμφωνα με τις διατάξεις του ν. 2190 ή θα είναι με άλλο τρόπο; Δηλαδή και εδώ πρόκειται να αντιμετωπίσουμε το φαινόμενο της προσλήψεως υπαλλήλων από τις κομματικές οργανώσεις του ΠΑΣΟΚ;

Παρακάτω λέει στο εδάφιο γ' της παραγράφου 7, το εξής: "Την επιχορήγηση επιχειρήσεων και οργανισμών του ευρύτερου δημόσιου τομέα". Γιατί, λοιπόν, δεν το λέτε καθαρά και ξάστερα ότι θέλετε να αντιμετωπίσετε τα ελλείμματα Δημοσίων Επιχειρήσεων και Κρατικών Οργανισμών, χωρίς να διέρχονται από τον έλεγχο του δημόσιου λογιστικού και για το λόγο αυτό συνιστάτε την εταιρεία αυτή;

Νομίζω ότι δεν χρειάζεται μεγαλύτερη ερμηνεία ο σκοπός της εταιρείας που επιχειρείτε να συστήσετε. Αυτό αντιλαμβάνεσθε ότι δημιουργεί σοβαρότατα προβλήματα, τα οποία ίσως εκθέσουν τη χώρα μας και στην Ευρωπαϊκή 'Ενωση.

Στο άρθρο 3, παράγραφος 1 εδάφιο δ' λέει: "Το διοικητικό συμβούλιο διοικεί την εταιρεία και διαχειρίζεται τους πόρους και την περιουσία της, αποφασίζει για τη σύναψη συμβάσεων για την εκπλήρωση των σκοπών της...κλπ." Δηλαδή το ελληνικό δημόσιο θα παραχωρήσει αυτά τα σοβαρά θέματα διοικήσεως και διαχειρίσεως στο διοικητικό συμβούλιο μιας ακόμη Δημόσιας Επιχείρησης, που συνιστάται με το υπό συζήτηση νομοσχέδιο; Ποια σοβαρότατα προβλήματα θα αντιμετωπισθούν; 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

'Εχουμε την πικρή πείρα των όσων έχουν συμβεί μέχρι σήμερα στο θέμα αυτό.

Η Κυβέρνηση δεν μας έφερε όλα τα στοιχεία, δηλαδή το ύψος των κινητών αξιών -πέραν των κινητών αξιών της Εθνικής Τράπεζας και του ΟΤΕ που αναφέρονται- που ενδεχομένως θα θελήσει να υπαγάγει στην αρμοδιότητα και στη διαχείριση της υπό σύσταση εταιρείας, για να ενημερωθεί

Σελίδα 1093 

η Εθνική Αντιπροσωπεία, να ενημερωθεί το Τμήμα μας, περί ποίου σοβαροτάτου θέματος συζητούμε με το νομοσχέδιο αυτό.

Προβλέπεται η διάρκεια της εταιρείας για έξι χρόνια. Κατά κανόνα οι ανώνυμες εταιρείες που συνιστώνται, και του Δημόσιου Τομέα, είναι για πενήντα χρόνια. Δεν θα μπορούσε με μια διάταξη να καταργηθεί η εταιρεία; Γιατί προβλέπεται η παράταση της θητείας με Υπουργικές αποφάσεις;

Αυτός είναι ένας επιπλέον λόγος που μας προβληματίζει και θα θέλαμε ο κύριος Υφυπουργός Οικονομικών να μας απαντήσει στα ερωτήματα αυτά.

Βεβαίως γίνεται η σύσταση της εταιρείας αυτής, χωρίς να προβλέπεται πώς θα εξασφαλισθεί από την εταιρεία αυτή, η διακίνηση των κινητών αξιών που αναλαμβάνει από το δημόσιο. Διότι τόσο αόριστη διατύπωση που υπάρχει στη σχετική διάταξη, δεν δίνει καμία εγγύηση περί της εξασφαλίσεως των κινητών αυτών αξιών. Διότι, όπως είπα προηγουμένως, το διοικητικό συμβούλιο, κατά την αποκλειστική του βούληση και δυνατότητα, δύναται να κάνει τη διαχείριση αυτή.

Βεβαίως, υπάρχει το θέμα της στελέχωσης, όπως είπα, της εταιρείας από υπαλλήλους. Στο θέμα αυτό ο κύριος Υφυπουργός Οικονομικών πρέπει να είναι σαφέστατος, ως προς το πώς θα γίνει η πρόσληψη των υπαλλήλων αυτών, ποιος θα είναι ο αριθμός τους, ποιες θα είναι οι αμοιβές τους. Θα εφαρμοσθεί ο ν. 2190/94 και στον τομέα αυτόν;

Αναφέρετε απλώς ότι θα αντιμετωπίζεται η δαπάνη της αμοιβής των μελών του διοικητικού συμβουλίου, με απόφαση του Υπουργού Οικονομικών και των υπαλλήλων της εταιρείας αυτής. Νομίζω ότι δεν είναι σωστό αυτό να προβάλεται στην Εθνική Αντιπροσωπεία, διότι είναι γνωστό το κλίμα που επικρατεί στην κοινή γνώμη για τις παράνομες, τις αλόγιστες προσλήψεις που γίνονται στον ευρύτερο δημόσιο τομέα, με καταστρατήγηση των διατάξεων του ν. 2190/94, θέμα άλλωστε που απασχόλησε και Βουλευτές του ΠΑΣΟΚ, οι οποίοι τόσο έντονα εκφράστηκαν για τον τρόπο με τον οποίο η Κυβέρνηση διαχειρίζεται αυτό το θέμα των προσλήψεων στο δημόσιο τομέα.

Σας ευχαριστώ. 

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γκελεστάθη.

Ο κ. Δημήτριος Κωστόπουλος του Νικολάου έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κυρία και κύριοι συνάδελφοι, θα μπορούσε κανείς από την πρώτη ματιά διαβάζοντας το παρόν νομοσχέδιο να πει ότι αφορά ένα τεχνικό θέμα. Είναι ένα τεχνικό νομοσχέδιο, είναι μία απόφαση της Κυβέρνησης να διευκολύνει πιθανόν τα πράγματα για την καλή διαχείριση.

Κατ' αρχήν, αν ήταν έτσι τα πράγματα, θα ήμουν από εκείνους που πιθανόν να ψήφιζα το νομοσχέδιο, γιατί είναι φιλοσοφία και ιδεολογία της Νέας Δημοκρατίας ένα λιγότερο κράτος -αν και εδώ δεν πρόκειται για λιγότερο κράτος- ένα σύγχρονο και αποτελεσματικό κράτος. 'Ετσι θα μπορούσε να δει κάποιος το νομοσχέδιο κατ' αρχήν.

Αυτό, όμως, το νομοσχέδιο, που ήρθε απροειδοποίητα, που είναι εκτός προγραμματισμού, που ήρθε το μήνα Αύγουστο, δεν περιλαμβάνει το ακριβές περιεχόμενο αυτών που είπα προηγουμένως και αυτών που θέλει να παρουσιάσει η Κυβέρνηση.

Εάν, κύριοι συνάδελφοι, η Κυβέρνηση ήθελε να διαχειρισθεί τις κινητές αξίες του δημοσίου -που έχει πάρα πολλές, γιατί είναι γνωστό ότι το κράτος, δια του Υπουργού Οικονομικών, είναι ο ιδιοκτήτης όλων των κινητών αξιών, των εταιρειών του δημοσίου, του ευρύτερου και του στενού δημόσιου τομέα- δεν θα έφερνε αυτό το νομοσχέδιο, αλλά ένα νομοσχέδιο κατ' αρχήν καλά μελετημένο, ένα νομοσχέδιο νομοτεχνικά μελετημένο και ένα νομοσχέδιο, το οποίο θα έλεγε: Πάρτε, κύριοι της ανώνυμης εταιρείας, τις κινητές αξίες και διαχειρισθείτε τις. Θα έλεγε πιθανόν, κύριε Υπουργέ, στην Τράπεζα της Ελλάδος, πάρτε τις κινητές αξίες, κάντε μία διεύθυνση, μια και αύριο θα είσθε και ανεξάρτητη μονάδα και διαχειρισθείτε τις.

Τέτοιο πράγμα, όμως, δεν υπάρχει. Το Υπουργείο λέει να κάνουμε μια ανώνυμη εταιρεία δημοσίου. Κατ' αρχήν αυτό είναι λάθος, κύριε Υπουργέ. Η ανώνυμος εταιρεία εκ της φύσεως και εκ του νόμου είναι έμπορος, είναι ιδιωτική υπόθεση, δεν είναι δημόσια υπηρεσία.

Συνεπώς, κατά τη γνώμη μου είναι και λάθος η τοποθέτηση. Δεν θα έλεγε ακόμη ότι στην ανώνυμη εταιρεία ορίζω Πρόεδρο το γενικό γραμματέα του Υπουργείου και μέλη της, κατά πλειοψηφία, τους διευθυντές του Υπουργείου Οικονομικών όπως τους διευθυντές των εγγυήσεων, του δημόσιου χρέους, των κινητών αξιών κ.λπ..

Αυτή είναι η ανώνυμη εταιρεία που θέλετε να κάνετε; Αυτός είναι ο εκσυγχρονισμός που θέλετε να κάνετε, κύριε Υπουργέ; Αυτό είναι το ολιγότερον και αποτελεσματικό κράτος;

Δεν ήμουν στην επιτροπή, όμως πιστεύω, όπως πιστεύει και το σύνολο των συναδέλφων, και προέκυψε από την αγόρευσή σας στη διαρκή επιτροπή, κύριε Υπουργέ, πως αυτή η ανώνυμος εταιρεία έχει έναν και μόνο στόχο να καλύπτει το δημόσιο χρέος και το παρουσιάζει μικρότερο.

Από τη μελέτη την οποία έκανα, πριν μπω στα επί μέρους θέματα, κύριε Υπουργέ, διαπιστώνω ότι ο βασικός σας στόχος είναι αυτός που ανέφερε ο κ. Γκελεστάθης προηγουμένως. Στόχος όλης αυτής της προσπάθειας είναι να επιδοτείτε τον ευρύτερο δημόσιο τομέα.

Κύριε Υπουργέ, μια και δεσμευθήκατε, να μην επιδοτείτε, λόγω προσπάθειας μειώσεως των δαπανών, του προϋπολογισμού, τους διάφορους οργανισμούς και τον ευρύτερο δημόσιο τομέα, βρήκατε αυτήν τη φάμπρικα να την περάσετε μέσα από αυτό το μικρό τεχνικό, όπως παρουσιάζεται, νομοσχέδιο. Δηλαδή, κύριε Υπουργέ, ποια είναι η όλη σας προσπάθεια; Να μειώσετε τις δαπάνες όπως υποσχεθήκατε του προϋπολογισμού, κόβοντας τις επιδοτήσεις για τις οποίες πανηγυρίζατε πέρυσι το Δεκέμβριο, αλλά πηγαίνοντας προς το τέλος αυτού του έτους και εκτελώντας τον προϋπολογισμό βλέπετε ότι δεν σας βγαίνουν; Αυτός είναι ο στόχος; 'Η ο στόχος είναι να εκσυγχρονίσετε τη δημόσια διοίκηση; Εάν υπήρχε τέτοια περίπτωση, γιατί κατ' αρχήν έχετε τη διάταξη, στην οποία αναφέρεται ότι μεταφέρονται δια αποφάσεως του Υπουργού μόνον οι ομολογίες της Εθνικής Τράπεζας και οι προς ιδιωτικοποίηση εναπομείνασες μετοχές του ΟΤΕ. Και γιατί στη δεύτερη παράγραφο λέτε ότι δια πράξεως του Υπουργού μπορεί να μεταφερθεί πάσα κινητή αξία του δημοσίου. Γιατί αυτοί οι πλεονασμοί; Και γιατί να μη δώσετε όλες τις κινητές αξίες να τις διαχειρισθεί αυτή η εταιρεία;

Δεύτερον όπως είπα και προηγουμένως κάνετε μία ανώνυμη εταιρεία και βάζετε το γενικό γραμματέα και τους διευθυντές του Υπουργείου Οικονομικών και πιθανόν και κάποιους άλλους, οι οποίοι θα διοικούν αυτήν την εταιρεία πάντοτε, κύριοι συνάδελφοι, υπό την έγκριση του Υπουργού Οικονομικών. Τι εξυπηρετεί αυτή η κατάσταση. Και μάλιστα διαπιστώνω εδώ ότι αυτοί οι κύριοι θα παίρνουν και αμοιβές και τις αμοιβές εδώ, κύριε Υπουργέ, δεν μας τις καθορίζετε, αλλά θα τις προσδιορίσει η απόφαση του Υπουργού Οικονομικών. Εδώ, κύριε Υπουργέ, πρέπει να επισημάνω ότι σε περίοδο λιτότητας ο γενικός γραμματέας του Υπουργείου Οικονομικών όπως και οι διευθυντές των διευθύνσεων που θα συμμετέχουν στο διοικητικό συμβούλιο της εταιρείας δεν πρέπει να παίρνουν πρόσθετες αμοιβές. Επιπλέον αναφέρω εδώ και το θέμα της πρόσληψης του προσωπικού. Γιατί, κύριε Υπουργέ, λέτε μπορεί να πάρουμε από το δημόσιο. Αυτό τι σημαίνει; 'Οτι θα πάρετε από τον ιδιωτικό τομέα ελεύθερα ή με το νόμο, 2190; Πώς θα προσλάβετε το προσωπικό; Πάλι κομματικές πελατείες και κομματικά ρουσφέτια; Αυτός είναι ο πρόσθετος στόχος αυτής της εταιρείας;

Και προχωρώ. Κύριε Υπουργέ, από τη μελέτη της αγορεύσεώς σας στην επιτροπή -θα σας ακούσω μετ' ολίγων- διαπιστώνω ότι είπατε, κύριος στόχος του παρόντος νομοσχεδίου είναι το παιχνίδι με το δημόσιο χρέος. Μα εσείς ο ίδιος στη συνέχεια της αγορεύσεώς σας λέτε ότι το παθητικό -και πολύ καλά το λέτε- αυτής της εταιρείας δεν μπορεί να είναι μεγαλύτερο από το ενεργητικό. Και πολύ σωστά, διότι

Σελίδα 1094 

το μόνο το οποίο κάνει αυτή η εταιρεία είναι να παίρνει δωρεάν μετοχές, να τις διαχειρίζεται και να καταθέτει το υπόλοιπο των χρημάτων που περισσεύει, είτε από κέρδη είτε από άλλες πράξεις, στο ελληνικό δημόσιο. Πώς, λοιπόν, θα κάνετε παιχνίδι με το δημόσιο χρέος; Δεν είναι δυνατόν με αυτήν την εταιρεία να κάνετε τέτοια πράγματα. Επιπλέον οι μετοχές, κύριε Υπουργέ -σας το λέει και η Διεύθυνση Επιστημονικών Μελετών της Βουλής- δεν είναι δυνατόν να αποτιμηθούν άλλως ειμή μόνον στην πραγματική τους αξία. Τέτοιο πράγμα στο παρόν νομοσχέδιο δεν προβλέπεται. Τέτοιο πράγμα δεν αναφέρατε πουθενά και δεν νομίζω ότι μπορείτε να το αναφέρετε, διότι, επαναλαμβάνω, το νομοσχέδιο είναι ατελές, είναι απροετοίμαστο, είναι πρόχειρο. Και γι αυτό και μόνο πρέπει να το αποσύρετε.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Και σε λανθασμένη κατεύθυνση.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Βεβαίως, κύριε Ανδρεουλάκο, και σε λανθασμένη κατεύθυνση.

Επίσης δεν έχετε μία εξουσιοδότηση, όπως σας λέει η Επιστημονική Διεύθυνση της Βουλής, στο νομοσχέδιο με την οποία θα εξουσιοδοτείτε τον Υπουργό Οικονομικών να βγάλει μία υπουργική απόφαση ή ένα προεδρικό διάταγμα και να τακτοποιεί τα επί μέρους θέματα, τα οποία έχετε αφήσει κενά.

Και τέλος, την παρούσα ανώνυμη εταιρεία τη λέτε δημοσία. Δηλαδή ανήκει στο άρθρο 49 του Κανονισμού και συνεπώς ο πρόεδρός της πρέπει να περάσει από την επιτροπή της Βουλής;

Βεβαίως, θα ισχυριστείτε και θα μου πείτε ότι εκεί αναφέρεται συγκεκριμένα in concreto ότι αυτές είναι οι εταιρείες στις οποίες πρέπει να διορίσουμε τους διευθύνοντες συμβούλους μέσω της επιτροπής της Βουλής. Μα, τότε δεν υπήρχε η εταιρεία. Εάν κατά την αντίληψή σας αφορά δημόσιο οργανισμό, δημόσια επιχείρηση, θα πρέπει ο διευθύνων σύμβουλος, ο πρόεδρός της να περάσει από την επιτροπή. Τέτοιο πράγμα εδώ δεν βλέπω.

Εμείς, κύριε Υπουργέ, καταψηφίζουμε το παρόν νομοσχέδιο και το καταψηφίζουμε και για την ουσία και για τον τύπο. Για την ουσία διότι προσπαθείτε να ξεπεράσετε τις ανάγκες και έναν προϋπολογισμό που δεν εκτελείται και για τον τύπο διότι δεν είναι ένα νομοθέτημα πλήρες, ένα νομοθέτημα το οποίο να μας λέει τι ακριβώς θέλει. Και με μεγάλη αγωνία θα ακούσω τη δική σας δικαιολογία, κύριε Υπουργέ, όσον αφορά την κατάθεση του παρόντος νομοσχεδίου.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Ο κ.Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, κυρίες και κύριοι συνάδελφοι, στην περίοδο 1974-1981 το ΠΑΣΟΚ δίδαξε κατά τρόπο επιστημονικά αξιοθαύμαστο τη μέθοδο καταδημαγώγησης του λαού και υποκλοπής της ψήφου του. Στην περίοδο 1993 έως σήμερα η Κυβέρνηση διδάσκει μια άλλη επιστήμη, την εφαρμογή του ορθόδοξου σοσιαλισμού, δηλαδή της επιδίωξης και της πρακτικής του απόλυτου ελέγχου του κράτους πάνω στο δημόσιο και οικονομικό βίο με την απατηλή επικάλυψη ενός ιδιωτικονεοφιλελεύθερου μανδύα.

Μετά το ν. 2190 που έκλεισε τις εξωτερικές πόρτες του δημοσίου, αλλά άφησε διάπλατα ανοιχτές τις ενδιάμεσες μεταξύ κρατικών τραπεζών και ΔΕΚΟ με το δημόσιο, έρχεται με το συζητούμενο νομοσχέδιο να εξυπηρετήσει έναν παρόμοιο σκοπό.

Συζητούμε σήμερα πραγματικά ένα αξιοθαύμαστο σε σύλληψη νομοσχέδιο με στόχο, πρώτον, την αδιαφανή και ανεξέλεγκτη ιδιωτικοποίηση κρατικών επιχειρήσεων, όπως προβλέπεται στο άρθρο 2 παράγραφος 4.

Δεύτερον, την αδιαφανή και ανεξέλεγκτη πώληση κινητών αξιών του δημοσίου, όπως προβλέπεται στο άρθρο 2 παράγραφος 6, αξιών ύψους, που σκόπιμα δεν αναφέρεται, αλλά εκτιμάται ότι ανέρχονται ή ότι θα ανέλθουν τελικά σε πολλά τρισεκατομμύρια δραχμές.

Τρίτον, τη σύνταξη ενός απατηλού κρατικού προϋπολογισμού, αφού την επιχορηγήση ζημιογόνων οργανισμών του ευρύτερου δημόσιου τομέα, την αναδοχή και πληρωμή χρεών του δημοσίου και του ευρύτερου δημοσίου τομέα αναλαμβάνει η υπό σύσταση ανώνυμη εταιρεία, όπως προβλέπεται στην παράγραφο 7δ' του άρθρου 2.

Δεν γνωρίζω αν αυτές οι πρωτοφανείς μεθοδεύσεις, που θα επισύρουν και ποινικές ευθύνες σε όσους συμπράξουν -και τους προειδοποιούμε γι'αυτό- αν αυτές οι προβλέψεις προκάλεσαν την παραίτηση του ειδικού γραμματέα του Υπουργείου Οικονομικών κ. Δρίτσα. Είναι προφανές, όμως, ότι εν όψει καταθέσεως του νέου ελλειμματικού προϋπολογισμού για το έτος 1998 και του απολογισμού για την εφαρμογή του προϋπολογισμού του τρέχοντος έτους, δημιουργείται έτσι μια ευελιξία -με το παρόν νομοσχέδιο εννοώ- και μία αδιαφάνεια στη ρευστοποίηση περιουσίας του δημοσίου που υπάρχει υπό μορφή κινητών αξιών. Με το προϊόν αυτής της ρευστοποίησης θα καλύψετε, κύριοι της Κυβερνήσεως και κύριε Υπουργέ, τα τεράστια ελλείμματα των επτακοσίων δισεκατομμυρίων του τρέχοντος έτους και δεν γνωρίζω ποιων μεγαλυτέρων ελλειμμάτων στο μέλλον.

Τέλος επιδιώκεται με το παρόν νομοσχέδιο ένας ανεπίτρεπτος γιγαντισμός και η ανάθεση πρωτοφανών υπεραρμοδιοτήτων και δυνατότητας λήψης αποφάσεων σε ένα μόνο άνθρωπο, τον Υπουργό Οικονομικών και στους ελεγχόμενους απ'αυτόν διοικούντες την Α.Ε.. Σε έναν ουσιαστικά άνθρωπο και στους υποτακτικούς του που θα διαχειρίζονται τίτλους αμύθητης αξίας και θα έχουν τη δυνατότητα να ανεβοκατεβάζουν τους δείκτες του χρηματιστηρίου, να προκαλούν τον πλουτισμό ή την καταστροφή επιχειρήσεων και ιδιωτών μέσα σε μερικές ώρες.

Κύριε Υπουργέ, απαντήστε μας για να διαγνώσουμε καλύτερα τις προθέσεις σας και να διαψεύσετε τις υποψίες μας, γιατί δεν υπάρχει οικονομοτεχνική μελέτη, η οποία να εμφανίζει το πλαίσιο δράσης της εταιρείας αυτής, της Α.Ε., για τη βιωσιμότητά της, γιατί δεν γίνεται αναφορά των κινητών αξιών, παρά μόνο της Εθνικής Τραπέζης και του ΟΤΕ; Τι κρύβεται πίσω απ'αυτό; Γιατί η Κυβέρνηση δεν μας έφερε όλα τα στοιχεία, δηλαδή το ύψος των κινητών αξιών τις οποίες αναλαμβάνει υπό την κυριότητά της η Α.Ε.; Γιατί η διάρκεια της εταιρείας είναι έξι χρόνια και όχι περισσότερα, όπως σε όλες τις Α.Ε. και ειδικότερα σε μια τέτοιου μεγέθους και τέτοιας σημασίας εταιρεία, τι θα γίνει μετά τη συμπλήρωση των έξι χρόνων και γιατί μεταφέρονται ορισμένοι τίτλοι του δημοσίου και όχι όλοι; Εκτός αν έχετε πρόθεση σταδιακά να μεταφέρετε και άλλους τίτλους, κάτι το οποίο προς το παρόν μας αποκρύπτετε. 

Πώς θα στελεχωθεί η Α.Ε. και με ποια διαδικασία θα ισχύσει ο ν.2190 σ'αυτήν; 'Η μήπως δεν θα ισχύσει, ούτως ώστε να έχετε τον απόλυτο έλεγχο αυτών οι οποίοι θα διαχειρίζονται και θα επιδιώκουν κάτω από τις οδηγίες σας τα όσα ανέφερα προηγουμένως;

Γιατί δεν γίνεται αναφορά υπαγωγής της εταιρείας στην εποπτεία της επιτροπής κεφαλαιαγοράς, αφού η λειτουργία της έχει ως αντικείμενο τη διαχείριση κινητών αξιών; Ποια είναι η εξασφάλιση από την Α.Ε. των κινητών αξιών που αναλαμβάνει από το δημόσιο; Γιατί δεν υπάρχει σύμφωνη γνώμη των άλλων Υπουργών για την επιχειρούμενη αλλαγή αξιοποίησης των τίτλων του δημοσίου; Γιατί με το υπό συζήτηση νομοσχέδιο περιέρχονται στην Α.Ε. άρα σε πρόσωπα ιδιωτικού δικαίου, οι μετοχές της Εθνικής Τραπέζης και του ΟΤΕ και μ'αυτόν τον τρόπο χωρίς κανένα έλεγχο θα μπορεί η Α.Ε. να τις μεταβιβάζει ή να τις πωλεί κατά το δοκούν; Γιατί με τη σύσταση της Α.Ε. ουσιαστικά έχουμε ισχυροποίηση του Υπουργού Οικονομικών, αφού από μόνος του θα μπορεί να αποφασίζει για την αξιοποίηση των κινητών αξιών του δημοσίου, χωρίς κανέναν έλεγχο, κάτι που είναι αδύνατο για τις Α.Ε., αφού η γενική συνέλευση των μετόχων είναι το κυρίαρχο όργανο και μάλιστα για αποφάσεις τέτοιας σπουδαιότητος;

Αγαπητοί συνάδελφοι, από τα όσα εξέθεσα με τη μεγαλύτερη δυνατή συντομία, θα έλεγα κατά τρόπο επιγραμματικό, είναι φανερό ότι κάτω από τον αθώο, θα έλεγε κανείς, κάτω 

Σελίδα 1095 

από τον αποδεκτό τίτλο του νομοσχεδίου, αποδεκτό γιατί πράγματι κατά τον τίτλο επιδιώκει την ευελιξία μιας άκαμπτης τακτικής για την αξιοποίηση της περιουσίας του δημοσίου, όλα αυτά τα ερωτηματικά τα οποία προκύπτουν από τον τρόπο με τον οποίο συνετάγη το νομοσχέδιο και από τις πρωτοφανείς ελλείψεις που υπάρχουν σ'αυτό το νομοσχέδιο, βλέπετε ότι μπορεί να ελλοχεύουν κίνδυνοι, όχι μόνο για την οικονομία, αλλά και για τη δημοκρατία, αφού στο όνομα του φιλελευθερισμού, της ελεύθερης οικονομίας, στο όνομα της σύγχρονης συγκρότησης της κοινωνίας, έρχεται αυτό το σύστημα της μονοκρατορίας, αυτό το σύστημα του αδηφάγου κρατισμού να κάνει εκείνο το οποίο δεν συνέβη κάτω από διαφόρων ιδεολογιών κυβερνήσεις μέχρι σήμερα, να ρευστοποιηθεί τεράστια περιουσία του δημοσίου κατά τρόπο αδιαφανή, κατά τρόπο που τον έχουμε μέσω άλλων παρεμφερών εταιρειών, όπως η ΔΕΠΑΝΟΜ, η οποία διαχειρίζεται δισεκατομμύρια για την κατασκευή νοσοκομείων, παίζοντας το ρόλο και μόνο ενός μεσάζοντα και αναθέτοντας αυτές τις εργολαβίες όπου αυτή κρίνει κατά τη δική της σκέψη, ότι δήθεν συμφέρει στο δημόσιο.

'Εχουμε, λοιπόν, μια οδυνηρή εμπειρία από άλλες εταιρείες με μικρότερο αντικείμενο. Και νομίζω ότι είναι απόλυτα δικαιολογημένοι οι φόβοι μας για το τι ενδεχομένως θα υποκρύπτεται πίσω από αυτό το νομοσχέδιο.

Τελειώνοντας, κύριε Πρόεδρε, ήθελα να εκφράσω τη λύπη μου, γιατί ο γνωστός για τη νοοτροπία και την ιδιεολογία του Υφυπουργός κ. Χριστοδουλάκης δεν μας κάνει την τιμή να σημειώσει και να απαντήσει -όπως υποχρεούται- σε όλα αυτά, αλλά βρήκε ίσως το χρόνο να ασχοληθεί με άλλα, πιο ενδιαφέρονται για εκείνον αντικείμενα.

Σας βεβαιώνω, κύριε Υφυπουργέ, ότι έχουμε κάθε καλή διάθεση -όπως το αποδείξαμε- σαν κόμμα να βοηθήσουμε εκεί όπου το συμφέρον του ελληνικού λαού επιβάλλει. Να προχωρήσουμε σε ενέργειες και αποφάσεις οι οποίες, αυστηρά κομματικά, δεν μας συμφέρουν. 'Ομως, δεν είναι δυνατό να συνεργήσουμε στην ψήφιση ενός τέτοιου νομοσχεδίου. Γι'αυτό και καταψηφίζουμε το νομοσχέδιο, το οποίο εγώ εύχομαι να είναι ατελές, λόγω προχειρότητος και ανικανότητος και όχι διότι υποκρύπτονται προθέσεις. Αυτό θα φανεί από τις απαντήσεις, τις οποίες ελπίζω -αν και δεν σημειώσατε τα συγκεκριμένα ερωτήματα- ότι θα μας δώσετε στην αγόρευσή σας.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ανδρεουλάκος έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριοι συνάδελφοι, εγώ διαφωνώ με τους προλαλήσαντες συναδέλφους, ότι είναι πρόχειρο και αποσπασματικό το συζητούμενο νομοσχέδιο. Πονηρό είναι το νομοσχέδιο. Γιατί άλλος είναι ο διακηρυγμένος επίσημα σκοπός τον οποίον φαίνεται ότι επιδιώκει, ενώ στην ουσία έχει κρύφιους σκοπούς. Και γι' αυτό είναι ένα ψευδεπίγραφο νομοσχέδιο.

Τι επιδιώκει σύμφωνα με την εισηγητική έκθεση; Επιδιώκει να συστήσει ένα όργανο, είτε ένα δημόσιο φορέα υπό μορφή ανώνυμης εταιρείας, ο οποίος θα μπορέσει να προχωρήσει στην ενδεδειγμένη αξιοποίηση των κινητών αξιών του δημοσίου. Γιατί πλέον, σε παγκόσμια κλίμακα, εμφανίζονται νέες χρηματοοικονομικές μέθοδοι αξιοποίησης των κινητών αξιών και νέα χρηματοοικονομικά προϊόντα, τα οποία η κεντρική διοίκηση, μέσα στην τύρβη και στην πληθώρα των δραστηριοτήτων της, δεν έχει την ευελιξία να τα αξιοποιήσει στην έκταση και με την ταχύτητα που πρέπει. Γι'αυτό και χρειάζεται ένα τέτοιο όργανο.Και τέτοιο όργανο είναι η υπό σύσταση ανώνυμη εταιρεία, που εισηγείται το νομοσχέδιο.

Κύριε Υπουργέ, σοβαρολογείτε, ότι με αυτές τις ρυθμίσεις που κάνετε εδώ θα επιτύχετε το σκοπό τον οποίο επιδιώκετε; Τι αλλάζει; Αυτήν τη διαχείριση σήμερα την κάνει ο Υπουργός των Οικονομικών. Μετά, κύριοι συνάδελφοι, ποιος θα την κάνει; Θα την κάνει ο γενικός γραμματέας δημοσιονομικής πολιτικής του Υπουργείου Οικονομικών ως πρόεδρος της ανώνυμης εταιρείας και τρεις ανώτατοι υπάλληλοι του Υπουργείου Οικονομικών και συγκεκριμένα του Γενικού Λογιστηρίου του Κράτους, που μετέχουν στο διοικητικό συμβούλιο και είναι η πλειοψηφία η οποία αποφασίζει.

Η όλη δομή της εταιρείας δεν πείθει κανέναν. Και το κατέθεσαν στην αρμόδια διαρκή επιτροπή, που επεξεργάστηκε το νομοσχέδιο, οι εκπρόσωποι των φορέων.Και είπαν ότι δεν μπορεί να έχει το σωστό timing, ώστε να μπει στο χρηματιστήριο και να επιτύχει το προσδοκώμενο αποτέλεσμα της αξιοποίησης αυτών των συγχρόνων μεθόδων, κύριε Υπουργέ. Αυτό το είπαν όλοι. Είναι ένα δυσκίνητο δημοσιοϋπαλληλικό όργανο, που δεν μπορεί με τίποτε να συμπλεύσει με το σύγχρονο παγκόσμιο κλίμα και να αξιοποιήσει τις σύγχρονες χρηματοοικονομικές μεθόδους και τα νέα χρηματοπιστωτικά προϊόντα. Δεν επιτυγχάνετε σε καμία περίπτωση ο διακηρυγμένος σκοπός.

Και εδώ είναι το ερωτηματικό το οποίο εγείρεται. Ουσιαστικά δεν αλλάζει τίποτα. Υπάλληλοί σας είναι.Οι στενοί σας συνεργάτες είναι, οι οποίοι μάλιστα για να αποφασίζουν,χρειάζονται και την έγκριση σας. Και εσείς τους διορίζετε.Και για να αποφασίζουν πρέπει να είναι πέντε από τα επτά μέλη. Αντιλαμβάνεστε πόσο δυσκίνητο είναι.

'Αρα, λοιπόν, δεν επιδιώκετε και δεν μπορείτε με τίποτε να επιδιώξετε αυτόν το σκοπό που διακηρύσσετε στην εισηγητική σας έκθεση. Τι θέλετε όμως; Πού το πάτε; Τι κρύβεται κάτω απ' αυτές τις δυο-τρεις σελίδες της νομοθετικής ρυθμίσεως που εισηγείσθε;

Οι αποκαλύψεις γίνονται στο άρθρο 2 παράγραφος 7 εδάφια γ' και δ,' διότι λέτε ότι τα έσοδα που πραγματοποιεί η εταιρεία διατίθενται για: "γ. Την επιχορήγηση επιχειρήσεων και οργανισμών του ευρύτερου δημόσιου τομέα" και "δ. Την αναδοχή και πληρωμή χρεών του δημόσιου και νομικών προσώπων του ευρύτερου δημόσιου τομέα".

Αυτά είναι σε συνδυασμό με αυτά που λέτε στο άρθρο 4 παράγραφος 3 "για συμβατικές υποχρεώσεις που αναλαμβάνει η εταιρεία για την πραγματοποίηση των σκοπών της, δύναται να παρέχεται η εγγύηση του δημόσιου με απόφαση του Υπουργού των Οικονομικών", προδίδοντας τις επιδιώξεις σας.

Τι κάνετε εδώ πέρα; Αυτή η εταιρεία, κύριοι συνάδελφοι, θα μπορεί να δανείζεται στο εξωτερικό, να υπογράφει δανειστικά συμβόλαια με την εγγύηση του ελληνικού δημοσίου και το προϊόν αυτών των δανείων, κύριε Υπουργέ, να το δίνει για επιχορήγηση των προβληματικών επιχειρήσεων των διαφόρων οργανισμών και έτσι εσείς να εμφανίζετε έναν εξωραϊσμένο προϋπολογισμό, να μην εμφανίζετε δαπάνες και να εμφανίζετε ότι μειώνετε τα ελλείμματα του προϋπολογισμού, ενώ στην ουσία δεν τα μειώνετε. Κάνετε τρικ, κάνετε τέχνασμα, κάνοντας διάτρητο το σύστημα του δημοσίου λογιστικού.

Επίσης, ενώ το προϊόν της εκποιήσεως της δημόσιας περιουσίας δεν μπορείτε, σύμφωνα με τους λογιστικούς κανόνες, με τις αρχές του δημοσίου λογιστικού να το εμφανίσετε ως έσοδο, ώστε διαθέτοντάς το για τις τρύπες του προϋπολογισμού να έχετε μια σωστή μείωση των ελλειμμάτων, τώρα θα μπορείτε με το προϊόν των εκποιήσεων της δημόσιας περιουσίας, να προικοδοτείτε αυτήν την ανώνυμη εταιρεία, αυτό το πλάσμα, το δημόσιο, και να επιχορηγείτε οργανισμούς του ευρύτερου δημόσιου τομέα και επιχειρήσεις και να αναδέχεσθε χρέη του δημοσίου και νομικών προσώπων του ευρύτερου δημόσιου τομέα. 'Ετσι, κατ' αυτόν τον πλασματικό τρόπο, πλαστογραφώντας ουσιαστικά τα δεδομένα του προϋπολογισμού θα μπορείτε να εμφανίζετε μείωση των ελλειμμάτων, ενώ στην ουσία δεν θα πρόκειται για μείωση των ελλειμμάτων.

Καταλαβαίνω ότι θέλετε μ' αυτό το νομοσχέδιο να προετοιμάσετε το έδαφος και να αποκτήσετε τις πλασματικές, τις απατηλές, τις πλαστές εκείνες μεθόδους, ώστε να παρουσιάσετε το Δεκέμβριο μήνα έναν προϋπολογισμό ανειλικρινή, διότι θέλετε να καλύψετε την αποτυχία της δημοσιονομικής σας διαχείρισης. 

Η Νέα Δημοκρατία και εγώ προσωπικά, δεν πρόκειται να σας συντρέξουμε σ' αυτές τις άνομες επιδιώξεις σας που 

Σελίδα 1096 

υποτιμούν το δημόσιο βίο και προκαλούν το έλλειμμα αξιοπιστίας του πολιτικού κόσμου της χώρας. Γι' αυτό θα καταψηφίσω αυτό το νομοσχέδιο, το οποίο το χαρακτηρίζω πάρα πολύ πονηρό. Και δεν σας τιμά, κύριε Υπουργέ, που είσθε και νέος άνθρωπος, να φέρνετε αυτό το νομοσχέδιο.

(Χειροκροτήματα από τη πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλος εγγεγραμμένος ομιλητής για να πρωτολογήσει.

Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Αξιότιμοι κύριοι Βουλευτές, θα αναφερθώ στην ομιλία μου στα βασικά χαρακτηριστικά του νομοσχεδίου, στις επιδιώξεις του προς σύσταση φορέα και επίσης, σε ορισμένα χαρακτηριστικά της λειτουργίας του. 

Θα μου επιτρέψετε όμως, πριν περάσω σ' αυτές τις λεπτομέρειες, να χρησιμοποιήσω ένα ευφυολόγημα το οποίο ανέφερε ένας ομιλητής της Νέας Δημοκρατίας, σχετικά με τον πυρήνα του ορθόδοξου σοσιαλισμού και το φιλελεύθερο μανδύα με τον οποίο υποτίθεται ότι περιβάλλει την πολιτική του το Κυβερνών Κόμμα.

'Αλλες φορές και σε άλλες ευκαιρίες το Κομμουνιστικό Κόμμα Ελλάδας λέει πολύ συχνά ότι η πολιτική του Κυβερνώντος Κόμματος χαρακτηρίζεται από ένα νεοφιλελεύθερο πυρήνα με ένα σοσιαλιστικό μανδύα. Είναι το αντίθετο κατά την άποψή του. 

Θα σας πω τι ακριβώς συμβαίνει. Ο πυρήνας είναι ο πυρήνας της οικονομικής αποτελεσματικότητας και ο μανδύας είναι διαφανέστατος. Και αυτό ακριβώς αποδεικνύεται και με το νομοσχέδιο το οποίο συζητείται τη στιγμή αυτή στο Κοινοβούλιο. Και θα αποδείξω γιατί.

Η διαρκής επιτροπή, όταν συζητούσε το νομοσχέδιο αυτό, είχε την ευκαιρία να ακούσει τους τρεις κορυφαίους σχετικούς φορείς και θεσμούς, το Χρηματιστήριο Αξιών Αθηνών, την Επιτροπή Κεφαλαιοαγοράς και την 'Ενωση Θεσμικών Επενδυτών δια των προέδρων της να εκφέρουν την άποψή τους για το προς συζήτηση νομοσχέδιο. Αυτό το οποίο είπαν και οι τρεις είναι ότι, αν έχουν κάποια σοβαρή παρατήρηση να κάνουν, είναι γιατί άργησε τόσο πολύ το ελληνικό δημόσιο να προβεί στη σύσταση ενός τέτοιου φορέα, ο οποίος έχει τη δυνατότητα να αξιοποιήσει σύγχρονα χρηματοπιστωτικά προϊόντα και τεχνικές. Αυτή ήταν η βασική παρατήρηση που ακούστηκε και από τους τρεις θεσμικούς εκπροσώπους.

Η ελληνική Κυβέρνηση προωθώντας αυτό το φορέα, τη Δημόσια Επιχείρηση Κινητών Αξιών, θέλει να θέσει στην υπηρεσία της ένα εργαλείο με το οποίο μπορεί να αξιοποιεί, σύμφωνα με τις σύγχρονες τεχνικές, τα περιουσιακά στοιχεία τα οποία έχει σε μορφή κινητών αξιών.'Εχει συστήσει έναν ανάλογο φορέα, την Κτηματική Εταιρεία του Δημοσίου (ΚΕΔ), για να προβαίνει σε αξιοποίηση της ακίνητης περιουσίας της. Ο προς σύσταση φορέας, "η ΔΕΚΑ", είναι το αντίστοιχο της ΚΕΔ για το μέρος των κινητών αξιών.

Ποια είναι τα βασικά χαρακτηριστικά αυτού του φορέα; Στη συνέχεια θα απαντήσω σε ορισμένα επι μέρους θέματα και ερωτήματα τα οποία ετέθησαν. Κατ' αρχήν, η Κυβέρνηση με το νομοσχέδιο αυτό υπηρετεί πιστά τη διαφάνεια. Τα περισσότερα θέματα από αυτά που θίγει το νομοσχέδιο θα μπορούσαν να αντιμετωπιστούν με μια τροπολογία, η οποία θα εμφιλοχωρούσε σε κάποιο άλλο νομοσχέδιο. Προτίμησε, όμως, η Κυβέρνηση και επέλεξε την οδό του νομοσχεδίου, έτσι ώστε να δοθεί η δυνατότητα να ακουστεί κάθε δυνατή άποψη πάνω στο θέμα και να καταστούν σαφή σε όλες τις πτέρυγες του Κοινοβουλίου ο πραγματικός σκοπός και τα χαρακτηριστικά της εταιρείας "ΔΕΚΑ".

Το δεύτερο χαρακτηριστικό της διαφάνειας είναι ότι η εταιρεία θα είναι ανώνυμη. Η ανώνυμη εταιρεία έχει μια σειρά από υποχρεώσεις για έγκαιρη σύνταξη και κατάθεση ισολογισμών, προϋπολογισμών, απολογισμών, έτσι ώστε να δίνει την ευκαιρία όχι μόνο στα κυβερνητικά όργανα, όχι μόνο στο Κοινοβούλιο, αλλά και σε κάθε πολίτη δια της δημοσιεύσεως αυτών των στοιχείων να ελέγχει τι πραγματικά έπραξε σε κάθε περίοδο κρίσεως.

Το δεύτερο χαρακτηριστικό είναι η απόλυτη διασφάλιση του ελέγχου για τη διαφύλαξη των συμφερόντων του δημοσίου. Δεν είναι γραφειοκρατικοί οι λόγοι οι οποίοι μας ώθησαν στο να ορίσουμε τη διοίκηση της εταιρείας αυτής, να αποτελείται από τον εκάστοτε γενικό γραμματέα του Υπουργείου Οικονομικών, ο οποίος είναι πολιτικό πρόσωπο και να συνεπικουρείται κατά πλειοψηφία στο διοικητικό συμβούλιο από διευθυντές κεντρικών διευθύνσεων του Υπουργείου Οικονομικών.

Ο λόγος είναι ότι θέλουμε οι αποφάσεις και η πολιτική, την οποία θα ασκεί η εταιρεία αυτή, να ταυτίζεται απολύτως με την πολιτική του Υπουργείου Οικονομικών και να μην έχει το χαρακτήρα μιας αυτόνομης διαχείρισης ή μιας ανεξάρτητης πολιτικής, την οποία μπορεί να ασκεί, πράγμα το οποίο ενδεχομένως θα μπορούσε να δημιουργήσει ερωτηματικά για τις προθέσεις μιας διοίκησης στο βαθμό που αυτή αυτονομείται και εν μέρει ή εν όλω αποκόπτεται από τον άμεσο έλεγχο της πολιτικής ηγεσίας.

Το τρίτο χαρακτηριστικό είναι η αποτελεσματικότητα. Ο σκοπός της εταιρείας αυτής είναι αφ' ενός μεν να αξιοποιήσει, με τη χρήση σύγχρονων χρηματοπιστωτικών τεχνικών και εργαλείων, τα περιουσιακά -ρευστά και κινητά- στοιχεία της περιουσίας του δημοσίου και επίσης -όταν αυτό χρειάζεται- να τα συμψηφίζει με ορισμένα στοιχεία χρέους.

Πώς γίνεται αυτό; Σήμερα το ελληνικό δημόσιο, οποτεδήποτε χρειάζεται να χρηματοδοτήσει κάποιο έλλειμμα ή κάποιες δαπάνες, προβαίνει σε ένα δανεισμό άνευ εμπραγμάτου εγγυήσεως και γι' αυτό άλλωστε ο δανεισμός αυτός γίνεται μέσω ομολόγων και το ομόλογο αυτό σημαίνει ότι ομολογεί το κράτος την αξιοπιστία του, παρέχει νομολογία πίστεως που έχει και δανείζεται άνευ εμπραγμάτου αντικρίσεως.

Μια επιχείρηση, όταν έχει περιουσιακά στοιχεία, δεν είναι αυτό το μόνο μέσο το οποίο χρησιμοποιεί.

Πολλές φορές πραγματοποιεί δανεισμό και με τη χρήση εμπραγμάτων στοιχείων, πράγμα το οποίο σημαίνει, εάν το κάνει το ελληνικό δημόσιο, ότι θα απομειώσει κατά τη χρήση των εμπραγμάτων στοιχείων, την επιβάρυνσή του με το μη πραγματοποιηθέν δάνειο, που είναι αυτό το οποίο επιβαρύνει την κάθε κυβέρνηση, την κάθε οικονομία σύμφωνα με τα κριτήρια του Μάαστριχτ. 'Εχουμε φθάσει στο παράδοξο, το ελληνικό δημόσιο να κατέχει μια πλειάδα μετοχών, πολλές από τις οποίες είναι αξιοποιήσιμες -όπως για παράδειγμα οι μετατρέψιμες μετοχές της Εθνικής Τράπεζας της Ελλάδος- και να μην τις αξιοποιεί καθόλου, να είναι αδρανείς και όποτε χρειάζεται να δανείζεται με τον ομολογιακό τρόπο, τον οποίο σας ανέφερα και να εμφανίζεται έτσι ιδιαιτέρως αυξημένη η επιβάρυνση της ελληνικής οικονομίας. Προσέξτε να δείτε σε τι παράδοξο μπορούμε να οδηγηθούμε αν δεν αξιοποιήσουμε όλες τις δυνατότητες που έχει το ελληνικό δημόσιο:

Το ελληνικό δημόσιο είχε συνάψει επί κυβερνήσεως Νέας Δημοκρατίας -δεν σχολιάζω τη σκοπιμότητα ή την αποτελεσματικότητα αυτής της πράξεως, την έχουμε συζητήσει άλλωστε εκτενώς απ' αυτό το Βήμα- ένα δάνειο ομολογιακό προς την Εθνική Τράπεζα και περίμενε κάποτε να αρχίσει η αποπληρωμή του δανείου. 'Οταν αυτό δεν εκρίθη σκόπιμο, επειδή θα παρεκώλυε και θα οδηγούσε σε άλλες συνέπειες την πορεία εξυγιάνσεως και στρατηγικής αναβάθμισης του ρόλου της Εθνικής Τράπεζας, απεφάσισε να μετατρέψει το δάνειο αυτό, να το αντισταθμίσει, να το αντικρύσει με τη λήψη μετατρεψίμων μετοχών. Τι ήταν αυτό το αποτέλεσμα;

Οδήγησε σε αύξηση του ομολογιακού δανείου, άρα και του χρέους της κεντρικής διοίκησης και ταυτόχρονα απέκτησε το ελληνικό δημόσιο περιουσιακά στοιχεία, με τα οποία δεν μπορεί να αντισταθμίσει αυτήν τη δανειακή επιβάρυνση. Δεν είναι προφανές ότι θα πρέπει να βρει έναν τρόπο να χρησιμοποιήσει και να συμψηφίσει αυτά τα δύο δεδομένα, έτσι ώστε να μειώσει και στην πραγματικότητα και επί της ουσίας, αλλά και στην παρουσίαση, την επιβάρυνση του χρέους της κεντρικής διοίκησης συμψηφίζοντας περιουσιακά στοιχεία; 

'Ερχομαι τώρα σε ένα άλλο χαρακτηριστικό. Ελέχθη και στη διαρκή επιτροπή και στη σημερινή συζήτηση, ότι αυτό μπορεί

Σελίδα 1097 

να οδηγήσει σε καταστάσεις οι οποίες δεν θα πρέπει να υπάρξουν. Ποιες είναι αυτές: Κατ' αρχήν μπορεί να αποτελέσει ένα εργαλείο, είχε λεχθεί, για την αποκρατικοποίηση ή για την εκποίηση της δημόσιας περιουσίας. Η αποκρατικοποίηση δεν έχει σχέση με την εταιρεία αυτήν τη "ΔΕΚΑ". Οι αποφάσεις για αποκρατικοποίηση τις οποίες λαμβάνει η Κυβέρνηση, είτε για μετοχοποιήσεις είτε για πώληση προβληματικών επιχειρήσεων κατόπιν εξυγίανσης, είναι αποφάσεις οι οποίες λαμβάνονται ούτως ή άλλως στα αρμόδια κυβερνητικά όργανα. Η εταιρεία αυτή έχει να κάνει με τη διαχείριση του προϊόντος της προσόδου της αποκρατικοποίησης, πράγμα εντελώς διαφορετικό από το να παίρνει η ίδια αυτές τις αποφάσεις.

Ελέχθη επίσης -αρκετές φορές μάλιστα- ότι η εταιρεία αυτή με τη χρήση που θα κάνει των κινητών αξιών θα μπορεί να παρεμβαίνει σε χρηματιστηριακές πράξεις και πιθανόν να αποτελέσει έναν παράγοντα ανατάραξης, ένα θορυβοποιό στην κανονική λειτουργία του χρηματιστηρίου. Θέλω να διαβεβαιώσω, όπως είχα πει και στη διαρκή επιτροπή, ότι δεν είναι στόχος της εταιρείας η ενεργός διαχείριση των κινητών αξιών και διαθεσίμων. Στόχος της είναι η αξιοποίηση, σύμφωνα με τις χρηματοπιστωτικές τεχνικές και προϊόντα, και όχι η ενεργός παρουσία κατά την έννοια την οποία έχει η αντίστοιχη λειτουργία επενδυτικών φορέων, επιχειρήσεων κλπ. Αυτά όσον αφορά, κυρίες και κύριοι, τις ελληνικές αρχές.

Να διευκρινίσω τώρα μία σειρά επί μέρους ζητήματα. Ετέθη το θέμα των προσλήψεων. Πουθενά δεν αναφέρεται στο νομοσχέδιο ότι η εταιρεία θα κάνει προσλήψεις, ούτε σκοπός της είναι ούτε το αναφέρει, διότι δεν το χρειάζεται. Αντιθέτως λέει ότι στο βαθμό που χρειάζεται προσωπικό, θα επικουρείται προς τούτο από το προσωπικό του Υπουργείου Οικονομικών, άλλων Υπουργείων ή φορέων του ευρύτερου δημόσιου τομέα. Διότι η λειτουργία της εταιρείας αυτής θα είναι πάρα πολύ οικονομική. Δεν θα έχει πολύ προσωπικό. Θα έχει μόνο μία επικουρία προσωπικού, το οποίο προσωπικό υπηρετεί ήδη στο δημόσιο τομέα.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Υφυπουργέ, μία διακοπή, εφόσον το επιτρέπει και το Προεδρείο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν σας διέκοψα. Στο τέλος θα έχετε τη δυνατότητα να μιλήσετε.

ΠΡΟΕΔΡΕΥΩΝ (Παναγιώτης Σγουρίδης): Εφόσον δεν το επιτρέπει ο κύριος Υφυπουργός, δεν έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ετέθη επίσης το θέμα ότι χρειάζεται να υπάρχει μία εξουσιοδότηση, έτσι ώστε να λυθούν και να διευκρινιστούν μία σειρά θεμάτων. Δεν υπάρχει τέτοια δυνατότητα περαιτέρω εξουσιοδοτήσεων. Διότι απλούστατα ο φορέας αυτός διέπεται από τις διατάξεις περί ανωνύμων εταιρειών, οι οποίες είναι πάρα πολλές και περιγράφουν με κάθε λεπτομέρεια τους κανόνες και τις υποχρεώσεις, που έχει ένας τέτοιος φορέας.

Με βάση αυτά τα οποία ανέφερα, νομίζω ότι διαλύεται και η παραμικρή αμφισβήτηση η οποία υπάρχει σχετικά με την αναγκαιότητα, τη σκοπιμότητα και την αποτελεσματικότητα αυτού του φορέα. Φορείς τέτοιους έχουν σχεδόν όλα τα κράτη, ακριβώς για να μπορούν ν' αξιοποιούν με ένα σύγχρονο τρόπο όλα τους τα περιουσιακά στοιχεία και όχι μόνο αυτά που προέρχονται από δανειακές πράξεις στην ομολογιακή αγορά.

Πρέπει επίσης να πω για διάφορα θέματα που ετέθησαν στην επιτροπή, -δεν επανελήφθησαν στη συζήτηση αυτή, άρα αυτό σημαίνει ότι είναι λυμένα, αλλά καλό είναι να διευκρινιστούν- ότι όσον αφορά την τιμολόγηση των κινητών αξιών και τον τρόπο με τον οποίο θα γίνεται η χρέωση και η πίστωση αυτής της εταιρείας, υπάρχουν σαφείς κανόνες με τους οποίους θα γίνονται.

Αν οι κινητές αξίες είναι εισηγμένες στο χρηματιστήριο, τότε προφανώς η τιμολόγηση θα γίνει σύμφωνα με την τρέχουσα τιμή, βγάζοντας το μέσο όρο για μία ορισμένα περίοδο. Αν είναι μη εισηγμένες, η τιμολόγηση γίνεται με βάση την ονομαστική αξία ή τη λογιστική αποτίμηση, αν αυτή υπάρχει. 'Ολα αυτά τα θέματα είναι λυμένα. Η διάρκεια της εταιρείας είναι έξι έτη, διότι τόσο κρίνουμε σκόπιμο να λειτουργήσει, αλλά το ίδιο το νομοσχέδιο προβλέπει τη δυνατότητα παράτασής της με απλή υπουργική απόφαση. Δεν τίθεται κανένα θέμα. Η εταιρεία αυτή είναι μία εταιρεία στην οποία αποκλειστικός μέτοχος είναι το δημόσιο. Είναι μία εταιρεία, τις αποφάσεις της οποίας επικυρώνει, όσον αφορά έσοδα και δαπάνες, ο Υπουργός Οικονομικών, άρα ταυτίζεται απόλυτα κατά τις πολιτικές επιλογές του Υπουργείου Οικονομικών και δεν αποτελεί παρά μόνο έναν ευέλικτο χρηματοπιστωτικό βραχίονα, ο οποίος εντασσόμενος στην πολιτική και τα εργαλεία του Υπουργείου Οικονομικών, θα καταστήσει και τη δανειακή πολιτική αλλά και το γενικότερο στόχο αξιοποίησης της κρατικής περιουσίας πολύ πιο αποτελεσματικό και πολύ πιο χρήσιμο για τη χώρα μας.

Με την έννοια αυτή, είναι σωστό αυτό που ανέφερε ένας ομιλητής της Νέας Δημοκρατίας ότι πρόκειται για ένα εθνικό νομοσχέδιο και είμαι βέβαιος ότι με όλα αυτά τα επιχειρήματα θα πεισθούν όλες οι πλευρές του Κοινοβουλίου να το υποστηρίξουν. Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστουμε τον κύριο Υφυπουργός.

Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, με το νομοσχέδιο που φέρνει η Κυβέρνηση για ψήφιση ξεκινάει η διαδικασία της πλαστογράφησης του προϋπολογισμού του 1998, γι' αυτό και η σπουδή να έρθει το νομοσχέδιο σ' αυτό το Τμήμα, διότι η Κυβέρνηση, όπως ξέρετε, βρίσκεται σε διαδικασία κατάρτισης του προϋπολογισμού και στόχος της είναι να μειώσει με πλαστό τρόπο τις επιχορηγήσεις του δημοσίου προς διαφόρους φορείς και τις επιχορηγήσεις αυτές να τις εντάξει -ένα μεγάλο μέρος τους τουλάχιστον- σε αυτήν την εταιρεία, η οποία συνίσταται με την επωνυμία "Δημόσια Επιχείρηση Κινητών Αξιών". Αυτός είναι ο μόνος στόχος της ύπαρξης του νομοσχεδίου αυτού και ο μόνος λόγος για τον οποίο προτάχθηκε στο νομοθετικό έργο.

Ξεκινάει η πλαστογράφηση του προϋπολογισμού. Αυτή την πλαστογράφηση που γίνεται στα στοιχεία της Κυβέρνησης, αυτή την ίδια πλαστογράφηση προσπαθεί η Κυβέρνηση να την εισάγει στον προϋπολογισμό, εκεί που λειτουργεί το δημόσιο λογιστικό και η πλαστογράφηση είναι δύσκολη.

Μα, όλο το προσωπικό της εταιρείας και όλο το διοικητικό συμβούλιο είναι υπάλληλοι του Υπουργείου Οικονομικών, με μία-δύο εξαιρέσεις. Αν στόχος μας ήταν να διαχειριστούμε καλύτερα τις κινητές αξίες του δημοσίου, που βρίσκονται στην κατοχή του Υπουργείου Οικονομικών, θα μπορούσε να συσταθεί μία επιτροπή. Δεν χρειάζεται ανώνυμος εταιρεία. Η επιτροπή αυτή με τις αποφάσεις της μπορεί να διαχειρίζεται τις κινητές αξίες. 'Ομως, αυτή η επιτροπή θα λειτουργούσε μέσα στα πλαίσια του δημοσίου λογιστικού.

Γιατί δεν θέλετε το δημόσιο λογιστικό; Διότι η Κυβέρνηση θα έλθει με τον προϋπολογισμό και θα πει ότι έκανε περιορισμό των δαπανών. Πώς; Θα έχει τσεκουρέψει τις επιχορηγήσεις προς το Ι.Κ.Α., προς το Ν.Α.Τ. και προς τους άλλους φορείς και θα ελπίζει ότι με τα έσοδα αυτής της εταιρείας θα καλύψει τις επιχορηγήσεις. Δηλαδή αυτή η εταιρεία θα αντιποιηθεί δημοσία αρχή, το Υπουργείο Οικονομικών. Χωρίζετε σε τεμάχια το Υπουργείο Οικονομικών, σε ανώνυμες εταιρείες, προκειμένου να παρουσιάζετε καλύτερα τα μακροοικονομικά στοιχεία και να λέτε ότι μειώνετε τα ελλείμματα και τις δημόσιες δαπάνες.

Αυτός είναι και ο λόγος που η Κυβέρνηση βιάζεται να ψηφίσει αυτό το νομοσχέδιο. 'Εχουμε τόσον καιρό αυτές τις κινητές αξίες στην κατοχή του δημοσίου. Γιατί η σπουδή τώρα;

Εάν η Κυβέρνηση ήθελε πραγματικά να κάνει μία τομή στη διαχείριση των κινητών αξιών του δημοσίου θα έπρεπε να δημιουργήσει μία εταιρεία όχι ανώνυμη, αλλά δημόσιο φορέα, που να διαχειρίζεται το δημόσιο χρέος. Αυτό είναι το μεγαλύτερο μέρος των κινητών αξιών του δημοσίου με αρνητική μορφή. Η κακή διαχείριση του δημοσίου χρέους, που αυτήν τη στιγμή γίνεται προσωπικά από τον κ. Χριστοδουλάκη, 

Σελίδα 1098 

μπορεί να έχει πολύ μεγαλύτερες οικονομικές συνέπειες από οποιαδήποτε κακή διαχείριση των ομολόγων των μετατρεψίμων της Εθνικής Τράπεζας, που είναι εκατόν δύο δισεκατομμύρια (102.000.000.000) -εδώ το δημόσιο χρέος έχει φθάσει περίπου τα σαράντα τρισεκατομμύρια (40.000.000.000.000)- ή το 25% του Ο.Τ.Ε..

Αν η Κυβέρνηση είχε πράγματι πρόθεση να κάνει καλή διαχείριση των κινητών αξιών, θα έπρεπε να εντάξει σ' αυτήν τη χρηστή και επαγγελματική διαχείριση όλο το δημόσιο χρέος. Γιατί ξεχωρίζετε ένα μικρό κομμάτι, αυτό των κινητών αξιών, φτιάχνετε ολόκληρη εταιρεία, ολόκληρο σύστημα για διαχείριση των μετοχών μόνο δύο εταιρειών; 

'Εκανε ο κύριος Υπουργός στην ομιλία του σύγκριση με την Κτηματική Εταιρεία του Δημοσίου. Πληρώνει η Κτηματική Εταιρεία του Δημοσίου επιχορηγήσεις; 'Εχει τη δυνατότητα να δανείζεται με την εγγύηση του δημοσίου και να πληρώνει επιχορηγήσεις δημοσίων φορέων; Μας μίλησε ο κύριος Υφυπουργός για διαφάνεια, για ισολογισμούς. Νομίζω ότι όλα αυτά είναι δευτερεύοντα. Ο ισολογισμός των ανωνύμων εταιρειών δεν είναι πιο διαφανής από το δημόσιο λογιστικό. Το δημόσιο λογιστικό είναι πολύ διαφανές, όπως και ο προϋπολογισμός. Είναι πολύ δύσκολο να γίνουν τα λογιστικά τερτίπια που θα επιχειρήσει να κάνει σε λίγο καιρό ο κύριος Υφυπουργός μέσω του δημοσίου λογιστικού.

Εγώ, επειδή δεν θέλω να είμαι εντελώς αρνητικός, θα κάνω την εξής πρόταση στον κύριο Υφυπουργό. Η αποδοχή ή μη αυτής της πρότασης θα είναι το τεκμήριο της ειλικρίνειας των προθέσεών του. Προτείνω, λοιπόν, να απαλείψει ο κύριος Υφυπουργός τα εδάφια γ' και δ' της παραγράφου 7 του άρθρου 2. Αυτά τα εδάφια λένε ότι τα έσοδα που πραγματοποιεί η εταιρεία διατίθενται για την επιχορήγηση επιχειρήσεων και οργανισμών του ευρύτερου δημόσιου τομέα στο πλαίσιο των υφισταμένων διατάξεων. Από πού και ως πού αυτή η εταιρεία θα οικειοποιηθεί τη δυνατότητα του δημοσίου να επιχορηγεί οργανισμούς για κοινωνικούς λόγους; Καταργείστε το.

Δεύτερον, λέει ότι τα έσοδα που πραγματοποιεί η εταιρεία διατίθενται για την αναδοχή και πληρωμή χρεών του δημοσίου και νομικών προσώπων του ευρύτερου δημόσιου τομέα. Γιατί; Δώστε τους όλο το δημόσιο χρέος από την αρχή.

Επίσης στο άρθρο 4, στην παράγραφο 3 λέει, "για συμβατικές υποχρεώσεις που αναλαμβάνει η εταιρεία για την πραγματοποίηση των σκοπών της, δύναται να παρέχεται η εγγύηση του δημοσίου με απόφαση του Υπουργού Οικονομικών". Να το απαλείψετε και αυτό.

Αν απαλείψετε αυτά τα τρία, δεν εξαλείφονται πλήρως τα περιθώρια για να γίνουν λογιστικά τερτίπια, απλούστατα, γιατί η εταιρεία μπορεί να πραγματοποιεί πωλήσεις των μετοχών που έχει και τα έσοδα να εμφανίζονται ως κέρδη και αυτά να τα εγγράφουμε στα έσοδα του προϋπολογισμού. Αλλά τέλος πάντων θα είναι λίγο περισσότερο διαφανές αυτό από το να γράψουμε τις δαπάνες για επιχορηγήσεις, στις δαπάνες αυτής της εταιρείας, αντί να τις έχουμε στον κρατικό προϋπολογισμό.

Διαφορετικά, κύριε Υπουργέ, επιτρέψτε μου να επαναλάβω το χαρακτηρισμό, προετοιμάζετε την πλαστογράφηση του προϋπολογισμού του 1998. Προετοιμάζετε μια απαράδεκτη κατάσταση που τώρα υπάρχει στους λογαριασμούς και στα στοιχεία τα οποία παρουσιάζει το Υπουργείο Εθνικής Οικονομίας. Πάτε να μεταφέρετε αυτήν την ακαταστασία, την τσαπατσουλιά και την πλαστογράφηση και στο Υπουργείο των Οικονομικών.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Kύριοι συνάδελφοι, έχω την τιμή να ανακοινώσω στο Τμήμα ότι: 1. "Οι Υπουργοί Εργασίας και Κοινωνικών Ασφαλίσεων, Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Υγείας και Πρόνοιας κατέθεσαν σχέδιο νόμου: "Μέτρα κατά της εισφοροδιαφυγής, διασφάλιση εσόδων Ι.Κ.Α. και άλλα θέματα".

2. "Οι Υπουργοί Εθνικής Οικονομίας και Οικονομικών, Ανάπτυξης, Εθνικής Παιδείας και Θρησκευμάτων κατέθεσαν σχέδιο νόμου: "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του εκπαιδευτικού προσωπικού των Ιδρυμάτων της Τριτοβάθμιας εκπαίδευσης (Α.Ε.Ι. - Τ.Ε.Ι.) μισθολογικές ρυθμίσεις ερευνητών και ερευνητικών ιδρυμάτων και άλλων συναφών κατηγοριών".

(Παραπέμπονται στις αρμόδιες Διαρκείς Επιτροπές)

Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριοι συνάδελφοι, άκουσα με μεγάλη προσοχή την ολιγόλεπτη ομιλία του κυρίου Υφυπουργού και διερωτήθηκα αν πιστεύει αυτά που είπε, για να αποκρύψει τους πραγματικούς στόχους του συζητούμενου νομοσχεδίου.

Το νομοσχέδιο αυτό δεν είναι τυπικό νομοσχέδιο μόνο, είναι και ουσιαστικό γιατί μέσα απ' αυτό επιδιώκει το Υπουργείο Οικονομικών με αλχημείες, όπως σωστά τονίσθηκε προηγουμένως, να εμφανισθεί στο εσωτερικό της χώρας και στο εξωτερικό με μικρότερα ελλείμματα χωρίς να ανταποκρίνεται στην πραγματικότητα. Προσπαθεί με άλλα λόγια να εμφανίσει μικρότερο το σκέλος των δαπανών του κρατικού προϋπολογισμού από το 1998 και μετά, κατά τρόπο πλασματικό και αντιοικονομικό, σχετικά με την παρουσίαση του σκέλους των δαπανών του προϋπολογισμού και έτσι να ισχυρίζεται ότι δήθεν μειώνει μέσα από δημοσιονομική εξυγίανση τα ελλείμματα του Γενικού Προϋπολογισμού του Κράτους, άρα ότι πέτυχε δημοσιονομική πολιτική και ειδικότερα οικονομική πολιτική.

Ο ένας στόχος είναι αυτός, που τον καταγγέλλουμε στο Τμήμα και στον ελληνικό λαό ότι η Κυβέρνηση τον παραπλανεί, προκειμένου να κρύψει την αποτυχία της δημοσιονομικής της πολιτικής. Ο άλλος στόχος είναι με αδιαφάνεια -και θα το τεκμηριώσω- έξω από τις διατάξεις του Κώδικα Δημόσιου Λογιστικού που διασφαλίζουν τη διαφάνεια, ενώ με την υπαγωγή στο ν. 2190 προωθείται η αδιαφάνεια. Με αδιαφανείς, λοιπόν, διαδικασίες μέσα απ' αυτήν την επιτροπή κοιτάει να πουλήσει στα πλαίσια της ιδιωτικοποίησης, άκριτα, μετοχές των δημόσιων επιχειρήσεων χωρίς, επαναλαμβάνω, από απόψεως προστασίας των συμφερόντων του δημοσίου, διαδικασίες.

Και έρχομαι στο πρώτο σκέλος. Απέτυχε παταγωδώς και η δημοσιονομική πολιτική της Κυβέρνησης, και αυτό το είδαμε όλοι από τη δημοσιοποίηση του περιεχομένου του υπομνήματος του εκπαραθυρωθέντος ειδικού γραμματέα του Γενικού Λογιστηρίου του κ. Δρίτσα, ο οποίος ανέφερε, όπως το είδαμε και στον Τύπο, ότι για το έτος 1997 προβλέπεται υπέρβαση του ελλείμματος του τακτικού προϋπολογισμού κατά επτακόσια είκοσι δισεκατομμύρια (720.000.000.000) σε σχέση με τις προβλέψεις του προϋπολογισμού που ψήφισε η πλειοψηφία πάλι στη λογική -με ψεύτικα, με ανακριβή επιχειρήματα- ότι δήθεν μειώνει το καθαρό έλλειμμα η Κυβέρνηση.

Μιλώντας επί του προϋπολογισμού του 1997, είχα εκτιμήσει με υπευθυνότητα και σοβαρότητα και με συντηρητικούς υπολογισμούς -δείτε τα Πρακτικά της Βουλής το Δεκέμβριο του 1996, όταν συζητιόταν ο προϋπολογισμός- ότι η εκτέλεσή του θα αποδείξει ότι θα υπερβεί τις προβλέψεις το έλλειμμα κατά εξακόσια δισεκατομμύρια (600.000.000.000), σκέλος εσόδων και δαπανών.

Επίσης, στην ομιλία μου επί της εκτέλεσης του προϋπολισμού του 1996 -που και εκεί πανηγύριζε με ψεύτικα στοιχεία, εν γνώσει της ηγεσίας του Υπουργείου των Οικονομικών ότι δήθεν εκτελέστηκε κανονικά ο προϋπολογισμός- είχα επισημάνει ότι η Κυβέρνηση και το Υπουργείο Οικονομικών σε επίπεδο πολιτικής ηγεσίας σκόπιμα υπερεκτιμούσε τα έσοδα με βάση το εννεάμηνο των προσωρινών στοιχείων Γενάρης, Σεπτέμβρης του 1996 και υποεκτιμούσε τις δαπάνες για το υπόλοιπο τρίμηνο συν την παράταση των δύο μηνών για να μας εμφανίσει ανακριβώς μικρότερο έλλειμμα του Γενικού και Τακτικού Προϋπολογισμού. Και ενώ προέβλεπε ο προϋπολογισμός του 1996 ότι το καθαρό έλλειμμα, σαν ποσοστό στο Ακαθάριστο Εγχώριο Προϊόν, θα ήταν 8,2%, τελικά, όπως αναφέρει απολογιστικά πλέον ο Διοικητής της Τράπεζας της Ελλάδος στην έκθεση του προϋπολογισμού το 1996, αντί για 8,2% το καθαρό έλλειμμα ανέβηκε στο 9,7% στο Α.Ε.Π..

Σελίδα 1099 

 

Αυτό είναι πολύ σημαντικό για να καταλάβουμε κατά πόσο είναι εφικτό αυτό που λέει ο κύριος Πρωθυπουργός. Το ακούσαμε στην έκθεση της Θεσσαλονίκης προχθές. Παραμυθιάζει κυριολεκτικά τον ελληνικό λαό ότι δήθεν θα μειωθεί το καθαρό έλλειμμα σαν ποσοστό του Α.Ε.Π. για να πετύχουμε το στόχο της σύγκλισης που βάζει η σύμβαση του Μάαστριχτ ότι θα κατεβεί στο 3% ή 4% στο Α.Ε.Π.

Βλέπουμε, λοιπόν, απόκλιση και στους αριθμούς. Βλέπουμε να μην ευημερούν ούτε οι αριθμοί. Και εδώ δεν κάνω χρήση δικών μου αριθμών. Κάνω χρήση απολογιστικών στοιχείών που αναφέρονται στην έκθεση του Διοικητή της Τράπεζας της Ελλάδος που κατατέθηκε τώρα την άνοιξη του 1997 και περιλαμβάνει τα απολογιστικά στοιχεία της Τράπεζας της Ελλάδος που είναι ξεκαθαρισμένα για να διαπιστώσουν οι συνάδελφοι και ο ελληνικός λαός ποιοί μιλάνε με σοβαρότητα και υπευθυνότητα εδώ και ποιοί τον παραπλανούν για να κρύψουν τις πραγματικές, πολιτικές και οικονομικές προθέσεις που είναι μέσα από μια συγκεκριμένη οικονομική άρα και δημοσιονομική πολιτική, να γίνονται οι πλούσιοι πλουσιότεροι και οι φτωχοί κάθε μέρα και περισσότερο φτωχοί.

'Ερχεται, λοιπόν, μ' αυτό το νομοσχέδιο και φτιάχνει μία ανώνυμη εταιρεία εις δόξαν της μείωσης του κράτους και των κρατικών δαπανών,που επικαλείται η Κυβέρνηση, την ώρα που πάει να ιδιωτικοποιήσει στρατηγικής σημασίας βιώσιμες επιχειρήσεις του δημόσιου τομέα, Ο.Τ.Ε., Δ.Ε.Η. σκέπτεται, Ολυμπιακή σκέπτεται και μία σειρά άλλες επιχειρήσεις και φτιάχνει μία κρατική επιχείρηση ανώνυμη εταιρεία, που την υπαγάγει στο ν. 2190, μέσα από την οποία, χωρίς τα φώτα του ουσιαστικού και κοινοβουλευτικού ελέγχου, αλλά και του ελέγχου του Κώδικα Δημόσιου Λογιστικού, προληπτικός και κατασταλτικός έλεγχος, με τους τυπικούς ελέγχους των Ορκωτών Λογιστών που προβλέπει ο ν. 2190, να κάνει τις αλχημείες που ανέφερα, για να εμφανίσει, παραπλανώντας πολιτικά τον ελληνικό λαό, ότι, δήθεν, μειώνει τις δαπάνες, άρα μειώνει το έλλειμμα. Ψεύδος μεγάλο. Και το απέδειξα με αυτά που αναφέρονται σε κυβερνητικά κείμενα, όχι μόνο του προϋπολογισμού, που τον υπογράφει ο Υπουργός των Οικονομικών για το 1997, αλλά και του Διοικητή της Τράπεζας της Ελλάδος, αλλά και στην έκθεση επίσης του Διοικητή της Εθνικής Τράπεζας, που όλοι αυτοί διορίστηκαν από την Κυβέρνηση και δεν νομίζω ότι είναι αντιπολιτευόμενα πρόσωπα.

Ο δεύτερος στόχος, είναι, όπως είπα πριν, χωρίς διαφάνεια, χωρίς διαδικασίες που να διασφαλίζουν τα συμφέροντα του ελληνικού δημοσίου, η πραγματοποίηση των ιδιωτικοποιήσεων των επιχειρήσεων του δημόσιου τομέα. Για να αντιληφθούμε εδώ -και εδώ με όλη την εκτίμηση το λέω στους συναδέλφους του Κ.Κ.Ε.- πόσο δίκιο είχαμε, αλλά και εγώ προσωπικά που πήρα το λόγο, αντικρούοντας και καταψηφίζοντας το ΔΗ.Κ.ΚΙ. τη διάταξη που έφερε πριν από μερικές μέρες στο Τμήμα Διακοπής του Αυγούστου στο νομοσχέδιο του Υπουργείου Οικονομικών που ανέστειλε για δύο χρόνια την έκδοση των προεδρικών διαταγμάτων, που περιλαμβάνονταν στο νόμο του 1996 για τον εκσυγχρονισμό των ΔΕΚΟ. Γιατί εκείνα τα προεδρικά διατάγματα, όπως προέβλεπε αυτός ο νόμος, του οποίου ανέστειλε την εφαρμογή για δύο χρόνια, επέβαλαν προσαρμογή μεταξύ των άλλων στη διάταξη του νόμου αυτού που προέβλεπε ότι στα διοικητικά συμβούλια των ΔΕΚΟ υποχρεωτικά θα συμμετέχουν δύο εκπρόσωποι εργαζομένων, συν εκπρόσωπος της ΟΚΕ. Βλέπετε τώρα εδώ, κόντρα ακόμη και στον εαυτό της η Κυβέρνηση, στη δική της φιλοσοφία -επειδή θέλει η εταιρεία αυτή να κάνει αυτές τις αλχημείες που ανέφερα, τις παραπλανητικές του λαού, και όχι μόνο του λαού- φτιάχνει ανώνυμη εταιρεία, η οποία διοικείται από επταμελές διοικητικό συμβούλιο, στο οποίο πρόεδρος είναι ο διορισμένος από την Κυβέρνηση και από τον κύριο Πρωθυπουργό Γενικός Γραμματέας του Υπουργείου. Οι υπόλοιποι είναι διευθυντές του Γενικού Λογιστηρίου του Κράτους, υπηρεσιακοί παράγοντες, που βρίσκονται σε εξάρτηση, οι οποίοι μπορεί να μην το θέλουν, αλλά είναι υποχρεωμένοι -αφού βρίσκονται σε εξάρτηση- να εφαρμόζουν τις αποφάσεις του Υπουργού Οικονομικών, όπως το ορίζουν τα άρθρα 1 και 2 του νομοσχεδίου αυτού.

Τι λέει το άρθρο 2; Ο κύριος Υφυπουργός -θέλω να πιστεύω ότι δεν το έκανε για να παραπλανήσει το Τμήμα, τον κρίνω επιεικώς- δεν ανέφερε τι λέει το αρθρο 2 στην παρ.4. Ρίξτε μία ματιά.

Η εταιρεία αυτή δεν θα διαχειριστεί μόνο, δεν θα αξιοποιήσει μόνο πουλώντας, αγοράζοντας κλπ. τις κινητές αξίες του δημοσίου, με τη στενή έννοια, αλλά θα διαχειριστεί και όλες τις κινητές αξίες, που θα μεταβιβαστούν με τον τρόπο που αναφέρεται στο άρθρο αυτό και στο νομοσχέδιο, είτε αυτές είναι του δημοσίου, με τη στενή έννοια είτε είναι των δημοσίων επιχειρήσεων του ευρύτερου δημοσίου τομέα που θα αποφασιστεί η ιδιωτικοποίησή του.

Ακούστε τι λέει η παράγραφος 4 του άρθρου 2, που εγώ το θεωρώ τραγικό. Το θεωρώ υφαρπαγή της ψήφου του Τμήματος με την πλειοψηφία που διαθέτει στο Τμήμα η Κυβέρνηση, για να πουλήσει άνευ όρων, χωρίς διασφάλιση των συμφερόντων του ελληνικού δημοσίου, του δημοσίου πλούτου, αντί οποιωνδήποτε όρων, που θα κρίνει σκόπιμους, η δίοικηση της εταιρείας, που αποτελείται από αυτά τα πρόσωπα, στην ουσία τον ίδιο τον Υπουργό και την Κυβέρνηση.

Η παράγραφος 4 λέει ότι με απόφαση του Υπουργού Οικονομικών, που δημοσιεύεται στην Εφημερίδα της Κυβερνήσεως, μπορούν να μεταβιβάζονται στην εταιρεία που συνιστάται, χωρίς αντάλλαγμα, οι μετοχές επιχειρήσεων του ευρύτερου δημόσιου τομέα, για τις οποίες αποφασίζεται κατά τις κείμενες διατάξεις η ιδιωτικοποίησή τους.

Δηλαδή, η παράγραφος 4 του άρθρου 2, σε συνδυασμό με τους σκοπούς της ίδρυσης της εταιρείας που ρητά αναφέρονται, η διαχείριση, η αξιοποίηση κλπ. και δεύτερον, η πώληση των μετοχών που έχει στην κυριότητά του, των κινητών αξιών, σημαίνει ότι ο Υπουργός μόνος του, με απόφαση δική του, -παρ' ότι οι δημόσιες επιχειρήσεις δεν είναι και αποκλειστικά του δημόσιου τομέα, σε πολλές από αυτές υπάρχουν και μέτοχοι- θα δίνει τις μετοχές στην εταιρεία και η εταιρεία μόνη της, με απόφαση του διοικητικού συμβουλίου, θα τις πουλάει, θα τις κάνει ο,τιδήποτε άλλο απ'αυτά που αναφέρονται στο άρθρο 1 ως σκοπός της εταιρείας.

Αντιλαμβάνεσθε πού μπορεί να οδηγήσει αυτή η διάταξη και αυτή η ευχέρεια που δίνεται μέσα από την παράγραφο 4. Μπορεί από τη μία μέρα στην άλλη να κάνει πλούσιους κάποιους σε βάρος της περιουσίας του ευρύτερου δημόσιου τομέα, άρα σε βάρος της περιουσίας του ελληνικού λαού.

Και αυτά, σε πείσμα της διαφάνειας που επικαλέσθηκε ο κύριος Υφυπουργός προηγουμένως και αυτά, όταν είναι νωπά τα λόγια του κυρίου Πρωθυπουργού στην 'Εκθεση Θεσσαλονίκης, ότι δήθεν και για τους Ολυμπιακούς Αγώνες θα υπάρξει διαφάνεια και να μη σκεφθεί κανείς για τσαπατσουλιές και για αδιαφάνεια.

Καλούμε τον κύριο Πρωθυπουργό να μας πει αν τα λόγια του έχουν καμία σχέση με την πράξη, όταν σε τέτοια νομοσχέδια κορυφαίας οικονομικής σημασίας, τεράστιου οικονομικού αντικειμένου, μπαίνουν τέτοιες διατάξεις, με τις οποίες ιδρύονται πρόχειρα, για να επιτευχθούν μόνο αυτοί οι σκοποί, ανώνυμες εταιρείες, που διοικούνται από εξαρτημένα από την Κυβέρνηση αλλά και από τον κρατικό μηχανισμό πρόσωπα. Είναι δυνατόν πράγματι να εννοεί σοβαρά και υπεύθυνα κανείς ότι αυτά αποτελούν δήθεν εκσυγχρονισμό της οικονομίας, των δημοσιοοικονομικών και των θεσμών;

Ευθέως καταγγέλλω ως Πρόεδρος του ΔΗ.Κ.ΚΙ. στο Τμήμα και στον ελληνικό λαό ότι μέσα από αυτήν τη διάταξη, την απαράδεκτη, μπορεί να γίνουν πλούσιοι σε βάρος των συμφερόντων του δημοσίου κάποιοι. Και αυτοί οι κάποιοι δεν είναι οι απλοί πολίτες. Γνωρίζουμε πολύ καλά ότι είναι οι μεγάλοι οικονομικοί παράγοντες, ντόπιοι ή ξένοι, προς τους οποίους δυστυχώς συνεχώς μεταβιβάζεται ο εθνικός πλούτος με διάφορες μορφές.

Η αδιαφάνεια, λοιπόν, σε όλο το μεγαλείο σε αντίθεση με τα ωραία ανακριβή λόγια του κυρίου Πρωθυπουργού στην

Σελίδα 1100 

'Εκθεση της Θεσσαλονίκης!

Για όλους, λοιπόν, αυτούς τους λόγους το ΔΗ.Κ.ΚΙ. είναι αντίθετο προς το νομοσχέδιο και το καταψηφίζει και καλεί την Κυβέρνηση να μην το προχωρήσει, διότι ακριβώς οι υπηρεσίες υπάρχουν.

Αν δεν έχετε αυτούς τους στόχους, που ανέφερα πριν, επιβαρύνοντας πρόσθετα τον κρατικό προϋπολογισμό με δαπάνες, αποζημιώσεις κλπ. -γιατί οι αποφάσεις του Υπουργού δεν υπόκεινται σε κανέναν περιορισμό κατά τη ρητή διάταξη- τότε τι χρειάζεται να φτιάξετε μία ανώνυμη εταιρεία δυσκίνητη, με πρόσθετες δαπάνες, όταν υπάρχουν οι αντίστοιχες διευθύνσεις, οι οποίες έχουν και ευελιξία να εφαρμόσουν τις διατάξεις που υπάρχουν;

Γιατί βρήκε κανένα εμπόδιο ο κύριος Υφυπουργός; Εγώ δεν βρήκα κανένα οκτώ χρόνια που ήμουν στο Υπουργείο Οικονομικών και είχα τα πρώτα τέσσερα χρόνια αποκλειστικά το Γενικό Λογιστήριο του Κράτους.

Αν γίνουν οι ίδιοι οι διευθυντές μέλη διοικητικού συμβουλίου ανώνυμης εταιρείας θα κάνουν καλύτερη δουλειά και δεν την κάνουν τώρα χωρίς ανώνυμη εταιρεία, αφού οι ίδιοι διαχειρίζονται τα κεφάλαια και τις κινητές αξίες;

Και κάτι άλλο: Οι κινητές αξίες του δημοσίου πού βρίσκονται οι περισσότερες; Δεν βρίσκονται στο Γενικό Λογιστήριο; Δεν διαχειρίζεται ένα μέρος αυτών, επίσης, το Ταμείο Παρακαταθηκών και Δανείων;

Μα, είναι σοβαρά πράγματα αυτά; Σας καταγγέλλουμε, αν δεν αποσύρετε αυτό το νομοσχέδιο, για ευθεία παραβίαση κανόνων ηθικής διαχείρισης του δημόσιου χρήματος και ευθεία προσπάθεια πλουτισμού κάποιων ανθρώπων μέσα από αυτές τις διατάξεις. Και, δεύτερον, για παραποίηση των στοιχείων του προϋπολογισμού με στόχο την πολιτική εξαπάτηση του ελληνικού λαού.

ΠΡΟΕΔΡΕΥΩΝ (Παναγιώτης Σγουρίδης): Ποίος εκ των συναδέλφων θέλει να δευτερολογήσει;

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μαγκριώτη.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, διαφορετικά ξεκίνησε η συζήτηση του νομοσχεδίου και διαφορετικά εξελίσσεται όσον αφορά το περιεχόμενό της.

Παρακολούθησα τους αγορητές των κομμάτων και είδα μόνοι τους να ανατρέπουν τα αρχικά τους επιχειρήματα, όσον αφορά το περιεχόμενο του νομοσχεδίου και τους σκοπούς. Η θέση μου αυτή επιβεβαιώνεται αν λίγο ανατρέξουμε στις ομιλίες των εισηγητών, αλλά και στα πρακτικά της Διαρκούς Επιτροπής.

Το επιχείρημα ότι το νομοσχέδιο είναι πρόχειρο, ελλειμματικό, αδιαφανές ή ότι προσθέτει κόστη, τα οποία δεν περιγράφονται ή ότι δεν υπάρχουν οικονομοτεχνικές μελέτες ή άλλα επιχειρήματα που αναπτύχθηκαν από ορισμένους αγορητές των κομμάτων της Αντιπολίτευσης όπως ότι χτυπιέται η Εθνική Τράπεζα της Ελλάδος και ο δημόσιος ή ο κοινωνικός της χαρακτήρας, ή ότι ιδιωτικοποιείται ο Ο.Τ.Ε. ή ένα μεγάλο του κομμάτι, νομίζω ότι πλέον δεν ευσταθούν, όπως αποδείχθηκε από τη συζήτηση γι' αυτό και εγκαταλείφθηκαν τα ανάλογα επιχειρήματα.

Εγώ πιστεύω, πως το νομοσχέδιο είναι ολοκληρωμένο. Ο σκοπός, για τον οποίο ιδρύεται αυτή η εταιρεία, περιγράφεται και στην εισηγητική έκθεση και στα λιτά, περιεκτικά και πυκνά άρθρα του νομοσχεδίου, είναι σαφής.

Η συζήτηση ξέφυγε από το περιεχόμενο του νομοσχεδίου και μετεφέρθη στο πεδίο του προϋπολογισμού του νέου χρόνου.

Νομίζω, πως πολύ πρόωρα οι αγορητές των κομμάτων της Αντιπολίτευσης ξεκινούν τη συζήτηση για τον προϋπολογισμό του 1998 ίσως δικαιολογημένα, γιατί ίσως ο απολογισμός του οικονομικού έτους δεν τους δίνει και μεγάλο πεδίο ανάπτυξης αντιπολιτευτικών επιχειρημάτων πειστικών στον ελληνικό λαό.

Με μεγάλη ευκολία και δεν ξέρω με ποιο βάρος και με ποιο τίμημα ευθύνης αναφέρθηκε πως το νομοσχέδιο αυτό δεν εξυπηρετεί τους σκοπούς και τους στόχους, τους οποίους περιγράφει, αλλά ουσιαστικά θέλει να δημιουργήσει το μηχανισμό πλαστογράφησης του προϋπολογισμού του 1998.

Το νομοσχέδιο, όμως, είναι πολύ σαφές και μιλάει για τη διαχείριση των τίτλων της Ε.Τ.Ε. που κατέχει το δημόσιο, μιλάει για τους τίτλους του ΟΤΕ, μιλάει για την αναγκαιότητα διαχείρισης των τίτλων, υπαρχόντων κληροδοτημάτων και νέων και μιλάει βεβαίως, για τη διαχείριση των τίτλων από νέες πιθανές μετοχοποιήσεις κερδοφόρων ΔΕΚΟ που σχεδιάζει η Κυβέρνηση και που πιστεύουμε ότι πολύ γρήγορα θα ξεκινήσουν.

Μιλάει, βεβαίως και για τη διαδικασία δανεισμού του δημοσίου με έναν πιο ευέλικτο, διαφανή τρόπο, με τις εμπράγματες εγγυήσεις που μπορεί να προσφέρει η εταιρεία αυτή και μιλάει σαφώς για την εξυπηρέτηση του δημοσίου χρέους. Δηλαδή πώς θα βοηθήσει σε ένα πιο αξιόπιστο, πιο ευέλικτο και πιο αποτελεσματικό τρόπο εξυπηρέτησης του δημοσίου χρέους μέσα από τις αλληλοχρεώσεις.

Φυσικά το άρθρο 2 περιέχει και τη δυνατότητα χρηματοδότησης φορέων του δημοσίου, μέσα από τη ΔΕΚΑ Α.Ε.. Μιας εταιρείας αποκλειστικός κάτοχος και διαχειριστής των μετοχών της οποίας είναι το δημόσιο. 

Θα έλεγα ότι ιδιαίτερα τα επιχειρήματα αυτά και η κριτική που ασκείται στο πεδίο αυτό είναι σε πλήρη αντίφαση και σε διαφορετική κατεύθυνση από την κριτική που ασκούν συνήθως τα κόμματα της Αντιπολίτευσης και ιδιαίτερα τα κόμματα της Αριστεράς, όταν ελέγχουν την Κυβέρνηση. Την κατηγορούν ότι δεσμεύεται και αφοπλίζεται από τις κατευθύνσεις των Βρυξελλών και τις επιλογές του Μάαστριχτ και δεν υποστηρίζει δημόσιες επιχειρήσεις, που έχουν ένα ηυξημένο κοινωνικό ρόλο, δεν υποστηρίζει το εισόδημα των πλατιών λαϊκών στρωμάτων, χρηματοδοτώντας τις υπηρεσίες που παρέχουν οι οργανισμοί και οι φορείς του δημοσίου. Δεν είναι λίγες οι φορές που αναπτύσσεται αυτή η κριτική και ιδιαίτερα το τονίζω από τα κόμματα της Αριστεράς.

Εδώ, λοιπόν, επειδή η Κυβέρνηση, με τη νέα εταιρεία θα μπορεί, έστω να διαχειρίζεται με έναν καλύτερο τρόπο τα χρηματοοικονομικά των δημοσίων οργανισμών, προς όφελος βεβαίως των καταναλωτών, προς όφελος του κοινωνικού συνόλου, έχοντας μία ευελιξία απέναντι στους περιορισμούς που θέτει η Ευρωπαϊκή 'Ενωση. 

Θα πρέπει να επιλέξουμε τη μία ή την άλλη ακτή της κριτικής μας, τη μία ή την άλλη πλευρά της κριτικής μας.

Τέλος, θα ήθελα να πω πως δεν είναι μόνο ότι όλα τα κράτη-μέλη της Ευρωπαϊκής 'Ενωσης, έχουν ανάλογους φορείς διαχείρισης ανάλογων τίτλων. Βεβαίως, αξιολογώντας τα μεγέθη, σίγουρα αυτό που επιχειρεί η ελληνική Κυβέρνηση, δεν έχει καμία σχέση με αυτό που η ίδια η Γαλλία επιχειρεί, δηλαδή να βγάλει τις δημόσιες επενδύσεις από το σκέλος των δαπανών και να προχωρήσει, όχι απλώς σε λογιστικές ρυθμίσεις του προϋπολογισμού ή σε αυτό που ο κ. Αλογοσκούφης είπε, σε πλαστογράφηση του προϋπολογισμού.

Αν αυτό θεωρείται πλαστογράφηση, τότε αυτό που επιχειρεί να πράξει η Γαλλία ή άλλες χώρες, πώς μπορεί να χαρακτηριστεί; Δεν πρέπει, μέσα σε αυτήν την ευρωπαϊκή πορεία και η χώρα μας να εναρμονίσει τους δικούς της μηχανισμούς, αλλά και τρόπους διαμόρφωσης του προϋπολογισμού, με τους αντίστοιχους των χωρών-μελών της Ευρωπαϊκής 'Ενωσης;

Η πραγματική θέση της οικονομίας, σε καμία περίπτωση δεν αλλάζει. Δεν βλέπω πού η διαχείριση αυτής της εταιρείας έχει μέσα το στοιχείο της αδιαφάνειας.

Μία ανώνυμος εταιρεία του δημοσίου, η οποία λειτουργεί με προϋπολογισμό, με απολογισμό, με ισοζύγιο, με καθημερινό έλεγχο, συμβάλλει στη διαφάνεια. Δεν μπορώ να καταλάβω πώς θα εξαπατηθεί ο ελληνικός λαός, ο οποίος έχει να ωφεληθεί απ' αυτόν το μηχανισμό και από τη χρήση αυτής της εταιρείας και την αξιοποίησή της, όταν θα παρουσιαστούν τα απολογιστικά στοιχεία του προϋπολογισμού του 1997, πολύ περισσότερο όταν θα κατατεθεί ο προϋπολογισμός του 1998. Αυτή η εταιρεία δεν αποβλέπει στην καλύτερη αξιοποίηση,

Σελίδα 1101 

στην πιο αποτελεσματική αξιοποίηση των τίτλων του δημοσίου, του δημοσίου χρήματος; Εκεί να συζητήσουμε και εκεί να εστιάσουμε την κριτική μας και όχι από τώρα να ετοιμάζουμε όπλα αντιπολιτευτικά απέναντι στο νέο προϋπολογισμό, απέναντι στη θετική πορεία της οικονομίας. Αυτά τα οποία καταγγέλλονται σε τελευταία ανάλυση, προς όφελος της ελληνικής οικονομίας θα είναι και της διαπραγμάτευσης της χώρας μας το 1998 με τους εταίρους μας στις Βρυξέλλες για την ένταξή μας στην τρίτη φάση της Οικονομικής και Νομισματικής 'Ενωσης, για την ένταξή μας στο μηχανισμό των σταθερών ισοτιμιών, στο κοινό νόμισμα.

Εγώ δεν καταλαβαίνω πού είναι το έγκλημα που διαπράττει η ελληνική Κυβέρνηση, δεν καταλαβαίνω γιατί αυτό που σε μεγένθυνση χρησιμοποιούν και αξιοποιούν τα άλλα κράτη και τα μεγάλα κράτη, οι ισχυρές οικονομίες της Ευρωπαϊκής Ενωσης, να μην έχει το δικαίωμα στοιχειωδώς να το αξιοποιήσει η ελληνική Κυβέρνηση. Αν δεν το έπραττε, θα έπρεπε να την καταγγείλετε ότι δεν έχει ούτε φαντασία ούτε διορατικότητα ούτε μπορεί να κατανοήσει τους σύγχρονους μηχανισμούς, με τους οποίους λειτουργούν και οι άλλες οικονομίες. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ: Κύριε Πρόεδρε, πραγματικά θαύμασα το πάθος του συναδέλφου, του εισηγητού της Πλειοψηφίας που υποστήριξε ...

ΠΡΟΕΔΡΕΥΩΝ (Παναγιώτης Σγουρίδης): Είναι φρέσκος τώρα. 'Ηρθε στο Τμήμα και έχει όρεξη, όπως βλέπω όλους σας να έχετε.

ΘΕΟΔΩΡΟΣ ΣΚΡΕΚΑΣ:... το νομοσχέδιο. Προσωπικά πιστεύω ότι και ο ίδιος δεν το πιστεύει.

Πραγματικά, εάν τόσο ο συνάδελφος, όσο και ο Υφυπουργός, είχαν αντιληφθεί την επιμονή μας, για την ύπαρξη της οικονομικοτεχνικής μελέτης που επιβάλετο να υπάρχει για τη σύσταση αυτής της εταιρείας, τότε είναι βέβαιο ότι η μορφή αυτού του νομοσχεδίου θα ήταν τελείως αλλιώτικη. Αναφέρθηκε ο Υφυπουργός στην τοποθέτηση των εξωκοινοβουλευτικών φορέων που ήρθαν στην επιτροπή, για να κάνουν τις παρατηρήσεις, επί του νομοσχεδίου και είπε ότι οι εξωκοινοβουλευτικοί αυτοί φορείς είδαν με θετικό μάτι αυτό το νομοσχέδιο.

Πράγματι το είδαν με θετικό μάτι, αφού δεν άγγιζε το Χρηματιστήριο. Γιατί θεώρησαν την εταιρεία αυτή, ένα απλό κατασκεύασμα, το οποίο δεν τους άγγιζε. Κράτησαν την επιφύλαξή τους και αυτό ήταν που ανέφερα λέγοντας ότι καλή είναι η εταιρεία, υπό την έννοια ότι δεν θα λειτουργήσει μέσα στο Χρηματιστήριο ανταγωνιστικά.

Ανέφερα, επίσης, στην εισήγησή μου ότι η λογιστική απεικόνιση, τόσο του ενεργητικού, όσο και του παθητικού της εταιρείας, δεν προσδιορίζεται συγκεκριμένα. Και τούτο, γιατί; Διότι, όπως προκύπτει από το νομοσχέδιο, έρχεται το δημόσιο και εκχωρεί ή αν θέλετε δωρίζει τους τίτλους, που σήμερα έχει στα χέρια του, σ' αυτήν την ανώνυμη εταιρεία. Η εταιρεία παίρνοντας αυτούς τους τίτλους τους περνάει στο ενεργητικό της, πιστώσει ποίου, ως υποχρέωση; Υποχρέωση προς το ελληνικό δημόσιο; Οχι, γιατί θεωρείται επιχορήγηση.

'Ετσι, λοιπόν, μ' αυτόν τον τρόπο δίνεται η δυνατότητα σ' αυτήν την εταιρεία τους τίτλους που μεταβιβάστηκαν να τους χρησιμοποιεί για τη σύναψη δανείων, δάνεια τα οποία εύκολα στη συνέχεια μπορεί, όπως αναφέρονται στο άρθρο 7 παρ. γ' και δ', να επιχορηγεί το δημόσιο τομέα. Και με τον τρόπο αυτό να καλύπτουμε ή αν θέλετε να πλαστογραφούμε δαπάνες του δημοσίου, που δεν θα εμφανιστούν στον προϋπολογισμό.

Σε ό,τι αφορά τη στελέχωση, έχω να κάνω τις εξής παρατηρήσεις. Είπε ο κύριος Υφυπουργός ότι η εταιρεία δεν θα χρειαστεί προσωπικό και τις ανάγκες της θα τις καλύψουν οι υπάλληλοι του Υπουργείου Οικονομικών. Αν πραγματικά έτσι είναι τότε δεν μπορούμε να αντιληφθούμε τι είδους ανώνυμη εταιρεία είναι αυτή. Θα λειτουργεί μια ανώνυμη εταιρεία μόνο με το διοικητικό συμβούλιο ή με δανεικούς υπαλλήλους. Και πώς θα λειτουργούν και πώς θα προσφέρουν τις υπηρεσίες τους αυτοί οι υπάλληλοι, χωρίς την απαιτούμενη γνώση.

Αναφέρεται το νομοσχέδιο σε δυο συγκεκριμένους φορείς των τίτλων, τους οποίους η ανώνυμη αυτή εταιρεία θα διαχειριστεί, τις μετατρέψιμες ομολογίες της Εθνικής Τραπέζης της Ελλάδος και το υπόλοιπο των αδιάθετων μετοχών του δημοσίου του μετοχικού κεφαλαίου του Ο.Τ.Ε.. Τι κρύβεται, λοιπόν, πίσω απ' αυτήν τη συγκεκριμενοποίηση. Μήπως δι' αυτού του τρόπου επιχειρεί η Κυβέρνηση να προχωρήσει την ιδιωτικοποίηση της Εθνικής Τραπέζης, αλλά και του Ο.Τ.Ε. κατεβάζοντας το ποσοστό συμμετοχής της περνώντας τις μετοχές σ' αυτήν την ανώνυμη εταιρεία, η οποία πολύ εύκολα μπορεί να τις ρευστοποιεί στην ελεύθερη αγορά; Επίσης, μας βάζει σε υποψία και ένα άλλο γεγονός, το ότι η διάρκεια αυτής της εταιρείας έχει προσδιοριστεί συγκεκριμένα σε έξι χρόνια. Εδώ θέλουμε μια απάντηση από τον Υπουργό. Αυτά τα έξι χρόνια έχουν σχέση με την υποχρέωση που έχει αναλάβει η χώρα μας να μειώσει τη συμμετοχή της σ' αυτές τις εταιρείες κάτω του 50%;

Τέλος, θέλω να πω ότι η εναρμόνιση των μηχανισμών του ελληνικού κράτους, στα θέματα αξιοποίησης των κινητών αξιών του δημοσίου, μέσα από την απαιτούμενη ευελιξία που χρειάζεται, δεν επιτυγχάνεται με τον τρόπο που το επιχειρεί η Κυβέρνηση. Και δεν επιτυγχάνεται γιατί αυτού του είδους οι διαδικασίες επιβάλλουν, όπως είπα, πρώτον, σωστή και αυστηρή μελέτη αντιμετώπισης αυτών των θεμάτων.

Δεύτερον, πολιτικό θάρρος και τρίτον διαφάνεια, στοιχεία τα οποία, λυπούμαι που θα το επαναλάβω, λείπουν από το εν λόγω νομοσχέδιο. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ευχαριστώ, κύριε Πρόεδρε.

Λίγα λόγια, γιατί νομίζω ότι πιάστηκαν αρκετές πλευρές. Αν και δεν έχει ιδιαίτερη σημασία, ωστόσο ξανά μπαίνει ένα ερώτημα, για το τι θα είναι αυτή η εταιρεία.

Με τις διατάξεις περί ανωνύμων εταιρειών θα λειτουργήσει, λέει το νομοσχέδιο. Η Κυβέρνηση θα ορίζει, θα ελέγχει, θα αποφασίζει. 'Αρα, λοιπόν, υπάρχει ένα κενό εδώ. Ερωτήματα που τίθενται από την άλλη πλευρά. Δεν είναι δημόσια επιχείρηση, που κάτι τέτοιο ακούστηκε από έναν ομιλητή νομίζω από τον κ. Τσοβόλα. Δεν πρόκειται γι' αυτό. Μάλλον δεν το κατάλαβε καλά το νομοσχέδιο, κατά την άποψή μας, ο Πρόεδρος του ΔΗ.Κ.ΚΙ. Δημόσια επιχείρηση δεν είναι. Τι είναι; Θα μου επιτραπεί να πω με όλον το σεβασμό, σαν ένα αρσενικοθήλυκο πράγμα μοιάζει! Ωστόσο αυτό είναι το τυπικό μέρος, η ουσία είναι άλλη. Και επειδή παρακολούθησα και τον κ. Αλογοσκούφη στα λίγα λεπτά που κατανάλωσε από το χρόνο του και τον κ. Τσοβόλα που συμπλήρωσε όλον το χρόνο του, ένοιωσα κάποια στιγμή ένα μπέρδεμα για το χαρακτήρα αυτής της εταιρείας. Και ο ουσιαστικός χαρακτήρας αυτής της εταιρείας, αν θέλουμε να είμαστε ακριβείς με την ουσία του πράγματος, προσδιορίζεται στο άρθρο 2, στο σημείο 6 και 7. 'Εσοδα και που θα πάνε αυτά τα έσοδα. 'Εσοδα της εταιρείας λέει το πρώτο διαβάζω , το είπα και στην πρωτολογία μου, το τίμημα των πωλήσεων των κινητών αξιών που έχουν περιέλθει στην κυριότητα αυτής της εταιρείας. Πάνε οι μετοχές ή όποιες αξίες θα διαθέσει το κράτος σ' αυτήν την εταιρεία και θα τις πουλήσει ή θα προσπαθήσει να τις πουλήσει. 'Ενα αυτό, καθαρό. Τα άλλα είναι δευτερεύοντα που αναφέρονται στο β,γ,δ παρακάτω κλπ.

Πού θα διατίθενται αυτά τα έσοδα; 

Στο σημείο 7, πληρωμή κάθε είδους δαπανών κλπ., επιχορήγηση επιχειρήσεων, οργανισμών, αναδοχή και πληρωμή των χρεών των δημοσίων και νομικών προσώπων δημοσίου τομέα, καταβολή μερίσματος προς το ελληνικό δημόσιο.

Γιατί έδειξαν να χάνονται ορισμένοι ομιλητές; Είναι τόσο ασαφή τα πράγματα; Είναι αυτό τώρα λογιστικό κόλπο να μπορέσουμε να πιάσουμε, να πιάσει η Κυβέρνηση δηλαδή, τους όρους σύγκλισης; Μπορεί να έχει και τέτοιο στοιχείο μέσα. Η ουσία πάντως είναι ότι θέλει η Κυβέρνηση -σιγά-σιγά

Σελίδα 1102 

στην αρχή, δεν έχει σημασία αυτό και θα εξαρτηθεί και από τους αγοραστές, από τους αετονύχηδες της αγοράς- να ξεφορτωθεί από πάνω της εκείνες τις επιχειρήσεις σύμφωνα με το σημείο 4 που αποφασίζεται κατά τις κείμενες διατάξεις η ιδιωτικοποίησή τους, δηλαδή "SOFTEX" κλπ. Αυτή είναι η πραγματικότητα και αυτήν την πραγματικότητα εμείς τη θεωρούμε ότι είναι συντηρητική επιλογή. 'Ετσι εκτιμάμε. Η Κυβέρνηση λέει, άλλαξαν τα πράγματα, εκεί πάει ο κόσμος, αυτά λέει και η Νέα Δημοκρατία σαν φιλοσοφική προσέγγιση. Εμείς επιμένουμε να υποστηρίζουμε ότι, λόγω των ειδικών συνθηκών, λόγω της γεωγραφικής μας θέσης, λόγω των -επαναλαμβάνω και ας είναι και αν θέλετε και κουραστικό- αναταράξεων, η χώρα χρειάζεται ορισμένους μοχλούς στα χέρια της. Καπιταλισμό έχουμε, δεν είμαστε εκτός πραγματικότητας, ξέρουμε , παλεύουμε να τον αλλάξουμε αλλά αυτός είναι τώρα εδώ. Λόγω, όμως, των ειδικών συνθηκών χρειάζεται ορισμένα όπλα, ορισμένους μοχλούς και για την υπεράσπιση της εθνικής μας ακεραιότητας την προστασία μας κλπ και για κοινωνικούς σκοπούς. Μπορεί σε άλλες χώρες λόγου χάρη να ιδιωτικοποιούνται οι τηλεπικοινωνίες.

Μάλιστα, αυτές τις ημέρες ακούγεται για τη Γαλλία ένα ασήμαντο ποσοστό, βεβαίως, για την "Φρανς-Τελεκόμ". Ωστόσο, εκεί υπάρχουν κάποιες άλλες προϋποθέσεις και δυνατότητες, να καλύψουν ίσως τις ανάγκες των κατοίκων των δικών τους Αγράφων. Δεν γνωρίζω. Μερικοί από εσάς, καθηγητές πανεπιστημίου ενδεχομένως, να ξέρετε περισσότερα. Εγώ ξέρω, πάντως, ότι στην Ελλάδα ο ιδιώτης δεν θα πάει να βάλει τηλέφωνα, να καλύψει αυτήν την κοινωνική ανάγκη, γιατί είναι υψηλό το κόστος.

Επομένως, πέρα από την άμυνα, υπάρχει και ανάγκη για κοινωνικούς λόγους να έχω μερικές μονάδες στα χέρια μου. Αυτές οι μονάδες, με αυτή την ανώνυμη εταιρεία, προσφέρονται στους ιδιώτες. Και από την άποψη αυτή, σημειώσαμε ότι οι ευθύνες οι πολιτικές που αναλαμβάνετε, επειδή ψηφίσατε κάποιες συνθήκες κλπ. είναι τεράστιες και μπορεί ξαφνικά κάποια στιγμή να παραστεί η ανάγκη να θέλεις ορισμένες ασπίδες και να μην τις έχεις. Και βέβαια, δεν μπορούμε να λέμε τότε ότι κάποτε το ΠΑ.ΣΟ.Κ. έκανε αυτό το έγκλημα, αυτή τη λαθεμένη πολιτική, γιατί τότε μπορεί να μας πάρουν και σβάρνα τα ίδια τα γεγονότα.

Γιατί δεν παίρνετε υπόψη σας ορισμένες τέτοιες παρατηρήσεις; 

Είπε ο κύριος Υφυπουργός -και νομίζω ότι είναι τρυκ και τρυκ, βέβαια, όλοι εδώ μέσα και οι τριακόσιοι έχουν τη δυνατότητα να κάνουν, αλλά δεν κουβεντιάζουμε σε αυτό το επίπεδο- ότι:

"Λέει το Κ.Κ.Ε. ότι: "Η πολιτική σας είναι νεοφιλελεύθερη, με σοσιαλιστικό μανδύα." 

Λέει η Νέα Δημοκρατία ότι: "Η πολιτική σας είναι σοσιαλιστική, με νεοφιλελεύθερο μανδύα." 

'Αρα, καλά πάμε, είμαστε στη μέση." Μα, πού ακούστηκαν τέτοια πράγματα; Εδώ κουβεντιάζουμε για ένα νομοσχέδιο, που έχει πολύ σοβαρές διαστάσεις. Και βγαίνει με αυτό το τρυκ. Για τέτοια είναι "μανούλες" ορισμένοι! Και βγαίνει προς τα έξω ότι, αφού η Νέα Δημοκρατία λέει ότι είναι σοσιαλιστική η πολιτική μου, αφού το Κ.Κ.Ε. λέει ότι είναι αντιδραστική η πολιτική μου, ο κόσμος καταλαβαίνει ότι καλά πάμε με το ΠΑ.ΣΟ.Κ.

'Ετσι είναι τα πράγματα, όμως; Καλά, τίποτα δεν έχετε αντιληφθεί; Δεν έχετε αντιληφθεί, γιατί δεν έχετε επαφή με τον κόσμο. Κάποιοι άλλοι, όμως, έχουν επαφή με τον κόσμο. Υπάρχει μία ανησυχία και αγανάκτηση σε μεγάλα τμήματα του λαού μας, των εργαζόμενων, από αυτήν την πολιτική που εφαρμόζετε.

Μπορεί αυτό το νομοσχέδιο να μην είναι βαρύτατο πλήγμα στα δικαιώματα των εργαζόμενων. 'Αμα τα πάρει κανείς όλα μαζί, όλα τα νομοσχέδια, όμως, συνιστούν μια ολοκληρωμένη πολιτική, μια συνολική λογική, που έρχεται σε ευθεία αντίθεση με τα θεμελιακά δικαιώματα των εργαζόμενων. Και μη νομίζετε, επειδή υπάρχει κάποια κουφόβραση, λόγω του καιρού ή κάποια σιωπή, ότι τίποτε δεν συμβαίνει.

Θα σας θυμίσω εκείνη την ιστορία με το χαλίφη. 'Ελεγε ο χαλίφης: Βάλτε φόρους. Και ρωτούσε τους φορατζήδες: Πώς αντιδράει ο κόσμος; Και οι φορατζήδες του έλεγαν: Διαμαρτύρονται και βρίζουν. Και έλεγε ο χαλίφης: Βάλτε ξανά. Ρωτούσε: Πώς αντιδράει ο κόσμος; Διαμαρτύρονται, βρίζουν. Κάποια στιγμή τον ειδοποιούν και του λένε: Δεν αντιδρά, δεν λέει τίποτε, είναι σιωπηλός. Και λέει ο χαλίφης: Μαζέψτε τα.

Πάρτε υπόψη σας ορισμένα πράγματα. Ανεβήκατε στο άλογο και καλπάζετε! Η μόδα θα περάσει. Ποιο θα είναι το αποτέλεσμα αυτής της θύελλας, μετά τη μόδα, όμως; 

Ο κ. Αλογοσκούφης, αν κατάλαβα καλά, είπε πως αν γίνουν μερικές διορθώσεις, θα το ψηφίσουν το νομοσχέδιο.

ΓΕΩΡΓΙΟΣ ΑΛΟΓΟΣΚΟΥΦΗΣ: Δεν είπα αυτό.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Απλώς δεν κατάλαβα το νόημα αυτού που είπατε "αν αφαιρέσετε τα εδάφια γ', δ', ε'". Τι εννούσατε με αυτό, δεν ξέρω.

ΓΕΩΡΓΙΟΣ ΑΛΟΓΟΣΚΟΥΦΗΣ: Θα σας το διευκρινίσω στη δευτερολογία μου.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Πάντως το νομοσχέδιο αυτό το ψηφίζετε, επί της ουσίας εννοώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Λίγα λόγια, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): 'Ετσι ξεκινάμε με λίγα λόγια, αλλά "τρώμε" πάντα το δεκάλεπτο.

ΕΥΑΓΓΕΛΟΣ ΑΠΟΣΤΟΛΟΥ: Πράγματι θα είναι λίγα, κύριε Πρόεδρε.

Για μας, οι πραγματικοί στόχοι του νομοσχεδίου είναι η ελαχιστοποίηση των διαδικασιών που απαιτούνται για την ιδιωτικοποίηση των ΔΕΚΟ, είναι η γρήγορη εισροή πόρων μέσω της πώλησης μέρους του ευρύτερου δημόσιου τομέα για το κλείσιμο της μαύρης τρύπας του προϋπολογισμού και είναι και η φαινομενική μείωση του δημόσιου ελλείμματος. Αυτά, δεν τα λέμε για αντιπολιτευτικούς λόγους, αρκεί να δούμε καθαρά τι αναφέρεται στο άρθρο 2 παράγραφος 4. Λέτε ότι "με απόφαση του Υπουργού Οικονομικών, θα μεταβιβάζονται στην εταιρεία χωρίς αντάλλαγμα οι μετοχές επιχειρήσεων του ευρύτερου δημόσιου τομέα για τις οποίες αποφασίζεται κατά τις κείμενες διατάξεις η ιδιωτικοποίηση." Πιο κάτω, στο ίδιο άρθρο, στο εδάφιο δ' της παραγράφου 7, λέτε: "Μέρος των εσόδων" -χωρίς να προσδιορίζεται πόσο- "διατίθεται για την αναδοχή και πληρωμή χρεών του δημοσίου και νομικών προσώπων του ευρύτερου δημόσιου τομέα".

Η επιχειρηματολογία της Κυβέρνησης ότι το μεγαλύτερο μέρος των εσόδων από το δεύτερο στάδιο της μετοχοποίησης του ΟΤΕ θα διατεθεί για επενδύσεις του οργανισμού, καταρρίπτεται καθώς σύμφωνα με το άρθρο 2 παράγραφος 3 εδάφιο β', μεταβιβάζονται στη Δ.Ε.Κ.Α. Α.Ε., όλα τα έσοδα από το δεύτερο στάδιο της μετοχοποίησης, τριακόσια ογδόντα (380.000.000.000) δισεκατομμύρια περίπου και το 5% περίπου των μετοχών του ΟΤΕ.

Ψηφίσατε πέρισυ, κύριε Υπουργέ, το ν. 2414/96 για τον εκσυγχρονισμό των ΔΕΚΟ. Μάλιστα πολιτική σας είναι, με την οποία βέβαια εμείς διαφωνούμε, ότι οι ΔΕΚΟ πρέπει να λειτουργούν αυτοτελώς με επιχειρησιακά και στρατηγικά σχέδια και ιδιωτικοοικονομικά κριτήρια με σκοπό την ελάττωση έως κατάργηση των επιχορηγήσεων. Αντίθετα, εδώ στο νόμο που συζητάμε σήμερα, μιλάμε για επιχορηγήσεις. Μάλιστα πρόσφατα, εσείς παρατείνατε την προθεσμία εφαρμογής του ν. 2414/96 κατά δύο χρόνια και έρχεστε σήμερα και φέρνετε το παρόν νομοσχέδιο λέγοντας ότι αυτό θα αποτελέσει εργαλείο για τον εκσυγχρονισμό των ΔΕΚΟ.

Θα ήθελα, κύριε Υπουργέ, να δεσμευθείτε και πάλι, όσον αφορά τη διάθεση των μετοχών πέραν του 51% των κινητών αξιών των ΔΕΚΟ, κάτι το οποίο δεν αναφέρεται στο συγκεκριμένο νομοσχέδιο.

Επίσης, δεν μας απαντήσατε, κύριε Υπουργέ, στην έκθεση της Διεύθυνσης Επιστημονικών Μελετών της Βουλής, για την πραγματική αξία των μετοχών, -όχι αυτών που περνάνε μέσα

Σελίδα 1103 

από το Χρηματιστήριο- ούτε για την απουσία λεπτομερούς καταστατικού ούτε και για την υπαγωγή στο άρθρο 49Α' του Κανονισμού της Βουλής.

Για μας, και τελειώνω μ' αυτό, η αδύναμη περιληπτική και λακωνική αιτιολογική έκθεση κρύβει στην ουσία τις πραγματικές προθέσεις της Κυβέρνησης, που είναι η κάλυψη προσωρινών αναγκών σχετιζομένων με τα ελλείμματα και τους περίφημους δείκτες.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, αντί να διαφωτιστώ από τον κύριο Υπουργό, εκείνος μου άνοιξε και άλλες πληγές. 

Κύριε Υπουργέ, σας είπα ότι ο βασικός στόχος του νομοσχεδίου σας είναι η κάλυψη τμήματος δαπανών του προϋπολογισμού. Απ'αυτά δε που είπατε, βλέπω ότι μάλλον πρέπει να είναι και η αύξηση των εσόδων του προϋπολογισμού.

Δεν μας πείσατε για τις ιδιωτικοποιήσεις. Και δεν μας πείσατε γιατί στο άρθρο 4 παράγραφος 2, του Ν/Σ συνεχίζοντας το κομμάτι για τις μετοχές του ΟΤΕ και τις ομολογίες της Εθνικής Τράπεζας που θα μεταβιβασθούν στην υπό ίδρυση εταιρεία λέει ότι μπορεί να μεταβιβάζονται άνευ ανταλλάγματος και με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, κινητές αξίες που ανήκουν στο ελληνικό δημόσιο. Δηλαδή, ό,τι κινητό ανήκει στο δημόσιο, το είπα και στην...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Συνεχίστε να δείτε όλη την πρόταση.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν υπάρχει τίποτε άλλο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πώς δεν υπάρχει;

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Υπάρχει το σκέλος της πρώτης παραγράφου που αφορά τις κινητές αξίες - μετοχές που προορίζονται και όπως για ιδιωτικοποίηση σας είπα στην πρώτη μου αγόρευση αυτό είναι πλεονασμός και πρέπει να συμπεριλάβετε όλες τις κινητές αξίες στη δεύτερη παράγραφο.

Συνεπώς ό,τι ανήκει στο ελληνικό δημόσιο και το διαχειρίζεται ο Υπουργός Οικονομικών -γιατί αυτός διαχειρίζεται την περιουσία του Ελληνικού Δημοσίου- μπορεί να πάει στην υπό σύσταση εταιρεία και η οποία μπορεί να το πουλήσει άνευ ετέρου λόγου και να αποτελέσει, όπως λέτε παρακάτω "έσοδα που πραγματοποιεί η Εταιρεία από τις πωλήσεις, από την επιχειρηματική δραστηριότητα, από τα μερίσματα αλλά κυρίως, από το τίμημα της πωλήσεως των κινητών αξιών, που έχουν περιέλθει στην κυριότητά της.

Εάν δεν είναι αυτή η πρόθεσή σας, να το ξεκαθαρίσετε και να το γράψετε, κύριε Υφυπουργέ. Εάν υποκρύπτεται ότι μέσω αυτής της ανωνύμου εταιρείας και μόνης απόφασης του Υπουργού Οικονομικών, θα ιδιωτικοποιήσετε τις δημόσιες επιχειρήσεις δια της πωλήσεως των μετοχών, μπράβο σας! Πέστε το, όμως.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Διαβάστε την πρόταση μέχρι το τέλος. Η πρόταση τελειώνει με τελεία. 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Υφυπουργέ, μη διακόπτετε.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Υπουργέ, η πρόταση τελειώνει εκεί. Λέει "η μεταβίβαση αξιών δημοσίου από κάθε φόρο κλπ." και στη συνέχεια λέει "τα έσοδα της Εταιρείας είναι από τις κινητές αξίες". Δεν μας διαφωτίζετε ότι δεν είναι κινητές αξίες πάσης φύσεως και μορφής που διαχειρίζεται σήμερα το Υπουργείο Οικονομικών. Δεν μας διαφωτίζετε. Διαφωτίστε τη Βουλή ή πέστε σαφώς ποιες αφορούν. Το ένα θέμα είναι αυτό.

Το δεύτερο θέμα, κύριε Υπουργέ, αφορά την κάλυψη δαπανών του προϋπολογισμού, που έθεσα και προηγουμένως και την επιχορήγηση επιχειρήσεων και οργανισμών του ευρύτερου δημόσιου τομέα. Είναι τα δύο σκέλη, λοιπόν, που πονάει σήμερα ο προϋπολογισμός και η εκτέλεσή του που όπως ως γνωστό είναι είναι σε κακή πορεία: Τα έσοδα είναι πολύ κακά. 'Εκανα προχθές μία ερώτηση και αναβιβάζω την καθυστέρηση των εσόδων σε εξακόσια δέκα δισεκατομμύρια (610.000.000.000), δρχ. με δικά σας βέβαια στοιχεία, και τις δαπάνες που είναι διακόσια πενήντα δισεκατομμύρια (250.000.000.000) δρχ. περισσότερες απ' ό,τι προβλέπατε. Φαίνεται ότι πάτε να καλύψετε τις διαφορές με αυτό το νομοσχέδιο.

Αυτό το νομοσχέδιο, κύριε Υπουργέ, έχει και άλλες παραμέτρους. Μιλήσατε για το προσωπικό και ότι δεν προσλαμβάνετε προσωπικό. Η παράγραφος 5 του άρθρου 4 λέει ότι οι ανάγκες της εταιρείας σε προσωπικό μπορούν -το τονίζω αυτό, ελληνικά μιλάμε- να καλύπτονται από υπαλλήλους του Υπουργείου Οικονομικών, οι οποίοι αν αποσπασθούν θα πληρώνονται από το Υπουργείο Οικονομικών. Το "μπορούν" σημαίνει ότι μπορούν να πάρουν και από κάπου αλλού δηλαδή από την ελευθέρα αγορά.

Επίσης στο άρθρο 2 στην παράγραφο που αναφέρεται στις δαπάνες λέει ότι "η κάλυψη των λειτουργικών της εξόδων στην οποία περιλαμβάνεται και η αποζημίωση των μελών του διοικητικού συμβουλίου και των υπαλλήλων της". Από αυτά τα δύο σημεία, κύριε Υπουργέ, προκύπτει ότι θα πάρετε και άλλους υπαλλήλους και δεν τους αποκλείετε. Αποκλείστε τους με ειδική παράγραφο.

Κύριε Υπουργέ, είχαμε ψηφίσει και πανηγύριζε το ΠΑΣΟΚ τότε ότι οι εγγυήσεις του ελληνικού δημοσίου -ήταν προς τη σωστή κατεύθυνση η απόφαση- θα δίδονται στο μέλλον από απόφαση τριών Υπουργών, εάν θυμάμαι καλά του Υπουργού Οικονομικών, του Υπουργού Εθνικής Οικονομίας και του καθ' ύλην αρμοδίου Υπουργού .

Τώρα, λοιπόν, με τη διάταξη την οποία βάζετε εδώ καταργείτε αυτή τη διάταξη. Ναι ή όχι; Λέτε ότι για συμβατικές υποχρεώσεις που αναλαμβάνει η εταιρεία για την πραγματοποίηση των σκοπών της, δύναται να παρέχεται η εγγύηση του δημοσίου με απόφαση του Υπουργού Οικονομικών. Είναι αντίθετο με εκείνη την απόφαση. Ξεκαθαρίστε το και μην την ξεπερνάτε. Πέστε στη Βουλή τι ακριβώς θέλετε να πείτε.

Κύριε Υπουργέ, είπατε μια κουβέντα η οποία νομίζω ότι είναι πολύ βαριά. Είπατε ότι το ελληνικό δημόσιο με την παρούσα εταιρεία, με την υπό ψήφιση εταιρεία του παρόντος νομοσχεδίου θα ανακατεύει το χρηματιστήριο. Ουαί και αλίμονο κύριε Υπουργέ, εάν στο Χρηματιστήριο...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών):Το αντίθετο είπα. Το απέκλεισα αυτό.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν το αποκλείσατε, κύριε Υφυπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το αντίθετο είπα. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Χαίρομαι που το ακούω. Δεν κατάλαβα αυτό.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Κωστόπουλε, θα σας πω το εξής...

ΠΡΟΕΔΡΕΥΩΝ (Παναγιώτης Σγουρίδης): Δεν χρειάζεται, αφού θα απαντήσετε, κύριε Υφυπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εδώ όπως και σε πολλά άλλα που θα έχω την ευκαιρία να αναφερθώ, έχετε αντιστρέψει την πραγματικότητα και τους σκοπούς της εταιρείας.

ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, θα έχετε αμέσως μετά το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Είπα ακριβώς το αντίθετο. Είπα ότι δεν θα προβαίνει σε ενεργό διαχείριση των κινητών αξιών, προκαλώντας αναταράξεις στο χρηματιστήριο. Το είπα με απόλυτη σαφήνεια.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Υφυπουργέ, χαίρομαι που το λέτε. Δεν αρκεί, όμως, αυτή η διευκρίνιση. Θα πρέπει να το γράψετε εδώ, γιατί άλλα λέτε στο νομοσχέδιό σας. 

Για μία ακόμη φορά επανέρχομαι και σας λέω ότι το νομοσχέδιο, πέρα από την ουσία, πάσχει νομοπαρασκευαστικά. Πάρτε το και διορθώστε το, πριν το ψηφίσετε.

Σελίδα 1104 

 

ΠΡΟΕΔΡΕΥΩΝ (Παναγιώτης Σγουρίδης): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, αγαπητοί συνάδελφοι, όσο και αν θέλει κανείς να δείξει καλή θέληση και κατανόηση, δεν βοηθάει ούτε ο παριστάμενος κύριος Υφυπουργός ούτε ο εισηγητής της Κυβέρνησης. 

Υπάρχουν τα εξής ερωτήματα τα οποία αν και θέσαμε στην πρωτολογία μας, δεν πήραμε απάντηση. Καταρχήν, κύριε Υφυπουργέ, γιατί δεν ρευστοποιούν απευθείας τις μετοχές τους η Εθνική και ο ΟΤΕ, αφού είναι ήδη εισηγμένες στο Χρηματιστήριο; Χρειάζεται να δημιουργηθεί μία ειδική εταιρεία, για να ρευστοποιηθούν; Εάν αυτός ο τρόπος προβλεπόταν για κάποιες άλλες επιχειρήσεις του δημοσίου που δεν είναι εισηγμένες στο Χρηματιστήριο, θα το καταλαβαίναμε.

Εδώ, όμως, υπάρχει το εξής οξύμωρο και ακατανόητο: Ενώ δεν αναφέρεστε σε τέτοιες επιχειρήσεις, έστω υπό μορφήν παραδείγματος, ενώ θα έπρεπε κατά τη γνώμη μου να τις κατονομάσετε, γεγονός που θα σήμαινε ότι έχετε μελετήσει και έχετε καταλήξει στην ανάγκη δημιουργίας της ανώνυμης εταιρείας, αναφέρετε μόνο στα Νομικά Πρόσωπα που δεν έχουν ανάγκη μιας εταιρείας για να ρευστοποιήσει το δημόσιο τις όποιες μετοχές έχει στη διάθεσή του.

Δεύτερον, αφού λέτε ότι είναι ειλικρινείς οι προθέσεις σας και δεν είναι εκ του πονηρού, γιατί δεν χρησιμοποιείτε το προϊόν αυτής της ρευστοποίησης για αναπτυξιακούς λόγους, για επενδύσεις, αλλά ομολογείτε κατά τρόπο- θα μου επιτρέψετε να πω προκλητικό ότι θέλετε αυτήν τη ρευστοποίηση για να καλύψετε ζημίες, τις οποίες προκάλεσε η διαχείρισή σας, αναφορικά με τη λειτουργία δημοσίων επιχειρήσεων και οργανισμών; Αυτό σημαίνει ότι με την περιουσία του ελληνικού λαού θέλετε να καλύψετε τη δική σας ανεπάρκεια και ανικανότητα.

'Οσο για το σόφισμα ότι εκείνος που κατηγορείται για δύο διαμετρικά αντίθετους λόγους, βαδίζει στο σωστό δρόμο, επιτρέψτε μου να πω ότι δεν αρμόζει σε έναν ειδικό και πεπειραμένο οικονομολόγο, γιατί υπάρχει και μια άλλη ερμηνεία, την οποία δίνει ένας μη οικονομολόγος, ότι με αυτό τον τρόπο, με αυτά τα τεχνάσματα, με αυτές τις διπλοπροσωπείες προσπαθείτε να περάσετε ακριβώς μία διπρόσωπη πολιτική και μία πρόθεση δημαγωγίας και παραπλάνησης, μία ικανότητα του ΠΑ.ΣΟ.Κ., προ της οποίας, πραγματικά, εγώ τουλάχιστον αποκαλύπτομαι και υποκλείνομαι.

Τέλος, εκπλήσσομαι και λυπάμαι για την ομολογία του κ. Χριστοδουλάκη ότι η υπό ίδρυση Α.Ε. αποτελεί "εταιρεία φάντασμα", αφού πέρα από το διοικητικό συμβούλιο, το οποίο θα είναι διορισμένο από δικούς σας συνεργάτες θα απαρτίζεται ή θα εξυπηρετείται μάλλον ευκαιριακά από κάποιους υπαλλήλους, εν ενεργεία που κατά κύριο λόγο ασχολούνται με άλλα καθήκοντα και όχι από ειδικούς οι οποίοι θα ασχολούνται αποκλειστικά με αυτό το σπουδαιότατο ρόλο της επωφελούς για το δημόσιο ρευστοποιήσεως μετοχών, που κατέχει το δημόσιο.

'Ολα αυτά αποδεικνύουν και γι' αυτό δεν μας επιτρέπουν να δεχτούμε ότι υπάρχουν καλές προθέσεις. Αποδεικνύουν με μαθηματικό τρόπο ότι η πρόθεσή σας, κύριε Υφυπουργέ, είναι πραγματικά επενδύσετε με μανδύα ευελιξίας και σύγχρονης οικονομικής αντίληψης την κρατικίστικη αντίληψη ότι μέρος του δημοσίου πρέπει να θυσιαστεί, να αναλωθεί στο βωμό της διατήρησης του υπολοίπου δημοσίου, που αποτελεί τον κορμό, το στήριγμα και τη βάση του σημερινού σοσιαλιστικού κράτους, που είναι οι ζημιογόνες επιχειρήσεις του δημοσίου, όπου βρίσκουν στέγη και αργομισθία οι κομματικοί σας φίλοι.

Σας ρωτώ, λοιπόν, ευθέως, κύριε Υπουργέ, και παρακαλώ απαντήστε ευθέως. Θα καλύψετε απολύτως ή εν μέρει το έλλειμμα του προϋπολογισμού φέτος και στα προσεχή χρόνια με την πώληση κινητών αξιών του δημοσίου μέσω της "ΔΕΚΑ Α.Ε.", ναι ή όχι; Η αντίρρησή μου στο νομοσχέδιο είναι δεδομένη. 'Ομως, η αξιοπιστία και η ειλικρίνειά σας θα εξαρτηθούν από την ευθεία απάντησή σας στο ερώτημα αυτό και σε όσα ερωτήματα ετέθησαν στην πρωτολογία μας, αλλά δυστυχώς δεν πήραμε απάντηση.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ πολύ, κύριε Πρόεδρε.

'Εχω την εντύπωση ότι όταν κανείς κάνει κριτική στις πρωτοβουλίες ή στις προτάσεις κάποιου θα πρέπει να εξασφαλίζει μία στοιχειώδη συμβατότητα μεταξύ των επιχειρημάτων που αντιπαραθέτει. Δεν είναι δυνατόν να ακούγονται τα πλέον ετερόκλητα πράγματα και δη πολλές φορές και πολύ συχνά από ομιλητές του ίδιου κόμματος, προκειμένου να γίνει μία αντιπαράθεση και να εκφρασθεί μία αντίθεση σε μία πρόταση και πρωτοβουλία. Πρέπει να αποφασίσετε επιτέλους ότι ή η εταιρεία αυτή είναι φάντασμα και πρέπει να πάρει προσωπικό και να το συζητήσουμε ή η εταιρεία αυτή θα κάνει τόσες πολλές προσλήψεις από το παράθυρο των κομματικών φίλων και πρέπει να το περιορίσουμε. Πάντως να μην παίρνει προσωπικό και να είναι φάντασμα και να κάνει ταυτόχρονα πολλές προσλήψεις κομματικών φίλων κλπ. αποκλείεται να συμβαίνουν και τα δύο. Πάρτε μία απόφαση και κάντε μία κριτική είτε με το ένα επιχείρημα είτε με το άλλο.

Επίσης, είτε η εταιρεία αυτή θα είναι παραπλανητική, πλασματική και οτιδήποτε άλλο και σκοπό έχει την εμφάνιση των στοιχείων, οπότε εδώ ανοίγει ένα θέμα προς συζήτηση, ότι ενδεχομένως θα πρέπει να κάνει και μία ουσιαστική εργασία και αξιοποίηση των κινητών αξιών, είτε η εταιρεία αυτή είναι ένας εύσχημος τρόπος ιδιωτικοποίησης χωρίς να το παίρνει είδηση ο άλλος, οπότε έχει άκρως ουσιαστική δουλειά να κάνει ή θα ασχοληθεί μόνο με την εμφάνιση των στοιχείων, σύμφωνα με το ένα επιχείρημα ή θα πάει να κάνει ιδιωτικοποίηση με αδιαφανείς όρους. Δεν μπορείτε να λέτε και τα δύο μαζί ταυτόχρονα και δη πολύ συχνά από το ίδιο κόμμα.

Τα επιχειρήματα πρέπει να έχουν μία στοιχειώδη λογική και δεν πρέπει να είναι τόσο ετερόκλητα, διότι όπως αντιλαμβάνεται πας νοήμων πολίτης, αλληλοσυγκρούονται και καταρρέουν, όπως έχει καταρρεύσει η επί μακρό χρονικό διάστημα ατελέσφορη και μεμψίμοιρη κριτική που ασκείται από τα κόμματα της Αντιπολίτευσης για την οικονομική πολιτική της Kυβέρνησης, η οποία επιτυγχάνει και αναγνωρίζεται η επιτυχία της, όχι μόνο από τον ελληνικό λαό -που είναι βέβαια το μέγιστο- αλλά και από ανεξάρτητους οργανισμούς ανά την υφήλιο και όχι μόνο απ' αυτούς, αλλά και από τους ίδιους τους διεθνείς επενδυτές, έτσι όπως φαίνεται από την καθημερινή στάση στις διεθνείς αγορές, τις οποίες βέβαια η ελληνική Κυβέρνηση καμία δυνατότητα δεν έχει να επηρεάσει. Επειδή, λοιπόν, καταρρέουν όλα αυτά αναγκάζεται η Αντιπολίτευση να εφευρίσκει διάφορα επιχειρήματα και καμιά φορά -με λύπη μου το λέω αυτό το πράγμα- και λέξεις και χαρακτηρισμούς οι οποίοι είναι ανάξιοι απαντήσεως.

Πάρα πολλά πράγματα επιδέχονται κριτική και συζήτηση. Και στη διαρκή επιτροπή έγινε συζήτηση, υπήρχαν διαφωνίες και όσες απ' αυτές ήταν θεμελιωμένες, ενσωματώθηκαν ως παρατηρήσεις και ως βελτιώσεις -και έγιναν από όλα τα κόμματα πρέπει να πω- στο νομοσχέδιο αυτό, το οποίο έρχεται συμπληρωμένο και ολοκληρωμένο. 'Ομως, το να κτυπάει κανείς μόνο κύμβαλα δεν βοηθάει τίποτα, δεν παρουσιάζει επιχειρήματα. Απλώς παράγει θόρυβο.

'Ερχομαι τώρα στα συγκεκριμένα θέματα τα οποία ετέθησαν. Η εταιρεία αυτή είναι ένα βήμα παραπέρα, μπορεί να μην είναι ένα άλμα όπως ενδεχομένως θα επέλεγε μία ιδιωτική επιχείρηση, ένας οργανισμός ή ο,τιδήποτε άλλο. Είναι, όμως, ένα βήμα για μία καλύτερη αξιοποίηση, για μία καλύτερη λειτουργία και για μία καλύτερη διαχείριση των περιουσιακών στοιχείων του δημόσιου τομέα. Πληθώρα τέτοιων υπάρχουν σε άλλα ανεπτυγμένα κράτη. Και κάνει ένα βήμα προς την κατεύθυνση αυτή και το ελληνικό δημόσιο με την εταιρεία αυτή.

Αν δούμε ότι η χρήση των σύγχρονων χρηματοπιστωτικών τεχνικών και προϊόντων είναι δόκιμη, μπορεί να προχωρήσουμε και σε άλλες πρωτοβουλίες, όπως επίσης έχουμε προχωρήσει σε πάρα πολλά θέματα μέχρι τώρα.

Σελίδα 1105 

 

Με τη διαχείριση του δημόσιου χρέους που αναφέρθηκε: Η διαχείριση του δημόσιου χρέους έχει αλλάξει άρδην επί το αποτελεσματικότερο και αυτό το δείχνουν όλοι οι δείκτες της πορείας και του δανεισμού του δημοσίου και του δημοσίου χρέους. Το δημόσιο χρέος έχει αποκτήσει πολύ καλύτερη σχέση εσωτερικού-εξωτερικού, έχει συγκρατηθεί παρά τη συνεχή ανατίμηση κυρίως του δολαρίου η σχέση εσωτερικού-εξωτερικού δανεισμού και δεν ενέχει κανέναν απολύτως κίνδυνο για την ελληνική οικονομία. 'Εχει επιμηκυνθεί η διάρκεια του χρέους, έχει αποκτήσει πολύ καλύτερη διάρθρωση, έχει μειωθεί το κόστος δανεισμού. Και να γνωρίζετε ότι όλα αυτά στο τέλος καταλήγουν σε όφελος του πολίτη, σε μείωση του χρηματοοικονομικού κόστους για τον πολίτη, για την επιχείρηση και για την ευημερία της χώρας.

Δεύτερον, ανεφέρθη προηγουμένως "γιατί δεν τα δίνουμε όλα αυτά στην Τράπεζα της Ελλάδος". Μα, στην Τράπεζα Ελλάδος έχουμε αναθέσει -και συνεργαζόμαστε όποτε χρειάζεται - το μέρος του δανεισμού του δημοσίου το οποίο καλύπτεται με ομολογιακό τρόπο. Με μετοχές θα ασχοληθεί η Τράπεζα της Ελλάδος; Δεν είναι αυτή η δουλειά της. 'Ομως, στο βαθμό που υπάρχει μία επικάλυψη ενδιαφερόντων, υπάρχει πρόβλεψη στο νόμο ότι ζητεί τη συνδρομή και τη συμβουλή της Τραπέζης της Ελλάδος για να προχωρήσει αποτελεσματικότερα τα θέματα αυτά.

Επίσης ανεφέρθη από μερικούς ότι η εταιρεία αυτή θα είναι πλήρως αδρανής και μπορεί να μην αξίζει τον κόπο και από άλλους ότι θα ταρακουνήσει και θα αναταράξει το Χρηματιστήριο. Δεν είναι ούτε το ένα ούτε το άλλο. Υπάρχει πάντα η μέση οδός της σοφίας και του καλού αποτελέσματος. Και η μέση οδός λέει ότι θα προχωρήσει σε μία αξιοποίηση, εκμεταλλευόμενη δυνατότητες που είναι κοινός τόπος πλέον στις διεθνείς χρηματαγορές και σε άλλα ανεπτυγμένα κράτη. Δεν θα φθάσει, όμως, στο σημείο να κάνει ενεργό διαχείριση με παρουσία στο Χρηματιστήριο. 'Εχει επαναληφθεί κατα κόρον αυτό. Ούτε η σύνθεσή της το επιτρέπει ούτε ο σκοπός της είναι ούτε η ανάγκη του ελληνικού δημοσίου επιβάλλουν κάτι τέτοιο τώρα. Και αν χρειαστεί να το κάνει, θα πρέπει να δημιουργήσει νέες δομές προσαρμοσμένες προς την κατεύθυνση αυτή. Θα κάνει μία φρόνιμη και αποτελεσματική αξιοποίηση στο υφιστάμενο πλαίσιο των νόμων.

Με την αποκρατικοποίηση ως διαδικασία και ως πολιτική επιλογή, ουδεμία σχέση έχει. Το λέει η παρ. 4 του άρθρου που ανεγνώσθη. Και αν συνεχίζατε θα βλέπατε ότι λέει "μεταβιβάζονται οι προς ιδιωτικοποίηση μετοχές σύμφωνα με τις κείμενες διατάξεις". Ιδιωτικοποίηση σύμφωνα με τις κείμενες διατάξεις είναι το θεσμικό και νομικό πλαίσιο το οποίο ισχύει σήμερα και το οποίο ουδόλως αλλοιώνεται κατά την απόφαση.

Τι αλλάζει, όμως; Αλλάζει η διαχείριση των προσόδων των ιδιωτικοποιήσεων, οι οποίες σήμερα με το υφιστάμενο πλαίσιο, το εθνικολογιστικό και το διαχειριστικό, δεν αξιοποιούνται επαρκώς. Και πως θα αξιοποιούνται επαρκώς; Με την καλύτερη παρακολούθηση των διαδικασιών ιδιωτικοποίησης, αφού έχει αποφασισθεί η ιδιωτικοποίηση. Και υπάρχει πληθώρα τέτοιων δυνατοτήτων, από τον τροπο με τον οποίο ανοίγονται οι λογαριασμοί καταθέσεως της προσόδου, από τον τρόπο με τον οποίο παρακολουθείται η εξέλιξή του, από τον τρόπο με τον οποίο επενδύεται κλπ.

'Οσον αφορά τις προσόδους των αποκρατικοποιήσεων. Τι είναι οι πρόσοδοι των αποκρατικοποιήσεων; Ειναι ρευστοποιημένο κεφάλαιο της διαχρονικής κρατικής αποταμίευσης. Δεν θα πρέπει το κράτος να φροντίσει, να μεριμνήσει έτσι ώστε να αξιοποιηθεί με τον καλύτερο δυνατό τρόπο;

Θα είναι αποτελεσματικός διότι θα επιτρέψει την καλύτερη χρήση της περιουσίας του δημοσίου και θα είναι ωφέλιμος διότι θα επιχορηγεί επενδυτικές δαπάνες που τις έχουν ανάγκη οι επενδυτικοί οργανισμοί. Ο σκοπός αυτής της εταιρείας δεν είναι μόνο να υπηρετήσει την οικονομική αποτελεσματικότητα αλλά εάν αυτό χρειάζεται όπου απαιτείται και την κοινωνική δικαιοσύνη διότι αυτός είναι ο διττός στόχος της οικονομικής πολιτικής τον οποίο αταλάντευτα προωθεί και υπερασπίζεται η Κυβέρνηση. Θα συνεχίσει να το πράττει τα επόμενα χρόνια και οι μεμψίμοιροι κριτές θα παραμείνουν μακρινοί θεατές των εξελίξεων της οικονομικής πολιτικής.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, αν ο κύριος Υφυπουργός προσπαθούσε να κρυφτεί πίσω από το δάκτυλό του λόγω του όγκου του θα ήταν λίγο δύσκολο. Το ίδιο και τα επιχειρήματά του δεν μπορούν να κρύψουν αυτό που είναι διαφανές σε αυτό το νομοσχέδιο, δηλαδή, ότι αυτό που σχεδιάζεται είναι η σύσταση μιας εταιρείας "μαϊμού" η οποία θα προσπαθήσει να αλλάξει την παρουσίαση των στοιχείων και της διαχείρισης της περιουσίας του δημοσίου.

Τι προσπαθεί να κάνει αυτή η εταιρεία και ποιος είναι ο στόχος του Υπουργείου Οικονομικών: Είναι διαφανέστατος. Κατ'αρχήν, γιατί αυτή η εταιρεία προικίζεται μόνο με τις μετατρέψιμες ομολογίες της Εθνικής Τράπεζας και με τα αδιάθετα των μετοχών του Ο.Τ.Ε.; Η Κυβέρνηση έχει μετατρέψει με νόμο σκανδαλωδώς αυτό το ομολογιακό δάνειο της Εθνικής και έκανε τη μία ομολογία προς δύο μετοχές, μία ομολογία προς μία μετοχή. 'Ετσι, για τα επόμενα χρόνια το 20% αυτών των ομολογιών θα μετατρέπονται υποχρεωτικά σε μετοχές της Εθνικής Τράπεζας. Εάν η Κυβέρνηση έκανε αυτήν τη μετατροπή των ομολογιών και έπαιρνε μετοχές της Εθνικής Τράπεζας, εύλογο θα ήταν να τις διαθέσει στην αγορά σταδιακά έστω, και αυτά τα έσοδα να τα προσπορισθεί ο προϋπολογισμός. Θα πούλαγε μετοχές στο Χρηματιστήριο με την τρέχουσα τιμή και τα έσοδα αυτά θα τα έπαιρνε το δημόσιο και δεν θα μπορούσε να τα εμφανίσει ως τρέχοντα έσοδα του προϋπολογισμού. Αυτό θα ήταν αντιδεοντολογικό.

Ακόμη, δεν θα μπορούσε να μιλήσει ούτε για μείωση του ελλείμματος με αυτόν τον τρόπο. Τώρα, με την συγκεκριμένη εταιρεία που το κάνει αυτό, παίρνει τις προσόδους -έστω το 20% των μετοχών της Εθνικής Τράπεζας που θα πουληθούν -και τις χρησιμοποιεί για να επιχορηγήσει επιχειρήσεις και οργανισμούς που αλλιώς θα επιχορηγούσε ο κρατικός προϋπολογισμός. 'Ενα στοιχείο της πλαστογράφησης του προϋπολογισμού είναι αυτό.

ΙΩΑΝΝΗΣ ΜΑΓΚΡΙΩΤΗΣ: Αυτό είναι έγκλημα;

ΓΕΩΡΓΙΟΣ ΑΛΟΓΟΣΚΟΥΦΗΣ: Δεν είναι έγκλημα, είναι πλαστογράφηση. Εγώ δεν μίλησα για έγκλημα. Βέβαια, η πλαστογραφία είναι έγκλημα, αλλά εδώ είναι πλαστογράφηση με το νόμο. Καλούμεθα να νομιμοποιήσουμε την πλαστογράφηση, να νομιμοποιήσουμε αν θέλετε το έγκλημα. Αυτό κάνει η Βουλή αυτήν τη στιγμή ψηφίζοντας αυτό το νόμο, κύριοι συνάδελφοι της Πλειοψηφίας. Θέλετε με το νόμο να παραπλανήσετε τον ελληνικό λαό και την Ευρωπαϊκή 'Ενωση. Εντάξει, είναι δική σας απόφαση. 'Εχετε την Πλειοψηφία. Εμείς, όμως, δεν μπορούμε να μην το επισημάνουμε.

Το ίδιο γίνεται και με τον Ο.Τ.Ε. Εάν αυτές τις μετοχές του Ο.Τ.Ε. τις διέθετε στο Χρηματιστήριο και έπαιρνε αυτά τα έσοδα, δεν θα μπορούσε να τα εμφανίσει ως έσοδα του προϋπολογισμού, ούτε ως μείωση των δαπανών του προϋπολογισμού. Με το να σχηματίσει αυτό το ψευδεπίγραφο νομικό πρόσωπο, θα το εμφανίσει ως μείωση των δαπανών του προϋπολογισμού. Αυτό καταγγέλλουμε διότι αυτή είναι η πραγματικότης πίσω από την ίδρυση αυτής της εταιρείας.

Το χειρότερο, όμως, είναι ότι αυτή η εταιρεία μπορεί για την πραγματοποίηση των σκοπών της να δαπανά για επιχορηγήσεις και να επιχορηγεί το ΝΑΤ κλπ. Δηλαδή, για την πραγματοποίηση των σκοπών της μπορεί να παρέχεται η εγγύηση του δημοσίου με απόφαση του Υπουργού Οικονομικών. Δηλαδή, μπορεί ο Υπουργός Οικονομικών να αποφασίζει να δίνει την εγγύηση του δημοσίου σε αυτήν την εταιρεία, να δανείζεται αυτή η εταιρεία και με το προϊόν των δανείων να πληρώνει τις επιχορηγήσεις του ΝΑΤ ή του ΙΚΑ και άλλων οργανισμών που έχει υποχρέωση να επιχορηγεί ο κρατικός προϋπολογισμός εφόσον έχουν ελλείμματα. Και ούτε γάτα ούτε ζημιά στον προϋπολογισμό. Ούτε οι επιχορηγήσεις θα φαίνονται ούτε δημόσιο χρέος θα φαίνεται. Θα είναι χρέος αυτής της εταιρείας.

Σελίδα 1106 

 

Μα, ποιον κοροϊδεύετε, κύριε Υφυπουργέ; Ούτε τον ελληνικό λαό θα κοροϊδέψετε, διότι θα βγούμε και θα το καταγγείλουμε αυτό, θα κάνουμε ονομαστικές ψηφοφορίες και ό,τι μπορούμε για να σταματήσουμε αυτήν την απαράδεκτη τακτική. Και αφού μίλησε ο κύριος Υφυπουργός για οικονομική πολιτική της Κυβέρνησης πρέπει να πω, ότι η μόνη οικονομική πολιτική της Κυβέρνησης αυτήν τη στιγμή είναι η συγκάλυψη της πραγματικότητας. Δεν σας αρέσει που βγήκε ο κ. Δρίτσας και εξέφρασε τις ανησυχίες του για την κακή εκτέλεση του προϋπολογισμού και το γεγονός ότι υπάρχει τεράστια υστέρηση στα έσοδα και για το ότι υπάρχει υπέρβαση στις δαπάνες; Τον καρατομήσατε.

Επειδή πονάει κεφάλι το κόβουμε και επειδή το λένε Δρίτσα και ήταν παλιός υπηρεσιακός παράγων του Υπουργείου; Τι θα κάνουν αυτοί οι κακόμοιροι υπηρεσιακοί παράγοντες που βάζετε σε αυτήν την εταιρεία; Τα ερωτήματα είναι αμείλικτα.

Το νομοσχέδιο είναι αντιφατικό. Μιλάει για αμοιβές υπαλλήλων που θα τους αμείβουμε επιπλέον, τους εκλεκτούς ή θα έχουμε νέες προσλήψεις; Δεν είναι καθαρό και μπορεί αύριο να μας φέρετε μία τροπολογία, όπως φέρατε ένα νόμο δήθεν για τον εκσυγχρονισμό των ΔΕΚΟ το 1996 και εκεί με μία όπως είπα τροπολογία μέσα στο καλοκαίρι αναστείλατε το νόμο για δύο χρόνια. Ψηφίζουμε τώρα αυτό το νομοσχέδιο και αύριο μπορείτε να πείτε ότι η εταιρεία μπορεί να κάνει και προσλήψεις. Δεν είναι άσχετη η κριτική των συναδέλφων. 'Αλλωστε οι νόμοι που ψηφίζει η Κυβέρνηση τροποποιούνται μέσα σε έναν ή δύο μήνες και έχουμε πάρα πολλά τέτοια παραδείγματα. Το παράδειγμα με τις ΔΕΚΟ είναι χαρακτηριστικό. Είχε έρθει εδώ ο νόμος για τον εκσυγχρονισμό των ΔΕΚΟ, ένα νομοσχέδιο μαϊμού, που με μία τροπολογία ανεστάλη η ισχύς του στην ουσία, για όσες ΔΕΚΟ δεν έχουν προσαρμόσει το καταστατικό τους, δηλαδή, η πλειοψηφία.

Οι συνάδελφοι λοιπόν κάνουν κριτική ο καθένας από την πλευρά του και εμένα δεν μου φάνηκαν παράλογα τα όσα ακούστηκαν. Πάντως είναι γεγονός ότι υπάρχει ουσιαστική ανάγκη προκειμένου να μετάσχουμε στην Οικονομική και Νομισματική 'Ενωση, προκειμένου να πάει μπροστά αυτή η χώρα, τομών στην οικονομία. Εσείς έχετε επιλέξει τον ολισθηρό δρόμο του να κρυφτείτε πίσω από το δάχτυλό σας. Μόνο εσείς νομίζετε ότι κρύβεστε. Ο ελληνικός λαός και την οικονομική κατάσταση ξέρει, τη βλέπει στην τσέπη του καθημερινά, βλέπει το μακρύ χέρι της εφορίας να μπαίνει κάθε τρεις και λίγο στην τσέπη του. Δεν έχει σημασία αν υπάρξουν νέοι μεγάλοι φόροι που είπε ο Πρωθυπουργός. Και μικροί να υπάρξουν το ίδιο κακό είναι για το λαό. Δεν χρειάζονται νέοι και μεγάλοι. Και αύξηση των παλιών να έχουμε και αυτό κακό είναι. Ο ελληνικός λαός το ξέρει και μην τον υποτιμάτε.

Μιλάτε για περιορισμό των δαπανών και θά 'ρθετε μεθαύριο στη συζήτηση του προϋπολογισμού και θα καμαρώνετε ότι κρατήσατε τις επιχορηγήσεις που όμως, θα έχουν μεταφερθεί σε αυτήν την εταιρεία. Ξέρουμε ότι το 1996 κάνατε μία πολιτική αλόγιστης σπατάλης στο δημόσιο προεκλογικών επιδομάτων που τίναξαν στον αέρα τις δημόσιες δαπάνες.

Στα τέλη της δεκαετίας του 1980 όταν η Νέα Δημοκρατία ερεύνησε για τη κατάσταση στο δημόσιο, διαπίστωσε φανερό δημόσιο χρέος επτά τρισεκατομμύρια (7.000.000.000.000) και κρυφό άλλα οκτώ τρισεκατομμύρια δραχμές (8.000.000.000.000). Δεν ήταν κρυμμένο σε εταιρείες αυτής της μορφής αλλά με ανάλογους τρόπους κάτω από το χαλί, όπως χρέη της ΑΤΕ, των συνεταιρισμών κ.ο.κ.

Με διαφορετικό τρόπο, αλλά στην ουσία όχι διαφορετικό, πάτε να κάνετε τα ίδια πράγματα και αυτό θα εξακολουθούμε να το καταγγέλλουμε. Είναι απαράδεκτο αυτό που πάτε να κάνετε. Αντί για οικονομική πολιτική προσπαθείτε να κάνετε μπαλώματα και λογιστικές αλχημίες. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα ήθελα να αναφέρω κάτι, κύριε Πρόεδρε, που ανέφερε ο προηγούμενος ομιλητής. 'Οσον αφορά τις ΔΕΚΟ και το νόμο του εκσυγχρονισμού ο οποίος πέρασε, όχι μόνο πέρασε και ψηφίστηκε από τη Βουλή, αλλά έχει εφαρμοστεί στη συντριπτική πλειοψηφία των ΔΕΚΟ. Ορισμένες βέβαια ήταν φυσιολογικό -ένα πολύ μικρό μέρος- δεν πρόλαβαν να εκπληρώσουν εγκαίρως την απαιτούμενη διαδικασία. Και μόνο γι' αυτές τις πολύ λίγες ζητήθηκε μια διορία. Το μεγαλύτερο μέρος έχει ήδη γίνει. Προχωρούν τα επιχειρησιακά σχέδια, συζητούνται μεμ τις διοικήσεις και έχει μπει όλη η ιστορία των ΔΕΚΟ σε μια διαφορετική πορεία απ' αυτή που ήταν στο παρελθόν. 

Αυτά είχα να πω γιατί πολλές φορές επανελήφθη αυτό το θέμα εδώ μέσα και δεν είναι καθόλου ακριβές. Ο μεγαλύτερος αριθμός των ΔΕΚΟ, έχει τηρήσει όλα όσα προέβλεπε ο νόμος περί εκσυγχρονισμού και ένα πολύ μικρό μόνο μέρος χρειάστηκε αυτήν την αναβολή.

'Οσο για τα υπόλοιπα περί προϋπολογισμού κλπ. νομίζω ότι οι γνωρίζοντες και οι δυνάμενοι να κρίνουν αντικειμενικά έχουν ήδη κρίνει. Είχα πολλές φορές την ευκαιρία να τονίσω ότι δεν είναι μόνο ο 'Ελληνας πολίτης ο οποίος τα βλέπει και τα κρίνει θετικά, είναι και άλλοι αυστηρότατοι κριτές και στο εσωτερικό της χώρας και στο εξωτερικό, η γνώμη των οποίων συνεχώς συγκλίνει σε ένα και μόνο συμπέρασμα ότι και η δημοσιονομική σταθερότητα έχει επιτευχθεί και η οικονομία έχει μπει σε ένα δρόμο ανάπτυξης, ένα δρόμο ο οποίος θα εντείνεται όσο περνά ο καιρός και θα παγιώνεται για το καλό της ελληνικής οικονομίας.

Σας ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: "Σύσταση Ανώνυμης Εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" ("Δ.Ε.Κ.Α. Α.Ε.") και άλλες διατάξεις".

Ερωτάται το Τμήμα γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΑΛΟΓΟΣΚΟΥΦΗΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Οικονομικών"Σύσταση Ανώνυμης Εταιρείας με την επωνυμία "Δημόσια Επιχείρηση Κινητών Αξιών Ανώνυμη Εταιρεία" ("Δ.Ε.Κ.Α. Α.Ε.") και άλλες διατάξεις", έγινε δεκτό κατά πλειοψηφία, επί της αρχής.

Κύριοι συνάδελφοι, η ώρα είναι 22.45'. Ποτέ το Κοινοβούλιο δεν έκλεισε τη συνεδρίασή του πριν την 12η βραδυνή. Μήπως θέλετε να μπούμε στη συζήτηση των άρθρων; 

ΓΕΩΡΓΙΟΣ ΑΛΟΓΟΣΚΟΥΦΗΣ: Δεν προλαβαίνουμε, κύριε Πρόεδρε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ ( Ε'Αντιπρόεδρος της Βουλής): Δεν νομίζω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αλογοσκούφη, πείτε μας την άποψή σας.

ΓΕΩΡΓΙΟΣ ΑΛΟΓΟΣΚΟΥΦΗΣ: Δεν θα προλάβουμε, κύριε Πρόεδρε, διότι όπως ξέρετε ιδίως στα πρώτα δύο άρθρα θα υπάρξει πολύ μεγάλη συζήτηση, γιατί είναι η ουσία του νομοσχεδίου. Νομίζω, ότι θα πρέπει να γίνει σε μια ενότητα η συζήτηση αυτή. 

ΠΡΟΕΔΡΕΥΩΝ (Παναγιώτης Σγουρίδης): Δηλαδή, αν κατάλαβα καλά λέτε ότι θα συζητήσουμε τα άρθρα του νομοσχεδίου σε δύο ενότητες, δηλαδή, από 1 έως 4 και από το 4 έως το 9; 

ΓΕΩΡΓΙΟΣ ΑΛΟΓΟΣΚΟΥΦΗΣ: Αυτό θα ήταν το πιο λογικό να συζητήσουμε από το 1 έως το 4 και από το 4 έως το 9, αλλά αύριο πια γιατί δε νομίζω ότι επαρκεί ο χρόνος για να ολοκληρώσουμε τη συζήτηση μιας ενότητας.

ΠΡΟΕΔΡΕΥΩΝ (Παναγιώτης Σγουρίδης): Πείτε μας και σεις την άποψή σας, κύριε Κωστόπουλε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, παρ' ότι είναι 22.50' τώρα είναι καταπονημένο το Τμήμα. 'Ηταν το νομοσχέδιο αρκετά σημαντικό και νομίζω ότι μπορούμε να πάμε για αύριο. 'Οσο για τα άρθρα θα δούμε αύριο ποιές θα είναι οι ενότητες. 'Εχει 

Σελίδα 1107 

κάποια λογική η πρόταση του κ. Αλογοσκούφη.

ΠΡΟΕΔΡΕΥΩΝ (Παναγιώτης Σγουρίδης): Εσείς, κυρία Αράπη;

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Συμφωνούμε, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Εσείς, κύριε Υπουργέ, συμφωνείτε;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Συμφωνώ, κύριε Πρόεδρε.

Μετά απ' όλα αυτά, κύριοι συνάδελφοι, δέχεσθε σ' αυτό το σημείο να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Τμήματος και ώρα 22.53' λύεται η συνεδρίαση για αύριο ημέρα Τετάρτη 10 Σεπτεμβρίου 1997 και ώρα 10.00' με αντικείμενο εργασιών του Τμήματος, νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου "Σύσταση Ανώνυμης Εταιρείας με την Επωνυμία "Δημόσια Επιχείρηση Κινητών Αξιών Ανώνυμη Εταιρεία" ("Δ.Ε.Κ.Α. Α.Ε.") και άλλες διατάξεις".


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 



Σελίδα 1108 
