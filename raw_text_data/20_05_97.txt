Σελίδα 6501 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΛΑ'

Τρίτη 20 Μαΐου 1997

Αθήνα σήμερα, στις 20 Μαΐου 1997, ημέρα Τρίτη και ώρα 18.30', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου, κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας, να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής, κ. Αχιλλέα Κανταρτζή, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΛΕΩΝ ΑΥΔΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Επιτροπή Δημοσίων Υπαλλήλων Απολυθέντων κατά τη Δικτατορία και Επανελθόντων βάσει του Ν. 1232/82 ζητεί την επίλυση του προβλήματος που έχει δημιουργηθεί στους δημοσίους υπαλλήλους οι οποίοι απολύθηκαν ή εξαναγκάστηκαν σε παραίτηση κατά τη διάρκεια της δικτατορίας και δικαιώθηκαν βάσει του Ν. 1232/82 και επανήλθαν στην υπηρεσία τους.

2) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Διδυμοτείχου ζητεί την άμεση έναρξη κατασκευής του δευτέρου συγκροτήματος εργατικών κατοικιών στο Διδυμότειχο.

3) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Επαγγελματιών Αλιέων Παράκτιας Αλιείας Λ.Αιδηψού Εύβοιας "Ο ΑΓΙΟΣ ΝΙΚΟΛΑΟΣ" καταγγέλλει τη διατάραξη του υδάτινου οικολογικού συστήματος στο Βόρειο Ευβοϊκό με τη χρήση του νέου αλιευτικού εργαλείου καραβίδας "κοφινιού".

4) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Δημοτικό Συμβούλιο Πάρου Τροιζηνίας ζητεί τη μεταφορά τοπικής αργίας του Δήμου.

5) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ, ΓΕΩΡΓΙΟΣ ΓΑΡΟΥΦΑΛΙΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Σωματείο Οικοδόμων και Συναφών Επαγγελμάτων Δεσκάτης Γρεβενών ζητεί την αναδρομική ισχύ της αύξησης του επιδόματος ανεργίας.

6) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Κοινότητα Μανταμάδου Λέσβου και Αλιείς της περιοχής ζητούν να χρηματοδοτηθεί η Κοινότητα για να συνεχιστεί το έργο της κατασκευής αλιευτικού καταφυγίου στο Ασπρονήσι.

7) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Ν.Α. Μεσσηνίας ζητεί να επιλεγεί η Μεσσηνία ως χώρος εγκατάστασης και λειτουργίας Π.Ο.Τ.Α.

8) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Εργαζομένων Συνδέσμου ΟΤΑ Μείζονος Θεσ/νίκης ζητεί την ικανοποίηση εργασιακού αιτήματος των μελών του, των απασχολουμένων με συμβάσεις αυτεπιστίας.

9) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η 'Ενωση Ιχθυοκαλλιεργητών Βορείου Αιγαίου διαμαρτύρεται για τη διακοπή της επιδοτήσεως του 3% στην περίπτωση δανειοδότησης των επιχειρήσεων του κλάδου των ιχθυοκαλλιεργητών.

10) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία τα Σωματεία Συνταξιούχων ΝΑΤ Χίου ζητούν την πλήρη ιατροφαρμακευτική περίθαλψη των μελών τους.

11) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Φυσιολατρικός Εξωραϊστικός Σύλλογος Τουρλίδας και Νησί Τουρλίδας Μεσολογγίου "Η Πελάδα" ζητεί να συμπεριληφθούν οι μικροεκτάσεις των πελαδούχων των δύο παραδοσιακών οικισμών Τουρλίδας Μεσολογγίου στο νομοσχέδιο για την παραχώρηση κατεχομένων δημοσίων εκτάσεων.

12) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο κ. Δημήτριος Ταμπάκης, δημοτικός σύμβουλος του Δήμου Αντιρρίου, υποβάλλει προτάσεις σχετικά με το πρόγραμμα συνενώσεως των ΟΤΑ "Ιωάννης Καποδίστριας".

13) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Μονίμων Δημοσίων Υπαλλήλων Ναυστάθμου Κρήτης ζητεί την πρόσληψη προσωπικού στο ΥΕΘΑ.

14) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύλλογος Ιδιοκτητών Γραφείων Ενοικιάσεως Αυτοκινήτων Ι.Χ. Νομού Ηρακλείου διαμαρτύρονται για τη νομοθετική ρύθμιση της αύξησης κατά 50% του πίνακα τελών χαρτοσήμων.

Σελίδα 6502 

15) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Ποταμιών του Νομού Ηρακλείου ζητεί την έγκριση των αδειών φυτορίων, που έχουν χορηγηθεί βάσει του Ν. 4095/60 και για τις οποίες έχει δοθεί παράταση βάσει του Ν. 1504/85.

16) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία το Συμβούλιο Περιοχής της 13ης Εδαφικής Περιφέρειας ζητεί να μην καταργηθεί η ΔΟΥ Στυλίδας του Νομού Φθιώτιδας.

17) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Επιτροπή Δημοσίων Υπαλλήλων Απολυθέντων κατά τη δικτατορία και επανελθόντων βάσει του Ν. 1232/82 ζητεί την ευνοϊκή ρύθμιση της συνταξιοδότησης των μελών της.

18) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο η Κοινότητα Σταβιών του Νομού Ηρακλείου ζητεί να επαναλειτουργήσει το Αγροτικό Ιατρείο της.

19) Οι Βουλευτές κύριοι ΡΟΔΟΥΛΑ ΖΗΣΗ, ΠΑΝΑΓΙΩΤΗΣ ΚΡΗΤΙΚΟΣ, ΓΕΩΡΓΙΟΣ ΣΟΥΡΛΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Ιωλκού του Νομού Μαγνησίας ζητεί την οικονομική υποστήριξη του Αθλητικού Οργανισμού Ιωλκού.

20) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο κ. Παναγιώτης Κουμουδής, κάτοικος Αθηνών, ζητεί την οικονομική ενίσχυση της κατασκευής του αγροτικού δρόμου, του διερχομένου από το Δήμο Δυρού.

21) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Παμμακεδονική 'Ενωση ΗΠΑ-Καναδά ζητεί να αντιδράσει το ελληνικό κράτος στο αίτημα των Βουλγάρων σχετικά με τη διάβαση "Γκότσε Ντέλτσεφ" στα ελληνοβουλγαρικά σύνορα.

22) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Κλινική "'Αγιος Λουκάς" στη Θεσ/νίκη υποβάλλει προτάσεις για τη σύναψη σύμβασής της με το ΙΚΑ.

23) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Ωρομισθίων Εκπαιδευτικών ΟΑΕΔ ζητεί την ικανοποίηση εργασιακού αιτήματος των μελών της.

24) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Κοινότητα Ροδιάς του Νομού Ηρακλείου ζητεί να μην εγκατασταθεί κεραία κινητής τηλεφωνίας στην περιοχή της.

25) Οι Βουλευτές κ.κ. ΝΙΚΟΛΑΟΣ ΓΚΕΛΕΣΤΑΘΗΣ, ΓΕΩΡΓΙΟΣ ΓΑΡΟΥΦΑΛΙΑΣ και ΑΝΑΣΤΑΣΙΟΣ ΙΝΤΖΕΣ κατέθεσαν αναφορά με την οποία η Κοινοτητα Στρόμης του Νομού Φωκίδας ζητεί χρηματοδότηση για την αποκατάσταση των ζημιών που προκλήθηκαν στην περιοχή της από τις πλημμύρες του Ιανουαρίου 1997.

26) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η κ. 'Αννα Φλωράδη, κάτοικος του οικισμού Μεστών Χίου, ζητεί τη χορήγηση άδειας λειτουργίας ενοικιαζομένων δωματίων από τον ΕΟΤ.

27) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία τα Συνταξιουχικά Σωματεία των Νομών Καβάλας και Σερρών (ΙΚΑ - ΤΕΒΕ - ΤΣΑ) αναφέρονται στα θέματα της κοινωνικής ασφάλισης των εργασιακών σχέσεων και του κοινωνικού διαλόγου.

28) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία η 'Ενωση Εργατ/λων Συγκοινωνίας και Μεταφοράς Νομού Φωκίδας ζητεί την πρόωρη συνταξιοδότηση εργαζομένων στην ΑΕΕ ΑΡΓΥΡΟΜΕΤΑΛΛΕΥΜΑΤΩΝ ΒΑΡΥΤΙΝΗΣ.

29) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία η 'Ενωση Εργατ/λων Συγκοινωνίας και Μεταφοράς Νομού Φωκίδας ζητεί να καταργηθεί το 2% που αφορά απολύσεις εργαζομένων από εργολάβους του Δημοσίου.

30) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία Κάτοικοι Σύρου Νομού Κυκλάδων ζητούν την ακτοπλοϊκή σύνδεση του Νομού Κυκλάδων με νησιά του Β.Α. Αιγαίου.

31) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία η Πανελλήνια Ομοσπονδία Προσωπικού Εταιρειών Εμπορίας Πετρελαιοειδών και Διυλιστηρίων - Ορυκτελαίων - Υγραερίων αναφέρεται στο σύστημα της κοινωνικής ασφάλισης.

32) Οι Βουλευτές κύριοι ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία το Παράρτημα Πετραλώνων - Θησείου - Πάνω Σφαγείων Αθηνών της ΠΕΑΕΑ δηλώνει την αντίθεσή του με την αποστολή ελληνικής στρατιωτικής δύναμης στην Αλβανία.

33) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Μαυρομματίου Καρδίτσας ζητεί τη μετεξέλιξή της σε Δήμο.

34) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Κάτοικοι του Οικισμού Λυκορέματος Μαρμαρίου Εύβοιας ζητούν την άμεση κατασκευή του δρόμου Καρύστου - Μαρμαρίου, μέσω Λυκορέματος.

35) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΛΕΩΝ ΑΥΔΗΣ κατέθεσαν αναφορά με την οποία το Παράρτημα Αργοστολίου Κεφαλλονιάς της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης.

36) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΕΥΑΓΓΕΛΟΣ ΜΠΟΥΤΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία Αγωνιστές της Εθνικής Αντίστασης από την Καρυά Λάρισας ζητούν την καταβολή ενισχυτικής συντάξεως σε αντιστασιακούς αγρότες.

37) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατικό Κέντρο Λευκάδας ζητεί την καθιέρωση 7ώρου και 5νθημέρου με πλήρεις αποδοχές.

38) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΛΕΩΝ ΑΥΔΗΣ κατέθεσαν αναφορά με την οποία Αγωνιστές της Εθνικής Αντίστασης Νομού Λέσβου ζητούν την ηθική και υλική αποκατάσταση των αγωνιστών της Εθνικής Αντίστασης.

39) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Σωματείο Μηχανοτεχνιτών και Βοηθών Νομού Φωκίδας καταγγέλλει ομαδικές απολύσεις εργαζομένων στην ΑΕΕ Αργυρομεταλλευμάτων και Βαρυτίνης.

40) Οι Βουλευτές κύριοι ΛΕΩΝ ΑΥΔΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Σύνδεσμος Βαρέως Αναπήρων Πολέμου 1940-41 και Εντεύθεν ζητεί την αύξηση των συντάξεων των μελών του.

Σελίδα 6503 

41) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργατοτεχνιτών Γούνας Νομού Καστοριάς ζητεί τη ρύθμιση των δανείων των γουνοποιών.

42) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Τμήμα Μαγνησίας του Τεχνικού Επιμελητηρίου Ελλάδος αναφέρεται στον τρόπο δημοπράτησης έργων με το σύστημα μελέτη - κατασκευή.

43) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Συντονιστική Επιτροπή Αγώνα των Κοινοτήτων του Στρυμονικού Κόλπου ζητεί να μην εγκατασταθεί το Εργοστάσιο Χρυσού στην Ολυμπιάδα - Βαρβάρα Νομού Χαλκιδικής.

44) Οι Βουλευτές κύριοι ΑΧΙΛΛΕΑΣ ΚΑΝΤΑΡΖΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία Σύλλογοι Εκπαιδευτικών Γερμανίας, καταγγέλλουν τις τελευταίες ρυθμίσεις των Υπουργείων Οικονομικών και Εθνικής Παιδείας που αφορούν στο επιμίσθιο των εκπαιδευτικών στο ωράριο διδασκαλίας κ.λπ.

45) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία οι Πανελλήνιες Εαμογενείς Ενώσεις που συνεργάζονται με την ΠΕΑΕΑ ζητούν την αντιμετώπιση χρονιζόντων προβλημάτων των αγωνιστών της Εθνικής Αντίστασης.

46) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Παλιννοστούντων Ομογενών Θράκης "Η ΣΥΜΠΑΡΑΣΤΑΣΗ" ζητεί να επιτραπεί η παλιννόστηση μελών οικογενειών που κατοικούν στην Ελλάδα.

47) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Δημοτικό Συμβούλιο Λίμνης Εύβοιας ζητεί την ένταξη της περιοχής του στα κίνητρα επιχορήγησης και επιδότησης επιτοκίου του Ν. 1892/90.

48) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Νομαρχιακό Συμβούλιο Μεσσηνίας ζητεί η κατεύθυνση του οδικού άξονα της Ιονίας Οδού να είναι Καλό Νερό - Κυπαρισσία - Φιλιατρά - Γαργαλιάνοι - Πύλος με απόληξη την Καλαμάτα.

49) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Οικοδόμων Νομού Αιτωλ/νίας διαμαρτύρεται για την αποστολή στρατιωτικής δύναμης στην Αλβανία.

50) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργαζομένων στο Ξενοδοχειακό Συγκρότημα "ΞΕΝΙΑ" Ακροναυπλίας Ναυπλίου Νομού Αργολίδας ζητεί να μην ιδιωτικοποιηθούν τα "ΞΕΝΙΑ" του ΕΟΤ.

51) Ο Σύλλογος Αγωνιστών Εθνικής Αντίστασης '41-'44 Νομού Ημαθίας με αναφορά του, την οποία κατέθεσε στον κύριο Πρόεδρο της Βουλής των Ελλήνων ζητεί την ηθική και υλική αποκατάσταση των αγωνιστών της Εθνικής Αντίστασης.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1.Στην με αριθμό 3296/97 ερώτηση δόθηκε με το υπ' αριθμ. 6019/5-5-97 έγγραφο από το Υπουργό Αιγαίου η ακόλουθη απάντηση:

"Σε απάντηση στην Ερώτηση 3296/97 του Βουλευτή κ. Σπ. Δανέλλη σχετικά με τη Χωροταξική Μελέτη Μήλου, σας γνωρίζουμε τα εξής:

Η απόφαση για τη διακοπή της σύμβασης με το μελετητή της Χωροταξικής μελέτης της Μήλου προέκυψε από την ανάγκη να ολοκληρωθούν περαιτέρω εργασίες και συνεννοήσεις σε υπηρεσιακό επίπεδο. Πιο συγκεκριμένα:

1. Το ΥΠΠΟ αποφάσισε να επανελέγξει και να οριστικοποιήσει τις αρχαιολογικές ζώνες Α και Β, διαδικασία ιδιαίτερα επίπονη και χρονοβόρα. Για το σκοπό αυτό πραγματοποιήθηκε στο ΥΠΠΟ ευρεία σύσκεψη για τη θεσμοθέτηση των αρχαιολογικών ζωνών.

2. Το Υπουργείο Ανάπτυξης εξέφρασε σοβαρές αντιρρήσεις για τα στοιχεία της μελέτης. Προτάθηκε να υπάρξουν, εξειδικευμένα μέτρα για την περιβαλλοντική προστασία και τη χωροθέτηση ζωνών άλλων παραγωγικών δραστηριοτήτων που θα καθοριστούν από κοινού με τους υπόλοιπους φορείς σε καθαρά υπηρεσιακό επίπεδο. Η διαδικασία αυτή δεν μπορούσε να πραγματοποιηθεί από το μελετητή.

3. 'Εχουν προχωρήσει οι διαδικασίες υλοποίησης νέων μεγάλων έργων υποδομής όπως το αεροδρόμιο, η δεσμευτική θέση των οποίων επηρεάζει σημαντικό τμήμα των προτεινόμενων χρήσεων γής.

4. Τέλος η κτηματογράφηση του νησιού που προκηρύχθηκε από τον ΟΚΧΕ, αποτελεί βασική εισροή για την οργάνωση του χώρου λόγω του ιδιάζοντος ιδιοκτησιακού καθεστώτος στο νησί (μεγάλες ιδιοκτησίες) που δεν μπορεί να αγνοηθεί.

Σημειώνεται ότι μέχρι τη διακοπή της Χωροταξικής Μέλετης της Μήλου ακολουθήθηκαν όλες οι νομικές συμμετοχικές διαδικασίες. 'Εγιναν δε συμπληρωματικά παρουσιάσεις σε τοπικούς και κεντρικούς δημόσιους και μη οργανισμούς, της Α' και Β' φάσης της μελέτης Επίσης εστάλη για γραπτή γνωμοδότηση στους αρμόδιους φορείς όχι μόνο η Β' φάση όπως προβλέπεται από τη σύμβαση αλλά κι η Γ' φάση και δόθηκε εντολή στο μελετητή να ενσωματώσει τις απόψεις των φορέων για τη Γ' φάση της μελέτης.

Τα παραπάνω οδήγησαν στην αδυναμία ολοκλήρωσης της μελέτης. Σήμερα κρίνεται αναγκαία η επεξεργασία των χωροταξικών δεδομένων από διυπουργική ομάδα των Υπουργείων ΠΕΧΩΔΕ, Ανάπτυξη, Πολιτισμού και Αιγαίου.

Για το λόγο αυτό, το Υπουργείο Ανάπτυξης απέστειλε, στα πλαίσια του συντονιστικού του ρόλου, επιστολή με την οποία ζητά την υποβολή των θέσεων των συναρμόδιων Υπουργείων και την σύσταση της διϋπουργικής ομάδας προκειμένου να ολοκληρωθεί η σύνταξη της χωροταξικής μέλετης της Μήλου από την Διεύθυνση Χωροταξίας του ΥΠΕΧΩΔΕ.

Η Υπουργός

ΕΛΙΣΑΒΕΤ ΠΑΠΑΖΩΗ"

2.Στην με αριθμό 3326/15-4-97 ερώτηση δόθηκε με το υπ' αριθμ. 345/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3326/15.04.97 που κατέθεσε στη Βουλή, ο Βουλευτής κ. Στέφανος Μάνος, παρακαλούμε να πληροφορήσετε τον κ.Βουλευτή σύμφωνα με τα στοιχεία της ΑΤΤΙΚΟ ΜΕΤΡΟ ΑΕ τα εξής:

1. Οι εγκριθείσες από το Δ.Σ. της εταιρίας θέσεις καθώς και η πραγματική κατάσταση των ετών 1993-1994-1995-1996 σε προσωπικό ήταν οι πιο κάτω: 

1993 1994 1995 1996

Εγκριθείσες Θέσεις 214 212 322 440

Αριθμός Προσωπικού 144 187 287 349

την 31-12/Χ.Χ.

Πρέπει να σημειωθεί, ότι στις αρχές του 1993, όταν η Διοίκηση της εταιρείας ενέκρινε 214 θέσεις, το έργο είχε μόλις αρχίσει, τα εργοτάξια ήταν ελάχιστα (5-6) και αυτά αφορούσαν κυρίως μετακινήσεις δικτύων, αρχαιολογικές ανασκαφές και προκαταρκτικές εργασίες. Το 1995 η ΑΤΤΙΚΟ ΜΕΤΡΟ ΑΕ εκτός από τη διαχείριση του έργου, που είχε αναπτυχθεί σε πολλά και σημαντικά εργοτάξια (51 σήμερα), ξεκίνησε και νέες σημαντικές δραστηριότητες με την Υπηρεσία Γενικών Μελετών και Σχεδιασμού, που σήμερα ασχολείται

Σελίδα 6504 

εκτός από την Μελέτη Ανάπτυξης Μετρό και με το Πρόγραμμα Σταθμών Μετεπιβίβασης (30 άτομα), που αποτελεί αναπόσπαστο τμήμα του υπό κατασκευή έργου και την Υπηρεσία Επεκτάσεων (20 άτομα). Σημειώνεται ότι στον συνολικό αριθμό προσωπικού κατά το τέλος του 1996 (349 άτομα) περιλαμβάνονται εκτός των ανωτέρω και 24 άτομα της Διεύθυνσης Λειτουργίας.

2. Βάσει του ιδρυτικού της Νόμου (1955/1981) η ΑΤΤΙΚΟ ΜΕΤΡΟ ΑΕ έχει και την ευθύνη της εκμετάλλευσης και λειτουργίας των Γραμμών 2 και 3, για την οποία και πρέπει έγκαιρα να προετοιμαστεί. Παράλληλα στα πλαίσια των συμβατικών της υποχρεώσεων πρέπει να διαθέσει έγκαιρα όλο το κατάλληλο προσωπικό (εκπαιδευτών-στελεχών λειτουργίας) στην Ανάδοχο Κοινοπραξία Ολυμπιακό Μετρό για την αναγκάια εκπαίδευση. Σύμφωνα με το πρόγραμμα της Κοινοπραξίας, η πρώτη φάση της εκπαίδευσης ξεκίνησε στη Γερμανία στις 4 Νοεμβρίου 1996, αφού η Αττικό Μετρό διέθεσε, όπως είχε συμβατική υποχρέωση, το αντίστοιχο προσωπικό που προσέλαβε τον Οκτώβριο του 1996. Συνολικά η εκπαίδευση των εκπαιδευτών θα διαρκέσει 18 μήνες και στη συνέχεια θα αρχίσει από τους εκπαιδευτές και κάτω από τη συνολική ευθύνη της Κοινοπραξίας, η εκπαίδευση του προσωπικού λειτουργίας (οδηγών, χειριστών, σταθμαρχών, τεχνιτών κλπ) που θα διαρκέσει 10 περίπου μήνες. Το προσωπικό αυτό, που θα είναι περίπου 800 άτομα, θα προσληφθεί τον κατάλληλο χρόνο πριν από την διασφαλισμένη έναρξη λειτουργίας του συστήματος.

Παράλληλα η ομάδα των 24 υψηλών προδιαγραφών, στελεχών λειτουργίας (εκπαιδευτών σε πρώτη φάση) ασχολείται και με την οργάνωση της Διεύθυνσης Λειτουργίας, τη σύνταξη Κανονισμών και Διαδικασιών, την ανάπτυξη ενός ολοκληρωμένου πληροφορικού συστήματος και μια σειρά από άλλες απαραίτητες δραστηριότητες, που θα οδηγήσουν στη δημιουργία μιας σύγχρονης και παραγωγικής επιχείρησης που θα παρέχει υπηρεσίες υψηλού επιπέδου.

3. Η κατασκευή ενός δικτύου Μετρό μέσα σε μια σύγχρονη μεγαλούπολη, όπως η Αθήνα με τον μεγάλο αρχαιολογικό πλούτο, είναι ένα πολύπλοκο έργο με τεράστιες αντικειμενικές δυσκολίες. Εαν αυτό συνδυαστεί με το είδος της Σύμβασης που έχει συναφθεί (κατ' αποκοπήν τίμημα με το κλειδί στο χέρι) και τα προβλήματά της, το γραφειοκρατικό οργανωτικό σχήμα της Κοινοπραξίας, αλλά και το ιδιαίτερο πολεοδομικό και κοινωνικό περιβάλλον μέσα στο οποίο εκτελείται το έργο, δημιουργούνται συνθήκες μοναδικές σε παγκόσμιο επίπεδο.

Κάτω από αυτό το πρίσμα και το αποτέλεσμα που μέχρι σήμερα έχει επιτευχθεί (58% του συνολικού έργου) κρίνουμε ότι η Δ/νση του έργου και η Διοίκηση της εταιρίας ανταποκρίνεται στις ανάγκες του.

Ο Υπουργός

Κ. ΛΑΛΙΩΤΗΣ"

3. Στην με αριθμό 3336/16.4.97 ερώτηση δόθηκε με το υπ' αριθμ. 1690/9-5-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3336/16.4.97 ερώτηση του βουλευτή κ. Ι. Καρακώστα που κατατέθηκε στη Βουλή των Ελλήνων από τον βουλευτή κ. Ι. Καρακώστα περί αναστολής χορήγησης ειδικού σήματος λειτουργίας σε ενοικιαζόμενα δωμάτια-επιπλωμένα ενοικιαζόμενα διαμερίσματα, σας γνωρίζουμε τα εξής:

1. Η απόφαση 532416/5.8.94 περί αναστολής εξεδόθη ύστερα από την ανάγκη απογραφής, καταγραφής, δημιουργίας τεχνικών προδιαγραφών, όρων λειτουργίας των ενοικιαζομένων δωματίων-διαμερισμάτων σε συνδυασμό με τους όρους πυρασφάλειας και περιβαλλοντικών μελετών και βάσει προσδιορισμού των περιοχών τουριστικής ανάπτυξης, με συμφωνία των φορέων όλων των τουριστικών καταλυμάτων.

2. Στη συνέχεια με τις αποφάσεις 530086/5.8.96, 530535/12.9.96 καθώς και την 537238/14.11.96 δόθηκε η δυνατότητα στους εκμεταλλευτές των καταλυμάτων μορφής ενοικιαζομένων δωματίων-διαμερισμάτων, όπως και της συγκεκριμένης περιοχής, Κοινότητα Μύτικα Αιτωλοακαρνανίας, να προβούν στις δέουσες ενέργειες για τη χορήγηση του ειδικού σήματος λειτουργίας με τελευταία προθεσμία την 31η Οκτωβρίου 1996.

3. Εξαιρούνται της αναστολής λήψης σήματος ενοικιαζομένων δωματίων-διαμερισμάτων οι επιχειρήσεις για τις οποίες σύμφωνα με την Υπουργική Απόφαση 590901/30.11.94 συντρέχουν οι εξής προϋποθέσεις:

α. Οι επιχειρήσεις ενοικιαζόμενων δωματίων-διαμερισμάτων που υπάγονται στο πρόγραμμα αγροτοτουρισμού με επιδότηση.

β. Οι επενδύσεις ενοικιαζομένων-επιπλ. δωματίων-διαμερισμάτων για τις οποίες είχε κατατεθεί μέχρι 5.8.94 στο οικείο Πολεοδομικό γραφείο αρχιτεκτονική μελέτη για έκδοση οικοδομικής άδειας και υπό την προϋπόθεση ότι ανεγείρονται εκτός κορεσμένων περιοχών.

4. Τέλος σας πληροφορούμε ότι όσες επιχειρήσεις έχουν οικοδομές και δεν συντρέχουν οι ανωτέρω α) και β) προϋποθέσεις της 3ης παραγράφου της παρούσης, δύναται να λειτουργήσουν ως τουριστικές επιχειρήσεις μόνο με την μετατροπή της υπάρχουσας οικοδομής σε τουριστικό κατάλυμα (ξενοδοχείο, επιπλ.διαμερίσματα ξενοδοχειακού τύπου, επιπλ/νες κατοικίες-σπίτια ξεν/κού τύπου).

Η Υπουργός

ΒΑΣΩ ΠΑΠΑΝΔΡΕΟΥ "

4. Στην με αριθμό 3344/16.4.97 ερώτηση δόθηκε με το υπ' αριθμ. 1037/5-5-97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της 3344 από 16.4.97 του Βουλευτή κ. Θεοφάνη Δημοσχάκη σας γνωρίζουμε τα εξής:

Για την οριστική στέγαση των Ποντίων Ομογενών μας στη Θράκη, το ΕΙΥΑΠΟΕ προβαίνει στην αγορά ετοίμων οικίων αλλά και στην κατασκευή συγκεκριμένων οικισμών.

Η προσωρινή διακοπή ορισμένων από τα πραγματοποιούμενα έργα δεν επηρεάζει καθόλου τους στόχους, τις επιλογές και τον πάγιο σχεδιασμό του Ιδρύματος. Είναι δεδομένο ότι το σύνολο των έργων που βρίσκονται σήμερα σε εξέλιξη θα αποπερατωθούν με την καταβολή των οφειλομένων ποσών προς τους εργολήπτες, εφόσον βεβαίως προηγηθούν οι απαραίτητες από τον νόμο πράξεις ελέγχου για την παραλαβή των έργων αυτών.

Στις ανωτέρω ενέργειες θα προχωρήσει το 'Ιδρυμα ταχύτατα, προκειμένου να ελαχιστοποιηθούν οι ενδεχόμενες δυσμενείς επιπτώσεις επί των ομεγενών μας.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

5. Στην με αριθμό 3350/16.4.97 ερώτηση δόθηκε με το υπ' αριθμ. 1682/9-5-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της υπ' αριθμ. 3350/16.4.97 ερώτησης, που κατατέθηκε στη Βουλή των Ελλήνων από τον Βουλευτή κ. Γ. Καρατζαφέρη που αφορά πολεοδομικές παραβάσεις στην επιχείρηση Καζίνο Λουτρακίου, σας γνωρίζουμε τα εξής:

1. Η ύπαρξη ή όχι πολεοδομικών παραβάσεων αποτελεί αρμοδιότητα της κατά τόπον αρμόδιας Πολεοδομίας και του αρμόδιου Υπουργείου (ΠΕ.ΧΩ.ΔΕ.). Στην υπηρεσία μας δεν έχει κοινοποιηθεί ως και σήμερα έγγραφο των ανωτέρω αρμοδίων Αρχών που να μας γνωστοποιεί οποιαδήποτε παράβαση.

2. Στο από 8.11.96 Ιδιωτικό Συμφωνητικό της Κοινοπραξίας Καζίνο Λουτρακίου με το Ελληνικό Δημόσιο, δεν περιέχεται όρος που θέτει προθεσμία για τη θεραπεία πολεοδομικών παραβάσεων. Τέτοιος όρος δεν θα μπορούσε να τεθεί αρμοδίως από την Υπουργό Ανάπτυξης, και μάλιστα κατά παρέκκλιση των νομίμων διαδικασιών. Ο όρος που τίθεται στο άρθρο 2 παρ. α του ως άνω Ιδιωτικού Συμφωνητικού αφορά την υποβολή πλήρους φακέλου προς τις αρμόδιες κρατικές

Σελίδα 6505 

αρχές για την έκδοση οικοδομικής αδείας που αφορά ανέγερση του Ξενοδοχείου, κατά εφαρμογή του επενδυτικού προγράμματος της επιχείρησης.

Σας γνωστοποιούμε ότι ο σχετικός φάκελος ήδη υπεβλήθη μέσα στην προθεσμία που τίθεται από το Ιδιωτικό Συμφωνητικό (μέχρι 31.3.97).

3. 'Οπως γνωρίζετε πολύ καλά η ανάκληση της άδειας για το Καζίνο του Φλοίσβου έγινε για την αποκατάσταση της νομιμότητας γιατί η έκδοσή της σύμφωνα με τα αρμόδια θεσμικά όργανα του Κράτους ήταν παράνομη.

4. Η ποινή που έχει υποβληθεί από την Επιτροπή Καζίνων για προσωρινή άρση της λειτουργίας του Καζίνο Λουτρακίου δεν ήταν δυνατόν ως και σήμερα να εκτελεστεί διότι εκκρεμούσαν αιτήσεις αναστολής των αποφάσεων αυτών, τόσο στο Συμβούλιο της Επικρατείας, όσο και στα Διοικητικά Πρωτοδικεία Αθηνών και Κορίνθου..

Μόλις πρόσφατα (μήνα Μάρτιο) γνωστοποιήθηκε στη Διεύθυνση Καζίνων η απόρριψη της τελευταίας αιτήσεως αναστολής ενώπιον του Διοικητικού Πρωτοδικείου Κορίνθου και τίθεται συνεπώς εκ νέου θέμα εφαρμογής της εν λόγω ποινής από την Επιτροπή Καζίνων.

Η Υπουργός

ΒΑΣΩ ΠΑΠΑΝΔΡΕΟΥ"

6. Στην με αριθμό 3353/16-4-97 ερώτηση δόθηκε με το υπ' αριθμ. 1689/9-5-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3353/16.4.97 του Βουλευτή κ. Θ.Δημοσχάκη, που κατατέθηκε στη Βουλή των Ελλήνων από τον βουλευτή κ. Θ. Δημοσχάκη σχετικά με το κτίριο, ιδιοκτησίας ΕΟΤ, στον Σ.Σ. Κήπων 'Εβρου, σας γνωρίζουμε τα εξής:

Με απόφαση του Δ.Σ./ΕΟΤ αποφασίσθηκε η κατά χρήση παραχώρηση του εστιατορίου-αναψυκτηρίου Κήπων 'Εβρου στην Κοινότητα Πέπλου 'Εβρου για 10 χρόνια προκειμένου να επισκευασθεί και λειτουργήσει ως αναψυκτήριο κ.λπ.

Το Νομαρχιακό Διαμέρισμα 'Εβρου έχει συντάξει την σχετική μελέτη ανακατασκευής του κτιρίου και έχει εγκριθεί από τις Τεχνικές Υπηρεσίες του ΕΟΤ.

Προσφάτως η Νομαρχιακή Αυτοδιοίκηση 'Εβρου υπόβαλε αίτημα για την παραχώρηση του εν λόγω κτιρίου στο Νομαρχιακό Διαμέρισμα 'Εβρου προκειμένου να χρησιμοποιηθεί τόσο για αναψυκτήριο όσο και για την τουριστική υποβολή του νομού και της Θράκης γενικότερα, καθόσον η Κοινότητα Πέπλου, αδυνατεί να προβεί στην ανακατασκευή του κτιρίου και λειτουργία αυτού ενώ η Νομαρχιακή Αυτοδιοίκηση θα χρηματοδοτήσει το έργο από την ΣΑΝΑ 97.

Εν όψει των ανωτέρω ο ΕΟΤ εντός των προσεχών ημερών θα αποφασίσει ποιος τελικά θα είναι ο φορέας εκμετάλλευσης του εν λόγω κτιρίου (Κοινότητα-Νομ. Διαμέρισμα 'Εβρου).

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 3356/16.4.97 ερώτηση δόθηκε με το υπ' αριθμ. 349/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3356/16.04.97 που κατέθεσε στη Βουλή, ο Βουλευτής κ. Νίκος Νικολόπουλος, παρακαλούμε να πληροφορήσετε τον κ. Βουλευτή ότι για το ίδιο θέμα είχαμε την ευκαιρία να ενημερώσουμε πρόσφατα αναλυτικά τη Βουλή κατά τη συζήτηση της υπ' αρ. 28/28.1.97 Επερώτησης που συζητήθηκε στις 11.04.97.

Θεωρούμε ότι από τα σχετικά πρακτικά ο κ. Βουλευτής θα ενημερωθεί αναλυτικά και εμπεριστατωμένα.

Ο Υπουργός

Κ. ΛΑΛΙΩΤΗΣ"

8. Στην με αριθμό 3358/16-4-97 ερώτηση δόθηκε με το υπ' αριθμ. 1684/9-5-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3358/16-4-97 που κατατέθηκε στη Βουλή των Ελλήνων από το Βουλευτή κ. Β. Σωτηρόπουλο, σας γνωρίζουμε τα εξής:

Η αντικατάσταση του προϊσταμένου του Ξενοδοχειακού Συγκροτήματος Ακροναυπλίας (ΥΑ/ΕΟΤ), εντάσσεται στα πλαίσια της πολιτικής που ακολουθεί ο ΕΟΤ, σχετικά με την μετακίνηση των επικεφαλής μεγάλων τουριστικών μονάδων μετά τη συμπλήρωση τριετούς και πλέον υπηρεσίας.

Θα ακολουθήσουν δε μεταθέσεις προϊσταμένων και σε άλλες τουριστικές μονάδες. Ο κ. Κων. Νεοφώτιστος θα προσφέρει τις υπηρεσίες του σε άλλη θέση, σύμφωνα με τις ανάγκες του ΕΟΤ.

Το Συγκρότημα της Ακροναυπλίας παρουσιάζει τα τελευταία χρόνια αρνητικά αποτελέσματα, και εξετάζεται η καλύτερη δυνατή αξιοποίησή του και με προσφυγή στην ιδιωτική πρωτοβουλία.

Η Υπουργός

ΒΑΣΩ ΠΑΠΑΝΔΡΕΟΥ"

9. Στην με αριθμό 3368/17-4-97 ερώτηση δόθηκε με την υπ' αριθμ. 446/8-5-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην με αριθ.πρωτ.3368/17-4-97 Ερώτηση σχετικά με τη συγχώνευση-κατάργηση της Γενικής Γραμματείας Κοινων. Ασφαλίσεων που κατατέθηκε στη Βουλή στις 17-4-97 από τον Βουλευτή κ. Ελευθ. Βερυβάκη, σας πληροφορούμε τα παρακάτω:

Το θέμα της κατάργησης ή μη της διοικητικής αυτοτέλειας της Γενικής Γραμματείας Κοινωνικών Ασφαλίσεων και της ενιαίας Διοικητικής της Οργάνωσης με τις Υπηρεσίες του Υπουργείου Εργασίας και Κοινωνικών Ασφαλίσεων, θα εξετασθεί στα πλαίσια της γενικότερης γιαυτό το θέμα της Κυβερνητικής Πολιτικής και των νέων Οργανισμών των Υπουργείων.

Ο Υφυπουργός

Ν. ΦΑΡΜΑΚΗΣ"

10. Στην με αριθμό 3385/17-4-97 ερώτηση δόθηκε με το υπ' αριθμ. 1041/8-5-97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της ερώτησης 3385 από 17.4.97 του Βουλευτή κ. Φώτη Κουβέλη σας γνωρίζουμε τα εξής:

1. Ως προς το θέμα της Επικουρικότητας, η Διακυβερνητική Διάσκεψη τείνει προς την υιοθέτηση ενός Πρωτοκόλλου το οποίο θα κατοχυρώνει αυτήν την αρχή.

2. Ο <<Ευρωπαϊκός Χάρτης τοπικών αυτονομιών> είναι Σύμβαση του Συμβουλίου της Ευρώπης και η Διακυβερνητική Διάσκεψη δεν έχει ασχοληθεί με το θέμα αυτό. Γενικότερα το ζήτημα της αυτονομίας των Περιφερειών δεν εμπίπτει στις αρμοδιότητες της Διάσκεψης.

3. Επίσης τα θέματα ισοτιμίας και αιρετότητας όλων των μελών της Επιτροπής Περιφερειών δεν έχουν αντιμετωπισθεί από την Διακυβερνητική Διάσκεψη.

Πάντως η χώρα μας έχει γενικότερα υποστηρίξει την αναβάθμιση του ρόλου της Επιτροπής Περιφερειών στα πλαίσια της Ευρωπαϊκής 'Ενωσης. Σε ό,τι δε αφορά την εφαρμογή της εταιρικής σχέσης στο πλαίσιο της διαρθρωτικής πολιτικής της Ευρ. 'Ενωσης, η συμμετοχή των περιφερειακών και τοπικών αρχών έχει προβλεφθεί κατά την κατάρτιση και υλοποίηση του υφιστάμενου Β' ΚΠΣ (1994-99). Το νέο διαρθρωτικό πλαίσιο της 'Ενωσης για την μετά το 1999 περίοδο, όπου θα επανατεθεί το θέμα της επάρκειας των μέσων και της ποιότητας της εταιρικής σχέσης, πρόκειται να απασχολήσει τα κράτη-μέλη της 'Ενωσης μετά τη λήξη της Διάσκεψης.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

11. Στην με αριθμό 3390/17-4-97 Ερώτηση δόθηκε με το 

Σελίδα 6506 

υπ' αριθμ.1409/7-5-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της ερώτησης 3390/17-4-97 που κατέθεσε ο Βουλευτής κ. Π. Κουναλάκης, με θέμα την παραχώρηση του Στρατοπέδου "ΣΠΥΡΟΥΔΗ" στο Δήμο Αγίας Παρασκευής, σας πληροφορούμε τα εξής:

Το Στρατόπεδο <<ΣΠΥΡΟΥΔΗ> Αγίας Παρασκευής, έκτασης περίπου 40 στρεμμάτων είναι ιδιοκτησία του Υπουργείου Γεωργίας και έχει παραχωρηθεί στη Στρατιωτική Υπηρεσία, για κάλυψη αναγκών της.

Το Υπουργείο Εθνικής 'Αμυνας, κατόπιν σχετικού αιτήματος του παραπάνω Δήμου και θέλοντος να συνδράμει, στην προσπάθεια για εξωραϊστική και πολιτιστική αναβάθμιση της περιοχής, αναζήτησε λύση για την μετεγκατάσταση του υπόψη Στρατοπέδου.

Προς τούτο, έχουν ήδη επιλεγεί νέες εγκαταστάσεις, ενώ οι σχετικές εργασίες προϋπολογισμού 150 εκατ. δρχ. μπορούν να εκτελεσθούν σε πολύ σύντομο χρονικό διάστημα, εφόσον ο Δήμος Αγίας Παρασκευής, ως ενδιαφερόμενος φορέας, εξασφαλίσει τη χρηματοδότησή τους. Μετά δε την ολοκλήρωση τους, προβλέπεται η μεταφορά του Στρατοπέδου στη νέα του θέση και η αποδέσμευση της εν λόγω έκτασης.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

12. Στην με αριθμό 3392/17-4-97 ερώτηση δόθηκε με το υπ' αριθμ. 351/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην Ερώτηση 3392/17-4-97 που κατέθεσε στη Βουλή, η Βουλευτής κα. Πόπη Φουντουκίδου, παρακαλούμε να πληροφορήσετε την κα. Βουλευτή σύμφωνα με τα στοιχεία της Δ/νσης Συγκοινωνιακών 'Εργων τέως 3ης ΠΥΔΕ, τα εξής:

1. Τμήμα Χαλκηδόνα-Μελίσσι μήκους 25 χλμ. (που αποτελεί νέα χάραξη) υπάρχει εγκεκριμένη οριστική μελέτη της οδού και έχει εκπονηθεί και υποβληθεί η Μελέτη Περιβαλλοντικών Επιπτώσεων η οποία και τελεί υπό έγκριση.

Δόθηκε εντολή και εκπονείται κτηματολόγιο που θα υποβληθεί μέσα στον Ιούνιο.

Ο προϋπολογισμός του έργου είναι 14 δις δρχ.

Γίνεται προσπάθεια ένταξης του σε πρόγραμμα χρηματοδότησης.

2. Τμήμα Μελίσσι-Μαυροβούνι μήκους 19 χλμ. (που αποτελεί νέα χάραξη) κατασκευάζεται ήδη με εγκατεστημένη, από τις 28.6.1996, εργολαβία συμβατικού αντικειμένου 4,8 δισ. δρχ. και προβλεπόμενη περαίωση 5.9.1998.

'Εχουν δοθεί 938 εκατ. δρχ. για την κατασκευή και 89 εκατ. δρχ. για τις απαλλοτριώσεις. Η πίστωση για το 1997 ανέρχεται σε 1,7 δις δρχ. που έχει εγκριθεί με προέγκριση του ΥΠΕΘΟ.

3. Τμήμα Μαυροβούνι-Εδεσσα-Αγρας μήκους 20 χλμ. (που αποτελεί νέα χάραξη) έχουν υποβληθεί η οριστική μελέτη της οδού και η Μελέτη Περιβαλλοντικών Επιπτώσεων οι οποίες και τελούν υπό έγκριση. (Περιλαμβάνονται η παράκαμψη Μαυροβουνίου και η παράκαμψη 'Εδεσσας-Αγρα).

Δεν έχουν συνταχθεί κτηματολόγια.

Ο προϋπολογισμός του έργου είναι 25 δις δρχ.

Γίνεται προσπάθεια ένταξης του σε πρόγραμμα χρηματοδότησης.

'Εχουν εγκριθεί 3,5 δις (με χρηματοδότηση 100 εκατ. δρχ. για το 1996) για την κατασκευή τμήματος της παράκαμψης της Εδεσσας.

4. Τμήμα 'Αγρας-Βρυτά μήκους 4 χλμ. (που αποτελεί βελτίωση της υφιστάμενης οδού) συντάχθηκαν και εκρίθηκαν προκαταρκτική μελέτη και μελέτη χωροθέτησης της οδού.

Δεν έχουν συνταχθεί κτηματολόγια.

Ο προϋπολογισμός του έργου είναι 2 δις δρχ.

Γίνεται προσπάθεια ένταξης του σε πρόγραμμα χρηματοδότησης.

5. Τμήμα Βρυτά-Ξυνό Νερό μήκους 55 χλμ. είναι ολοκληρωμένο με διαδοχικές εργολαβίες οι οποίες περατώθηκαν το 1987.

6. Τμήμα Ξυνό Νερό-Φλώρινα (που αποτελεί νέα χάραξη) έχει εγκριθεί η Μελέτη Περιβαλλοντικών Επιπτώσεων και έχει εκπονηθεί και υποβληθεί η οριστική μελέτη της οδού που τελεί υπό έγκριση. Το έργο θα δημοπρατηθεί μέσα στο Δ' τρίμηνο 1997 (υπάρχει εγκεκριμένη πίστωση 5 δις στο ΠΕΠ Δυτικής Μακεδονίας).

Για να ολοκληρωθεί απαιτούνται 11 δις που έχουν ζητηθεί από ΥΠΕΘΟ. 'Εχει εγκριθεί η πρόσληψη Συμβούλου που αφορά την μελέτη των τεχνικών.

Ο Υπουργός

Κ. ΛΑΛΙΩΤΗΣ"

13. Στην με αριθμό 3397/17-4-97 ερώτηση δόθηκε με το υπ' αριθμ. 1483/8-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση μερ αριθμό 3397 που κατατέθηκε στις 17-4-97 από το Βουλευτή κ. Ιωάννη Λαμπρόπουλο σας πληροφορούμε τα εξής:

Οπως ήδη γνωρίζετε με το Ν. 2218/94 οι αρμόδιες για την εφαρμογή των ισχυουσών διατάξεων κατά την έκδοση των σχετικών οικοδομικών αδειών πολεοδομικές υπηρεσίες ανήκουν πλέον οργανικά και διοικητικά στις οικείες Νομαρχιακές Αυτοδιοικήσεις.

Για την άδεια ανέγερσης της οικοδομής του θέματος οι υπηρεσίες μας έχουν ήδη ζητήσει και αναμένονται στοιχεία και διευκρινήσεις από την αρμόδια Δ/νση Περιβάλλοντος, Χωροταξίας και Πολεοδομίας Καλαμάτας.

Ο Υπουργός

Κ. ΛΑΛΙΩΤΗΣ"

14. Στην με αριθμό 3401/17-4-97 ερώτηση δόθηκε μα το υπ' αριθμ. 5016/8-5-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 3401/17-4-97 της Βουλευτή κ. Μ. Δαμανάκη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

Η συγκεκριμένη υπάλληλος προέρχεται από απόσπαση από την OLYMPIC CATERING στην ΟΛ. ΑΕΡΟΠΛΟΙΑ με την ειδικότητα Διοικητικού υπαλλήλου και κατόπιν της έγινε μετάταξη σε Ι/Σ μετά από κατάλληλη εκπαίδευση, τώρα δε επιθυμεί την μετάταξη της σαν Ι/Χ άνευ διαγωνισμού.

Η Εταιρεία για πρόσληψη Ι/Χ διενεργεί πάντοτε ανοιχτό διαγωνισμό. Η ανωτέρω υπάλληλος ουδόλως συμμετείχε σε σχετικό διαγωνισμό, άρχισε δε την εκπαίδευσή της για Ι/Χ τον Οκτώβριο του 1993 χωρίς να έχει προηγηθεί μετάταξή της στον κλάδο των Ι/Χ και χωρίς να έχει ληφθεί σχετική απόφαση του Δ.Σ. της εταιρίας.

Το Δ.Σ. της εταιρίας με απόφαση του (πρακ. 212/1-2-94) αποφάσισε να δοθεί η δυνατότητα στην Κα ΓΚΙΒΙΣΗ να εκπαιδευτεί ως Ι/Χ μαζί με τους Ι/Χ που θα προσληφθούν στην εταιρία και σε περίπτωση που περατώσει επιτυχώς στην εκπαίδευσή της να μεταταγεί από την ειδικότητα της Ι/Σ στην ειδικότητα του Ι/Χ.

Στη συνέχεια και επειδή η εκπαίδευση της εν λόγω υπαλλήλου διεκόπη αυτή υπέβαλε αίτηση στην εταιρία αιτούμενη την μετάταξή της στον κλάδο των Ι/Χ. Το Δ.Σ. της εταιρίας με την υπ' αριθ.πρακτικού 308/2-5-1996 απόφασή του απέρριψε το αίτημάτης με την αιτιολογία ότι η αποδοχή του θα εσήμανε άνιση μεταχείριση της εν λόγω υπαλλήλου έναντι των υποψηφίων Ι/Χ που προσλαμβάνονται αποκλειστικά και μόνο κατόπιν σχετικών εξετάσεων, αλλά και τυχόν άλλων υπαλλήλων της εταιρείας οι οποίοι είναι κάτοχοι πτυχίου επαγγελματία Χειριστού αεροσκαφών.

Κατόπιν αυτού προτάθηκε στην συγκεκριμένη υπάλληλο να συμμετάσχει σε διαγωνισμό πρόσληψης Ι/Χ για λόγους ισότητας και διαφάνειας, πράγμα που αρνήθηκε. Προτίμησε την εύκολη λύση της μετάταξής της και αρνήθηκε την ίση μεταχείρησή της από την Εταιρία με άλλους συνυποψήφιους της με τα ίδια προσόντα.

Σελίδα 6507 

Επομένως η διακριτική μεταχείριση αφορά την επιθυμία της συγκεκριμένης υπαλλήλου και όχι της Εταιρίας.

Σημειωτέον ότι ΟΛ. ΑΕΡΟΠΛΟΙΑ έχει ήδη προσλάβει δύο φορές γυναίκα με την ειδικότητα της Ι/Χ την πρώτη φορά το έτος 1982 και την δεύτερη φορά το 1997 μετά βεβαίως από επιτυχή συμμετοχή τους σε ανοιχτό διαγωνισμό.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

15. Στην με αριθμό 3403/17-4-97 ερώτηση δόθηκε με το υπ' αριθμ. 354/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3403/17.04.97 που κατέθεσε στη Βουλή, ο Βουλευτής κ. Σπήλιος Σπηλιωτόπουλος παρακαλούμε να πληροφορήσετε τον κ. Βουλευτή τα εξής:

Η αρμόδια Περιφερειακή Υπηρεσία μας που ασχολείται με τη συντήρηση της Εθνικής Οδού Πατρών-Κορίνθου επεμβαίνει συνεχώς δια των συνεργείων και μέσων που διαθέτει ως και δια των εργολαβιών συντήρησης στα πλαίσια των πιστώσεων που διατίθενται ετησίως.

Κυρίως επουλώνει τοπικές φθορές οδοστρώματος συντηρεί και βελτιώνει την οριζόντια και κάθετη σήμανση και κατασκευάζει αντιολησθηρούς τάπητες κατά τμήματα που εμφανίζουν εκτεταμένες φθορές και ολισθηρότητα.

Επίσης συντηρεί τα υφιστάμενα τεχνικά έργα και κατασκευάζει νέα για την ομαλή απορροή των ομβρίων υδάτων και προβαίνει στην άρση προϊόντων καταπτώσεων και στην κατασκευή προστατευτικών έργων.

Είναι όμως γεγονός ότι τα τελευταία χρόνια έχει αυξηθεί υπερβολικά ο κυκλοφοριακός φόρτος της οδού από και προς το λιμάνι της Πάτρας και Ηγουμενίτσας.

Επίσης τα γεωμετρικά στοιχεία της οδού στο συγκεκριμένο τμήμα, παρουσιάζουν συνεχείς επάλληλες και αντίρροπες καμπύλες μιας λωρίδας κυκλοφορίας ανά κατεύθυνση με συνεχή διπλή γραμμή στον άξονα.

Τα ανωτέρω, σε δυσμενή συνδιασμό με τις υπερβολικές ταχύτητες και υπερβάσεις των οχημάτων, παρά τα ανώτατα όρια ταχύτητας που κυμαίνονται από 80 δια 100KM/h πλήν του υποτμήματος της περιοχής Παναγοπούλας όπου λόγω των γνωστών προβλημάτων έχει γίνει προσωρινή μείωση του ορίου ταχύτητας σε 40 ΚΜ/h και έχουν τοποθετηθεί και παλλόμενα πορτοκαλόχρουν φανάρια, συμβάλλουν στην αύξηση των τροχαίων ατυχημάτων.

Επίσης σας πληροφορούμε ότι το ΥΠΕΧΩΔΕ προγραμματίζει την έναρξη σύνταξης μελετών για την αναβάθμιση της Ε.Ο. Κορίνθου-Πατρών σε αυτ/μο, έτσι ώστε να καταστεί δυνατή η χρηματοδότηση των έργων από την Ευρωπαϊκή 'Ενωση, με ένταξη σε αντίστοιχα προγράμματα.

Ο Υπουργός

Κ. ΛΑΛΙΩΤΗΣ"

16. Στην με αριθμό 3405/17-4-97 ερώτηση δόθηκε με το υπ' αριθμ. 1527/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3405/17/4/97 που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:

Σχετικώς με την πορεία του αρδευτικού έργου Αροανείου Ν.Αχαϊας, γνωρίζουμε ότι:

Το εν λόγω αρδευτικό έργο περιλαμβάνει την κατασκευή αρδευτικού δικτύου, κλειστού σωληνωτού από χάλυβα και PVC υδροδοτούμενου δια βαρύτητας από τις πηγες του π. Αροανείου επί έκτασης 8.500 στρεμμάτων, καθώς επίσης και αντίστοιχου αποχετευτικού μήκους 70 χλμ. και αγροτικού οδικού συνολικού μήκους 49 χλμ.

Μέχρι σήμερα έχει ολοκληρωθεί το σύνολο του δικτύου των σωληνώσεων, του δευτερεύοντος αποχετευτικού, του αγροτικού οδικού δικτύου και σχεδόν του πρωτεύοντος αποχετευτικού. Για την ολοκλήρωση του έργου υπολείπεται κυρίως η διαπλάτυνση και εκβάθυνση του Αροανείου ποταμού και τα μεγάλα τεχνικά έργα επ' αυτού, δηλαδή μικρό σχετικά τμήμα του αρχικού συμβατικού αντικειμένου της εγκατεστημένης εργολαβίας. Αξίζει να αναφερθεί ότι το έργο ήδη λειτούργησε και την παρελθούσα αρδευτική περίοδο με προσωρινή υδροληψία.

Επισημαίνουμε, ότι το έργο υδροληψίας και η διευθέτηση του Αροανείου ποταμού συνάντησαν έντονες αντιδράσεις των ενδιαφερομένων κατοίκων και εντολές διακοπής από την Διεύθυνση Περιβαλλοντικού Σχεδιασμού του Υπ.ΠΕ.ΧΩ.ΔΕ. Επίσης σημαντική καθυστέρηση στην εκτέλεση του όλου έργου προκάλεσε και η εμπλοκή της Αρχαιολογικής Υπηρεσίας, δεδομένου ότι σε όλο και μεγαλύτερη τμήμα του έργου εντοπίσθηκαν αρχαιολογικά ευρήματα και οι εργασίες σε ολόκληρη περιοχή αυτού (περιοχή Κλειτορίας) επιβλέπονταν από την Αρχαιολογική Υπηρεσία. Αναφέρουμε επίσης ότι εντός του 1996 είχε διακοπεί και η χρηματοδότηση του έργου.

'Ηδη σήμερα μετά την πρόσφατη άρση των αντιδράσεων των σχετικών με την κατασκευή του έργου υδροληψίας τούτο έχει σχεδόν ολοκληρωθεί. Μετά την έγκριση των περιβαλλοντικών όρων με την Κ.Υ.Α. ΥΠ.ΠΕ.ΧΩ.ΔΕ και Γεωργίας 15587/28/8/96 αναμένεται ότι αρκετά σύντομα θα ολοκληρωθεί και το υπολειπόμενο φυσικό συμβατικό αντικείμενο, που αφορά την διευθέτηση του π. Αροανείου και τα τεχνικά έργα επ' αυτού.

Ο Υπουργός

ΣΤΕΦ. ΤΖΟΥΜΑΚΑΣ"

17.Στην με αριθμό 3406/17-4-97 ερώτηση δόθηκε με το υπ' αριθμ. 356/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3406/17.04.97 που κατέθεσε στη Βουλή, ο Βουλευτή κ. Σπήλιος Σπηλιωτόπουλος παρακαλούμε να πληροφορήσετε τον κ.Βουλευτή σύμφωνα με τα στοιχεία της Περιφερειακής Υπηρεσίας του ΥΠΕΧΩΔΕ ότι έχει εγκατεστημένη εργολαβία στην περιοχή Ιτέων με τίτλο <<Αντιπλημμυρική Προστασία Νοτίας Εισόδου Πατρών> η οποία περαιώνεται εντός του Ιουνίου 1997 με συμβατικό αντικείμενο 285 εκ. δρχ. που θα λύσει σε μεγάλο βαθμό το παρουσιαζόμενο πρόβλημα της περιοχής.

Η εργολαβία περιλαμβάνει τη κατασκευή δύο Αντλιοστασίων και συλλεκτήριου αγωγού μήκους 900 μ. Ηδη το πρώτο Αντλιοστάσιο πρόκειται να λειτουργήσει εντός του 15νθήμερου του Μαΐου και το δεύτερο αναμένεται να τεθεί σε λειτουργία εντός του Ιουνίου.

Κατόπιν τούτου, θεωρούμε ότι θα αντιμετωπισθεί το πρόβλημα της περιοχής από τις πλημμύρες.

Ο Υπουργός

Κ.ΛΑΛΙΩΤΗΣ"

18. Στην με αριθμό 3407/17-4-97 ερώτηση δόθηκε με το υπ' αριθμ. 357/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3407/17.04.97 που κατέθεσε στη Βουλή, ο Βουλευτής κ. Σπήλιος Σπηλιωτόπουλος παρακαλούμε να πληροφορήσετε τον κ. Βουλευτή τα εξής:

1. Η σύμβαση του έργου υπεγράφη στις 18.01.97 Διευθύνουσα Υπηρεσία του έργου είναι το Λιμενικό Ταμείο Πατρών και Προϊσταμένη Αρχή η Δ/νση Δ4 της Γενικής Γραμματείας Δημοσίων 'Εργων του ΥΠΕΧΩΔΕ.

2. Σύμφωνα με τους περιβαλλοντικούς όρους της μελέτης η εκσκαφή θα γίνει με χρήση αναρροφητικής βυθοκόρου με κινητή κεφαλή ή άλλου τύπου εκσαπτικό μηχάνημα που θα προτείνει ο ανάδοχος και θα εγκρίνει η Διευθύνουσα Υπηρεσία.

3. Ο ανάδοχος υποστηρίζει πως για την κατασκευή του έργου δεν μπορεί να εφαρμοστεί η μέθοδος άντλησης αφενός λόγω της φύσης του εδάφους, αφετέρου λόγω του μεγάλου βάθους και προτείνει μηχανήματα και μέθοδο εργασίας διάφορο της αναρροφητικής βυθοκόρου. Οι απόψεις του για την τεκμηρίωση της καταλληλότητας των προτεινόμενων μηχανημάτων και μεθόδου εργασίας έχουν υποβληθεί στις

Σελίδα 6508 

αρμόδιες υπηρεσίες όπου εξετάζονται.

Ο Υπουργός

Κ. ΛΑΛΙΩΤΗΣ"

19. Στην με αριθμό 3414/17-4-97 ερώτηση δόθηκε με το υπ' αριθμ. 358/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3414/17.04.97 που κατέθεσε στη Βουλή, ο Βουλευτής κ. Νίκος Ζαμπουνίδης, παρακαλούμε να πληροφορήσετε τον κ.Βουλευτή σύμφωνα με τα στοιχεία της Περιφέρειας Ανατολικής Μακεδονίας-Θράκης τα εξής:

1. Το τμήμα Μάκρη-Χιλή κατασκευάζεται με διατομή πλάτους 12μ. ασφαλτικού και (14μ. με τα ερείσματα) όπως και τα βελτιούμενα τμήματα της Εθνικής Οδού Νο2.

2. Η κατασκευή παραπλεύρων οδών δεν αλλοιώνει την διατομή της οδού και γίνεται τμηματικά για εξυπηρέτηση των παροδίων ιδιοκτησιών και πάντοτε μέσα στα όρια της απαλλοτρίωσης.

3. Για την συγκεκριμένη εργολαβία υπεβλήθη απάντηση σε ερωτηματολόγιο σύμφωνα με τις τότε διατάξεις περί Μελέτης Περιβαλλοντικών Επιπτώσεων έχει ληφθεί το με αριθ. πρωτ. 32079/11.07.94 έγγραφο της Δ/νσης Περιβάλλοντος του ΥΠΕΧΩΔΕ περί μη απαίτησης έγκρισης Μελέτης Περιβαλλοντικών Επιπτώσεων.

4. Η λόγω αυταποζημίωσης ελαχιστοποίηση των αποζημιώσεων είναι αποτέλεσμα του Ν.653/77 και δεν προβλέπεται παρέκλιση σε καμιά περίπτωση.

5. Οι μέχρι σήμερα αντιδράσεις εκ μέρους των θιγομένων είναι ελάχιστες, οι λόγοι που επικαλούνται δεν προσαρμόζονται στο γενικό συμφέρον.

Η γενική ανακούφιση από την μέχρι σήμερα κίνηση στο τμήμα της οδού που δόθηκε στην κυκλοφορία είναι σημαντική και τα παράπονα των ελαχίστων διαμαρτυρόμενων για τους οποίους υφίσταται ήδη δικαστική απόφαση αποβολής είναι ελάχιστα.

6. Η υπαγωγή στο δευτερεύον οδικό δίκτυο του τμήματος αυτού ζητείται για πολεοδομικούς λόγους και θα δημιουργήσει μέγιστο θέμα για τα υπόλοιπα τμήματα της Εθνικής Οδού Νο2.

Ο Υπουργός

Κ.ΛΑΛΙΩΤΗΣ"

20. Στην με αριθμό 3415/17-4-97 ερώτηση δόθηκε με το υπ' αριθμ. 359/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3415/17.04.97 που κατέθεσε στη Βουλή, ο Βουλευτής κ. Νίκος Ζαμπουνίδης, παρακαλούμε να πληροφορήσετε τον κ.Βουλευτή σύμφωνα με τα στοιχεία της Περιφέρειας Ανατολικής Μακεδονίας-Θράκης τα εξής:

1. Η Γενική Γραμματεία Περιφέρειας, αφού διαπίστωσε την "προβληματικότητα" της κυκλοφορίας στο τμήμα Χιλή-Αλεξανδρούπολη (:"μπάρα Χιλής"), άμεσα συγκάλεσε σύσκεψη από κοινού με το Δήμο Αλεξανδρούπολης, για την διατύπωση πρότασης αντιμετώπισης του προβλήματος.

2. Η ορισθείσα από την ανωτέρω σύσκεψη, Επιτροπή των τεχνικών της Περιφέρειας Ανατολικής Μακεδονίας-Θράκης και του Δήμου Αλεξ/πολης, υπέβαλε το πόρισμα της.

3. Συντάχθηκε η σχετική μελέτη προϋπολογισμού 95.000.000 δρχ.

4. Υπεβλήθη αίτημα χρηματοδότησης και μόλις εγκριθεί η πίστωση θα γίνει η δημοπράτηση.

5. Σχετικά με τα ατυχήματα θα πρέπει να διευκρινισθεί αν αυτά οφείλονται στην διατομή της οδού ή είναι αποτέλεσμα παραβάσεων των σχετικών σημάνσεων και ορίων ταχύτητας.

Ο Υπουργός

Κ. ΛΑΛΙΩΤΗΣ"

21.Στην με αριθμό 3416/17-4-97 ερώτηση δόθηκε με το υπ' αριθμ. 1529/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3416/17/4/97 που κατέθεσαν οι Βουλευτές κ.κ. Β. Μπούτας, Α.Κανταρτζής, Στ. Παναγιώτου, Ν. Γκατζής, Μ. Μπόσκου, σας πληροφορούμε τα εξής:

Για την περίοδο 1995/96 οι εκκκοκκιστικές επιχειρήσεις προσέφυγαν με ενστάσεις τους κατά των εκτιμήσεων των δειγμάτων που είχε κοινοποιήσει ο Οργαν. Βάμβακος. Ο Οργαν. Βάμβακος συγκρότησε σχετική επιτροπή για την εξέταση των ενστάσεων, παρακρατώντας ανάλογες εγγυητικές επιστολές των επιχειρήσεων μέχρι την έκδοση απόφασης επί των ενστάσεων. Μετά την έκδοση της απόφασης θα ζητηθούν συμπληρωματικά τιμολόγια όπου αυτό χρειασθεί.

Για την περίοδο 1996/97 δεν έχει γίνει γνωστή στον Οργαν. Βάμβακος καμμία άρνηση ή διαμαρτυρία για την εξέταση των δειγμάτων από τις επιχειρήσεις. Με την ολοκλήρωση δε της μηχανογραφικής επεξεργασίας των τιμολογίων θα ολοκληρωθεί και η διαδικασία αναζήτησης συμπληρωματικών τιμολογίων όπου προκύψουν.

Για την εκκοκκιστική περίοδο 1994/95 οι συμπληρωματικές τιμές αφορούν μόνο μία εκκοκκιστική επιχείρηση η περίπτωση της οποίας εξετάζεται.

Η πληρωμή μιάς ελάχιστης τιμής στους παραγωγούς βάμβακος δεν διασφαλίζεται ήδη από τους ισχύοντες κανονισμούς. Επιπλέον για περαιτέρω διασφάλιση των παραγωγών το Υπ. Γεωργίας, σε συνεργασία με τους συναρμόδιους φορείς, συμφώνησαν στην εφαρμογή ενός άτυπου παραρτήματος Β' για συγκεκριμένες προσαυξήσεις ή μειώσεις από τη βασική ποιότητα τύπος με βάση τα αποτελέσματα ποιοτικού ελέγχου δειγμάτων συσπόρου βάμβακος που προσκομίζονται από τα ενδιαφερόμενα μέρη στα γραφεία Οργ. Βάμβακος.

Ο Υπουργός

ΣΤΕΦ. ΤΖΟΥΜΑΚΑΣ"

22. Στην με αριθμό 3418/17-4-97 ερώτηση δόθηκε με το υπ' αριθμ. 346/9-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3418/17.04.97 που κατέθεσε στη Βουλή, η Βουλευτής κα. Ελένη Ανουσάκη παρακαλούμε να πληροφορήσετε την κα. Βουλευτή τα εξής:

1. Είναι γεγονός ότι κατά τις ημέρες των εορτών, λόγω της μεγάλης κινητικότητας των οχημάτων σε ολόκληρο το οδικό δίκτυο της χώρας, συμβαίνουν πολλά Τροχαία ατυχήματα. Ομως, ο σημαντικότερος, παράγοντας, δεν είναι η έλλειψη σηματοδότησης αλλά συγκυρία πολλών παραγόντων, εκ των οποίων ο κυριότερος είναι ο ίδιος ο χρήστης της οδού και ο οδηγός.

Εν όψει των μαζικών αυτών κινητοποιήσεων, το ΥΠΕΧΩΔΕ λαμβάνει ιδιαίτερα μέτρα, τόσο σε συντονισμό με το Υπουργείο Δημόσιας Τάξεως και τους άλλους εμπλεκόμενους φορείς, όσο και με ειδικές Εγκυκλίους προς όλες τις Περιφερειακές Υπηρεσίες του που είναι αρμόδιες με το Εθνικό οδικό δίκτυο της χώρας.

Σας επισυνάπτουμε το με Α.Π.ΛΟΚ 59/15-4-97 σχετικό ΤΕΛΕΞ του Γενικού Γραμματέα Δημοσίων 'Εργων.

Η εγκατάσταση φωτεινής σηματοδότησης γίνεται σε διασταυρώσεις οδών και μάλιστα κατά κανόνα στο αστικό δίκτυο ενώ τα ατυχήματα στο εθνικό υπεραστικό δίκτυο κυρίως γίνονται εκτός περιοχών διασταυρώσεων και οφείλονται σε άλλες αιτίες και όχι σε παραχώρηση προτεραιότητας.

Το ΥΠΕΧΩΔΕ σε συνεργασία με το Υπουργείο Δημόσιας Τάξης στις περιπτώσεις μαζικών εξόδων λαμβάνει όλα τα πρόσφορα μέσα (μονοδρομήσεις κ.λπ) για την ομαλή και ασφαλή διακίνηση των εκδρομέων στο εθνικό δίκτυο.

2. Οσον αφορά στην εγκατάσταση φωτεινής σηματοδότησης σε διασταυρώσεις του αστικού οδικού δικτύου αυτή γίνεται με βάση τον συνδυασμό συγκεκριμένων κριτηρίων (κυκλοφοριακών κ.λπ.).

Η θεώρηση των δεδομένων γίνεται σε περιοδική βάση κατόπιν συλλογής των απαραίτητων στοιχείων και εγκαθίσταται φωτεινή σηματοδότηση όταν τούτο κρίνεται αναγκαίο.

Με μεγάλη τέλος ευαισθησία αντιμετωπίζονται τα θέματα 

Σελίδα 6509 

της ασφαλούς διακίνησης των μαθητών από και προς τους χώρους των σχολικών κτιρίων. 'Ηδη εξελίσσεται ένα πρόγραμμα κατασκευής διαβάσεων πεζών σε σχολεία (ανισοπέδων ή ελεγχομένων με φωτεινή σηματοδότηση ή σήμανση) ανάλογα με τα επί μέρους χαρακτηριστικά κάθε περίπτωσης ενώ κάθε σχετικό αίτημα αντιμετωπίζεται με τον πλέον πρόσφορο τρόπο αφού ληφθούν υπόψιν τα επί μέρους δεδομένα (κυκλοφοριακά γεωμετρικά κ.λπ) με γνώμονα την ασφαλή διεξαγωγή της κυκλοφορίας πεζών και οχημάτων.

Κατά το έτος 1996 η αρμόδια Υπηρεσία τοποθέτησε φωτεινούς σηματοδότες σε 41 νέες διαβάσεις πεζών και 22 νέους κόμβους.

Επίσης εκσυγχρόνισε μεγάλο αριθμό παλαιών διαβάσεων πεζών και κόμβων.

Ο Υπουργός

Κ.ΛΑΛΙΩΤΗΣ"

23. Στην με αριθμό 3421/18-4-97 ερώτηση δόθηκε με το υπ' αριθμ. 1538/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3421/18/4/97 που κατέθεσε ο Βουλευτής κ. Α. Σταύρου, σας πληροφορούμε τα εξής:

Σχετικά με το θέμα επίλυσης διαφόρων ιδιοκτησιακών προβλημάτων επι δασών και δασικών εκτάσεων και συγκεκριμένα για το αν θα κατατεθεί στη Βουλή σχετικά επί τούτου νομοσχέδιο, η αρμόδια υπηρεσία του Υπ. Γε. δεν γνωρίζει άν το έτος 1993 είχε ετοιμαστεί νομοσχέδιο σχετικά με τα δασικά ζητήματα, ούτε και το περιεχόμενό του.

Συγκεκριμένες προτάσεις από την αρμόδια Διεύθυνση του Υπ.Γε για την επίλυση διαφόρων ζητημάτων σχετικών με το ιδιοκτησιακό των δασών και δασικών εκτάσεων δεν έχουν γίνει, στο σχέδιο δε νόμου το οποίο μας στάλθηκε από το Γραφείο του κ. Υπουργού προς σχολιασμό διατυπώθηκαν οι απόψεις μας επί διαφόρων διατάξεων αυτού.

Οσον αφορά το χρόνο κατάθεσης στη Βουλή του σχετικού Σχεδίου Νόμου, είναι ζήτημα το οποίο εναπόκειται στην κρίση του κ. Υπουργού να αποφασίσει σχετικά.

Ο Υπουργός

ΣΤΕΦ.ΤΖΟΥΜΑΚΑΣ"

24. Στην με αριθμό 3428/18-4-97 ερώτηση δόθηκε με το υπ' αριθμ. 114/7-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 18.4.97 έγγραφό σας, με το οποίο μας διαβιβάσατε την αριθμ. 3428/18.4.97 ερώτηση των Βουλευτών Ε. Αποστόλου και Σ. Αλφιέρη, σχετικά με τον εφοδιασμό των αλιευτικών σκαφών με αφορολόγητο πετρέλαιο, σας γνωρίζουμε, από πλευράς αρμοδιότητάς μας, τα εξής:

Σε εφαρμογή Κοινοτικών Οδηγιών που διέπουν το καθεστώς της κατοχής, κυκλοφορίας και ελέγχου της διακίνησης των πετρελαιοειδών προϊόντων, οι διατάξεις των οποίων μεταφέρθηκαν στο εσωτερικό δίκαιο με το Ν.2127/93, καθορίστηκε, μεταξύ των άλλων, το καθεστώς που διέπει τα πετρελαιοειδή προϊόντα που διακιούνται και στο εσωτερικό της χώρας με αναστολή καταβολής του φόρου (αφορολόγητα). Απαραίτητη δε προϋπόθεση για τη διακίνηση αφορολόγητου πετρελαίου είναι η ύπαρξη φορολογικών αποθηκών.,

Συνεπώς, στη περίπτωση που αναφέρετε, για να παραληφθεί αφορολόγητο πετρέλαιο από τους αλιείς του Λαυρίου είναι απαραίτητο να τηρηθούν οι προβλεπόμενες από το Νόμο διαδικασίες, ώστε να χαρακτηρισθεί η συγκεκριμένη δεξαμενή ως φορολογική αποθήκη.

Σε κάθε περίπτωση, πάντως, είναι απαραίτητο οι ενδιαφερόμενοι να έχουν εφοδιασθεί προηγουμένως με την προβλεπόμενη από την νομοθεσία άδεια εμπορίας πετρελαιοειδών προϊόντων, που ανήκει στην αρμοδιότητα του Υπουργείου Ανάπτυξης, στο οποίο κοινοποιείται φωτοαντίγραφο της παραπάνω ερώτησης, για να απαντήσει για τα θέματα αρμοδιότητάς του.

Ο Υφυπουργός

ΓΕΩΡΓΙΟΣ ΔΡΥΣ"

25. Στην με αριθμό 3429/97 ερώτηση δόθηκε με το υπ' αριθμ. 160/9-5-97 έγγραφο από τον Υπουργό Τύπου η ακόλουθη απάντηση:

"Σε απάντηση της ερώτησης 3429/97 της Βουλευτού κας Στ. Αλφιέρη, σας γνωστοποιούμε, για ό,τι εμπίπτει στην αρμοδιότητά μας, τα εξής:

Η προσφυγή στη Δικαιοσύνη, που σύμφωνα με το Σύνταγμα (άρθρο 87 παρ.1) απονέμεται από δικαστήρια συγκροτούμενα από τακτικούς δικαστές που απολαμβάνουν λειτουργική και προσωπική ανεξαρτησία, αποτελεί δικαίωμα-συνταγματικά κατοχυρωμένο-για κάθε πολίτη.

Στο πλαίσιο συνεπώς αυτό η Διοίκηση δεν μπορεί, σε καμιά περίπτωση, ν'απαγορεύσει ή να παρεμποδίσει με οποιονδήποτε τρόπο την προσφυγή σ' αυτή πολιτών που θεωρούν ότι βλάπτονται από πράξεις ή παραλείψεις οποιουδήποτε φορέα (φυσικού ή νομικού προσώπου).

Ο Υπουργός

ΔΗΜΗΤΡΙΟΣ ΡΕΠΠΑΣ"

26. Στην με αριθμό 3431/18-4-97 ερώτηση δόθηκε με το υπ' αριθμ. 1539/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3431/18-4-97 που κατέθεσε η Βουλευτής κ. Στ. Αλφιέρη για τα θέματα της αρμοδιότητάς μας, σας πληροφορούμε τα εξής:

Οι Κτηνιατρικές Υπηρεσίες του Υπουργείου Γεωργίας με ιδιαίτερη ευαισθησία αντιμετωπίζουν το πρόβλημα των αδεσπότων σκύλων το οποίο θεωρούν ότι είναι αποτέλεσμα της μη υπεύθυνης συμπεριφοράς ορισμένων ζωόφιλων οι οποίοι αποδεικνύονται ευκαιριακοί κάτοχοι των ζώων αυτών, αδιαφορώντας τόσο για τις υποχρεώσεις τους απέναντι στα ζώα όσο και για τις συνέπειες που δημιουργούνται στο κοινωνικό σύνολο από την εγκατάλειψή τους.

Η προσπάθεια των Κτηνιατρικών Υπηρεσιών στοχεύει στη δημιουργία συνειδητοποιημένων κατόχων ζώων συντροφιάς με την συνεχή ενημέρωση και ευαισθητοποίηση των πολιτών για τις υποχρεώσεις τους και τη συμπεριφορά τους απέναντι στα ζώα, πράγμα που απαιτεί για την ολοκλήρωσή της και χρόνο και χρήμα.

Στα πλαίσια της προσπάθειας αυτής οι Κτηνιατρικές Υπηρεσίες συνεργάζονται με όλους τους εμπλεκόμενους φορείς και ιδιαίτερα με τα φιλοζωϊκά σωματεία των οποίων οι προτάσεις και οι απόψεις είναι ευπρόσδεκτες.

Εν τω μεταξύ, για την ανακούφιση της κατάστασης που έχει ήδη δημιουργηθεί με τα αδέσποτα ζώα, προβλέπεται σύμφωνα με τις διατάξεις του Π.Δ. 400/83 (151,Α') όπως αυτό τροποποιήθηκε μεταγενέστερα με το Π.Δ.289/92 (148,Α) περισυλλογή των αδέσποτων σκύλων η οποία αποκλειστικά πραγματοποιείται από τους Δήμους, τις Κοινότητες και τα Ζωοφιλικά Σωματεία.

Ο Υπουργός

ΣΤΕΦ. ΤΖΟΥΜΑΚΑΣ"

27. Στην με αριθμό 3434/18-4-97 ερώτηση δόθηκε με το υπ' αριθμ. 1540/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3434/18/4/97 που κατέθεσαν οι Βουλευτές κ.κ. Στ. Αλφιέρη, Σπ. Δανέλλης, σας πληροφορούμε τα εξής:

Η προστασία του ορεινού και ημιορεινού όγκου του Σέϊχ Σού, στο μέτρο που διέπονται οι εκτάσεις του από το πλαίσιο προστασίας των δασών και των δασικών εν γένει εκτάσεων της χώρας, μπορεί να διασφαλισθεί μόνο μέσω ρυθμιστικού πλαισίου στην αρμοδιότητα έκδοσης του οποίου έχει ο Οργανισμός Ρυθμιστικού Θεσ/νίκης.

Η μέχρι πρότινος δέσμευση και προστασία εκτάσεων με το να κηρύσσονται αναδασωτέες και οι οποίες προ της κήρυξής τους δε αποτελούν δάση ή δασικές ή χορτολιβαδικές εκτάσεις, απλά μετατόπιζε το πρόβλημα στο Υπ. Γεωργίας, το οποίο προ του ν. 998/79, όφειλε να καθορίσει τιμή μονάδας 

Σελίδα 6510 

αποζημίωσης για τη διενέργεια αναδάσωσης (σχ. αρθρ.197 παρ.2 ν. δ/τος 86/69) σε περίπτωση δε μη καταβολής αποζημίωσης να ανακαλέσει τη σχετική πράξη αναδάσωσης (Σχ. άρθρ. 199 παρ.2 ν.δ/τος 86/69), μετά δε τον ν.998/79 κατά ρητή διάταξη του (σχ. άρθρ. 44 παρ. 1) να αίρει την αναδάσωση στις ανωτέρω περιπτώσεις όταν δεν γινόταν έγκαιρα αναγκαστική απαλλ/ση.

Ο Υπουργός

ΣΤΕΦ. ΤΖΟΥΜΑΚΑΣ"

28. Στην με αριθμό 3435/18-4-97 ερώτηση δόθηκε με το υπ' αριθμ. 1499/7-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 3435 που κατατέθηκε στις 18-4-97 από τους Βουλευτές κ. κ. Ευάγγελο Αποστόλου και Σπύρο Δανέλλη σας γνωρίζουμε ότι δεν έχει υποβληθεί σχετική μελέτη στις υπηρεσίας μας.

'Οπως μας ενημέρωση η αρμόδια Δ/νση Πολεοδομίας της οικείας Νομαρχιακής Αυτοδιοίκησης:

-Η πρόταση καθορισμού Ζ.Ο.Ε. Κατερίνης διαμορφώθηκε στα πλαίσια της εκπόνησης του Γενικού Πολεοδομικού Σχεδίου (Γ.Π.Σ.) Κατερίνης (1985-1986), όμως οι επί μέρους τροποποιήσεις που κρίθηκαν αναγκαίες στη συνέχεια (ακριβέστερος προσδιορισμός ορίων επί μέρους ζωνών κ.λπ.) δεν προωθήθηκαν με συνέπεια να απαιτείται γενική αναμόρφωσή της και προσαρμογή στα σημερινά δεδομένα.

- Οι προτάσεις της μελέτης λαμβάνονται υπ' όψη μέχρι σήμερα συμβουλευτικά σε ζητήματα που αφορούν χρήσεις γής στην εκτός σχεδίου περιοχή της Κατερίνης (όπως προκύπτει και από το αναφερόμενο στην ερώτηση σχετικό έγγραφο).

Ο Υπουργός

Κ.ΛΑΛΙΩΤΗΣ"

29. Στην με αριθμό 3442/18-4-97 ερώτηση δόθηκε με το υπ' αριθμ. 1040/8-5-97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της ερώτησης 3442 από 18-4-97 του Βουλευτή κ. Ευάγγελου Μπασίακου σας γνωρίζουμε τα εξής:

1. Η σύναψη συμφωνίας για αμοιβαίες παραχωρήσεις στα γεωργικά προϊόντα αποτελούσε συμβατική υποχρέωση τόσο της Ευρ. 'Ενωσης, όσο και της Τουρκίας, που απέρρεε από σχετική απόφαση του Συμβουλίου Σύνδεσης Ε.Ε. Τουρκίας της 6.3.95.

Υπενθυμίζουμε ότι το θέμα των αμοιβαίων παραχωρήσεων στα γεωργικά προϊόντα (αγροτικός τομέας) είχε εξαιρεθεί από τη συμφωνία της Τελωνειακής 'Ενωσης, με πρωτοβουλία της Ευρ. 'Ενωσης.

Στο Σχέδιο Ψηφίσματος που ενέκρινε το Συμβούλιο της 6.3.95, στο πλαίσιο της υιοθέτησης της Τελωνειακής 'Ενωσης αναφέρεται συγκεκριμένα: <<Το Συμβούλιο Σύνδεσης θεωρεί απαραίτητο να αρχίσουν μέσα στο 1995 διαπραγματεύσεις για ανταλλαγή αμοιβαίων παραχωρήσεων σχετικά με τα γεωργικά προϊόντα, προκειμένου να περατωθούν πριν την έναρξη ισχύος της απόφασης για την Τελωνειακή 'Ενωση>.

2. Η Τελωνειακή 'Ενωση τέθηκε σε ισχύ την 1.1.96 ενώ οι διαπραγματεύσεις για τα γεωργικά προϊόντα συνεχίσθηκαν για να ολοκληρωθούν πρόσφατα και να εγκριθεί η σχετική συμφωνία στο Συμβούλιο Σύνδεσης της 29.4.97.

3. Καθόλη τη διάρκεια των διαπραγματεύσεων του <<αγροτικού πακέτου>, βασικός στόχος των χειρισμών και της τακτικής της Ελλάδος (σε στενή συνεργασία ΥΠΕΞ και Υπ. Γεωργίας) αποτέλεσε η προστασία των ομοειδών ελληνικών αγροτικών προϊόντων και η διασφάλιση των συμφερόντων των Ελλήνων παραγωγών. Ως προς τα ειδικότερα γεωργικά προϊόντα, στα οποία αναφέρεται η ερώτηση, θα πρέπει να επισημανθούν τα κατωτέρω:

α)τοματοπολτός:

Με τη συμφωνία παραχωρείται στην Τουρκία ετήσια δασμολογική ποσόστωση 30.000 τόνων, τοματοπολτού (με βαθμό συμπύκνωσης πάνω από 12%, που ενδιαφέρει ιδιαίτερα την Ελλάδα), με μηδενικό δασμό.

Με την παραχώρηση της εν λόγω δασμολογικής ποσόστωσης διασφαλίζονται πλήρως τα ελληνικά συμφέροντα.

Μέχρι σήμερα το σύστημα αυτοπεριορισμού (ανώτατο πρόβλεπόμενο ύψος εισαγωγών τουρκικού τοματοπολτού 21.000 Τ, ήτοι 8.500 Τ. με τη συμφωνία του 1981 και 12.500 Τ. προκειμένου να ληφθούν υπόψη οι παραδοσιακές εμπορικές ροές των τριών νέων Κ-Μ Αυστρίας, Σουηδίας και Φινλανδίας), ουδέποτε τηρήθηκε από την Τουρκία, με αποτέλεσμα να εισάγονται στην Κοινότητα 40.000-50.000 Τ. τουρκικού τοματοπολτού, σύμφωνα με στοιχεία της Επιτροπής και να διαταράσσεται η κοινοτική αγορά του προϊόντος. Με το πέρασμα στο σύστημα της δασμολογικής ποσόστωσης, το οποίο αποτελούσε αίτημα και των Ελλήνων παραγωγών τοματοπολτού, ελέγχονται πλήρως οι τουρκικές εισαγωγές του προϊόντος στην Κοινότητα.

Επιπλέον η χώρα μας ζήτησε και πέτυχε να διασφαλίσει την κλιμακωτή, μέσα στο χρόνο, εισαγωγή στην Κοινότητα της συμφωνημένης ποσόστωσης τοματοπολτού (15.000 Τ. από 1 Ιανουαρίου μέχρι 30 Ιουνίου και 15.000 Τ. από 1 Ιουλίου μέχρι 31 Δεκεμβρίου εκάστου έτους, βλ. σχετικά στο συνημμένο έγγραφο).

β) Ζητήσαμε από την Επιτροπή να επιμείνει κατά τις διαπραγματεύσεις όπως προβλεφθεί μηδενικός δασμός για όλες τις ποσοστώσεις κοινοτικών προϊόντων που εισάγονται στην Τουρκία. Από το συνημμένο έγγραφο γίνεται αντιληπτό ότι το αποτέλεσμα της διαπραγμάτευσης είναι ιδιαίτερα ικανοποιητικό.

Συγχρόνως πετύχαμε να προβλεφθεί τελικά κοινοτική δασμολογική ποσόστωση 1.000 Τ. για τις εξαγωγές ροδακίνων και νεκταρινίων στην Τουρκία, παρά τις αρχικές αντιρρήσεις της Επιτροπής και της Τουρκίας, λόγω απουσία μέχρι σήμερα παραδοσιακών κοινοτικών εμπορικών ροών του προϊόντος προς τη χώρα αυτή.

γ) φουντούκια

Η συμφωνία προβλέπει δασμό 3% για οιαδήποτε εισαγόμενη από την Τουρκία ποσότητα. Θα πρέπει, ωστόσο, να επισημανθεί ότι το ισχύον καθεστώς αυτοπεριορισμού προέβλεπε εισαγωγή 34.000 Τ. με μηδενικό δασμό και δασμό 3,9 % για κάθε επιπλέον ποσότητα.

Το σύστημα αυτοπεριορισμού ουδέποτε τηρήθηκε από την Τουρκία με αποτέλεσμα να εισάγονται στην Κοινότητα μεγάλες ποσότητες φουντουκιών και μάλιστα χωρίς την επιβολή κανενός δασμού, λόγω της ανυπαρξίας μηχανισμού ελέγχου, στο πλαίσιο του συστήματος αυτού. Αντίθετα με τη σημερινή νέα συμφωνία είναι κοινή η εκτίμηση της Επιτροπής και των ενδιαφερομένων Κρατών-Μελών (Ελλάδα, Ιταλία, Γαλλία, Ισπανία) ότι θα διασφαλισθούν αποτελεσματικότερα τα συμφέροντα των κοινοτικών παραγωγών.

δ) οπωροκηπευτικά-σταφίδα

Πετύχαμε να προβλεφθεί στη συμφωνία περιοριστικό ημερολόγιο και σε ορισμένες περιπτώσεις σε συνδυασμό με πρόβλεψη δασμολογικής ποσόστωσης, για τις εισαγωγές στην Κοινότητα τουρκικών προϊόντων.

4. Το αποτέλεσμα των διαπραγματεύσεων, όπως αποτυπώθηκε στη συμφωνία κρίνεται ως ιδιαίτερα ικανοποιητικό για τα συμφέροντα των Ελλήνων παραγωγών.

Πολλά από τα αιτήματά μας έγιναν αποδεκτά και ενσωματώθηκαν στο τελικό κείμενο που εγκρίθηκε.

Αξίζει να σημειωθεί ότι η νομική βάση για την έγκριση της συμφωνίας είναι το α.113 της Συνθήκης (ειδική πλειοψηφία). Τούτο σημαίνει ότι η συμφωνία θα μπορούσε να εγκριθεί και χωρίς τη συγκατάθεση της χώρας μας.

Με βάση, ωστόσο, το τελικό αποτέλεσμα θεωρούμε ότι η συμφωνία ικανοποιεί τα ελληνικά αιτήματα και διασφαλίζει τα συμφέροντά μας.

Γι' αυτό το λόγο συνηγορήσαμε και στην έγκρισή της.

Επισυνάπτεται φωτοαντίγραφο της συμφωνίας.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

Σελίδα 6511 

30. Στην με αριθμό 3443/18-4-97 ερώτηση δόθηκε με το υπ' αριθμ. 561/12-5-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 3443/18-4-97 που κατέθεσε στη Βουλή ο βουλευτής κ. Γεώργιος Καλός, σχετικά με αιτήματα ασφαλισμένων του Ταμείου Ασφάλισης Ναυτικών Πρακτόρων και Υπαλλήλων (ΤΑΝΠΥ), σας πληροφορούμε τα εξής:

1.Το αντικείμενο της ενοποίησης Ασφαλιστικών Οργανισμών θα είναι θέμα του διαλόγου, που όπως ανακοίνωσε η Κυβέρνηση θα ξεκινήσει πολύ σύντομα.

2.Οι αυξήσεις των συντάξεων καθορίζονται σύμφωνα με την εισοδηματική πολιτική και δεν υπάρχει θέμα σύνδεσης με τις συλλογικές συμβάσεις.

3.Σύμφωνα με τις διατάξεις του Καταστατικού του ΤΑΝΠΥ, προβλέπεται ασφαλιστική εισφορά για τους επικουρικά ασφαλισμένους στο Ταμείο αυτό, συνολικού ποσοστού 8% (4% ο εργοδότης και 4% ο ασφαλισμένος).

Το ασφάλιστρο για όσους πρωτοασφαλίσθηκαν από την 1/1/93 και εφεξής, σε όλους τους φορείς Επικουρικής Ασφάλισης διαμορφώνεται σύμφωνα με τις διατάξεις του άρθρου 32 του Ν.2084/92, σε ποσοστό 6% (3% ο εργοδότης και 3% ο ασφαλισμένος). Η ρύθμιση αυτή του Ν.2084/92 είναι γενικής ισχύος και καθολικής εφαρμογής και δεν μπορεί να υπάρξει εξαίρεση.

4. Οσον αφορά την κάλυψη των κενών θέσεων προσωπικού του Ταμείου, καθώς και όλων των Ασφαλιστικών Οργανισμών, έχει προωθηθεί στη Γενική Γραμματεία Δημ. Διοίκησης και τη Γραμματεία του Υπουργικού Συμβουλίου ο ετήσιος Προγραμματισμός προσλήψεων για το έτος 1997, σύμφωνα με το Ν.2190/1994.

Ο Υφυπουργός

ΝΙΚΟΣ ΦΑΡΜΑΚΗΣ"

31. Στην με αριθμό 3444/97 ερώτηση δόθηκε με το υπ' αριθμ. 6026/5-5-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην Ερώτηση 3444/97 του Βουλευτή κ. Π. Καμμένου σχετικά με το Ημερολόγιο του Υπουργείου Αιγαίου <<Αιγαίο-Βραχονησίδες>, σας γνωρίζουμε τα εξής:

Η έκδοση του Ημερολογίου βασικό σκοπό έχει να γνωρίσει σ'ένα ευρύ κοινό ότι οι βραχονησίδες του Αιγαίου δεν είναι άγνωστης ταυτότητας βράχινοι όγκοι άλλα έχουν και ονόματα και το δικό τους μερίδιο στην ελληνική ιστορία. Μέσα από χαρακτηριστικές αφηγήσεις και χάρτες περιηγητών και πορτολάνων των προηγούμενων αιώνων και με εκτεταμένη αναφορά στις βραχονησίδες του Καστελόριζου, αποδεικνύεται ότι οι βράχοι και οι βραχονησίδες αποτελούν αδιάψευστους μάρτυρες αδιάλειπτης ελληνικής παρουσίας στο Αιγαίο για πολλές χιλιετίες. Πέρα από την ιστορική διάσταση, το Ημερολόγιο προβάλλει και τη μοναδική περιβαλλοντική και οικολογική αξία των βραχονησίδων-μεταξύ αυτών και των Ιμίων- όπως αποδεικνύουν οι ελληνικές επιστημονικές έρευνες που πραγματοποιήθηκαν στη διάρκεια της τελευταίας δεκαετίας.

Στις τελευταίες σελίδες του ημερολογίου υπάρχει ένα σύντομο κείμενο που αναφέρεται στο διεθνές καθεστώς των νησιών του Αιγαίου, όπως καθορίστηκε μέσα από τις διεθνείς συμβάσεις. Η ιστορική αυτή παρουσίαση περιλαμβάνει λεπτομερή αναφορά στο θέμα της προσάρτησης των Βορείων Σποράδων στην Ελλάδα, όπως ρητά προβλεπόταν από τα διεθνή πρωτόκολλα του 1829 και 1830 και τα οποία αναγνωρίστηκαν με τη Συνθήκη της Κωνσταντινούπολης το 1832. Σε αυτό το κείμενο, που έχει τύχει της έγκρισης του Υπουργείου Εξωτερικών, γίνεται εκτενής αναφορά στη Συνθήκη της Λωζάνης και των Παρισίων, ενώ δεν αναφέρεται η Συνθήκη των Σεβρών, διότι όπως παρατηρεί και ο ίδιος ο κ. Καμμένος, ουδέποτε εφαρμόστηκε. Τη συγκεκριμένη ιστορική αναδρομή συνοδεύει ένας απόλυτα σχηματικός χάρτης της Ελλάδας που παρουσιάζει την βαθμιαία απελευθέρωση των νήσων του Αιγαίου.

Οπως αναφέρεται στο τέλος του ημερολογίου, τα στοιχεία της έκδοσης που αφορούν το περιβάλλον προέρχονται από έρευνες του Πανεπιστημίου Πατρών και ελληνικών οικολογικών ομάδων, ενώ τα ιστορικά κείμενα και οι χάρτες, από ερευνητή του Εθνικού Ιδρύματος Ερευνών.

Το ημερολόγιο έτυχε θερμότατης υποδοχής και επαίνων από το σύνολο του πολιτικού κόσμου -συμπεριλαμβανομένης και της ηγεσίας της Νέας Δημοκρατίας- γιατί ενισχύει τις ελληνικές θέσεις παρέχοντας άγνωστα στοιχεία για την ελληνικότητα των βραχονησίδων. Μέχρι σήμερα οι μόνοι που είχαν ενοχληθεί από την συγκεκριμένη έκδοση ήταν οι Τουρκικές Υπηρεσίες, όπως φαίνεται από τα δημοσιεύματα του τουρκικού τύπου.

Η Υπουργός

ΕΛΙΣΑΒΕΤ ΠΑΠΑΖΩΗ"

32. Στην με αριθμό 3447/18-4-97 ερώτηση δόθηκε με το υπ' αριθμ. 1542/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3447/18.4.97 που κατέθεσε ο Βουλευτής κ. Λ.Παπανικολάου, σας πληροφορούμε τα εξής:

Για τις ζημιές που προξενήθηκαν από παγετούς κατά το χρονικό διάστημα από 6 έως 8/4/97 σε διάφορες περιοχές του νομού Μεσσηνίας σε καλλιέργειες μποστανικών, κορινθιακής σταφίδας, αμπελιών πρώϊμων κηπευτικών (φασολάκια, κολοκυθάκια) κ.λπ., ο ΕΛΓΑ επιλήφθηκε αμέσως και διενήργησε τις απαραίτητες επισημάνσεις διά των αρμοδίων γεωπόνων εποπτών του ΕΛΓΑ στην Τρίπολη, οι οποίοι επισκέφθηκαν τις ζημιωθείσες περιοχές, ώστε ο ΕΛΓΑ να έχει πλήρη εικόνα της έκτασης των ζημιών καθώς και των ειδών των καλλιεργειών που ζημιώθηκαν.

Ηδη από τις 16.4.97 και πριν ολοκληρωθεί η διαδικασία της υποβολής των δηλώσεων ζημιάς, διενεργούνται οι εκτιμήσεις στις καλλιέργειες μποστανικών και πρώϊμων κηπευτικών (φασολάκια κλπ) για τις οποίες ο ΕΛΓΑ έκρινε ότι έχρηζαν άμεσης εκτίμησης και αμέσως μετά το Πάσχα θα συνεχιστεί η διαδικασία των εξατομικευμένων εκτιμήσεων στις υπόλοιπες καλλιέργειες από πολυμελές κλιμάκιο γεωπόνων εκτιμητών, που ήδη έχει συγκροτηθεί για το σκοπό αυτό.

Μετά την ολοκλήρωση των εκτιμήσεων και την κοινοποίηση των σχετικών πορισμάτων στους ενδιαφερόμενους παραγωγούς από τον ΕΛΓΑ θα καταβληθεί κάθε δυνατή προσπάθεια, ώστε οι αποζημιώσεις να καταβληθούν στους δικαιούχους το συντομώτερο δυνατόν.

Ο Υπουργός

ΣΤΕΦ. ΤΖΟΥΜΑΚΑΣ"

33. Στην με αριθμό 3449/18-4-97 ερώτηση δόθηκε με το υπ' αριθμ.2027639/9-5-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης αριθ. 3449/18.4.97 των Βουλευτών κκ. Α. Παπαληγούρα, Ε. Μπασιάκο, Ν. Νικολόπουλο, Γ. Αλογοσκούφη, Α. Ρεγκούζα, Ε. Μεϊμαράκη, Θ. Σκρέκα και Χ. Βυζοβίτη, σας πληροφορούμε τα ακόλουθα:

1. Οι καταπτώσεις εγγυήσεων του έτους 1996, οι οποίες θα επιβαρύνουν περαιτέρω το ύψος του Δημοσίου Χρέους, εκτιμώνται σε 45 δισ. δρχ. περίπου.

2. Ανάληψη από το Δημόσιο υποχρεώσεων ή ελλειμμάτων άλλων φορέων, πέραν αυτών που αναφέρονται στην εισηγητική έκθεση του Προϋπ/σμού, θα εξετασθεί εαν οφείλονται στην άσκηση κοινωνικής ή παρεμβατικής πολιτικής κατ' εντολή ή λογαριασμό του Δημοσίου, πριν τεθούν υπό την έγκριση της Εθνικής Αντιπροσωπείας. Πάντως ο κύριος στόχος τυχόν αναλήψεων υποχρεώσεων από το Δημόσιο, θα είναι η λήψη συγκεκριμένων μέτρων για την εξυγίανση των φορέων αυτών, ώστε αν επιτελέσουν τον αναπτυξιακό τους ρόλο στο χώρο δράσης τους και να περιοριστεί η επιβάρυνση του Κρατικού Προϋπ/σμού.

Ο Υφυπουργός

Ν.ΧΡΙΣΤΟΔΟΥΛΑΚΗΣ"

Σελίδα 6512 

34. Στην με αριθμό 3455/21-4-97 ερώτηση δόθηκε με το υπ' αριθμ. 393/7-5-97 έγγραφο από τον Υπουργό Οικονομικών η ακόλουθη απάντηση:

"Σε απάντηση με αριθ. πρωτ. 3455/21.4.97 κοινής ερώτησης των Βουλευτών κ.κ. Α. Παπαληγούρα, Ε. Μεϊμαράκη, Χ. Βυζοβίτη, Α. Ρεγκούζα, Ν. Νικολόπουλου, Ε. Μπασιάκου, Γ. Αλογοσκούφη, Θ. Σκρέκα, σχετικά με το παραπάνω θέμα σας γνωρίζουμε ότι:

1. Με το άρθρο 4 του Ν. 2343/95 "Αναδιοργάνωση υπηρεσιών Υπουργείου Οικονομικών και άλλες διατάξεις" συστάθηκε στο Υπουργείο Οικονομικών υπηρεσία με τίτλο "Σώμα Δίωξης Οικονομικού Εγκλήματος".

2. Με το Π.Δ. 218/96 "Οργανισμό Σ.Δ.Ο.Ε" (Φ.Ε.Κ. 168 Α') που εκδόθηκε με εξουσιοδότηση της παραγρ. 5 του άρθρου 4 Ν. 2343/95 το Σ.Δ.Ο.Ε. διαρθρώνεται σε Κ.Υ. και σε (13) δέκα τρεις Περιφερειακές Διευθύνσεις με αντικείμενο τους ελέγχους για το σύνολο των Οικονομικών παραβάσεων-παρατυπιών αρμοδιότητας του Υπουργείου Οικονομικών. Τα δύο αυτά κείμενα αποτελούν το αναγκαίο νομοθετικό πλαίσιο για τη λειτουργία του Σ.Δ.Ο.Ε.

Το Π.Δ. στο οποίο αναφέρεται η ερώτησή σας δεν αποτελεί αναγκαία προϋπόθεση για τη λειτουργία του Σ.Δ.Ο.Ε., αφορά τον τρόπο που κατανέμονται μεταξύ των υπηρεσιών του ορισμένες δραστηριότητες. Επομένως η δράση των υπαλλήλων μας σ' ολόκληρη τη χώρα είναι απολύτως συμβατή με την αναγκαία νομιμότητα. Ενημερωτικά σας γνωρίζουμε ότι η επεξεργασία του περατώθηκε από το ΣτΕ και δεν διαπιστώθηκαν διατάξεις αντισυνταγματικές όπως εσφαλμένα γράφτηκε σε ορισμένες εφημερίδες.

3. 'Ηδη η υπηρεσία μας, σύμφωνα και με τις αποφάσεις Υπουργού Οικονομικών που δημοσιεύθηκαν (Φ.Ε.Κ. 277Β'/8.4.97) ξεκίνησε τη λειτουργία της από 10.4.97, με ταυτόχρονη παύση της λειτουργίας των ΥΠ.Ε.Δ.Α. και Ε.Υ.Τ.Ε.

4. Στα πλαίσια της λειτουργίας του Σ.Δ.Ο.Ε. και σύμφωνα με τις οδηγίες που έχουν δοθεί, διενεργούνται προληπτικοί φορολογικοί και τελωνειακοί έλεγχοι σ' όλη την επικράτεια για τη διαπίστωση της ορθής εφαρμογής των διατάξεων της φορολογικής και τελωνειακής νομοθεσίας εκ μέρους των επιτηδευμάτων. Σκοπός των ελέγχων είναι η περιστολή της φοροδιαφυγής και του λαθρεμπορίου οπουδήποτε εκδηλώνεται.

Από 10.4.1997 που λειτουργεί το Σ.Δ.Ο.Ε. σας πληροφορούμε ότι τα πρώτα αποτελέσματα των ελέγχων σηματοδοτούν τη θετική του παρέμβαση στον τομεά της περιστολής της φοροδιαφυγής του λαθρεμπορίου και του οικονομικού εγκλήματος γενικότερα.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

35. Στην με αριθμό 3457/21-4-97 ερώτηση δόθηκε με το υπ' αριθμ. 99/8-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην με αριθ. 3457/21.4.97 ερώτηση που κατέθεσε στη Βουλή των Ελλήνων, ο βουλευτής κ. Πάνος Καμμένος και αφορά τον προσδιορισμό της φορολογητέας αξίας των ακινήτων της νήσου Σκύρου, με το σύστημα του αντικειμενικού προσδιορισμού, σας γνωρίζουμε τα ακόλουθα:

Η υπαγωγή μιας πόλης ή περιοχής στο σύστημα αντικειμενικού προσδιορισμού της φορολογητέας αξίας των μεταβιβαζομένων με οποιαδήποτε αιτία ακινήτων, γίνεται με αποφάσεις του κ. Υπουργού Οικονομικών, μετά από εισήγηση των αρμόδιων τοπικών επιτροπών του άρθρου 41 του ν. 1249/1982.

Τις επιτροπές αυτές συνθέτουν, μετά από πρόταση των οικείων φορέων, μηχανικοί του Τεχνικού Επιμελητηρίου και του ΥΠΕΧΩΔΕ, εκπρόσωποι της τοπικής αυτοδιοίκησης, οικονομικοί υπάλληλοι και γενικά άτομα που διαθέτουν ειδικές γνώσεις ή ιδιάζουσα εμπειρία, οι οποίοι μετά από επιτόπια μελέτη της αγοράς και ενόψη των ιδιαιτεροτήτων και των εμπορικών και πολεοδομικών δεδομένων κάθε περιοχής, διαμορφώνουν τις ζώνες και εισηγούνται στον κ. Υπουργό των Οικονομικών τιμές και συντελεστές που -κατά την άποψή τους- αποδίδουν τις αξίες των ακινήτων της περιοχής αυτής.

Οι τιμές ζωνών της εισήγησης δεν είναι δεσμευτικές για τον καθορισμό από τον Υπουργό Οικονομικών των αντικειμενικών αξιών των ακινήτων αλλά έχουν συμβουλευτικό χαρακτήρα στη διαμόρφωση άποψης για το πώς κυμαίνονται οι τιμές των ακινήτων στην κάθε περιοχή.

Η περιοχή της Σκύρου δεν έχει ακόμα ενταχθεί στο σύστημα αντικειμενικού προσδιορισμού και οι τιμές που δημοσιεύθηκαν αποτελούν την εισήγηση της αρμόδιας επιτροπής και η οποία εισήγηση αφού επεξεργασθεί τεχνικά και σχεδιασθούν οι απαραίτητοι χάρτες, θα υποβληθεί για έγκριση στον κ. Υπουργό των Οικονομικών.

Οι αξίες που καθορίζονται από τον Υπουργό Οικονομικών αποβλέπουν στην εξασφάλιση προσδιορισμού του φόρου κατά τρόπο αντικειμενικό και αδιάβλητο και απόδειξη τούτου αποτελεί η εξάλειψη ουσιαστικών αμφισβητήσεων και προσφυγών στα διοικητικά δικαστήρια.

Συνεπώς, δεν πρέπει να δημιουργείται κλίμα ανησυχίας και αναστάτωσης για τον καθορισμό δήθεν υπέρογκων αντικειμενικών αξιών των ακινήτων στην περιοχή της Σκύρου.

Ο Υφυπουργός

ΓΕΩΡΓΙΟΣ ΔΡΥΣ"

36. Στην με αριθμό 3468/22-4-97 ερώτηση δόθηκε με το υπ' αριθμ. 1559/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3468/22/4/97 που κατέθεσε ο Βουλευτής κ. Β. Κεδίκογλου, σας πληροφορούμε τα εξής:

Από την Περιφέρεια Στερεάς Ελλάδας και για το Νόμο της Εύβοιας υποβλήθηκαν δύο προτάσεις: η πρόταση της Αναπτυξιακής Κύμης-Σκύρου και η πρόταση της Αναπτυξιακής Βόρειας Εύβοιας, οι οποίες συνενώθηκαν, ώστε να προκύψει ένα φορέας υλοποίησης και ένα ενιαίο πρόγραμμα με κοινή στρατηγική και αναπτυξιακούς άξονες στο Νομό αυτό.

Στο μετοχικό κεφάλαιο των δύο παραπάνω Αναπτυξιακών Ανωνύμων Εταιριών, που υπέβαλλαν πρόγραμμα, δεν μετέχει η Νομαρχιακή Αυτοδιοίκηση.

Στο Υπουργείο Γεωργίας δεν υποβλήθηκε πρόταση, στα πλαίσια της πρωτοβουλίας LEADER II, από κανέναν άλλον φορέα του Νομού, στον οποίο να μετέχει η Νομαρχιακή Αυτοδιοίκηση, παρόλο που, είχε ενημερωθεί από την έναρξη του προγράμματος. Εξάλλου, πριν την υποβολή των προγραμμάτων έγιναν ενημερωτικές συναντήσεις στην Περιφέρεια, στις οποίες συμμετείχαν και εκπρόσωποι της Νομαρχιακής Αυτοδιοίκησης.

Στο μετοχικό κεφάλαιο των Ομάδων Τοπικών Δράσης που υλοποιούν πρόγραμμα LEADER, στην περιοχή δράσης τους, συμμετέχουν κυρίως τοπικοί συλλογικοί φορείς, μεταξύ των οποίων μπορεί να είναι και η Νομαρχιακή Αυτοδιοίκηση.

Για τη χορήγηση προκαταβολών οι Ομάδες Τοπικής Δράσης προσκομίζουν εγγυητικές επιστολές υπέρ του Υπουργείου Γεωργίας. Οι εγγυητικές επιστολές είναι ύψους αντίστοιχου με το ποσό της κάθε φορά χορηγούμενης προκαταβολής και δύνανται να μειώνονται μόνο με Υπουργική απόφαση μετά από σχετικό έλεγχο των δαπανών, οι οποίες έχουν πιστοποιηθεί από την τριμελή επιτροπή ελέγχου και παραλαβής έργων LEADER ( η οποία συστήνεται με απόφαση του οικείου Νομάρχη).

Οι πραγματοποιούμενες δαπάνες τόσο της Τεχνικής Στήριξης όσο και των άλλων δράσεων του προγράμματος της Ομάδας ελέγχονται βάσει παραστατικών στοιχείων και πιστοποιούνται από την τριμελή επιτροπή παρακολούθησης και παραλαβής έργων LEADER. Με την προσκόμιση στην Τράπεζα της βεβαίωσης ελέγχου προόδου εργασιών, που εκδίδει η παραπάνω επιτροπή, αποδεσμεύεται το ποσό της αναλογούσας ενίσχυσης, ενώ το υπόλοιπο ποσό αποτελεί την ίδια συμμετοχή που έχει καταβάλει ο φορέας υλοποίησης βάσει των παραστατικών στοιχείων.

Για την υλοποίηση σεμιναρίου επαγγελματικής κατάρτισης

Σελίδα 6513 

απαραίτητη προϋπόθεση είναι η Υπουργική έγκρισή του μετά τη σύμφωνη γνώμη της Περιφέρειας, η οποία ελέγχει ότι η προτεινόμενη ενέργεια κατάρτισης, δεν έχει πραγματοποιηθεί ούτε προγραμματίζεται να πραγματοποιηθεί από άλλο φορέα αρμοδιότητάς της στην περιοχή LEADER. Ο φορέας (Ομάδα) υποχρεούται μετά την έκδοση της σχετικής υπουργικής απόφασης έγκρισης της ενέργειας να αναθέσει την υλοποίηση της εκπαίδευσης, με δημόσιο διαγωνισμό, μετά την πρόσκληση εκδήλωσης ενδιαφέροντος, σε πιστοποιημένο Κέντρο Επαγγελματικής Κατάρτισης, όπως αυτά προσδιορίζονται στις σχετικές αποφάσεις του Υπουργείου Εργασίας. Το σύστημα διαχείρισης και παρακολούθησης των ενεργειών κατάρτισης καθορίζεται από τις σχετικές αποφάσεις του Υπουργείου Εργασίας για τη "Συνεχιζόμενη Επαγγελματική Κατάρτιση Ενεργειών χρηματοδοτούμενων από το ΕΚΤ". Επιπλέον, πραγματοποιείται έλεγχο, σε επίπεδο Νομού, από την τριμελή επιτροπή παρακολούθησης και παραλαβής έργων LEADER.

'Οσον αφορά στο ύψος της Δημόσιας Δαπάνης του μέτρου 4 του προγράμματος της Ομάδας του Νομού Εύβοιας (βιοτεχνίες μικρής κλίμακας), γνωρίζουμε ότι το πρόγραμμα της κάθε Ομάδας καταρτίζεται από τιν ίδια με βάση τις ανάγκες του πληθυσμού παρέμβασης, τις δυνατότητες ανάπτυξης και το ενδιαφέρον των υποψηφίων επενδυτών.

Το πρόγραμμα είναι ευέλικτο και αν εκδηλωθεί, σε κάποιο μέτρο, ιδιαίτερο ενδιαφέρον και υποβληθούν αξιόλογες προτάσεις είναι δυνατή η ενίσχυση του μέτρου αυτού με μεταφορά πιστώσεων από άλλα μέτρα, στα οποία δεν εκδηλώθηκε το αναμενόμενο ενδιαφέρον.

Ο Υπουργός

ΣΤΕΦ. ΤΖΟΥΜΑΚΑΣ"

37. Στην με αριθμό 3469/22-4-97 ερώτηση δόθηκε με το υπ' αριθμ. 1560/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3469/22/4/97 που κατέθεσε ο Βουλευτής κ. Ε. Πολύζος, σας πληροφορούμε τα εξής:

Για τις ζημιές που προξενήθηκαν στις δενδροκαλλιέργειες (ροδάκινα, βερύκοκα, αχλάδια, κεράσια, κ.λ.π), καθώς και σε καλλιέργειες ακτινιδίων του Νομού Πιερίας από παγετούς κατά το χρονικό διάστημα από 23/3/97 έως 17/4/97, ο ΕΛΓΑ επιλήφθηκε αμέσως και διενήργησε στις απαραίτητες επισημάνσεις δια των αρμοδίων γεωπόνων εποπτών του ΕΛΓΑ στη Θεσ/νίκη, οι οποίοι επισκέφθηκαν τις πληγείσες περιοχές, προκειμένου να προσδιορίσουν το ύψος και την έκταση των ζημιών, τα είδη των καλλιεργειών που ζημιώθηκαν καθώς και τα βλαστικά στάδια, κατ' είδος και ποικιλία έτσι ώστε ο ΕΛΓΑ να έχει πλήρη εικόνα των ζημιών.

Σχετικά με τα βλαστικά στάδια των καλλιεργειών που ζημιώθηκαν διευκρινίζεται ότι αυτά έχουν προσδιοριστεί από τον ΕΛΓΑ και διαφέρουν ανάλογα με το είδος και την ποικιλία της καλλιέργειας, καθώς και την ημερομηνία του παγετού.

Οι εκτιμήσεις των παραπάνω ζημιών θα αρχίσουν εντός των προσεχών ημερών από πολυμελές κλιμάκιο γεωπόνων εκτιμητών του ΕΛΓΑ που έχει ήδη συγκροτηθεί για το σκοπό αυτό και θα διενεργηθούν σύμφωνα με τα προβλεπόμενα από τον Κανονισμό του ΕΛΓΑ για την ασφάλιση της Φυτικής Παραγωγής.

Θέμα χορήγησης ατόκων δανείων, χωρίς την κάλυψη του σχετικού κόστους από την Πολιτεία δεν είναι δυνατόν να αντιμετωπισθεί από την ΑΤΕ, γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα να ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της.

Η ΑΤΕ, σύμφωνα, με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν'ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες αζητησία προϊόντων, ασυνήθιστες μεταβολές τιμών, κ.λ.π.) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σ' ένα νέο δάνειο. Η ρύθμιση των ληξ/σμων χρεών, χωρίς τόκους ποινής, σ' ένα νέο δάνειο. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της καθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετεθεί.

Στα πλαίσια αυτά μπορούν να αντιμετωπισθούν και τα χρέη των ροδακινοπαραγωγών του Νομού Πιερίας που πλήγηκαν από παγετό.

Ο Υπουργός

ΣΤΕΦ. ΤΖΟΥΜΑΚΑΣ"

38. Στην με αριθμό 3484/97 ερώτηση δόθηκε με το υπ' αριθμ. 41/9-5-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 3484/97 ερώτηση του Βουλευτή κ. Αντ. Φούσα σας πληροφορούμε:

Η κυβέρνηση επιδεικνύει αμέριστο ενδιαφέρον για τους ομογενείς από την Αλβανία, από οποιαδήποτε περιοχή και αν προέρχονται. Εχει δε λάβει σειρά συγκεκριμένων μέτρων για τη διευκόλυνση των όρων παραμονής τους στη χώρα μας, παράλληλα με τη χρηματοδότηση έργων υποδομής στις περιοχές της ελληνικής μειονότητας.

Στο πλαίσιο των διευκολύνσεων αυτών έχει χορηγηθεί μεγάλος αριθμός θεωρήσεων μακράς διαρκείας και πολλαπλών ταξιδίων. Οι θεωρήσεις αυτές επέχουν επιπλέον θέση άδειας παραμονής. Επιπλέον δε παρέχουν και την απολαβή ωφελημάτων κοινωνικού χαρακτήρα όπως π.χ. ιατρική περίθαλψη, επιδόματα προνοίας κ.λπ. Συνεπώς δεν υπάρχει λόγος καθιέρωσης οιουδήποτε άλλου μέτρου, αφού η ελεύθερη είσοδος και έξοδος από τη χώρα μας επιτυγχάνεται ήδη δια των θεωρήσεων αυτών. Επίσης η κυβέρνηση, όπως ήδη έχει ανακοινώσει, εξετάζει μέτρα τακτοποίησης του καθεστώτος παραμονής των ξένης ιθαγενείας εργαζομένων στην Ελλάδα, τα οποία θα επιλύσουν αρκετά από τα υφιστάμενα ακόμη προβλήματα.

Οσον αφορά στην ιδιαίτερη κατηγορία των πρώην πολιτικών κρατουμένων, η κυβέρνηση τους αντιμετωπίζει με ιδιαίτερη συμπάθεια, θεωρεί δε ότι οι υφιστάμενες σήμερα ρυθμίσεις καλύπτουν ικανοποιητικά και την περίπτωσή τους, χωρίς επιπλέον τη δημιουργία παραπόνων για διακριτική μεταχείριση επί μέρους κατηγοριών μεταξύ των ομογενών μας.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

39. Στην με αριθμό 3488/30-4-97 ερώτηση δόθηκε με το υπ' αριθμ. 1566/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3488/30.4.97 που κατέθεσε ο Βουλευτής κ. Ε. Πολύζος, σας πληροφορούμε τα εξής:

Για τη λειτουργία των σφαγείων απαιτείται άδεια λειτουργίας για τη χορήγηση της οποίας αρμόδιος και υπεύθυνος είναι ο οικείος Νομάρχης με Απόφασή του, μετά από εισήγηση της Δ/νσης Κτηνιατρικής της οικείας Νομαρχιακής Αυτοδιοίκησης, σύμφωνα με το άρθρο 5 του Π.Δ/τος 460/78.

Οπως είναι γνωστό από 1.1.96 όλα τα σφαγεία υποχρεούνται να πληρούν τους υγειονομικούς όρους και προϋποθέσεις για την υγιεινή παραγωγή του κρέατος και την προστασία της Δημόσιας Υγείας και του καταναλωτή, που προβλέπονται από τις διατάξεις του Π.Δ./τος 410/94, η τήρηση και η εφαρμογή του οποίου ελέγχεται από τις Νομαρχιακού επιπέδου Κτηνιατρικές αρχές της οικείας Νομαρχιακής Αυτοδιοίκησης.

Το Υπουργείο κατέβαλε και καταβάλλει ιδιαίτερες προσπάθειες για τον εκσυγχρονισμό της σφαγειοτεχνικής υποδομής της χώρας παρέχοντας για το σκοπό αυτό οικονομικές ενισχύσεις στους ενδιαφερομένους φορείς από Εθνικούς και 

Σελίδα 6514 

Κοινοτικούς πόρους για τον εκσυγχρονισμό των σφαγείων τους, στα πλαίσια του χρηματοδοτικού ΚΑΝ. 866/90/ΕΟΚ.

Ο Υπουργός

ΣΤΕΦ. ΤΖΟΥΜΑΚΑΣ"

ΠΡΟΕΔΡΕΥΩN ( Παναγιώτης Ν. Κρητικός): Κύριοι συνάδελφοι, έχω την τιμή να σας ανακοινώσω το Δελτίο Επικαίρων Ερωτήσεων της Τετάρτης 21ης Μαϊου 1997 ώρα 18.00.

Α. Επίκαιρες Ερωτήσεις Πρώτου Κύκλου ('Αρθρο 130 παρ. 2 και 3 Καν. Βουλής)

1. Η με αριθμό 1204/16.5.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Κοσσυβάκη προς τον Υπουργό Υγείας Πρόνοιας, σχετικά με τη λειτουργία του νέου Νομαρχιακού Νοσοκομείου 'Αρτας.

2. Η με αριθμό 1185/14.5.97 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τον Υπουργό Εμπορικής Ναυτιλίας, σχετικά με τη λήψη των αναγκαίων μέτρων προστασίας των θαλασσίων συνόρων Κέρκυρας-Αλβανίας για την αντιμετώπιση της Αλβανικής μαφίας, τη στελέχωση του Λιμεναρχείου Κέρκυρας κ.λπ.

3. Η με αριθμό 1211/19.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τους Υπουργούς Εθνικής 'Αμυνας, Εργασίας και Κοινωνικών Ασφαλίσεων σχετικά με τη δυνατότητα αναστολής κατάταξης στο στρατό μαθητών Εσπερινών Γυμνασίων, Λυκείων, τεχνικών - Επαγγελματικών Σχολών κ.λπ.

4. Η με αριθμό 1190/15.5.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τους Υπουργούς Εξωτερικών, Περιβάλλοντος-Χωροταξίας και Δημοσίων 'Εργων, σχετικά με τους κινδύνους από τη λειτουργία του πυρηνικού σταθμού στο Κοζλοντούι της Βουλγαρίας, τις ενέργειες της Κυβέρνησης προς την Ευρωπαϊκή 'Ενωση κ.λπ.

5. Η με αριθμό 1208/16.5.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εθνικής Παιδείας και Θρησκευμάτων, σχετικά με την αύξηση των τροχαίων ατυχημάτων έξω από τα σχολεία, την υλοποίηση του θεσμού του σχολικού τροχονόμου κ.λπ.

Β. Επίκαιρες Ερωτήσεις Δευτέρου Κύκλου ('Αρθρο 130 παρ. 2 και 3 Καν. Βουλής)

1. Η με αριθμό 1205/16.5.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Σαλαγιάννη προς τον Υπουργό Εθνικής Οικονομίας και Οικονομικών, σχετικά με την καθυστέρηση επιστροφής του Φόρου Προστιθέμενης Αξίας (ΦΠΑ) στους βαμβακοπαραγωγούς του Νομού Καρδίτσας.

2. Η με αριθμό 1198/15.5.97 επίκαιρη ερώτηση του Βουλευτή της Νέας Δημοκρατίας κ. Γεωργίου Καλού προς τον Υπουργό Εμπορικής Ναυτιλίας, σχετικά με τη λήψη των αναγκαίων μέτρων αναβάθμισης της λειτουργίας του Λιμενικού Σώματος (προμήθεια νέων ταχύπλοων σκαφών, ελικοπτέρων παντός καιρού κ.λπ.).

3. Η με αριθμό 1212/19.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Υγείας και Πρόνοιας, σχετικά με την οικονομική ενίσχυση του Ψυχιατρικού Νοσοκομείου Αττικής και του Ψυχιατρείου Λέρου, τη στελέχωσή τους κ.λπ.

4. Η με αριθμό 1209/16.5.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Καραγιάννη-Αράπη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να τιμήσει τους μαθητές που διακρίθηκαν στην Ολυμπιάδα Μαθηματικών στη Βομβάη κ.λπ.

Σελίδα 6515 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι εισερχόμαστε στην ημερήσια διάταξη

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές και ερωτήσεις πρώτου κύκλου. Πρώτη είναι η με αριθμό 1259/9.12.96 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τον τρόπο επιλογής των προσληφθέντων στο Νομαρχιακό Γενικό Νοσοκομείο "ΑΓΙΑ ΟΛΓΑ", η οποία σε περίληψη έχει ως εξής:

"Συγκλονιστικά στοιχεία παρανομιών ως προς τη διαδικασία, την εφαρμογή των διατάξεων και την επιλογή των προσληφθέντων αποκαλύπτει έκθεση συμβούλου του ΑΣΕΠ στο Νομαρχιακό Γενικό Νοσοκομείο "ΑΓΙΑ ΟΛΓΑ".

Συγκεκριμένα, επισημαίνεται μεταξύ άλλων, ότι: 

1. Από τους είκοσι οκτώ προσληφθέντες για την κάλυψη ισάριθμων κενών θέσεων μονίμου προσωπικού, οι είκοσι επτά είναι αναμφισβήτητα παράνομοι και η θέση του εικοστού ογδόου αμφισβητείται λόγω έλλειψης επαρκών στοιχείων ως προς την οικογενειακή του κατάσταση.

2. Χαρακτηριστικό της προκλητικής παραβίασης των ανωτέρω διατάξεων είναι ότι στην κατηγορία ΤΕ Νοσηλευτών-Νοσηλευτριών όπου η κατάταξη των υποψηφίων στον πίνακα γίνεται κατά τη σειρά του βαθμού του τίτλου σπουδών, προηγουμένου του υποψηφίου που έχει μεγαλύτερο βαθμό, κατετάγη πρώτη, επί συνόλου υποψηφίων διακοσίων (δεύτερη πενταετία), υποψηφία που είχε το μικρότερο από όλους βαθμό.

3. Τα μέλη της επιτροπής προσλήψεων εν γνώσει τους παραβίασαν τις σχετικές διατάξεις του ν.2190/94.

4. Ανακύπτουν ευθύνες για τα μέλη της επιτροπής.

Ερωτάται ο κύριος Υπουργός και παρακαλείται να ενημερώσει τη Βουλή εάν όπως προτείνεται από την έκθεση του ΑΣΕΠ:

α. 'Εγινε η ανασύνταξη των πινάκων κατάταξης των υποψηφίων από την αρχή.

β. Το αρμόδιο όργανο με απόφασή του προέβη στην ανάκληση των παρανόμως διορισθέντων και ταυτόχρονα στην κάλυψη των κενών θέσεων από τους νέους πίνακες υποψηφίων. 

γ. 'Εγινε καταλογισμός ευθυνών στα μέλη της Επιτροπής όπως προτείνεται στη σχετική έκθεση και ποιο ήταν το αποτέλεσμα."

Ο Υφυπουργός Υγείας και Πρόνοιας, κ. Μανώλης Σκουλάκης, έχει το λογο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, πρέπει να ομολογήσω ότι μετά από προσεκτική μελέτη του θέματος το οποίο φέρνει ο αγαπητός συνάδελφος κ. Σούρλας προς συζήτηση στη Βουλή, πράγματι υπήρξε πρόβλημα.

Δεν ξέρω αν μπορεί κανείς να συμφωνήσει με τη διατύπωση, αλλά εκείνο που σαν αρμόδιος Υφυπουργός Υγείας και Πρόνοιας πρέπει να ομολογήσω, είναι ότι υπήρξαν προβλήματα. Αυτά τα προβλήματα οδήγησαν την παραπομπή του θέματος στο ΑΣΕΠ. Μετά την έκθεση του επιθεωρητή του ΑΣΕΠ, με κοινή υπουργική απόφαση, συγκροτήθηκε τριμελής επιτροπή για να επανεξετάσει το θέμα και να ανασυντάξει τον πίνακα των υποψηφίων για τακτική πλήρωση.

Το αποτέλεσμα της νέας εξέτασης του θέματος εστάλη στο Ανώτατο Συμβούλιο Επιλογής Προσωπικού για το σχετικό έλεγχο και στο Νοσοκομείο. 'Εγινε ανάρτηση του πίνακα των νέων επιτυχόντων στο Νοσοκομείο, έχουν υποβληθεί κάποιες ενστάσεις, οι ενστάσεις αυτές έχουν παραπεμφθεί στην αρμόδια επιτροπή του Υπουργείου Υγείας και Πρόνοιας, γίνεται ένας εξονυχιστικός, προσεκτικός έλεγχος και εντός των ημερών θα εκδοθεί το τελικό αποτέλεσμα, έτσι ώστε να προσληφθούν οι νέοι επιτυχόντες.

Πρέπει να σας πω, ότι το πόρισμα του ΑΣΕΠ έχει σταλεί στον αρμόδιο Εισαγγελέα από το Νοσοκομείο, αλλά η σχετική διαδικασία, απ' ό,τι με ενημερώνουν τουλάχιστον σήμερα οι υπηρεσίες, δεν έχει ολοκληρωθεί. Υπάρχει δε και από πλευράς Νοσοκομείου ένα ερώτημα στη Γενική Γραμματεία Δημόσιας Διοίκησης, για το αν οι πρώτοι προσληφθέντες δύνανται να κρατηθούν ως υπεράριθμοι στο Νοσοκομείο και με ποια διαδικασία δύναται να γίνει αυτό το πράγμα.

'Ετσι έχουν τα πραγματικά περιστατικά και πρέπει να σας πω, κύριε Σούρλα, ότι εκφράζω κι εγώ τη λύπη μου για ό,τι έγινε. 'Ισως επειδή ήταν η πρώτη εφαρμογή του ν. 2190/1994, ίσως να είναι παρατυπίες, ίσως και λεπτομέρειες, που δεν είχαν διευκρινιστεί κατά την πρώτη εφαρμογή του νόμου, δεν μπορώ να ξέρω. Εν πάση περιπτώσει, επαναλαμβάνω ότι εκφράζω τη λύπη μου για ό,τι έγινε. Από πλευράς Υπουργείου, θα γίνει, οτιδήποτε για να διαλευκανθεί η υπόθεση και αν υπάρχουν ευθύνες, αυτές θα αποδοθούν.

ΠΡΟΕΔΡΕΥΩΝ (Παναγιώτης N. Kρητικός): Κύριοι Βουλευτές, έχω την χαρά να σας ανακοινώσω ότι από τα Δυτικά Θεωρεία παρακολουθούν τη συνεδρίασή μας είκοσι επτά μαθητές και ένας συνοδός-καθηγητής από το Δεύτερο Λύκειο Χαϊδαρίου, αφού προηγουμένως ξεναγήθηκαν στην 'Εκθεση της Αίθουσας "ΕΛΕΥΘΕΡΙΟΥ ΒΕΝΙΖΕΛΟΥ". Τους καλοσωρίζουμε στο Κοινοβούλιο.

(Χειροκροτήματα από όλες τις Πτέρυγες)

Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Είναι προς τιμήν του Υφυπουργού κ. Σκουλάκη το ότι αποδέχεται πως υπήρξαν παραβιάσεις καταφανείς του νόμου και των κειμένων διατάξεων, αλλά όμως αυτό δεν απαλλάσσει των ευθυνών την Κυβέρνηση και το Κόμμα που κυβερνά. 'Οταν εδώ συζητάμε, δεν συζητάμε σε προσωπική βάση, αλλά σε μια τέτοια κατεύθυνση, ώστε να προάγουμε την πολιτική ζωή του Τόπου.

Το απόσπασμα των Πρακτικών του ειδικού συμβούλου του ΑΣΕΠ λέει ότι αναμφισβήτητα παραβιάστηκαν οι διατάξεις του ν. 2190/1994, ότι από τους είκοσι οκτώ προσληφθέντες για κάλυψη αναγκών, οι είκοσι επτά είναι αναμφισβήτητα παράνομοι και υπάρχει ένας, για τον οποίο δεν υπάρχουν επαρκή στοιχεία. Χαρακτηρίζει όλη τη διαδικασία αυτή σαν προκλητική παραβίαση. Ο άνθρωπος δηλαδή αυτός έφριξε όταν ασχολήθηκε με τους φακέλους των υποψηφίων, για να μπορεί να διατυπώνει τέτοιους χαρακτηρισμούς.

Είναι μία περίπτωση και δεν είναι η μοναδική, κύριε Υφυπουργέ, η οποία έχει δημοσιοποιηθεί. Πιστεύω ότι εντάσσεται, αυτή είναι άποψη δική μου, μέσα στα πλαίσια μίας προσπάθειας του Κόμματος που κυβερνά, να καθυποτάξει το κράτος στο κομματικό μηχανισμό και σε μία μεθόδευση, που εσείς ενδεχομένως δεν έχετε καμία ανάμειξη, αλλά έχετε ευθύνες.

Η μεθόδευση αυτή τι λέει; Θα διορίσουμε μία κομματική επιτροπή στο άλφα νοσοκομείο, θα κάνουμε τις προσλήψεις, θα πάρουμε το διακοσιοστό και θα τον βάλουμε πρώτο, θα κάνουμε τις επιλογές. Ε, ας πάει στο καλό, ας γίνουν επιλογές, κύριε Πρόεδρε, από κομματικά στελέχη του ΠΑΣΟΚ, αλλά όχι κι από τους χειρότερους όμως. Ας τηρήσουν τους κανόνες αξιοκρατίας εσωτερικά, ας το κάνουν και αυτό, μήπως κάποιος καλύτερος πάει στο νοσοκομείο, για να παρέξει υπηρεσίες υγείας σε έναν πολύ ευαίσθητο τομέα.

Μα, εδώ "του έχουμε βγάλει τα μάτια". Τη διακοσιοστή στη σειρά νοσηλεύτρια, την τελευταία στη βαθμολογία, την επέλεξαν πρώτη. Επέλεξαν και το γιο του διευθυντή του νοσοκομείου. Η τριμελής επιτροπή παραμένει στη θέση της και εγώ γιατί να μην διερωτώμαι εύλογα τώρα, ότι υπάρχει κομματική σκοπιμότητα, όταν δεν διώκονται οι τρείς υπάλληλοι, οι οποίοι αποτελούσαν, οι οποίοι συγκροτούσαν την Επιτροπή για την επιλογή των είκοσι οκτώ αυτών υπαλλήλων.

Κινήθηκε η διαδικασία της ποινικής δίωξης και είναι προς τιμήν του ΑΣΕΠ. Εγώ διεβίβασα τα σχετικά στοιχεία στον Εισαγγελέα, επικοινώνησα. Η δικαιοσύνη διερευνά την υπόθεση, ασκήθηκε ήδη ποινική δίωξη αλλά κύριε Υπουργέ, το Υπουργείο δεν έχει επιληφθεί της υποθέσεως. Και έρχομαι και σκέφτομαι ότι -και πως θα σκεφθώ διαφορετικά- εντάσσεται σε μεθοδευμένες προσπάθειες, δηλαδή τους διορίζουμε, ξεκινά μία διαδικασία, περνούν τρία χρόνια και μετά θα φέρουμε και μία διάταξη, που θα τους μονιμοποιήσει ως υπεράριθμους. 

Σελίδα 6516 

Αυτό, κύριε Υπουργέ, είναι το άκρον άωτον της πολιτικής φαυλότητας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, εξέφρασα τη λύπη του Υπουργείου και το εννοούσα. Πρέπει να σας πω όμως κάτι, ότι από την πλευρά μας, από την πλευρά της πολιτικής ηγεσίας, δεν υπάρχει ουδεμία παράλειψη.

Μόλις το Υπουργείο έλαβε γνώση όλων αυτών των καταγγελιών προέβη σε όλες εκείνες τις ενέργειες που έπρεπε να προβεί. Το θέμα έχει παραπεμφθεί στον εισαγγελέα...

ΓΕΩΡΓΙΟΣ ΣΟΥΡΛΑΣ: Για την Επιτροπή όχι, όμως, κύριε Υπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Συνεστήθη Επιτροπή και οι εντολές προς την Επιτροπή ήταν πάρα πολύ αυστηρές και είναι αυστηρές. Και σήμερα πρέπει να σας πω ότι τους είπα "προτιμώ να μην εκδικάσετε γρήγορα τις ενστάσεις, προτιμώ να γίνει εξονυχιστικός έλεγχος, έτσι ώστε να μην έχουμε κανένα παρατράγουδο πάλι μ' αυτήν τη διαδικασία".

Πρέπει να σας πω, όμως κάτι, κύριε Σούρλα. Μπορεί να μη το πιστέψετε, ίσως να είναι η μοναδική περίπτωση, που πραγματικά παραβιάστηκαν οι διατάξεις του ν.2190/94. 'Εχουν υποβληθεί άπειρες ενστάσεις μετά την εφαρμογή του ν.2190 και ελάχιστες περιπτώσεις παρατυπιών ανευρέθηκαν. 

Να μην ισοπεδώνουμε και να μη κατηγορούμε συλλήβδην τις διαδικασίες του ν. 2190 μ' ένα ατυχές περιστατικό, που πράγματι είναι ατυχές. Γι' αυτό σας είπα ότι από πλευράς του Υπουργείου Υγείας και Πρόνοιας θα γίνει ο,τιδήποτε και αν υπάρχουν ευθύνες θα προσπαθήσουμε να αποδοθούν. Προσπαθούμε, εν πάση περιπτώσει, να διαφυλάξουμε το κύρος και των διαδικασιών και του νόμου, έτσι ώστε να μπορούμε να μιλάμε στην ελληνική κοινωνία ότι υπάρχει μια αξιοκρατική διαδικασία και μια διαφάνεια.

Νομίζω, ότι οι τελευταίες προσλήψεις, οι πεντέμισι χιλιάδες προσλήψεις αυτό το μήνυμα έστειλαν. Από τις ενστάσεις ελάχιστες δικαιώθηκαν.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 3410/17.4.97 ερώτηση του Βουλευτή του Κομμουνιστικού Κόμματος Ελλάδας κ. Αχιλλέα Κανταρτζή προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την έγκαιρη λειτουργία του Περιφερειακού Νοσοκομείου Θεσσαλίας.

H ερώτηση του κυρίου συναδέλφου σε περίληψη έχει ως εξής:

"Υπάρχει σοβαρότατος κίνδυνος μεγάλης καθυστέρησης και λειτουργίας του Πανεπιστημιακού Περιφερειακού Νοσοκομείου Θεσσαλίας από ευθύνη της Κυβέρνησης.

Τα δεδομένα είναι τα εξής:

Σε δηλώσεις του κατά την πρόσφατη επίσκεψή του στη Θεσσαλία ο Πρωθυπουργός κ. Σημίτης διαβεβαίωσε ότι μέχρι τον Οκτώβριο του 1997 θα λειτουργήσει.

Για να γίνει, όμως η παραπάνω δέσμευση θάπρεπε ήδη να έχει ξεκινήσει η διαδικασία πρόσληψης του αναγκαίου ιατρικού, νοσηλευτικού κ.λπ. προσωπικού.

Προϋπόθεση για να ξεκινήσει αυτή η διαδικασία είναι να ολοκληρωθεί η διαδικασία έγκρισης του οργανισμού του Νοσοκομείου, πράγμα όμως που μέχρι σήμερα δεν έγινε.

Ερωτώνται οι κύριοι Υπουργοί:

- Εάν και πότε θα ολοκληρωθεί η έγκριση του οργανισμού του Περιφερειακού Νοσοκομείου Θεσσαλίας.

- Πότε θα γίνει η προκήρυξη για την πρόσληψη του αναγκαίου προσωπικού και 

- Πότε θα αρχίσει η λειτουργία του Νοσοκομείου.

- Τι κονδύλια προβλέπονται στον Προϋπολογισμό του Υπουργείου Υγείας ή στον κρατικό προϋπολογισμό για προσλήψεις προσωπικού εντός του 1997".

Ο Υφυπουργός Υγείας και Πρόνοιας, κ. Εμμανουήλ Σκουλάκης, έχει το λόγο.

Και εδώ η επιτάχυνση της διαδικασίας μπορεί να οδηγήσει στα αποτελέσματα που καταγγέλθηκαν προηγουμένως, πρόσληψης του προσωπικού.

Ορίστε, έχετε το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, το σχέδιο της κοινής Υπουργικής απόφασης για την έκδοση του οργανισμού του Πανεπιστημιακού Νοσοκομείου Λάρισας συνολικής ετήσιας δαπάνης πέντε δισεκατομμυρίων εκατό εκατομμυρίων, έχει υπογραφεί από τον Υπουργό Υγείας στις 30.8.96 και διαβιβάστηκε για πρώτη φορά στο Υπουργείο Οικονομικών στις 4.9.96.

Στη συνέχεια και αφού δόθηκαν διευκρινιστικά στοιχεία, όπως ζητήθηκαν προφορικά από το Υπουργείο Οικονομικών, το παραπάνω Υπουργείο με έγγραφό του στις 16.12.96 μας επέστρεψε το σχέδιο της απόφασης ανυπόγραφο.

Η Υπηρεσία μας στις 5.2.97 διεβίβασε εκ νέου το σχέδιο της απόφασης στο Υπουργείο Οικονομικών, μέσω της Διεύθυνσης Οικονομικών του Υπουργείου μας όπου και βρίσκεται μέχρι σήμερα. 

Σημειώνουμε, ότι με το 2904/13.3.1997 έγγραφό μας, δόθηκαν επιπλέον διευκρινιστικά για τη δαπάνη του εν λόγω υπό έκδοση οργανισμού. 'Εκτοτε αναμένεται η υπογραφή από το Υπουργείο Οικονομικών.

Εκείνο που έχω να σας διαβεβαιώσω, κύριε Πρόεδρε και αγαπητοί συνάδελφοι, είναι ότι από πλευράς Υπουργείου Υγείας και Πρόνοιας, έχουν εξασφαλιστεί οι πιστώσεις των 2,1 δισεκατομμυρίων για τη λειτουργία του Nοσοκομείου το 1997 και ο προϋπολογισμός αυτός έχει έγκριθεί από τη νομαρχιακή αυτοδιοίκηση της Λάρισας. 

Θέλω να πιστεύω, ότι είναι η τελευταία φορά που το θέμα της υπογραφής του οργανισμού του Περιφερειακού Πανεπιστημιακού Νοσοκομείου της Λάρισας συζητείται στη Βουλή. Θέλω να πιστεύω ότι αυτές τις μέρες θα υπογράψει ο Υφυπουργός των Οικονομικών, ο κ. Χριστοδουλάκης, τον οργανισμό,να υπογραφεί και από τον Υπουργό Δημόσιας Διοίκησης και Αποκέντρωσης έτσι ώστε στη συνέχεια να προχωρήσουμε στη σύσταση θέσεων και πολύ σύντομα να αρχίσουμε τις προκηρύξεις.

Για το 1997 πάντως έχουν εξασφαλιστεί οι πιστώσεις και νομίζω ότι οι διαδικασίες βρίσκονται προς το τέλος τους έτσι ώστε σύντομα να προκηρύξουμε τις θέσεις.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Δεν είναι η πρώτη φορά βέβαια που το θέμα του Πανεπιστημιακού Νοσοκομείου Θεσσαλίας έρχεται σ' αυτήν τη Βουλή και πολύ φοβάμαι από την απάντηση που έδωσε ο κύριος Υπουργός ότι δεν θα είναι και η τελευταία. Γιατί -λυπάμαι που θα το πω, αλλά πρέπει να το πω- πολύ θυμίζουν οι απαντήσεις της Κυβέρνησης στις συνεχείς ερωτήσεις την κολοκυθιά που παίζουν τα μικρά παιδιά.

Σε ερώτηση του Νοέμβριου μήνα, απαντά το Υπουργείο Υγείας και συγκεκριμένα ο κ. Κοτσώνης. Το Υπουργείο Υγείας έχει ζητήσει για τον προϋπολογισμό του 1997, επτά δισεκατομμύρια δραχμές ώστε να μπορέσει το νοσοκομείο να λειτουργήσει μέσα στο 1997. Μας λέει ο κύριος Υπουργός σήμερα ότι έχουν εξασφαλισμένα διόμισι δισεκατομμύρια πιστώσεις.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Λιγότερο, 2,1.

ΑΧΙΛΛΕΥΣ ΚΑΝΤΑΡΤΖΗΣ: Ακόμη χειρότερα, 2,1. 

Και ακόμη ότι επικαλέστηκε την αλληλογραφία του Υπουργείου Οικονομικών. 'Εχουμε όμως το έγγραφο του Υπουργού Οικονομικών με ημερομηνία 30 Απριλίου 1997, στο οποίο λέει ότι δεν μπορεί να υπογραφεί ο κανονισμός αν δεν εξασφαλιστούν τα πεντέμισι δισεκατομμύρια δραχμές που είναι αναγκαία και για τη φετινή χρονιά αλλά και για την επόμενη πενταετία.

Γιατί τα αναφέρω αυτά, κυρίες και κύριοι συνάδελφοι; Για ένα λόγο. Κατ' αρχήν από την Κυβέρνηση πρέπει να γίνει καθαρό, ότι αναλαμβάνει σοβαρότατες ευθύνες για το πετσόκομα των δαπανών για την υγεία και την πρόνοια. Λέει το Υπουργείο Οικονομικών, βρείτε πόρους μεταφέροντας κονδύ-

Σελίδα 6517 

λια από τον ένα τομέα στον άλλον. Αυτή είναι η απάντηση του κ. Χριστοδουλάκη. Το ένα είναι αυτό. 

Το δεύτερο ζήτημα είναι ότι, ενώ το Νοσοκομείο θα παραδοθεί τον Οκτώβριο του 1997, με το κλειδί στο χέρι, με τους ρυθμούς που πηγαίνουν στην καλύτερη περίπτωση δεν θα έχει προσληφθεί το αναγκαίο νοσηλευτικό, διοικητικό και τεχνικό προσωπικό πριν από το τέλος του 1998. Και γεννάται σοβαρό πρόβλημα δεδομένου ότι η κατασκευάστρια εταιρεία έχει την υποχρέωση να εκπαιδεύσει το προσωπικό στα μηχανήματα μόνο για ενάμιση χρόνο. Οπότε αυτή η υποχρέωσή της πηγαίνει περίπατο.

Αναλαμβάνει λοιπόν, σοβαρότατες ευθύνες η Κυβέρνηση για την καθυστέρηση της λειτουργίας του Νοσοκομείου στη Θεσσαλία και ο λαός της περιοχής μας, οι μαζικές του οργανώσεις δεν θα μείνουν απαθείς με σταυρωμένα τα χέρια απέναντι σ' αυτήν την τακτική της Κυβέρνησης.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δυο λόγια, κύριε Πρόεδρε. Δεν έχω να σας πω τίποτε άλλο παρά ό,τι από πλευράς του Υπουργείου Υγείας και Πρόνοιας θα κάνουμε ότι μπορούμε έτσι ώστε η διαδικασία έγκρισης του οργανισμού να ολοκληρωθεί σύντομα και να προχωρήσουμε στη σύσταση των θέσεων προσωπικού.

Σας είπα και -επαναλαμβάνω- ελπίζω και εύχομαι να είναι η τελευταία φορά -εκτός αν υποβληθεί την άλλη βδομάδα- που το θέμα της ανάπτυξης του Περιφερειακού Νοσοκομείου της Λάρισας θα έρθει στη Βουλή.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 2116/29.1.97 ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τον Υπουργό Υγείας και Πρόνοιας, σχετικά με την τοποθέτηση μονίμου ιατροδικαστού στο Γενικό Περιφερειακό Νοσοκομείο Λάρισας.

Η ερώτηση έχει ως εξής:

"Στο Νοσοκομείο Λάρισας υπήρχε μέχρι το Δεκέμβριο του 1996, ιατρός με εξειδίκευση ιατροδικαστή, ο οποίος υπηρετώντας υποχρεωτικά σαν αγροτικός ιατρός στην περιοχή της Λάρισας, βοηθούσε στο να λυθεί το χρονίζον πρόβλημα ιατροδικαστικών εξετάσεων, που γίνονται κατά κόρον στο Γενικό Περιφερειακό Νοσοκομείο, στηρίζοντας κατ' αυτόν τον τρόπο την καλή του λειτουργία. Η αποχώρησή του από το Νοσοκομείο δημιούργησε και επανέφερε στην επιφάνεια το χρονίζον πρόβλημα του Νοσοκομείου με την έλλειψη εξειδικευμένου ιατροδικαστή με άμεση συνέπεια να παρατηρούνται πολλαπλές καθυστερήσεις στις ιατροδικαστικές εκθέσεις, όπως επίσης και καθυστερήσεις στις διαπιστώσεις τυχόν εγκληματικών ενεργειών και γενικότερων άλλων προβλημάτων, παράλληλα με τη δυσκολία στην εκπαίδευση που από δω και πέρα θα παρουσιάζεται στους φοιτητές της Ιατρικής Σχολής.

Ερωτάται ο κύριος Υπουργός:

Είναι διατεθειμένη η Κυβέρνηση να προχωρήσει στην τοποθέτηση μόνιμου εξειδικευμένου ιατροδικαστή στο Νοσοκομείο, προκειμένου να στηρίξει μ' αυτόν τον τρόπο την καλή λειτουργία του, μια που το Γενικό Περιφερειακό Νοσοκομείο της Λάρισας εξυπηρετεί λόγω της χωροταξιακά νευραλγικής του θέσης το μεγαλύτερο γεωγραφικά κομμάτι της Θεσσαλίας;"

Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, πράγματι στο Νοσοκομείο της Λάρισας υπήρχε μέχρι το Δεκέμβριο του 1996 ιατρός με εξειδίκευση ιατροδικαστή, ο οποίος υπηρετούσε σαν αγροτικός γιατρός στην υπηρεσία υπαίθρου και πράγματι εξυπηρετούσε όλα τα περιστατικά τα οποία είχαν ανάγκη ιατροδικαστικής εξέτασης. Δυστυχώς, με απόφαση του Ελεγκτικού Συνεδρίου, δεν μπορεί να παραταθεί η θητεία ειδικευμένων αγροτικών ιατρών και έτσι βγήκε στην επιφάνεια ένα θέμα, που είναι σοβαρό για την περιοχή σας.

Σήμερα, αυτά τα περιστατικά που έχουν ανάγκη ιατροδικαστικών εξετάσεων, όπως γίνεται σε πολλές περιοχές της Χώρας, εξυπηρετούνται από τους γενικούς χειρουργούς. 

Πρέπει να σας πω ότι η σύσταση νέων θέσεων ιατροδικαστών στα νοσοκομεία γίνεται με προεδρικά διατάγματα, όπως προβλέπεται από τις διατάξεις του άρθρου 123 του 2071/92. Το αίτημα του Νοσοκομείου της Λάρισας και άλλων Νοσοκομείων συνεξετάζονται και είμαι στην ευχάριστη θέση να σας πω ότι προωθείται προεδρικό διάταγμα για τη σύσταση θέσεων και ελπίζω να μην καθυστερήσει. Είστε από εκείνους που έχουν φέρει δύο, τρεις φορές τα θέματα της Λάρισας. Είναι θέμα όχι μόνο του Υπουργείου Υγείας, αλλά και άλλων συναρμόδιων Υπουργείων, όπως των Υπουργείων Οικονομικών, Δημόσιας Διοίκησης και Αποκέντρωσης και Δικαιοσύνης. Από πλευράς δικής μας πάντως, ήδη προωθείται το προεδρικό διάταγμα.

'Οσον αφορά το ότι δεν υπάρχει ιατροδικαστική έδρα στη Λάρισα, μια που έχετε Ιατρική Σχολή -είναι αλήθεια ότι υπάρχει μόνο στην Αθήνα, Θεσσαλονίκη, στην Πάτρα και στο Ηράκλειο- είναι θέμα του Υπουργείου Παιδείας. Από κοινού να το δούμε και από δικής μας πλευράς, θα βοηθήσουμε προς την κατεύθυνση να συσταθεί ιατροδικαστική υπηρεσία στην Ιατρική Σχολή του Πανεπιστημίου της Λάρισας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γαρουφαλιάς έχει το λόγο.

ΓΕΩΡΓΙΟΣ ΓΑΡΟΥΦΑΛΙΑΣ: Κατ' αρχάς θα ήθελα να επισημάνω την καλή διάθεση που δείχνει ο κύριος Υπουργός απέναντι σε ένα πραγματικά σημαντικό πρόβλημα για τη Θεσσαλία και ιδιαίτερα για το νευραλγικό Νομό της Λάρισας, που λόγω της ιδιαιτερότητάς του ότι μέσα από το Νομό περνά ο εθνικός δρόμος, το ότι έχουμε μία φυλακή, η οποία είναι υπερπλήρης, που περνά εκκρηκτικές στιγμές αυτές τις μέρες, ιδιαίτερα με την παρουσία των λαθρομεταναστών και των Αλβανών κρατουμένων, το ότι είναι εφετειακή έδρα η Λάρισα, το ότι υπάρχει έδρα της Ιατρικής Σχολής του Πανεπιστημίου της Θεσσαλίας και το ότι το Περιφερειακό Πανεπιστημιακό Νοσοκομείο δέχεται πάρα πολλά περιστατικά που χρήζουν της βοήθειας ενός ιατροδικαστή, αποτελεί ένα κορυφαίο πρόβλημα. Πραγματικά δημιουργεί τεράστια δυσλειτουργία στο Περιφερειακό Νοσοκομείο της Λάρισας, η έλλειψη αυτής της ειδικότητας ιατρού. Είναι γεγονός ότι μέχρι το Δεκέμβριο του 1996 η συγκυρία έφερε έναν αγροτικό γιατρό εξειδικευμένο να είναι κοντά μας και να εξυπηρετεί τις ανάγκες της περιφέρειας.

Τα πράγματα όμως έχουν πάρει τραγική διάσταση, γιατί οι λίγοι γιατροί που υπηρετούν και είναι χειρούργοι, στον τομέα τον αντίστοιχο της χειρουργικής του νοσοκομείου, είναι πραγματικά στη δεινή θέση μέσα στις πολλές τους υποχρεώσεις να ασκούν και μία αρμοδιότητα που πραγματικά δεν είναι της ειδίκευσής τους.

Ο κύριος Υπουργός με την ευγένειά του και την απάντησή του μας δείχνει το δρόμο με τον οποίο μπορούν να γίνουν οι προσλήψεις. Εμείς τον δρόμο τον ξέρουμε. Δεν ξέρουμε όμως ποια είναι η βούληση της Κυβέρνησης και κατά πόσο θέλει η Κυβέρνηση αυτήν τη στιγμή να μην ταλαιπωρείται και ο ιατρικός κόσμος της Λάρισας και θέλει πραγματικά να στηρίξει και να υποστηρίξει τη λειτουργία της Ιατρικής Σχολής στην πραγματική της διάσταση, βοηθώντας τους φοιτητές να εξειδικεύονται και να επιμορφώνονται σε θέματα μέσα στο νοσοκομείο, έχοντας εξειδικευμένους επιστήμονες στο συγκεκριμένο τομέα.

Εύχομαι το αίτημα του Νοσοκομείου Λάρισας που εκκρεμεί εδώ και πάρα πολύ καιρό να μη χρειαστεί, κύριε Υπουργέ, να έρθει πάλι με ερώτηση και να κουβεντιάζουμε το ίδιο θέμα μέχρι το κλείσιμο της Βουλής.

Παρακαλώ η πρότασή σας, η προτροπή σας και η η καλή πίστη και διάθεση να υλοποιηθούν το ταχύτερο δυνατόν όχι όπως πριν από λίγο δείξαμε και αναδείξαμε μέσα στην ίδια την Αίθουσα, πρόβλημα που υπάρχει με το Περιφερειακό Νοσοκομείο που ακόμα μέχρι και σήμερα το θέμα της λειτουργίας του δεν έχει προχωρήσει ουσιαστικά.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω στο Σώμα ότι από τα Δυτικά Θεωρεία παρακολουθούν τη συνεδρίασή μας είκοσι εννιά μαθητές και δύο συνοδοί-καθηγητές από το Δ' Γυμνάσιο

Σελίδα 6518 

Ζωγράφου Αττικής, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΥ ΒΕΝΙΖΕΛΟΥ". Τους καλωσορίζουμε στο Κοινοβούλιο.

(Χειροκροτήματα από όλες τις Πτέρυγες της Βουλής)

Ο Υπουργός Υγείας και Πρόνοιας έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Οπως σας είπα και πριν, το Υπουργείο Υγείας και Πρόνοιας, αναγνωρίζοντας την αναγκαιότητα αυτής της υπηρεσίας, προχωρεί στην έκδοση του προεδρικού διατάγματος. Αυτά μπορούμε από πλευράς Υπουργείου Υγείας να κάνουμε. Θα προωθήσουμε το προεδρικό διάταγμα στους αρμόδιους υπουργούς και θα πιέσουμε με όσες δυνατότητες έχουμε να συσταθούν αυτές οι θέσεις και να τις προκηρύξουμε. Τις έχει ανάγκη η περιοχή και πιστεύω ότι θα τα καταφέρουμε.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των αναφορών και ερωτήσεων δευτέρου κύκλου.

Πρώτη είναι η με αριθμό 3089/2.4.97 ερώτηση του Βουλευτή της Νέας Δημοκρατίας κ. Γεράσιμου Γιακουμάτου, προς τον Υπουργό Υγείας και Πρόνοιας, σχετικά με την ανάθεση των καθηκόντων του διευθυντή της χειρουργικής κλινικής του Γενικού Νοσοκομείου Κεφαλονιάς, η οποία σε περίληψη έχει ως εξής:

"Στη χειρουργική κλινική του Γενικού Νοσοκομείου Νομού Κεφαλονιάς υπηρετούν σήμερα οι χειρούργοι επιμεληταί Α' κύριοι Μαυρίδης Γεώργιος και Καλίνικος Αλέξανδρος. Λόγω ελλείψεως οργανισμού διευθυντού από τον Ιανουάριο του '95 στις 18 Φεβρουαρίου 1997 καθήκοντα διευθυντεύοντα ασκούσε ο κ. Μαυρίδης Γεώργιος, ο οποίος σύμφωνα με τις διατάξεις του ν.2194/94 έχει πολύ περισσότερα ποιοτικά προσόντα αλλά και είναι αρχαιότερος στον κατεχόμενο βαθμό απ' το συνάδελφό του κατά επτά χρόνια.

Αιφνίδια το Δ.Σ. του Νοσοκομείου, χωρίς καν την τυπική πρόταση της επιστημονικής επιτροπής, προχώρησε στην καθαίρεση του κ. Μαυρίδη και ανέθεσε τη διεύθυνση της κλινικής στον κ. Καλίνικο.

Η μεθοδευμένη παντελώς αναιτιολόγητη και κατά παράβαση κάθε έννοιας ηθικής και δικαίου απόφαση του Δ.Σ. είναι κατάφωρα παράνομη και καταχρηστική. Αντιστρατεύεται ευθέως τις διατάξεις του ν.2194/94, αλλά και συναφών διατάξεων.

Το γεγονός αυτό, προκάλεσε την εντονότατη αντίδραση του συνόλου των ιατρών του νοσοκομείου, αλλά και των κατοίκων της Κεφαλονιάς, της δυσαρέσκειας των οποίων καθημερινά γίνομαι δέκτης.

Ερωτάται ο κύριος Υπουργός:

Θα προβείτε σε άμεσες ενέργειες, όπως αποκαταστήσετε τη νομιμότητα αλλά και το κύρος του ΕΣΥ που στις ακριτικές ιδιαίτερα περιοχές είναι απόλυτα επιβεβλημένο;"

Ο Υφυπουργός Υγείας και Πρόνοιας έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, πράγματι στη χειρουργική κλινική του Γενικού Νοσοκομείου Κεφαλονιάς υπάρχουν προβλήματα τα οποία γνωρίζει το Υπουργείο και με πολύ λεπτούς χειρισμούς προσπαθεί να μην οξύνει τα πράγματα, γιατί δεν είναι τόσο απλά όσο σας τα παρουσίασαν.

Η απόφαση για ανάθεση στο γιατρό Καλλίνικο καθήκοντα διευθυντού, έγινε μετά από ομόφωνη-προσέξτε το αυτό- πρόταση της Επιστημονικής Επιτροπής. Υπήρχαν προβλήματα τα οποία οφείλοντο στη διαμάχη, η οποία είχε αναπτυχθεί ανάμεσα στους δύο γιατρούς.

Σας διαβάζω ένα απόσπασμα για να δείτε πως δεν είναι έτσι τα πράγματα, όπως καμιά φορά μας ενημερώνουν κάποιοι φίλοι μας.Αυτό αναφέρεται σε εσας. Λέει το απόσπασμα: "Η μόνη περίοδος ηρεμίας και εύρυθμης λειτουργίας της χειρουργικής κλινικής του νοσοκομείου μας, υπήρξε η περίοδος εκείνη κατά την οποία ο γιατρός ευρίσκετο σε εκπαιδευτική άδεια". Αυτό τα λέγει όλα.

Εν πάση περιπτώσει εκείνο το οποίο εγώ έχω να σας πω και είναι ευχάριστο -αυτό νομίζω ότι ικανοποιεί και εσας- είναι ότι με την υπ' αριθ. 8090/14.4.97 απόφασή μας προκηρύξαμε τη θέση του διευθυντή χειρουργικής και πιστεύουμε, ότι με την πλήρωσή της, όλα τα προβλήματα που υπάρχουν στη λειτουργία της χειρουργικής κλινικής του νοσοκομείου θα αμβλυνθούν και έτσι δεν θα υπάρχει κανένα πρόβλημα.

'Οσον αφορά για το ποιος έχει δίκαιο, αν έχει ο κ.Μαυρίδης ή ο κ.Καλλίνικος, εμάς εκείνο που μας ενδιαφέρει είναι η εύρυθμη λειτουργία του νοσοκομείου. Αυτό πιστεύω, ότι ενδιαφέρει και εσας και αυτό επιδιώκετε και με την ερώτησή σας. Σας διαβεβαιώνω δε ότι προς αυτήν την κατεύθυνση κινείται το Υπουργείο, να καταλαγιάσουν, δηλαδή, τα πνεύματα, να διορισθεί δηλαδή χειρουργός -ελπίζω να υπάρξει προσέλευση χειρούργου-έτσι ώστε να μην υπάρχουν προβλήματα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Γιακουμάτος έχει το λόγο.

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, θα αρχίσω από εκεί που τελείωσε ο κύριος Υπουργός, για να τονίσω, ότι σήμερα οι λέξεις έχουν χάσει την έννοιά τους. Το πρόβλημα είναι κύριε Υπουργέ η δυσκαμψία που υπάρχει στο ΕΣΥ, διότι από το Γενάρη του 1995 έχετε να προκηρύξετε τη θέση του διευθυντού και έρχεσθε μετά από δυό χρόνια για να μας πείτε το "ευχάριστο". Αυτό δεν είναι ευχάριστο. Είναι ένα σημαντικό μήνυμα για το γεγονός, ότι έχουμε ένα κράτος δυσκίνητο και για το γεγονός, ότι από το 1985, εδώ και δώδεκα χρόνια -ανάθεμα στην τύχη του 'Ελληνα αρρώστου-έχουμε ένα ΕΣΥ δύσκαμπτο . Δεν θα έπρεπε η σημερινή ημέρα να είναι τιμητική για τον Υπουργό, αλλά θλιμμένη, διότι σήμερα γίνονται καταγγελίες στη Βουλή από όλες τις Πτέρυγες της Βουλής για κομματικές παρεμβάσεις και για εναγκαλισμό του Κόμματοςστον τομέα της υγείας. Αυτό το "θα" και "θα" θα σταματήσει κάποτε κύριε Υπουργέ; Διότι μιλάμε για το πολυτιμότερο αγαθό του πολίτη, που είναι η υγεία.

Για μένα, κύριε Υπουργέ, το ζητούμενο δεν είναι εάν έχει δίκαιο ο ένας ή ο άλλος. Το θέμα είναι ότι οι ψυχώσεις του ΠΑΣΟΚ του 1982 και του 1985, όπως ανέφερε χθες και ο Αρχηγός της Αξιωματικής Αντιπολιτεύσεως, θα εξαλειφθούν; Το παιδί αυτό της 3ης του Σεπτέμβρη, έχει επιτέλους τη δύναμη να αφήσει τη μάσκα του εκσυγχρονιστή και να δείξει το αληθινό πρόσωπο; Και ποιο είναι το αληθινό πρόσωπο; 'Οτι η ορεινή και νησιώτικη Ελλάδα στερείται σήμερα υπηρεσιών υγείας. Σήμερα ο 'Ελληνας πολίτης της υπαίθρου δεν έχει γιατρούς. Εδώ είναι και το ζήτημα της αποκέντρωσης. ' Ενα μεγάλο νησί, όπως είναι η Κεφαλλονιά, δεν έχει επανδρωμένη αυτήν την καίρια θέση με γιατρό, με αποτέλεσμα να κινδυνεύουν καθημερινά πάρα πολλοί άνθρωποι. Και αυτή η ευθύνη δεν ανήκει αποκλειστικά σε σας, αλλά οφείλεται στο ανύπαρκτο κράτος, στην ανύπαρκτη κυβέρνηση, οι αγκυλώσεις της οποίας δεν την αφήνουν να δει κατάματα το πρόβλημα της υγείας του Ελληνικού Λαού.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Υγείας και Πρόνοιας κ. Μανώλης Σκουλάκης, έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εγώ δεν θα μπερδέψω ούτε την 3η Σεπτέμβρη, ούτε θα σας παρακολουθήσω στους υψηλούς τόνους με τους οποίους παρουσιάσατε τα επιχειρήματά σας, ούτε θέλω να κάνω παρελθοντολογία. Θα σας πω όμως κάτι που δεν το ξέρετε.

Η πρώτη απόσπαση του γιατρού του δεύτερου χειρουργού -γιατί εκεί είναι δύο χειρουργοί- έγινε το 1990, παρά την αντίθετη άποψη του Διοικητικού Συμβουλίου και με απευθείας απόσπαση από το Υπουργείο Υγείας και Πρόνοιας, όπως τουλάχιστον με ενημερώνει το Διοικητικό Συμβούλιο.

Αγαπητοί συνάδελφοι, ποτέ δεν εμφανιστήκαμε στο Κοινοβούλιο και να πούμε ότι λύσαμε τα προβλήματα της υγείας του Ελληνικού Λαού και ιδιαίτερα εκείνα που έχουν σχέση με τις ελλείψεις προσωπικού.

Πάντως εμείς, παρά τις οικονομικές δυσκολίες που περνάμε και παρά την απαγόρευση των προσλήψεων, καταφέραμε το 1996 και το 1997 συνολικά να προσθέσουμε στο υγειονομικό σύστημα της Χώρας έντεκα χιλιάδες θέσεις ιατρικού και νοσηλευτικού προσωπικού. Δεν είναι ευκαταφρόνητος ο αριθμός, υπάρχουν και άλλες κενές θέσεις, αλλά αν συνεχί-

Σελίδα 6519 

σουμε με αυτούς τους ρυθμούς στην τετραετία που έχουμε μπροστά μας, νομίζω ότι πάρα πολλά κενά θα έχουν καλυφθεί και δεν θα υπάρχουν αυτά τα προβλήματα.

Πρέπει να σας πω όμως, ότι με τις διατάξεις που ψηφίζουμε και με τη δυνατότητα που έχει ο Υπουργός, σε άκαρπες προκηρύξεις, χωρίς καμιά διαδικασία, να διορίζει γιατρό, ιδιαίτερα σε νησιωτικές και ακριτικές περιοχές από τη λίστα του ΟΑΕΔ ειδικευμένους γιατρούς, αυτό θα μας λύσει τα χέρια και ελπίζουμε να ψηφιστεί ο νόμος αυτός γρήγορα, έτσι ώστε το καλοκαίρι που έχουμε ειδικά μεγάλες ανάγκες στα νησιά, να μην υπάρξουν αυτά τα προβλήματα.

ΠΡΟΕΔΡΕΥΩΝ (Παναγιώτης Ν. Κρητικός):Κύριοι συνάδελφοι, ολοκληρώθηκε η συζήτηση των ερωτήσεων και αναφορών και θα διακόψουμε δι' ολίγον προκειμένου να εισέλθουμε στην ειδική ημερήσια διάταξη "Ημέρα Μνήμης Ελευθερίου Βενιζέλου και απονομή βραβείων για το έτος 1996".

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβανει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Σελίδα 6520 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.

Εισερχόμαστε στην 

ΕΙΔΙΚΗ ΗΜΕΡΗΣΙΑ ΔΙΑΤΑΞΗ

ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ

Ειδική συνεδρίαση της Ολομέλειας της Βουλής με θέμα: "Ημέρα Μνήμης Ελευθερίου Βενιζέλου και απονομή βραβείων για το έτος 1996".

'Οπως γνωρίζετε, με την ομόφωνη απόφαση της Βουλής της 16ης Μαρτίου 1989, ύστερα από πρόταση του αειμνήστου Γιάννη Αλευρά, καθιερώθηκε βραβείο, με την ονομασία "Μνήμη Ελευθερίου Βενιζέλου" που θα απονέμεται στο πλαίσιο ετήσιου διαγωνισμού, για τη συγγραφή επιστημονικής μελέτης με σκοπό την προαγωγή των κοινοβουλευτικών θεσμών.

Στο διαγωνισμό που η Βουλή των Ελλήνων προκήρυξε, για το 1996, με θέμα το νομοθετικό έργο του Ελευθερίου Βενιζέλου κατά την περίοδο 1911-1920, στα πλαίσια της μεταρρυθμιστικής του πολιτικής και στα κοινωνικοπολιτικά δεδομένα της εποχής υπεβλήθησαν έξι μελέτες.

Η κριτική επιτροπή για την απονομή του βραβείου, που συγκροτήθηκε με την υπ' αριθμ.171/131 από 16 Ιανουαρίου 1997 απόφαση, αποτελείται από τον κ. Παναγιώτη Κρητικό, Α' Αντιπρόεδρο της Βουλής ως Πρόεδρο, τον καθηγητή και ακαδημαϊκό κ. Κωνσταντίνο Δεσποτόπουλο, τον καθηγητή και ακαδημαϊκό επίσης κ. Αριστόβουλο Μάνεση, Πρόεδρο του Επιστημονικό Συμβουλίου της Βουλής, τον καθηγητή του τμήματος Ιστορίας και Αρχαιολογίας του Πανεπιστημίου Ιωαννίνων, κ. Γεώργιο Πλουμίδη και τον καθηγητή του Τμήματος Νομικής του Αριστοτελείου Πανεπιστημίου Θεσσαλονίκης κ. Παύλο Πετρίδη.

Η επιτροπή αυτή, στην από 14 Μαρτίου 1997 εισήγηση-πρότασή της, που είναι διατυπωμένη στο υπ' αριθμ. 2 Πρακτικό, αναφέρει ότι από τις έξι μελέτες που υποβλήθηκαν για το θέμα της προκήρυξης του διαγωνισμού του έτους 1996, έκρινε ότι: 

Η μελέτη που ανήκει στον κ. Νικόλαο Τσίρο, Μύλου 8 Κυψέλη, δεν πληροί τις προϋποθέσεις απονομής βραβείου, αλλά επαίνου.

Η μελέτη που ανήκει στην κα Ελευθερία Βιστάκη, Βώνου 4 Νεάπολη, επίσης πληροί τις προϋποθέσεις απονομής της πρώτης εύφημης μνείας.

Η μελέτη που ανήκει στον κ. Σπύρο Κρεμεζή, πληροί τις προϋποθέσεις απονομής της δεύτερης εύφημης μνείας.

Η μελέτη που ανήκει στον κ. Παναγιώτη Μητρούλια, Πυγμαλίωνος 8 Θησείο, πληροί τις προϋποθέσεις απονομής της τρίτης εύφημης μνείας.

Από τις λοιπές μελέτες, καμία δεν ανταποκρίνεται στο προβλεπόμενο, υψηλό ποιοτικό επίπεδο για την απονομή κάποιας διάκρισης.

Κατόπιν τούτων, η κριτική επιτροπή εισηγείται: 

Πρώτον, να χορηγηθεί, σύμφωνα με το άρθρο 4 του κανονισμού απονομής του βραβείου, οικονομική ενίσχυση ποσού διακοσίων πενήντα χιλιάδων δραχμών στον καθένα από τους διακριθέντες ως αποζημίωση για τις δαπάνες στις οποίες υποβλήθηκαν για την αναζήτηση στοιχείων, συγγραφή και παρουσίαση των μελετών αυτών στο διαγωνισμό.

Δεύτερον, το θέμα του επόμενου διαγωνισμού ορίζεται ως εξής: "Ο Ελευθέριος Βενιζέλος και η λειτουργία του πολιτεύματος στην περίοδο 1914-1920".

Ακόμη, η Επιτροπή εισηγείται, η εργασία που θα επιλεγεί για το πρώτο βραβείο, να βραβευθεί με το χρηματικό ποσό του ενός εκατομμυρίου τριακοσίων χιλιάδων δραχμών και το δεύτερο βραβείο να βραβευθεί με το χρηματικό ποσό των επτακοσίων χιλιάδων δραχμών.

Ερωτάται το Σώμα: Εγκρίνει το θέμα αυτό;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα, ενέκρινε ομόφωνα.

Επίσης, η κριτική επιτροπή εισηγείται την τροποποίηση του άρθρου 1 της απόφασης του Κανονισμού απονομής βραβείων για την προαγωγή των κοινοβουλευτικών θεσμών ως προς το χρόνο υποβολής των μελετών. Είναι προφανές, ότι η χρονική περίοδος του ενός έτους, η οποία περιορίζεται λόγω του μεσολαβούντος χρόνου ανακοινώσεως του βραβείου καταθέσεως των εργασιών, κρίσεως κλπ., δεν επαρκεί. Να μην γίνεται, δηλαδή, ο διαγωνισμός κάθε χρόνο, αλλά κάθε δύο χρόνια -να τροποποιηθεί δηλαδή η διάταξη αυτή του άρθρου 1- ώστε να παρέχεται και έγκαιρη ενημέρωση στους ενδιαφερομένους και να δίνεται περισσότερη άνεση χρόνου για τη συγγραφή της μελέτης με σκοπό τη βελτίωση του θεσμού.

Ερωτώ το Σώμα: Εγκρίνει αυτήν την τροποποίηση του Κανονισμού;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα ενέκρινε ομόφωνα.

Η σχετική εισήγηση-πρόταση της κριτικής επιτροπής να καταχωρισθεί στα Πρακτικά.

(Η παραπάνω εισήγηση-πρόταση έχει ως εξής:

..... ΕΠΙΤΡΟΠΗ

ΓΙΑ ΤΗΝ ΑΠΟΝΟΜΗ ΒΡΑΒΕΙΩΝ

ΜΕ ΤΗΝ ΟΝΟΜΑΣΙΑ "ΜΝΗΜΗ ΕΛΕΥΘΕΡΙΟΥ ΒΕΝΙΖΕΛΟΥ"

Προς τον κ. Πρόεδρο της Βουλής των Ελλήνων

ΕΙΣΗΓΗΣΗ - ΠΡΟΤΑΣΗ

Για τα βραβεία με την ονομασία "Μνήμη Ελευθερίου Βενιζέλου".

Η Κριτική Επιτροπή, που συγκροτήθηκε με την υπ' αριθμ. 171/131 από 16.1.1997 απόφασή σας και αποτελείται από τους κ.κ. Α' Αντιπρόεδρο της Βουλής, Παναγιώτη Κρητικό, ως Πρόεδρο,

Καθηγητή Κωνσταντίνο Δεσποτόπουλο, Ακαδημαϊκό, 

Καθηγητή Αριστόβουλο Μάνεση, Ακαδημαϊκό και Πρόεδρο του Επιστημονικού συμβουλίου της Βουλής των Ελλήνων,

Γεώργιο Πλουμίδη, Καθηγητή του Τμήματος ιστορίας και Αρχαιολογίας του Πανεπιστημίου Ιωαννίνων, 

Παύλο Πετρίδη, Καθηγητή του Τμήματος Νομικής του Αριστοτελείου Πανεπιστημίου Θεσσαλονίκης,

συνεδρίασε στις 29 Ιανουαρίου και 14 Μαρτίου 1997 (σχετικά πρακτικά υπ' αριθ. 1 και 2).

Η ανωτέρω κριτική Επιτροπή, αφού έλαβε υπ' όψη:

α. τις διατάξεις του Κανονισμού Απονομής Βραβείου για την προαγωγή των κοινοβουλευτικών θεσμών (ΦΕΚ 165Α'/16.6.1989, ΦΕΚ 53Α'/12.4.1993, ΦΕΚ 76Α'/11.5.1994).

β. το θέμα του διαγωνισμού: "Το νομοθετικό έργο του Ελευθερίου Βενιζέλου κατά την περίοδο 1911-1920 στα πλαίσια της μεταρρυθμιστικής του πολιτικής και στα κοινωνικοπολιτικά δεδομένα της εποχής".

γ. τις έξι (6) μελέτες (υπ'αριθμ.πρωτ. 1245 έως 1250) που υποβλήθηκαν στις 31.12.1996 για τα ως άνω βραβεία του διαγωνισμού που η Βουλή των Ελλήνων προκήρυξε (αριθ. πρωτ. 1750/1437/3.4.1996) για τη συγγραφή επιστημονικής μελέτης με σκοπό την προαγωγή των Κοινοβουλευτικών Θεσμών,

δ. την φιλότιμη προσπάθεια των διαγωνιζομένων,

Α. έκρινε ότι:

α. η μελέτη υπ'αριθμ. πρωτ. 1246/31.12.96, που ανήκει στον Νικόλαο Τσίρο, Μήλου 8, Κυψέλη, δεν πληροί τις προϋποθέσεις απονομής βραβείου αλλά μόνον επαίνου, και αιτιολογεί την απόφασή της ως ακολούθως: Η μελέτη αυτή είναι προσεγμένη και συγκριτκά καλύτερη των άλλων ως προς την πληρότητα. Η θεματογραφία καλύπτει όλο το φάσμα. Η ελληνόφωνη βιβλιογραφία του νομοθετικού έργου είναι πλήρης. Περιλαμβάνει όμως δυσανάλογα μεγάλη εισαγωγή, που μειώνει τη σημασία της εργασίας, όπως και δεν κάνει αναφορά σε ξένες νομοθεσίες, που χρησιμοποιήθηκαν από τον έλληνα νομοθέτη. Χρησιμοποιεί απόψεις ήδη δημοσιευμένες.

β. η μελέτη υπ'αριθ.πρωτ. 1248/31.12.96, που ανήκει στην Ελευθερία Βιστάκη, Βώνου 4, Νεάπολη, δεν πληροί τις προϋποθέσεις απονομής βραβείου αλλά μόνον της πρώτης εύφημης μνείας, και αιτιολογεί την ομόφωνη απόφασή της ως ακολούθως: Η μελέτη αυτή είναι επιμελημένη και προσεγμένη.

Σελίδα 6521 

Περιλαμβάνει εξαντλητική ενημέρωση για το νομοθετικό έργο της περιόδου. 'Εχει πλήρη εποπτεία των μεταρρυθμίσεων που έγιναν, αλλά συνάγει και άσχετα συμπεράσματα.

γ. Η μελέτη υπ'αριθ.πρωτ. 1250/31.12.96, που ανήκει στον Σπύρο Κρεμεζή, Αγ. Στεφάνου 13, ΤΚ 11363, δεν πληροί τις προϋποθέσεις της απονομής βραβείου αλλά μόνον της δεύτερης εύφημης μνείας, και αιτιολογεί την ομόφωνη απόφασή της ως ακολούθως: Η μελέτη αυτή είναι προσεγμένη. διακρίνεται από εκφραστική και εννοιακή άποψη, αλλά δεν έχει πληρότητα.

δ. Η μελέτη υπ'αριθ. πρωτ. 1247/31.12.1996, που ανήκει στον Παναγιώτη Μητρούλια, Πυγκαλίωνος 8, θησείο, δεν πληροί τις προϋποθέσεις απονομής βραβείου αλλά μόνον της τρίτης εύφημης μνείας και αιτιολογεί την ομόφωνη απόφασή της ως ακολούθως: Η μελέτη αυτή υπολείπεται των προηγουμένων, περιέχει ανακρίβειες και αμετροέπειες, εν τούτοις είναι η μόνη που χρησιμοποίησε αρχεία και είναι πολλάκις εύστοχη στην αποτίμηση και ερμηνεία των νομοθετικών κειμένων.

Εδώ πρέπει να σημειωθεί ότι όλες οι μελέτες έχουν αδυναμίες ως προς την διατύπωση και τη γλώσσα.

ε. Από τις λοιπές μελέτες καμία δεν ανταποκρίνεται στο προβλεπόμενο υψηλό ποιοτικό επίπεδο για την απονομή κάποιας διάκρισης.

Β. η Επιτροπή εισηγείται:

α) να χορηγηθεί οικονομική ενίσχυση ποσού 250.000 δραχμών στον καθένα από τους διακριθέντες ως αποζημίωση για τις δαπάνες στις οποίες υποβλήθηκαν για την αναζήτηση στοιχείων, συγγραφή και παρουσίαση των μελετών αυτών στον διαγωνισμό.

β) το θέμα του επόμενου διαγωνισμού ορίζεται ως εξής:

"Ο Ελευθέριος Βενιζέλος και η λειτουργία του πολιτεύματος στην περίοδο 1914-1920".

Το έργο που θα υποβληθεί πρέπει να είναι ανέκδοτο, βασισμένο σε ανέκδοτο ή εκδεδομένο υλικό, τεκμηριωμένο κατά τα διεθνώς κρατούντα (πηγές, βοηθήματα) και να παραθέτει τη σχετική με το θέμα βιβλιογραφία.

γ) Η εργασία που θα επιλεγεί για το α' βραβείο να βραβευθεί με το χρηματικό ποσό των 1.300.000 δρχ. και για το β' βραβείο με το χρηματικό ποσό των 700.000 δρχ.

δ) Την τροποποίηση τουάρθορυ 1 της απόφασης του Κανονισμού απονομής βραβείου για την προαγωγή των Κοινοβουλευτικών θεσμών ως προς τον χρόνο υποβολής των μελετών, δηλαδή ο διαγωνισμός να μην γίνεται κάθε χρόνο, αλλά κάθε δύο χρόνια, ώστε να παρέχεται έγκαιρη ενημέρωση στους ενδιαφερόμενους και να δίνεται περισσότερη άνεση χρόνου για τη συγγραφή της μελέτης με σκοπό τη βελτίωση του θεσμού.

Ο ΠΡΟΕΔΡΟΣ ΤΑ ΜΕΛΗ

ΤΗΣ ΚΡΙΤΙΚΗΣ ΕΠΙΤΡΟΠΗΣ

Καθ. Κ. ΔΕΣΠΟΤΟΠΟΥΛΟΣ

Ακαδημαϊκός

ΠΑΝ. ΚΡΗΤΙΚΟΣ Καθ. ΑΡ. ΜΑΝΕΣΗΣ

Α' ΑΝΤΙΠΡΟΕΔΡΟΣ ΤΗΣ ΒΟΥΛΗΣ Ακαδημαϊκός

Καθ. Γ. ΠΛΟΥΜΙΔΗΣ

Καθ. Π. ΠΕΤΡΙΔΗΣ

Αθήνα, 13-5-1997

Ακριβές αντίγραφο

από το πρωτότυπο

ο γραμματέας:"

ΠΡΟΕΔΡΟΣ (Απόστολος Κακλαμάνης): Καλείται ο κ. Νικόλαος Τσίρος για την απονομή του Επαίνου "Μνήμης Ελευθερίου Βενιζέλου" για τη συγγραφή της επιστημονικής του μελέτης με θέμα "Το Νομοθετικό 'Εργο του Ελευθερίου Βενιζέλου κατά την περίοδο 1911 με 1920 στα πλαίσια της μεταρρυθμιστικής του πολιτικής και στα κοινωνικοπολιτικά δεδομένα της εποχής". Στον κ. Τσίρο θα δοθεί και επιταγή διακοσίων πενήντα χιλιάδων δραχμών ως αποζημίωση για τις δαπάνες παρουσίασης της μελέτης του διαγωνισμού.

(Χειροκροτήματα απ'όλες τις Πτέρυγες)

(Στο σημείο αυτό ανέρχεται στην 'Εδρα ο κ. Νικόλαος Τσίρος και ο κύριος Πρόεδρος της Βουλής τον συγχαίρει και του απονέμει τον "Επαινο Μνήμης Ελευθερίου Βενιζέλου").

Καλείται η κα Ελευθερία Διστάκη για την απονομή εύφημης μνείας για τη συγγραφή της μελέτης με το ίδιο θέμα στον ίδιο διαγωνισμό. Στην κα Διστάκη θα δοθεί επίσης επιταγή διακοσίων πενήντα χιλιάδων δραχμών, ως αποζημίωση για τις δαπάνες παρουσίασης της μελέτης στο διαγωνισμό.

(Χειροκροτήματα απ'όλες τις Πτέρυγες)

(Στο σημείο αυτό ανέρχεται στην 'Εδρα η κα Ελευθερία Διστάκη και ο κύριος Πρόεδρος της Βουλής τη συγχαίρει και της απονέμει την εύφημη μνεία).

Καλείται ο κ. Κρεμεζής για την απονομή εύφημης μνείας για τη συγγραφή της επιστημονικής του μελέτης με το ίδιο θέμα στον ίδιο διαγωνισμό. Στον κ. Κρεμεζή θα δοθεί επίσης επιταγή διακοσίων πενήντα χιλιάδων δραχμών ως αποζημίωση για τις δαπάνες παρουσίασης της μελέτης στο διαγωνισμό.

(Χειροκροτήματα απ'όλες τις Πτέρυγες)

(Στο σημείο αυτό ανέρχεται στην 'Εδρα ο κ. Κρεμεζής και ο κύριος Πρόεδρος της Βουλής τον συγχαίρει και του απονέμει την εύφημη μνεία).

Στο σημείο αυτό καλείται επίσης ο κ. Μητρούλιας για την απονομή εύφημης μνείας για τη συγγραφή της επιστημονικής του μελέτης με το ίδιο θέμα στον ίδιο διαγωνισμό. Στον κ. Μητρούλια θα δοθεί επίσης επιταγή διακοσίων πενήντα χιλιάδων δραχμών, ως αποζημίωση για τις δαπάνες παρουσίασης της μελέτης του.

(Χειροκροτήματα απ'όλες τις Πτέρυγες)

(Στο σημείο αυτό ανέρχεται στην 'Εδρα ο κ. Μητρούλιας και ο κύριος Πρόεδρος της Βουλής τον συγχαίρει και του απονέμει την εύφημη μνεία).

Θέλω να συγχαρώ επίσης, εκ μέρους του Σώματος, τους γονείς και τους δασκάλους των νέων επιστημόνων που παρουσίασαν τις μελέτες τους στην κριτική επιτροπή του διαγωνισμού "Μνήμη Ελευθερίου Βενιζέλου".

Κυρίες και κύριοι συνάδελφοι, ο Ελευθέριος Βενιζέλος, η μεγαλύτερη πολιτική φυσιογνωμία της νεότερης Ελλάδας, είναι ο εθνικός ηγέτης που έθεσε τις βάσεις του σύγχρονου Ελληνικού Κράτους με μια σειρά από δομικές μεταρρυθμίσεις.

Για να επιτύχει το μεγαλειώδη στόχο του, δεν δίστασε να συγκρουστεί με κατεστημένες νοοτροπίες και αντιλήψεις δεκαετιών, ακόμη και αιώνων σε μερικές περιπτώσεις. 

Το νομοθετικό έργο του Ελευθερίου Βενιζέλου και οι άλλες μεταρρυθμίσεις για τη συγκρότηση του σύγχρονου ελληνικού κράτους δεν είναι τόσο γνωστές, όσο η εξωτερική του πολιτική και τα επιτεύγματά της.

Με το Σύνταγμα του 1911 και έχοντας εξασφαλίσει την εμπιστοσύνη του Eλληνικού Λαού, επέφερε βαθύτατες αλλαγές σε πολιτειακό, θεσμικό και κοινωνικό επίπεδο. Οργανώθηκε η νομοθετική λειτουργία του κράτους, συγκροτήθηκε η Δημόσια Διοίκηση και κατοχυρώθηκε η ανεξαρτησία της Δικαιοσύνης.

Βαθειά ήταν, μεταξύ άλλων, η μεταρρυθμιστική τομή στην παιδεία, όπου κατοχυρώθηκε ως υποχρεωτική η στοιχειώδης, η βασική εκπαίδευση και προβλέφθηκε η δωρεάν παροχή της από το Κράτος.

Το Σύνταγμα του 1911, όπως γνωρίζετε, δεν μακροημέρευσε. Λίγο μετά την έναρξη της εφαρμογής του, επήλθε η γνωστή ρήξη του Ελευθερίου Βενιζέλου με τον τότε Βασιλέα Κωνσταντίνο. Η πολύχρονη περιπέτεια του εθνικού διχασμού που ακολούθησε, η πολεμική περιπέτεια της περιόδου 1912-1922, τα αλλεπάλληλα στρατιωτικά κινήματα και το κλίμα μίσους και φανατισμού που χώρισε τις δύο μεγάλες πολιτικές παρατάξεις και το λαό, οδήγησαν σε μια μακρά περίοδο πολιτικών συγκρούσεων.

Το Σύνταγμα του 1911 καταργήθηκε οριστικά στην πράξη από τη δικτατορία που επέβαλε στις 4 Αυγούστου 1936 ο Ιωάννης Μεταξάς.

Η σφραγίδα, όμως, της μεγαλόπνοης πολιτικής του Ελευθερίου Βενιζέλου παρέμεινε ανεξίτηλη ως τις ημέρες μας και για μια σειρά από νομοθετικές πρωτοβουλίες του που άλλαξαν 

Σελίδα 6522 

τη μοίρα της ελληνικής κοινωνίας.

Ο νόμος για την προστασία της ελευθερίας του Τύπου είναι χαρακτηριστικός. Διαπνέεται από τη φιλοσοφία του Εθνάρχη σύμφωνα με την οποία "εφ'όσον έχετε κατηργημένην την ελεθερίαν του Τύπου, τον καλύτερον άνθρωπον αν βάλετε εις την ανωτάτην αρχήν, είναι φυσικόν ότι δεν ημπορεί παρά να παρεκτραπή, ουχί δι'άλλον λόγον, αλλά διότι οσονδήποτε αγαθός και αν είναι, δεν θα γνωρίζει, τι γίνεται περί αυτών". Είναι προτιμότερες, λοιπόν, οι υπερβολές του Τύπου των οποίων δέκτης είναι και ο πολιτικός κόσμος από το δεσμώτη Τύπο.

Σημαντικοί υπήρξαν και οι νόμοι που αφορούσαν τον εκσυγχρονισμό της οργάνωσης και της ενίσχυσης των Ενόπλων Δυνάμεων, τον εκσυγχρονισμό και την τροποποίηση της ποινικής δικονομίας, τη φορολογική μεταρρύθμιση, την προστασία των παραγωγικών κλάδων της οικονομίας, την ανάπτυξη της γεωργίας και την προστασία της εργασίας. 

Χαρακτηριστικοί, στο τελευταίο αυτό κεφάλαιο της εργασίας, είναι οι νόμοι περί υγιεινής και ασφάλειας των εργαζομένων και περί ωρών εργασίας, περί προστασίας γυναικών και ανηλίκων, περί βιβλιαρίων εργασίας, καθώς και η ίδρυση του Ανωτάτου Συμβουλίου Εργασίας.

Ριζική μεταρρύθμιση επήλθε επίσης στον τομέα της Τοπικής Αυτοδιοίκησης με το νόμο περί δήμων και κοινοτήτων.

Το σύνολο του νομοθετικού έργου του Ελευθερίου Βενιζέλου χαρακτηρίζεται από τη βαθιά μεταρρυθμιστική, αλλά και δημοκρατική αντίληψή του.

Τολμηρός, αλλά και συνετός, βαθύτατα πατριώτης και δημοκράτης, έντιμος και αποφασιστικός πορεύθηκε στον πολιτικό βίο με τη σπάνια αρετή της σύνεσης.

Μιλώντας στη Βουλή των Ελλήνων στις 19 Μαίου του 1911 είπε: "Εδήλωσα ερχόμενος ενώπιον του Eλληνικού Λαού, ότι εις πάσαν περίπτωσιν θα είπω προς αυτόν την αλήθειαν. Εγώ, αισθάνομαι το καθήκον να βαδίσω ευθύς εις τον δρόμον τον οποίον εχάραξα. Δεν θα απομακρυνθώ εκ του δρόμου τούτου ουδ' άν έβλεπον εμαυτόν εγκαταλειπόμενον υφ' ολοκλήρου της Βουλής. Θα προσέθετον ακόμη ότι δεν θα εγκατέλειπον τον δρόμον αυτόν, εάν έβλεπον εμαυτόν παραγνωριζόμενον, παρανοούμενον υφ' ολοκλήρου του ελληνικού λαού. Είναι καθήκον των πολιτικών ανδρών να πίπτωσι με τας ιδέας αυτών, διότι παρέχοντες αυτούς θύματα των ιδεών των, παρασκευάζουσι και διευκολύνουσι το έργον εις τους μέλλοντας να έλθουσι αύριον. Εκείνο το οποίον ενδιαφέρει, δεν είναι ο θρίαμβος του προσωπικού εγώ, αλλά ο θρίαμβος της ιδέας. Είναι η επιτυχία των εθνικών σκοπών, τους οποίους έχει να επιτελέσει το κράτος".

Κυρίες και κύριοι συνάδελφοι, ιδιαιτέρως σήμερα που η κρίση των καιρών βαρύνει από πολλές πλευρές τον ελληνισμό, αποτελεί ζωτική ανάγκη να διδαχθούμε από το λόγο, την πράξη, το φρόνημα και την εθνική συνείδηση του Ελευθερίου Βενιζέλου, που είναι ιδιαίτερα έγκυρη και πολύτιμη την ώρα αυτή, γιατί η μεγάλη αυτή φυσιογνωμία της ιστορίας μας, εξακολουθεί πάντα να ζει στη συνείδηση του λαού μας.

Αγωνίσθηκε με όλη την ορμητικότητα της ψυχής του, γιατί γνώριζε ότι τίποτα στον κόσμο της πράξης δε συντελείται χωρίς πάθος, πείσμα και πόνο. Κανένας και τίποτε δεν μπόρεσε να αναχαιτίσει τον Ελευθέριο Βενιζέλο στην πορεία του αυτή.

Αυτός υπήρξε ο Ελευθέριος Βενιζέλος και αυτό είναι το ηθικό μεγαλείο του, που κληροδότησε για πάντα στο 'Εθνος και το Λαό μας. 

Απο μέρους της Κυβερνήσεως, ο Υπουργός Τύπου και Μέσων Μαζικής Ενημέρωσης κ. Δημήτριος Ρέππας έχει το λόγο.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, ο Ελευθέριος Βενιζέλος με τη διορατικότητά του και τα ανεξάντλητα νοητικά και ψυχικά χαρίσματά του ως πολιτικός πραγματοποίησε την Ελλάδα των μεγάλων εθνικών ονείρων.

Μετά τον Καποδίστρια και τον Τρικούπη που πέτυχαν με την πολιτική τους να αναδείξουν και να προβάλλουν την εικόνα μιας Ελλάδας ως δύναμης αξιοπρόσεκτης και υπολογίσιμης, ο Ελευθέριος Βενιζέλος, διπλασίασε την Ελλάδα και ταυτόχρονα δίπλα σ' αυτό το απελευθερωτικό, τεράστιο έργο του, κατόρθωσε με επιτυχία να ανασυγκροτεί τη Δημόσια Διοίκηση, την εκπαίδευση και να αποκαθιστά θεσμούς κοινωνικής δικαιοσύνης στην Ελλάδα.

Παρέλαβε το 1910 μία χώρα στιγματισμένη με το όνειδος του 1897 και μετά από δύο χρόνια, η Ελλάδα ήταν ο νικητής των Βαλκανικών Πολέμων και ο νικηφόρος σύμμαχος του Α' Παγκοσμίου Πολέμου.

Αυτό το εθνικό άλμα δεν αφορούσε μόνο την ποσότητα, την έκταση, την επιφάνεια της χώρας μας, ήταν το μεγαλείο της χώρας μας. 'Ηταν ποιοτικό άλμα, γιατί κατέλυε και ανέτρεπε την πραγματικότητα δεκαετιών, μιας Ελλάδας με οικονομική ισχνότητα, στρατιωτική ανεπάρκεια και διπλωματική αδυναμία. 

Ο Ελευθέριος Βενιζέλος υπέρμαχος των δημοκρατικών αρχών, προσέγγισε με ρεαλισμό και ψυχραιμία τη διπλωματικο-στρατηγική συγκυρία, ενώ ταυτόχρονα διατηρούσε τη φλόγα των ιδεολογικών καταβολών και του παρορμητικού συναισθηματισμού του. Αυτό το μείγμα υπήρξε η Λυδία λίθος που βοήθησε την αλυτρωτική στρατηγική του, μέσα από τη συνεργασία, στο πλαίσιο μιάς επιτυχούς διεθνούς συμμαχίας.

Η Ελλάδα τότε, πέρα από την εκμαίευση εγγυήσεων και δεσμεύσεων, έπρεπε να είναι παρούσα στο πολεμικό πεδίο, ώστε κατ' ακολουθία να παρακαθίσει στο τραπέζι των ειρηνικών διαπραγματεύσεων, από την πλευρά του νικητή. Τότε, η διαδοχική προσχώρηση των επίφοβων αντιπάλων της Ελλάδος, δηλαδή, της Τουρκίας και της Βουλγαρίας στο Αυστρο-γερμανικό μέτωπο, ενίσχυσε την πεποίθηση του Βενιζέλου για την ορθότητα των επιλογών του, τόσο, ώστε να αποδεχθεί να βρεθεί αντιμέτωπος με τις προκλήσεις, τους κινδύνους και τις συνέπειες ενός εθνικού διχασμού.

Η προσωπικότητα του Βενιζέλου είναι η συμπύκνωση της σταθερότητας στις στρατηγικές και της ευελιξίας στις τακτικές επιλογές, της ορθής πρόγνωσης των μεσοπρόθεσμων εξελίξεων, της ταχύτητας στη λήψη και την εφαρμογή των αποφάσεων και της ανάγκης που υπάρχει σε κάθε εποχή και σε κάθε χώρα να ενισχύεται και να υψούται το κύρος των πολιτικών πρωταγωνιστών της, αλλά και η αξιοπιστία αυτής της ίδιας της χώρας στη διεθνή σκηνή.

Πέραν όλων των άλλων ο Ελευθέριος Βενιζέλος εγκαθίδρυσε τα συστατικά στοιχεία της εξωτερικής πολιτικής, που πάντοτε ακολουθούμε ως χώρα. Τα στοιχεία αυτά αποτελούν ως δόγμα τον ακρογωνιαίο λίθο της εξωτερικής πολιτικής μας. Η προσήλωση και ο σεβασμός στο διεθνές δίκαιο, η συνεισφορά στην αποκατάσταση ορθολογικών σχέσεων στη διεθνή κοινωνία, είναι απόλυτα συναρτημένα με την προσπάθεια για την ασφάλεια, την ακεραιότητα και την ανεξαρτησία μιας χώρας.

Ο Βενιζέλος ζει μέσα από το έργο του και τη διδαχή του. Ο Ελευθέριος Βενιζέλος όπως πολλοί πριν από αυτόν, όπως πολλοί μετά από αυτόν, όπως εμείς σήμερα, υπήρξε και αυτός ελεύθερος πολιορκημένος, ο κορυφαίος, που, όμως, όσο πιο πολιορκημένος, τόσο πιο ελεύθερος γίνονταν. Γι' αυτό το απελευθερωτικό και λυτρωτικό του έργο είναι το καύχημα της ελληνικής ιστορίας και ταυτόχρονα η ανεξίτηλη σήμανση της εθνικής πορείας μας διαχρονικώς.

(Χειροκροτήματα από όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο κ. Δημήτριος Σιούφας Κοινοβουλευτικός Εκπρόσωπος της Νέας Δημοκρατίας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, η πολιτική μορφή του Ελευθερίου Βενιζέλου δέσποσε τόσο στο ελληνικό, όσο και στο διεθνές προσκήνιο. Ο Ελευθέριος Βενιζέλος είναι ένας από τους δύο κορυφαίους μεγάλους πολιτικούς του αιώνα μας. Ο ένας, ο Ελευθέριος Βενιζέλος, δημιούργησε την Ελλάδα των σημερινών συνόρων και ο άλλος, ο Κωνσταντίνος Καραμανλής, την Ελλάδα της Ευρώπης. Λέγεται, ότι τους μεγάλους πολιτικούς διαμορφώνουν και οι συγκυρίες. Η περίπτωση του Ελευθερίου Βενιζέλου αποδεικνύει, ότι οι 

Σελίδα 6523 

μεγάλοι πολιτικοί διαμορφώνουν, στο μέτρο βεβαίως του ανθρωπίνου δυνατού, τις συγκυρίες και τις αξιοποιούν για χάρη του εθνικού συμφέροντος μακριά από προσωπικές σκοπιμότητες, μικρότητες και εκδηλώσεις λαϊκισμού.

Η πολιτική παρακαταθήκη του Ελευθερίου Βενιζέλου στο λαό και στο 'Εθνος είναι πολύπλευρη. Από την παρακαταθήκη αυτή θα επισημάνω το τμήμα της που δεν αμφισβήτησαν ούτε οι αντίπαλοί του. Και δεν υπήρξαν ούτε λίγοι ούτε επιεικείς μαζί του.

Η πολιτική και ιδίως η εξωτερική, πρέπει να έχει μακροπρόθεσμους στόχους, σημείο αναφοράς των οποίων είναι και πρέπει να είναι το εθνικό συμφέρον. Δεν υπάρχουν μεγάλα και μικρά έθνη στο διεθνή στίβο όταν πρόκειται να στηρίξει κανείς τον τόπο του, όταν αναφέρεται και έχει βάση το διεθνές δίκαιο και τα διεθνώς συμπεφωνημένα. Υπάρχουν μόνο άνθρωποι που θέλουν, υπάρχουν όμως, άνθρωποι που όχι μόνο θέλουν, αλλά και μπορούν να πάρουν στους ώμους τους τη μοίρα του λαού, τη μοίρα των ανθρώπων και που αντέχουν το βάρος μιας τέτοιας ευθύνης.

Δεν μπορεί ακόμα να μη σταθεί κανείς στην τόλμη, το θάρρος και το ρεαλισμό, βασικά στοιχεία της προσωπικότητάς του, αυτά που τον οδήγησαν να υπογράψει και το σύμφωνο Ελληνοτουρκικής φιλίας.

Ο Ελευθέριος Βενιζέλος όχι απλώς άντεξε αυτό το βάρος, αλλά αναδείχθηκε και σε πρότυπο εθνικής αξιοπρέπειας, όπως άλλωστε και ο Κωνσταντίνος Καραμανλής, για να αναφερθώ σ' ένα σύγχρονο παράδειγμα, του οποίου τη λάμψη δεν μπορεί να θαμπώσει καμία αμφισβήτηση.

Στη σύγχρονη εποχή, στις μέρες μας που δοκιμάζονται έντονα και οδυνηρά οι αξίες της εθνικής μας υπερηφάνειας, το πολιτικό πρότυπο και η πολιτική κληρονομιά του Ελευθερίου Βενιζέλου είναι κάτι παραπάνω από πολύτιμες. Είναι εθνικά αναγκαίες και απαραίτητες.

(Χειροκροτήματα απ'όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο κ. Φοίβος Ιωαννίδης ως Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, κύριοι συνάδελφοι τιμούμε και σήμερα τη μνήμη του Ελευθερίου Βενιζέλου, του μέγιστου των Ελλήνων πολιτικών ανδρών και θα έλεγα, ένας εκ των μεγαλυτέρων ηγετών σε παγκόσμια κλίμακα. Το μέγεθός του είναι ασύγκριτο. Μεγάλος υπήρξε και ο Τρικούπης, του οποίου τιμούμε τα εκατό χρόνια. Και είχε και εκείνος την ίδια μοίρα, να αποθάνει στο εξωτερικό, χωρίς να έχει εκλεγεί ούτε και εκείνος όπως και ο Ελευθέριος Βενιζέλος, Βουλευτής στις εκλογές του '20. 'Ισως για να επιβεβαιωθεί αυτό που έχει γράψει ο Πλούταρχος, ότι "η αχαριστία έναντι των μεγάλων ανδρών είναι ίδιον των μεγάλων λαών". Αν υπάρχει σήμερα Ελλάδα ως συγκροτημένη χώρα και χώρα που μετέχει στην Ευρωπαϊκή 'Ενωση, αυτό οφείλεται κατεξοχήν στον Ελευθέριο Βενιζέλο, ο οποίος από τότε είχε μιλήσει για την ευρωπαϊκή ιδέα.

Αλλά, κύριε Πρόεδρε και κύριοι συνάδελφοι, το να ομιλεί κανείς για τον Ελευθέριο Βενιζέλο είναι δυσχερές, γιατί πολλά έχουν γραφεί και πολύ περισσότερα έχουν λεχθεί. Και διότι η κατ' έτος τελετή στη Βουλή και ο περιορισμός του χρόνου καθιστούν το έργο ακόμα πιο δύσκολο. 

Θα μου επιτρέψετε, λοιπόν, αντί να σας κουράσω με δικούς μου λόγους να αναγνώσω από το αρχείο της Πηνελόπης Δέλτα τα όσα ο ίδιος ο Ελευθέριος Βενιζέλος είχε πει το κρίσιμο βράδυ της παραμονής της αναχωρήσεώς του στο εξωτερικό μετά την εκλογική ήττα το 1920.

"Ο σύζυγος της Πηνελόπης Δέλτα, ο Στέφανος Δέλτα απευθύνεται στον Ελευθέριο Βενιζέλο: "Μας εγκαταλείπετε αλήθεια, κύριε Πρόεδρε; Φεύγετε;" Τον διέκοψε με ορμή ο Βενιζέλος: "Δεν εγκαταλείπω τίποτα. Μην το λέτε αυτό", φώναξε. Και ξαφνικά, "ελάτε στην τραπεζαρία", είπε. "Δεν μπορώ εδώ να σας δώσω εξηγήσεις".

Και άνοιξε μία πόρτα, μας έμπασε στην τραπεζαρία που ξανάκλεισε και με το γοργό συνηθισμένο βήμα ήρθε στο βάθος μαζί μας. Ρίχθηκε σε μία πολυθρόνα λίγο πλάγια, όπως κάθοταν συχνά, και είπε: "Δεν σας εγκαταλείπω, με πειράζει να το πιστεύετε, ούτε θα έφευγα ποτέ, ας μην ήμουν και Βουλευτής. Είμαι πολεμιστής! Και από έξω μπορούσα ακόμα πολλά να συγκρατήσω. Μα έλαβα τούτο". 'Ηταν ένα γράμμα του καινούριου Πρωθυπουργού, του Δημήτρη Ράλλη, που του έλεγε πως γίνονται συμπλοκές και ανησυχίες, πως οι Κρητικοί φοβέριζαν να επαναστατήσουν τον τόπο, πως δεν μπορούσε αυτός να βάλει τάξη και να κυβερνήσεις, όσο έμενε ο Βενιζέλος στην Ελλάδα. Και τον παρακαλούσε να φύγει, να γαληνέψει ο τόπος και να φύγει το ταχύτερο-.

"'Υστερα από αυτό το γράμμα δεν μου μένει παρά να φύγω", πρόσθεσε. "Είναι σαν διαταγή να απομακρυνθώ. Δεν θέλω να φέρω δυσκολίες στη νέα Κυβέρνηση. 'Εχει αρκετές να αντιμετωπίσει χωρίς να προσθέσω εγώ άλλες".

Τα έλεγε ήσυχα, μετρημένα χωρίς θυμό, ούτε καν παράπονο.

Και είπα: "Δεν θα περάσουν έξι μήνες, κύριε Πρόεδρε, και θα σας ξαναφέρουμε".

Τα πάντα ζωηρά μάτια του γέμισαν σκέψη και θλίψη.

"Σε έξι μήνες κυρία μου" -είπε αργοπροφέροντας- "θα έχουν συντελεστεί τέτοιες καταστροφές που καμιά ανθρώπινη δύναμη δεν θα μπορέσει πια να τις συγκρατήσει". Και είπε συλλογισμένος, θλιμμένος: "Νόμισα ότι έχω μαζί μου τον Ελληνικό Λαό και ό,τι έκανα, το έκανα ωθούμενος από τη δύναμη αυτή. Σήμερα βλέπω πως έχω να λογοδοτήσω απέναντι της ιστορίας. Συλλογίζομαι την ευθύνη που ανέλαβα απέναντι αυτού του λαού. Στο συντελεσμένο έργο θα καταρρεύσει και θα μείνει η πληρωμή. Και η πληρωμή θα είναι βαριά. Και με τύπτει η συνείδηση. Είχα το δικαίωμα να παρασύρω το λαό σε τέτοιες τολμηρές περιπέτειες που η ωφέλειά τους θα χαθεί και θα μείνει μονάχα βάρος αβάσταχτο η πληρωμή;"

Ο άνδρας μου διαμαρτυρήθηκε και σαν εμπνευσμένος άρχισε ο Βενιζέλος να προφητεύει: "Θα φέρουν πίσω τούτοι τον Κωνσταντίνο και ο Κωνσταντίνος δεν θα έχει τη φιλοπατρία να αρνηθεί. Η Συνθήκη των Σεβρών δε θα μας σώσει. Η Ιταλία με το ζόρι υπέγραψε. Η Γαλλία δε θα μας υποστηρίξει αν θέλουν τον Κωσνσταντίνο.

Μόνη η Αγγλία, δεν θα επιμείνει ή θα βάλει όρους. Εγώ δεν υπελόγισα ποτέ στις δυνάμεις του στρατού μας, για να κρατήσουμε τα σύνορά μας, αλλά στις συμμαχίες και στα γενικά ευρωπαϊκά συμφέροντα. Η επιστροφή του Κωνσταντίνου θα διαλύσει τις συμμαχίες. Η Συνθήκη των Σεβρών περιόρισε το τουρκικό κράτος στο Ικόνιον. Συνορεύουμε σήμερα με όλους τους μεγάλους της γης, που είναι σύμμαχοί μας και μας εγγυώνται τα εδάφη που ελευθερώσαμε. 'Οταν διαλυθούν οι συμμαχίες αυτές, δεν έχουμε ούτε στρατό αρκετό να διαφυλάξουμε τα απέραντα σύνορά μας ούτε τα μέσα να συντηρήσουμε τον υπάρχοντα σήμερα στρατό, αφού θα μας κόψουν τον ανεφοδιασμό που μας δίνουν σήμερα οι σύμμαχοι".

Αυτά τα συγκλονιστικά και προφητικά είπε ο μεγάλος εκείνος άνδρας που δεν εδίστασε να υπηρετήσει και ως υπάλληλος, όπως έγραψε ο ίδιος, τις Κυβερνήσεις των αντιπάλων του, προκειμένου να σώσει ό,τι μπορούσε να σωθεί, φτάνοντας έτσι και στην υπογραφή της Συνθήκης της Λωζάνης, που σήμαινε τον ενταφιασμό των δικών του οραμάτων και αγώνων, αλλά που είχε το σθένος το πολιτικό να καλέσει και το λαό να αντιληφθεί ότι έληξε οριστικά μια περίοδος και ότι μπαίνουμε σε μια νέα εποχή. Αυτήν τη Συνθήκη της Λωζάνης αξιοποιούμε και σήμερα. Σ'αυτήν στηρίζεται και σήμερα η Χώρα μας.

Κύριε Πρόεδρε, θα μπορούσε να πει πολλά κανείς για τον Ελευθέριο Βενιζέλο. Τελειώνοντας, διαβάζω πάλι φράσεις του. Απευθυνόμενος στους Θρακιώτες: "Αφήστε τα ονειροπολήματά σας. Το ποτάμι δεν γυρίζει πίσω. Η εποχή των επεκτατικών πολέμων μας, επέρασε. Ελάτε να φτιάξουμε μαζί μια ειρηνική Ελλάδα, μεγάλη, δια της εργασίας, όχι δια του πολέμου". Νέο ιδανικό του, η οικονομική ανάπτυξη, η ευημερία με κοινωνική δικαιοσύνη. Γι'αυτό και στην περίοδο 1928-1932 το έργο του Ελευθερίου Βενιζέλου, είναι κατ'εξοχήν, θα έλεγα, προάγγελος σοσιαλδημοκρατικός. Και μόνο ένα παράδειγμα αρκεί. Τρεις χιλιάδες εκατόν εξήντα εφτά σχολεία, έγιναν το 1928 έως το 

Σελίδα 6524 

1932 επί Υπουργίας Γεωργίου Παπανδρέου στο Υπουργείο Παιδείας, ενώ καθ'όλην τη διάρκεια από το 1830 έως το 1928, είχαν γίνει μόνο χίλια εκατόν εξήντα τέσσερα.

Τελειώνω, κύριε Πρόεδρε, με το περίφημο επίγραμμα του Μιλτιάδη Μαλακάση "Ναός σου πρέπει εσέ αυστηρός, με Δωρικές κολώνες, που απάνω στη μετώπη τους βαθειά να χαραχθεί για τους μελλούμενους καιρούς και τους πολλούς αιώνες Ελευθερίω τω ελευθερωτή".

(Χειροκροτήματα απ'όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο κ. Νικόλαος Γκατζής εκ μέρους του Κομμουνιστικού Κόμματος Ελλάδος έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κυρίες και κύριοι Βουλευτές, ο Ελευθέριος Βενιζέλος υπήρξε η κορυφαία πολιτική προσωπικότητα, ο κορυφαίος ηγέτης της αστικής τάξης του πρώτου τρίτου του εικοστού αιώνα. 'Ηταν προικισμένος με εξαιρετικές ικανότητες και πολλά προτερήματα. Υπήρξε πραγματικά μια ιστορική πολιτική φυσιογνωμία. Επειδή, όμως, ήταν ένα πολιτικό πρόσωπο, κανένα πρόσωπο γενικά όσο μεγάλο και ικανό και αν είναι, δεν μπορεί να υπερβεί τα ιστορικά όρια της εποχής του. Επειδή την ιστορία τη γράφει τελικά η πάλη των τάξεων και ο λαός, εκτιμούμε και τον Ελευθέριο Βενιζέλο και το έργο του, μέσα στα όρια εκείνης της εποχής και εκείνων των συσχετισμών.

Η αστική τάξη εκείνης της εποχής, προχώρησε σε θετικά βήματα, σε βάρος των υπολειμμάτων της φεουδαρχίας, ήταν, όμως, αντίθετη, ήταν συντηρητική και οπισθοδρομική απέναντι στα τότε αιτήματα των εργαζομένων και στις ώριμες δημοκρατικές και εθνικές διεκδικήσεις. 

Την πολιτική αυτή πορεία, σφράγισε με την πολιτική του δράση ο Ελευθέριος Βενιζέλος. Δε θα επαναλάβουμε αναλυτικά τις ειδικότερες εκτιμήσεις μας για την προσωπική πολιτική ιστορία του Ελευθερίου Βενιζέλου. Το έχουμε κάνει αυτό στο παρελθόν. Θα περιοριστούμε μόνο σ'αυτό: Αναγνωρίζουμε το ρόλο και τη συμβολή του Ελευθερίου Βενιζέλου στην απελευθέρωση της Κρήτης και της Ελλάδας. Πρέπει, όμως, να συμφωνήσουμε ότι ο μεγαλοϊδεατισμός που κυριαρχούσε και στην παράταξή του, και στην άλλη φιλομοναρχική τότε παράταξη, το όνειρο που εκφραζόταν με την Ελλάδα των δύο ηπείρων και των πέντε θαλασσών, συνέβαλε στη Μικρασιατική καταστροφή που προκάλεσαν Αγγλογάλλοι, Ιταλοί, αλλά και Αμερικανοί. Αυτό το αναφέρουμε και γιατί θεωρούμε ότι πρέπει να διατηρούμε την ιστορική μνήμη γεγονότων και προσώπων κατά τρόπο που αυτή η μνήμη να διδάσκει και να προβληματίζει το λαό μας, αλλά και γιατί σήμερα, βρίσκεται σε εξέλιξη η εφαρμογή της νέας τάξης πραγμάτων, γιατί τα προβλήματα στα Βαλκάνια παραμένουν και γιατί εντάσεις, αντιπαραθέσεις, αλλά και συμβιβασμοί, προωθούνται από τις ίδιες περίπου δυνάμεις, όπως εκείνες του 1922. Ευχαριστώ.

(Χειροκροτήματα απ'όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο κ. Σπύρος Δανέλλης εκ μέρους του Συνασπισμού της Αριστεράς και της Προόδου έχει το λόγο.

ΣΠΥΡΙΔΩΝ ΔΑΝΕΛΛΗΣ: "Οι λαοί που ξεχνούν την ιστορία τους δεν έχουν μέλλον, δεν έχουν προοπτική". 'Ισως ακούγεται κοινότυπο, όμως, είναι έτσι. Ειδικά στις μέρες μας η αναφορά στον Ελευθέριο Βενιζέλο, τη μεγαλύτερη πολιτική προσωπικότητα της νεότερης Ελλάδας αποκτά άλλη διάσταση πολύ πέρα από πανηγυρικές εθιμοτυπίες και μάλιστα σε μια συγκυρία όπου είναι ανοικτά ζητήματα από τον επαναπροσδιορισμό των Ελληνοτουρκικών σχέσεων μέχρι το ρόλο της Χώρας μας στο Βαλκανικό περιβάλλον, από το ξανακοίταγμα της συνολικής διπλωματικής μας πολιτικής έως τη σχέση με τη την ευρωπαϊκή οικογένεια και από την αναγκαιότητα εκσυγχρονισμού της δημόσιας διοίκησης και της κρατικής μηχανής μέχρι την αποκατάσταση της σχέσης μεταξύ πολιτικής και ηθικής.

"Τα έθνη δεν πρέπει να στρέφουν το βλέμμα τους προς τα οπίσω ει μη όσον απαιτείται δια να πορίζονται τα εκείθεν αναγκαία διδάγματα" έλεγε ο ίδιος.

Η ιστορική του διαδρομή αρχίζει από τη γενέτειρά του την ανυπότακτη και ηρωϊκή Κρήτη. Επαναστάτης, μαχητής της ελευθερίας, διορατικός διπλωμάτης, εμπνευσμένος πολιτικός εκσυγχρονιστής, υπερασπιστής της δημοκρατίας. Σε αυτήν την ηγετική φυσιογνωμία ο τσακισμένος από την επαίσχυντη ήττα του 1897 Ελληνικός Λαός αναθέτει το 1910 το τιτάνιο έργο της εθνικής ανασύνταξης.

Και έφερε ο μεγάλος Κρητικός, ο επαναστάτης του Θερίσου, "της αστραπής και της βροντής την Κρήτη, των κελαηδισμών και των αγώνων" εμπνέοντας ένα λαό απλώς απόγονο φωτεινών προγόνων που είχε χάσει την ιστορική του συνέχεια, την αισιοδοξία και την ελπίδα, αναζωπυρώνοντας την εθνική του συνείδηση και ξυπνώντας τα όνειρά του.

Μακριά από δημαγωγικές υποσχεσιολογίες, λαϊκιστικές απλουστεύσεις, πατριωτικές πλειοδοσίες, διεκήρυττε: "Η λύσις δεν είναι η οδός της κολακείας, των παθών ή των πλανών, αλλά η οδός της διαρκούς αυτού διαπαιδαγωγήσεως δια την αλήθεια...".

'Ηδη το 1914 έλεγε: "Διατί εθελοτυφλούμε κύριοι μη θέλοντες να αναγνωρίσωμεν ότι ο νεότερος πολιτισμός κατόρθωσε να λύσει το ζήτημα της αφθονότερης παραγωγής πλούτου, δεν κατόρθωσε, όμως, ακόμη να λύσει το ζήτημα της δικαιότερης κατανομής του πλούτου".

Ο Ελευθέριος Βενιζέλος θα εκφράσει πρώτος με λόγους και πράξεις την ανάγκη για προσαρμογή στη νέα πραγματικότητα: "Μία νέα περίοδος αρχίζει. Μέχρι του μεγάλου πολέμου, σχεδόν όλη ή τουλάχιστον το μεγαλύτερο μέρος και της προσοχής και της δραστηριότητός μας εστρέφετο προς την ολοκλήρωσιν της εθνικής μας αποκαταστάσεως. Η περίοδος αυτή έκλεισε με τον μέγα ευρωπαϊκό πόλεμον. Η ανθρωπότης έφθασε είς ένα σημείο όπου είναι υποχρεωμένη να καταργήσει τους πολέμους εάν δεν θέλει μέσα εις τους πολέμους να συντριβεί και να ναυαγήσει εντελώς ο νεότερος πολιτισμός.

Δια τούτο αποδέχομαι ειλικρινώς τα αποτελέσματα των συνθηκών δια των οποίων ετερματίσθη ο πόλεμος. 'Αλλωστε αν σκεφθείτε όλοι ποια είναι τα αποτελέσματα αυτών των μακρών πολέμων θα ιδήτε ότι η Ελλάς η οποία εξεκίνησε προ δεκαπέντε ετών από την Μελούναν, περιέλαβε έκτοτε εις τους κόλπους της και την 'Ηπειρον και το ελληνικό μέρος της Μακεδονίας και τη Δυτική Θράκη και την Κρήτη και τας νήσους τας μεγάλας του αρχιπελάγους και ότι από της Μελούνας τα όριά μας ευρίσκονται σήμερον εις τον 'Εβρον. Αν δεν πλανώμαι δεν υπήρξε ποτέ ελληνικό κράτος εξίσου μεγάλο όπως αυτό το οποίο έχομεν σήμερον".

Σε συνέντευξή του στο "ΕΘΝΟΣ" στις 27.4.28 έλεγε: "Η υπηρεσία η οποία προσέφερα εις την χώραν μετά την Μικρασιατική καταστροφήν συνίσταται εις τούτο, ότι άμα ως κατέληξα εις το συμπέρασμα ότι επεβάλετο η εγκατάλειψις πάσης του λοιπού ιδέας επεκτάσεως επί τουρκικών εδαφών, είχα το θάρρος να τραπώ την μόνη υπολειπομένην οδόν της οριστικής συμφιλιώσεως Ελλάδος και Τουρκίας η οποία συμφιλίωσης εξυπηρετεί και τα πολιτικά και οικονομικά συμφέροντα των δύο χωρών. Διότι και τα έθνη, όπως και τα άτομα, όπως και κάθε ζωντανός οργανισμός, τότε μόνο δύνανται να προαχθούν και αναπτυχθούν, όταν έχουμε την ικανότητα προσαρμογής προς τα μεταβαλλομένας εξωτερικάς περιστάσεις".

Εμπνευσμένος και προδρομικός υπήρξε ο σταθερός προσανατολισμός του στην πολιτική της διεθνούς συνεργασίας. Υπήρξε από τους πρωτεργάτες της Κοινωνίας των Εθνών, της οποίας μάλιστα του είχε προταθεί να γίνει Πρόεδρος. Από τους πρώϊμους ευρωπαϊστές και εξαιρετικά προωθημένους ακόμα και για τα σημερινά δεδομένα. Οπαδός της ιδέας της Ενωμένης Ευρώπης.

Σε συνέντευξή του στο πρακτορείο LONDON GENERAL PRESS το 1929 τονίζει: "Από οικονομικής απόψεως μία Ευρώπη εμφανιζομένη ως Ηνωμέναι Πολιτείαι θα ήτο ένα θαυμάσιο κατόρθωμα και θα παρείχοντο εις την Αμερική άφθονα πλεονεκτήματα. Νομίζω, ότι αι Ηνωμέναι Πολιτεία της Ευρώπης θα αντιπροσωπεύσουν έστω και άνευ της Ρωσίας μίαν δύναμιν αρκετά ισχυρή να προαγάγει εις ευχάριστο σημείο την ευημερία και των άλλων ηπείρων".

Σελίδα 6525 

Η αντίληψή του για τη βαλκανική συνύπαρξη και συνεργασία ήταν πρωτοπόρα. "Το κοινόν συμφέρον επιβάλλει τη στοιχειώδη υποχρέωσιν όπως δι'αμοιβαίων υποχωρήσεων ιδρύσωμεν αγαθάς σχέσεις γειτονίας, δι'ών, ασφαλιζομένης της ελευθερίας και της ειρήνης της ανατολής, θα προαχθεί η ευημερία πάντων των κατοικούντων αυτάς εθνών".

Οι υποδείξεις του αυτές από την Κρήτη το 1909, ηχούν ως οι πλέον πειστικές απαντήσεις στα αμφίβολης αποτελεσματικότητας πατριωτικά ιδεολογήματα που δυστυχώς ακόμη και στις μέρες μας φαίνεται ότι έχουν πέραση.

Κυρίες και κύριοι συνάδελφοι,

Ο καλύτερος τρόπος να τιμήσουμε τη μνήμη του μεγάλου ονειροπόλου πραγματοποιού είναι η άντληση διδαγμάτων από το έργο και τη δράση του. Και ας θυμόμαστε πως το μεγάλο στοίχημα για τους πολιτικούς άνδρες είναι πάντα η ορθή αξιοποίηση των ιστορικών περιστάσεων και συγκυριών.

Γιατί..."ο άντρας κάνει τη γενιά κι όχι η γενιά τον άντρα" όπως λέμε εμείς στην Κρήτη.

Ευχαριστώ.

(Χειροκροτήματα από όλες τις Πτέρυγες της Βουλής)

ΠΡΟΕΔΡΟΣ (Απόστολος Κακλαμάνης): Ο κ. Αναστάσιος Ιντζές εκ μέρους του Δημοκρατικού Κοινωνικού Κινήματος έχει τον λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, ο Ελευθέριος Βενιζέλος ανήκει από καιρό στο πάνθεον των μεγάλων Ελλήνων. Ανήκει, όμως πλέον και σε όλο το 'Εθνος. Ο διχασμός, τα πάθη μιας ταραγμένης εποχής δε βαραίνουν πια τη συλλογική μνήμη. Είναι κοινή η αναγνώριση του μεγαλείου του ανδρός αλλά και η ευγνωμοσύνη των Ελλήνων για την προσφορά του. 'Οπως όλοι οι μεγάλοι έτσι και ο Βενιζέλος είναι κτήμα εσαεί, διδάσκει όλες τις εποχές και είναι υπόδειγμα για όλες τις γεναιές των Ελλήνων. 'Ετσι και η δική μας βρίσκει στο Βενιζέλο τα ίχνη του προτύπου που λείπει σήμερα. Ο Βενιζέλος είχε όραμα για την Ελλάδα, γι'αυτό μεγαλούργησε. 'Εδειξε δρόμους στους 'Ελληνες και εκείνοι τον ακολούθησαν γιατί αισθανόταν και αυτοί μαζί του περήφανοι, πραγματικά μεγάλοι. Δε μίλησε για οικονομικούς δείκτες ο Βενιζέλος, μίλησε για ιδανικά, μίλησε για οράματα που δίνουν στους 'Ελληνες ρόλο στη σκηνή της ιστορίας, γι'αυτό έγινε εθνάρχης και καύχημα των Ελλήνων. Ο Βενιζέλος δε φιλοδόξησε να γίνει ο πρώτος λογιστής της χώρας και έγινε ηγέτης και έγινε κυβερνήτης. Δεν φοβήθηκε τους ξένους, δε λύγισε τη μέση, αλλά με τόλμη και ρεαλισμό, προπάντων, όμως, με εθνική αξιοπρέπεια διαπραγματεύτηκε σαν ίσος προς ίσον μαζί τους για τα εθνικά συμφέροντα. Εξέφρασε με ιδανικό τρόπο το "θαρσείν χρει" και "αιέν αριστεύειν" και να σκεφθούμε ότι αυτό γίνεται στην Ελλάδα των αρχών του αιώνα μας, αυτή που έφθανε ως τον 'Ολυμπο, την Ελλάδα της Μελούνας, την καθημαγμένη, αποθαρρυμένη, την ταπεινωμένη από την ήττα του 1897. 'Οπως, ήταν μεγάλος ο ίδιος γι'αυτό μεγάλωσε τη χώρα και ούτε κάμφθηκε από τα εμπόδια. Αν και ρεαλιστής δεν καταργιόταν τη μοίρα για την έλλειψη υλικοτεχνικής υποδομής όπως θα έλεγαν κάποιοι σήμερα, ούτε χρησιμοποίησε τη δραματική ανεπάρκεια πόρων και μέσων για να συμβιβασθεί. Επέλεξε "και τούτο ποιείν κακείνο μη αφιέναι" και έγινε μεταρρυθμιστής δίνοντας το μέτρο και το περιεχόμενο του εκσυγχρονισμού που προϋποθέτει πάντα την ύπαρξη εθνικού οράματος που εμπνέει το λαό.

Αν μιλούσε ο Βενιζέλος για σύγκλιση και σταθεροποίηση η Ελλάδα θα ήταν ακόμη κάτω από τον 'Ολυμπο. Μιλώντας για τον Βενιζέλο σήμερα, αισθανόμαστε πραγματικά φτωχοί, νοιώθουμε τη φτώχεια που δίνει η έλλειψη οραμάτων και εθνικών στόχων. Εκπαιδεύουμε το λαό στο συμβιβασμό που ονομάζουμε ρεαλισμό, στη διεκπαιρέωση, στην καθημερινότητα και εκείνος ορθά μας ανταποδίδει σε όλα αυτά την αδιαφορία του.

Μάλιστα, κάποιοι κοσμοπολίτες της Δεξιάς ή διεθνιστές της Αριστεράς έσπευσαν ήδη να εξαγγείλουν και το τέλος των εθνών, καταγγέλλοντας κάθε προσπάθεια κατοχύρωσης εθνικών δικαίων αλλά και συμφερόντων σαν εθνικισμό ή σωβινισμό. Ο λαός όμως είναι πάντα εδώ έτοιμος να ακούσει, αν έχουμε κάτι να του πούμε για τα μεγάλα και τα αιώνια. Αυτά οιστρηλατούν, αυτά κάνουν τη ζωή βιώσιμη.

Ο Βενιζέλος όπως όλοι οι μεγάλοι το ήξερε, όπως ήξερε πως δεν υπάρχουν μικρές χώρες παρά μόνο μικροί ηγέτες, γι'αυτό και οι 'Ελληνες τον αγάπησαν, τον τίμησαν και τον τιμούν σήμερα σαν άξιο της πατρίδας.

(Χειροκροτήματα από όλες τις Πτέρυγες της Βουλής)

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση και η εκδήλωση για την απονομή των διακρίσεων για τη μνήμη Ελευθερίου Βενιζέλου.

Σελίδα 6526 

σελ. 6526

Σελίδα 6527 

σελ. 6527

Σελίδα 6528 

σελ. 6528

Σελίδα 6529 

σελ. 6529

Σελίδα 6530 

σελ. 6530

Σελίδα 6531 

σελ. 6531

Σελίδα 6532 

σελ. 6532

Σελίδα 6533 

σελ. 6533

Σελίδα 6534 

σελ. 6534

Σελίδα 6535 

σελ. 6535

Σελίδα 6536 

σελ. 6536

Σελίδα 6537 

σελ. 6537

Σελίδα 6538 

σελ. 6538

Σελίδα 6549 

σελ. 6539

Σελίδα 6540 

σελ. 6540

Σελίδα 6541 

σελ. 6541

Σελίδα 6542 

σελ. 6542

Σελίδα 6543 

σελ. 6543

Σελίδα 6544 

σελ. 6544

Σελίδα 6545 

σελ. 6545

Σελίδα 6546 

σελ. 6546

Σελίδα 6547 

σελ. 6547

Σελίδα 6548 

σελ. 6548

Σελίδα 6559 

σελ. 6549

Σελίδα 6550 

σελ. 6550

Σελίδα 6551 

σελ. 6551

Σελίδα 6552 

σελ. 6552

Σελίδα 6553 

σελ. 6553

Σελίδα 6554 

σελ. 6554

Σελίδα 6555 

σελ. 6555

Σελίδα 6556 

σελ. 6556

Σελίδα 6557 

σελ. 6557

Σελίδα 6558 

σελ. 6558

Σελίδα 6569 

σελ. 6559

Σελίδα 6560 

σελ. 6560

Σελίδα 6561 

σελ. 6561

Σελίδα 6562 

σελ. 6562

Σελίδα 6563 

σελ. 6563

Σελίδα 6564 

σελ. 6564

Σελίδα 6565 

σελ. 6565

Σελίδα 6566 

σελ. 6566

Σελίδα 6567 

σελ. 6567

Σελίδα 6568 

σελ. 6568

Σελίδα 6579 

σελ. 6569

Σελίδα 6570 

σελ. 6570

Σελίδα 6571 

σελ. 6571

Σελίδα 6572 

σελ. 6572

Σελίδα 6573 

σελ. 6573

Σελίδα 6574 

σελ. 6574

Σελίδα 6575 

σελ. 6575

Σελίδα 6576 

σελ. 6576

Σελίδα 6577 

σελ. 6577

Σελίδα 6578 

σελ. 6578


Σελίδα 6579 

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμαστε στη συζήτηση του νομοσχεδίου του Υπουργείου Περιβάλλοντος, Χωροταξίας και Δημοσίων 'Εργων "Βιώσιμη οικιστική ανάπτυξη των πόλεων και οικισμών της Χώρας και άλλες διατάξεις".

Η Διάσκεψη των Προέδρων απεφάσισε κατά πλειοψηφία στη συνεδρίασή της της 3.4.97, τη συζήτηση του νομοσχεδίου αυτού με τη συνήθη διαδικασία σε τρεις συνεδριάσεις. 

Η πρώτη συνεδρίαση θα είναι η σημερινή για τη συζήτηση επί της αρχής του νομοσχεδίου και θα διαρκέσει μέχρι της ολοκλήρωσης της συζήτησης και της ψηφοφορίας επί της αρχής. 

Οι άλλες δύο συνεδριάσεις θα διατεθούν για τη συζήτηση των άρθρων του νομοσχεδίου.

Εάν κατατεθούν τροπολογίες απο πλευράς κυβερνήσεως ή που έχουν ήδη κατατεθεί, μετά την συνεδρίαση της Διασκέψεως των Προέδρων, επιφυλάσσομαι να προτείνω στο Σώμα περισσότερο χρόνο εντός της τελευταίας συνεδριάσεως ή αν παραστεί ανάγκη και περαιτέρω για τη συζήτηση των τροπολογιών αυτών.

Ο κ. Αλέξανδρος Βούλγαρης Εισηγητής της Πλειοψηφίας έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, αγαπητοί συνάδελφοι όταν το 1983 ο αείμνηστος Αντώνης Τρίτσης εδώ σε αυτό το Βήμα στη Βουλή των Ελλήνων έδινε τη μάχη για την ψήφιση του οικιστικού νόμου, του ν. 1337/83 και ταυτόχρονα στο τότε Υπουργείο Χωροταξίας, Οικισμού και Περιβάλλοντος ξεκίνησε την επιχείρηση πολεοδομικής ανασυγκρότησης αντιμετώπισε δυσπιστία, αμφιβολία, αμφισβήτηση, ερωτηματικά για την επιτυχία αυτής της τεράστιας προσπάθειας για την πολεοδομική ανασυγκρότηση των οικισμών της χώρας μας.

Σήμερα στον ίδιο χώρο που συζητούμε για να ψηφίσουμε και να κάνουμε νόμο του Κράτους το σχέδιο νόμου για τη βιώσιμη ανάπτυξη των πόλεων και των οικισμών της χώρας εκτιμώ ότι είναι η πιο κατάλληλη στιγμή για να δηλώσουμε ότι στα δεκατέσσερα χρόνια που πέρασαν από τότε με ένα διάλειμμα τριών χρόνων η επιχείρηση πολεοδομικής ανασυγκρότησης έδωσε διέξοδο άνοιξε δρόμους για την επίλυση των εκρηκτικών οικιστικών προβλημάτων εκείνης της εποχής που είχαν συσσωρευθεί με τα χιλιάδες αυθαίρετα και τις παράνομες πόλεις. Και αυτός ο νόμος αυτή η επιχείρηση πολεοδομικής ανασυγκρότησης δικαίωσε αυτή την πολιτική επιλογή του ΠΑ.ΣΟ.Κ..

Τα στοιχεία αυτής της μεγάλης προσπάθειας της επιχείρησης πολεοδομικής ανασυγκρότησης είναι αδιαμφισβήτητα και αποτελούν την πιο πειστική απάντηση σε κάθε κακόπιστη κριτική. 

Μέχρι σήμερα δεκατέσσερα χρόνια μετά την εκκίνηση της επιχείρησης πολεοδομικής ανασυγκρότησης έχουμε τετρακόσια ενενήντα (490) γενικά πολεοδομικά σχέδια ενώ μέχρι το 1993 δεν είχαμε κανένα. Τετρακόσιες ενενήντα (490) πόλεις και οικισμοί της χώρας απέκτησαν ένα επιτελικό σχέδιο πολεοδομικής οργάνωσης του αστικού και περιαστικού χώρου που αποτελεί και τη στρατηγική για την κοινωνική και την οικονομική τους ανάπτυξη. Επίσης τριακόσιες πενήντα χιλιάδες (350.000) στρέμματα εντάξεις στο σχέδιο πόλης για πρώτη και παραθεριστική κατοικία έναντι διακοσίων πενήντα (250.000) χιλιάδων στρεμμάτων που είχαμε στη για εξήντα χρόνια περίοδο 1924-1984 αλλά και εκατόν τριάντα χιλιάδες (130.000) στρέμματα, που έχουμε σήμερα, πράξεις εφαρμογής. Δηλαδή, τις διοικητικές πράξεις που εφαρμόζουν το σχέδιο στο έδαφος.

Για την επιτυχία αυτής της επιχείρησης πολεοδομικής ανασυγκρότησης που απέδειξε ότι υπάρχει ακόμα ελπίδα για το μέλλον των πόλεων και των οικισμών στη Χώρα μας κινητοποιήθηκαν όλες οι υπηρεσίες του Υπουργείου Περιβάλλοντος, Χωροταξίας και Δημοσίων 'Εργων, το σύνολο του απαραίτητου επιστημονικού προσωπικού που διαθέτει η Χώρα μας στον τομέα της πολεοδομίας καθώς και η Τοπική Αυτοδιοίκηση που η συνεισφορά της στην διαμόρφωση των πόλεων και των οικισμών και την πολεοδομική τους ανασυγκρότηση και ανάπτυξη ήταν καθοριστική αυτά τα χρόνια που πέρασαν. Γιατί η Τοπική Αυτοδιοίκηση μέρα με τη μέρα χρόνο με το χρόνο βιώνει την τραγική πραγματικότητα των ελληνικών πόλεων με την έλλειψη χώρων πρασίνου και κοινωνικού εξοπλισμού την αυθαίρετη δόμηση και την άναρχη εξάπλωση του οικιστικού ιστού και σε χώρους ακόμη προστατευόμενους, όπως είναι οι αρχαιολογικοί χώροι, οι χώροι ιδιαιτέρου φυσικού κάλλους. Επίσης τις υψηλές κτιριακές και πληθυσμιακές πυκνότητες, την υποβάθμιση της αρχιτεκτονικής μας κληρονομιάς και των ιστορικών μας κέντρων και τόπων, την κυκλοφοριακή συμφόρηση και μία σειρά άλλες ανεπάρκειες της σύγχρονης ελληνικής πόλης που αντανακλούν κυρίως τη για δεκαετίες τώρα αποσπασματική και ασχεδίαστη διόγκωσή της με γνώμονα βέβαια το ιδιωτικό υπερκέρδος που γίνεται σε βάρος του κοινωνικού κέρδους.

Πρέπει να θυμηθούμε ότι το 1982 βρήκε πόλεις στην Ελλάδα που το 50% και πάνω των διαμορφωμένων οικιστικά εκτάσεων ήταν αυθαίρετο όπως π.χ. η Λάρισα με εγκεκριμένο σχέδιο πόλης επτά χιλιάδες (7.000) στρέμματα και αυθαίρετο έντεκα χιλιάδες (11.000) στρέμματα η Καρδίτσα με δύο χιλιάδες τετρακόσια (2.400) στρέμματα εγκεκριμένο και τέσσερις χιλιάδες πεντακόσια (4.500) στρέμματα αυθαίρετο.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Αυτή η πολιτική για τις πόλεις και τους οικισμούς, που οι κάτοικοι αυτής της Xώρας την πλήρωσαν ακριβά και καταδικάστηκε στη συνείδησή τους, έχει αντιστραφεί από την ίδια την εξέλιξη της κοινωνίας και τώρα όλοι γνωρίζουν ότι πέρα από την ιδιοκτησία που ορίζουμε και είναι περιφραγμένη υπάρχει ο κοινόχρηστος χώρος, το πράσινο, η κοινωνική υποδομή της πόλης, που αποτελεί την ίδια την ανάσα τους, τη ζωή τους το χαμόγελο των παιδιών, των γενιών που έρχονται. Δεν το διαπραγματεύονται, αντιστέκονται και αγωνίζονται να το κατοχυρώσουν. Γιατί όσο και οι υστερήσεις των πόλεών μας, από τα παραδεκτά πρότυπα που ισχύουν για όλο τον κόσμο, εξακολουθούν να είναι μεγάλες, η ποιοτική τομή της επιχείρησης πολεοδομικής ανασυγκρότησης στα οικιστικά προβλήματα της Χώρας είναι ορατή και καθόλου αμελητέα, αφού στρατηγική κατεύθυνσή της είναι η αύξηση και η εξασφάλιση του δημόσιου κοινόχρηστου χώρου και η δραστική αύξηση του σχεδόν ανύπαρκτου, μέχρι τις αρχές τις δεκαετίας του '80, κοινωνικού και τεχνικού εξοπλισμού της πόλης.

'Ετσι, πριν από την ισχύ του ν. 1337/83, του οικιστικού νόμου, η ανάδυση του δήμου στα πολεοδομικά ζητήματα και η εμφάνιση και η εφαρμογή ενός δημοκρατικου πολεοδομικού σχεδιασμού με τη θεσμοθετημένη συμμετοχή του πολίτη στο σχεδιασμό αυτό αποτελεί ίσως τη σημαντικότερη τομή με ορατή τη δραστηριοποίηση των ΟΤΑ πέρα από τον ολοκληρωμένο πολεοδομικό σχεδιασμό σε σημειακές κυρίως πολεοδομικές παρεμβάσεις και αναπλάσεις και ακόμη στην εκπόνηση και ολοκλήρωση των πράξεων εφαρμογής των εγκεκριμένων σχεδίων.

Ποια είναι, όμως, η αναγκαιότητα του νέου οικιστικού νόμου και ποιος ο σκοπός του; Σήμερα, μετά από δεκατέσσερα χρόνια από την εκσυγχρονιστική τομή του ν. 1337/83 και την προώθηση της επιχείρησης πολεοδομικής ανασυγκρότησης, επιτρέπεται και επιβάλλεται μια αντικειμενικότερη αποτίμηση για τη σημαντικότερη, για τα ελληνικά πολεοδομικά πράγματα, προσπάθεια και συμπλήρωση, ακόμη και εξειδίκευση και επικαιροποίησή της τόσο σε νομοθετικό, τόσο και σε προγραμματικό πολιτικό επίπεδο.

Ο οικιστικός ν. 1337/83, που έχει μεταβατικό χαρακτήρα, πρέπει να δώσει τη θέση του σε ένα νέο νόμο για τη βιώσιμη 

Σελίδα 6580 

ανάπτυξη των οικισμών της Χώρας μας. Διότι μέσα από την επισήμανση των σημαντικών αποτελεσμάτων, αλλά και των συγκεκριμενων περιορισμών και αδυναμιών της επιχείρησης πολεοδομικής ανασυγκρότησης και του εκσυγχρονιστικού οικιστικού θεσμικού πλαισίου της δεκαετίας του 1980 έχει καταστεί πια εμφανής η αναγκαιότητα ενός σύγχρονου και ολοκληρωμένου θεσμικού πλαισίου. Ενός θεσμικού πλαισίου που θα συμβάλει στον αποκεντρωμένο, αποτελεσματικό, δημοκρατικό, πολεοδομικό σχεδιασμό, με όραμα των ολοκληρωμένο χωροταξικό και πολεοδομικό σχεδιασμό των ευρύτερων εξωαστικών και περιαστικών περιοχών των πόλεων και οικισμών της χώρας. Ενός θεσμικού πλαισίου που θα λαμβάνει υπόψη του τις σύγχρονες απαιτήσεις της οικιστικής ανάπτυξης, όχι μόνο στη Χώρα μας, αλλά και της μεγάλης γεωγραφικής ενότητας, της Ευρωπαϊκής 'Ενωσης, με την αλληλοεξάρτηση που εν δυνάμει υπάρχει λόγω της ένταξής μας σ' αυτήν τη μεγάλη ενότητα.

Οι πιέσεις για άναρχη, ασχεδίαστη εξάπλωση της οικιστικής ανάπτυξης, ιδιαίτερα στις περιοχές με υψηλή ζήτηση, τις τουριστικές, τις παραλιακές, τις περιαστικές, χαρακτηριστικές για την ποιότητα του φυσικού τους τοπίου, περιοχές που έχουν πλουτοπαραγωγικούς χώρους τείνουν να εκμηδενίσουν τις εναπομένουσες εκτάσεις, στο τοπίο του φυσικού κάλλους, της φυσικής ζωής, της γεωργικής γης και της γης της υψηλής παραγωγικότητας, αλλά ακόμη και των ιστορικών και των αρχαιολογικών χώρων και των παραλιακών ζωνών.

Για το λόγο αυτό πρέπει να κατοχυρωθεί άμεσα ο πολεοδομικός σχεδιασμός, όχι μόνο στις ενότητες του αστικού χώρου, αλλά και στον μεγαλύτερο δυνατό αριθμό των αδόμητων περιοχών που περιβάλλουν τον αστικό χώρο και που είναι ο μη αστικός αγροτικός χώρος. 

Αυτό αποτελεί μια υποχρέωση της ελληνικής πολιτείας, διότι η Χώρα μας, ενώ διαθέτει το μεγαλύτερο και σημαντικότερο φυσικό πλούτο απ' όλες τις χώρες της Ευρωπαϊκής 'Ενωσης, ταυτόχρονα έχει, όμως, το μεγαλύτερο, σύμφωνα με τα στατιστικά στοιχεία του 1990, ποσοστό ιδιοκτητων κατοικιών 79% απ' όλες τις άλλες χώρες της Ευρωπαϊκής 'Ενωσης, με τελευταία τη Γερμανία με ποσοστό 42%.

Ας σημειωθεί ότι ο ν. 1337/83 είχε χαρακτηριστεί από τον εμπνευστή του αείμνηστο Αντώνη Τρίτση ως μεταβατικός νόμος και ότι η αποτίμηση των αποτελεσμάτων του νόμου αυτού μέσα από την επιχείρηση πολεοδομικής ανασυγκρότησης μετά από αρκετά χρόνια θα οδηγούσε στον οριστικό οικιστικό νόμο που έπρεπε να αποκτήσει η Χώρα μας και που συζητούμε σήμερα, τιμώντας τη μνήμη του και υλοποιώντας με συνέπεια αυτήν τη πολιτική του ΠΑ.ΣΟ.Κ. στα οικιστικά θέματα που χάραξε ο Αντώνης Τρίτσης, περιορίζοντας τα προβλήματα που αντιμετώπιζαν τα αστικά κέντρα στη Χώρα μας.

Οι προηγούμενες αναφορές όσο και οι παλαιότερες κριτικές για την πολεοδομική μας νομοθεσία έχουν προσδιορίσει συγκεκριμένες ελλείψεις και ανεπάρκειές της. Αυτές οι ελλείψεις και ανεπάρκιες είναι κυρίως:

Πρώτον, η έλλειψη στρατηγικών σχεδίων πολεοδομικής και χωροταξικής οργάνωσης και περιβαλλοντικής ανασυγκρότησης, δηλαδή, τα ρυθμιστικά σχέδια για τις ευρύτερες περιοχές των μεγάλων πολεοδομικών συγκροτημάτων της ελληνικής περιφέρειας και κυρίως εκείνων με τη μεγαλύτερη ευρωπαϊκή ή διαπεριφερειακή σημασία. Μιλάω για τις ευρύτερες περιοχές της Πάτρας, του Ηρακλείου Κρήτης, της Λάρισας, των Ιωαννίνων, του Βόλου και της Καβάλας.

Δεύτερον, οι ελλείψεις των γενικών πολεοδομικών σχεδίων, τα οποία μέχρι τώρα καλύπτουν μόνο τις προς πολεοδόμηση περιοχές και όχι συνολικά τον περιαστικό χώρο, με αποτέλεσμα ο στρατηγικός σχεδιασμός, χωροταξικός και πολεοδομικός, των ευρύτερων περιοχών των αστικών κέντρων να μην είναι συνολικός και ολοκληρωμένος.

Τρίτον, η καθολική έλλειψη γενικότερου σχεδιασμού του μη αστικού χώρου. Συγκεκριμένα δεν υπάρχει μέχρι τώρα ένα αντίστοιχο, προς το γενικό πολεοδομικό σχέδιο, σχέδιο γενικής οικιστικής οργάνωσης για όλη την περιοχή, του συμβουλίου περιοχής ή των ενοποιημένων ΟΤΑ που ξεκινάμε τώρα ή για κάθε μια ενότητα χωρική, γειτονικών οικισμών και κοινοτήτων.

Αποτέλεσμα αυτής της έλλειψης είναι οι οριοθετήσεις και οι οικιστικές επεκτάσεις, ιδιαίτερα των παραλιακών και αναπτυσσόμενων περιοχών, να γίνονται χωρίς συνολικότερες κατευθύνσεις και επιτελικό σχεδιασμό με ιδιαίτερα αρνητικές συνέπειες για το περιβάλλον και τους πλουτοπαραγωγικούς πόρους της ελληνικής υπαίθρου. 

Τέταρτον, η παντελής έλλειψη ειδικού νομοθετικού πλαισίου για αναπλάσεις υποβαθμισμένων, εντός σχεδίου περιοχών, κέντρων πόλεων, κέντρων πολεοδομικών ενοτήτων, ζωνών ειδικών χρήσεων, σε μια εποχή που τα προβλήματα στις κεντρικές και παλαιότερες ιστορικά περιοχές των πόλεων εντείνονται και η ποιότητα ζωής των κατοίκων συνεχώς υποβαθμίζεται.

Πέμπτον, με την έναρξη λειτουργίας της Νομαρχιακής Αυτοδιοίκησης και των συμβουλίων περιοχής και την προοπτική λειτουργίας των ενοποιημένων οργανισμών Τοπικής Αυτοδιοίκησης και τις ενισχυμένες πλέον και διοικητικά περιφέρειες, είναι απαραίτητη η απόδοση συγκεκριμένων αρμοδιοτήτων και πόρων. Είναι αναγκαίο να αποκτήσουν οντότητα τόσο οι βαθμοί αυτοδιοίκησης όσο και η αποσυγκεντρωμένη διοίκηση, καθώς και να δοθεί η δυνατότητα δημιουργίας οργανισμών (Ν.Π.Δ.Δ.) που θα προωθούν και θα εφαρμόζουν αυτήν την υλοποίηση του γενικού σχεδιασμού σε τοπικό επίπεδο.

Τέλος, η παντελής έλλειψη θεσμοθετημένων πολεοδομικών σταθεροτύπων και ορίων κορεσμού χωρικών δραστηριοτήτων και πυκνοτήτων πληθυσμού προκειμένου ο πολεοδομικός σχεδιασμός που προωθούμε να είναι ορθολογικός και να καλύπτει τις πραγματικές οικιστικές ανάγκες.

Οι κατευθυντήριες αρχές του νομοσχεδίου είναι τέσσερις, περιγράφονται αναλυτικά και στην εισηγητική έκθεση του υπό συζήτηση νομοσχεδίου και είναι οι εξής:

Πρώτον, η διασφάλιση της βιώσιμης ανάπτυξης των πόλεων και των οικισμών της χώρας, μέσα από την κατοχύρωση του πολεοδομικού σχεδιασμού σε ολόκληρο τον περιαστικό αλλά και στον μη αστικό αγροτικό χώρο.

Δεύτερη αρχή η προώθηση της εφαρμογής και διαχείρισης αυτού του σχεδιασμού μέσα από την οργάνωση και ενεργοποίηση τοπικών φορέων διαχείρισης και τη μεγαλύτερη δυνατή αποκέντρωση πολεοδομικών αρμοδιοτήτων και πόρων, περιφέρεια και αυτοδιοίκηση, πρώτου και δεύτερου βαθμού.

Τρίτον, ειδική έμφαση στη δημιουργία θεσμικού πλαισίου, στην προώθηση και εφαρμογή αναπλάσεων σε σημαντικά σημεία των αστικών κέντρων, κέντρα πόλεων συνοικιών και σε υποβαθμισμένες πολεοδομικές ενότητες. Ειδική προτεραιότητα δίνεται με το νομοσχέδιο στην εξασφάλιση των φυσικών στοιχείων μέσα στην πόλη, δηλαδή, των μεγάλων χώρων πρασίνου και στην ανάδειξη των ιστορικών πολιτιστικών και των αρχιτεκτονικών της στοιχείων.

Τέταρτη και τελευταία αρχή είναι η διασφάλιση της οικονομίας των οικιστικών επεκτάσεων η οποία θα συμβάλει στην καλύτερη οργάνωση και διαχείριση του οικιστικού χώρου, στην εξυγίανση της οικονομίας της πόλης και στη διατήρηση και παραγωγικότερη αξιοποίηση των πλουτοπαραγωγικών πόρων που υπάρχουν στον ευρύτερο αστικό χώρο.

Οσον αφορά την βιώσιμη ανάπτυξη των πόλεων και οικισμών ο πρώτος στόχος επιδιώκεται να υλοποιηθεί με την καθιέρωση και ενεργοποίηση του σχεδιασμού σε ολόκληρο τον ελληνικό χώρο. Μέχρι σήμερα και από την ισχύ του ν. 1337/83 τα γενικά επιτελικά πολεοδομικά σχέδια έχουν εμβέλεια μόνο μέχρι τα όρια της μελλοντικής επέκτασης του σχεδίου πόλεως.

Συγκεκριμένα τα γενικά πολεοδομικά σχέδια του οικιστικού νόμου δεν ρυθμίζουν χρήσεις γης και περιορισμούς δόμησης εκτός των ορίων, δηλαδή, εκτός των ορίων της μελλοντικής επέκτασης του σχεδίου πόλεως.

Το νέο γενικό πολεοδομικό σχέδιο συμπεριλαμβάνει και τις ρυθμίσεις, που επέβαλαν μέχρι σήμερα οι ζώνες οικιστικού ελέγχου για τις περιοχές, που δεν πρόκειται να πολεοδομηθούν. 'Ετσι, η συνολική και συστηματική μελέτη και αντιμετώ

Σελίδα 6581 

πιση των ευρύτερων περιοχών των αστικών κέντρων, μέσα από ένα ενιαίο στρατηγικό σχέδιο οργάνωσης του χώρου, θα συμβάλει στον πιο αποτελεσματικό σχεδιασμό, αφού θα συνδυάζει τον αναπτυξιακό του χαρακτήρα με την προστασία των φυσικών και άλλων πλουτοπαραγωγικών πόρων των περιοχών, που δε χρειάζεται και δεν πρέπει να γίνουν οικιστικές.

Η νέα θεώρηση του γενικού πολεοδομικού σχεδίου έρχεται να συμβάλει στη σύγχρονη πολιτική για ένταξη και συσχέτιση των αστικών κέντρων της Xώρας σε δίκτυα πόλεων σε νομαρχιακό ή διανομαρχιακό επίπεδο, που χαρακτηρίζονται από έντονη αλληλεξάρτηση και συμπληρωματικότητα προβλημάτων και επίσης και δυνατοτήτων για αναπτυξιακές προοπτικές.

Το νέο νομοσχέδιο, προκειμένου να προωθήσει το σύγχρονο πολεοδομικό σχεδιασμό, καθιερώνει τρία επίπεδα σχεδιασμού.

Πρώτον, είναι τα ρυθμιστικά σχέδια και προγράμματα προστασίας του περιβάλλοντος για στρατηγικό σχεδιασμό σε όλα τα πολεοδομικά συγκροτήματα και τις ευρύτερες περιοχές της Xώρας αυτών των συγκροτημάτων, που εμφανίζουν ευρωπαϊκή, διαπεριφερειακή ή και ειδική σημασία για τη χώρα μας, όπως είναι η Πάτρα, το Ηράκλειο, η Λάρισα, τα Γιάννενα, ο Βόλος και η Καβάλα, που έχουν διευρυμένο ρόλο με τη θέση τους στον ευρύτερο ευρωπαϊκό, βαλκανικό ή μεσογειακό χώρο και επίσης με τις ανάγκες χωρικών ρυθμίσεων για την αντιμετώπιση επιπτώσεων και την αξιοποίηση επίσης νέων προοπτικών ανάπτυξης, που παρουσιάζονται για τις ευρύτερες περιοχές αυτών των πολεοδομικών συγκροτημάτων, που αναφέρθηκαν, από την εκτέλεση και λειτουργία μεγάλων έργων εθνικής σημασίας, όπως είναι η ζεύξη του Ρίου - Αντίρριου, η Εγνατία Οδός, η σύνδεση Ηγουμενίτσας - Βόλου, η ζεύξη Μαλιακού Κόλπου και άλλα.

Δεύτερο επίπεδο σχεδιασμού είναι τα διευρυμένα γενικά πολεοδομικά σχέδια, τα οποία θα ρυθμίζουν πολεοδομικά ολόκληρο τον αστικό και υπεραστικό χώρο κάθε οικισμού, με πληθυσμό πάνω από δύο χιλιάδες κατοίκους. Η περιοχή στην οποία θα αναφέρεται η ρύθμιση αυτή, θα είναι η γεωγραφική περιοχή ή η εδαφική περιφέρεια του συμβουλίου περιοχής ή του ενοποιημένου Δήμου, σύμφωνα με το σχέδιο "Ιωάννης Καποδίστριας", στον οποίο ανήκει ο οικισμός αυτός. Το γενικό αυτό σχέδιο είναι διευρυμένο, όχι μόνο ως προς τη χωρική έκταση, αλλά και εμπλουτισμένο και ενισχυμένο όσον αφορά τις ρυθμίσεις που καθιερώνει. Με τις διατάξεις του άρθρου 4 του σχεδίου νόμου, οι προβλεπόμενες ρυθμίσεις που γίνονται από το νέο διευρυμένο γενικό πολεοδομικό σχέδιο, περιλαμβάνουν και αυτές τις ζώνες οικιστικού ελέγχου για τις περιοχές, που δεν πρόκειται να πολεοδομηθούν και χρειάζονται οικιστικό έλεγχο και προστασία.

Τρίτο επίπεδο είναι τα σχέδια χωρικής και οικιστικής οργάνωσης ανοικτής πόλης, τα ΣΧΟΟΑΠ, όπως αναφέρεται στο σχέδιο νόμου, τα οποία είναι τα επιτελικά σχέδια για τη χωρική οργάνωση για κάθε υπάρχουσα ή εν δυνάμει ενότητα, ομάδα γειτονικών κοινοτήτων, που δεν ανήκουν στον αστικό χώρο. Η αναγκαιότητα αυτών των επιτελικών οικιστικών σχεδίων, είναι εμφανής για τη βιώσιμη οικιστική ανάπτυξη του αγροτικού χώρου, τη χωροθέτηση του παραγωγικού και κοινωνικού εξοπλισμού της κάθε ομάδας μικρών οικισμών ανοικτής πόλης και την ενιαία οριοθέτηση των επεκτάσεών τους στα πλαίσια της κατεύθυνσης για οικονομία της οικιστικής εξάπλωσης και ταυτόχρονα την προστασία των πλουτοπαραγωγικών πόρων της υπαίθρου.

Η αναγκαιότητα αυτή είναι προφανής σε τουριστικές, παραλιακές και άλλες αναπτυσσόμενες περιοχές και οικισμούς της ελληνικής περιφέρειας, που χαρακτηρίζονται τις τελευταίες δεκαετίες από εντεινόμενη ζήτηση και πίεση για οικιστική ανάπτυξη, η οποία πρέπει να είναι ελεγχόμενη, όσον αφορά τις απαραίτητες επιφάνειες επέκτασης του σχεδίου πόλης και τις πραγματικές δυνατότητες κατασκευής της τεχνικής υποδομής, που πρέπει να τους εξυπηρετήσουν.

Ο δεύτερος μεγάλος στόχος του νομοσχεδίου, κύριοι συνάδελφοι, και σημαντική καινοτομία είναι η πρόθεση της διαχείρισης και υλοποίησης του πολεοδομικού σχεδιασμού, που μπορεί να επιτευχθεί μόνο σε τοπικό ή νομαρχιακό επίπεδο. Είναι προφανές ότι η παρακολούθηση της ενεργοποίησης των εκατοντάδων γενικών πολεοδομικών σχεδίων και ΣΧΟΟΑΠ δεν είναι δυνατό να γίνεται από τις κεντρικές υπηρεσίες του ΥΠΕΧΩΔΕ, ούτε από την πρωτεύουσα της κάθε περιφέρειας. Απαιτείται η απόδοση πόρων και αρμοδιοτήτων στην Αυτοδιοίκηση πρώτου και δεύτερου βαθμού για την άσκηση από την πλευρά αυτή της διαχείρισης.

Με τα άρθρα 2 έως 7, του νομοσχεδίου αποδίδεται μία σειρά από πολεοδομικές αρμοδιότητες και πόροι στους οργανισμούς Τοπικής Αυτοδιοίκησης πρώτου και δεύτερου βαθμού, εφόσον αυτοί θα δημιουργήσουν κατάλληλη πολεοδομική υπηρεσία. Με το άρθρο 6, δίνεται η δυνατότητα και δημιουργούνται οι συνθήκες, ώστε οι Νομαρχιακές Αυτοδιοικήσεις, καθώς και οι δήμοι μεγάλων επαρχιακών πόλεων, να οργανώσουν φορείς και υπηρεσίες παρακολούθησης και προώθησης του πολεοδομικού σχεδιασμού, ακόμη και του επιτελικού του επιπέδου, με συγκεκριμένες αρμοδιότητες και πόρους.

Ο τρίτος μεγάλος στόχος του νομοσχεδίου αποτελεί μία ακόμη από τις σημαντικότερες καινοτομίες και κατευθυντήριες αρχές του και είναι η δημιουργία και ενεργοποίηση του πρώτου για τη Χώρα μας θεσμικού πλαίσιου για πολεοδομικές αναπλάσεις σε εντός σχεδίου περιοχές, οι οποίες χαρακτηρίζονται από προβληματικές οικιστικές ή πολεοδομικές συνθήκες.

Σήμερα που η Χώρα μας έχει την πρώτη θέση απ' όλες τις χώρες της Ευρωπαϊκής 'Ενωσης στις ιδιόκτητες κατοικίες, το πρόβλημα της κατοικίας δεν είναι ποσοτικό, κύριοι συνάδελφοι, όπως σε άλλες χώρες, αλλά είναι ποιοτικό. Από έρευνα που πραγματοποίησε το 1989 η Δημόσια Επιχείρηση Πολεοδομίας και Στέγασης (ΔΕΠΟΣ) προκύπτει ότι το 12,2% των κτιρίων κατασκευάστηκε πριν από το 1919, το 18% στην περίοδο 1920-1945, το 31,9% στην περίοδο 1946-1965 και μόλις το 37,6% μετά το 1966, αποδεικνύοντας ότι το μεγάλο κτιριακό απόθεμα που πράγματι διαθέτει η Χώρα μας είναι γηρασμένο και υποβαθμισμένο.

Επίσης, για τρία εκατομμύρια διακόσιες τρεις χιλιάδες οκτακόσια τριάντα τέσσερα (3.203.834) νοικοκυριά που καταγράφηκαν το 1991 ο αριθμός των κατοικιών πρώτης και παραθεριστικής, χωρίς να υπολογίζονται οι αυθαίρετες κατοικίες -δηλώθηκαν το 1983 διακόσιες πενήντα χιλιάδες αυθαίρετα-αντιστοιχεί πάνω από το διπλάσιο αριθμό νοικοκυριών.

Επίσης, από τα στοιχεία της Δημόσιας Επιχείρησης Πολεοδομίας και Στέγασης (ΔΕΠΟΣ) το 1989 σε σύνολο ενός εκατομμυρίου επτακοσίων εβδομήντα πέντε χιλιάδων (1.775.000) κατοικιών το 67,5% βρίσκεται σε πολυκατοικίες, που οι 'Ελληνες χαρακτηρίζουν την κατοικία τους με κριτήρια τις εσωτερικές εγκαταστάσεις -υδραυλικά, θέρμανση, ηχομόνωση καθώς και το άμεσο πολεοδομικό περιβάλλον- 8,4% πολύ καλή, 39,4% καλή και 52,2% από μέτρια έως κακή.

Πρέπει να συνειδητοποιήσουμε, κύριοι συνάδελφοι, ότι στη Χώρα μας κατασκευάσαμε χρόνια τώρα ένα τεράστιο κτιριακό απόθεμα, χωρίς να εξασφαλίσουμε τους απαραίτητους κοινόχρηστους χώρους και χώρους πρασίνου για ποιότητα ζωής και μετατρέψαμε τα αστικά κέντρα με τις χειρότερες συνθήκες ζωής.

Η συντριπτική πλειοψηφία των διατάξεων των προηγουμένων οικιστικών νόμων και των κυβερνήσεων της Νέας Δημοκρατίας και του ΠΑ.ΣΟ.Κ. από το 1923 μέχρι το 1983 επικεντρώνονται στις επεκτάσεις των σχεδίων πόλεως με αποτέλεσμα η ελληνική πολεοδομική νομοθεσία να στερείται ουσιαστικά θεσμικού πλαισίου για τη διαχείριση και ανάπλαση περιοχών που έχουν πολεοδομικό σχέδιο, αλλά δεν έχουν απαλλαγεί από τα μεγάλα προβλήματα των σημερινών αστικών κέντρων που έχουν υποβαθμισμένη ποιότητα ζωής. Σήμερα, που στη Χώρα μας υλοποιείται ένα μεγάλο πρόγραμμα αναπλάσεων με συγκεκριμένο χρονοδιάγραμμα και εθνικούς και κοινοτικούς πόρους που ξεπερνούν τα εκατόν είκοσι (120) δισεκατομμύρια δραχμές, το νομοσχέδιο αυτό αποτελεί την πραγματικότητα, τη μεγάλη ευκαιρία για μία ολοκληρωμένη

Σελίδα 6582 

πολιτική αναπλάσεων.

Στο δεύτερο κεφάλαιο του νομοσχεδίου προσδιορίζονται τρόποι, μέτρα και μέσα για τη συντονισμένη αναβάθμιση των αστικών κέντρων, πολεοδομικών ενοτήτων ή τμημάτων τους για τα οποία απαιτείται δραστική ή ηπιότερη ανάπλασή τους. Είναι η πρώτη φορά που η κύρια έμφαση σ' έναν οικιστικό νόμο αυτής της Χώρας μετατοπίζεται από τις επεκτάσεις των σχεδίων πόλεως προς τη διαχείριση του σχεδιασμού στις περιοχές εντός σχεδίου πόλεως με στόχο και κατεύθυνση την περιβαλλοντική τους αναβάθμιση και την ουσιαστική βελτίωση των συνθηκών ζωής και κατοικίας.

Η προσπάθεια για περιβαλλοντική αναβάθμιση παλαιών και νεοτέρων προβληματικών αστικών περιοχών συμπληρώνεται και διευρύνεται με συγκεκριμένα μέτρα, τα άρθρα 16 και 17, που συμβάλλουν στην εξασφάλιση σημαντικών κοινόχρηστων χώρων και χώρων πρασίνου και αναψυχής σε παλιά σχέδια πόλης, πριν δηλαδή από την ισχύ του οικιστικού νόμου, διότι οι περιοχές αυτές είναι οι φτωχότερες από την άποψη της κατοχύρωσης των προβλεπόμενων σ' αυτές κοινόχρηστων χώρων.

Τέταρτη αρχή και τελευταία είναι η διασφάλιση της οικονομίας των επεκτάσεων. Αναδεικνύεται με αυτό το άρθρο και με αυτό το νομοσχέδιο η έντονη φιλοπεριβαλλοντική και ταυτόχρονα αναπτυξιακή διάσταση του νομοσχεδίου, τόσο με την κατοχύρωση του σχεδιασμού, όσο και με τη διασφάλιση των πλουτοπαραγωγικών πόρων στις εδαφικές εκτάσεις στις περιαστικές ζώνες για την αξιοποίησή τους ως περιοχών του πρωτογενούς τομέα παραγωγής, ως ζωνών φυσικού τοπίου και αναψυχής, ή άλλες προστατευτέες περιοχές ιδιαιτέρου φυσικού κάλλους και διαφύλαξης της πολιτιστικής μας κληρονομιάς.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Μ' ένα πλέγμα διατάξεων του τρίτου κεφαλαίου του νομοσχεδίου καθορίζονται οι διαδικασίες και τα πολεοδομικά μεγέθη για την επίτευξη αυτού του στόχου. 

Κύριε Πρόεδρε, κυρίες και κύριοι συνάδελφοι, ο νέος οικιστικός νόμος κάτω απ' αυτές τις αρχές και τις κατευθύνσεις μπορεί να αποτελέσει την εγγύηση για μία βιώσιμη οικιστική ανάπτυξη των πόλεων και των οικισμών της χώρας μας, ώστε να έχουμε ανθρώπινες πόλεις και ανθρώπινους οικισμούς. Πιστεύω ότι δεν πρέπει να καταδικάζουμε τους εαυτούς μας και τους συνανθρώπους μας, αλλά κυρίως τις γενιές που έρχονται σε μία πολεοδομική αθλιότητα και μία πολεοδομική εξαθλίωση και αναρχία. Δεν μπορούμε να χαϊδεύουμε αυτιά, να λέμε ψέματα και να επιζητούμε φθηνούς λαϊκισμούς θέλοντας να αναπαράγουμε μία πολεοδομική αθλιότητα, μία αναρχία με έλλειψη κάθε σχεδιασμού και με έλλειψη κάθε υποδομής, γιατί όλες οι πόλεις, και οι μεσαίες και οι μεγάλες και οι μικρές, έχουν υποβαθμισμένα κέντρα και κυρίως έχουν περιοχές γκέτο και κοινωνικής απομόνωσης που αναπαραγάγουν τη βία.

Πρέπει να γίνει σαφές, ότι η πόλη μας και οι οικισμοί πρέπει να αποκτήσουν κοινωνική και παραγωγική συνοχή και ότι έχουν πολιτισμική και περιβαλλοντική ταυτότητα.

Ας χρωματίσουμε, κύριοι συνάδελφοι, τις γκρίζες και τσιμεντένιες πόλεις μας με το χρώμα της συλλογικής και κοινωνικής δράσης. Η ελπίδα θα ξαναζωντανέψει δίνοντας μικρές ή μεγάλες ανάσες πρασίνου και αναπνοής, περνώντας από τις διαπιστώσεις που κάνουμε συνεχώς και τα κροκοδείλια δάκρυα στη δουλειά, για ένα καλύτερο αύριο. 'Ολα μπορούν να αλλάξουν, αρκεί να το θελήσουμε εμείς. Υπάρχει μόνο μια επιλογή για όλες τις Παρατάξεις της Βουλής, να υπερψηφίσουμε το σχέδιο νόμου για τη βιώσιμη οικιστική ανάπτυξη των πόλεων και των οικισμών της Χώρας, για να ζωντανέψουμε, κύριοι συνάδελφοι, την ελπίδα για μια καλύτερη ποιότητα ζωής για εμάς και τα παιδιά μας. Ευχαριστώ.

(Χειροκροτήματα από την Πτέρυγα του ΠΑΣΟΚ)

ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στη συνάδελφο κα 'Ελσα Παπαδημητρίου, έχω την τιμή να ανακοινώσω στο Σώμα ότι το Κομμουνιστικό Κόμμα Ελλάδος ορίζει ως Ειδικό Αγορητή το Βουλευτή κ. Νικόλαο Γκατζή. 

Ο Συνασπισμός ορίζει ως Ειδικό Αγορητή το Βουλευτή κ. Σπύρο Δανέλλη και από μέρους του Δημοκρατικού Κοινωνικού Κινήματος ορίζεται ως Κοινοβουλευτικός Εκπρόσωπος ο κ. Γεώργιος Ρόκος και ως Ειδικός Αγορητής ο κ. Αναστάσιος Ιντζές.

Ορίστε, κα Παπαδημητρίου, έχετε το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κυρίες και κύριοι συνάδελφοι, θα ήμουν πολύ χαρούμενη, εισηγούμενη τις θέσεις του Κόμματός μου γι'αυτό το σχέδιο νόμου, αν δε σκίαζε τη σκέψη και τη ψυχή μου η απουσία, λόγω ασθένειας, του εκλεκτού συναδέλφου μου σήμερα, άλλοτε πολιτικού μου προϊσταμένου, κ. Χρήστου Kατσιγιάννη. Του ευχόμαστε όλοι περαστικά, σύντομα κοντά μας, και δράττομαι της ευκαιρίας να πω κάποια πράγματα που ίσως ο ίδιος με την ευγένεια και τη μετριοφροσύνη που τον διακρίνει δε θα άρθρωνε.

Για το συζητούμενο σήμερα σχέδιο νόμου ο κύριος Υπουργός ΠΕΧΩΔΕ είπε στη Διαρκή Επιτροπή και θα ξαναπεί σήμερα -είμαι σίγουρη- ότι είναι πυξίδα πλεύσης, ολοκληρωμένο πρόγραμμα δράσης, περιλαμβάνει στόχους, μέτρα, προτεραιότητες, όλα αυτά πάντα με επανάληψη των γνωστών λέξεων: 'Οραμα, ζωή, πνοή, θεσμός. Λέξεων των οποίων η "μαϊντανοποίηση", κύριε Λαλιώτη, από αμηχανία θα αρχίσει να μας προκαλεί οργή.

Ο Εισηγητής του ΠΑΣΟΚ, ο εκλεκτός μου συνάδελφος κ. Βούλγαρης, μίλησε για υλοποίηση οράματος ολοκληρωμένου σχεδιασμού, για ενιαίο στρατηγικό σχέδιο οργάνωσης του χώρου. Περιμένουμε στη δευτερολογία του να μας το υποδείξει μέσα στα άρθρα του νόμου, όμως, για καινοτομίες και για προώθηση διαχείρισης. Και μας ζήτησε, δανειζόμενος τις πάντοτε συναισθηματικά φορτισμένες λέξεις του τέως πολιτικού του προϊσταμένου στο ΥΠΕΧΩΔΕ, του κ. Λαλιώτη, να χρωματίσουμε τις σημερινές γκρίζες πόλεις με τη δύναμη του χρώματος που δίνει ζωή.

Η απάντηση της Νέας Δημοκρατίας απόψε είναι ένα μεγάλο όχι, κύριε Λαλιώτη. Το θεσμικό σας πόνημα δε θέλει χρώμα και συνεργασία. Χρειάζεται σβυστήρι και απόσυρση και πρέπει να το αντιληφθείτε. Το μόνο του καλό είναι, ότι δικαιώνει την πολιτική του κ. Μάνου και του κ. Χρήστου Κατσιγιάννη, με τις θεσμικές τους παρεμβάσεις. Και νομίζω ότι οφείλετε στον κ. Κατσιγιάννη σ'αυτήν την Αίθουσα μια απολογία. Τον έχετε πολύ συχνά καταγγείλει, τον έχετε ειρωνευτεί. Και σήμερα υιοθετείτε αυτούσια -θα σας το πω άρθρο-άρθρο- τις απόψεις του και αρκετά από τα από εκείνον προταθέντα πολεοδομικά εργαλεία.

Η Νέα Δημοκρατία πιστεύει ότι το ΠΑΣΟΚ χρησιμοποιεί το Κοινοβούλιο και πάλι, όχι για να θεσμοθετήσει, βελτιώσει, προωθήσει, το συνταγματικά επιβεβλημένο πλαίσιο σχεδιασμού και ανάπτυξης, αλλά για να αναιρέσει τα σημαντικά αλλά δυσκολοδιαχείριστα, να ρυθμίσει δεσμεύσεις του προς ισχυρούς, να εκχωρήσει και πάλι ελπίδες αποκέντρωσης, ενώ στην ουσία, επανασυγκεντρώνει τα πάντα και θα το δείτε στις τροπολογίες του Υπουργείου.

Η Νέα Δημοκρατία πιστεύει ότι είναι μια συρραφή αποσπασματικών προθέσεων, παρεμβάσεων στην πολεοδόμηση και στην οίκηση που ενάντια σε κάθε επιστημονική αρχή κατατίθεται πάνω στο τίποτα, μια και δεν υπάρχει αυτήν τη στιγμή στον Τόπο χωροταξικό υπόβαθρο. Στοχεύει στο τίποτα, μια και οι προτεινόμενοι φορείς, χρήστες και διαχειριστές αφ'ενός καταργούνται από τα παράλληλα νομοσχέδια της ίδιας Κυβέρνησης και αφ'ετέρου για να υπάρξουν χρειάζονται χρόνο αθέατο και χιλιάδες διατάγματα στο βάθος του μαύρου τούνελ του προγραμματισμού σας.

Δεν πρόκειται για θεσμικό νόμο, πρόκειται για μεταβατικό πάλι μια και ο ίδιος προτείνει κωδικοποίηση και όταν έλθει η ώρα της κωδικοποίησης θα ανακαλύψετε πόσο μεγάλο τμήμα των διατάξεων δεν ισχύει, ισχύει παράλληλα με άλλες, διαφορετικές και συγκρουόμενες σε πρόθεση και αποτέλεσμα.

Οι περιλαμβανόμενες διατάξεις θα μπορούσαν να αποτελούν απλά, συμπληρωματικές και αναθεωρητικές του ν. 1337, ή προδιαγραφές για ρυθμίσεις και πολεοδομικές παρεμβάσεις

Σελίδα 6583 

σε κάποιο από τα επίπεδα σχεδιασμού.

Η Νέα Δημοκρατία οφείλει επίσης για το κύρος του Κοινοβουλευτικού 'Εργου να πει ότι νομοτεχνικά το θεσμικό σας πόνημα είναι δομικά προχειρότατα, λειτουργικά δύσχρηστο και γλωσσικά ελληνικά απαράδεκτο.

Ο νέος νόμος είναι ένα καλό διαχειριστικό κομματικό εργαλείο, κύριοι συνάδελφοι, στην πρόθεση, αλλά σας διαβεβαιώ ότι, εάν ψηφιστεί, όπερ απεύχομαι, θα είναι ένα μοντέλο κακοδιαχείρισης, υποβάθμισης, αναποτελεσματικότητας και διοικητικής αναρχίας. Και ας πάρουμε τα πράγματα από την αρχή.

Δυόμισι χιλιάδες χρόνια πριν, κύριε Λαλιώτη, ο Σταγηρίτης προκάτοχός σας μέγας και αυτός χωροτάκτης Αριστοτέλης έγραφε: "Οφείλουμε να καθορίσουμε πρώτον ποίαι είναι αι αναγκαίαι προϋποθέσεις της μελλούσης να συσταθεί ευκτέας πόλεως. Διότι δεν είναι δυνατόν να υπάρξει το άριστο πολίτευμα άνευ της υπάρξεως συμμέτρων προς τας ανάγκας του μέσων.

Δεύτερον, η πόλις έχει προορισμό τινά και συνεπώς, δυνάμεθα να θεωρήσωμεν ως μεγίστη την δυναμένη να επιτελέσει τούτο.

Τρίτον, πόλις μεγάλη και πολυάνθρωπος πόλις δεν είναι ταυτόσημα.

Τέταρτον, καλλίστη πόλις είναι εκείνη εν η μετά του μεγέθους συνάπτεται ο λεχθείς όρος, επειδή το καλόν λαμβάνει συνήθως την γέννεσή του εκ της αρμονίας του πλήθους προς το μέγεθος. Δια τας πόλεις υπάρχει μέτρον μεγέθους, δι ο πρώτος όρος πόλεως είναι να υπάρχει τοσούτο πλήθος, όσο κατά πρώτον χρειάζεται προς αυτάρκειαν, δια να ζει καλώς κατά τας απαιτήσεις της πολιτικής κοινωνίας".

Και στη συνέχεια, με απόλυτα σύγχρονη προσέγγιση ο Αριστοτέλης δίνει και προδιαγραφές και κριτήρια χωροταξίας. Την ευκολία την προς άμυναν εξορμήσεως, την εύκολον εκ μετακόμισιν των παραγομένων καρπών, την μετά της θαλάσσης και άλλων πόλεων επικοινωνία, την περί το θείον επιμέλεια, τα περί των συμφερόντων και τα περί δικαίου και τέλος, τα περί διαθεσίμου χρόνου όστις απαιτείται και προς απόκτησιν της αρετής και προς ενασχόλησιν εις τας πολιτικάς πράξεις.

Δυόμισι χιλιάδες χρόνια αργότερα, εκατόν εβδομήντα χρόνια μετά την ανακήρυξή μας σε ελεύθερο κράτος, εβδομήντα τέσσερα χρόνια μετά το εξαιρετικό νομοθετικό διάταγμα 1823, δεκαέξι χρόνια εν τέλει, μετά την έκδοση ευρωπαϊκής ταυτότητας για τον καθένα μας, όχι μόνο την πολλαπλότητα και την πολυπλοκότητα των σύγχρονων προβλημάτων διαχείρισης του χώρου δεν αντιμετωπίζουμε, αλλά ούτε τις βασικές απλές αρχές του Αριστοτέλη έχουμε κατανοήσει και υιοθετήσει.

Η ικανότητα και η δυνατότητα που έχει ο κύριος Υπουργός να προβάλει το οικολογικό του προφίλ, με είχε κάνει να ελπίζω ότι κάτι θα μπορούσε να είχε γίνει. Η Εισηγητική 'Εκθεση με ενθουσίασε.'Ηταν φυσικό. Είναι αντιγραφή του προλόγου του βιβλίου "Ευρώπη 2000" που δίνει τις κατευθύνσεις του ελπιδοφόρου ευρύτατου χώρου της Ευρώπης των περιφερειών.

Η δική μας η συμμετοχή σ'αυτήν την Ευρώπη, κύριοι συνάδελφοι, μετά το μόλις ψηφισθέν νομοσχέδιο για την περιφερειακή διοίκηση, θα είναι δύο μακριά χέρια ενός υδροκέφαλου εθνικού κέντρου, όπως σκιαγραφήθηκε. Τι σχέση έχει, κύριε Υπουργέ, ο κορμός του σημερινού νομοσχεδίου σας με την εισηγητική σας πρόθεση; Λείπουν οι βασικές αρχές που πρέπει να υπαγορεύουν το σχεδιασμό ως πολιτική μελετών και εφαρμογή του με σαφήνεια διατύπωσης και κείμενα περιορισμένης έκτασης, όπως καθοδηγεί το Τεχνικό Επιμελητήριο της Ελλάδος. Δεν επιβάλλει καμία πολιτική επιστημονικού σχεδιασμού και προδιαγραφών ως μέσο ολοκληρωμένης ανάπτυξης που να έχει χρονικά όρια εφαρμογής και υποχρέωση επαναπροσδιορισμού της πέραν αυτών.

Ανακοινώσατε στις 29.1.94, προ σαράντα ένα μηνών, ότι θα φέρνατε στη Βουλή νομοσχέδιο για τη χωροταξία. Ο τελευταίος χωροταξικός νόμος ο 360/76 δεν ισχύει και έχετε προβλήματα με το ΣΤΕ, και το γνωρίζετε. Δε γίνεται, κύριοι συνάδελφοι, πολεοδομικός σχεδιασμός, ούτε υλοποιούνται οι οριζόντιες ειδικές δράσεις, που σήμερα προωθούνται χωρίς χωροταξικό υπόβαθρο. Δε γεννιέται το παιδί δύο χρονών, πώς να το κάνουμε!

Χωροταξία, κύριε Λαλιώτη, δεν είναι ένα υπερκείμενο της πολεοδόμησης σχεδιαστικό επίπεδο. Χωροταξία είναι η γεωγραφική έκφραση των οικονομικών, των πολιτισμικών, των κοινωνικών και των οικολογικών σήμερα πολιτικών ενός κράτους, μιας κυβέρνησης. Βέβαια η Οικιστική ως επιστήμη και ως πολιτική κυρίως, δεν καλείται να επιλύσει ποσοτικά και ποιοτικά προβλήματα στέγης, τον τρισδιάστατο όγκο που λέγεται κατοικία. Υποδεικνύει και θεμελιώνει κοινωνικοοικονομικές και πολιτισμικές δομές που συνδέονται άρρηκτα με κάθε δεδομένο χώρο.

Σας είπα και στο τελευταίο νομοσχέδιο για την οργάνωση των περιφερειών, ότι δε γίνεται ούτε περιφερειακή ανάπτυξη χωρίς το πάντρεμά της με έναν αποκρυσταλλωμένο χωροταξικό χάρτη. Και βέβαια, δεν καθορίζεται αυθαίρετα χωρίς κριτήρια η διοικητική διαίρεση της Χώρας. Μπορεί να συμπίπτει με τον βέλτιστο κομματικό, εκλογικό σας χάρτη, αλλά δεν έχει καμία διαφορά στο εθνικό και στο ανά διαμέρισμα αναπτυξιακό συμφέρον.

Η σαρωτική οκταετία σας κατήργησε το Εθνικό Συμβούλιο Χωροταξίας του Κωνσταντίνου Καραμανλή και εσείς το 1993 βρήκατε και οργανόγραμμα μιας μεγάλης απόφασης του Κωνσταντίνου Μητσοτάκη, την ίδρυση Εθνικού Συμβουλίου Περιβάλλοντος. Το αφήσατε στο αρχείο και αυτό.

Πρέπει να επισημανθεί ότι η προσφιλής έννοια της βιωσιμότητος στην ανάπτυξη των πόλεων και των οικισμών εν προκειμένω, εμπεδώνεται και αποδεικνύεται από τη δυνατότητα αυτοσυντήρησης των πόλεων. Αυτό προϋποθέτει περιβαλλοντικά μέτρα που υπαγορεύονται μέσα από μία πλήρη περιβαλλοντική μελέτη διαχείρισης.

Σήμερα, στη διεθνή πρακτική δεν προσεγγίζεται κανένα επίπεδο σχεδιασμού χωρίς εγκεκριμμένο πλαίσιο διαχείρισης. Και αυτό ισχύει κυρίως για τις υπάρχουσες και συνεχώς υποβαθμιζόμενες πόλεις.

Η Νέα Δημοκρατία θα παρουσιάσει νομοθετική πρωτοβουλία για τούτη τη δύσμοιρη πρωτεύουσα, την Αθήνα. Αλλά πρέπει να γίνει κατανοητό ότι τα πάθη της θεμελειώνονται στο τυχαίο της ανάπτυξής της, στην έλλειψη πολιτικής και στην παρανόηση βασικών αρχών της χωροταξίας και της πολεοδομίας, με πρώτη τη μηδέποτε καθορισθείσα φέρουσα ικανότητα της Αθήνας δηλαδή, πόσους χωράει, πόσοι της λείπουν, πόσοι της περισσεύουν και πόσους θέλει να διώξει και βεβαίως γιατί, πώς και προς τα πού.

Διάβασα στο ντοσιέ της πρότασης για τους Ολυμπιακούς Αγώνες του 2004 τη διαβεβαίωσή σας, κύριε Λαλιώτη, ότι οι 15.000 νέοι οικιστές που θα προστεθούν στις υπόρειες της Πάρνηθας, στο Ολυμπιακό Χωριό, προβλέπονται στο ρυθμιστικό. Σε ποιο ρυθμιστικό, για να το διαβάσω και εγώ;

Αλλά, καίτοι θα ήταν απόλυτα χρήσιμο, κύριοι συνάδελφοι, να μιλάγαμε σ'αυτήν την Αίθουσα για τη σοβαρότητα των κυβερνητικών εγγυήσεων στην πρόταση για τους Ολυμπιακούς, ας το αναβάλουμε για αργότερα. 'Ο,τι και αν έχει αποφασίσει ο κ. Σάμαραγκ και οι αθάνατοί του, πρέπει επιτέλους η Εθνική Αντιπροσωπεία να έχει και ενημέρωση και άποψη και ανάληψη ευθύνης για τη διαχείριση του μετά, για να είναι "μετά" και όχι "χάος".

Δυο λόγια θα πω για τα επιμέρους θέματα. Καθιερώνονται και πάλι σήμερα τρία επίπεδα πολεοδομικού σχεδιασμού, Ρυθμιστικό, Γενικό Πολεοδομικό Σχέδιο και ΣΧΟΟΑΠ, αφήνοντας στη φαντασία του αναγνώστη του νομοσχεδίου σας το περιεχόμενο, τη σκιαγράφηση έστω αυτών των επιπέδων.

Η παρουσία σας τέσσερα χρόνια στο ΥΠΕΧΩΔΕ και οι σύμβουλοί σας δε σας βοήθησαν να αντιληφθείτε τις λειτουργίες και τις επικαλύψεις μεταξύ Ρυθμιστικού και Γενικού Πολεοδομικού Σχεδίου, έτσι που εποπτεύονται και υλοποιούνται από τους οργανισμούς του 1515 και 1561; Γραφειοκρατικά και ανταγωνιστικά προς τις έμπειρες διευθύνσεις πολεοδομι-

Σελίδα 6584 

κού σχεδιασμού της κεντρικής υπηρεσίας οι δύο οργανισμοί Αθήνας και Θεσσαλονίκης, χωρίς να έχουν προσφέρει τίποτε ουσιαστικό ευθύνονται για την επιβάρυνση των δύο μεγαλουπόλεων και για αδιαφανείς και αναιτιολόγητες επιλογές, αλλαγή χρήσεων γης, σημαντικές ρυθμίσεις, ρουσφέτια, επεκτάσεις κ.λπ. που εκθέτουν και πάλι την Εκτελεστική Εξουσία ακόμη περισσότερο στα μάτια του αποστασιοποιημένου πολίτη. Φορτώνετε στην τσέπη του ελληνικού λαού και στην καμπούρα έξι μεγάλων και προβληματικών τοπικών κοινωνιών τη δημιουργία έξι νέων οργανισμών.

Γιατί έξι, κύριε Λαλιώτη, και όχι δεκαέξι; 'Οχι δύο ή κανένας, όπως πιστεύω εγώ. Από ποια στοιχεία εθνικού σχεδιασμού, από ποια πυραμίδα διοικητικού οργανογράμματος και τι να την κάνετε τη γνώμη -όχι τη σύμφωνη γνώμη- του περιφερειακού συμβουλίου και του νομαρχιακού συμβουλίου, αφού οι νομοί και οι περιφέρειες δεν έχουν χωροταξικό πλαίσιο; Δεν πειράζει άλλωστε να δούμε λίγο και την ανθρωπογεωγραφία των αιρετών που θα αποφασίζουν. Καλό θα μας κάνει.

Η επιλογή από πολιτικό πάντα πρόσωπο του ενός επικεφαλής των οργανισμών με κριτήριο τη συναφή γνώση και πείρα, πόσο αξιόπιστη είναι αυτή η επιλογή; Πόσο συναφείς προς τη χωροταξία και τα προβλήματα της Αθήνας και τις λύσεις αυτών των προβλημάτων είναι οι γνώσεις μάχιμου εκλεκτού ίσως δικηγόρου, τέως εκλεκτού Δημάρχου της Β' Αθηνών, που εσείς τοποθετήσατε επικεφαλής του Οργανισμού της Αθήνας; Τέτοια συνάφεια πιστεύετε; Οφείλετε να ορίσετε προσόντα και η επιλογή να γίνεται μεταξύ πολλών ικανών , καλά αμειβομένων και με ευρύτατη αποδοχή επιστημόνων, εχόντων βεβαίως και διοικητική εμπειρία.

Ανοιχτές πόλεις. Ο μακαρίτης ο Τρίτσης τις ανακάλυψε στην πολεοδομική πρόταση Μαρκεζίνη, τις αγροτοπόλεις, αλλά δεν τις προώθησε. 'Ηξερε γιατί. Το κάνετε εσείς σήμερα με το κομφούζιο του άρθρου 6. Με το ΣΧΟΑΠ έχετε πρόβλημα. 'Εχετε επιλέξει ως πεδίο μελέτης και εφαρμογής τα γεωγραφικά όρια των Συμβουλίων Περιοχής. Σας τα κατήργησε όμως ο κ.Παπαδόπουλος και ο κ.Παπαδήμας. Και ερωτώ: Δεν υπάρχει ένα συντονιστικό όργανο σ' αυτήν την Κυβέρνηση για το τι νομοθετείτε; Είπα και στους κυρίους Παπαδόπουλο και Παπαδήμα, ότι αυτό έπρεπε να είναι ένα πολυνομοσχέδιο και των δύο και όχι μόνο δύο, ίσως και περισσοτέρων Υπουργείων.

Αντιλαμβάνεσθε τι θα συμβεί, κύριοι συνάδελφοι; Χωρίς να έχουμε καθορισμένες χρήσεις γης, δίνεται στο συμβούλιο αιρετών Α' βαθμού το δικαίωμα πολεοδόμησης. 'Ολη η Ελλάδα θα γίνει οικόπεδα άλφα και βήτα κατοικίας, κύριε Λαλιώτη. Και μήπως θα έπρεπε να αποτιμηθεί από τώρα και ο διαχωρισμός που κάναμε κάποτε της άλφα και βήτα κατοικίας; Είναι βήτα κατοικία η Νέα Μάκρη με τους σχετικούς συντελεστάς, τις σχετικές εισφορές, τις σχετικές επιβαρύνσεις;

Εγώ σκέπτομαι το νομό μου. Τώρα μάλιστα που υπό το βάρος της ΚΑΠ και της GATT, με τα υποτιμημένα και απούλητα εσπεριδοειδή και με τη σύντομα μη επιδοτούμενη ταφή των αγροτικών μας προϊόντων, μόνο το όραμα της οικοπεδοποίησης θα καταλαγιάσει τους άλλοτε εύρωστους αγρότες της Αργολίδος. Και ποιος εκ των εκπροσώπων των αιρετών θα δεχθεί την υποβάθμιση χωροθέτησης κοινής χωματερής, ή άλλων κοινωφελών εγκαταστάσεων στη δική του ενότητα και με ποιες διαδικασίες; Ποιος θα αποφασίσει για την εξάλειψη της γεωργικής ή μήπως και της δασικής σήμερα γης; Και μη μου απαντήσετε ότι υπάρχει πρόβλεψη για καθορισμό της γης υψηλής παραγωγικότητας με την επιτροπή του άρθρου 18. Θα γελάσω.

Θα επαναλάβω, κύριε Υπουργέ : Πρώτα εθνικός σχεδιασμός, αναπτυξιακές επιλογές, χωροθέτησή τους σε επίπεδο κάθε περιφέρειας και κάθε νομού. Τότε και μόνο τότε μπορείτε να αναζητήσετε ζώνες για ΣΧΟΑΠ και για Π.Ε.Ρ.ΠΟ. Οι περιοχές ειδικά ρυθμιζόμενης πολεοδόμησης, οι Π.Ε.Ρ.ΠΟ., είναι η αναβάπτιση σε Π.Ε.Ρ.ΠΟ της ιδιωτικής πολεοδόμησης της Νέας Δημοκρατίας, που επί τέσσερα χρόνια αρνηθήκατε να προωθήσετε. Και ο κ. Μάνος και εγώ προσωπικά είχα εκ των υστέρων τις επιφυλάξεις μου, όχι για το επίπεδο της προσφερομένης πολεοδόμησης, που σίγουρα θα είναι υψηλό, αλλά για τους κινδύνους που περιλαμβάνει αν ευρύτατα χρησιμοποιηθεί.

Ως πολιτική ηγεσία του ΥΠΕΧΩΔΕ 1990-1993, είχαμε σκοπό να δούμε πολύ αυστηρά την υλοποίηση αυτού του μέτρου και βεβαίως είχαμε αρχίσει να μελετούμε τις έμμεσες επιπτώσεις του μέτρου στο Χρηματιστήριο γης και στον έλεγχο της ανοχής και αντοχής των πολεοδομικών κυττάρων, των οποίων δορυφόροι γίνονται σήμερα νέες γειτονιές χιλίων και κατοίκων.

Ο αναγκαίος κοινωνικός και κοινόχρηστος εξοπλισμός της πολεοδομικής προσθήκης, κύριε Λαλιώτη, από ποιον θα παραχθεί, από ποιον θα πληρωθεί και από ποιον θα συντηρηθεί; Οι καθοριζόμενοι συντελεστές δόμησης από 0,4 σε 0,8, δεν πρόκειται να ενθαρρύνουν επενδυτάς παρά μόνον για κατοικία ή περισσότερα εμπορικά κέντρα. 'Ετσι οι παραγωγικές επενδύσεις, για τις οποίες μίλησε ο κ. Βούλγαρης, ή οι αναγκαίες βιομηχανίες στις κατευθύνσεις ενός νομού και μιας περιφέρειας, θα μείνουν στον αστικό χώρο και θα πιέζουν τους προέδρους των οργανισμών-κομματάρχες, για κατάληψη και του περιαστικού. Και το μοντέλο συνεχίζεται ισχύον, γιατί τελικά βιώσιμες επιλογές κρίνονται ότι είναι τα αποτελέσματα στα πεδία εφαρμογής. Και θα ήθελα σήμερα να μου δείξετε ένα καλό παράδειγμα της πολιτικής σας των δεκαεπτά ετών, στο πεδίο, όχι εδώ.

Αναπλάσεις. Θετική θεώρηση, που θα έπρεπε από καιρό να είχε προστεθεί στα πολεοδομικά μας εργαλεία, αλλά με ένα πλήρες πλαίσιο και με σύγχρονα κριτήρια επιλογής και ιεράρχησης. Θεσμοθετείτε την ανάπλαση, ήπια ανάπλαση, ανασυγκρότηση, χωρίς πάλι προδιαγραφές, χωρίς μέσα σύνθεσης και παρέμβασης, χωρίς κίνητρα. Το επιδοτούμενο επιτόκιο για ιδιοκατοίκηση δεν αποτελεί μοχλό εφαρμογής. Και αν τα κίνητρα δεν επεκταθούν και σε άλλες κατηγορίες και χρήσεις, κινδυνεύουμε να μουσειοποιήσουμε την Αθήνα από την Πλάκα μέχρι την Ελευσίνα και τις άλλες πόλεις, όπως δυστυχώς ήδη συμβαίνει στη δικιά μου την πόλη το Ναύπλιο.

Θα σας κάνουμε προτάσεις στη συζήτηση των άρθρων, αλλά επί της αρχής, σας λέμε ότι δημιουργείτε νέο επάγγελμα επί αντιπαροχή αναπλαστών και μάλιστα με επιβράβευση αύξησης του συντελεστή και δημιουργίας συνθηκών κερδοσκοπίας στη ρυθμιζόμενη αλλά και στη γειτνιάζουσα γη.

Επιπλέον, τίποτα δεν εξασφαλίζει την υλοποίηση της πρόθεσής σας για απόκτηση περισσοτέρων κοινοχρήστων χώρων. 'Οταν αυτά κρίνονται κατά περίπτωση, έτσι συμβαίνει. Προς τι οι τυμπανοκρουσίες τώρα για την ΕΠΑ και το ν.1337; 'Ενας μεταβατικός νόμος, πολύ καλός στη σύλληψη, του Τρίτση, που όμως αγκυλώθηκε και ατενίζει και το 2000 και πέραν αυτού με ανασφάλεια. 'Εχετε μόνο υλοποιήσει το 26% του επιλεγμένου προγράμματος μέχρι σήμερα. Το μόνο πρακτικό μέτρο που περιλαμβάνει είναι η αύξηση των εισφορών σε γη και σε χρήμα, σε γήπεδα που αντιστοιχούν σε μικρομεσαίου εισοδήματος οικιστές.

Αναιρείτε την κοινωνική ευαισθησία του '82 ή το ανεδαφικό πλέον ταξικό μίσος, όπως σας έλεγε τότε ο Χρήστος Κατσιγιάννης;

Παραμένει όμως μία πραγματικότητα για να ισχύσει, για να γίνει ελκυστική, κύριοι συνάδελφοι, η ένταξη σε σχέδιο πόλης στους μεγάλους ιδιοκτήτες, πρέπει να είναι ελκυστική. Πρέπει να αποκτηθούν πόροι για τα έργα υποδομής και των μικρών.

Οφείλουμε με γενναιότητα να καθορίσουμε τους απαιτούμενους πόρους και με ευρηματικότητα να φθάσουμε και σε αυτοχρηματοδοτούμενα κίνητρα. Παραδείγματος χάριν, μικρό συντελεστή, μικρότερο από ό,τι προτείνετε, 0,2 ή 0,3, αλλά δυνατότητα εξαγοράς και επιπλέον συντελεστή μέχρι ενός προαποφασισμένου επιπέδου μέσου συντελεστή ή πολεοδομικού κυττάρου. Θα τα πούμε όμως στα άρθρα.

Πριν κλείσω, οφείλω ως γυναίκα Βουλευτής να σημειώσω μία αλλη παράλειψη. Η Χώρα μας έχει υπογράψει τη Χάρτα του Τορεμολίνος και τη Χάρτα της Βουλιαγμένης. Είχα την τιμή το 1992, πριν υπογραφεί η δεύτερη, να είμαι εθνική εισηγήτρια. Από τις δύο αυτές δεσμεύσεις, όπως και από τη συνδιάσκεψη του Πεκίνου και από τις κοινοτικές Οδηγίες και από τη συμμετοχή μας στις δέσμες των πόρων, των 

Σελίδα 6585 

μεσοπρόθεσμων προγραμμάτων δράσης της Ευρωπαϊκής 'Ενωσης, έχουμε αναλάβει την υποχρέωση να ενσωματώσουμε τις αναπτυξιακές σχεδιαστικές πολιτικές στη γυναικεία οπτική γωνία, με τη συμμετοχή εκπροσώπων των γυναικείων μορφωμάτων της Κοινωνίας μας.

Θα έπρεπε, λοιπόν, σε όλες τις πρωτοβουλίες σας, κάθε επιπέδου σχεδιασμού, να προστεθεί και μία εκπρόσωπος του θεσμοθετηθέντος από χρόνια, έστω και εν υπνώσει, νομαρχιακού γραφείου ισότητος. Και για όσους συναδέλφους γελούν, θα ήθελα να τους πληροφορήσω κάτι που θα έπρεπε ο κ. Παπαδόπουλος να μάθει. Μόνο τον προηγούμενο μήνα, χάθηκαν πεντακόσια εκατομμύρια δραχμές από το πρόγραμμα Resite, μέτρο γυναικείας συμμετοχής, διότι καμία περιφέρεια της Xώρας δεν παρουσίασε προτάσεις. 'Ισως αν καταλάβετε ότι χάνονται πόροι, αλλαχθεί η πορεία.

Κλείνοντας, θα ήθελα να θίξω ένα θέμα που πολλές φορές αναφέρεται από το ΠΑΣΟΚ. Είναι η κοινωνική παράμετρος της πολιτικής σας, εν ονόματι της οποίας τα πάντα προγραμματίζετε και της οποίας βεβαίως γίνεται γενναία επίκληση.

Το κοινωνικό, κυρίες και κύριοι συνάδελφοι, δεν είναι πανάκεια στο σχεδιασμό. Και θα σας θυμίσω -οφείλω να το κάνω- ότι με μονοσήμαντο κοινωνικό στόχο, τα μεγαλύτερα πολεοδομικά εγκλήματα από τους μεγαλύτερους πολιτικούς αυτού του αιώνα, έγιναν. Η οριζόντιος ιδιοκτησία, του μέγιστου Βενιζέλου, έλυσε το όποιο πρόβλημα στέγης, αλλά γέννησε και το παμφάγο γένος των επί αντιπαροχή "αργολάβων", που έσυραν από πίσω τους νομοθετούντες ρυθμίσεις αποσπασματικές σαν τις σημερινές σας, αλλά και την ανοχή του τεχνικού κόσμου.

Πρέπει με αυτοκριτική εμείς που τον απαρτίζουμε, να παραδεχθούμε τη μεγάλη μας ευθύνη. 

Και η λαμπρή οκταετία της δικής μας Παράταξης, καίτοι ο μεγάλος επίσης Κωνσταντίνος Καραμανλής, επέλεξε ως σύμβουλο τον Κωνσταντίνο Δοξιάδη, δεν μπόρεσε να τιθασεύσει τις ανεξέλεγκτες δυνάμεις εκείνης της αγοράς, έχοντας παραλείψει την υιοθέτηση της βασικής αρχής του σχεδιασμού, καθορισμό και σεβασμό της χωρητικότητας της πόλης και προγραμματισμό μιας μακροχρόνιας λειτουργίας μιας τευκτέας πόλης, όπως λέει ο Αριστοτέλης.

Ο εκλεκτός Αντώνης Τρίτσης, πίστευε ότι θα αναβάθμιζε και θα ανέπλαθε το στερεό των πόλεων με τη θεσμοθέτηση των υπαιθρίων χώρων. 'Ετσι, ενώ λεξιλαλούσατε οκτώ χρόνια και συνεχίζετε σήμερα για μείωση συντελεστών στο χώρο, φορτώσατε την πόλη με τους δήθεν ημιυπαίθριους.

Το συμπέρασμα, κυρίες και κύριοι συναδελφοι, είναι απλό. Μας αφορά όλους. Είναι πολύ σοβαρή και πολύ δεσμευτική απόφαση ο σχεδιασμός, κυρίως όταν τον θέλουμε και ορθώς και αποκεντρωμένο, και μακροπρόθεσμο και δημοκρατικό. Είναι πολύ σοβαρή υπόθεση σε όλα τα επίπεδα, για να τον υλοποιούμε χωρίς διαρκή και συνεχώς επικαιροποιούμενη διεπιστημονική στήριξη, χωρίς κοινές εθνικές επιλογές.

Θα λογοδοτήσουμε στα παιδιά μας αν συνεχιστεί ο σχεδιασμός πάνω σε εκλογικούς και μικροκομματικούς χάρτες με γραφίδα την εντολή των συμφερόντων που μας εγγυώνται την κατάκτηση ή τη διατήρηση της εξουσίας.

Η Νέα Δημοκρατία σας καλεί να δούμε όλοι μαζί ένα νέο χωροταξικό νόμο, σύγχρονο, πολυδιάστατο και λειτουργικό. 

Με αυτήν την άμεση προοπτική, κύριε Λαλιώτη, που καλείσθε από εμάς να συναποφασίσουμε, αυτό το νομοσχέδιο δεν είναι απλά άχρηστο. Είναι κάτι πάρα πάνω. Αν δοθεί σε εσάς προσωπικά η μεγάλη ευκαιρία να παρουσιάσετε τον αναγκαίο για την ανάπτυξη του Τόπου χωροταξικό καταστικό χάρτη, σας προειδοποιώ ότι αυτό το νομοσχέδιο, που εμείς βεβαίως δεν ψηφίζουμε, θα σας προκαλεί αύριο τουλάχιστον αμηχανία.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος, κ. Νικόλαος Γκατζής, έχει το λόγο.

ΝΙΚΟΛΑΟΣ ΓΚΑΤΖΗΣ: Κυρίες και κύριοι Βουλευτές, δεν μπορώ να μη σχολιάσω τον Εισηγητή της Πλειοψηφίας τον κ. Βούλγαρη, συμπατριώτη και φίλο, ο οποίος με πολύ μεγάλη έπαρση δήλωσε ότι το ΠΑΣΟΚ είναι συνεπές στις υποχρεώσεις του και ότι με συνέπεια εκτελεί αυτό το οποίο είχε αρχίσει ο Αντώνης Τρίτσης. Φυσικά, ξέχασε να πει ότι αυτή η συνέπεια φάνηκε τουλάχιστον μετά από δεκατρία χρόνια από τη λήξη προθεσμίας των δύο ετών που είχε σαν μεταβατικός νόμος ο 1337.

Κυρίες και κύριοι Βουλευτές, ότι χρειάζεται ένας νέος οικιστικός νόμος για τις ανάγκες της πόλης, των χωριών, την ανάπτυξη της χώρας, οπωσδήποτε κανένας δε θα το αμφισβητήσει. 'Ομως, με αυτό το νομοσχέδιο, προστίθεται ακόμη ένας νόμος στους προηγούμενους χωρίς να αλλάζει την έως τώρα πολιτική των κυβερνήσεων για την οικιστική κατεύθυνση της χώρας. 'Εχει αντιλαϊκή κατεύθυνση, όπως συμβαίνει και με τα μέχρι τώρα νομοσχέδια που ψήφισε η πλειοψηφία αυτής της Βουλής.

Συνεπώς και ο νόμος αυτός δεν θα μπορούσε να αποτελεί εξαίρεση όταν είναι κοινά αποδεκτό ότι ο πολεοδομικός σχεδιασμός είναι έκφραση της πολιτικής στο χώρο. Αυτή η πολιτική πρέπει να ανταποκρίνεται στην ανάπτυξη της χώρας με εθνικά κριτήρια και να έχει στο κέντρο της τον άνθρωπο και τις σύγχρονες ανάγκες του.

ΠΡΟΕΔΡΕΥΩΝ (Λουκάς Αποστολίδης): Κύριε Γκατζή, θα μου επιτρέψετε για μισό λεπτό να σας διακόψω για να κάνω μία ανακοίνωση στο Σώμα.

Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση παρακολουθούν από τα θεωρεία συζύγων Υπουργών, Βουλευτών, τα μέλη της Αρμενικής Αντιπροσωπείας στην Κοινοβουλευτική Συνέλευση της Παρευξείνιας Συνεργασίας που βρίσκονται σε επίσημη επίσκεψη στην Αθήνα.

(Χειροκροτήματα από όλες τις Πτέρυγες)

Ορίστε, κύριε Γκατζή, συνεχίστε. Σας ευχαριστώ.

ΝΙΚΟΛΑΟΣ ΓΚΑΤΖΗΣ: Ο σχεδιασμός που βασίζεται και υλοποιεί την εφαρμοζόμενη σήμερα πολιτική, μεταφέρει ένα σύνολο κατευθύνσεων για τις οποίες είμαστε ριζικά αντίθετοι. Εκφράζεται στην εισηγητική έκθεση η πρόθεση το νομοσχέδιο αυτό να αποτελεί ένα ολοκληρωμένο και οριστικό οικιστικό νόμο. Νομίζουμε ότι στην ουσία πρόκειται για αποσπασματικές, ακόμη μια φορά, συμπληρώσεις της γενικής αντιπολεοδομικής νομοθεσίας, αλλά και του γενικότερου θεσμικού και εθνικού πλαισίου το οποίο δεν καταργεί τίποτα το ουσιαστικά αρνητικό, ούτε καν τις αντιπολεοδομικές διατάξεις που συσσωρεύθηκαν τα τελευταία χρόνια μετά το 1990.

Πιο συγκεκριμένα: Σχετικά με την πρόσφατη αυτή νομοθεσία πρόκειται για τους νόμους 1892/90, 1921/91, 1947/91, το νόμο με τίτλο "Μέτρα για την αντιμετώπιση του νέφους της Αθήνας και πολεοδομικές ρυθμίσεις" στις αρχές του 1992, το νόμο "Ρύθμιση θεμάτων δικαιοσύνης" στις αρχές καλοκαιριού του 1993, το νόμο "Ρυθμίσεις για τον τουρισμό" το καλοκαίρι του 1993 και το νόμο 2166 τον Αύγουστο του 1993, τον οποίο προώθησε η προηγούμενη Κυβέρνηση, όπως και τους νόμους 2242/94 για την β' κατοικία και τον 2306/95 για τη μεταφορά του συντελεστή δόμησης, που προώθησε ο σημερινός Υπουργός ΠΕΧΩΔΕ.

Στους νόμους αυτούς, κύριοι Βουλευτές, που αποτελούν μια πραγματική αντιπολεοδομική λαίλαπα έγιναν τα εξής χειρότερα: 

Επετράπησαν, σαν δυνατότητες βέβαια, σε σχέση με το νομοθετικό παρελθόν, που δεν είχε βέβαια σε τίποτε να φρενάρει τη συνεχιζόμενη σταθερά περιβαλλοντολογική καταστροφή της τελευταίας δεκαετίας, η ιδιωτικοποίηση, οικοπεδοποίηση, τσιμεντοποίηση ακτών και μαρινών.

Ιδιωτική πολεοδόμηση, τσιμεντοποίηση, ιδιωτικοποίηση και εμπορευματοποίηση των πλατειών και χώρων πρασίνου στην πόλη.

Παράδοση σε ιδιώτες των προστατευμένων περιοχών.

Κατάργηση οποιασδήποτε φιλοπεριβαλλοντολογικής ουσίας του ρυθμιστικού της Αθήνας που είχε αποτυπωθεί σε χάρτες.

Σημαντικές νέες διευκολύνσεις οικοπεδοποίησης των καμμένων δασών.

Αφαίρεση από την Τοπική Αυτοδιοίκηση της αποκλειστικό-

Σελίδα 6586 

τητας ενός σημαντικού στην πράξη φιλοπεριβαλλοντολογικού εργαλείου, αυτού της παροχής του ύψους.

Ανεξέλεγκτη από το ΥΠΕΧΩΔΕ δυνατότητα να εγκαθιστά βιομηχανικές ζώνες.

Δυνατότητες οικοπεδοποιήσεων του τύπου "άδεια δεξαμενής" με κτίσματα για τηλέφωνα.

Και νέες δυνατότητες αυθαιρέτων στα δώματα.

Μείωση της εισφοράς σε γη των μεγαλοϊδιοκτητών, σε σχέση με τη σχετικά καλύτερη αρχική του νόμου 1337.

Ανάθεση σε ιδιώτες να ελέγξουν τη ρύπανση των εργοστασίων.

Ουσιαστική κατάργηση της δημοπρασίας για τα μεγάλα έργα.

Δυνατότητα στον ΥΠΕΧΩΔΕ στην παράγραφο 13 του άρθρου 2 του νόμου 2242/94 για τη Β' κατοικία, να μπορεί να κάνει ό,τι θέλει, κατά παρέκκλιση των ορίων και περιορισμών δόμησης, εισφορών κλπ., σε οποιαδήποτε περιοχή και αν το θελήσει.

Δημιουργία ενός τουλάχιστον άχρηστου γραφειοκρατικού μηχανισμού των "ελεγκτών" περιβάλλοντος του νόμου 2242/94.

Παραμέριση του Υπουργείου Γεωργίας από βασικό μηχανισμό ελέγχου, αφήνοντας έτσι πιο ασύδοτη την οικοπεδοποίηση των δασών.

Το μόνο απ' αυτού του είδους τις ρυθμίσεις που καταργήθηκε στο προαναφερόμενο πλαίσιο είναι το τέρας της άμεσης πολεοδόμησης ΣΑΠΟ πάλι στον 2242/94.

Το κύριο πάντως στο παρόν νομοσχέδιο σήμερα είναι ότι, παρά τις εκφρασμένες φιλοδοξίες του, δεν παρουσιάζει καμία ανταπόκριση στις όλο αυξανόμενες ανάγκες βελτιώσεων στον τραγικά καταστρεφόμενο αστικό, υπαίθριο και πολιτιστικό χώρο.

Δεν είναι τυχαίο ότι στη μακροσκελή αιτιολογική έκθεση κατ' άρθρο δεν υπάρχει καμία ουσιαστική αιτιολογία, εκτός από ελάχιστες εξαιρέσεις αλλά απλώς κάποιος έχει κάνει επανάληψη του νομοσχεδίου. Βέβαια οι ωραίες φράσεις δε λείπουν και εδώ. Υπάρχουν στην αρχή, στο σημείο Γ' του φυλλαδίου που τιτλοφορείται "εισηγητική έκθεση", αλλά αυτές δε συγκεκριμενοποιούνται, δεν υλοποιούνται πουθενά μέσα στο ίδιο το νομοσχέδιο.

Αναφέρει εκεί για αναβαθμισμένο περιβάλλον στις προβληματικές περιοχές, για σχεδιασμένη αντιμετώπιση της πολεοδόμησης και οργάνωση "παραγωγικών πάρκων", αλλά δεν συναντάει κανείς τίποτε συγκεκριμένο, ή συναντάει αρνητικά σχετικά σημεία στις διατάξεις του νομοσχεδίου. Παρ' όλο που και εδώ -όπως σε κάθε νέο σχετικό νομοσχέδιο αναφέρεται- λέει ότι βάζει τέλος στην παρανομία και αυθαιρεσία, επαίρεται για τις παραπέρα επεκτάσεις αυθαιρεσίας των παρανόμων τεμαχισμών, οικοπεδοποιήσεων, κάνοντας και ειδικό βήμα προς αυτόν τον σκοπό. Προχωρεί δηλαδή, για άλλη μια φορά, στην παραπέρα δημιουργία οικοπέδων σε όλη την Ελλάδα, συνεχίζοντας το αντιπεριβαλλοντολογικό και καταστροφικό πολεοδομικό μας μοντέλο που σε συνδυασμό με τα αυθαίρετα, τις καταπατήσεις των δημοσίων εκτάσεων και τον εμπρησμό των δασών καταστρέφουν τον ελληνικό χώρο. Παρά την περικοκλάδα της μεγαλύτερης δυνατής οικονομίας στις επεκτάσεις, όπως λέει, και συνεχίζοντας τη λογική που έβαλε με το νόμο για τη Β' κατοικία ο 2242/94 για εντάξεις αδόμητων περιοχών, με το διευρυμένο ΓΠΣ και το ΣΧΟΟΑΠ, είναι σαν να βάζει όλη την Ελλάδα στο σχέδιο.

'Ετσι θα το καταλάβουν και έτσι θα το προωθήσουν πρακτικά, πελατοδίαιτες, ρουσφετοδίαιτες αρχές από κάθε γωνιά της χώρας. 'Οχι λιγότερο ενδιαφέρον παρουσιάζουν και τα παρακάτω αρνητικά σημεία:

Παραπέρα απαλλαγή του Κράτους από τις υποχρεώσεις του, στα κοινόχρηστα, στα κοινωφελή, στα κοινωνικά προγράμματα κ.λπ., με αύξηση των δυνατοτήτων και διαδικασιών ανταποδοτικότητας και καταστροφικής αντιπαροχής, που δεν κάνουν μόνο οι ιδιώτες, αλλά τώρα πια επίσημα και με τη βούλα του νόμου και το Κράτος.

Παραπέρα αποκέντρωση πολεοδομικών αρμοδιοτήτων, χωρίς τους απαραίτητους περιβαντολογικούς περιορισμούς, κάτι που ανοίγει τεράστιες δυνατότητες ασυδοσίας των τοπικών αρχών, διανομή πολεοδομικής πίτας για ρουσφετολογικά και πελατειακά οφέλη. 

Επίταση της πολυπλοκότητας της πολεοδομικής νομοθεσίας, όχι τυχαία, αλλά με στόχο την πελατειακή ερμηνεία και επομένως, χειροτέρευση στο θέμα αυτό των πελατειακών και ρουσφετολογικών διακρίσεων, σαν συνέχιση μιας σταθερής σ' αυτό πολιτικής εδώ και δεκαετίες, που εκσυγχρονίζεται διαρκώς βελτιούμενη.

Στο σημείο αυτό είναι χαρακτηριστική και η μεθόδευση επεξεργασίας του νομοσχέδιου αυτού, που ενώ σε κάποια προηγούμενη νομοθετική προσπάθεια το ΥΠΕΧΩΔΕ είχε δώσει με το τεύχος της εισηγητικής έκθεσης και τα αντίστοιχα σημεία των νόμων που αναφερόταν, τώρα που η πολυπλοκότητα είναι μεγαλύτερη, δεν το κάνει. 

Μεγαλύτερη φτώχεια εκσυγχρονισμών σε σχέση με προηγούμενες βασικές πολεοδομικές ρυθμίσεις.

Αύξηση της φορολογίας σε χρήμα, των μικρών.

Σημαντικοί νέοι διορισμοί και επιβάρυνση του Κρατικού Προϋπολογισμού, χωρίς να υπάρχει ανάγκη.

Οικονομική επιβάρυνση της Τοπικής Αυτοδιοίκησης, αλλά και νέοι φόροι και τέλη στους πολίτες. 

Το μόνο που είναι κάπως θετικό -εκτός από την κατάργηση της άμεσης πολεοδόμησης, κτίσιμο χωρίς άδεια δηλαδή, που αναφέραμε- είναι πως κάνει κάποια ανοίγματα με τις αναπλάσεις, με το εσωτερικό των προβληματικών αστικών χώρων που διευκολύνουν νομοθετικά την πραγματοποίησή τους.

Παράλληλα, όμως, εδώ αφήνει τεράστιες δυνατότητες να γίνονται αυτές με απαράδεκτα περιβαντολογικά πλαίσια και σε συνθήκες αντιπαροχής του Δημοσίου πλέον. Αυτής της αντιπαροχής που κατέστρεψε τις πόλεις με την ιδιωτική εφαρμογή της, αφού οι συνθήκες αγοράς στην αντιπαροχή σημαίνουν ότι για να εξοικονομήσεις το οικόπεδο δωρεάν, κτίζεται τριπλάσιος τώρα οικοδομικός όγκος από αυτόν που έχεις ανάγκη για να εξοικονομήσεις δωρεάν το οικόπεδο. 

Κύριοι Βουλευτές, η χωροταξική και πολεοδομική πολιτική που θα μπορούσαμε να στηρίξουμε θα πρέπει κατά τη γνώμη μας: Πρώτον, να στηρίζει και να εξυπηρετεί με εθνικά κριτήρια την ανάπτυξη της χώρας, με κέντρο τον εργαζόμενο άνθρωπο και τις ανάγκες του.

Δεύτερον, να διασφαλίζει τη δημόσια και τη δημοτική περιουσία με την εφαρμογή: α) Του δικαιώματος προτίμησης του Δημοσίου και β) του τεκμηρίου υπέρ του Δημοσίου. Αυτό ποτέ δεν το έκανε δεκτό μέχρι σήμερα η Κυβέρνηση, παρ'ό,τι προτάθηκε πάρα πολλές φορές. 

Τρίτον, να εξασφαλίζει τη δραστική ενίσχυση του δημόσιου τομέα στο χωροταξικό, πολεοδομικό σχεδιασμό, στις αναπλάσεις και στις αναμορφώσεις των υποβαθμισμένων περιοχών: α) Με την κατάργηση όλων των διατάξεων περί ιδιωτικής πολεοδόμησης και δυνατοτήτων και τέτοιες λειτουργίες επέμβασης και διαχείρισης του περιβάλλοντος χώρου από το μεγάλο κεφάλαιο. β) Την εφαρμογή της Οδηγίας 2596 της Ευρωπαϊκής 'Ενωσης, με την οποία μπορούν να ιδιωτικοποιούνται οι υπηρεσίες και οι αρμοδιότητες του δημόσιου τομέα.

Τέταρτον, να εξασφαλίζονται για την εφαρμογή τους πόροι από μία φορολογική πολιτική υπέρ των εργαζομένων. Και κάποτε θα πρέπει να εφαρμόζετε αυτά που νομοθετείτε, κύριε Υπουργέ.

Ο νόμος 1337/83 στο άρθρο 14 προέβλεπε ότι για την οικοδομή των υπό ένταξη περιοχών, οι πόροι θα προέρχονται κατά το ένα τρίτο από την εισφορά σε χρήμα, το ένα τρίτο από την Τοπική Αυτοδιοίκηση και το άλλο ένα τρίτο από το πρόγραμμα δημοσίων επενδύσεων.

'Ολα αυτά μέχρι σήμερα έχουν καταστρατηγηθεί.

Θα πρέπει κάποτε, τους νόμους που νομοθετείτε να τους εφαρμόζετε εσείς οι ίδιοι, δίνοντας και το παράδειγμα στους υπόλοιπους για να συνεισφέρουν στην ανάγκη της υποδομής και στην ανάπτυξη των πόλεων, περιοχών κ.λπ..

Πέμπτον, να δίνονται χρηματοδοτικές προτεραιότητες στις υποβαθμισμένες περιοχές με τη χρησιμοποίηση των χρημάτων και γιατί όχι -γιατί να μην τα διεκδικήσουμε- της ανταλλάξιμης περιουσίας τμήματος των γερμανικών αποζημιώσεων. Μία

Σελίδα 6587 

τέτοια χωροταξική και πολεοδομική πολιτική θα πρέπει κατ' αρχήν να έχει σαν καθήκον την κατάργηση των νόμων που προωθούν την τσιμεντοποίηση των ελεύθερων χώρων των αστικών περιοχών και ιδιαίτερα του Λεκανοπεδίου.

Η κατάργηση των διατάξεων με τις οποίες χαρίζονται οι κοινόχρηστοι και κοινωφελείς χώροι στο μεγάλο κεφάλαιο, η αξιοπιστία μιας τέτοιας πολιτικής πρέπει να στηρίζεται στην εφαρμογή της και σε κοινωνικό επίπεδο και ιδιαίτερα σε κοινωνικό κριτήριο.

'Αμεση κατεδάφιση των πολυτελών κατοικιών σε ρέματα, παραλίες, δάση. Τονίστε το. 'Οχι μόνο τις παράγκες. Κήρυξη αναδασωτέων όλων των καμένων περιοχών. 'Αμεσα μέτρα περιφρούρησης και ανάπτυξης του περιβάλλοντος. Την εξασφάλιση για μακρινό χρονικό ορίζοντα, γης σε χαμηλή τιμή, που μόνο το Κράτος μπορεί να πολεοδομεί στη βάση ενός βασικού πολεοδομικού σχεδιασμού. Μία τέτοια πολιτική πρέπει να εξασφαλίζει και να ικανοποιεί την ανάγκη για ισόμετρη ανάπτυξη όλων των περιοχών της χώρας, την αποκέντρωση, την αντιμετώπιση του υδροκεφαλισμού των μεγάλων αστικών κέντρων.

Είναι φανερό ότι η πολιτική που θέλει τη γη εμπόρευμα, μέσο εξαγοράς συνειδήσεων και ψήφων, με τη μεταφορά υπεραξίας θα μας βρίσκει αντίθετους, ανεξάρτητα από επιμέρους εκσυγχρονισμούς. Μία τέτοια πολιτική, όμως, κύριοι της Κυβέρνησης, ούτε θέλετε ούτε μπορείτε να την εφαρμόσετε, γιατί θέλει εκ διαμέτρου αντίθετη άποψη, φιλοσοφία και πρακτική από την πολιτική που εφαρμόζετε μέχρι σήμερα σ' όλους τους τομείς της Διοίκησης της χώρας και ιδιαίτερα στα μεγάλα κοινωνικά προβλήματα του λαού μας.

Κύριοι συνάδελφοι, οι θετικές διατάξεις του νομοσχεδίου είναι ελάχιστες. Δεν αλλάζουν την ουσιαστική πολιτική που έχει η Κυβέρνηση στον τομέα της γης, αλλά και την ανάπτυξη των πόλεων. Και επειδή θεωρούμε ότι δεν εξυπηρετεί τις ανάγκες των εργαζομένων, δεν εξυπηρετεί το κοινωνικό σύνολο, δε διαφυλάσσει τη δημόσια έκταση και το περιβάλλον, είναι ένα φορομπηκτικό συν τοις άλλοις νομοσχέδιο, και επί της αρχής, αλλά και επί των άρθρων, όπως θα αναφέρουμε στη συζήτησή τους.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κυρίες και κύριοι συνάδελφοι, σ' ένα νόμο που θα αφορούσε, πράγματι, τη βιώσιμη οικιστική ανάπτυξη των πόλεων και των οικισμών, πιστεύουμε ότι θα χρειαζόταν μία σφαιρική αντιμετώπιση, που θα περιελάμβανε όχι μόνο τις ρυθμίσεις που αφορούν το σύνολο της οικιστικής δραστηριότητας, αλλά και τα μέτρα περιβαλλοντικής προστασίας.

Κατά τη γνώμη μας, το αντικείμενο του νομοσχεδίου για το οποίο σήμερα συζητάμε, απέχει από το να είναι νομοσχέδιο για βιώσιμη οικιστική ανάπτυξη, όπως ο τίτλος τους φιλοδοξεί να προβάλει. Πρόκειται απλά για μια νέα έκδοση οικιστικού νόμου.

Ο νέος οικιστικός νόμος θα χρειαζόταν, για να συμπεριλάβει όλες εκείνες τις τομές που είναι απαραίτητες για την εναρμόνιση της πολεοδομικής νομοθεσίας σ'όλα τα στάδια, από το σχεδιασμό μέχρι την εφαρμογή με νέους θεσμούς. 'Ενας νέος νόμος θα χρειαζόταν, επίσης, για να αντιμετωπισθεί το γεγονός, ότι πολλές ρυθμίσεις του υπάρχοντος θεσμικού πλαισίου -και τέτοιες βέβαια, δεν είναι αυτές που αφορούν στις επεκτάσεις των πόλεων- ουσιαστικά δεν μπόρεσαν ποτέ να εφαρμοσθούν.

Θεωρούμε ότι αυτό το νομοσχέδιο στο σύνολό του δεν περιλαμβάνει μέτρα άλλης ποιότητας από τα προηγούμενα, που θα έκαναν την εφαρμογή του πιο αξιόπιστη, και σ' αυτό το νομοσχέδιο, όχι μόνο μένει ανεκμετάλλευτη η ευκαιρία να κωδικοποιηθεί ο κυκεώνας των πολεοδομικών διατάξεων που καθιστούν το νομοθετικό πλαίσιο της πολεοδομίας αναχρονιστικά δύσχρηστο, αλλά χάνεται και η ευκαιρία να συμπληρωθούν, έστω παλαιότερες ρυθμίσεις που τα στοιχεία που επρόκειτο να επιτρέψουν την εφαρμογή τους μέσω της έκδοσης υπουργικών αποφάσεων και προεδρικών διαταγμάτων που δεν εκδόθηκαν ποτέ.

Το ίδιο δε αυτό το νομοσχέδιο προβλέπει και νέες υπουργικές αποφάσεις και προεδρικά διατάγματα, χωρίς τίποτα να υπόσχεται, ότι και αυτά κάποτε θα εκδοθούν. Επισημαίνουμε ότι χρειάζεται τουλάχιστον να προσκομισθούν στη Βουλή τα προσχέδιά τους.

Θεωρούμε, επίσης, απαραίτητο να συμπληρωθεί ένα τέτοιο νομοσχέδιο, που δεν είναι μεταβατικό, όπως ήταν ο προηγούμενος νόμος, με τους ορισμούς και τις συνέπειες σχεδιασμού σε κάθε επίπεδο έγκρισης. 'Ενας νέος οικιστικός νόμος θα ήταν ακόμη απαραίτητος για να εισάγει στη νομοθεσία τις προοδευτικές επιστημονικές αντιλήψεις, που έχουν αναδειχθεί από τη διεθνή και την ελληνική εμπειρία σαν πλέον κατάλληλες για την επίλυση των προβλημάτων του αστικού χώρου στις σύγχρονες συνθήκες.

Η κρίση των πόλεων στην Ευρώπη, αλλά σε ένα βαθμό και στην Ελλάδα, παρουσιάζεται σήμερα γενικευμένη και πολύπλευρη. Το πρόβλημα δεν είναι στενά και μονοσήμαντο πρόβλημα στέγης ή ποιότητας κατοικίας, αλλά κατοίκισης, δηλαδή κοινωνικών και οικονομικών σχέσεων, που έχουν σχέση και με τη δομή του χώρου.

Η πολεοδομική πολιτική και πρακτική πρέπει να αντιμετωπίζεται με κοινωνικά κριτήρια και κυρίως, με κοινωνικούς πόρους και να αντιμετωπίζει τις παρεμβάσεις που επηρεάζουν τις ανθρώπινες σχέσεις, τη σχέση ανθρώπου- εργασίας, που αφορούν την ενσωμάτωση ή μη στην κοινωνία, των κοινωνικά αποκλεισμένων και την πολυπολιτισμική διάσταση, που αποκτούν σήμερα οι πόλεις μας. Και, βέβαια, για τα παραπάνω δεν αρκεί μόνο η πολεοδομική νομοθεσία, αν αυτή δε συνοδεύεται από την αντίστοιχη οικονομική και κοινωνική πολιτική, στεγαστική πολιτική και προγράμματα, πολιτική ενίσχυσης μικρομεσαίων επιχειρήσεων, ενίσχυση της απασχόλησης και διάφορα άλλα.

Επαναλαμβάνουμε, λοιπόν, την πρώτη και βασική αντίρρηση που είχαμε διατυπώσει και αφορά την ίδια την κατάθεση του οικιστικού, πριν από το χωροταξικό νομοσχέδιο. Οικιστικοί νόμοι και ακόμη περισσότερο το νομοσχέδιο που συζητούμε σήμερα -το οποίο προβλέπει μάλιστα την ενιαία αντιμετώπιση του εντός και εκτός σχεδίου χώρου από τα πολεοδομικά σχέδια- χρειάζονται να αναφέρονται σε ένα στρατηγικό, αναπτυξιακό και ευρείας κλίμακας χωρικό και περιβαλλοντικό νομοθετικό πλαίσιο.

Υποστηρίζουμε ότι χωρίς αυτό το πλαίσιο, οι παρεμβάσεις που θα προκύψουν από την εφαρμογή του υπό ψήφιση νόμου, περικλείουν τον κίνδυνο, τόσο να προκαλέσουν νέου τύπου αποσπασματικές, αντιφατικές, αντικρουόμενες κατά περίπτωση και άρα αρνητικές καταστάσεις στον ελληνικό χώρο, όσο και να οδηγήσουν σε αλόγιστες επεκτάσεις των σχεδίων.

Μόνο με την εναρμόνιση και συσχέτιση του πολεοδομικού με τον χωροταξικό σχεδιασμό και αντιστρόφως, η οικιστική ανάπτυξη συσχετίζεται με τις τομεακές επιλογές χωροθέτησης δραστηριοτήτων και τις αναπτυξιακές και χωρικές εξελίξεις, καθώς και με το στόχο της προστασίας του περιβάλλοντος σε περιφερειακό επίπεδο, επίπεδο νομού, αλλά και χωρικών ενοτήτων. 

Ο πολεοδομικός σχεδιασμός χρειάζεται να εξειδικεύει με σαφήνεια τις κατευθύνσεις χωροταξικών σχεδίων. Και τέτοια στη χώρα μας δυστυχώς δεν υπάρχουν ακόμη.

Το θεσμικό πλαίσιο της χωροταξίας έχει παγώσει. Ο νόμος του 1976 της Νέας Δημοκρατίας μένει ανενεργός. Η Κυβέρνηση του ΠΑ.ΣΟ.Κ. τόνισε την ανάγκη χωροταξικής ανασυγκρότησης της χώρας και ο Υπουργός ΠΕ.ΧΩ.Δ.Ε. εξήγγειλε την επιχείρηση χωροταξικής ανασυγκρότησης, που συνδυάστηκε με τον εκσυγχρονισμό του θεσμικού πλαισίου της χωροταξίας. Το σχετικό νομοσχέδιο, το οποίο κυοφορείται τώρα και τρισήμισι χρόνια, δεν είχε αποτελέσει, όπως θεωρούμε απαραίτητο, θέμα κοινωνικού διαλόγου, ούτε βεβαίως έχει κατατεθεί στη Βουλή ακόμη.

Θεωρούμε ότι για το δημοκρατικό εκσυγχρονισμό της χώρας απαιτείται πλέον άμεσα ένας στρατηγικός χωροταξικός σχεδιασμός, χαραγμένος με δημοκρατικές συμμετοχικές διαδικα-

Σελίδα 6588 

σίες, στη βάση του οποίου να ρυθμίζονται με διαφάνεια οι αναπτυξιακές παράμετροι εθνικού και περιφερειακού επιπέδου.

Με το νομοσχέδιο καθιερώνονται τρία επίπεδα πολεοδομικού σχεδιασμού, ρημοτομικό σχέδιο, γενικό πολεοδομικό σχέδιο και τα Σ.Χ.Ο.Ο.Α.Π., που με το εύρος της αναφοράς τους, τις αλληλοεπικαλύψεις μεταξύ τους -ειδικά, ρυθμιστικά και γενικά πολεοδομικά- με τις παραπομπές στα τρία ανύπαρκτα ως τώρα επίπεδα χωροταξικού σχεδιασμού και την πολυπλοκότητα στις διαδικασίες και τη λήψη των αποφάσεων, θεωρούμε ότι δημιουργούν τις προϋποθέσεις για περισσότερο δύσπιστη αντιμετώπισή τους από τους πολίτες και τους κοινωνικούς φορείς και οδηγούν, δυστυχώς, ακόμη μία φορά στην αδυναμία εφαρμογής τους. Η ανυπαρξία παράλληλα στοιχειώδους έστω επεξεργασίας προδιαγραφών όλων των προτεινομένων σχεδίων, εντείνει το πρόβλημα, αφού είναι αδύνατη ή έστω και διαγραμματικά, η αποσαφήνιση του περιεχομένου τους και η συσχέτισή τους.

Η ενιαία μελέτη και ρύθμιση του αστικού και περιαστικού χώρου των οικισμών της χώρας, θεωρούμε ότι είναι θετική. Ωστόσο, κατά την άποψή μας, η εκ προοιμίου ταύτιση των ορίων του γενικού πολεοδομικού σχεδίου με τα όρια του συμβουλίου περιοχής, είναι μηχανιστική και ισοπεδωτική. Βεβαίως, όπως προκύπτει με την κατάργηση των συμβουλίων περιοχής, νομίζουμε ότι διακρίνουμε μία χαρακτηριστική περίπτωση μιας προχειρότητας, με την έννοια ότι αναφερόμαστε σε συμβούλια περιοχής, τα οποία μεθαύριο θα πάψουν να υπάρχουν.

Κατά την άποψή μας, κάθε επίπεδο αυτοδιοίκησης, που αναλαμβάνει την έγκριση του χωρικού σχεδιασμού που της αντιστοιχεί, οφείλει να παρακολουθεί και να συντονίζει την εφαρμογή του.

Σε ό,τι αφορά τις ΠΕΡΠΟ, δηλαδή τη λεγόμενη μέχρι τώρα ιδιωτική πολεοδόμηση, νομίζουμε ότι πρόκειται για έναν αμφιλεγόμενο θεσμό οικιστικής κυρίως ανάπτυξης, ο οποίος νομοθετήθηκε επί κυβερνήσεως Νέας Δημοκρατίας και παρόλο που δέχτηκε κριτικές και από ειδικούς, αλλά και από τα κόμματα της τότε αντιπολίτευσης, συμπεριλαμβανομένου και του ΠΑ.ΣΟ.Κ., φαίνεται ότι υιοθετείται σήμερα. Και υιοθετείται μάλιστα πολύ πιο προωθημένος από τον τρόπο με τον οποίο είχε εμφανιστεί από τη Νέα Δημοκρατία.

Δεν είμαστε σε θέση να γνωρίζουμε την έκταση της ζήτησης για οικιστική ή άλλη ανάπτυξη με τη διαδικασία των περιοχών ειδικά ρυθμιζόμενης πολεοδόμησης, αλλά οφείλουμε να επισημάνουμε, ότι σύμφωνα με την εισηγητική έκθεση και τις χρονικές μας προβλέψεις, η χώρα σύντομα θα διαθέτει περί τις εξακόσιες χιλιάδες στρέμματα πολεοδομημένης γης, εάν προσθέσουμε τις εκτάσεις εκτός σχεδίου που προϋπήρχαν της ΕΠΑ, τους οικισμούς κάτω των δύο χιλιάδων κατοίκων, επίσης τις εκτάσεις των οικοδομικών συνεταιρισμών του ΟΕΚ, τη νόμιμη εκτός σχεδίου δόμηση και τέλος την αυθαίρετη εκτός σχεδίου δόμηση.

Εκτιμούμε, λοιπόν, ότι το σύνολο των πολεοδομημένων εκτάσεων της χώρας στο εγγύς μέλλον θα είναι θεαματικό και πολλαπλάσιο των οικιστικών αναγκών του πληθυσμού. Η δυνατότητα πρόσβασης στην αγορά κατοικίας, ορισμένων κατηγοριών του πληθυσμού, παραμένει ακόμα το ζητούμενο στη χώρα μας και αφορά στη στεγαστική πολιτική της Κυβέρνησης και οπωσδήποτε δεν αντιμετωπίζεται μόνο από έναν οικιστικό νόμο.

Σε ό,τι αφορά τις αλλαγές που επιχειρούνται στις εισφορές σε γη και χρήμα, η εκτίμησή μας είναι ότι το νομοσχέδιο είναι άτολμο ως προς μια αύξηση των εισφορών ανάλογη με τις αυξημένες ανάγκες για κοινόχρηστους χώρους, υποδομές και κοινωφελείς εγκαταστάσεις. Κρατάει, δηλαδή, τις εισφορές στα ίδια περίπου επίπεδα μ'αυτές που ίσχυαν ως τώρα, παρόλο που με την εισηγητική του έκθεση, εκτιμώντας την προηγούμενη εμπειρία, κρίνει πως αποδείχτηκαν ανεπαρκείς.

Για τις περιοχές δεύτερης κατοικίας θα ήταν προτιμότερο να ισχύσουν τα ίδια με της πρώτης κατοικίας, αφού η μικρότερη εισφορά που ισχύει σ'αυτές τελικά, μόλις επιτρέπει τη διάνοιξη των απαραιτήτων δρόμων και έτσι το οικιστικό περιβάλλον της παραθεριστικής γειτονιάς, δε διαφέρει σε τίποτε απ'αυτό της αστικής.

Ιδιαίτερα τα παραλιακά τουριστικά χωριά, τα οποία στην πραγματικότητα λειτουργούν σαν παραθεριστικοί οικισμοί, θα πρέπει να ακολουθούν το καθεστώς της δεύτερης κατοικίας τουλάχιστον ως προς τα ύψη των εισφορών.

Τέλος, παρόλο που σε περιοχές με μικρές ιδιοκτησίες παρατηρείται έλλειμμα κοινοχρήστων και κοινωφελών χώρων και μόνο η αύξηση των οικιστικών εισφορών γης θα αντιμετώπιζε το πρόβλημα, για κοινωνικούς λόγους στηρίζουμε την κλιμακωτή εισφορά. Πόσο μάλλον, αφού για τις μεγάλες ιδιοκτησίες προκύπτουν πολλαπλασιαστικά οφέλη από την ένταξή τους στο σχέδιο.

Εδώ νομίζω ότι δεν μπορεί κανείς παρά να διαπιστώσει ότι το Υπουργείο Χωροταξίας είναι πίσω από την ωριμότητα των καιρών και είναι χαρακτηριστικό, ότι το Τεχνικό Επιμελητήριο, Τμήμα Ανατολικής Κρήτης, μιας περιοχής δηλαδή ιδιαίτερα ταλαιπωρημένης από την αυθαίρετη δόμηση, εισηγείται -και έχει το Υπουργείο στα χέρια του την εισήγηση αυτή- τα ποσοστά των εισφορών να είναι μέχρι τα χίλια πεντακόσια τετραγωνικά μέτρα οικοπέδων το 25%, και από χίλια πεντακόσια τετραγωνικά μέτρα και πάνω να είναι το 40%.

Καταλαβαίνετε πόσο πέρα από τα ζητούμενα των καιρών εμφανίζεται το συγκεκριμένο νομοσχέδιο σ'αυτό το θέμα.

Από την εισηγητική έκθεση προβάλλεται ως καινοτομία η δημιουργία και ενεργοποίηση του πρώτου θεσμικού πλαισίου για πολεοδομικές αναπλάσεις σε εντός σχεδίου περιοχές, οι οποίες χαρακτηρίζονται από προβληματικές οικιστικές ή πολεοδομικές συνθήκες. Η έλλειψη ενός πλήρους θεσμικού πλαισίου για τις αναπλάσεις, αλλά και γενικότερα τις παρεμβάσεις σε εντός σχεδίου περιοχές, ήταν από τα βασικά κενά του 1337, που είχαν εντοπιστεί ήδη από την αρχή της ΕΠΑ και η καθυστέρηση συμπλήρωσής του σαφώς πρέπει να καταγραφεί στις ευθύνες για τις οποίες μιλήσαμε παραπάνω.

Θεωρούμε, λοιπόν, θετική την πρόθεση του νομοσχεδίου να καλύψει το κενό αυτό. Ο τρόπος, όμως, που νομοθετούνται οι αναπλάσεις σ'αυτό το νομοσχέδιο, δε θεωρούμε ότι εξυπηρετεί το στόχο αυτό. Και φοβούμαστε ότι στο όνομα των καλυτέρων προθέσεων δημιουργούνται εξαιρετικά δύσκολες προοπτικές για το μέλλον των παρεμβάσεων στις πόλεις μας.

Παραθέτουμε μερικά στοιχεία που στοιχειοθετούν αυτή μας την αμφισβήτηση. Οι κατηγορίες περιοχών που χρήζουν αναπλάσεων είναι γενικά διατυπωμένες, χωρίς ιεράρχηση, βάσει κοινωνικών κριτηρίων, ώστε να προκύπτει εξ αρχής σε ποιες περιπτώσεις και με ποια κριτήρια προσανατολίζονται οι δημόσιοι πόροι. Στο νομοσχέδιο, ανάλογα με το περιεχόμενο, οι αναπλάσεις διακρίνονται βασικά στην ανασυγκρότηση, τη λεγόμενη "ριζική", και στη βελτίωση, τη λεγόμενη "ήπια" ανάπλαση. Οι τρόποι αυτοί παρέμβασης δεν αντιστοιχούν σε διακριτές διαδικασίες, αρμοδιότητες φορέων και εργαλεία παρέμβασης, που θα έπρεπε εκ των πραγμάτων να διαφοροποιούνται.

Για την περίπτωση της ήπιας ανάπλασης, που είναι και η περισσότερο αποδεκτή παρέμβαση βάσει των διεθνών τάσεων, αλλά και βάσει της ελληνικής ερευνητικής βιβλιογραφίας, δεν προβλέπονται ειδικά εργαλεία παρέμβασης και η αντίστοιχη διαδικασία. Γνώμη μας είναι ότι η περίπτωση αυτή θα μπορούσε να αντιμετωπιστεί από το θεσμό του ενεργού οικοδομικού τετραγώνου, ο οποίος δεν έχει λειτουργήσει λόγω ελλιπούς επεξεργασίας και μη έκδοσης του προβλεπομένου προεδρικού διατάγματος και από το θεσμό του οικοδομικού συνεταιρισμού ιδιοκτητών ενός οικοδομικού τετραγώνου.

Θεωρούμε θετικές τις ρυθμίσεις που αφορούν την εξασφάλιση σημαντικών κοινοχρήστων χώρων σε παλιά σχέδια πόλεων και θα μας ήταν πολύ ευχάριστο, αν άλλαζε η πολιτική του Υ.ΠΕ.ΧΩ.Δ.Ε., όπου έχει κρατήσει τη σχετική αρμοδιότητα και δημιουργούσε αντί να καταργεί κοινόχρηστους χώρους. Τέλος πιστεύουμε ότι η ιδιοκτησία που ωφελείται από τα έργα ανάπλασης θα πρέπει να συνεισφέρει οικονομικά, ώστε να εμπλουτίζονται οι πόροι που διατίθενται σε έργα ανάπλασης. 

Σελίδα 6589 

Η εισφορά αυτή θα πρέπει να επιβάλλεται μόνο όταν προκύπτει αλλαγή του καθεστώτος του κτιρίου π.χ. πώληση ή αλλαγή του εκμισθωτή, γιατί διαφορετικά το μέτρο λειτουργεί ως μηχανισμός εκδίωξης των ασθενεστέρων ιδιοκτητών ενοικιαστών και επαγγελματιών.

Ο οικιστικός νόμος και η αποκέντρωση. Είναι γνωστή η άποψή μας για την πολιτική αποκέντρωσης και συζητήθηκε επαρκώς κατά τη συζήτηση και ψήφιση του προηγούμενου νομοσχεδίου που αφορούσε στην περιφερειακή οργάνωση. Στο οικιστικό νομοσχέδιο επανεπιβεβαιώνεται η δική μας άποψη, ότι παρά τις διακηρύξεις, οι αρμοδιότητες που πράγματι αποκεντρώνονται είναι πολύ περιορισμένες. Περισσότερο περιορισμένες είναι οι αρμοδιότητες που αφορούν την αυτοδιοίκηση. Και αυτές ακόμη αφήνονται ακάλυπτες με προβληματικούς πόρους και κάποτε χωρίς νομική στήριξη.

Συγκεκριμένα, με τη διατήρηση σε ισχύ παλαιότερων διατάξεων αλλά και με διατάξεις που περιλαμβάνονται σε αυτό το νομοσχέδιο, τα ρυθμιστικά σχέδια που θα αφορούν τα σημαντικά αστικά συγκροτήματα της χώρας, θα καταρτίζονται και θα εγκρίνονται από το Υ.ΠΕ.ΧΩ.Δ.Ε.. Οι οργανισμοί των νέων ρυθμιστικών, αντί να περάσουν στην αυτοδιοίκηση ιδρύονται με προεδρικά διατάγματα και θα εποπτεύονται από τον Υπουργό ΠΕ.ΧΩ.Δ.Ε..

Είναι γνωστά εξάλλου τα προβλήματα που έχουν δημιουργηθεί σχετικά με το πού θα έπρεπε να ανήκουν οι οργανισμοί Αθήνας και Θεσσαλονίκης, στον Υπουργό, στις περιφέρειες ή στη Νομαρχιακή Αυτοδιοίκηση. Στο αίτημα μάλιστα των νομαρχών για να ενταχθούν στη Νομαρχιακή Αυτοδιοίκηση, η απάντηση του Υπουργού ήταν ότι ανήκουν στην περιφέρεια. Αυτή η απάντηση εδόθη στο συνέδριο του Τεχνικού Επιμελητηρίου.

Σε ό,τι αφορά τους πόρους των οργανισμών όπως προτείνονται στο νομοσχέδιο, έχουμε τη γνώμη ότι ενισχύεται η διαπίστωση που κάναμε εξαρχής, δηλαδή, ότι αυτοί οι οργανισμοί θα δρουν αντιθετικά προς τους Οργανισμούς Τοπικής Αυτοδιοίκησης και Νομαρχιακής Αυτοδιοίκησης, αφού θα δίδεται σε αυτούς το 10% έως 20% από τα έσοδα των δήμων και κοινοτήτων από τον ΤΑΠ. Θα δίδονται σε αυτούς πρόστιμα και τέλη, που επιβάλλονται στους ρυπαίνοντες το περιβάλλον, μέρος από ειδικές φορολογίες για την προστασία του περιβάλλοντος, καθώς και τα έσοδα που προκύπτουν από την εφαρμογή πολεοδομικών επεμβάσεων και πολεοδομικών θεσμών, που ανήκουν εξ αντικειμένου στην Τοπική Αυτοδιοίκηση και στη Νομαρχιακή Αυτοδιοίκηση. Θα δίνεται επίσης σε αυτούς έκτακτη ετήσια κρατική επιχορήγηση από τον Προϋπολογισμό Δημοσίων Επενδύσεων, που δεν μπορεί να είναι μικρότερη από το 2% των πόρων που διαθέτει αυτός ο προϋπολογισμός για έργα στην περιοχή του οικιστικού σχεδίου.

Ο πόρος αυτός θα έπρεπε, κατά τη γνώμη μας, να δίνεται στη Νομαρχιακή Αυτοδιοίκηση και στους Ο.Τ.Α. για να αυξάνονται τα έσοδά τους, που προέρχονται από το Πρόγραμμα Δημοσίων Επενδύσεων. Η δική μας άποψη είναι ότι όχι μόνο δεν αποκεντρώνονται αρμοδιότητες, αλλά ότι επανασυγκεντρώνονται αρκετές από αυτές, που πριν είχαν αποκεντρωθεί ή αποσυγκεντρωθεί.

Η πολεοδόμηση και η τροποποίηση των πολεοδομικών σχεδίων, που αφορούν παραλιακούς οικισμούς και πόλεις, θα συνεχίσουν να γίνονται από τον Υπουργό ΠΕ.ΧΩ.Δ.Ε. και όχι από τις νομαρχίες και από τις περιφέρειες αντίστοιχα. Την αρμοδιότητα έγκρισης-τροποποίησης σχεδίου στο βασικό οδικό δίκτυο μέσα στις πόλεις και στα χωριά, δηλαδή μεγάλο μέρος της τελικής έγκρισης πολεοδομικής μελέτης ανάπλασης, διατηρεί το Υ.ΠΕ.ΧΩ.Δ.Ε..

Το σχεδιασμό στα ιστορικά κέντρα των πόλεων, αλλά και την έγκριση πρότασης ανάπλασης σε περιοχή που αποτελεί παραδοσιακό οικισμό, ιστορικό τόπο, αρχαιολογικό χώρο ή ιστορικό κέντρο πόλης, κρατάει το Υ.ΠΕ.ΧΩ.Δ.Ε.. Η κίνηση της διαδικασίας ανάπλασης γίνεται από το Υ.ΠΕ.ΧΩ.Δ.Ε., ενώ ο ρόλος του, κατά τη γνώμη μας, θα ήταν να δίνει στήριξη τεχνογνωσίας και μεταφορά εμπειρίας, με παρακολούθηση πιλοτικών προγραμμάτων που κινούν οι δήμοι.

Με όλες αυτές και πολλές άλλες αρμοδιότητες που διατηρεί το Υ.ΠΕ.ΧΩ.Δ.Ε., όπως να κατασκευάζει ακόμα και τους πεζοδρόμους της Αθήνας, διερωτώμεθα πώς είναι δυνατόν το ίδιο το Υπουργείο να μπορεί στις σύγχρονες σύνθετες συνθήκες να μπορεί να παίξει τον απαραίτητο ρόλο, που δεν μπορεί να είναι άλλος από τον επιτελικό ρόλο.

Πώς εκφράζεται στην πράξη η καινοτόμα κατευθυντήρια αρχή περί τοπικής διαχείρισης και υλοποίησης του πολεοδομικού σχεδιασμού; Η θέσπιση οργάνων εφαρμογής γενικού πολεοδομικού σχεδίου δε βοηθάει τη λειτουργία της Αυτοδιοίκησης, που οφείλει να παρακολουθεί και να συντονίζει την εφαρμογή του σχεδιασμού.

Αντίθετα, συμφωνούμε με τις επιτροπές πολεοδομικού σχεδιασμού, στις οποίες θα συμμετέχουν και κοινωνικοί φορείς. Φοβούμαστε ότι η πρακτική του κατακερματισμού των αρμοδιοτήτων σχεδιασμού και η λοιπή σύνδεση με τις διαδικασίες υλοποίησής του, στηρίζει και αναπαράγει μοιραία την πολιτική, που δε θέλει το σχεδιασμό ούτε σε κεντρικό ούτε σε περιφερειακό επίπεδο.

Για τη χρηματοδότηση και τους πόρους που θα επιτρέψουν την υλοποίηση των διαφόρων επιπέδων σχεδιασμού, διατηρούμε ζωηρές αμφιβολίες, όπως π.χ. κατά πόσον κάποιοι πόροι που επί σειρά ετών δε διατέθηκαν από το Υπουργείο για αντίστοιχους σκοπούς, θα αρχίσουν να εκταμιεύονται από δω και πέρα.

Θεωρούμε ακόμα απαραίτητη την προσθήκη άρθρου στο νομοσχέδιο, που να κωδικοποιεί με διαφανή και δημοκρατικό τρόπο τους σκοπούς του ΕΤΕΡΠΣ, τους πόρους του, ποιοι είναι, ποιος τους διαχειρίζεται, με ποιες διαδικασίες και ποια είναι τα κριτήρια κατανομής τους. Αυτό θα έπρεπε να συνοδεύεται από μια βαθιά μεταρρύθμιση του καθεστώτος του ΕΤΕΡΠΣ.

Ο Συνασπισμός στηρίζει το αίτημα της Κεντρικής 'Ενωσης Δήμων και Κοινοτήτων να περάσει το ΕΤΕΡΠΣ στην αυτοδιοίκηση. Πιστεύουμε ακράδαντα, πως παράλληλα θα πρέπει να παρθούν μέτρα για την ενεργό συμμετοχή του πολίτη και των κοινωνικών φορέων σε όλα τα στάδια του σχεδιασμού, από τις επιλογές στο σχεδιασμό και την εφαρμογή. 

Η συμμετοχή ευχολογικά αναφέρεται στο πρώτο άρθρο του νομοσχεδίου και κατά τα λοιπά επανέρχεται στη μορφή που της έδωσαν οι ακόμα εν ισχύει διατάξεις του καλού, για την εποχή του, όμως, διατάγματος του 1923.

Δε θεσμοθετείται καμία διαδικασία συμμετοχής για τον πολεοδομικό σχεδιασμό, ούτε καν εμπλουτίζονται οι συνθέσεις των ήδη λειτουργούντων γνωμοδοτικών οργάνων. Επιπλέον, διατηρείται και αναπαράγεται μια αφθονία γνωμοδοτικών οργάνων για τα διάφορα είδη μελετών και ρυθμίσεων, που έχουν τις ρίζες τους σε διαφορετικές περιόδους και αντίστοιχους νόμους που θεσμοθετήθηκαν, αποδεκτοί για ένα μεταβατικό στάδιο, απαράδεκτοι όμως, όταν παγιώνεται.

Προτείνουμε να επανεξεταστεί το όλο σύστημα, ώστε να συνδεθεί με το νέο πλαίσιο Διοίκησης και Αυτοδιοίκησης και να γνωμοδοτούν πλην των Ο.Τ.Α., τα κατοχυρωμένα νομαρχιακά και περιφερειακά συμβούλια, καθώς και οι ΟΚΕ, όπως αυτές περιγράφονται στο ν.2218/94, άρθρο 4 παράγραφοι 5 και 6 για τη Νομαρχιακή Αυτοδιοίκηση.

Ο Συνασπισμός προτείνει να θεσμοθετηθεί, ότι στη διαδικασία δημοσιοποίησης και διαλόγου, συμμετέχουν τα τυχόν διαμερισματικά συμβούλια, οι κινήσεις πολιτών, οι τοπικοί σύλλογοι και οι επαγγελματικοί φορείς. Τα στοιχεία που τεκμηριώνουν τον κοινωνικό διάλογο συνοδεύουν υποχρεωτικά το φάκελο της πρότασης.

Σχετικά με τις τροπολογίες που κατατέθηκαν από τον Υπουργό, δύο κουβέντες θα πω. Η πρακτική αυτή χρησιμοποίησης των διαδικασιών της Βουλής για θέσπιση πολεοδομικών ρυθμίσεων κανονιστικού τύπου, ενέχει σοβαρές διαστάσεις, που οφείλουν να αναδειχθούν, γιατί διαφαίνεται μια τάση γενίκευσης, που είναι εξαιρετικά επικίνδυνη, κατά τη γνώμη μας. Μ'αυτόν τον τρόπο υποβαθμίζεται και ο ρόλος του Κοινοβουλίου, που είναι η χάραξη και η επεξεργασία του

Σελίδα 6590 

γενικού νομοθετικού έργου σε επικυρωτή διοικητικών πράξεων και τακτοποίηση, ρύθμιση τοπικών θεμάτων παρακάμπτοντας ή αναιρώντας αποσπασματικά τα γενικότερα νομικά πλαίσια και τους θεσμούς.

Για διάφορα επιμέρους άρθρα, θα εκθέσουμε τις απόψεις μας στην κατ'άρθρο συζήτηση. 

H φιλοσοφία και οι ελλείψεις που διαπιστώνουμε στο παρόν νομοσχέδιο, δε μας επιτρέπει να το υπερψηφίσουμε, παρ'όλο που πιστεύουμε ότι νομοσχέδια τα οποία έχουν σχέση με τέτοιου είδους σοβαρότατα ζητήματα για τη διαδικασία της ανάπτυξης στην Πατρίδα μας, θα έπρεπε να αντιμετωπίζονται διαφορετικά και να τυχαίνουν γενικότερων συγκλίσεων και συμφωνιών. Δυστυχώς, όμως, βλέποντας άρθρο προς άρθρο το παρόν νομοσχέδιο, δεν μπορούμε να μην αναλογισθούμε τους γνωστούς στίχους του Ντίνου του Χριστιανόπουλου, εκείνους τους εξαίρετους στίχους "με πήρες να με επισκευάσεις, μα εσύ με ξεχαρβάλωσες". Και πραγματικά επειδή θέλουμε η συμβολή μας να είναι θετική στην επεξεργασία, τις επόμενες μέρες, του νομοσχεδίου στη Βουλή, θα κάνουμε τις παρατηρήσεις μας άρθρο προς άρθρο και θα υπερψηφίσουμε εκείνα τα άρθρα τα οποία θα είναι σύμφωνα με τις δικές μας απόψεις και με τη φιλοσοφία περί αντιμετώπισης των τεραστίων ζητημάτων που έχουν σχέση με την ποιότητα ζωής μας και με τη διάρθρωση και την οργάνωση του αύριο στον ελληνικό χώρο. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αναστάσιος Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, το συζητούμενο νομοσχέδιο περί οικιστικής ανάπτυξης των πόλεων και οικισμών της Χώρας, είναι ένα νομοσχέδιο ξεκομμένο από ένα προγραμματισμό κυβερνητικό, από μία ενιαία πολιτική, που αποβλέπει σε συγκεκριμένους στόχους.

'Οπως για την άσκηση οικονομικής πολιτικής ανάπτυξης, χρειάζεται ένα πρόγραμμα σε βάθος χρόνου, συνήθως τα προγράμματα αυτά τα οικονομικά είναι πενταετή και μέσα στα προγράμματα αυτά εντάσσει κανείς τους τομείς, τους κλάδους και τις περιφέρειες που θέλει να αναπτύξει και εάν δεν υπάρχει τέτοιο πρόγραμμα κατευθυντήριο, όχι βέβαια αυστηρά αναγκαστικό, τότε δε λειτουργεί ο προγραμματισμός του Κράτους για να παρεμβαίνει στους κλάδους, τομείς, αλλά και περιφέρειες που θέλει να αναπτύξει, αλλά αφήνεται η οικονομική ανάπτυξη στις επιλογές της αγοράς. 'Ετσι και το παρόν νομοσχέδιο, το οικιστικό νομοσχέδιο, μη υπάρχοντος χωροταξικού σχεδιασμού, είναι ένα νομοσχέδιο μετέωρο, δεν ξέρει τι θέλει, δεν ξέρει πού οδηγεί. Γι' αυτό νομίζουμε ότι έπρεπε να προηγηθεί ένα νομοσχέδιο για το χωροταξικό σχεδιασμό του Κράτους σε πανελλήνιο επίπεδο, σε περιφερειακό επίπεδο, σε νομαρχιακό επίπεδο, και γνωρίζοντας το χωροταξικό σχεδιασμό που θέλει να εφαρμόσει η παρούσα Κυβέρνηση μέσα σ' αυτά τα πλαίσια, μπορούσε να προσδιορίσει και την οικιστική ανάπτυξη και πολιτική της. Κάτι τέτοιο δεν υπάρχει, γι' αυτό και το νομοσχέδιο είναι χωρίς πυξίδα.

Κυρίες και κύριοι συνάδελφοι, η δεύτερη παρατήρηση που ήθελα να κάνω, είναι ότι προορισμός του νομοθέτη είναι άλλοτε μεν να νομιμοποιεί υπάρχουσες αντικειμενικές καταστάσεις και τότε ο νόμος απλώς έρχεται να επιβεβαιώσει και να δώσει νομιμότητα στην υπάρχουσα κατάσταση και άλλοτε ο νόμος έχει σκοπό να ρυθμίσει καταστάσεις που προβλέπει ο νομοθέτης, ότι σύντομα θα προκύψουν σε μία ορισμένη κοινωνία. 

Οι νομιμοποιήσεις αυθαιρέτων είναι η περίπτωση του νόμου που έρχεται να νομιμοποιήσει υπάρχουσα και εκτός της θέλησης του νομοθέτη δημιουργηθείσα αντικειμενική κατάσταση. Ο χωροταξικός σχεδιασμός, αλλά και το παρόν νομοσχέδιο, που φιλοδοξεί, αλλά δεν κατορθώνει, είναι να προείδει την οικιστική ανάπτυξη της πατρίδας μας. Κλασικό παράδειγμα νόμου που προβλέπει να ρυθμίζει καταστάσεις που θα προκύψουν, είναι ο νόμος περί ευθύνης των οδηγών αυτοκινήτων, που όταν τον έκανε ο Βενιζέλος το 1912 ή 1913, αν δε με απατά η μνήμη μου, δεν υπήρχαν αυτοκίνητα στην Ελλάδα, τα γνωρίζαμε θεωρητικά, ή αν υπήρχαν, ήταν ένα, δύο. Αλλά μετά από εβδομήντα χρόνια, ο νόμος αυτός αντέχει, είναι σύγχρονος μετά 80 χρόνια, τώρα που είναι η εποχή του αυτοκινήτου, είναι η εποχή της ρόδας. Αυτή είναι η αποστολή του νομοθέτη.

Το παρόν νομοσχέδιο δεν προβλέπει παραπάνω από ένα, δύο, τρία χρόνια, διότι και δεν έχει πλαίσιο, που είπαμε ότι είναι προϋπόθεση ο χωροταξικός σχεδιασμός και δεν έχει και προσαρμογή ή ένα παραλληλισμό με τη δήθεν εξαγγελλομένη πολιτική αποκέντρωσης της Κυβέρνησης και οικονομικής ανάπτυξης.

Προχθές ψηφίσαμε το νομοσχέδιο περί περιφερειακής οργάνωσης του κράτους, της αυτοδιοίκησης κ.λπ. Παρατήρησαν και άλλοι συνάδελφοι αγορητές, ότι τα συμβούλια περιοχής καταργούνται, εφόσον βαίνουμε για τη δημιουργία ευρυτέρων δήμων με τις υποχρεωτικές ή και προαιρετικές -θα δούμε στην πράξη- συνενώσεις και το παρόν σχέδιο νόμου ομιλεί για συνδέσμους Κοινοτήτων.

Το δεύτερο είναι, ότι υπάρχει αλληλογρονθοκοπισμός μεταξύ δύο νομοσχεδίων, που συζητήθηκαν σχεδόν παράλληλα. Παραδείγματος χάριν, το νομοσχέδιο που ήδη ψηφίσθηκε προχθές και έγινε νόμος του κράτους για την οργάνωση της περιφέρειας κ.λπ., στο άρθρο 1, παράγραφος 2, εδάφιο 5, λέει τα εξής: "Ο Γενικός Γραμματέας της περιφέρειας εποπτεύει τα Νομικά Πρόσωπα Δημοσίου Δικαίου που εδρεύουν στην περιφέρεια και δεν εποπτεύονται από Νομαρχιακές Αυτοδιοικήσεις, δήμους ή κοινότητες και Υπουργεία κατά την κειμένη νομοθεσία". Περίμενε, λοιπόν, κανείς μετά τη ψήφιση του νόμου αυτού, ότι όσα νομικά πρόσωπα θα εδημιουργούντο, θα υπήγοντο στον περιφερειάρχη, άλλως αυτή η φράση δεν έχει λόγο ύπαρξης. 'Οσα, δηλαδή, δεν υπάγονται στην αυτοδιοίκηση και όσα δεν υπάγονται στα Υπουργεία, υπάγονται στον περιφερειάρχη. 'Αρα τα υπάρχοντα είναι δεδομένο ποιός θα τα εποπτεύει. Αυτά που θα γίνουν στο αμέσως προσεχές μέλλον κατά την ερμηνεία του νομοθέτη, και τη γραμματική και το πνεύμα του νόμου, φαντάζομαι, θα υπαχθούν στην περιφέρεια.

Λέει, λοιπόν, το υπό συζήτηση νομοσχέδιο στο άρθρο 2, παράγραφος 1, για την οικιστική οργάνωση, την προστασία του περιβάλλοντος και τη γενικότερη ανάπτυξη των ευρυτέρων περιοχών των αστικών συγκροτημάτων Πάτρας, Ηρακλείου, Λαρίσης, Βόλου, Καβάλας και Ιωαννίνων, θα γίνουν ρυθμιστικά σχέδια.

Και στο άρθρο 3, παράγραφος 2, προβλέπει ότι τα νομικά πρόσωπα, οι οργανισμοί ρυθμιστικού σχεδίου Βόλου, Καβάλας, Ιωαννίνων κ.λπ., εποπτεύονται από τον Υπουργό Περιβάλλοντος, Χωροταξίας και Δημοσίων 'Εργων.

Εδώ θέλω να κάνω μία τρίτη παρατήρηση, χαρακτηριστική της εποχής. Στελέχη του ΠΑ.ΣΟ.Κ., όπως ο Υπουργός κ. Λαλιώτης, που εισάγει το παρόν νομοσχέδιο, στα λόγια τουλάχιστον παλεύουν και διακηρύσσουν καθημερινώς την αποκέντρωση, τη δημοκρατική συμμετοχή των πολιτών κ.λπ. και παράλληλα βλέπουμε ότι αυτοί οι ίδιοι οι Υπουργοί -αυτά τα στελέχη, ο κ. Λαλιώτης και ο κ. Τζουμάκας παραδείγματος χάριν- είναι που αποτελούν την τροχοπέδη προσπάθειας άλλων Υπουργών της Κυβέρνησης, να προχωρήσουν στην αποκέντρωση, κατ' εμέ στην αποσυγκέντρωση. Αλλά ούτε καν σ' αυτήν την αποσυγκέντρωση δε συναινούν οι Υπουργοί τους οποίους μνημόνευσα.

Το άρθρο 2 του νόμου πλέον για τη διοίκηση, οργάνωση, στελέχωση της περιφέρειας, ρύθμιση θεμάτων για την τοπική αυτοδιοίκηση και άλλες διατάξεις, παρ. 2, λέει: "Με τις διατάξεις του παρόντος νόμου δε θίγονται και διατηρούνται υπέρ του Υπουργού Περιβάλλοντος, Χωροταξίας και Δημοσίων 'Εργων, οι αρμοδιότητες, που αναφέρονται σε έργα που χρηματοδοτούνται από εθνικούς κοινοτικούς πόρους, σύμφωνα με εγκεκριμένα ΣΑΕ και είναι ενταγμένα στο Δεύτερο Κοινοτικό Πλαίσιο Στήριξης, στο Ταμείο Συνοχής, σε κοινοτικές πρωτοβουλίες, στο Πρόγραμμα Δημοσίων Επενδύσεων κ.λπ.

Ειδικότερα: Στα έργα που εκτελούνται από ειδικές υπηρεσίες δημοσίων έργων, που συνιστώνται σύμφωνα με τις 

Σελίδα 6591 

διαταξεις του άρθρου τάδε κ.λπ. Στα έργα που χαρακτηρίζονται ως εθιμικού επιπέδου κ.λπ. Σε ειδικές κατηγορίες έργων που χαρακτηρίζονται ως τέτοια με απόφαση του Υπουργού. Σε μελέτες κατασκευής νέων επεκτάσεων ή ανακαινίσεων υφισταμένων εθνικών οδών. Δηλαδή, και για μια εθνική οδός που χρήζει κάποιας επιδιόρθωσης πρέπει να αποφανθεί το Υπουργείο, δεν μπορεί να την κάνουν οι υπηρεσίες της νομαρχίας της τοπικής, ούτε καν της περιφέρειας. Δε μιλάμε φυσικά για δήμους, κοινότητες.

Στις μελέτες κατασκευής νέων επεκτάσεων, ανακαινίσεων στον προγραμματισμό, την ιεράρχηση, χρηματοδότηση και παρακολούθηση της πορείας όλων των ανωτέρω έργων και μελετών. Και αυτό από τη μια μεριά ενέχει την έννοια του συγκεντρωτισμού και του ελέγχου, από την άλλη έχει και ένα άλλο πιο κύριο χαρακτηριστικό, που είναι η διακίνηση του χρήματος. Και αυτό το λέω, όχι με την έννοια την ύποπτη, του σκανδάλου, απλώς, ότι ο τζίρος να γίνεται εδώ στην Αθήνα.

Εάν έτσι έχουν τα πράγματα, πώς θα εγκατασταθούν και θα λειτουργήσουν σοβαρά μελετητικά, κατασκευαστικά γραφεία και εταιρείες στην περιφέρεια; 'Αρα, πώς θα αποτρέψουμε τη συσσώρευση πληθυσμών στα μεγάλα αστικά κέντρα; Και μιλάω για Αθήνα, Θεσσαλονίκη, δευτερευόντως είναι οι άλλες πόλεις, που έχουν γύρω στις εκατό χιλιάδες - εκατόν πενήντα χιλιάδες κατοίκους, όπως είναι το Ηράκλειο, η Πάτρα, η Λάρισα, η Καβάλα, ο Βόλος, τα Ιωάννινα κ.λπ. Και πώς έτσι θα αντιστραφεί η εσωτερική μετανάστευση στα μεγάλα αστικά κέντρα; Γιατί λέει στην εισηγητική έκθεση ο κύριος Υπουργός, ότι διαπιστώνεται την τελευταία δεκαετία μια αντιστροφή από το κέντρο προς την περιφέρεια. Δηλαδή, διαβλέπει μια στασιμότητα ανάπτυξης -πληθυσμιακά εννοώ- των δυο μεγάλων αστικών κέντρων. Εγώ, αυτό δεν το έχω δει πουθενά. Απεναντίας, μέρα με τη μέρα και από απογραφή σε απογραφή βλέπω ότι η Θεσσαλονίκη έχει γίνει πόλη του ενός εκατομμυρίου και η Αθήνα σε κάθε απογραφή προσθέτει τουλάχιστον πεντακόσιες χιλιάδες.

'Ετσι το ΔΗ.Κ.ΚΙ. καταψηφίζει την αρχή του νομοσχεδίου, μολονότι οφείλω να πω ότι υπάρχουν πράγματι θετικές ρυθμίσεις στα κατ' ιδίαν άρθρα, τα οποία, όμως, δεν έχουν έναν ενιαίο ειρμό. Επί παραδείγματι, η όποια δειλή μεταφορά αρμοδιοτήτων στην αυτοδιοίκηση, δήμους και νομαρχίες και στην αποσυγκεντρωμένη κεντρική διοίκηση στις περιφέρειες, είναι πολύ φειδωλή μεταφορά πόρων, γιατί όλοι ξέρουμε ότι αν δεν υπάρχει μεταφορά οικονομικών πόρων, οι οποιεσδήποτε θεωρητικές μεταφορές αρμοδιοτήτων στα όργανα της περιφέρειας, είτε πρόκειται για αυτοδιοίκηση είτε για αποσυγκεντρωμένες υπηρεσίες της κεντρικής διοίκησης, είναι γράμμα κενό.

Κυρίες και κύριοι συνάδελφοι, με όλα αυτά που είπα, εξάγεται ότι το ΔΗ.Κ.ΚΙ. είναι εναντίον της αρχής του νομοσχεδίου. Στην κατ'ιδίαν συζήτηση των άρθρων πολλές διατάξεις θα τις ψηφίσουμε, διότι λύνουν υπαρκτά προβλήματα, που ταλαιπωρούν συμπολίτες μας και πρέπει κάποτε να δοθεί μια νομιμοποίηση μιας υπάρχουσας ανώμαλης κατάστασης. Θα προσπαθήσουμε με τις προτάσεις μας να βελτιώσουμε όσο το δυνατόν περισσότερο τις ρυθμίσεις του υπό συζήτηση νομοσχεδίου και ταυτόχρονα να πείσουμε τον κύριο Υπουργό να φέρει σύντομα το σχέδιο νόμου για το χωροταξικό σχεδιασμό, για να μπορέσει το υπό συζήτηση νομοσχέδιο, όταν γίνει νόμος του Κράτους, να λειτουργήσει.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μπένος έχει το λόγο.

ΣΤΑΥΡΟΣ ΜΠΕΝΟΣ: Αγαπητέ Πρόεδρε, αγαπητοί συνάδελφοι, σήμερα συζητάμε ένα κατ' εξοχήν θεσμικό νομοσχέδιο. 'Αρα, λοιπόν, έχουμε μια πολύ καλή στιγμή για το Κοινοβούλιο.

Συχνά, πυκνά διαμαρτυρόμαστε για νόμους διάσπαρτους, νόμους ασπόνδυλους, νόμους που αντιμετωπίζουν την καθημερινότητα, σήμερα όμως, έχουμε ένα νομοσχέδιο που προσπαθεί να απορροφήσει τη δυναμική που έχει αναπτυχθεί ήδη σε έναν πολύ ευαίσθητο χώρο αφ'ενός, αλλά από την άλλη μεριά να εκφράσει και το μέλλον, ίσως πολλές δεκαετίες στο μέλλον.

Για να μπορέσουμε να το κρίνουμε, νομίζω ότι είναι χρήσιμο και σκόπιμο να κάνουμε μια μικρή βόλτα στην ιστορία, να φωτίσουμε τις εξελίξεις στον οικιστικό, πολεοδομικό χώρο της πατρίδας μας.

Θα έλεγα, λοιπόν, ότι έχουμε δυο μεγάλους ιστορικούς κύκλους. Ο ένας ξεκινάει από το διάταγμα του '23 και φθάνει, δε θα έλεγα στον 1337, γιατί η πρώτη μεγάλη τομή, αν θέλουμε μια ιστορική αποκατάσταση των πραγμάτων, ήταν ο 947, που έγινε τότε από τον Στέφανο Μάνο.

Το διάταγμα του '23 για την εποχή του ήταν πολύ σημαντικό διάταγμα. Η απόδειξη είναι ότι άντεξε περίπου εξήντα χρόνια, είχε, όμως, για τη δεκαετία του '50 και του '60, πολύ μεγάλες αδυναμίες. Δεν έφταιγε το 23, έφταιγε η περίοδος κυρίως μετά τον πόλεμο, που εντοπίστηκαν αυτές οι αδυναμίες και κυρίως το γεγονός ότι αντιμετώπιζε με τις ρυθμίσεις του μόνο τα κοινόχρηστα, δηλαδή τους ελεύθερους χώρους και όχι τα κοινωφελή. Να, λοιπόν, μια πρώτη καινοτομία με τον 947.

Το δεύτερο είναι ότι δεν εξασφάλιζε αυτήν τη γη με τις τότε πράξεις αναλογισμού. 'Ηρθε, λοιπόν, η εισφορά σε γη και σε χρήμα. Να μια άλλη πολύ μεγάλη καινοτομία. Και βεβαίως ο 1337 έδωσε ένα πιο κοινωνικό χαρακτήρα, γιατί ο 947 είχε μια ισοπεδωτική προσέγγιση στο θέμα των εισφορών, ενώ ο 1337 είχε μια πιο κοινωνική προσέγγιση αφ'ενός και η μεγάλη αλλαγή του 1337 ήταν η πράξη εφαρμογής, η διαδικασία, δηλαδή, αυτή η γη να αποκτηθεί, να γίνει κοινωνική γη.

'Ομως, στις δεκαετίες που διέρευσαν από το '23 μέχρι αυτές τις μεγάλες ρυθμίσεις, του 947 και του 1337, γεννήθηκε μια πολύ μεγάλη αντίφαση, την οποία συναντάμε ακόμα και τώρα. Ποια είναι αυτή η αντίφαση; Ενώ έχουμε έναν όγκο κτιρίων -όπως είπε και ο Εισηγητής κ. Βούλγαρης- ίσως σε αριθμό τον πρώτο στην Ευρώπη, και αντίστοιχα μεγάλο όγκο πολεοδομημένης γης, δεν έχουμε επιλύσει ακόμα το πρόβλημα της οργάνωσης του οικιστικού και πολεοδομικού χώρου.

Είναι λάθος να προσεγγίζουμε την επιτυχία ή μη του ν. 1337 με νούμερα, δηλαδή τι είχε γίνει μέχρι τότε, τι έγινε από εκεί και ύστερα, γιατί βεβαίως είναι συντριπτικά τα νούμερα, τα είπε ο κ. Βούλγαρης. 'Ηταν διακόσιες πενήντα χιλιάδες στρέμματα, νομίζω μέχρι τότε...

ΑΛΕΞΑΝΔΡΟΣ ΒΟΥΛΓΑΡΗΣ: 'Ηταν τριακόσιες πενήντα.

ΣΤΑΥΡΟΣ ΜΠΕΝΟΣ: Τριακόσιες πενήντα έκτοτε. Είναι και ένα μεγάλο ποσό, εκατόν τριάντα χιλιάδες στρέμματα, αν δεν κάνω λάθος, που έχουν ολοκληρωθεί και, επίσης, η πράξη εφαρμογής.

Η επιτυχία, λοιπόν, από πού φαίνεται; Φαίνεται από το τι αντιμετωπίζει το σημερινό νομοσχέδιο, τι αναδεικνύει δηλαδή. Είναι πράγματα, που στη δεκαετία του '70 ήταν άγνωστα, δεν απασχολούσαν καν. Δηλαδή το πώς θα οργανωθεί καλύτερα ο εντός χώρος πια. 'Εχει μια ματιά εσωστρεφή και αυτό είναι μία από τις μεγάλες επιτυχίες του, με κορυφαίο του στοιχείο την ανάπλαση. Είναι πολύ προσεκτική η ματιά με τους σταθεροποιητές, που βάζει στα ζητήματα των επεκτάσεων. Δε χρειαζόμαστε πια πολλές-πολλές επεκτάσεις. Θέλουμε πολύ προσεκτικές επεκτάσεις.

Κάνει σημαντικά βήματα σε μία τροχιά παράλληλη με τη θεσμική οργάνωση της χώρας, δηλαδή περιφέρειες, συμβούλια περιοχής, τώρα βεβαίως στους νέους δήμους, σε σχέση και με την πολεοδομική οργάνωση, αλλά και με τα όργανα παρακολούθησης και διαχείρισης αυτού του νέου τοπίου, που διαμορφώνεται.

Πού θα κριθεί, λοιπόν, αυτό το νομοσχέδιο, κυρίες και κύριοι συνάδελφοι; Γιατί πραγματικά υπάρχουν όλα αυτά τα φαινόμενα που έχουν αναδειχθεί. Και ποια είναι αυτά τα φαινόμενα; Να τα πούμε απλά και με μη πολεοδομικούς όρους. 'Εγινε προσπάθεια τα τελευταία δεκαπέντε χρόνια να οργανωθούν οι πόλεις, ο βασικός οικιστικός ιστός και τα αυθαίρετα.

Προέκυψαν, όμως, τα περιαστικά προβλήματα, δηλαδή τα προβλήματα έξω από το πολεοδομημένο κομμάτι. Δηλαδή, τα αυθαίρετα μεταφέρθηκαν εκτός. Εμφανίζονται τις τελευταίες δεκαετίες οι πιέσεις, κυρίως στις τουριστικές περιοχές και στις περιοχές δεύτερης κατοικίας.

Σελίδα 6592 

Εμφανίζονται επίσης και αναδεικνύονται τα προβλήματα στα κέντρα των πόλεων. 'Ολα αυτά, λοιπόν, καλείται το νομοσχέδιο αυτό να τα επιλύσει. Και πρέπει να δεχθούμε, αγαπητοί συνάδελφοι, πέρα από τις διαφωνίες μας, ότι το νομοσχέδιο έχει πραγματικά οραματική προσέγγιση, διάθεση και προοπτική.

Πού θα κριθεί, κατά τη γνώμη μου, το νομοσχέδιο; Θα κριθεί με το πόσο παράλληλα θα κινηθεί με τη νέα θεσμική οργάνωση του Κράτους και πόσο απλό και αποτελεσματικό θα είναι στην εφαρμογή του.

Θα ήθελα, λοιπόν, κλείνοντας να θέσω μερικές από αυτές τις αρχές, που οι περισσότερες υπάρχουν, αλλά και όσες δεν υπάρχουν, θα πρέπει να αποτελέσουν στοιχείο προβληματισμού για το άμεσο μέλλον.

Η μία αφορά την εισφορά σε γη και σε χρήμα. Είναι θετικό το γεγονός, ότι γίνεται ένα σημαντικό βήμα. Εγώ θα πρότεινα αυτό που λέει και ο Συνασπισμός. Γιατί όχι και στη δεύτερη κατοικία να μην υπάρχει η ίδια εισφορά σε γη και σε χρήμα; Νομίζω ότι πρέπει να κάνουμε αυτό το βήμα. Θα έλεγα ότι θα πρέπει να αναζητήσουμε και έναν τρόπο, σε κάθε επέκταση που γίνεται, ώστε τουλάχιστον η εισφορά αυτή να είναι 40%, όσο είναι τα διεθνώς αποδεκτά ποσοστά για την οργάνωση του κοινωνικού εξοπλισμού μιάς περιοχής. Το ένα σημείο είναι αυτό.

'Ενα δεύτερο σημείο, είναι ότι πρέπει να ξεχωρίσουμε τι είναι το θέμα της εθνικής κλίμακας και τι είναι το θέμα της τοπικής κλίμακας, δηλαδή τι ανήκει στην Κυβέρνηση και τι ανήκει στην αυτοδιοίκηση, χωρίς πλέγματα, γιατί ξέρετε, μας έχει πιάσει τελευταία μία υστερία αυτοδιοικητική. Και αυτό σας το λέει κάποιος προερχόμενος από την αυτοδιοίκηση. 

Χαίρομαι που αυτό στο τελικό κείμενο αποκαταστάθηκε, δεν ήταν έτσι στην Επιτροπή. Δηλαδή τι αποκαταστάθηκε; Εδώ διαφωνώ με το Συνασπισμό, ενώ σχεδόν συμφωνώ με όλες τις άλλες παρατηρήσεις του. Τα γενικά πολεοδομικά σχέδια δεν μπορεί να είναι υπόθεση της αυτοδιοίκησης. Αν θέλουμε να έχουμε αυτοδιοίκηση, πρέπει να την προασπίσουμε από πράγματα που δεν την αφορούν, που είναι εθνικής κλίμακας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Υπάρχουν και οι επισημάνσεις της Επιστημονικής Επιτροπής.

ΣΤΑΥΡΟΣ ΜΠΕΝΟΣ: Δεν τις έχω δει ειλικρινά, αλλά χαίρομαι, αν υπάρχουν και αν συμπίπτουν. Είναι αυτονόητο, σας το λέει ένας άνθρωπος που έδωσε, που μάτωσε για την αυτοδιοίκηση, για να μη σας πω ότι για την εφαρμογή του ν. 1337, που για πρώτη φορά έγινε όταν εγώ ήμουν δήμαρχος, είχε περικυκλωθεί τότε ο δήμος από διαμαρτυρόμενους από όλη την Ελλάδα με μαύρες σημαίες κ.λπ. Είναι γνωστά πράγματα αυτά.

Θέλω να πω, λοιπόν, ότι τα γενικά πολεοδομικά πρέπει να είναι υπόθεση του κράτους. Και όλα τα άλλα βεβαίως -τα θέματα, δηλαδή, της έκδοσης των αδειών, τα θέματα των πράξεων εφαρμογής, της διαχείρισης, τέλος πάντων-να είναι υπόθεση της αυτοδιοίκησης, αλλά να ισχύει η αρχή, και στο κράτος και στην αυτοδιοίκηση, της επικουρικότητας. 'Οπου μπορεί ο πρώτος βαθμός να τα αντιμετωπίζει, έχει καλώς, διαφορετικά ο δεύτερος. 'Οπου μπορεί η περιφέρεια να τα αντιμετωπίζει, έχει καλώς, διαφορετικά το Υπουργείο.

Και να κλείσω με κάτι που το θεωρώ πολύ-πολύ σημαντικό. Αυτό που κυρίως άλλαξε με τον 1337 είναι η συνείδηση που υπήρχε στην κοινή γνώμη για το τι είναι πολεοδομικός σχεδιασμός. Και είδαμε μία ραγδαία αλλαγή τα λίγα χρόνια που πέρασαν και ενώ παλιά είχαμε αντιστάσεις για την εφαρμογή του νόμου, τώρα στην κοινή γνώμη έχουν διαμορφωθεί καταπληκτικές συμμαχίες. Ε, λοιπόν, η ελπίδα η μεγάλη είναι ότι και σε αυτές τις καινούργιες καινοτόμες και με προοπτική και με όραμα ρυθμίσεις, να δημιουργηθεί μία καινούργια μεγάλη κοινωνική συμμαχία για την εφαρμογή αυτού του τόσο σημαντικού νομοσχεδίου.

Σας ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, στη χθεσινή συζήτηση σε επίπεδο αρχηγών των κομμάτων που έγινε στη Βουλή, επιβεβαιώθηκε ότι παρά τα σημαντικά βήματα προόδου που έχουν υπάρξει τα τελευταία χρόνια στην πατρίδα μας, υπάρχει μεγάλη απόσταση που χωρίζει τη χώρα μας από τις βιομηχανικά προηγμένες χώρες. Το πιστοποιούν ο πληθωρισμός, που, παρά την πτώση του, είναι διπλάσιος σε σχέση με το μέσο κοινοτικό, τα ελλείμματα, το δημόσιο χρέος. Τα επίπεδα τους είναι υψηλότερα από το μέσο όρο της Ευρώπης. Το βεβαιώνουν ακόμα οι κοινωνικές ανισότητες που υπάρχουν, παρά την πρόοδο που έχει υπάρξει τα τελευταία χρόνια, η παραοικονομία, η αδυναμία της διοίκησης, αλλά πάνω απ' όλα η μη ικανοποιητική ποιότητα ζωής.

Η απόσταση υπήρχε για δεκαετίες, αλλά τότε ήταν κλειστά τα σύνορα. Τώρα, με τη διεθνοποίηση της οικονομίας, με την πτώση των συνόρων, πρέπει να ακολουθήσουμε γρηγορότερους ρυθμούς για να αντιμετωπίσουμε τις αρνητικές επιπτώσεις.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Η διεθνοποίηση της οικονομίας, η δημιουργία ευρύτερων συνόλων, όπως η Ευρωπαϊκή 'Ενωση, οι νέες τεχνολογίες, η νέα μορφή της τεχνολογίας, η κοινωνία της πληροφορίας, δεν επιτρέπουν απομονωτισμό και βραδύτητα. Οδηγούν γρήγορα σε περιθωριοποίηση, αυξανόμενη εξάρτηση, όξυνση των οικονομικών και κοινωνικών προβλημάτων.

Πολλοί κύκλοι χαμένων ευκαιριών άνοιξαν και έκλεισαν στο παρελθόν, καθώς πρόχειροι σχεδιασμοί οδηγούσαν συχνά σε ανολοκλήρωτες πράξεις. Κύριο χαρακτηριστικό της ελληνικής κοινωνίας, της ελληνικής πολιτικής ζωής του 20ου αιώνα. Αυτό αφορά απόπειρες οργάνωσης της πολιτικής, οικονομικής ζωής, αφορά κυβερνητικά προγράμματα, προσπάθειες μεταρρύθμισης, ακόμα περισσότερο απ' όλα τα μεγάλα έργα υποδομής που αφορούν πραγματικά τη βάση πάνω στην οποία θα θεμελιωθεί η ανάπτυξη της πατρίδας μας.

Βέβαια, η οικονομική ανάπτυξη της χώρας δεν οδηγεί από μόνη της σε καλύτερη ποιότητα ζωής. Γιατί π.χ. η βιομηχανική ανάπτυξη, η άναρχη, της δεκαετίας του '50-'60 οδήγησε στον αθηναϊκό υδροκεφαλισμό. Η μετεμφυλιακή αστυφιλία οδήγησε σε πολεοδομικά τερατουργήματα. Οι εργατικές συνοικίες των πόλεων είναι μνημεία της άναρχης επέκτασης, της εγκατάλειψης του εργατόκοσμου από το κράτος της μετεμφυλιακής δεξιάς. Η οικονομική πρόοδος φαίνεται να προχωρούσε πάντοτε σε βάρος της ποιότητας ζωής, πάντοτε με τον άνθρωπο δεύτερο. Δεν πρέπει, όμως, να αφήσουμε τις προκλήσεις του μέλλοντος να αντιμετωπισθούν με την ίδια αδιαφορία που χάθηκαν οι ευκαιρίες του παρελθόντος. Με την ποιότητα ζωής δεν εννοούμε μόνο τα στοιχεία εκείνα που κάνουν τη ζωή καλύτερη και το περιβάλλον πιο υγιεινό, εννοούμε όλα αυτά που κάνουν τον κάθε άνθρωπο να αισθάνεται ότι ζει σε μια πολιτισμένη, σύγχρονη κοινωνία, σε μία κοινωνία που σέβεται το παρελθόν της και προγραμματίζει το μέλλον της.

Είναι προς τιμήν του Υπουργείου Περιβάλλοντος, Χωροταξίας και Δημοσίων 'Εργων, το ότι φέρνει το σημερινό νομοσχέδιο, εδώ στην Ελληνική Βουλή, για συζήτηση, ουσιαστικά υλοποιώντας κυβερνητικές εξαγγελίες, προγραμματικές δηλώσεις της Κυβέρνησης. Ετόνιζε ο Πρωθυπουργός τότε, από τη θέση αυτή, πριν λίγους μήνες, ότι "στόχος μας είναι η βελτίωση του αστικού περιβάλλοντος σε εκατοντάδες πόλεις και οικισμούς, προώθηση των μέσων μαζικής μεταφοράς, η προστασία του αστικού και περιαστικού πρασίνου, ένταξη των υποβαθμισμένων περιοχών κατοικίας στον αστικό ιστό.

Ακόμη, στόχοι μας είναι η μέριμνα για την ανανέωση της ισορροπίας της αρμονίας και της ποικιλότητας της ελληνικής φύσης και των οικοσυστημάτων της".

Πιστό, λοιπόν, το νομοσχέδιο στους στόχους των κυβερνητικών εξαγγελιών.

Βέβαια τα μεγάλα έργα υποδομής, τα περιφερειακά έργα, τα έργα πνοής και η δράση της πόλης του οικισμού της Ελλάδας, που ξεπερνούν τις επτά χιλιάδες, με εξασφαλισμένους πόρους υλοποίησης τέσσερα τρισεκατομμύρια τριακόσια 

Σελίδα 6593 

δισεκατομμύρια δραχμές, πιστεύουμε ότι θα ολοκληρώσουν, μέχρι το 2000, την αλλαγή της ελληνικής πραγματικότητας, θα αλλάξουν την ποιότητα ζωής του 'Ελληνα πολίτη.

Κυρίες και κύριοι συνάδελφοι, είναι προφανής λοιπόν, η αναγκαιότητα κάτω από τις δοσμένες καινούριες συνθήκες, ενός νέου οικιστικού νόμου που θα συμπληρώνει και θα βελτιώνει το ν. 1337/1983. Αυτός ο οικιστικός νόμος δίνει πολύ μεγάλη έμφαση στα μικρά και μεσαία αστικά κέντρα, στα τοπικά αστικά δίκτυα, στις αναπτυσσόμενες λειτουργικές ομάδες μικρών οικισμών του αγροτικού και τουριστικού χώρου, δηλαδή στις ανοιχτές πόλεις, όπως τις γνωρίσαμε παλαιότερα.

Ο νόμος αυτός βελτιώνει και εκσυγχρονίζει το ν.1337/83, ο οποίος ούτως ή άλλως είχε χαρακτηρισθεί μεταβατικός. Η μεταβατικότητά του βέβαια κράτησε παραπάνω απ' ό,τι είχε πιθανόν προγραμματισθεί.

Το νομοσχέδιο αυτό για τη βιώσιμη οικιστική ανάπτυξη των πόλεων και τον οικισμό της χώρας αποτελεί τη βάση για τον πολεοδομικό σχεδιασμό του μέλλοντος.

Ο νέος οικιστικός νόμος περιλαμβάνει γενικές κατευθύνσεις και προσανατολισμούς, στόχους και μέτρα, προτεραιότητες, δράσεις και δεσμεύσεις για το πολεοδομικό σχεδιασμό. Προβλέπεται η ολοκληρωμένη εφαρμογή του πολεοδομικού σχεδιασμού πάνω στην αστική γη, σύμφωνα με τον παλαιό νόμο, τις κατευθύνσεις της επιχείρησης της πολεοδομικής ανασυγκρότησης και του γενικού πολεοδομικού σχεδίου της κάθε πόλης.

Προβλέπεται ακόμη η συστηματική και ριζική αντιμετώπιση της οργάνωσης και διαχείρισης των περιοχών, έξω από τα αστικά κέντρα, με απόλυτη προτεραιότητα στις περιαστικές περιοχές. Ακόμη προβλέπεται η σταδιακή ανάπλαση, ανάδειξη και περιβαλλοντική αναβάθμιση των κέντρων των πόλεων που αποτελούν την καρδιά της οικονομικής και πολιτιστικής ζωής. Προβλέπεται, ως αναγκαιότητα πλέον, η σχεδιασμένη αντιμετώπιση της πολεοδόμησης και της οργάνωσης παραγωγικών πάρκων, βιοτεχνικών πάρκων, βιομηχανικών-τεχνολογικών και εμπορικών πάρκων που είναι πολύ σημαντικοί παράγοντες για την ανάπτυξη. Ακόμη προβλέπεται μια διαρκής προσπάθεια μέσα από συγκεκριμένες παρεμβάσεις που έχουν στόχο την αναβάθμιση του αστικού περιβάλλοντος στις πιο προβληματικές περιοχές. Προβλέπεται η αναγκαιότητα για τη σταδιακή διαμόρφωση σε όλες τις πόλεις ενιαίου βασικού δικτύου πρασίνου και χώρων πολιτιστικής ζωής και κοινωνικών δραστηριοτήτων. Ακόμη στο νομοσχέδιο προβλέπεται η αναγκαιότητα της ένταξης και της συσχέτισης των μεγάλων και μεσαίων ιστορικών πόλεων στα υπαρκτά ή τα προβλεπόμενα δίκτυα των ευρωπαϊκών πόλεων και στα αναπτυσσόμενα δίκτυα των πόλεων της Μεσογείου και των Βαλκανίων.

Το νέο οικιστικό νομοσχέδιο καθιερώνει ριζοσπαστικές τομές, επιλογές δεσμεύσεις και νέους θεσμούς. Καθιερώνει ρυθμιστικά σχέδια και προγράμματα προστασίας του περιβάλλοντος για όλα τα πολεοδομικά συγκροτήματα της Πάτρας, του Ηρακλείου, της Λάρισας, των Ιωαννίνων και του Βόλου καθώς και της Καβάλας για τις ευρύτερες περιοχές που εμφανίζουν διεθνή διαπεριφερειακή σημασία για την πατρίδα μας.

Η αναγκαιότητα για την εκπόνηση αυτών των ρυθμιστικών σχεδίων είναι ορατή, αναμφισβήτητη και έχει σαφώς σχέση με τα έργα των διευρωπαϊκών δικτύων που εκτελούνται στην πατρίδα μας. Το νομοσχέδιο ακόμη καθιερώνει τα διευρυμένα γενικά πολεοδομικά σχέδια που ρυθμίζουν πολεοδομικά ολόκληρο τον αστικό χώρο κάθε οικισμού με πληθυσμό, πάνω από δύο χιλιάδες κατοίκους. Καθιερώνει τα λεγόμενα ΣΧΟΟΑΠ, σαν επιτελικά σχέδια χωρικής χωροταξικής οργάνωσης και σε συνδυασμό με το πρόγραμμα "Ιωάννης Καποδίστριας" για την οικιστική και χωροταξική ανασυγκρότηση των πόλεων και κυρίως των οικισμών της χώρας, μέσα από την συνένωση των οικισμών και την ανάδειξή τους, θα ολοκληρώσει -μαζί επαναλαμβάνω με το πρόγραμμα του Υπουργείου Εσωτερικών- αυτόν τον στόχο των συνενώσεων των κοινοτήτων που αποτελεί τη βάση για την περαιτέρω πορεία της πατρίδας μας.

Ακόμα καθιερώνει την αποκέντρωση των αρμοδιοτήτων εξουσιών και των ευθυνών για τη διακίνηση και υλοποίηση του πολεοδομικού σχεδιασμού, δίνοντας έμφαση στο ρόλο της νομαρχιακής αυτοδιοίκησης, στο ρόλο της τοπικής αυτοδιοίκησης. Γι'αυτό το λόγο έχουν γίνει θεσμοί -και είναι γνωστό- οι Οργανισμοί Ρυθμιστικών Σχεδίων της Αθήνας και Θεσσαλονίκης. Και προβλέπει το παρόν νομοσχέδιο τη δημιουργία και άλλων οργανισμών. Προβλέπει την αναγκαιότητα ίδρυσης και ορθολογικής λειτουργίας ενός οργανισμού αποκεντρωμένου. Σ'αυτό το σημείο θα ήθελα να προτείνω να γίνει αποδεκτή, από την πλευρά της Κυβέρνησης η πρόταση του Τεχνικού Επιμελητηρίου Ηρακλείου που έχει προτείνει την ύπαρξη ενός ενιαίου ισχυρού οργανισμού για την ευρύτερη περιοχή του Ηρακλείου και των άλλων ακόμη πόλεων, για να μην υπάρχει διϋσμός, διαφορετικός φορέας δηλαδή εφαρμογής ρυθμιστικού σχεδίου και διαφορετικός φορέας ανάπλασης.

Προτείνω σ'αυτό το σημείο και θα επανέλθω στην κατ'άρθρον συζήτηση, να υπάρξει ένας ενιαίος οργανισμός για κάθε πόλη. 

Κυρίες και κύριοι συνάδελφοι, το νομοσχέδιο ακόμη, τέλος, προβλέπει την προώθηση και τη θεσμοθέτηση περιοχών ειδικά ρυθμιζόμενης πολεοδομίας, δηλαδή της ιδιωτικής πολεοδόμησης που πιστεύουμε ακράδαντα ότι είναι σωστός θεσμός και το υπ'αριθμόν ένα αντίδοτο κατά της αυθαίρετης δόμησης. Γι'αυτό το νομοσχέδιο προβλέπει αύξηση του ορίου από πενήντα στρέμματα σε εκατό στρέμματα. Και στις ιδιωτικές πολεοδομήσεις το 40% της έκτασης να είναι κοινόχρηστοι χώροι.

Κυρίες και κύριοι συνάδελφοι, το νομοσχέδιο του Υπουργείου Χωροταξίας, Περιβάλλοντος και Δημοσίων 'Εργων σαφώς κινείται προς τη σωστή κατεύθυνση. Στην κατ'άρθρον συζήτηση θα έχουμε τη δυνατότητα να κάνουμε τις σχετικές προτάσεις. Καλώ όλους τους συναδέλφους να υπερψηφίσουμε το νομοσχέδιο του Υπουργείου Χωροταξίας, Περιβάλλοντος και Δημοσίων 'Εργων. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κορκολόπουλος έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριοι συνάδελφοι, δεν σας κρύβω ότι είχα προπαρασκευάσει ένα κείμενο με δεδομένη την τεχνοκρατική δομή του σχεδίου νόμου που παρουσίασε ο κύριος Υπουργός, που ως εκ των πραγμάτων δεν θα μπορέσω να αναπτύξω, διότι εν τω μεταξύ, βρήκα ένα στοιχείο το οποίο θέλω να παρουσιάσω, ακριβώς το βρήκα και εσείς θα το κρίνετε.

Ασφαλώς, οι περισσότεροι θα έχετε διαβάσει την αιτιολογική έκθεση στο σχέδιο νόμου. 

'Εχει πάρα πολλούς αριθμούς, αναφερόμενους σε κόστος, σε προϋπολογισμούς, εκτάσεις πολεοδομημένες, σε σχέδια πόλεως, σε πόλεις που απέκτησαν σχέδια πόλεων. Δίνει μια διάσταση το τι ακριβώς έχει παρουσιάσει η Κυβέρνηση του ΠΑ.ΣΟ.Κ., μέχρι σήμερα, και στηρίζει όλο το συλλογισμό και την καταληκτική υπογραφή των Υπουργών που υπογράφουν την αιτιολογική έκθεση, σε αριθμούς οι οποίοι, ας μας πει ο κύριος Υπουργός, αν ταυτίζονται με την αλήθεια.

Κύριοι συνάδελφοι, το στοιχείο που έχω μπροστά μου είναι Νοέμβριος του 1995, εγώ εκτιμώ ότι είναι Ιούλιος του 1995, διότι είναι ένα κείμενο που έχει τυπώσει το Νοέμβριο του 1995 η ΚΕΔΚΕ, στο οποίο αναγράφεται, λέξη προς λέξη, η εισηγητική έκθεση του σχεδίου νόμου και το σχέδιο νόμου.

Δηλαδή, με άλλα λόγια, ο κύριος Υπουργός, το 1995, παρουσίασε όλο αυτό το νομοσχέδιο, παρουσίασε όλα τα στοιχεία, μας είπε ότι χρειάζονται δεκατρία δισεκατομμύρια του προγράμματος, για να καλυφθεί το σχέδιο αυτό που έχει, μίλησε για ένταξη τριακοσίων είκοσι χιλιάδων στρεμμάτων, μίλησε για τετρακόσιες δέκα χιλιάδες στρέμματα, που έκανε η ΕΠΑΕ και απομένουν άλλες ενενήντα χιλιάδες στρέμματα και μίλησε για πολεοδόμηση νέων μελετών για εκατόν τρεις χιλιάδες τετρακόσια δέκα στρέμματα. Αυτά λέει η σελίδα δώδεκα που έχετε μπροστά σας στην αιτιολογική έκθεση του σχεδίου νόμου. Τα ίδια ακριβώς στοιχεία, κύριοι συνάδελφοι, 

Σελίδα 6594 

αναγράφονται το 1995, λέξη προς λέξη.

Ισχυρίζομαι, λοιπόν, ότι ο κύριος Υπουργός ήλθε πάρα πολύ πρόχειρα για ένα τόσο σοβαρό νομοσχέδιο, με στοιχεία που είναι μη επικυρωποιημένα, με στοιχεία τα οποία μπορεί κανείς να πει ευθέως, ότι τα αμφισβητεί, μια και δεν γνωρίζουμε αυτήν τη στιγμή ποια είναι τα αληθή. Είναι τα στοιχεία του 1995 ή του 1997;

Θέλω να πιστεύω, ότι οι σύμβουλοι του κυρίου Υπουργού τον άφησαν ακάλυπτο. Δεν έφεραν τροποποιημένους αριθμούς, που άκουσαν να λέει ο εισηγητής του νομοσχεδίου, σωστούς αριθμούς, πραγματικούς αριθμούς στην αιτιολογτική έκθεση. 

Θέλω ακόμη να επισημάνω, ότι αυτό πιθανότατα έχει επιπτώσεις και στην έκθεση του Γενικού Λογιστηρίου που έχει στηριχθεί σε άλλους συλλογισμούς, σε άλλες καταλήξεις. Ειλικρινά, εύχομαι, η σκέψη μου αυτή να μην είναι σωστή και πράγματι η έκθεση του Γενικού Λογιστηρίου να μην επηρεάζεται από τα στοιχεία που παραθέτει η αιτιολογική έκθεση του νομοσχεδίου.

'Ερχομαι τώρα επί της ουσίας του κειμένου, ενός κειμένου, που κακά τα ψέμματα είναι παλιό, είναι ένα κείμενο και σκέψεις του 1995, είναι ένα κείμενο που εδράζεται σε απορριφθείσες διεθνώς αρχές της πολεοδομίας και της χωροταξίας.

Δυστυχώς επαυξάνει τα λάθη του παρελθόντος και τα διογκώνει ακόμη περισσότερο. Βλέπετε δε την ιδιαίτερη προσπάθεια -δεν θα ήθελα να την χαρακτηρίσω- των συντακτών αυτού του νομοσχεδίου και θα ήθελα τον κύριο Υπουργό να μας πει αν υπήρξαν ειδικοί σύμβουλοι και πόσο αμείφθησαν γι'αυτό το θέμα, οι οποίοι καταναλώνουν δεκάδες σελίδες με ιδιαίτερη έπαρση για να αποδείξουν το τι πετύχανε αυτά τα χρόνια. Και εγώ θα ήθελα να επισημάνω, ότι αυτά τα χρόνια πράγματι υπήρξαν ορισμένα νομοθετήματα, νομοθετήματα που παρουσίασε το Υ.ΠΕ.ΧΩ.Δ.Ε., τα οποία αναφέρονται σε θέματα νομοθέτησης και πολεοδόμησης περιοχών, κατοικίας, σε θέματα μεταφοράς συντελεστού, τα οποία το Συμβούλιο της Επικρατείας, παρά τις επισημάνσεις που είχαμε κάνει και παρά τα υπομνήματα που καταθέσαμε εγκαίρως, εκρίθησαν αντισυνταγματικά. Δηλαδή το έργο που παρουσιάζει η συντακτική επιτροπή του νομοσχεδίου, το έργο που έγινε σ'αυτήν την τετραετία, είναι ένα έργο που είναι ανενεργό. Είναι ένα έργο που δε δουλεύει. Είναι ένα εργαλείο που έγινε που ποτέ δεν έδωσε αποτέλεσμα.

Με αυτά τα νούμερα, λοιπόν, με αυτήν την προσπάθεια εντυπωσιασμού με στοιχεία του 1994, σήμερα το 1997, ούτε λίγο, ούτε πολύ, κύριε Λαλιώτη, έρχεστε να πείτε στην Εθνική Αντιπροσωπεία αυτά τα πράγματα. Αυτό βέβαια λέει το χαρτί, άλλο αν έγινε λάθος και είμαι σίγουρος ότι θα πείτε με ευθυκρισία που πολλές φορές σας διακρίνει ότι έγινε λάθος. Αυτό, όμως, το λάθος πιστεύω ότι έχει παρασύρει πολλούς συναδέλφους να νομίζουν ότι έχουν κάνει κάτι το πολύ σωστό, ενώ αυτό που έχουν κάνει μπορεί να ξεκινά με μια καλή πρόθεση, όμως, δυστυχώς είναι ένα νομοσχέδιο που περισσότερα δεινά θα φέρει, διότι ούτε τη γραφειοκρατία καταργεί, ούτε διευκολύνει τις όλες διεργασίες που συνθέτουν την ευρύτερη έννοια της πολεοδομίας και χωροταξίας στον Τόπο.

Κύριοι συνάδελφοι, είναι βέβαιο, ότι ο σχεδιασμός της πόλης δεν είναι πλέον ένα πρόβλημα, αλλά πρόβλημα σύνθετο, η αντιμετώπιση του οποίου απαιτεί επιστράτευση συνόλου επιστημόνων, έμπνευση και δημιουργικότητα εκείνων που έχουν ξεχωρίσει και αποδεδειγμένα διαθέτουν καθολική θεώρηση του προβλήματος.

'Οσες φορές έγινε προσπάθεια για να αντιμετωπισθούν προβλήματα πόλεων και ιδιαίτερα θα σταθώ στο κυκλοφοριακό πρόβλημα σε συνδυασμό με τη στάθμευση, απεδείχθη, ότι υπάρχει μεγαλύτερη επίδραση στον τρόπο διάθεσης των χρήσεων γης παρά στα κυκλοφοριακά δεδομένα που είχε στα χέρια της η οποιαδήποτε αρμόδια υπηρεσία. Και σε πολλές περιπτώσεις που "οι αρμόδιες υπηρεσίες" καθόρισαν βιομηχανικές περιοχές, η βιομηχανία πήγαινε αλλού, από εκεί που οι μελέτες καθόριζαν. Και αυτό διότι δεν είχαν τη δυνατότητα με τη μονομέρεια της α' αντίληψης να προσδιορίσουν τις απαιτήσεις που έχει η σύγχρονη ανάπτυξη και η λογική του σεβασμού της προστασίας του περιβάλλοντος. 

'Ολα αυτά ισχύουν ακόμη περισσότερο όταν ξεφύγουμε από την έννοια της πολεοδομίας και φθάσουμε στην έννοια της χωροταξίας, που με τον όρο αυτόν εννοούμε το σχεδιασμό και συνδυασμό λειτουργιών και χώρου, όχι των πόλεων, αλλά ολόκληρης της Χώρας.

Και εδώ είναι μία εμφανής αδυναμία του νομοσχεδίου, το οποίο εστιάζει χωροταξικά προβλήματα και χωροταξικές αποφάσεις στο επίπεδο της επαρχίας. Σκεφθείτε, λοιπόν, μια επαρχία στην Ελλάδα -διότι έτσι το έκρινε η επαρχία- να κάνει χωροταξικό σχεδιασμό, ο οποίος θα έρχεται σε σύγκρουση με μία άλλη επαρχία που κάνει τελείως διαφορετικό χωροταξικό σχεδιασμό. Μια επαρχία θα θέλει ανάπτυξη μιας μονάδας παραγωγής ενεργείας και μια άλλη δεν θα θέλει για τον οποιονδήποτε λόγο. Αυτό εγώ πιστεύω, ως λογική, ότι είναι εσφαλμένο, διότι η χωροταξία πρέπει να καθορίζει και να αντιμετωπίζει το σύνολο της χώρας. Και ο σχεδιασμός είναι κάτι που χρειάζεται μια συλλογική σύνεση, μια ιδιαίτερη προσοχή, και βεβαίως έμπνευση και αποφασιστικότητα.

Είναι προφανές, ότι η πολεοδομία και η χωροταξία έχουν κοινή αφετηρία, αλλά και κοινή κατάληξη τον άνθρωπο και τις αντιδράσεις, σε σχέση με τους σχεδιασμούς αυτούς, του κοινωνικού συνόλου, αντιδράσεις όμως στις οποίες μόνο η πολιτική μπορεί να κάνει ικανές προσεγγίσεις. Και συνεπώς σε οποιοδήποτε χωροταξικό σχεδιασμό, τόσο οι επιλογές, όσο και οι τελικές αποφάσεις, επιβάλλεται, κύριοι συνάδελφοι, να είναι πολιτικές. Το τονίζω αυτό ιδιαίτερα, διότι από τα φαινόμενα που έχουμε σήμερα μπροστά μας, διαπιστώνεται μια μετάθεση των πολιτικών προβλημάτων στην τεχνοκρατία. Και η μετάθεση αυτή γίνεται όχι για άλλους λόγους, αλλά για λόγους εξυπηρέτησης προβλημάτων.

Θέλω να πιστεύω, ότι ο κύριος Υπουργός θα έχει την τόλμη να αντικρίσει την αλήθεια. Η αλήθεια είναι, κύριοι συνάδελφοι, ότι το νομοσχέδιο είναι πρόχειρο, το νομοσχέδιο έχει γίνει σε ένα χρονικό διάστημα ουσιαστικά του 1994. Από τότε είναι στο αρχείο. Ανεσύρθη ξαφνικά μετά τις εκλογές το περασμένου έτους και σήμερα είναι στην Εθνική Αντιπροσωπεία ένα κείμενο παλιό του 1995, όπως σας απέδειξα από το κείμενο της ΚΕΔΚΕ που έχω μπροστά μου.

Νομίζω, ότι ο κύριος Υπουργός πρέπει να αποσύρει το νομοσχέδιο, να το επικαιροποιήσει και να έλθει με τα σωστά στοιχεία στη Βουλή. Εμείς, της Νέας Δημοκρατίας, πιστεύουμε, ότι στην έννοια της πολεοδομίας και στην έννοια της χωροταξίας χρειάζεται να γίνουν βήματα, χρειάζεται να υπάρξουν άλλες λογικές, χρειάζεται πράγματι να υπάρξει μία διαφορετική θεώρηση απ'ό,τι είχαμε στο χθες, αλλά με τέτοιες προχειρότητες δεν μπορούμε να πάμε μπροστά. Ευχαριστώ πάρα πολύ.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Περιβάλλοντος, Χωροταξίας και Δημοσίων 'Εργων κ. Κωνσταντίνος Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, μια μικρή παρέμβαση θα κάνω. 'Ακουσα με προσοχή αυτά που είπε ο κ.Κορκολόπουλος. Δεν θα ήθελα να σχολιάσω αυτά που είπε επί της ουσίας του νομοσχεδίου. Πιστεύω, όμως, ότι όλοι μας, σ'αυτήν την Αίθουσα θεωρούμε ότι πρέπει να υπάρχει μία διαχείριση του χώρου, άρα χρειάζεται καταστατικός χάρτης και χωροταξικός σχεδιασμός σε συνδυασμό και με τον πολεοδομικό σχεδιασμό. Και αυτός ο σχεδιασμός θα πρέπει να έχει πάντα ως μέτρο τον άνθρωπο και τη φύση. Αυτά θα τα πούμε μετά.

Ο κ.Κορκολόπουλος έκανε ειδική μνεία στους πίνακες και στους αριθμούς που αναφέρει η εισηγητική έκθεση, κάνοντας έναν απολογισμό και ορισμένες συγκρίσεις των διαφόρων χρονικών περιόδων. Θα ήθελα να του πω, ότι αυτό το νομοσχέδιο έχει ολοκληρωθεί στην επεξεργασία του από το τέλος του 1995, μετά από διάλογο με τους επιστημονικούς και κοινωνικούς φορείς. Κατετέθη στη Βουλή στις αρχές του 1996. Είχε μπει στην διαδικασία της Νομοπαρασκευαστικής 

Σελίδα 6595 

Επιτροπής, ήταν έτοιμο να εισαχθεί στο Θερινό Τμήμα του 1996, μεσολάβησαν οι εκλογές, ξανακατατέθηκε πάλι αμέσως μετά τις εκλογές και σήμερα πήρε τη σειρά του και ήρθε στη Βουλή.

Είναι αλήθεια, ότι ορισμένοι πίνακες δεν έχουν επικαιροποιηθεί από λάθος. Θα φέρω αύριο τα πραγματικά στοιχεία. Δεν υπάρχει κανένας λόγος ανησυχίας, διότι θα φανεί από στοιχεία αναλυτικά και απολογιστικά ότι δημιουργικό και θετικό έργο υπάρχει και το 1996 όπως υπήρχε και το 1994 και 1995.

Επειδή προχωρήσατε το συλλογισμό σας ότι ενδεχομένως να υπάρχει πρόβλημα λόγω των μη επικαιροποιημένων στοιχείων και αριθμών με την έκθεση του Γενικού Λογιστηρίου, δεν υπάρχει τέτοιο πρόβλημα διότι τα δεκατρία δισεκατομμύρια που λέμε ότι διατίθενται για την περίοδο 1994 με 2000 για τον χωροταξικό και τον πολεοδομικό, είναι υπαρκτοί και διασφαλισμένοι Κοινοτικοί και Εθνικοί Πόροι.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Για το 1997....

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Υποτίθεται ότι θα έχουν ολοκληρωθεί...

Είναι μία άλλη συζήτηση, όμως, που, αν θέλετε, να την κάνουμε. Επειδή κάνατε αυτή τη μνεία, θέλω να σας απαντήσω.

Επειδή έχει εγγραφεί το ποσό των δεκατριών δισεκατομμυρίων, αυτό το ποσό αναφέρεται ως κάλυψη για την εκπόνηση, για την ολοκλήρωση των χωροταξικών και των πολεοδομικών μελετών, καθώς και για ορισμένες παρεμβάσεις που έχουν σχέση με πράξεις εφαρμογής. Δεν έχουν σχέση με υποδομές, με αναπλάσεις. Αυτά είναι άλλα κονδύλια. 'Αρα, τα δεκατρία δισεκατομμύρια που αναφέρουμε εκεί, έχουν ως αναφορά, υπαρκτούς εθνικούς και κοινοτικούς πόρους. 'Αρα, δεν μπαίνει θέμα να θεωρεί κανείς ότι υπάρχει αναντιστοιχία με την 'Εκθεση του Γενικού Λογιστηρίου του Κράτους. Αυτά προς στιγμήν.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τρυφωνίδης έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Επιτρέπετε, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν υπάρχει δυνατότητα δευτερολογίας, αυτή τη στιγμή. Επιφυλαχθείτε για τη δευτερολογία σας.

Ορίστε, κύριε Τρυφωνίδη, έχετε το λόγο.

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, η οικιστική δραστηριότητα, οργανωμένη ή άναρχη, νόμιμη ή παράνομη, κινητοποιεί δυναμικά την οικονομία στη χώρα μας, μια και είναι γνωστό το πάθος του 'Ελληνα για το "κεραμίδι". Η δραστηριότητα αυτή έχει άμεση και στενή σχέση με το περιβάλλον, γιατί, ανάλογα, το αναβαθμίζει ή το υποβαθμίζει. Το ανθρωπογενές, λοιπόν, αυτό περιβάλλον πρέπει να διαμορφώνεται ύστερα από μελέτη, με ευαισθησία, συνέπεια και προσοχή, γιατί πολλές φορές ο πειρασμός του υπερβολικού κέρδους ή από την άλλη μεριά η απαίτηση να καλυφθούν άμεσες ανάγκες με το μικρότερο δυνατό κόστος, τραυματίζουν συνήθως ανεπανόρθωτα το περιβάλλον. 'Ενα περιβάλλον που δυστυχώς στην Ελλάδα δεν του έχουμε αποδώσει την πρέπουσα προσοχή, ώστε να το διατηρήσουμε, να το προστατεύσουμε. Το διαταράσσουμε με την απρογραμμάτιστη και χωρίς μελέτη δραστηριότητά μας, το ρυπαίνουμε, μειώνουμε την αναπαραγωγική δυνατότητα των φυσικών πόρων, και υποβαθμίζουμε γενικώς την ποιότητά του.

Φυσικό είναι, λοιπόν, ένας σωστός οικιστικός νόμος να είναι και αναγκαίος και σημαντικός, για να διαμορφώσει τα σωστά πλαίσια μέσα στα οποία θα κινηθεί η οικιστική ανάπτυξη της χώρας. Ο οικιστικός σχεδιασμός, όμως, πρέπει να εντάσσεται μέσα σ' ένα γενικότερο χωροταξικό σχεδιασμό της χώρας, μέσω του οποίου θα εκφράζεται η στρατηγική, η αναπτυξιακή κατεύθυνση και προοπτική, λαμβάνοντας υπόψη οικονομικές, εθνικές και κοινωνικές παραμέτρους.

Τέτοια όμως μακροπρόθεσμη εθνική στρατηγική δεν φαίνεται να είναι σαφώς διαμορφωμένη και ούτε καν υπάρχει ο αντίστοιχος θεσμοθετημένος μηχανισμός για να την εκφράσει χωροταξικά. 'Ενας μηχανισμός που όταν κάποια φορά θεσμοθετηθεί, θα πρέπει να εμπεριέχει και ένα σύστημα διαρκούς ελέγχου των στοιχείων εφαρμογής του, με δυνατότητα τροποποίησής του. Δηλαδή να είναι ένας χωροταξικός σχεδιασμός δυναμικός και όχι στατικός όπως είναι στη Γερμανία.

Από όσα ελέχθησαν μέχρι στιγμής καταφαίνεται, ότι η Κυβέρνηση θα έπρεπε πρώτα να συντάξει και να φέρει στη Βουλή το λεγόμενο χωροταξικό νομοσχέδιο και ύστερα το οικιστικό.

Το ΠΑ.ΣΟ.Κ., χρόνια τώρα, λέει ότι το επεξεργάζεται, χωρίς καν να έχει αρχίσει διάλογο με τους φορείς. 'Ετσι η νομοθετική πρωτοβουλία της Νέας Δημοκρατίας, το 1976, που κατέστη ανενεργός, παραμένει η μόνη προσπάθεια κάλυψης του υπάρχοντος νομοθετικού κενού.

Το συζητούμενο εποικιστικό νομοσχέδιο, πέραν του γεγονότος ότι έρχεται πρωθύστερα, αποτελεί μια συρραφή αποσπασματικών προθέσεων και παρεμβάσεων στην πολεοδόμηση και στην οίκηση.

Διατάξεις παλαιών νόμων επαναφέρονται, ενώ έχουν καταργηθεί. 'Αλλες διατάξεις που σήμερα ισχύουν, καταργούνται. Υπάρχει μια πολυνομία που δημιουργεί μία Βαβέλ πολεοδομικών και οικιστικών ρυθμίσεων. Υπάρχουν επικαλύψεις διατάξεων, συγκρούσεις μεταξύ τους, που κάνουν δυσδιάκριτο και λειτουργικά δύσκολο το καθεστώς που ισχύει. 'Ετσι και άριστο να ήταν ως προς τις προθέσεις του το νομοσχέδιο, κουβαλάει την αποτυχία μέσα του γιατί με τις αποσπασματικές πρωτοβουλίες που θεσμοθετεί θα δημιουργήσει αλληλοαναιρούμενες δράσεις που θα έχουν τελικά αρνητικά αποτελέσματα. Ιδίως τώρα που θεσμοθετείται η ενιαία αντιμετώπιση του εντός και εκτός σχεδίου πόλεως χώρου.

Επιπλέον η νομοθετική αυτή πρόταση του ΠΑ.ΣΟ.Κ. δεν πληροί ούτε τη βασική απαίτηση που θέτουν οι μηχανικοί της χώρας μέσω του Τεχνικού Επιμελητηρίου, δηλαδή αυτοί που θα κληθούν να εφαρμόσουν το νομοσχέδιο. Αυτοί απαιτούν σαφήνεια στη διατύπωση σε περιορισμένης έκτασης κείμενα ώστε ο νόμος να είναι πράγματι σωστό λειτουργικό εργαλείο.

Στο ισχύον σήμερα καθεστώς οικιστικής και πολεοδομικής πολυνομίας (ν.1923, ν.1337, ν.947 κ.λπ.) υπάρχουν πολλές ρυθμίσεις που ποτέ μέχρι σήμερα δεν υλοποιήθηκαν γιατί δεν εξεδόθησαν ποτέ οι υπουργικές αποφάσεις ή προεδρικά διατάγματα.

Το ισχύον λοιπόν σήμερα αυτό καθεστώς έπρεπε πρώτα η Κυβέρνηση να το ξεκαθαρίσει, να το κωδικοποιήσει και μετά να το ολοκληρώσει νομοθετικά. Αντ' αυτού, όχι μόνο δεν το ξεκαθαρίζει αλλά επιδεινώνει, πλατιάζοντάς το περαιτέρω. Παράδειγμα: Στο νομοσχέδιο αναφέρονται τρία επίπεδα χωροταξικού σχεδιασμού, το ρυθμιστικό σχέδιο, το γενικό πολεοδομικό σχέδιο, ΣΧΟΟΑΠ κλπ., που με το εύρος της αναφοράς τους, την πολυπλοκότητα των διατάξεων που θέτουν, τις ασάφειες, τις αλληλοεπικαλύψεις, δημιουργούν όλες τις προϋποθέσεις να αναπτυχθούν αδυναμίες εφαρμογής και αστοχίες.

Αλλά ας έλθουμε σε ορισμένες διατάξεις όπως ρυθμίζονται στα επί μέρους άρθρα του νομοσχεδίου. Στα άρθρα 2 και 3 προβλέπονται ρυθμιστικά σχέδια και οργανισμοί εφαρμογής τους σε μεγάλες επαρχιακές πόλεις. Πιστεύουμε, ότι η μέχρι τώρα εφαρμογή του θεσμού στους Οργανισμούς της Αθήνας και Θεσσαλονίκης, δεν ήταν τόσο ενθαρρυντική ώστε η Κυβέρνηση να το επεκτείνει και σε άλλες επαρχιακές πόλεις. Σε τελική ανάλυση οι πολεοδομικές υπηρεσίες π.χ. Πάτρας-Ιωαννίνων αφού στελεχωθούν κατάλληλα δεν θα μπορούσαν -ρωτάω- να αντιμετωπίσουν τα θέματα αυτά, χωρίς μάλιστα σύγκρουση αρμοδιοτήτων; 

Ακόμη στο συζητούμενο νομοσχέδιο δημιουργείται το νομικό πλαίσιο για την ανάπτυξη ακόμη και χιλιάδων νομικών προσώπων άσκησης οικιστικής πολιτικής, που πέραν των πόρων που θα αναλώνουν και της γραφειοκρατίας που θα επιβάλουν, θα δημιουργήσουν μια τεράστια νομενκλατούρα που για να επιβιώσει θα μεγενθύνει τα προβλήματα και τον έλεγχο σε κάθε οικιστική πρωτοβουλία. 

Γενικά με το πολυσύνθετο και πολύπλοκο των διατάξεων που θα ισχύσουν και το πολυπληθές των νομικών προσώπων 

Σελίδα 6596 

που θα ασκούν αυτή την οικιστική Βαβέλ, διαμορφώνεται ένα περιβάλλον βιώσιμης μικροκομματικής ανάπτυξης πάνω σε οικιστικά θέματα και όχι βιώσιμη οικιστική ανάπτυξη της χώρας. 'Αλλο παράδειγμα που βεβαιώνει τα ανωτέρω αναφέρεται στο άρθρο 10 για τις αναπλάσεις. Στην παράγραφο 3 αναφέρεται, ότι φορείς ανάπλασης, πέραν των άλλων, μπορούν να είναι υφιστάμενες ή νεοϊδρυόμενες ανώνυμες εταιρείες, κοινοτικές, δημοτικές κ.λπ. που θα έχουν σύμφωνα με την παράγραφο 4 την ευθύνη για την έκδοση των σχετικών μελετών και την εφαρμογή και την εκτέλεση των προβλεπομένων έργων.

Στην παράγραφο 6 του άρθρου αυτού αναφέρεται ότι ο φορέας ανάπλασης, δηλαδή η ανωτέρω εταιρεία αν περιέλθει σε αδυναμία συνέχισης της εκτέλεσης του έργου π.χ. πέσει έξω, η αδυναμία αυτή θα διαπιστώνεται απλά με μία απόφαση του οικείου γενικού γραμματέα περιφέρειας που μπορεί να εκδοθεί και αυτεπάγγελτα. Το ημιτελές αυτό έργο, δικαιώματα και υποχρεώσεις, τουτέστιν ζημίες, μεταφέρεται αυτοδίκαια με την υπογραφή του περιφερειάρχη στον οικείο ΟΤΑ, οι πολίτες του οποίου θα καλούνται να πληρώσουν τη ζημιά χωρίς να υπάρχει κανένας έλεγχος, χωρίς να απαντάτε στο ερώτημα ποιος θα συνεχίσει την ανάπλαση που έπεσε έξω, ποιος θα λογοδοτήσει σε ποιον.

Κυρίες και κύριοι συνάδελφοι, το θέμα, στο άρθρο 20, της εισφοράς σε γη, νομίζω ότι και αυτό η Κυβέρνηση το αντιμετωπίζει μη ολοκληρωμένα. Αφού το ΠΑ.ΣΟ.Κ ανέπτυξε λαϊκίστικες θέσεις ως Αντιπολίτευση, έρχεται σήμερα να ομολογήσει ότι πράγματι τα ποσοστά που εισφέρονται δεν εξασφαλίζουν την απαιτούμενη γη για κοινόχρηστους χώρους, για κοινωφελείς λειτουργίες σε έναν οικισμό, ιδίως διότι οι ιδιοκτησίες που εντάσσονται σε σχέδια πόλεως- είναι σε περιοχές με μικρές και κατακερματισμένες ιδιοκτησίες, συνήθως αυθαιρέτων.

Πιστεύω, ότι θα έπρεπε να εξασφαλίζεται απ'αρχής ένα ποσοστό, παραδείγματος χάριν, 30% τριάντα για κοινόχρηστους χώρους, για τις λειτουργίες ενός οικισμού, ώστε να είναι ο οικισμός αυτός ανθρώπινος.

Η επιβολή σε μικρές ιδιοκτησίες μεγαλύτερου ποσοστού από αυτό που προτείνει σήμερα η Κυβέρνηση, θα μπορούσε να αντισταθμιστεί με αυξημένο συντελεστή δόμησης των οικοπέδων που εντάσσονται μέσα και να υπάρχει μία κλιμάκωση. Παραδείγματος χάριν για συντελεστή δόμησης 0,8 μέχρι διακόσια πενήντα (250) τετραγωνικά μέτρα οικόπεδο, να αυξάνεται ο Συντελεστής Δόμησης στο 1,10, μέχρι πεντακόσια (500) τετραγωνικά μέτρα σε Σ. Δόμησης 1, μέχρι χίλια (1000) τετραγωνικά σε Συντελεστή Δόμησης 0,9 και από εκεί και πέρα να παραμένει 0,8.

'Ετσι και ο πολίτης θα μπορεί να κάνει οικονομική εκμετάλλευση του οικοπέδου του, αλλά και ο οικισμός θα εξασφαλίζει την απαιτούμενη γη για να αναπτυχθεί σωστά.

Στο συζητούμενο νομοσχέδιο δεν προσφέρονται πολλές δυνατότητες και για αποσπασματικές ακόμα, προτάσεις της Αξιωματικής Αντιπολίτευσης, εναλλακτικές λύσεις κ.λπ. 

(Θόρυβος στην Αίθουσα)

Παρακαλώ προσέξτε το αυτό.

Το γιατί, το φανερώνει η ίδια η Κυβέρνηση που στο τέλος της Εισηγητικής 'Εκθεσης του νομοσχεδίου ομολογεί το πώς θα διαμορφωθεί η οικιστική νομοθεσία μετά τη ψήφιση του παρόντος νομοσχεδίου.

Τι λέει η ίδια η Κυβέρνηση; Τα διαβάζω επί λέξει.

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Οι αυθαίρετες συζητήσεις στις παρυφές της Αίθουσας να σταματήσουν.

ΓΕΩΡΓΙΟΣ ΤΡΥΦΩΝΙΔΗΣ: Προσέξτε, κύριε Υπουργέ, τι λέτε στο τέλος της Εισηγητικής 'Εκθεσης: "Πολλές από τις διατάξεις θα είναι αντιφατικές, αντικρουόμενες ή παράλληλα ισχύουσες, πράγμα που θα δημιουργήσει ανυπέρβλητα προβλήματα στους εφαρμοστές του νόμου ή γενικότερα, στους ασχολούμενους με τα συναφή θέματα". 'Ετσι, ο καθείς αντιλαμβάνεται πόσο βιώσιμη θα είναι η οικιστική ανάπτυξη που προτείνει η Κυβέρνηση του ΠΑ.ΣΟ.Κ. με το παρόν νομοσχέδιο.

Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βασίλειος Κεδίκογλου, Βουλευτής Ευβοίας έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Αγαπητοί συνάδελφοι, είναι ευτυχές το γεγονός ότι επιτέλους μετά από αρκετά χρόνια αποκτούμε έναν ολοκληρωμένο νόμο σχετικά με την οικιστική ανάπτυξη. Μπορεί να υπάρχουν ένθεν κακείθεν κάποιες ειδικότερες απόψεις -δεν είναι λογικό σε ένα νόμο να συμφωνήσουμε όλοι, παντάπασι- αλλά κανείς δεν μπορεί να αρνηθεί ότι αυτός ο νόμος έχει σταθερό σύστημα συντεταγμένων πάνω στο οποίο δομείται και έχει ορισμένες προοπτικές. Ενδεχομένως, να προκύψουν ορισμένα προβλήματα και αυτά ίσως οφείλουμε να τα επισημάνουμε.

Χαιρετίζω ιδιαίτερα το γεγονός ότι στους σκοπούς αυτού του νόμου, λαμβάνεται ιδιαίτερα υπόψη ο αναπτυξιακός στόχος μέσα στον οποίο περιλαμβάνεται και η διαφύλαξη της γεωργικής γης υψηλής παραγωγικότητας. Να σταματήσει επιτέλους αυτό το -με συγχωρείτε για την έκφραση- χάλι, να δαπανούμε την καλύτερη γη, την υψηλοτέρας παραγωγικότητας γη, για λόγους πολεοδομικούς και να αφήνουμε βραχώδεις δασικές εκτάσεις, διότι έτσι περίπου λέει η νομοθεσία.

'Εχω τη βεβαιότητα, ότι εμποδίστηκε ο Υπουργός Χωροταξίας και Περιβάλλοντος από το Υπουργείο Γεωργίας να περιλάβει εδώ υποχρεωτικώς την ανάπτυξη, κατά κύριο λόγο σε βραχώδεις δασικές εκτάσεις, αραιάς δηλαδή βλάστησης. Οπωσδήποτε εμποδίστηκε από τον αρνητικό χαρακτήρα και την αρνητική αντίληψη που διέπει τη διοίκηση του Υπουργείου Γεωργίας. Το πνεύμα όμως, του νόμου και οι σκοποί τους οποίους οφείλει να εξυπηρετεί, θα επιβάλλουν αυτήν την εξέλιξη στην πράξη οπωσδήποτε.

'Εγινε προ ολίγου μία αναφορά στην προηγούμενη οικιστική νομοθεσία της χώρας. Μπορεί να είμαστε υπερήφανοι γι' αυτήν. Το νομοθετικό διάταγμα της επαναστατικής επιτροπής του 23 στις 17 Ιουλίου είναι ένα διάταγμα πρωτοποριακό σε παγκόσμια κλίμακα, απέδωσε θαυμάσια, άλλο δεν εφαρμόστηκε σωστά, από τις κυβερνήσεις.

Απέδωσε θαυμάσια. Και μάλιστα, μέχρι το 1928, που ήρθαν οι πρόσφυγες -εκατομμύρια αδελφοί μας από τη Μικρά Ασία, μεταξύ των οποίων και η δική μου οικογένεια- μέσα σε ελάχιστο χρονικό διάστημα, με ελάχιστους τεχνικούς -ζήτημα αν ήταν όλοι και όλοι χίλιοι- μπόρεσαν να τακτοποιήσουν, μέσα σε δύο χρόνια, οικιστικός, πολεοδομικός τεράστιες εκτάσεις. 'Ο,τι καλύτερο υπάρχει σήμερα, σε πολεοδομική εφαρμογή και σε πολεοδομική παρουσία, είναι ό,τι έγινε από τότε. Το βλέπετε αυτό στα καλά προάστια, στη Νέα Σμύρνη, στη Νέα Φιλαδέλφεια, και σε άλλους οικισμούς όπου εφαρμόσθηκε.

Αργότερα, όμως, μετά τη, δυστυχώς, δικτατορία του Μεταξά και την επικράτηση αυτής της συντηρητικής αντίληψης, αλλά και τον Εμφύλιο Πόλεμο, ο ν. 17.7.23 δεν εφαρμοζόταν όπως έπρεπε. Δεν εφαρμόσθηκαν οι διατάξεις του για κτηματικές ομάδες. Και ακόμη εκαλείτο ο αρχιτέκτων, να συντάξει πολεοδομικό σχέδιο, χωρίς να έχει Κτηματολόγιο, κτηματογράφηση, όπου μπορούσε η κυβέρνηση να εκφράσει τη βούλησή της: Στη μεγάλη ιδιοκτησία να βάλει τους κοινόχρηστους χώρους και να περιφρουρήσει τη μικρή ιδιοκτησία για κατοικίες και να κάνει μια σωστή εσωτερική αναδιανομή. Δεν έφταιγε ο ν. 17.7.23. 'Εφταιγε το γεγονός ότι δεν υπήρχε η βούληση και υπήρχε η υποχώρηση σε πιέσεις ορισμένων μεγαλοϊδιοκτητών.

Ο νόμος απαντά θετικά στο πως μπορεί να πολεοδομηθεί μία περιοχή.

Και έχω τη γνώμη, ότι πρέπει να σταματήσει, κύριε Υπουργέ, αυτή η ιστορία -και νομίζω ότι θα πρέπει να σταματήσει εντελώς- των οικισμών προ του 1923. Δηλαδή να καθορίζουμε κάποια όρια: Αυτός είναι οικισμός προ του 1923 και σ'αυτόν μέσα πολεοδομήστε. Με αυτό το δυναμικό που έχουμε το τεχνικό, με το μεγάλο αριθμό μηχανικών, αρχιτεκτόνων, τοπογράφων, αυτό νομίζω ότι πρέπει να σταματήσει. Και

Σελίδα 6597 

πρέπει, το ταχύτερο, ή να νομοθετήσετε, ή με απόφασή σας, να προβλέψετε σε μια διάταξη κάποιες προδιαγραφές, πώς αυτοί οι οικισμοί θα λειτουργούν. Γιατί εκεί γίνεται καταστρατήγηση αυτής ταύτης της ποιότητας της ζωής, για την οποία, ομολογώ ευθέως και σας επαινώ, ενώπιον της Βουλής, καταβάλλετε μεγάλες προσπάθειες.

Στο γενικότερο ζήτημα, λοιπόν, αυτού του θέματος της πολεοδόμησης και της χωροταξικής διάταξης, ο νόμος δίνει λύση. Αλλά νόμος δεν μπορεί να ξεφύγει από τη γενική υποδομή πάνω στην οποία δομείται η Χώρα. Ο νόμος δεν μπορεί ν'αγνοήσει το γεγονός -όπως είπε και ο Εισηγητής της Πλειοψηφίας- ότι συμβαδίζει με κάποια μεγάλα έργα που γίνονται στη βάση των ρυθμιστικών σχεδίων.

Και τα μεγάλα έργα, κύριε Υπουργέ, είναι ο ΠΑΘΕ. Δεν μπορείτε ν'αγνοήσετε το γεγονός ότι ο ΠΑΘΕ, δεξιά-αριστερά, θα προσελκύσει οικονομική δραστηριότητα, η οποία οικονομική δραστηριότητα φέρνει και οικιστική ζήτηση και φοβούμαι ότι θα οδηγήσει σ'εκείνο που θέλουμε ν'αποφύγουμε του μακαρίτη Δοξιάδη το "από την πόλη, στην οικουμενούπολη". Θέλαμε, με το νόμο Τρίτση -και ο Τρίτσης θέλησε ν'αποφύγει- αυτή τη φοβερή συγκέντρωση, από την πόλη, στην οικουμενούπολη. Θα θυμάσθε εσείς, κύριε συνάδελφε, κύριε Πανταζή, το συνέδριο στους Δελφούς "από την πόλη, στην οικουμενούπολη". Αυτό, λοιπόν, φοβούμαι, ότι θα το επιτύχετε.

Πρέπει, λοιπόν -και σας καλώ, κύριε Υπουργέ- να βάλετε τη σφραγίδα σας στην ανάπτυξη της Χώρας, πολεοδομικώς, με τους άξονες τους οδικούς που διαμορφώνονται. 

'Ετσι όπως πάει να γίνει ο ΠΑΘΕ, με τη σύζευξη του Μαλλιακού και τον ακρινό δρόμο στην Ανατολική Ελλάδα προς Λάρισα και Θεσσαλονίκη, απομονώνεται παντελώς η Κεντρική Ελλάδα και πάμε σε μία κατάσταση, για την οποία δεν ξέρω αν μετά από τριάντα χρόνια, θα είμαστε υπερήφανοι. Πρέπει να σταματήσετε παντελώς τον ΠΑΘΕ μετά τα Καμμένα Βούρλα, μέχρι τουλάχιστον τους Αγίους Θεοδώρους, αν όχι τον Αλμυρό, και να προωθήσετε το νέο άξονα Αντίρριο, 'Αμφισσα, Λαμία, Δομοκό, Φάρσαλα, Τρίκαλα, Καρδίτσα, ένωση Καρδίτσας ή Τρικάλων με 'Αρτα, ένωση Καρδίτσας με Καρπενήσι και προπαντός, ένωση Καρπενησίου, με τη Δυτική Ελλάδα.

Εάν αυτά δεν γίνουν, οι πολεοδομικοί σχηματισμοί που είναι νομοθετικώς εξαίρετοι, θα οδηγήσουν σε μία τραγελαφική κατάσταση τη Xώρα μας. Δεν μπορείτε να αποφύγετε αυτές τις νομοτέλειες. Δεν μπορείτε να κάνετε αλλιώς. Θα σχεδιάσετε ρυθμιστικά σχέδια πάνω στους άξονες. Δεν μπορείτε να το αποφύγετε.

Λέγονται πολλά για το οικιστικό ζήτημα και ειπώθηκαν πολλά για την Tοπική Aυτοδιοίκηση. Δεν έχει ικανότητα η Tοπική Aυτοδιοίκηση, δυστυχώς, να κάνει τον παραμικρό πολεοδομικό σχεδιασμό. Ουδέποτε είδα δήμαρχο ή κοινοτάρχη να αναλαμβάνει ευθύνη να χαράξει ένα δρόμο, να κάνει μία πλατεία ή να μεταφέρει ένα περίπτερο. Η μόνη ευθύνη που αναλαμβάνει είναι να διεκδικεί πόρους. Και ουδέποτε είδα δήμαρχο ή κοινοτάρχη να επιβάλλει κάποιους πόρους. Τουλάχιστον, να καλύπτει τα ανταποδοτικά.

Αν κάνουμε απολογισμό, θα δούμε ότι έχουμε φθάσει στο σημείο ο κρατικός προϋπολογισμός να επιχορηγεί ακόμα και τα ανταποδοτικά τέλη, της καθαριότητας, του φωτισμού και άλλων. Αυτό που λέγεται επιδίωξη οικονομικής αυτάρκειας στην Tοπική Aυτοδιοίκηση, δεν υπάρχει.

Ακούω παράπονα και άκουσα από το Συνασπισμο να υποστηρίζει να δοθούν αυτά στην Tοπική Aυτοδιοίκηση. Κάνετε πολύ καλώς που κρατάτε όσα κρατάτε και ήδη δίνετε πάρα πολλά. 'Οχι μόνο δίνετε, αλλά κάνετε και κάτι άλλο, για το οποίο έχω επιφυλάξεις, εάν συνταγματικώς θα επιτύχει: Αναγορεύετε τη Nομαρχιακή Aυτοδιοίκηση σε προϊστάμενο των δήμων και κοινοτήτων σε δεύτερο βαθμό. Της δίνετε εξουσίες στο σημείο αυτό που αμφιβάλλω αν θα μπορέσει να ανταποκριθεί. Αναγορεύετε τη Nομαρχιακή Aυτοδιοίκηση σε προϊστάμενο. Τον λέτε νομάρχη.

Σύμφωνα με το Σύνταγμα, ο πολεοδομικός σχεδιασμός, η όλη ανάπτυξη ανήκει στην Πολιτεία, ανήκει σε σας. Δεν ανήκει στη Nομαρχιακή Aυτοδιοίκηση, στο νομάρχη. 

Αυτό, λοιπόν, θα πρέπει να το λάβετε σοβαρά υπόψη σας, μήπως σας δημιουργήσει και προβλήματα άλλης μορφής, έναντι του Συμβουλίου της Επικρατείας.

Τα άρθρα του νόμου είναι πραγματικά ανοικτά. 'Εχουν, θα έλεγα, ένα είδος υπερβολικής επεξήγησης. Δυστυχώς, ξέρετε πώς συμπεριφέρεται το Συμβούλιο της Επικρατείας και ιδιαίτερα ο κύριος Δεκλερής, απέναντι στο Υ.ΠΕ.ΧΩ.Δ.Ε.; Ο Υπουργός δεν μπορεί να περάσει ένα διάταγμα, έτσι όπως είναι η κατάσταση. Διότι έχουμε φθάσει στο σημείο, το διάταγμα να πρέπει να τύχει της εγκρίσεως μιάς τριμελούς επιτροπής, από έναν Πάρεδρο, από έναν Hμιπάρεδρο και από έναν Σύμβουλο, λες και αυτοί εκπροσωπούν την Ολομέλεια του Συμβουλίου της Επικρατείας! Αυτό είναι μία απο τις μεγαλύτερες προσβολές που γίνονται στο Κοινοβούλιο και στην Εκτελεστική Εξουσία. Ως εκ τούτου, είναι αναγκασμένος ο Υπουργός να δίνει εξηγήσεις για να βλέπουν οι σύμβουλοι του Συμβουλίου της Επικρατείας ότι αυτό, ναι, έχει εξήγηση. Γι' αυτό τα άρθρα αυτά, έχουν αυτή την έκταση.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε, δεν θα μιλήσω πολύ. 

Κύριε Πρόεδρε, κύριε Υπουργέ, όπως πολύ καλά γνωρίζετε, σύμφωνα με το Σύνταγμα, δεν μπορείτε να προβλέψετε εισφορά σε γη τόση, που να καλύπτει όλη την αναγκαία, διότι λέει το Σύνταγμα ότι συμμετέχει. Σύμφωνοι.

Θα πρέπει συνεπώς, από την εισφορά σε χρήμα που παίρνετε από τους κατοίκους, να συμφωνήσουμε, ποιος βάζει τα λεφτά για τους κοινόχρηστους χώρους. Η άποψή μου είναι ότι η δαπάνη για τους κοινόχρηστους και κοινωφελείς χώρους, πρέπει να είναι αυτών που κατοικούν τον οικισμό. Θα καταβάλουν τη γη, όπως την προβλέπετε. Στο σημείο αυτό, είχα κάνει και μία πρόταση, δεν έχει όμως σημασία γιατί είναι ποσοτικό ζήτημα. Πιστεύω όμως, ότι θα υπάρχει έλλειμμα γης. Και αυτό το έλλειμμα γης θα το καταβάλουν οι ίδιοι οι κάτοικοι. Και από πού θα το καταβάλουν; Από την εισφορά τους σε χρήμα. Εδώ, όμως, εσείς λέτε ότι η εισφορά σε χρήμα πάει αποκλειστικά και μόνο για την εκτέλεση πολεοδομικών έργων, δηλαδή, για να κάνουν το κράσπεδο, το πεζοδρόμιο, το πάρκο και όχι για απαλλοτριώσεις. Θα χρειασθείτε και άλλες απαλλοτριώσεις. Δεν φθάνουν αυτά. Αυτό λάβετέ το υπόψη σας, μήπως πρέπει να το περιλάβετε στο νόμο.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Μία λέξη να πω ακόμα, κύριε Πρόεδρε, και τελειώνω.

Ειπώθηκε από πολλούς, ότι ο οικοδομικός μας πλούτος -το ανέπτυξε πολύ γλαφυρά και ο εισηγητής της Πλειοψηφίας- είναι γηρασμένος. Επισημαίνω το γεγονός.

Επίσης, είπε ο κύριος Πρωθυπουργός από εδώ χθες, ότι είναι σημαντική η επίδραση της οικοδομικής δραστηριότητας στην αύξηση του εθνικού εισοδήματος, του εγχώριου προϊόντος. Θα το παρακολουθήσατε. Ζητήστε, λοιπόν, από την Πολιτεία, από το Υπουργείο των Οικονομικών κάποια κίνητρα για την ανανέωση του οικοδομικού μας πλούτου, ο οποίος είναι γηρασμένος.

ΠΡΟΕΔΡΕΥΩΝ (Παναγιώτης Ν. Κρητικός): Ενδιαφέροντα αυτά τα οποία λετε, κύριε συνάδελφε, αλλά δεν έχετε άλλο χρόνο. Παρακαλώ, τελειώνετε.

ΒΑΣΙΛΗΣ ΚΕΔΙΚΟΓΛΟΥ: Κλείνω, κύριε Πρόεδρε.

Τέλος, κύριε Υπουργέ, για να γίνουν οι αναπλάσεις, απαιτούν κατ' αρχήν γκρεμίσματα και απαλλοτριώσεις. Για να αναπλασθεί η Κυψέλη, θα χρειασθεί να γκρεμισθούν δύο-τρία οικοδομικά τετράγωνα, να γίνουν πλατείες και από κάτω να γίνουν γκαράζ.

Αυτά απαιτούν λεφτά. Και να εμποδίσετε αυτά που κάνει ο Δήμος Αθηναίων. Σας ερωτώ: Τί είδους ανάπλαση και καλυτέρευση της ποιότητας ζωής είναι αυτό που έγινε στα Εξάρχεια, όπου όλοι οι δρόμοι έγιναν πεζόδρομοι και οι βασικές αρτηρίες Ιπποκράτους, Χαριλάου Τρικούπη, Στουρνάρη έγιναν πάρκινγκ;

Σελίδα 6598 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, πάρτε την αρτηρία για το έδρανο. Τελειώσατε.

ΒΑΣΙΛΗΣ ΚΕΔΙΚΟΓΛΟΥ: Είναι αυτό ποιότητα ζωής; Δεν το λένε αυτό στη Βουλή απ' ό,τι βλέπω. Από τα ονόματά τους που βλέπω, απλώς ο Δήμος Αθηναίων θέλει να λέει για ποιότητα ζωής.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, δεν έχετε άλλον χρόνο.

Ο κύριος Σπυριούνης έχει τον λόγο.

ΒΑΣΙΛΗΣ ΚΕΔΙΚΟΓΛΟΥ: 'Ηρθαν όλα τα αυτοκίνητα των μικρών δρόμων και έκλεισαν τις κεντρικές λεωφόρους. Τι ποιότητα ζωής είναι αυτή;

Αγαπητοί συνάδελφοι, νομίζω ότι το νομοσχέδιο πρέπει να υπερψηφιστεί απ' όλες τις Πτέρυγες, διότι τα θέματα που ανέπτυξε η Αντιπολίτευση και οι άλλοι, δεν αντανακλούν σε ζητήματα πολιτικά και ιδεολογικά. Το νομοσχέδιο είναι ένας κανόνας για να φτιάξουμε πόλεις και οικισμούς. Είναι πλέον θέμα της εκάστοτε κυβέρνησης, της βούλησης του Υπουργού...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Κεδίκογλου, δώστε τον χρόνο και στους άλλους συναδέλφους, οι οποίοι είναι αρκετοί, να πουν και εκείνοι τις απόψεις τους. Ο χρόνος είναι περιορισμένος.

ΒΑΣΙΛΗΣ ΚΕΔΙΚΟΓΛΟΥ: ...να έχει την αντίληψη την κοινωνική και εκείνη που πρέπει. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Σπυριούνη, έχετε τον λόγο.

ΚΥΡΙΑΚΟΣ ΣΠΥΡΙΟΥΝΗΣ: Κυρία και κύριοι συνάδελφοι, συζητάμε σήμερα ένα νομοσχέδιο μεγάλης σπουδαιότητας, ένα νομοσχέδιο που αντανακλά στην ποιότητα της ζωής μας, ένα νομοσχέδιο που αποτελεί τον έναν από τους δύο παράγοντες-προϋποθέσεις ύπαρξης ζωής. 'Οπως γνωρίζετε, το χρησιμοποίησε ποικιλοτρόπως και ο Χίτλερ και ο Στάλιν το δεσμό ανακλαστικά-περιβάλλον, για να προσδιορίσει τη διαδικασία του επηρεασμού σε τέτοιο βαθμό, που ονομάστηκε μετά -πειράματα Παυλώφ κ.λπ.- πλύση εγκεφάλου. Είναι άμεσα συνδεδεμένη η ύπαρξη της ζωής με τον δεσμό ζωή-περιβάλλον. Αυτό ανετράπη για πολλούς και διάφορους λόγους αισθητικά, αρχιτεκτονικά, αρχαιολογικά, κληρονομικά από πολιτιστικής πλευράς, από στροβίλους μέσα από τους οποίους πέρασε η Πατρίδα και ανέτρεψε τις προτεραιότητες της ζωής, από την εμπέδωση ενός υπερβάλλοντος δυτικού κλίματος καταναλωτικής κοινωνίας. Ανέτρεψε την προτεραιότητα "καλύτερα να είσαι, παρά να έχεις" και άλλα πολλά που ακολούθησαν και διαμόρφωσαν τις πόλεις που δεν είναι ανθρώπινες, τις ελληνικές πόλεις, που δεν είναι πόλεις. Οι ευθύνες δεν έχουν καμία σημασία, γιατί δεν μπορούν να μεταβάλλουν το αποτέλεσμα. Μπορούν απλώς να αποτελέσουν παραδείγματα αποφυγής.

Η σπουδαιότητα του νομοσχεδίου, θα μου επιτρέψετε, κύριοι συνάδελφοι, να πω, για τον Ελληνικό Λαό, για την κοινωνία, πέρα από τους κανόνες μιας ουσιαστικής λειτουργίας του Κοινοβουλίου, στη γονιμοποίηση του διαλόγου που αναζητά τη σύνθεση σε καλύτερα επίπεδα επιλογής, επιβάλλει την ύπαρξη συναίνεσης, τη συνάντησή μας στις διατάξεις του νομοσχεδίου.

Οφείλω να επαινέσω τον εισηγητή του Συνασπισμού, ο οποίος εξέφρασε τις διαφοροποιήσεις του στο νομοσχέδιο αλλά επεσήμανε με την ίδια ευαισθησία ότι στα θετικά σημεία εμείς θα συμφωνήσουμε με το νομοσχέδιο. Οι ακραίες κριτικές -επιτρέψτε μου να σας πω, τις έκανε και το Κόμμα μου και μάλιστα, σε χειρότερο βαθμό και δεν έχω κανένα δισταγμό να το πω- σήμερα δεν ευεργετούν, ούτε τις επιλογές ούτε τη λειτουργία σε διαλεκτικό επίπεδο της δημοκρατικής μας ευθύνης στο Κοινοβούλιο.

Την κρίση την περιγράφει στην εισηγητική έκθεση ο κύριος Υπουργός με πολύ ανάγλυφο τρόπο και τη συνοδεύει από ένα όραμα για το οποίο εύχομαι να επιδειχθεί η αναγκαία βούληση και η επιβαλλομένη δράση ώστε να γίνει πράξη, γιατί αυτό λείπει. Να διαμορφώσουμε τις πόλεις μας ώστε να χάσουμε την αρνητική τρισδιάστατη εικόνα τους να μην έχουν ανθρωπιά -επομένως το αντίθετο, να έχουν- να ρυπαίνουν όπως είναι σήμερα -επομένως να μην ρυπαίνουν- και να εξασφαλίζουν τις προϋποθέσεις για μία βιώσιμη, βαθύτερη, ευρύτερη ανάπτυξη.

Το νομοσχέδιο κινείται μέσα σε ένα γενικότερο -δεν είναι ανεξάρτητο, δεν πέφτει εξ ουρανού- πλαίσιο που καθορίζεται οριακά από τις συνταγματικές διατάξεις αφ' ενός και από το ν.1337/1983 αφ'ετέρου. Μέσα σ' αυτό το περίγραμμα έρχεται ο νομοθέτης, κινούμενος από το όραμα που επιδιώκει και τους στόχους που καθιερώνει, να συγκροτήσει τις συλλογικές διατάξεις για την πραγμάτωση αυτών των επιδιώξεων.

Ο ν.1337/83 καθιέρωσε για πρώτη φορά τον πολεοδομικό σχεδιασμό με συγκεκριμένες κατευθύνσεις, με συγκεκριμένες αρχές, με συγκεκριμένες επιδιώξεις.

Πριν την επιχείρηση πολεοδομικής ανασυγκρότησης, καμία πόλη δεν είχε ένα συνολικό σχέδιο πολεοδομικού σχεδιασμού. Το 50% των πόλεων ήταν τμήματα εκτός σχεδίων και καμία πόλη δεν είχε συνολική τοπογραφική αποτύπωση σε ένα συνολικό χάρτη.

Το νομοσχέδιο αποτελείται από διατάξεις κατανεμημένες σε τρία βασικά κεφάλαια: Το πρώτο κεφάλαιο περιλαμβάνει κατευθυντήριες αρχές και βασικές άλλες διατάξεις και συμπυκνώνεται στα άρθρα 1 μέχρι 7.

Το δεύτερο κεφάλαιο αποτελεί και μία πρωτοποριακή καινοτομία. Αναφέρεται στις αναμορφώσεις, στις αναπλάσεις. Είναι καιρός να δούμε τι μέσα στην οδυνηρή αυτή πραγματικότητα μπορούμε -συγκροτώντας την πρόνοιά μας και τις υφιστάμενες δυνατότητες- να περισώσουμε, να αναπλάσουμε, να αναμορφώσουμε. Το κεφάλαιο αυτό καλύπτει τα άρθρα από 8 μέχρι 17.

Τέλος, στο τρίτο κεφάλαιο αναφέρονται οι διαδικασίες επεκτάσεων των σχεδίων κ.λπ. και καλύπτουν τα υπόλοιπα άρθρα μέχρι το ακροτελεύτιο άρθρο 32.

'Εχει το νομοσχέδιο βασικές κατευθυντήριες αρχές. 'Εχει ερείσματα, σκέψεις και στoχεύσεις που έρχονται να υλοποιήσουν πλέον στην πράξη το επιδιωκόμενο όραμα, το κατευθύνον όραμα. Αυτές οι αρχές είναι τέσσερις και αναφέρθηκαν από όλους σχεδόν τους συναδέλφους. Περιλαμβάνουν τη βιώσιμη ανάπτυξη με ένα συγκεκριμένο πολεοδομικό σχεδιασμό, την εφαρμογή αυτού του σχεδιασμού, το διευρυμένο γενικό πολεοδομικό σχέδιο για πάνω από δύο χιλιάδες κατοίκους και την -μόνιμο στοιχείο- οικονομική αρχή εν ευρεία εννοια εννοουμένη, τη διασφάλιση της οικονομίας όπως βασικά εξασφαλίζεται στη φυσική της μορφή μέσα στην πολεοδομική έκταση.

Προωθείται ο γενικός πολεοδομικός σχεδιασμός με τα τρία επίπεδα που αναφέρθηκαν -για να μην παραβιάσω το χρόνο μου- και επιδιώκεται, επαναλαμβάνω, το τρισδιάστατο όραμα μίας πόλης που θα είναι σύγχρονη και θα ανταποκρίνεται στις σημερινές απαιτήσεις του ανθρώπου, που πάνω από το να έχει και να είναι, βάζει την αξιοπρέπειά του.

Ακόμη, το νομοσχέδιο αποκεντρώνει την πολεοδομική διαδικασία, ευθύνη, αρμοδιότητες και πόρους. Και υιοθετεί, διευρύνοντας αυτό το νομοσχέδιο, την ιδιωτική πολεοδόμηση. Και θα συμφωνήσω και εγώ να μην ενοχλεί πολύ το ιδιωτικό ή το Δημόσιο. Εκείνο το οποίο πρέπει να μας ενοχλεί κύριοι, είναι τι αποτέλεσμα σε κάθε περίπτωση δίνετε, γιατί αυτό το αποτέλεσμα επιδρά στη ζωή μας, αυτό το αποτέλεσμα επηρεάζει το Λαό μας, αυτό το αποτέλεσμα διαμορφώνει σε κάθε φάση της εθνικής μας ζωή, την εθνική μας μοίρα.

Επομένως, από την τριτοκοσμική ιδεοληψία και περιπλάνηση, μέχρι το ισοπεδωτικό κρατισμό και μέχρι τον άκρατο φιλελευθερισμό, θα πρέπει να αναζητήσουμε τους συνδυασμούς και την αρμονία που εξασφαλίζουν καλύτερα επίπεδα ζωής και ασφάλειας για το Λαό μας.

Το νομοσχέδιο έχει αρχές, στόχους, έχει όραμα, επιδιώκει μία πόλη με καλύτερο πρόσωπο. Και παρακαλώ τους συναδέλφους με τη συναινετική διαδικασία να το ψηφίσουμε όλοι μας. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Βουλευτής Μαγνησίας κ. Αθανάσιος Νάκος έχει το λόγο.

ΑΘΑΝΑΣΙΟΣ ΝΑΚΟΣ: Κύριε Πρόεδρε, θέλοντας να κάνω

Σελίδα 6599 

ορισμένες ελάχιστες επισημάνσεις επί της αρχής του νομοσχεδίου, θα ήθελα να παρατηρήσω ότι είναι ένα νομοσχέδιο που αθόρυβα συζητείται. Είναι όμως ιδιαίτερα σημαντικό και θα επηρεάσει τα μέγιστα την οικονομική ζωή της Χώρας.

Θα αρχίσω γι'αυτό από το τελευταίο άρθρο, την περίφημη κωδικοποίηση της πολεοδομικής νομοθεσίας, γιατί άριστα τα είπε ο αγαπητός στρατηγός κ.Σπυριούνης. Υπάρχουν όμως στρατιές, Στρατηγέ μου, που προσπαθούν να βγάλουν μεροκάματο μέσα απ'αυτές τις διατάξεις που ψηφίζονται εδώ, και σας διαβεβαιώ ότι οι μηχανικοί δε γνωρίζουν την πολεοδομική νομοθεσία,διότι δεν υπάρχει πολεοδομική νομοθεσία. Και θα σας πω γιατί.

"Με κοινή απόφαση" λέει το τελευταίο άρθρο "των Υπουργών Δικαιοσύνης, Οικονομικών, ΠΕ.ΧΩ.Δ.Ε., μπορεί να συσταθεί επιτροπή". Μα, έχει συσταθεί, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είσαστε βέβαιος;

ΑΘΑΝΑΣΙΟΣ ΝΑΚΟΣ: Ο κ. Ροζος ο εισηγητής του Συμβουλίου της Επικρατείας κατέληξε ότι δεν κω'δικοποιούνται. 'Εχει γραφεί στο ενημερωτικό του Τεχνικού Επιμελητηρίου Ελλαδος. Είναι αδύνατη η κωδικοποίηση, κύριε Υπουργέ, πολλών διατάξεων οι οποίες είναι αλληλοσυγκρουόμενες. Εγώ προσωπικά σας έχω στείλει δύο επιστολές και σας ερωτώ "πέστε τι να κάνει ο έρμος ο μηχανικός που προσπαθεί να βγάλει μεροκάματο, όταν την οικοδομή τη βάζει στο κέντρο του οικοπέδου και του λέτε τα 2/3 να τα κάνει παρτέρια μπροστά από τα μαγαζιά". Και είναι έρμαιο του οποιουδήποτε υπαλλήλου της πολεοδομίας που θέλει να χρηματιστεί, να ερμηνεύσει τις αλληλοσυγκρουόμενες διατάξεις.

Σας έχω στείλει τρεις-τέσσερις επιστολές πάνω σε τέτοια θέματα, για να σας δείξω τη σύγκρουση των διατάξεων. Δεν έχω πάρει απάντηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Αν επιτρέπει και ο κ.Νάκος, βεβαίως.

ΑΘΑΝΑΣΙΟΣ ΝΑΚΟΣ: Παρακαλώ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αν επιτρέπετε να εξηγήσω, γιατί αναφέρθηκε και ένας άλλος συνάδελφος.

Η κατάσταση της πολυνομίας είναι μία πραγματικότητα όχι μόνο για τον πολεοδομικό σχεδιασμό, αλλά και για πολλούς τομείς της νομοθεσίας μας. Ακριβώς γι' αυτόν το λόγο και πριν από εμάς και εμείς μετά το 1994 θεωρήσαμε ότι είναι αναγκαίο η επιτροπή, η οποία είχε συγκροτηθεί να επιταχύνει τους ρυθμούς της.

Βρίσκομαι στην ευχάριστο θέση να σας πω, ότι έχει τελειώσει η επιτροπή που έχει αναλάβει το έργο της κωδικοποίησης της πολεοδομικής νομοθεσίας με πρόεδρο τον αξιότιμο κ. Γεραρή του Συμβουλίου της Επικρατείας και με τη συμμετοχή διευθυντών του Υπουργείου και άλλων επιστημόνων. 'Εχει παραδοθεί αυτό το ολοκληρωμένο σχέδιο ενοποίησης και κωδικοποίησης της πολεοδομικής νομοθεσίας. Ζητήσαμε δύο μήνες ακόμα για να δώσουμε μία συνοχή στο κείμενο το οποίο ήδη έχει ολοκληρωθεί. Αυτός είναι ένας άθλος και πρέπει να το χαιρετίσουμε ως γεγονός.

ΑΘΑΝΑΣΙΟΣ ΝΑΚΟΣ: Θα το δούμε, μακάρι.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Είναι ένα δώρο ειδικά για σας τους μηχανικούς γιατί είναι μεγάλη η πολυνομία και πολλές οι αλληλοσυγκρουόμενες διατάξεις. 'Αρα, αυτό είναι ένα μεγάλο γεγονός που πρέπει όλοι να το χαιρετίσουμε.

ΑΘΑΝΑΣΙΟΣ ΝΑΚΟΣ: Ποιός δεν το εύχεται αυτό; Μακάρι. Να το δούμε όμως και να μην το πιστέψουμε. Αυτό το ζητάει όλος ο τεχνικός κόσμος. Ποιος στραβός δε θέλει τα μάτια του;

Σήμερα με τον καινούργιο οικιστικό νόμο προστίθεται ένα ακόμα κομματάκι του πάζλ, αλλά σ' αυτό το πάζλ τα κομματάκια δεν ταιριάζουν μεταξύ τους. 'Εχουμε διατάξεις του ν.947 οι οποίες διατηρούνται. 'Εχουμε τον κύριο κορμό του ν.1337, έχουμε και το παρόν νομοσχέδιο. Εάν προσθέσουμε τον γενικό οικοδομικό κανονισμό, τους ειδικούς κανονισμούς, τους κτιριοδομικούς κανονισμούς, τους κανονισμούς για πυρασφάλειες, για θέσεις στάθμευσης τότε καταλαβαίνετε, ότι η σύγχυση είναι τεράστια, διότι καμία διάταξη δε λαμβάνει υπόψη της τις άλλες διατάξεις ή ένα γενικότερο πλαίσιο.

Υπάρχουν όμως και άλλα θέματα. Υπάρχει η αυθαιρεσία των αρχόντων της Τοπικής Αυτοδιοίκησης. Αυθαίρετες αποφάσεις. Και μάλιστα οι περισσότεροι δήμαρχοι ονομάζουν κανονιστικές διατάξεις παράνομες πράξεις δημοτικών συμβουλίων. Τις βάπτισαν κανονιστικές και τις χρησιμοποιούν ως νόμους. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Δεν είναι δυνατόν.

ΑΘΑΝΑΣΙΟΣ ΝΑΚΟΣ: Πώς δεν είναι δυνατόν! Υπάρχει για παράδειγμα ο Δήμος Βόλου, όπου το Δημοτικό Συμβούλιο απαγόρευσε τη δημιουργία super- markets ανεξάρτητα από το νόμο που ψήφισε η Κυβέρνηση του ΠΑ.ΣΟ.Κ. -είχαμε τις αντιρρήσεις μας- για την προστασία των μικρών επιχειρήσεων. 'Ετσι είδε το θέμα ο Δήμαρχος Βόλου και το Δημοτικό Συμβούλιο. Πηγαίνεις να βγάλεις άδεια και σου λέει είναι κανονιστική διάταξη, είναι απόφαση του Δημοτικού Συμβουλίου. 'Αρα, τι νόμος, τι Βουλή, τι Υπουργοί και τι Υπουργεία! Αποφασίζουν οι τοπικοί άρχοντες.

Δεύτερον, χωρίς να έχει θεσμοθετηθεί η τροποποίηση του γενικού πολεοδομικού σχεδίου κάποιος δημοτικός υπάλληλος χαράζει στο χαρτί στοές και πρασιές και τις νομιμοποιεί ζωγραφίζοντάς τες θεωρώντας τις απαράβατες αρχές και κανόνες με τους οποίους γίνεται η πολεοδόμηση στο Βόλο ή σε άλλες πόλεις. Σίγουρα γίνονται.

Ο Εισηγητής της Πλειοψηφίας, φίλος και συνάδελφος κ. Βούλγαρης δεν είχε την τύχη να είναι δημοτικός σύμβουλος όπως ήταν ο κ. Γκατζής και η κα Ζήση για να ξέρει ποια πρακτική εφαρμογή έχουν αυτά τα νεφελώδη νομοσχέδια που ψηφίζονται εδώ, όταν δεν υπάρχει έλεγχος στην Τοπική Αυτοδιοίκηση.

Με τον παρόντα νόμο κάποια απ' αυτά που στοιχειωδώς ανέφερα αίρονται ή βελτιώνονται; Μήπως η σύγχυση επιτείνεται; Λειτούργησε ο ν.1337, κύριε Εισηγητά της Πλειοψηφίας; Στο πολεοδομικό συγκρότημα του Βόλου από τις ένδεκα πολεοδομικές μελέτες, μία κουτσή πράξη εφαρμογής προχώρησε, στα Αϊβαλιώτικα στη μικρότερη περιοχή του Βόλου. Σε ποιες περιοχές της Ελλάδος οι πράξεις εφαρμογής μετά από δεκατέσσερα χρόνια βρήκαν εφαρμογή και μας βγάζετε εκατόν τριάντα χιλιάδες στρέμματα; Τα αμφισβητώ ευθέως και λέω, ότι είναι ψευδή στοιχεία.

Διότι δεν είναι δυνατόν δειγματοληπτικά να παίρνεις μία περιοχή, όπου εκεί δε γίνεται τίποτα και σε όλες τις άλλες περιοχές της Ελλάδος, λες και είναι άλλο κράτος, να έχουν προχωρήσει οι πράξεις εφαρμογής.

Δεκατέσσερα χρόνια μετά, δημιουργείται μήπως ένα ευέλικτο εργαλείο πολεοδόμησης, που σταματά την αυθαιρεσία της Τοπικής Αυτοδιοίκησης; Επιταχύνονται οι διαδικασίες, ή δημιουργείται ακόμα ένα κομμάτι λαβυρίνθου;

Στην πρώτη ενότητα, γίνονται οργανισμοί εφαρμογής ρυθμιστικού σχεδίου. Θα έχουμε ρυθμιστικό σχέδιο Λάρισας και ρυθμιστικό σχέδιο Βόλου. Ο Βόλος όμως έχει γενικό πολεοδομικό σχέδιο, έχει αρχαιολογικούς χώρους με αναστολή της δόμησης κ.λπ., άρα το ρυθμιστικό σχέδιο τι θα ρυθμίσει; Τα ρυθμισμένα, ή θα ανατρέψει το Γ.Π.Σ., το οποίο έπρεπε να γίνει, αφού θα συσταθεί ο οργανισμός Βόλου; Ερώτημα στο οποίο περιμένω κάποια απάντηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): H Aθήνα, η Θεσσαλονίκη, δεν είχαν γενικό πολεοδομικό σχεδιασμό;

ΑΘΑΝΑΣΙΟΣ ΝΑΚΟΣ: Εγώ μεταφέρω την εμπειρία μου, κύριε Υπουργέ, ως Βουλευτής επαρχίας. Σας φέρνω συγκεκριμένο παράδειγμα. Είμαι σίγουρος ότι και στη Λάρισα το ίδιο συμβαίνει και σε άλλες μεγάλες πόλεις, που θεσπίζετε δημιουργία ρυθμιστικού σχεδίου.

'Αρα, λοιπόν, νέος κύκλος σχεδίων, νέα διαδικασία πολύπλοκη, νέα εξάρτηση, εκτός εάν στόχος των ανοικτών πόλεων είναι η νομιμοποίηση των αυθαιρέτων, που την έκανε πολύ

Σελίδα 6600 

καλύτερα ο νόμος Κατσιγιάννη, πολύ πιο ευέλικτα, πολύ πιο γρήγορα και περισσότερο αποτελεσματικά.

Ερχόμαστε στις αναπλάσεις, αναμορφώσεις και σχετικές ρυθμίσεις. Εκεί μπαίνουν πρωτοφανείς, κατά την άποψή μου, διατάξεις, οι οποίες παραβιάζουν το ιερό δικαίωμα της ιδιοκτησίας. Δικαίωμα προτίμησης υπέρ του φορέα ανάπλασης για την αγορά όλων των ακινήτων. 'Αρθρο 12, παράγραφος 6. Εργαλείο ο αυξημένος συντελεστής δομήσεως. Με απόφαση του Υπουργείου ΠΕ.ΧΩ.Δ.Ε. καθορίζονται τα κριτήρια, σύμφωνα με τα οποία, η χορήγηση του αυξημένου συντελεστού δομήσεως δεν αποβαίνει σε βάρος της περιοχής. Με την ίδια απόφαση μπορούν να καθορίζονται οι σχετικοί όροι και περιορισμοί χορήγησης του αυξημένου συντελεστή δόμησης, ο τρόπος και οι διαδικασίες εφαρμογής, τα δικαιώματα και οι υποχρεώσεις των ενδιαφερομένων και κάθε άλλη αναγκαία για την εφαρμογή του παρόντος λεπτομέρεια. Εν λευκώ εξουσιοδότηση για ρύθμιση θεμάτων ιδιοκτησίας συνταγματικά κατοχυρωμένων. Παράγραφος 7. Δικαίωμα μεταφοράς συντελεστού δομήσεως. Δηλαδή, χαντρούλες στους ιθαγενείς. Μα, αφού δεν έχουμε συντελεστή δομήσεως, είναι αντισυνταγματικός. 'Αρα, ένα ολόκληρο κείμενο στηρίζεται στη λογική ότι έχουμε να δώσουμε αντάλλαγμα μεταφοράς συντελεστού δομήσεως, το οποίο δεν υπάρχει.

Θα σας φέρω τον τίτλο που έχω, κύριε Υπουργέ, να δούμε τι θα μου πείτε, να κάνω τον τίτλο που αγόρασα και έχω στο γραφείο μου. Περιμένω χρόνια να τον χρησιμοποιήσω. Ξέρω τι θα μου πείτε να τον κάνω. 

Θα μπορούσε να πει κανείς πάρα πολλά σ' αυτό το νομοσχέδιο. Πιστεύω, ότι επίτηδες τα πράγματα κρατιούνται χαμηλά. Το νομοσχέδιο είναι από τα σημαντικότερα που θα ψηφισθούν στα τέσσερα χρόνια βουλευτικής θητείας που συμπληρώνω εγώ. 

Πιστεύω και θα μιλήσω στα άρθρα, ότι με το παρόν νομοσχέδιο αυξάνεται η αυθαιρεσία των τοπικών αρχόντων, όταν το ζητούμενο είναι ο έλεγχος των αυθαιρεσιών. Δημιουργούνται γραφεία συναλλαγών και πλουτισμού και αυτό θα γίνεται είτε μέσα από τα δημόσια κτίρια είτε από τα γραφεία των μελετητών, τα οποία θα επιλεγούν με τους τρόπους που άριστα γνωρίζετε.

Επιβάλλονται νέοι φόροι και εισφορές. Γιατί καταργείται η διάταξη των πυκνοδομημένων από τα αραιοδομημένα; Γιατί τα εντός οικισμών του προ του 1923 υποχρεούνται σε εισφορά σε χρήμα; Μέχρι τώρα δεν υπήρχε τέτοια υποχρέωση. Γιατί κανένας δήμαρχος μέχρι τώρα, ενώ υπήρχε το νομοθετικό πλαίσιο, δεν έβαζε εισφορές στα ακίνητα; 

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώνετε, κύριε Νάκο.

ΑΘΑΝΑΣΙΟΣ ΝΑΚΟΣ: Μου κρατήσατε το χρόνο, κύριε Πρόεδρε, από τη διακοπή;

ΠΡΟΕΔΡΕΥΩΝ (Παναγιώτης Ν. Κρητικός): Και με το παραπάνω, κύριε συνάδελφε.

Παρακαλώ συνεχίστε, κύριε Νάκο.

ΑΘΑΝΑΣΙΟΣ ΝΑΚΟΣ: Τί κάνει το νομοσχέδιο; 'Οταν προκύπτει κοινόχρηστος χώρος σε όλη την πολεοδομική ενότητα επιβάλλει εισφορά. ' Ενα τελευταία ερωτηματικό, γιατί πολλά τα ερωτηματικά θα μπούν στα άρθρα, είναι: Ποια είναι η λογική που κάποιος ιδιώτης πηγαίνει και πληρώνει την απαλλοτρίωση και εισπράτει μετά των ρυμοτομούμενων την εισφορά από την πράξη αναλογισμού; Ειλικρινά δεν καταλαβαίνω το νόημα αυτής της διάταξης.

ΠΡΟΕΔΡΕΥΩΝ (Παναγιώτης Ν. Κρητικός): Τα υπόλοιπα στα άρθρα, κύριε Νάκο.

ΑΘΑΝΑΣΙΟΣ ΝΑΚΟΣ: Μισό λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός):Ε, να σας το δώσω και το άλλο μισό λεπτό, αλλά να έχετε υπόψη σας, ότι προχωράει η ώρα και υπάρχουν και άλλοι συνάδελφοι να μιλήσουν.

ΑΘΑΝΑΣΙΟΣ ΝΑΚΟΣ: Εκτός εάν εγώ τα έχω καλά με τον δήμαρχο, ξέρω πού θα γίνει η πλατεία, αγοράσω τα δίπλα οικόπεδα και για να γίνει η πλατεία βάλω εγώ τα χρήματα και μετά τα πάρω από τους παρόδιους.

ΒΑΣΙΛΗΣ ΚΕΔΙΚΟΓΛΟΥ: Σατανικό αυτό που λέτε.

ΑΘΑΝΑΣΙΟΣ ΝΑΚΟΣ: Δε βρίσκω άλλη δικαιολογία. Πείτε μου εσείς, κύριε Κεδίκογλου, που είστε έμπειρος. Εγώ δε βρήκα καμία εξήγηση γι' αυτό το άρθρο.

Το ερώτημα, λοιπόν, που μπαίνει αβίαστα είναι ποιος είναι ο στόχος του νομοσχεδίου. Διότι πιστεύω, ότι το νομοσχέδιο ανοίγει την οδό της συναλλαγής σε ένα τέτοιο βαθμό που όλοι θα πρέπει να συρθούμε σε διάφορα γραφεία, για να προστατεύσουμε την περιουσία μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καλαμακίδης, Βουλευτής Ευβοίας, έχει το λόγο.

ΙΩΑΝΝΗΣ ΚΑΛΑΜΑΚΙΔΗΣ: Κυρίες και κύριοι συνάδελφοι, είναι γνωστό ότι σύμφωνα με τις επιταγές του Συντάγματος, ο χωροταξικός σχεδιασμός της Χώρας και η πολεοδομική διαμόρφωση, όπως επίσης και η επέκταση των οικιστικών περιοχών, συνιστούν υποχρέωση της Πολιτείας. Η δε δόμηση γίνεται κατόπιν προηγούμενης σχεδίασης, βάσει κανόνων που τίθενται από τον κοινό νομοθέτη. Αυτοί οι κανόνες του κοινού νομοθέτη θα πρέπει να βρίσκονται σε πλήρη αρμονία με τις συνταγματικές επιταγές.

Με το σχέδιο νόμου αποσκοπείτε ο καθορισμός των κατευθυντήριων αρχών, των όρων, των διαδικασιών και των μορφών πολεοδομικού σχεδιασμού για τη βιώσιμη οικιστική ανάπτυξη των πόλεων και οικισμών της Χώρας. Καθιερώνεται η αρχή της βιώσιμης οικιστικής ανάπτυξης και το λεγόμενο δίκαιο του περιβάλλοντος. Δίνει τον ορισμό της βιώσιμης ανάπτυξης κατά τον οποίο βιώσιμη ανάπτυξη υπάρχει όταν υφίσταται αρμονία της φύσης με τις ανθρώπινες επιδιώξεις. Στο επίκεντρο της αρχής αυτής βρίσκεται το περιβάλλον ως προστατευόμενο από το Σύνταγμα αγαθό.

Από τη δεκαετία του '70 ο κόσμος όλος μιλάει για τα όρια της ανάπτυξης και τα διεθνή περιβαλλοντικά προβλήματα, για το οικολογικό μέλλον της γης κ.λπ. Η Χώρα μας βεβαίως βιώνει καθημερινά πάρα-πολλά προβλήματα περιβαλλοντικά, μικρά ή μεγάλα. Στην περιβαλλοντική πρόκληση των καιρών οφείλουμε να ανταποκριθούμε με εξειδίκευση προγραμματικών θέσεων. Απαιτείται περιβαλλοντική πολιτική που θα ασκείται με αποφασιστικά μέτρα κατά προτεραιότητα και που θα στοχεύει στον άνθρωπο με ποιότητα ζωής.

Οι στόχοι για την προστασία του περιβάλλοντος θα πρέπει να περιλαμβάνουν πρώτον τη σύνδεση οικονομίας και περιβάλλοντος, δεύτερον, την εφαρμογή χωροταξικού και πολεοδομικού σχεδιασμού, δηλαδή, βελτίωση του αστικού περιβάλλοντος, τρίτον τη μάχη κατά της ρύπανσης, τέταρτον, την προστασία της ελληνικής φύσης, πέμπτον, την ανάπτυξη οικολογικού κινήματος γειτονιάς και έκτον, την ανάπτυξη περιβαλλοντικής παιδείας και συνείδησης.

Στο χωροταξικό επίπεδο απαιτείται σχεδιασμένη αξιοποίηση των πλουτοπαραγωγικών πόρων και παραγωγικών δυνατοτήτων της κάθε περιοχής. Η μείωση των ανισοτήτων ανάμεσα στις προβληματικές και ανεπτυγμένες περιφέρειες, ανάμεσα στο κέντρο και την επαρχία. Η ενίσχυση της οντότητας της περιφέρειας. Η χωροθέτηση και πολεοδόμηση ζωνών παραγωγής. Η ταχύρυθμη σύνταξη του ενιαίου Eθνικού Κτηματολογίου ως απαραιτήτου εργαλείου για την άσκηση πολιτικής γής. Aυτό το σημείο, κύριε Υπουργέ, πρέπει ιδιαίτερα να προσέξετε.

Στο πολεοδομικό επίπεδο απαιτείται: Oυσιαστική κατοχύρωση σε κάθε γωνία της ελληνικής γής του δημοκρατικού λεγόμενου σχεδιασμού. Η συνολική και μακρόχρονη ανάπτυξη των πόλεων και οικισμών. Η ολοκλήρωση των πράξεων εφαρμογής. Η συστηματική ενεργοποίηση του γενικού πολεοδομικού σχεδίου κάθε πόλης. Η σταδιακή αναθεώρηση των παλαιών σχεδίων πόλεων με αύξηση των χώρων πρασίνου και αναψυχής. Η δημιουργία δικτύου πεζόδρομων και χώρων στάθμευσης και μείωσης των υψηλών συντελεστών δόμησης.

Πολεοδομικές παρεμβάσεις στις πιο προβληματικές και υποβαθμισμένες περιοχές. Αντιμετώπιση των προβλημάτων 

Σελίδα 6601 

που χαρακτηρίζουν τις περισσότερες παραλιακές περιοχές της Xώρας. Η αντιμετώπιση του προβλήματος της αυθαίρετης δεύτερης κατοικίας. Βελτίωση της καθημερινότητας στις πόλεις και τους οικισμούς όπως αύξηση χώρων πρασίνου, ενίσχυση της χρήσης του ποδηλάτου. Αποθάρρυνσης της χρήσης του Ι.Χ. Μείωση συντελεστών δόμησης στα αστικά κέντρα. Ενίσχυση συλλογικών κοινωνικών υπηρεσιών, δηλαδή κέντρα άθλησης και νεολαίας. Και τέλος, μάχη κατά των αστικών πηγών ρύπανσης.

Το σχέδιο νόμου, κυρίες και κύριοι συνάδελφοι, καλύπτει την έλλειψη στρατηγικών σχεδίων πολεοδομικής χωροταξικής οργάνωσης, την έλλειψη των γενικών πολεοδομικών σχεδίων, την έλλειψη γενικότερου σχεδιασμού του μη αστικού χώρου, την έλλειψη ειδικού νομοθετικού πλαισίου για αναπλάσεις υποβαθμισμένων εντός σχεδίου περιοχών, την έλλειψη θεσμοθέτησης πολεοδομικών σταθερότυπων και ορίων κορεσμού χωρικών δραστηριοτήτων και πυκνοτήτων πληθυσμού.

Κυρίες και κύριοι συνάδελφοι, ο Γενικός Οικοδομικός Κανονισμός αποτελεί ένα μέρος της δημόσιας πολιτικής στον τομέα του χώρου και μάλιστα τόσο εκείνου που έχει δομηθεί, όσο και εκείνου που προορίζεται για δόμηση. Αποτελεί πολεοδομική επέμβαση με πεδίο αναφοράς το οικοδομικό τετράγωνο και όχι το οικόπεδο. Ρυθμίζει τους όρους και τις προϋποθέσεις δομικής εκμετάλλευσης των ακινήτων, έτσι ώστε να προστατεύεται το φυσικό οικιστικό και πολιτιστικό περιβάλλον.

Με την εφαρμογή του πολεοδομικού σχεδίου επιδιώκεται η υλοποίηση των στόχων του σχεδιασμού -κυρίως η αξιοποίηση και ορθή εκμετάλλευση της ιδιοκτησίας γής με τη διαμόρφωση δομήσιμων χώρων- η εξυπηρέτηση της λειτουργίας των οικισμών και η εξασφάλιση των καλύτερων δυνατών όρων διαβίωσης των κατοίκων τους με τη διαμόρφωση των κοινοχρήστων χώρων.

Αυτό επιτυγχάνεται με το θεσμό της αναγκαστικής συμμετοχής του ιδιοκτήτη στην πολεοδομική ενεργοποίηση της περιοχής με εισφορά σε γη και σε χρήμα. Είναι δυνατόν το εγκεκριμένο σχέδιο να μη συμφωνεί με την επί τόπου εφαρμογή. Η ασυμφωνία αυτή μπορεί να αρθεί μόνο με προσαρμογή του σχεδίου στην υπάρχουσα πραγματική κατάσταση. Η προσαρμογή αυτή μπορεί να γίνει κατ'αρχήν με απλή διόρθωση του σχεδίου, χωρίς να μεταβάλει τη γενική διάταξη του σχεδίου.

Εδώ θα πρέπει, κύριε Υπουργέ, να προσέξετε ένα σοβαρότατο πρόβλημα που έχει σχέση με τη λεγόμενη μεμονωμένη πράξη εφαρμογής. Είναι πράξη χαριστική η οποία εκδίδεται κατά παράβαση των κειμένων διατάξεων. Το Σ.τ.Ε. επί παρομοίων υποθέσεων έχει ακυρώσει πάρα πολλές μεμονωμένες πράξεις εφαρμογής και συνεπώς κύριε Υπουργέ, όταν εκδίδονται αυτές οι πράξεις, θα πρέπει να εκδίδονται σύμφωνα με το νόμο και κυρίως να διαβλέπουν στο γενικό συμφέρον, στο δημόσιο συμφέρον. Θα πρέπει, λοιπόν, να συντρέχουν οι προϋποθέσεις του νόμου, οι οποίες είναι η αξιοποίηση των κοινοχρήστων χώρων και η παραχώρηση αυτών στους κατοίκους της περιοχής.

Είναι επίσης γνωστό, ότι είναι σχεδόν αδύνατο να δαμάσει κανείς το νομοθετικό χάος του δικαίου της πολεοδομικής νομοθεσίας. Οι νόμοι, οι κανονιστικές διατάξεις, διατάγματα και υπουργικές αποφάσεις που αναφέρονται στο θέμα της πολεοδομικής νομοθεσίας παράγονται, δυστυχώς, με χειμαρρώδη τρόπο. Η κωδικοποίηση των διατάξεων της πολεοδομικής νομοθεσίας που προβλέπεται στο άρθρο 26 είναι θετική. 'Ομως, κύριε Υπουργέ, η διατύπωση του άρθρου αυτού, του άρθρου 26, είναι τελείως αόριστη, γιατί δεν προβλέπει πότε και με ποιον τρόπο θα συσταθεί αυτή η επιτροπή, πότε θα συσταθεί και τι θα αποφασίσει αυτή. Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημήτριος Τσετινές, Βουλευτής Ροδόπης έχει το λόγο.

ΔΗΜΗΤΡΙΟΣ ΤΣΕΤΙΝΕΣ: Κύριε Πρόεδρε, κυρίες και κύριοι συνάδελφοι, είναι γνωστό σε όλους μας, ότι ο οικιστικός νόμος 1337/1983, μαζί με την επιχείρηση για την πολεοδομική ανασυγκρότηση που ξεκίνησε το τότε Υπουργείο Χωροταξίας Οικισμού και Περιβάλλοντος, ήταν η πρώτη οικιστική προσπάθεια που έγινε για την πολεοδομική ανασυγκρότηση της Χώρας. 

Ο νόμος αυτός του αείμνηστου Αντώνη Τρίτση άνοιξε δρόμους για την επίλυση χρόνιων προβλημάτων. Αρκεί να θυμηθούμε, ότι το 1982 ο νόμος αυτός βρήκε πόλεις στην Ελλάδα, όπου το 50% και πάνω των διαμορφωμένων οικιστικά εκτάσεων ήταν αυθαίρετες, όπως η Λάρισα, η Καρδίτσα, η Καβάλα, η Ορεστιάδα, τα Ιωάννινα κ.λπ.

Παρ'όλα τα τεράστια και συσσωρευμένα προβλήματα η Ε.Π.Α. έδωσε λύσεις και πέτυχε σημαντικότατα επιτεύγματα. 'Εφερε τους δήμους στα πολεοδομικά ζητήματα και δραστηριοποίησε τους Ο.Τ.Α., ώστε να επιχειρούν πολεοδομικές παρεμβάσεις, αναπλάσεις, αλλά και εκπόνηση πράξεων εφαρμογής εγκεκριμένων σχεδίων. 'Ομως, ο ν.1337/1983 που αντιμετώπισε με επιτυχία τα προβλήματα, ιδιαίτερα της δεκαετίας του '80, ήταν μεταβατικός.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Σίγουρα μετά δεκατέσσερα χρόνια επιβάλλεται αποτίμηση των αποτελεσμάτων του και προσπάθεια για την κατάρτιση ενός σύγχρονου θεσμικού πλαισίου, για τον αποκεντρωμένο, αποτελεσματικό, δημοκρατικό πολεοδομικό σχεδιασμό των ευρύτερων εξωαστικών και περιαστικών περιοχών των πόλεων και οικισμών της Χώρας.

Οι πιέσεις για άναρχη και άλογη οικιστική ανάπτυξη, ιδίως σε τουριστικές περιοχές και παραθαλάσσιες, χαρακτηριστικές για την ποιότητα του φυσικού τους τοπίου, περιοχές με πλουτοπαραγωγικούς πόρους, τείνουν να εξαλείψουν τις εναπομείνουσες εκτάσεις τοπίων φυσικού κάλλους, φυσικής ζωής, αγροτικής ζωής, ιστορικών και αρχαιολογικών χώρων, παραλιακών ζωνών και καθιστούν αναγκαία την άμεση κατοχύρωση του πολεοδομικού σχεδιασμού και στον αστικό, αλλά και στον μη αστικό αγροτικό χώρο.

Η πολιτική της αυθαίρετης δόμησης, η άναρχη και συνεχής ανοικοδόμηση, δημιούργησαν την τραγική σημερινή πραγματικότητα των ελληνικών πόλεων με την έλλειψη πρασίνου, με την υποβάθμιση των ιστορικών και αρχαιολογικών τόπων, με την κυκλοφοριακή συμφόρηση, με την υποβάθμιση της αρχιτεκτονικής κληρονομιάς.

Η πολιτική αυτή, λοιπόν, καταδικάσθηκε στη συνείδηση όλων των πολιτών. Τώρα, όλοι έχουν καταλάβει, ότι πέρα από την προσωπική περιουσία, την ιδιοκτησία και το οικονομικό κέρδος υπάρχει και ο κοινόχρηστος χώρος, το πάρκο, η κοινωνική υποδομή της πόλης, που αποτελεί την ανάσα, την ελπίδα όλων των πολιτών.

'Ετσι, θεωρώ ότι έχουν ωριμάσει πλέον και οι συνθήκες, αλλά και οι κάτοικοι των πόλεων, ώστε να θεσμοθετηθεί η συμμετοχή τους στο σχεδιασμό, παράλληλα με τη δραστηριοποίηση και των Οργανισμών της Τοπικής Αυτοδιοίκησης προς αυτή την κατεύθυνση. 

Τέσσερις, λοιπόν, είναι οι κατευθυντήριες αρχές αυτού του νέου νομοσχεδίου που συζητούμε: 

Πρώτον, η διασφάλιση της βιώσιμης ανάπτυξης των πόλεων και οικισμών της Χώρας, μέσω της κατοχύρωσης πολεοδομικού σχεδιασμού σε ολόκληρο το περιαστικό και μη αστικό χώρο.

Δεύτερον, η προώθηση και εφαρμογή της διαχείρισης αυτού του σχεδιασμού μέσα από την ενεργοποίηση και οργάνωση τοπικών φορέων, την αποκέντρωση πολεοδομικών αρμοδιοτήτων στην Περιφέρεια, καθώς και στην πρωτοβάθμια και δευτεροβάθμια Τοπική Αυτοδιοίκηση.

Τρίτον, δίνεται έμφαση στη δημιουργία θεσμικού πλαισίου στην προώθηση και στην εφαρμογή αναπλάσεων σε σημαντικά σημεία των αστικών κέντρων, δηλαδή στα κέντρα των πόλεων, σε γειτονιές, σε συνοικισμούς και σε υποβαθμισμένες περιοχές. Δίνεται εξάλλου η αρμόζουσα προσοχή στην ύπαρξη φυσικών στοιχείων μέσα στην πόλη.

Τέταρτον, η επίτευξη της οικονομίας των οικιστικών επεκτάσεων, που θα συμβάλλει στην οργάνωση και διαχείριση του οικιστικού χώρου, στην εξυγίανση της οικονομίας της πόλης 

Σελίδα 6602 

και στη διατήρηση και αξιοποίηση των πλουτοπαραγωγικών πόρων του ευρύτερου αστικού χώρου.

Η βιώσιμη ανάπτυξη των πόλεων και οικισμών, επιδιώκεται να πραγματοποιηθεί με την καθιέρωση του σχεδιασμού σε ολόκληρο τον Ελλαδικό χώρο. Μέχρι σήμερα, και απο την ισχύ του ν. 1337/1983, τα γενικά επιτελικά πολεοδομικά σχέδια, είχαν εμβέλεια μέχρι τα όρια της μελλοντικής επέκτασης του σχεδίου πόλεως. Το νέο γενικό πολεοδομικό σχέδιο συμπεριλαμβάνει ρυθμίσεις για τις περιοχές που δεν πρόκειται να πολεοδομηθούν. 'Ετσι, η συστηματική μελέτη και αντιμετώπιση των ευρύτερων περιοχών των αστικών κέντρων, με ταυτόχρονη ανάπτυξη, αλλά και προστασία των φυσικών και πλουτοπαραγωγικών πόρων, θα συμβάλλει σ' αυτό που επιχειρείται απο το γενικό πολεοδομικό σχέδιο, δηλαδή στην ένταξη των αστικών κέντρων σε δίκτυα πόλεων, σε νομαρχιακό και διανομαρχιακό επίπεδο, οι οποίες θα χαρακτηρίζονται απο ομοειδείς αναπτυξιακές δυνατότητες.

Το νέο νομοσχέδιο καθιερώνει ρυθμιστικά σχέδια, αλλά και προγράμματα προστασίας περιβάλλοντος για τις περιοχές εκείνες, που έχουν μεγάλη ευρωπαϊκή και διαπεριφερειακή σημασία λόγω του ρόλου που μπορούν να διαδραματίσουν και στη Μεσόγειο, αλλά και στην περιοχή των Βαλκανίων. Τέτοιες πόλεις είναι η Πάτρα, τα Ιωάννινα, το Ηράκλειο και άλλες.

Επίσης, το νομοσχέδιο καθιερώνει χωροταξικές ρυθμίσεις, που επιβάλλονται από τα μεγάλα έργα που συντελούνται. (ζεύξη Ρίου-Αντιρρίου, η Εγνατία Οδός κ.λπ.) Καθιερώνει, επίσης, γενικά πολεοδομικά σχέδια (Γ.Π.Σ.), που θα ρυθμίζουν τον αστικό και περιαστικό χώρο σε κάθε οικισμό με πληθυσμό πάνω από δύο χιλιάδες κατοίκους.

Τα σχέδια, χωρικής και οικιστικής οργάνωσης ανοικτής πόλης, (ΣΧΟΟΑΠ) είναι τα σχέδια που αφορούν γειτονικές κοινότητες μη αστικού χώρου. Η αναγκαιότητα αυτών των σχεδίων είναι προφανής για να επιτευχθεί η βιώσιμη οικιστική ανάπτυξη του αγροτικού χώρου, για να προφυλαχθούν οι πλουτοπαραγωγικοί πόροι και να οριοθετηθεί η ανεξέλεγκτη οικιστική εξάπλωση, ειδικά σε παραλίες, σε τουριστικές περιοχές και άλλες τέτοιες περιοχές της Περιφέρειας, όπου τις τελευταίες δεκαετίες υπάρχει μεγάλη πίεση για περαιτέρω οικιστική ανάπτυξη.

Ο άλλος μεγάλος στόχος του νομοσχεδίου είναι η προώθηση της διαχείρισης και της υλοποίησης του πολεοδομικού σχεδιασμού, με την απόδοση πόρων, αλλά και ηυξημένων αρμοδιοτήτων στην πρωτοβάθμια και δευτεροβάθμια Αυτοδιοίκηση. Είναι οφθαλμοφανές άλλωστε πως ο συντονισμός, αλλά και η παρακολούθηση των εκατοντάδων γενικών πολεοδομικών σχεδίων (Γ.Π.Σ) και ΣΧΟΟΑΠ, είναι αδύνατον να γίνει από την Αθήνα.

Η Τοπική Αυτοδιοίκηση, λοιπόν, αποκτά και πολεοδομικές αρμοδιότητες, αλλά και πόρους, ώστε με τις κατάλληλες πολεοδομικές υπηρεσίες που θα ιδρύσει, να μπορεί να επεκτείνει, αλλά και να αναθεωρεί το σχέδιο πόλης, να εγκρίνει επίσης το γενικό πολεοδομικό σχέδιο σε πόλεις με πληθυσμό κάτω των είκοσι χιλιάδων κατοίκων, αλλά και τα ΣΧΟΟΑΠ.

'Ολες αυτές οι μεγάλες καινοτομίες εισάγονται με τα άρθρα 2 έως 7 του παρόντος νομοσχεδίου. Μία όμως ακόμη καινοτομία του νομοσχεδίου, είναι η δημιουργία και η ενεργοποίηση του θεσμικού πλαισίου που δίνει τη δυνατότητα για πολεοδομικές αναπλάσεις σε περιοχές εκτός σχεδίων, οι οποίες είναι ιδιαίτερα επιβαρυμένες, αλλά και προβληματικές από πολεοδομικής άποψης.

Το δεύτερο μέρος του νομοσχεδίου ορίζει τρόπους, μέτρα και μέσα, για τη συντονισμένη αναβάθμιση περιοχών ή τμημάτων, στις οποίες είναι απαραίτητη έντονη ή ηπιότερη ανάπλαση. Προβλέπεται, ανάπλαση ιδιαίτερα σε περιοχές, όπου η ζωή, η κατοικία και γενικά οι χώροι είναι υποβαθμισμένοι.

Το νομοσχέδιο αυτό, λοιπόν, προσπαθεί να επιτύχει την περιβαλλοντική αναβάθμιση σε προβληματικές αστικές περιοχές, να εξασφαλίσει κοινόχρηστους χώρους, να αυξήσει το πράσινο, να περιορίσει τις οικιστικές επεκτάσεις, να διασφαλίσει τους πλουτοπαραγωγικούς πόρους στις περιαστικές και μη πολεοδομήσιμες ζώνες, να φτιάξει πιο ανθρώπινες γενικά πόλεις.

Γι'αυτούς ακριβώς τους λόγους, κύριοι συνάδελφοι, πιστεύω ότι πρέπει να ψηφιστεί απ' όλους μας ο νέος αυτός οικιστικός νόμος. Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, να κλείσουμε τη συνεδρίαση και να συνεχίσουμε αύριο τη συζήτηση;

ΠΡΟΕΔΡΕΥΩΝ (Παναγιώτης Σγουρίδης):Θα τελειώσει σήμερα η συζήτηση επί της αρχής του νομοσχεδίου, θα μιλήσει ο Υπουργός, θα μιλήσουν οι Κοινοβουλευτικοί Εκπρόσωποι, θα δευτερολογήσουμε, θα τριτολογήσουμε, θα ψηφίσουμε, μάλλον έχουμε ακόμη χρόνο.

ΒΑΣΙΛΗΣ ΚΕΔΙΚΟΓΛΟΥ: Θα παρακαλέσω τον κύριο Υπουργό να μιλήσει αύριο.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Κυρίες και κύριοι συνάδελφοι, θα μπορούσε να είναι μια πανηγυρική συνεδρίαση, θα μπορούσαμε να συζητάμε το μέλλον της Xώρας πολεοδομικά, θα μπορούσαμε να συζητήσουμε πώς φαντάζεται ο καθένας ότι θα πρέπει να αναπτυχθεί η Ελλάδα, αλλά νομίζω ότι ο κύριος Υπουργός άλλα σκέφθηκε. Σκέφθηκε ότι θα πρέπει να προσαρμόσουμε τις τοπικές ανάγκες στο γενικότερο συμφέρον και κυρίως σκέφθηκε, ότι ο ν.1337/1983 είναι τόσο ωραίος, έχει εφαρμοστεί παντού, περιμένουμε τα αποτελέσματά του δεκατέσσερα χρόνια σε σχέση με τα δύο τα οποία προέβλεπε το 1982, λοιπόν γιατί να κάνουμε ουσιαστικές παρεμβάσεις;

Κατ'αρχήν, για την αλήθεια του πράγματος, θα πρέπει να υπενθυμίσω το εξής. 'Οτι η πρώτη παρέμβαση στα πολεοδομικά της Χώρας έγινε με τον 947/79 από το Στέφανο Μάνο. Θα πρέπει, λοιπόν, να επαιρόμεθα και εμείς διότι αυτή η προσπάθεια ξεκίνησε επί Νέας Δημοκρατίας, στη συνέχεια βρήκε μία ισχυρή αντίδραση από το ΠΑΣΟΚ και από την Τοπική Αυτοδιοίκηση, την οποία επηρέαζε το ΠΑ.ΣΟ.Κ., δεν εφαρμόστηκε, τροποποιήθηκε σε δύο-τρία σημεία και αυτό σήμερα επιζητούμε να εφαρμόσουμε.

Το θέμα είναι: Είμαστε ικανοποιημένοι από αυτή την εφαρμογή; Ο συνάδελφος κ.Νάκος, είπε ότι στο Βόλο σε μία μόνο περιοχή έχουμε πράξη εφαρμογής από τα έντεκα γενικά πολεοδομικά σχέδια, τα οποία εγκρίθηκαν. Εγώ έχω τη Θεσσαλονίκη, όπου πολύ λίγες πράξεις εφαρμογής έχουν εγκριθεί σε σχέση με τα γενικά πολεοδομικά σχέδια, τα οποία προχώρησαν.

Πιστεύω, ότι σε όλη τη Χώρα, αυτή είναι η κατάσταση. Δεν είμαστε καθόλου ικανοποιημένοι απ' αυτά, τα οποία εφαρμόστηκαν και δε βλέπουμε γιατί να είμαστε ικανοποιημένοι για το μέλλον. Τι να προσδοκούμε; Κυρίως περιμέναμε μία δραστική παρέμβαση της Πολιτείας.

Κύριε Υπουργέ, νομίζω ότι δε σας ταιριάζουν αποσπασματικές κινήσεις. Αυτό επιδιώξατε μ'αυτό το νομοσχέδιο. Θεωρώ δεδομένο, ότι θα ξαναχρειαστεί να συζητήσουμε, διότι έτσι, δε χαράζεις το 2000, ούτε επιδιώκεις να ξανακτίσεις την Ελλάδα.

Πιστεύω, λοιπόν, ότι ούτε το περιβάλλον βελτιώνουμε και κυρίως όταν συζητάμε για ρυθμιστικά σχέδια, έχω τη γνώμη ότι θα έπρεπε να προηγηθούν τα χωροταξικά. Θα έπρεπε να σκεφτούμε σε ποιο μέρος της χώρας θέλουμε να τοποθετήσουμε τις βιομηχανίες, σε ποιό μέρος θέλουμε να τοποθετήσουμε την κατοικία, την άλφα, τη βήτα, πού φανταζόμαστε ότι θα μπορούσαν να εφαρμοστούν τα περίφημα ΠΕΡΠΟ. Νομίζω, ότι βαδίζουμε στο κενό και μετά από δέκα χρόνια, θα είμαστε σε χειρότερο σημείο.

Και να πω και κάτι ακόμη; Γιατί να είμαστε ευχαριστημένοι από την εφαρμογή του 1337, όταν σήμερα έχουμε μία δεύτερη γενιά αυθαιρέτων, η οποία αντιμετωπίζεται με τον πιο εσφαλμένο τρόπο. Και εδώ, κύριε Υπουργέ, θα πρέπει να μας απαντήσετε τι αποτελέσματα είχε αυτή η εφαρμογή της εγκυκλίου, την οποία στείλατε στις νομαρχίες και η οποία δίνει τη δυνατότητα ηλεκτροδότησης σε εκείνους, οι οποίοι είτε έχουν επανακάμψει από το εξωτερικό είτε έχουν κάποιο

Σελίδα 6603 

ουσιαστικό πρόβλημα υγείας. Γιατί έχω την άποψη -και τα στοιχεία τα δικά μου αυτό δείχνουν- ότι έχει καταστρατηγηθεί πλήρως αυτή η διάταξη και δεν επέτυχε τον σκοπό τον οποίο επιδιώκατε. Πιστεύω, λοιπόν, ότι δεν πρέπει να ανοίγουμε παράθυρα τα οποία δεν μπορούν να κλείσουν.

Ερχόμενος τώρα στο συγκεκριμένο νομοσχέδιο, θεωρώ ότι αναφερόμενος στα γενικά πολεοδομικά σχέδια και στα όργανα εφαρμογής τους, των γενικών πολεοδομικών και των σχεδίων χωρικής και οικιστικής οργάνωσης ανοικτής πόλης και ΖΟΕ, παρατηρούμε το εξής κυνικό: Δημιουργούνται Νομικά Πρόσωπα Δημοσίου Δικαίου για παρακολούθηση όλων των παραπάνω με έμμισθα μέλη, όπως προκύπτει και τα οποία καθορίζονται με προεδρικό διάταγμα, όπως αναφέρεται στο άρθρο 6 παράγραφος 10. Αυτό είναι ένα στοιχείο. Το δεύτερο στοιχείο παρακάτω αφαιρεί αρμοδιότητες από την Τοπική Αυτοδιοίκηση, όπως τις έδινε ο 2218/1994 και ορίζονται στο άρθρο 48 παράγραφος 4, σε αυτές τις επιτροπές και στη συνέχεια, εκτός απ'αυτά, τους μεταφέρει και πόρους από την Τοπική Αυτοδιοίκηση, όπως φαίνεται στις παραγράφους 6 και 7 του άρθρου 3. Βέβαια, το χτύπημα στην Τοπική Αυτοδιοίκηση υπάρχει και στο άρθρο 3, στο οποίο προβλέπεται, στην παράγραφο 6γ', ότι ο Οργανισμός Εφαρμογής των ρυθμιστικών σχεδίων, θα μπορεί να χρηματοδοτείται σε ποσοστό 10% έως 20% από τους Οργανισμούς Τοπικής Αυτοδιοίκησης.

'Εχουμε δηλαδή μία μεταφορά πόρων της Τοπικής Αυτοδιοίκησης προς αυτά τα Νομικά Πρόσωπα Δημοσίου Δικαίου, την ώρα που λέμε ότι ο στόχος μας είναι να ενδυναμώσουμε την Τοπική Αυτοδιοίκηση.

ΒΑΣΙΛΗΣ ΚΕΔΙΚΟΓΛΟΥ: Αφού είναι όργανά της.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠE.ΧΩ.Δ.Ε.): Δικοί τους θεσμοί είναι, θεσμοί της Αυτοδιοίκησης.

ΓΕΩΡΓΙΟΣ ΟΡΦΑΝΟΣ: Τι τους χρειαζόμαστε αυτούς τους θεσμούς κύριε Υπουργέ; Ας τους οργανώσει η Τοπική Αυτοδιοίκηση. Δε χρειάζεται να τους επανιδρύσουμε, να τους πληρώνουμε. Υπάρχουν οι μηχανικοί, υπάρχουν οι δημοτικοί σύμβουλοι, δε χρειάζεται να γίνουν καινούργια όργανα. Εκεί ακριβώς θέλω να καταλήξω.

Στη συνέχεια διατίθεται το επιστημονικό προσωπικό της Τοπικής Αυτοδιοίκησης -και εδώ κόστος της Τοπικής Αυτοδιοίκησης- και όλα αυτά, οι δαπάνες των επιτροπών πολεοδομικού σχεδιασμού πληρώνονται από την Τοπική Αυτοδιοίκηση ή τη Νομαρχιακή Αυτοδιοίκηση.

Αυτό είναι ένα στοιχείο, το οποίο πρέπει να το βάλουμε στο πλάι, για να δούμε πώς αντιμετωπίζει η Κυβέρνηση, στα λόγια, τους αιρετούς άρχοντες της Τοπικής Αυτοδιοίκησης και πώς στην πράξη.

Στη συνέχεια έχουμε ένα άλλο στοιχείο στο άρθρο 4, στην παράγραφο 10 -δεν είναι κατ' άρθρο συζήτηση, αλλά είναι στοιχεία τα οποία θα πρέπει να τα συζητήσουμε- αναφέρει ότι χωροταξικές και πολεοδομικές αρμοδιότητες μεταφέρονται στο Νομάρχη και στο Νομαρχιακό Συμβούλιο, όταν είναι γνωστό ότι υπάρχει εισήγηση του πέμπτου Τμήματος του Συμβουλίου της Επικρατείας, περί Συνταγματικότητος της μεταφοράς αυτών των αρμοδιοτήτων. Δεν ξέρω, αν θα μπορέσουμε να το εφαρμόσουμε, κύριε Υπουργέ, αυτό το άρθρο, για τη μεταφορά αυτών των αρμοδιοτήτων.

Υπάρχει ένα στοιχείο, το οποίο με καμάρι και χαρά το εμφανίζετε και μιλάει στα άρθρα 20 και 21 ότι οι εισφορές, με το νέο τρόπο που μπαίνουν στα σχέδια και πράξη εφαρμογής δεν αυξάνονται. Εγώ δε θα πάρω κανένα δικό μου παράδειγμα, θα πάρω τα παραδείγματα που έχετε μέσα στην Εισηγητική 'Εκθεση. Αναφέρεται εισφορά σε χρήματα στην α', β' κατοικία στο παράδειγμα 4, 2 από 14,4 τετραγωνικά σε 30 τετραγωνικά, αύξηση της εισφοράς πάνω από 100%.

Στο άρθρο 21 που μιλάει για μέχρι δύο χιλιάδες κατοίκους εισφορά σε χρήμα στην παράγραφο 6, 2 από πεντέμισι τετραγωνικά σε είκοσι τετραγωνικά, αύξηση σχεδόν 300%. Και στο 7 παράγραφος 2 από εικοσιτέσσερα τετραγωνικά σε 64,75, σχεδόν 200%. Γιατί λέμε ότι δεν αυξάνουμε υπέρμετρα την εισφορά σε χρήμα;

Και βέβαια γίνεται και μία προσπάθεια να μιλήσουμε για αναπλάσεις. Προσωπικά πιστεύω ότι υπάρχει το απαιτούμενο θεσμικό πλαίσιο. 'Ισως εκείνο το οποίο χρειάζεται είναι εξειδίκευση, η οποία δεν επιτυγχάνεται από το συγκεκριμένο νομοσχέδιο. Και βέβαια χωρίς διαπλοκή των επαγγελματικών τάξεων δεν υπάρχει ζωή. Ξέρετε πολύ καλά ότι υπάρχουν τα παραδείγματα, η πόλη χρειάζεται να υπάρχουν ορισμένα σκηνικά, τα Λαδάδικα, η 'Ανω πόλη, η Πλάκα. Αυτά δεν μπορούν να είναι εκτεταμένα, δεν μπορούν να αποκόπτουν τον κοινωνικό ιστό και τη λειτουργία της πόλης για να έχουμε αυτά τα σημεία.

Αυτό τι δίνει; Δίνει ένα ακόμη μήνυμα. Την επαφή των περιοχών αναπλάσεως με τις περιοχές με τις οποίες συνορεύουν. Και βέβαια μας δίνει και ένα δεύτερο μήνυμα, ότι δεν μπορούμε να έχουμε εκτεταμένες τέτοιες περιοχές, γιατί πλέον βγάζουμε τον κόσμο έξω από τα κέντρα της πόλεως.

Χρειάζεται έλεγχος, διεπιστημονικότητα και αυστηρός έλεγχος των εν επαφή περιοχών.

Θετικό είναι να υπάρχει η κοινωνική παράμετρος, όχι όμως εναντίον του περιβάλλοντος. Φοβάμαι ότι σε ορισμένους τομείς της πόλεως, οι αυξημένοι συντελεστές είναι αντιπεριβαλλοντολογικοί και συνιστούν συνθήκες κερδοσκοπίας.

Πιστεύω ακόμη ότι δεν υπάρχει πρόταση βελτίωσης των μέσων για την ανασυγκρότηση και τα κίνητρα είναι ανεπαρκή. 'Εχει επιδότηση επιτοκίου και στους φορείς κάποια αντιπαροχή.

Θεωρώ ότι στις αναπλάσεις θα πρέπει να καθορίζεται ένα ελάχιστο ποσοστό κοινοχρήστων χώρων και βεβαίως θα πρέπει να είμαστε ιδιαίτερα προσεκτικοί στο θέμα της τιμής της αναπλασμένης γης. Ακόμη θεωρώ ότι θα μπορούσαν στους φορείς οι οποίοι έχουν ονομαστεί, να μετέχουν και άλλοι φορείς ιδιωτικού δικαίου, παραδείγματος χάρη οι αστικοί οικοδομικοί συνεταιρισμοί. Μπορούμε να βρούμε και κάποιους άλλους.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Λίγο ακόμη χρόνο, κύριε Πρόεδρε. 

Νομίζω ότι αυτά που αναφέρονται για το δικαίωμα προτίμησης υπέρ του φορέα ανάπλασης μας βάζουν σε σκέψεις. Δεν ξέρω γιατί θα πρέπει να έχει το δικαίωμα να πάρει από τον ιδιώτη την περιουσία του κάτω από συνθήκες οι οποίες δεν είναι πλήρως εξακριβωμένες. Επίσης εκείνο το σημείο το οποίο θα πρέπει να δούμε ιδιαίτερα σοβαρά είναι η παράγραφος 7, η οποία μιλάει για αδόμητα οικόπεδα σε περιοχές αναπλάσεως, που μετατρέπονται σε χώρους υπαιθρίων κινηματογράφων και χώρους υπαιθρίων πολιτιστικών εκδηλώσεων. Και λέει ότι μεταφέρουμε το συντελεστή δομήσεως, ο οποίος είναι παραπάνω από το ισόγειο, όμως γνωρίζουμε πολύ καλά ότι σε περιοχές αναπλάσεων η μεγάλη αγοραστική αξία είναι στο ισόγειο. Και δίνει το δικαίωμα εάν δε χρησιμοποιήσουμε το συγκεκριμένο χώρο για τον οποίο έγινε η ανάπλαση, θα τον ξαναπάρει ο ιδιοκτήτης έχοντας στα χέρια του μία γη με μεγίστη υπεραξία. Καταλαβαίνετε, λοιπόν, ότι αυτό είναι ένα εργαλείο, το οποίο δεν ξέρω ποιοι θα χρησιμοποιήσουν.

Ακόμη όσον αφορά τις περιοχές ειδικά ρυθμιζόμενης πολεοδόμησης νομίζω ότι δεν υπήρξε διάθεση μέχρι σήμερα για να χρησιμοποιήσουν το νόμο για την ιδιωτική πολεοδόμηση. θεωρώ ότι τα ποσοστά για κοινόχρηστους χώρους είναι δυσμενή. Τελικά ο συντελεστής δομήσεως ουσιαστικά θα είναι μικρότερος του 0,3 και βοηθάει τους μεγαλοιδιοκτήτες. Η περιοχή που περιβάλει τη ζώνη πολεοδόμησης δεν ρυθμίζεται και βέβαια υπάρχει ένα ερώτημα. Είναι σωστό να προωθούνται τέτοιες ρυθμίσεις πριν τη θεσμοθέτηση γενικών πολεοδομικών σχεδίων και ΣΧΟΟΑΠ; Διότι το ΠΕΡΠΟ προβλέπει μία χωροταξική μελέτη από το κεντρικό Υπουργείο. Αυτή όμως θα πρέπει να καθοριστεί όταν θα προηγηθεί η μελέτη σε εθνικό, περιφερειακό και νομαρχιακό δίκτυο. Οι χωροταξικές ρυθμίσεις λοιπόν πρέπει πρώτα να συμπληρωθούν για να μην βρεΘούμε προ τετελεσμένων, όταν θα φτάσουμε να εγκαταστήσουμε εκεί κάποια περιοχή ιδιωτικής πολεοδόμησης. Και βέβαια το κυριότερο να μην δημιουργήσουνε νησίδες. Διότι αυτό είναι ένας βασικός κίνδυνος, να έχουμε νησίδες

Σελίδα 6604 

εφαρμογής ΠΕΡΠΟ, οι οποίες δεν προβλέπονται μέσα από ένα γενικό χωροταξικό σχεδιασμό.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.ΔΕ.): Είναι η μόνη φορά που προβλέπεται.

ΓΕΩΡΓΙΟΣ ΟΡΦΑΝΟΣ: Ναι, σε επίπεδα νομού ...

ΠΡΟΕΔΡΕΥΩΝ (Παναγιώτης Σγουρίδης): Κύριε Ορφανέ, τα υπόλοιπα στα άρθρα θα τα πείτε.

ΓΕΩΡΓΙΟΣ ΟΡΦΑΝΟΣ: Είναι κάποιες γενικές αρχές κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά τα υπόλοιπα στα άρθρα κύριε Ορφανέ, γιατί έχετε περάσει τρία λεπτά το χρόνο σας.

ΓΕΩΡΓΙΟΣ ΟΡΦΑΝΟΣ: Νομίζω ότι αρκετά μπορούμε να πούμε. Τα υπόλοιπα, κύριε Πρόεδρε, θα τα πούμε στην κατ' άρθρο συζήτηση. 'Ενα μόνο θέλω να σας πω. 'Ηδη σήμερα στις εφημερίδες έχουν φτάσει στα ύψη τα ακίνητα στις προς ανάπλαση περιοχές. Να δούμε πως θα επιλέξουμε αυτές τις προς ανάπλαση περιοχές και να δούμε ποιοι είναι αυτοί, οι οποίοι θα επωφεληθούν.

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για τις διεθνείς οδικές επιβατικές και εμπορευματικές μεταφορές".

Επίσης η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης "Κύρωση της συμφωνίας της Νίκαιας που αφορά τη διεθνή ταξινόμηση προϊόντων και υπηρεσιών με σκοπό την καταχώρηση σημάτων".

Και τέλος η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στην πρόταση νόμου αρμοδιότητας του Υπουργείου Εσωτερικών Δημόσιας Διοίκησης και Αποκέντρωσης "Καθιέρωση του συστήματος της απλής αναλογικής για την εκλογή των Βουλευτών".

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κυρίες και κύριοι συνάδελφοι, το νομοσχέδιο αυτό φιλοδοξεί μετά από τη συζήτηση και την ψήφισή του από τη Βουλή να αποτελέσει ένα ολοκληρωμένο θεσμικό πλαίσιο για τον πολεοδομικό σχεδιασμό της Χώρας μας. Ο νέος οικιστικός νόμος δημιουργεί όρους και προϋποθέσεις για τη βιώσιμη οικιστική ανάπτυξη των πόλεων και των οικισμών και για την κατοχύρωση της ταυτότητάς τους, έτσι ώστε να έχουν όχι μόνο παρελθόν οι πόλεις μας, αλλά και μέλλον. 'Ενα μέλλον συνδεδεμένο με τις προκλήσεις και τις ευκαιρίες του εικοστού πρώτου αιώνα.

Αυτός ο νόμος αποτελεί την πυξίδα μας στην προσπάθειά μας και στη σταθερή επιδίωξή μας, έτσι ώστε οι πόλεις και οι οικισμοί της πόλης μας να αποκτήσουν σύγχρονη ταυτότητα και ανθρώπινο πρόσωπο, να αποκτήσουν κοινωνική και παραγωγική συνοχή, να αποκτήσουν περιβαλλοντική και πολιτισμική ταυτότητα.

Είναι σαφές ότι ο νέος οικιστικός νόμος βελτιώνει και εκσυγχρονίζει και ολοκληρώνει τον 1337/1983 ο οποίος έχει χαρακτηρισθεί ως μεταβατικός οικιστικός νόμος. Σήμερα, όλοι συμφωνούν ότι μετά από δεκατέσσερα χρόνια της ζωής του ο 1337/1983 ως μεταβατικός νόμος και μετά από δεκατέσσερα περίπου χρόνια εμπειρίας από την εφαρμογή της επιχείρησης πολεοδομικής ανασυγκρότησης έχει επέλθει το πλήρωμα του χρόνου για μια νέα πιο ριζοσπαστική και πιο ολοκληρωμένη νομοθετική πρωτοβουλία.

Αυτό το νομοσχέδιο αποτελεί μία συμβολική πράξη αναγνώρισης των αγώνων ενός ανθρώπου, ένα φόρο τιμής στη μνήμη ενός ενεργού πολίτη και ενός προικισμένου πολιτικού, του αείμνηστου Αντώνη Τρίτση, που δίνει συνέχεια και πνοή σε οράματα, σε σχέδια, σε προσπάθειες που φέρνουν τη σφραγίδα του.

Το νέο νομοσχέδιο, τόσο στην αναλυτική και εμπεριστατωμένη Εισηγητική 'Εκθεσή του, όσο και στη διατύπωση των άρθρων του περιγράφονται με σαφήνεια και ενάργεια οι στόχοι του, οι κατευθυντήριες αρχές του, οι διεθνείς εμπειρίες και τα δοκιμασμένα πρότυπα. Επίσης, περιγράφονται η ταύτισή του με την έναρξη, την πορεία και την ολοκλήρωση της επιχείρησης πολεοδομικής ανασυγκρότησης, διότι γίνεται ο απολογισμός με συγκεκριμένα στοιχεία που θα μπορούσε να ήταν πιο επικαιροποιημένα, αλλά όπως είπα στην παρέμβασή μου μετά την ειδική μνεία που έκανε σ'αυτό το θέμα ο κ. Κορκολόπουλος, αυτό το νομοσχέδιο θα έπρεπε να είχε ψηφιστεί δεκαπέντε μήνες πριν, γιατί τότε είχε κατατεθεί στη Βουλή. Είναι, δε, η τρίτη φορά που κατατίθεται στη Βουλή λόγω των εκλογών.

Επισης, περιγράφονται οι καινοτομίες του νομοσχεδίου και οι αξιόπιστοι, αποκεντρωμένοι θεσμοί του.

Η βιώσιμη οικιστική ανάπτυξη των πόλεων και οικισμών που σηματοδοτεί την ταυτότητά τους, την εξέλιξή τους και τη διαδρομή τους στον 21ο αιώνα έχει ως πλαίσιο αναφοράς τοσο ένα σύγχρονο θεσμικό πλαίσιο, όσο και ένα σχέδιο παρεμβάσεων, δράσεων και έργων με σαφείς προτεραιότητες, με δεσμευτικό χρονοδιάγραμμα, με διασφαλισμένους πόρους. 'Ενα σχέδιο που μέρα με τη μέρα γίνεται πραγματικότητα και έχουν ορίζοντα ολοκλήρωσης αυτές οι δράσεις, αυτές οι παρεμβάσεις, αυτά τα έργα το 2000.

Ο Εισηγητής της Πλειοψηφίας κ. Βούλγαρης, όπως και πολλοί άλλοι συνάδελφοι της Πλειοψηφίας καθώς και από τα άλλα Κόμματα -ειδικά όμως αναφέρομαι στους συναδέλφους της Πλειοψηφίας και στον Εισηγητή της- με πολύ θετικό και τεκμηριωμένο τρόπο επεσήμαναν και παρουσίασαν τόσο τους στόχους του νομοσχεδίου, όσο και ορισμένα άρθρα κατά θεματικές ενότητες.

Θα ήθελα εδώ να κάνω μια ιδιαίτερη επισήμανση σ'αυτά που είπε η κα Παπαδημητρίου. Νομίζω ότι σήμερα βρέθηκε σε πολύ κακή μέρα, γιατί πάντα η κριτική που έκανε ήταν εποικοδομητική και τεκμηριωμένη. Σήμερα όμως ήταν πολύ γενικόλογη η κριτική της και με μια διάθεση καθολικής άρνησης και βεβαίως και με κάποιες κορώνες και εκφράσεις κινδυνολογικές. Υπήρχε περισσότερο βερμπαλισμός παρά τεκμηριωμένη επιχειρηματολογία, όπως με έχει συνηθίσει τουλάχιστον μέχρι τώρα. Γι'αυτό ακριβώς τα πυρά της ήταν άσφαιρα.

Η κα Παπαδημητρίου έκανε και ειδική αναφορά σε έναν αξιότιμο συνάδελφο που σήμερα λείπει, γιατί έχει μια περιπέτεια υγείας, τον πρώην Υφυπουργο κ.Κατσιγιάννη. Για μένα -το έχω πει πολλές φορές- ο κ.Κατσιγιάννης ήταν και είναι ένας συμπαθής άνθρωπος που είχε τη γενναιότητα να εκφράζει ελεύθερα τις απόψεις του για τον πολεοδομικό σχεδιασμό, έστω και αν μπορούσε να παρεξηγηθεί. Τις θέσεις του τις τεκμηρίωνε και τις προέβαλε με πάθος, ενώ άλλοι από την Παράταξη της Νέας Δημοκρατίας δεν είχαν αυτή τη γενναιότητα και αυτό το θάρρος να εκφράσουν τις θέσεις τους.

Βεβαίως, είχα αρνηθεί και αρνούμαι τις θέσεις, όπως είχαν εκφρασθεί από τη Νέα Δημοκρατία και από τον κ. Κατσιγιάννη. Και τότε η άρνηση αυτή δεν ήταν μόνο δική μου. 'Ηταν άρνηση όλων των Κομμάτων της Ελληνικής Βουλής αλλά και των επιστημονικών και κοινωνικών φορέων.

Εύχομαι να γίνει σύντομα καλά και να είναι μαζί μας, γιατί οι απόψεις του κ. Κατσιγιάννη, ανεξάρτητα με το αν διαφωνεί κανείς ριζικά μαζί του και είμαι απ' αυτούς που έχει διαφωνήσει ή συμφωνεί μαζί του όπως συμβαίνει με εσάς, ήταν πάντα χρήσιμες έστω και αν τις εξέφραζε με ιδιαίτερη οξύτητα.

ΒΑΣΙΛΗΣ ΚΕΔΙΚΟΓΛΟΥ: 'Εχει άποψη.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Στην αναφορά που έκανε η κα Παπαδημητρίου για το σχεδιασμό για το 2004 στους Ολυμπιακούς Αγώνες, πιστεύω ότι έχει πολύ μεγάλη σημασία να συζητηθεί τι θα γίνει μέχρι τότε, τι θα γίνει μετά. Επαναλαμβάνω, έχει πολύ μεγάλη σημασία και εγώ είμαι πρόθυμος να το συζητήσουμε, είτε έξω από τη Βουλή να σας παρουσιάσουμε τον σχεδιασμό μας είτε και μέσα στη Βουλή όταν θα έλθει η στιγμή.

Επειδή η κα Παπαδημητρίου θεώρησε ότι είναι αναγκαίο να

Σελίδα 6605 

εκπροσωπείται το γυναικείο κίνημα και τα γραφεία ισότητας στον πολεοδομικό σχεδιασμό, πιστεύω ότι έιναι αναγκαίο να εκπροσωπούνται αυτοί που έχουν λόγο για το σχεδιασμό της πόλης και να είναι μια πόλη για όλους. Δηλαδή, τα άτομα με ειδικές ανάγκες έχουν κάνει μια πολύ σημαντική και προωθημένη δουλειά. Κάποια στιγμή θα την παρουσιάσουμε διότι όντως είναι πρωτοποριακή. Αυτοί είναι με τους εκπροσώπους τους συμμετέχουν στον σχεδιασμό του Υ.ΠΕ.ΧΩ.Δ.Ε. με λόγο και με παρέμβαση -και αυτό είναι πολύ σημαντικό-στο πρόγραμμα "σχεδιάζοντας τις πόλεις για όλους".

Κύριοι συνάδελφοι, αποτελεί αναμφισβήτητη αλήθεια ότι ο χωροταξικός, ο πολεοδομικός και ο περιβαλλοντικός σχεδιασμός είναι επιθυμητός, αναγκαίος και επιβεβλημένος γιατί συνδέεται άρρηκτα με την πολυπόθητη βιώσιμη και ισόρροπη ανάπτυξη μιας χώρας, μιας περιφέρειας, μιας πόλης, ενός νομού, ενός οικισμού. Αυτός ο πολυδιάστατος σχεδιασμός στηρίζεται στην ενιαία διαχείριση του χώρου, στην αξιοποίηση των φυσικών και πολιτισμικών πόρων, στην ανάδειξη των συγκριτικών πλεονεκτημάτων κάθε περιοχής με μέτρο πάντα τον άνθρωπο και τη φύση. Αυτός ο πολυδιάστατος σχεδιασμός προβλέπει και ενσωματώνει τις οικιστικές ανάγκες και επιθυμίες των ανθρώπων, τις παραγωγικές δυνατότητες και τις οικονομικές δραστηριότητες της Χώρας και των περιφερειών της, όπως και την ταυτότητα και τη φυσιογνωμία των πόλεων και των οικισμών.

Είναι γεγονός, ότι όλες οι ευνομούμενες πολιτείες του κόσμου, οι αναπτυγμένες και αναπτυσσόμενες χώρες, όλοι οι λαοί πασχίζουν και αγωνιούν να συνδυάσουν την ανάπτυξή τους με σεβασμό στον άνθρωπο, στη φύση και στον πολιτισμό. Αυτή η προσπάθεια και αυτή η αγωνία αναδύεται μέσα από τη συνειδητοποίηση των εκρηκτικών οικολογικών προβλημάτων και καταστροφών, αναδύεται επίσης μέσα από την πραγματικότητα του τρομακτικού περιβαλλοντικού, κοινωνικού και οικονομικού κόστους που προκαλεί μια αλόγιστη και κοντόθωρη ανάπτυξη.

Εμείς έχουμε πάρα πολλά παραδείγματα να αναφέρουμε στην Ελλάδα και νομίζω ότι κατά τη διάρκεια της συζήτησης των άρθρων του νομοσχεδίου θα το συζητήσουμε, γιατί το κόστος το διορθωτικό γι'αυτά που έχουν γίνει είναι ανυπολόγιστο. Αν είχαν σχεδιαστεί αλλιώς οι πόλεις, θα είχαν και μικρότερο κόστος και βεβαίως αναβαθμισμένη ποιότητα ζωής και ανθρώπινες συνθήκες. Και όλα αυτά συνδεδεμένα με τη βιώσιμη ανάπτυξη της Χώρας μας, των περιφερειών και των πόλεών μας. Η καταστροφή αυτή που συνέβη από το 1950 και κράτησε μέχρι και το 1980, όπου αρχίζει μια ανάστροφη πορεία, έχει τρομακτικό κόστος κοινωνικό, περιβαλλοντικό, οικολογικό. Βεβαίως, η κάθε χώρα, η κάθε περιοχή, η κάθε πόλη είτε για να διορθώσει τα κακώς κείμενα είτε για να σχεδιάσει τη μελλοντική της ανάπτυξη, ξεκινάει από διαφορετική αφετηρία, γιατί έχει τη δική της ιστορική διαδρομή, τα δικά της πληθυσμιακά, κοινωνικά, δημογραφικά και οικονομικά δεδομένα, τη δική της φυσική και πολιτισμική κληρονομιά.

Κυρίες και κύριοι συνάδελφοι, όπως σε όλες τις χώρες έτσι και στην Ελλάδα, πασχίζουμε να σχεδιάσουμε το παρόν και το μέλλον των πόλεων και των οικισμών μας με τους καλύτερους δυνατούς όρους. Δυστυχώς στη Χώρα μας οφείλουμε να ανατρέψουμε όλα τα αρνητικά οικιστικά και χωροταξικά δεδομένα μιας ολόκληρης ιστορικής περιοδου. Αυτή είναι μια αλήθεια αναμφισβήτητη. Η κρίση, τα τραγικά αδιέξοδα και οι καταστροφικές συνέπειες της αλόγιστης και της άναρχης ανάπτυξης κατά τη μεταπολεμική περίοδο αποτυπώνονται παραστατικά και ανάγλυφα στην εικόνα και στην πραγματικότητα της Αθήνας, αλλά και των "μικρών Αθηνών", δηλαδή όλων των αστικών κέντρων της Περιφέρειας, που έχουν γίνει κατ' εικόνα και ομοίωση με τη μεγάλη Αθήνα.

Επίσης η κρίση, τα τραγικά αδιέξοδα και η καταστροφή και οι συνέπειες αυτής της αλόγιστης και άναρχης ανάπτυξης αποτυπώνονται παραστατικά και ανάγλυφα στην εικόνα και την πραγματικότητα της ξεχασμένης Ελλάδας, είτε της απρόσωπης τουριστικοποιημένης σε εισαγωγικά ή χωρίς εισαγωγικά Ελλάδας.

'Ολοι ομολογούν πια, ότι στην Ελλάδα, σε μια κρίσιμη χρονική περίοδο, οι πόλεις και οι οικισμοί αναπτύχθηκαν άναρχα και αυθαίρετα χωρίς πρόβλεψη, χωρίς σχέδιο, χωρίς υποδομές.

Αξίζει να σημειωθεί, ότι το νομοθετικό διάταγμα του 1923 ως πρωτοβουλία και παρέμβαση ενός μεγάλου ηγέτη δεν έκανε την Ελλάδα μόνο μεγάλη, αλλά φρόντισε να δημιουργήσει όρους για την κοινωνική, την οικιστική και την οικονομική ανασυγκρότηση. Ο Ελευθέριος Βενιζέλος με αυτό το διάταγμα έδωσε προοπτική για την οικιστική ανάπτυξη της Χώρας.

Δεν είναι τυχαίο ότι ακόμα μνημονεύουμε αυτό το διάταγμα, διότι αποτελεί σημείο αναφοράς στις παλιές πόλεις, ας πούμε στο διάγραμμα τους, στα όρια των παλιών πόλεων.

Υπάρχει μια άλλη περίοδος από το 1950 μέχρι το 1980, που είναι μια τελείως διαφορετική περίοδος, γιατί δεν σημειώθηκε καμιά σοβαρή και ολοκληρωμένη προσπάθεια χωροταξικού και πολεοδομικού σχεδιασμού. Ακόμα και κάποιες μεμονωμένες πρωτοβουλίες για παρεμβάσεις έμειναν μετέωρες και αποτέλεσαν ασκήσεις επί χάρτου χωρίς θεσμική κατοχύρωση και αυτές μετά τη Μεταπολίτευση του 1974.

Από το 1950 μέχρι το 1974 είναι πάρα πολύ μικρές, ελάχιστες, αναλαμπές και ανύπαρκτη πολιτική.

Αξίζει να κάνουμε ειδική μνεία στις αναφορές του Συντάγματος του 1975 για το χωροταξικό και τον πολεοδομικό σχεδιασμό, όπως και στους νόμους 360/73 και 947/79, που μπορεί κανείς να είχε σοβαρές διαφωνίες, αλλά ήταν οι πρώτες ας το πούμε άτολμες αλλά υπαρκτές νομοθετικές πρωτοβουλίες, που ψηφίστηκαν, έστω και αν δεν εφαρμόστηκαν, γιατί δεν δημιούργησαν δεδομένα και νέα κεκτημένα για το σχεδιασμό, γιατί έμειναν στα χαρτιά, μετέωρα.

Συμφωνώ με όσους είπαν, ότι η Χώρα μας χρειάζεται καταστατικό χάρτη για την ενιαία διαχείριση του χώρου, ακριβώς γι' αυτόν το λόγο έχουμε κάνει την προσπάθεια εμείς και πριν από μας από το 1944 και πριν και μετά για να έχουμε τις ειδικές χωροταξικές μελέτες και τις ζώνες οικιστικού ελέγχου, που καλύπτουν περίπου το 50% της παράκτιας περιοχής της Ελλάδας, που εκείνη η περιοχή δέχεται έντονες πιέσεις και καταστρατηγήσεις λόγω της τουριστικής ανάπτυξης.

Επίσης έχουμε προωθήσει τις διαδικασίες για την ανάθεση των μελετών των δεκατριών χωροταξικών σχεδίων για τις δεκατρείς περιφέρειες. Και έχουμε επεξεργαστεί, και βρίσκεται σε στάδιο ολοκλήρωσης, το νόμο για τη χωροταξία, γιατί πιστεύουμε και εμείς, ότι αυτός ο χωροταξικός νόμος θα βάλει τάξη στη Χώρα.

Εάν η δεκαετία του 1980 ήταν μια δεκαετία που σφραγίστηκε από την επιχείρηση πολεοδομικής ανασυγκρότησης, η δεκαετία του 1990 προς το 2000, έστω και τα χρόνια που μένουν μέχρι τότε, θα πρέπει να σφραγιστεί από την επιχείρηση xωροταξικής ανασυγκρότησης της Xώρας, γιατί μόνο έτσι μπορούμε να διασφαλίσουμε και τη βιώσιμη ανάπτυξη αλλά και την προοπτική της Xώρας μας.

Είναι σκόπιμο και χρήσιμο να περιγραφεί η αρνητική κληρονομιά της περιόδου 1950 έως 1980 με ορισμένα παραδείγματα. Δεν θέλω να επιστρέψουμε στο παρελθόν, αλλά συνήθως όταν μιλάμε για το μέλλον, θα πρέπει να έχουμε ισχυρή μνήμη, να μη γίνονται λάθη. Δεν το κάνω για να αντιπαρατεθώ πολιτικά ή κομματικά σε μια Παράταξη, αλλά το κάνω πολύ ουδέτερα μόνο και μόνο για να υπάρξει συναίσθηση των δεδομένων μιας ολόκληρης ιστορικής περιόδου και για να υπάρξει η ευαισθησία και η ευθύνη για το τι πρέπει να γίνει από εδώ και πέρα.

Δεν είναι τυχαίο ότι μέχρι το 1980 είχαν γίνει κυρίαρχες οι εξής πρωτόγνωρες και απαράδεκτες καταστάσεις:

Πρώτον, καμιά πόλη δεν διέθετε θεσμοθετημένο γενικό πολεοδομικό σχέδιο με αποτυπωμένο οικιστικό ιστό σε συνολικό τοπογραφικό διάγραμμα και χάρτη. 

Δεύτερον, το 50% των διαμορφωμένων οικιστικών ιστών των πόλεών μας είχε απλωθεί με αυθαίρετο τρόπο σε εκτός σχεδίου περιοχές. 'Ετσι είχαμε για δεκαετίες πόλεις εντός των τειχών και εκτός των τειχών, εντός σχεδίου και εκτός

Σελίδα 6606 

σχεδίου, πόλεις με δύο πρόσωπα, με δύο νομιμότητες, με δύο ταυτότητες, με δύο πραγματικότητες.

Τρίτον, το σύνολο περίπου των παραθεριστικών οικισμών ήταν ανεπτυγμένο σε περιοχές χωρίς σχέδιο και χωρίς υποδομές.

Τέταρτον, στις περισσότερες πόλεις μέσα από την αντιπαροχή, τον υψηλό συντελεστή, τα μεγάλα ύψη, υψώθηκαν τα μακρά τείχη, που μέσα τους εγκλώβισαν και φυλάκισαν εκατοντάδες χιλιάδες και εκατομμύρια νεοέλληνες.

Πέμπτον, στις περισσότερες πόλεις καταστράφησαν οι ιστορικοί πυρήνες με την αρχιτεκτονική ταυτότητα, και τη φυσιογνωμία, δίνοντας τη θέση τους σε πυκνοδομημένα κέντρα.

Εδώ θα ήθελα να θυμίσω, ότι εδώ που είναι η Βουλή, πολύ κοντά μας, στο ιστορικό και εμπορικό τρίγωνο της Αθήνας, πεντακόσια μέτρα μόλις από την Ακρόπολη, είχαν επικρατήσει τα μεγαλύτερα ύψη και οι μεγαλύτεροι συντελεστές δόμησης. Είναι αδιανόητο να έχουμε κτίρια με τριάντα δύο μέτρα ύψος στο ιστορικό τρίγωνο της Αθήνας και με μέσο συντελεστή περίπου 5,5 μονάδες.

Ακριβώς γι' αυτόν το λόγο θεώρησα χρέος μου και το θεωρώ τιμή μου, παρ' όλο που μου έλεγαν διάφοροι, ότι θα υπάρξει επανάσταση, να μειώσω δραστικά το ύψος από τριάντα δύο μέτρα στα είκοσι ένα μέτρα -και το έκανα- και να μειώσω δραστικά και το συντελεστή.

Το ίδιο έκανα και σε άλλες περιοχές αναπτυσσόμενες, όπως είναι το Χαλάνδρι, το Μαρούσι, η Νέα Ιωνία και άλλες πολλές. Και έχω προκαλέσει και τη Νομαρχιακή Αυτοδιοίκηση και την Τοπική Αυτοδιοίκηση, να πάρουν πρωτοβουλία και να προτείνουν. Η ανταπόκριση είναι ελάχιστη. Μηδαμινή. Οφείλω να κάνω ειδική μνεία στους Δημάρχους Αμαρουσίου, Χαλανδρίου και Νέας Ιωνίας, που μαζί με το Υ.ΠΕ.ΧΩ.Δ.Ε. συμφώνησαν να μειωθεί δραστικά ο συντελεστής. 

Επίσης θα ήθελα να σας αναφέρω και άλλο ένα παράδειγμα. Η Κυψέλη...

ΝΙΚΟΛΑΟΣ ΓΚΑΤΖΗΣ: Ο Βόλος από το 1988 έχει μειώσει και συντελεστή και ύψος. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.) Εγώ σας λέω από το 1994.

Είχε ορισμένες τολμηρές πρωτοβουλίες κατά τη θητεία του και ο κ. Μάνος και ακριβώς αυτός ο λόγος ήταν μια από τις αιτίες τότε να φύγει από το Υ.ΠΕ.ΧΩ.Δ.Ε., το 1979 αν θυμάμαι καλά, διότι είχε ξεσηκωθεί θύελλα διαμαρτυριών και αντιδράσεων. Και η Παράταξη της Νέας Δημοκρατίας δεν το άντεχε και νομίζω ότι έγινε ανασχηματισμός. 'Εφυγε ο κ. Μάνος. Υποθέτω, ότι πλήρωσε την τόλμη του.

ΓΕΩΡΓΙΟΣ ΟΡΦΑΝΟΣ: Ηταν η πρώτη εφαρμογή συντελεστή στη Χώρα. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Ορφανέ, το θεωρώ πάρα πολύ θετικό, γι' αυτό και το μνημονεύω. Γιατί δεν θέλω να έχω μια διαχωριστική γραμμή, πως ό,τι κάναμε εμείς είναι καλό ή ό,τι κάνατε εσείς είναι κακό. Ορισμένα θετικά, τα οποία έχουν γίνει από τις Κυβερνήσεις σας, όπως βλέπετε, τα αναφέρω. Και στο Σύνταγμα το οποίο ψηφίσθηκε, το άρθρο 24, ήταν βασική, σημαντική καινοτομία και ο 360/76 και ο 947, όπως και αυτή η πολιτική που ακολούθησε ο κ. Μάνος.

Εδώ θα ήθελα να θυμίσω, ότι η Κυψέλη, με τον τρόπο που οικοδομήθηκε, με την αντιπαροχή, τα ύψη και τους συντελεστές, είναι από τις πιο πυκνοκατοικημένες περιοχές στον κόσμο, είναι μετά το Χονγκ Κονγκ.

ΠΡΟΕΔΡΕΥΩΝ (Παναγιώτης Σγουρίδης): Γι' αυτό κυκλοφορούν Κινέζοι!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αυτή είναι η αθλιότητα! Μπορώ να αναφέρω δεκάδες άλλα παραδείγματα. Να αναφέρω το Ηράκλειο; Να αναφέρω το κέντρο της Θεσσαλονίκης; Από πού να αρχίσω και πού να σταματήσω;

Σε όλες τις απαράδεκτες και πρωτόγνωρες καταστάσεις έχουμε χρέος να καταγράψουμε, ως υστερόγραφο μιας τρελής νεοελληνικής πραγματικότητας, τις τεράστιες ελλείψεις των πόλεων σε χώρους πρασίνου, ελεύθερους και κοινόχρηστους χώρους, την τραγική ανεπάρκεια σύγχρονων υποδομών, την άναρχη εξάπλωση και την αυθαίρετη δόμηση σε κρίσιμους περιαστικούς χώρους, σε δασικές και αναδασωτέες εκτάσεις, σε ρέματα και αιγιαλούς, σε αρχαιολογικούς χώρους, σε δημόσιες ή καταπατημένες εκτάσεις. Ακριβώς γι' αυτόν το λόγο ήμασταν, είμαστε και θα είμαστε πάρα πολύ σκληροί στην αυθαίρετη δόμηση σ' αυτούς τους σημαντικούς χώρους. Γι' αυτό χρειάζεται και προληπτική πολιτική με τον πολεοδομικό σχεδιασμό και διαδικασία κατεδάφισης. Μόνον έτσι μπορούμε να πάμε μπροστά. Γιατί μόνον έτσι μπορούν οι πολίτες να καταλάβουν, ότι η Πολιτεία αυτά που λέει, δεν τα λέει μόνον, τα πράττει.

ΒΑΣΙΛΗΣ ΚΕΔΙΚΟΓΛΟΥ: Το περίπτερο στην ...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Θα γίνει και αυτό, κύριε Κεδίκογλου. Σας έχουμε απαντήσει. Δεν είναι στην ευθύνη μας. Το ξέρετε. 'Ομως, παρά το ότι δεν είναι στην ευθύνη μας, θα υπάρξει παρέμβαση και σ' αυτό.

ΒΑΣΙΛΗΣ ΚΕΔΙΚΟΓΛΟΥ: Eυχαριστώ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.); Για να μην υπάρχουν οι αλλεπάλληλοι φαύλοι κύκλοι των αυθαίρετων γενιών.

Αυτό το στίγμα της πολεοδομικής τρέλας και καταστροφής δεν μπορεί να δικαιολογηθεί με τις επικλήσεις, είτε ιστορικών γεγονότων είτε συγκυριών, όπως η προσφυγιά, η αστυφιλία, οι πόλεμοι, ο Εμφύλιος, η υπανάπτυξη, η μετανάστευση κ.λπ. Δεν μπορεί, επαναλαμβάνω, να δικαιολογηθεί με επικλήσεις της ιδιοσυγκρασίας και του ταπεραμέντου της φυλής μας. Αυτές οι αναφορές δεν μπορεί να είναι το άλλοθι μιας πολιτείας που, στο όνομα της γρήγορης ανάπτυξης και των οικιστικών θαυμάτων, στο όνομα του πολιτικού κόστους και στο όνομα των πελατειακών και των συναλλακτικών σχέσεων, είχε αρνηθεί κάθε ευθύνη κάθε οικιστικού, πολεοδομικού και χωροταξικού σχεδιασμού και κάθε παρέμβασης.

Είναι σαφές, ότι η πολιτεία με την απουσία της, την ολιγωρία της, την ατολμία της, είναι συμμέτοχη, συνένοχη και ένοχη γι' αυτήν την αρνητική κληρονομιά τριών-τεσσάρων δεκαετιών, γι' αυτήν την αισθητική αλλοίωση, γι' αυτήν την πολεοδομική αναρχία, γι' αυτήν την οικιστική αυθαιρεσία, γι' αυτήν την κατασπατάληση και καταστροφή των φυσικών και πολιτισμικών μας χώρων.

Κυρίες και κύριοι συνάδελφοι, στο καταστροφικό αλαλούμ της περιόδου 1950-1980 μπήκε τέλος με τον οικιστικό νόμο 1337/83, με τη θεσμική κατοχύρωση του πολεοδομικού σχεδιασμού, με την προώθηση χωροταξικών σχεδίων και ζωνών οικιστικού ελέγχου και κυρίως με τη δυναμική εκείνη και προώθηση της επιχείρησης πολεοδομικής ανασυγκρότησης. Αυτή η πολύμορφη εκσυγχρονιστική και ριζοσπαστική προσπάθεια συνδέθηκε με την πρώτη κυβερνητική θητεία του ΠΑ.ΣΟ.Κ. κατά το 1981 και φέρει τη σφραγίδα, την πίστη και τη φλόγα του αείμνηστου Αντώνη Τρίτση. Αυτή η προσπάθεια είχε ως όραμα, ως σχέδιο και ως προτεραιότητα τη χωροταξική, την οικιστική και την παραγωγική ανασυγκρότηση της Χώρας.

Σήμερα, δεκατέσσερα χρόνια μετά από την ψήφιση του μεταβατικού οικιστικού νόμου 1337 και δεκατέσσερα χρόνια μετά από την έναρξη της επιχείρησης πολεοδομικής ανασυγκρότησης, έχουν αλλάξει ριζικά τα πάντα που έχουν σχέση με το παρόν και το μέλλον των πόλεων και των οικισμών. Ο απολογισμός είναι πλούσιος και θετικός και η προσπάθεια δημιουργική και αποτελεσματική. Αυτόν τον απολογισμό κανείς δεν μπορεί να τον αρνηθεί και να τον ακυρώσει με μηδενιστική κριτική και αφορισμούς.

Εμείς ως ΠΑ.ΣΟ.Κ., που έχει μία διαχρονική εξέλιξη, θα υπερασπιστούμε αυτήν τη μεγάλη τομή του 1337 και την πορεία και τη διαδρομή και την προσπάθεια που έχει γίνει με την επιχείρηση πολεοδομικής ανασυγκρότησης.

Μιας ανασυγκρότησης, που τη συνδυάζουμε την επιχείρηση χωροταξικής ανασυγκρότησης.

Σίγουρα η προσπάθεια των δεκατεσσάρων τελευταίων χρόνων πέρασε από πολλές συμπληγάδες. Σίγουρα υπήρξαν και αδυναμίες και προβλήματα και καθυστερήσεις και υπεραι-

Σελίδα 6607 

σιόδοξες προβλέψεις. Σίγουρα υπήρξαν και ορισμένες απόπειρες υπονόμευσης και θεσμικής ανατροπής της προσπάθειας αυτής στην περίοδο '90-'93 κατά τη διακυβέρνηση από τη Νέα Δημοκρατία.

Είναι ιστορική αλήθεια, ότι είχαμε κάνει αντιπαράθεση και εμείς και τα άλλα Kόμματα και οι κοινωνικοί και οι επιστημονικοί φορείς, όπως είπα και πριν, στην προσπάθεια ανατροπής της επιχείρησης πολεοδομικής ανασυγκρότησης και του ρυθμιστικού νόμου 1337 κατά την περίοδο '90-'93.

Υπάρχουν ορισμένοι αριθμοί που συμβολίζουν μία πραγματικότητα μετά το 1981, που δικαιώνουν το εγχείρημα του Αντώνη Τρίτση και των κυβερνήσεων του ΠΑ.ΣΟ.Κ. 

Σε αυτά τα δεκατέσσερα χρόνια έχουν ολοκληρωθεί περίπου τετρακόσια ενενήντα γενικά πολεοδομικά σχέδια. Σ' αυτά τα δεκατέσσερα χρόνια έχουν ενταχθεί στο σχέδιο πόλης τριακόσια πενήντα χιλιάδες στρέμματα περίπου σε πόλεις και οικισμούς, για πρώτη κατοικία και παραθεριστική κατοικία.

Είναι γνωστό, ότι για μία ολόκληρη περίοδο εξήντα χρόνων από το 1923, 1924 μέχρι το 1984, η αντίστοιχη συνεισφορά ανέρχεται περίπου σε διακόσιες πενήντα χιλιάδες στρέμματα.

Σε αυτά τα δεκατέσσερα χρόνια έχουν ολοκληρωθεί οι πράξεις εφαρμογής σε εκατόν τριάντα χιλιάδες στρέμματα εντός σχεδίου πόλεως. Αυτοί οι αριθμοί, κύριε Νάκο, είναι αριθμοί, που δεν μπορούν να αμφισβητηθούν και μπορώ να σας τους δώσω κατά νομό και κατά πόλη και σε χάρτες. Και μπορώ να σας πω τι έγινε στο Βόλο, γιατί δεν έγιναν μόνο σ' αυτήν την περιοχή που λέτε και αλλού.

ΑΘΑΝΑΣΙΟΣ ΝΑΚΟΣ: Δεν ξέρω το σπίτι μου, κύριε Υπουργέ; Δεκατέσσερα χρόνια περιμένουμε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κυρίες και κύριοι συνάδελφοι, η εφαρμογή του ν. 1337/1983 και η προώθηση της Επιχείρησης Πολεοδομικής Ανασυγκρότησης έδωσαν χειροπιαστά αποτελέσματα. Στη διάρκεια, όμως, των δεκατεσσάρων χρόνων φανερώθηκαν οι αδυναμίες, οι περιορισμοί, οι αντιστοιχίες, η αναντιστοιχίες, οι ελλείψεις και τα κενά τους, τόσο στον οικιστικό νόμο όσο και στην Επιχείρηση Πολεοδομικής Ανασυγκρότησης.

'Ετσι η αναγκαιότητα και η χρησιμότητα ενός νέου οικιστικού νόμου, πιο σύγχρονου και πιο ολοκληρωμένου, που θα ενσωμάτωνε την εμπειρία αυτή των δεκατεσσάρων χρόνων, ήταν και είναι προφανής.

Οι στόχοι και οι σχεδιασμοί μας για τη χωροταξική, την οικιστική και την περιβαλλοντική ανασυγκρότηση της Ελλάδας έχουν καταστεί επιβεβλημένοι. 

Είναι σαφές, ότι η Ελλάδα στα πλαίσια του νέου καταμερισμού της Ευρωπαϊκής 'Ενωσης χαρακτηρίζεται ως προνομιακή περιοχή, ως ζώνη του ήλιου και ως αναντικατάστατη περιοχή ιστορίας και πολιτισμού. 'Ετσι η Χώρα μας μπορεί και πρέπει να αναδειχθεί ως οικολογικό και πολιτισμικό απόθεμα της Ευρώπης. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού.)

Κύριε Πρόεδρε, θέλω κάποια ανοχή. 

Ακόμα, τα έργα πνοής, τα μεγάλα έργα υποδομής, όπως και τα έργα για την προστασία του περιβάλλοντος και για την αναβάθμιση της ποιότητας ζωής των πολιτών, όπως αυτά έχουν σχεδιαστεί και μέρα με τη μέρα γίνονται πραγματικότητα, αλλάζουν ριζικά το χάρτη της Ελλάδας και αναδεικνύουν νέους πόλους για την οικιστική και την περιφερειακή ανάπτυξη.

Ο συνδυασμός αυτών των νέων δεδομένων και των νέων τάσεων για τον πολεοδομικό και το χωροταξιακό σχεδιασμό έχει αναφορά τα συμβαίνοντα στην Ευρώπη και τα μελλούμενα στη Χώρα μας.

'Ολα αυτά έχουν αποτυπωθεί σε ορισμένες εξειδικευμένες πολιτικές ως κατευθυντήριες αρχές και έχουν ενσωματωθεί και διατυπωθεί ως προτάσεις σε ενδιαφέροντα κείμενα, όπως στο κείμενο για το πράσινο βιβλίο για το αστικό περιβάλλον, στο κείμενο σχεδιασμού και πολιτικής για την Ευρώπη του 2000 με τις προοπτικές ανάπτυξης του κοινοτικού εδάφους, στο κείμενο για την αειφόρο ανάπτυξη στην Ευρώπη και στις χώρες...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού.)

ΠΡΟΕΔΡΕΥΩΝ (Παναγιώτης Σγουρίδης): Πόσο χρόνο θέλετε, κύριε Υπουργέ;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, θέλω περίπου επτά με οκτώ λεπτά.

ΠΡΟΕΔΡΕΥΩΝ (Παναγιώτης Σγουρίδης): 'Οπως καταλαβαίνετε, θα υποστείτε και εσείς τα υπόλοιπα από τους συναδέλφους.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Πάρα πολλοί συνάδελφοι είχαν κάποια ανοχή.

ΠΡΟΕΔΡΕΥΩΝ (Παναγιώτης Σγουρίδης): Η ανοχή, όμως, των επτά-οκτώ λεπτών είναι σχεδόν δευτερολογία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αν θέλετε, κύριε Πρόεδρε, να κατέβω από το Βήμα και να το ψηφίσουμε.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, συνεχίστε για πέντε λεπτά.

ΙΩΑΝΝΗΣ ΚΑΛΑΜΑΚΙΔΗΣ: Δεν θα δευτερολογήσει ο Εισηγητής. Δίνουμε το χρόνο μας. 

ΠΡΟΕΔΡΕΥΩΝ (Παναγιώτης Σγουρίδης): Δεν θα δευτερολογήσει ο Εισηγητής.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠE.ΧΩ.Δ.Ε.): Στο κείμενο για το σχεδιασμό πολιτικής, όπως αυτό προσδιορίζεται με τις δεκατρείς χωρικές μελέτες για τις επιπτώσεις σε κάθε περιφέρεια της Ελλάδας από τα έργα και τις παρεμβάσεις του δεύτερου Κοινοτικού Πλαισίου Στήριξης, όλα αυτά τα δεδομένα δείχνουν, ότι εκτός από τα δύο μεγάλα μητροπολιτικά κέντρα την Αττική και τη Θεσσαλονίκη, είναι επιτακτική ανάγκη να αναδειχθούν με αυτονομία και αυτοτέλεια, ως ξεχωριστοί, αναβαθμισμένοι και περιφερειακοί πόλοι αναφοράς και ανάπτυξης, τα μεγάλα αστικά κέντρα των δεκατριών Περιφερειών. Μαζί με αυτά τα αστικά κέντρα θα αναδειχθούν συμπληρωματικά και αναβαθμισμένα σε σημασία και σε ρόλο τα μεσαία και μικρά αστικά κέντρα, διαμορφώνοντας έτσι συγκεκριμένα περιφερειακά και τοπικά αστικά δίκτυα.

Μαζί με αυτές τις τρεις ενότητες των αστικών κέντρων -των μητροπολιτικών, των μεγάλων περιφερειακών και των μεσαίων- είναι επιτακτική ανάγκη η κατοχύρωση και ανακυττάρωση, όπως και η αναγέννηση των οικισμών του αγροτικού χώρου για τη δημιουργία αναπτυσσόμενων λειτουργικών μονάδων, για να αναδειχθούν στον αγροτικό χώρο και σύγχρονοι οικιστικοί πόλοι, με ταυτότητα, με υποδομές, με διοικητική συγκρότηση, με οικονομική αυτοδυναμία, με ισχυρή πληθυσμιακή και δημογραφική οντότητα.

Κυρίες και κύριοι συνάδελφοι, ο νέος οικιστικός νόμος έχει τέσσερις βασικές κατευθυντήριες αρχές. Η πρώτη, συνδέεται με τη διασφάλιση της βιώσιμης ανάπτυξης των πόλεων και των οικισμών, επεκτείνοντας τον πολεοδομικό σχεδιασμό, σε συνδυασμό με τον αντίστοιχο χωροταξικό σχεδιασμό σε όλο τον αστικό, τον περιαστικό, αλλά και τον μη αστικό αγροτικό χώρο.

Με αυτήν την επέκταση και αυτόν το συνδυασμό δημιουργούνται όροι και προϋποθέσεις, ώστε να μπει τέλος στο φαύλο κύκλο της πολεοδομικής και οικιστικής αναρχίας, αυθαιρεσίας και ανομίας.

Η δεύτερη κατευθυντήρια αρχή συνδέεται με τη θεσμοθέτηση μηχανισμών και αρμοδιοτήτων για την προώθηση μέτρων, έργων και παρεμβάσεων για την ανάπλαση σημαντικών πόλων μέσα στις πόλεις, όπως τα κέντρα των πόλεων και οι υποβαθμισμένες συνοικίες.

Η τρίτη κατευθυντήρια αρχή συνδέεται με τη διασφάλιση της οικονομίας του χώρου και των επεκτάσεων των γενικών πολεοδομικών σχεδίων, δηλαδή με τη διασφάλιση συγκεκριμένων ορίων στις επεκτάσεις των γενικών πολεοδομικών σχεδίων σε πόλεις και οικισμούς.

Η τέταρτη κατευθυντήρια αρχή συνδέεται με την καθιέρωση του δημοκρατικού πολεοδομικού σχεδιασμού, για την κατοχύρωση αποκεντρωμένων θεσμών στο επίπεδο της περιφέρειας του νομού και της πόλης με κυρίαρχη την παρουσία της Τοπικής Αυτοδιοίκησης πρώτου και δεύτερου βαθμού.

Σελίδα 6608 

Αυτές οι τέσσερες αρχές καθορίζουνκαι συμπυκνώνουν τις σύγχρονες επιλογές, τις ριζοσπαστικές λύσεις και τους νέους καινοτομικούς θεσμούς, που καθιερώνει ο οικιστικός νόμος. Ο νέος οικιστικός νόμος καθιερώνει τα διευρυμένα γενικά πολεοδομικά σχέδια. Αυτά τα σχέδια θα ρυθμίζουν πολεοδομικά, με ενότητα και με συνοχή, αναπτυξιακά και περιβαλλοντικά κριτήρια για τον αστικό και περιαστικό χώρο. 'Ετσι, κάθε πόλη αποκτά ενιαίο στρατηγικό επιτελικό σχέδιο για την οργάνωση και ρύθμιση του χώρου της, μέσα από τη συνολική και συστηματική μελέτη των αναγκών της. Αυτή η ενιαία αντιμετώπιση του αστικού και περιαστικού χώρου διαμορφώνει προϋποθέσεις, για να καθορίζονται και να ρυθμίζονται οι χρήσεις γης, οι όροι και οι περιορισμοί δόμησης σε έναν ευρύτερο ζωτικό χώρο των πόλεων, με οριοθέτηση και συσχέτιση του αστικού και περιαστικού χώρου της κάθε πόλης.

Μέχρι τώρα το γενικό πολεοδομικό σχέδιο αντιμετωπίζει μόνο τον αστικό χώρο, ενώ η οργάνωση και προστασία του περιαστικού χώρου μπορούσε να αντιμετωπισθεί με ζώνες οικιστικού ελέγχου, χωρίς αυτές να είναι αποτελεσματικές, χωρίς αυτές να καλύπτουν όλα τα αστικά κέντρα.

Ο νέος οικιστικός νόμος καθιερώνει το ρυθμιστικό σχέδιο και το πρόγραμμα προστασίας του περιβάλλοντος για όλα τα πολεοδομικά συγκροτήματα της Πάτρας, του Hρακλείου, της Λάρισας, του Βόλου, των Ιωαννίνων, της Καβάλας. Είναι ηλίου φαεινότερον, ότι εκτός από τα δύο μητροπολιτικά κέντρα, σύμφωνα με τους ρυθμούς ανάπτυξης και ανασυγκρότησης του ελλαδικού κέντρου, αναδύονται μεγάλα περιφερειακά κέντρα μαζί με τις ευρύτερες περιοχές τους. Αυτά τα κέντρα αποκτούν νευραλγικό ρόλο και κατοχυρώνονται ως κέντρα με διεθνή, ευρωπαϊκή, βαλκανική και μεσογειακή διαπεριφερειακή ή ειδική σημασία. Η ανάδειξη και η κατοχύρωσή τους προκύπτει από τις ραγδαίες αλλαγές που επιφέρουν τα διευρωπαϊκά δίκτυα της Εγνατίας, του οδικού άξονα Πατρών-Αθηνών-Θεσσαλονίκης-Ευζώνων, η ζεύξη Ρίου-Αντιρρίου, οι βαλκανικοί οδικοί άξονες, τα μεγάλα λιμάνια, όπως και η κατάταξη των ευρωπαϊκών, βαλκανικών και μεσογειακών αστικών κέντρων σε δίκτυα πόλεων.

'Εκανε μια πολύ σωστή επισήμανση ο κ. Κεδίκογλου, ότι, πέρα από το ΠΑΘΕ που μπορεί να δημιουργήσει αυτό το λεγόμενο "S" από την Πάτρα μέχρι τη Θεσσαλονίκη -δηλαδή αυτό το σχέδιο που υπήρχε παλαιότερα και έχει κατατεθεί ως σχέδιο για την ανάπτυξη της Ελλάδας από την πόλη στην οικουμενόπολη- χρειάζονται ως αντιστάθμισμα τα οριζόντια δίκτυα από το Αντίρριο προς τη Λαμία και τη Χαλκίδα και η σύνδεση της Εγνατίας με την Καρδίτσα, τα Τρίκαλα, τη Λάρισα και το Βόλο. Αυτά τα μελετούμε και τα προωθούμε κατά απόλυτη προτεραιότητα και θεωρούμε, ότι είναι αναγκαίο να τα συνδυάσουμε και με πόρους.

ΒΑΣΙΛΗΣ ΚΕΔΙΚΟΓΛΟΥ: Λάβετε μέτρα εσείς, γιατί δεν θα είναι αναστρέψιμη η πορεία αύριο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Και τα έχουμε εντάξει και αυτά ως παρακλάδια διευρωπαϊκών δικτύων και έχουν γίνει αποδεκτά και από την Κοινότητα. Το λέω αυτό, γιατί ήταν πάρα πολύ σημαντική η επισήμανσή σας.

Ο νέος οικιστικός νόμος καθιερώνει τα σχέδια χωροταξικής και οικιστικής οργάνωσης της ανοικτής πόλης, τα λεγόμενα ΣΧΟΟΑΠ, ως επιτελικά σχέδια χωρικής οργάνωσης και συγκρότησης για κάθε υπάρχουσα, ή εν δυνάμει ή υπό διαμόρφωση ενότητα, ομάδα κοινοτήτων και οικισμών του μη αστικού χώρου. Μέχρι τώρα έχει γίνει εκτεταμένη αναφορά για τις γεωγραφικές ενότητες παλιά, και για τα συμβούλια περιοχής πιο πρόσφατα, ως προσπάθεια συγκρότησης του αγροτικού χώρου.

Πιστεύουμε ότι έχει έρθει η στιγμή να γίνει το μεγάλο άλμα της συνένωσης και της ενοποίησης των δώδεκα χιλιάδων κοινοτήτων και οικισμών της Χώρας μας, έτσι ώστε να αναδειχθούν οι νέοι δήμοι της Χώρας μας. Αυτό το πρόγραμμα της συνένωσης μπορεί να αναγεννήσει και πληθυσμιακά και δημογραφικά και αναπτυξιακά την Περιφέρεια και την ύπαιθρο.

Το πρόγραμμα "Ιωάννης Καποδίστριας", το οποίο έχει επεξεργαστεί και προωθεί το Υπουργείο Εσωτερικών σε συνεργασία με το Υ.ΠΕ.ΧΩ.Δ.Ε., αποτελεί την εγγύηση για την ανακυττάρωση της πρωτοβάθμιας Τοπικής Αυτοδιοίκησης στην ύπαιθρο που μπορεί να εγγυηθεί και την τοπική ανάπτυξη.

Τα ΣΧΟΟΑΠ αυτούς τους στόχους εξυπηρετούν. Προωθούν τους στόχους του προγράμματος "Ιωάννης Καποδίστριας". Το λέω αυτό με ιδιαίτερη έμφαση, γιατί ορισμένοι συνάδελφοι διετύπωσαν ορισμένα ερωτηματικά.

Το νέο οικιστικό νομοσχέδιο καθιερώνει για πρώτη φορά, οι δήμοι να έχουν τη δυνατότητα να προωθούν με ξεχωριστούς θεσμούς την ανάπλαση, την αναβάθμιση ορισμένων περιοχών εντός σχεδίου. Αυτή η δυνατότητα θα έχει ως αποτέλεσμα σε κάθε πόλη να αναδεικνύονται οικιστικά σύνολα με ξεχωριστή φυσιογνωμία και ενδιαφέρουσα ταυτότητα σε ισχυρούς πόλους μέσα στην ίδια την πόλη. Επίσης έχει ως αποτέλεσμα να γίνονται εκτεταμένες παρεμβάσεις σε υποβαθμισμένες περιοχές, έτσι ώστε να μη μετατρέπονται αυτές οι περιοχές σε ιδιόμορφα γκέτο, και να αποκαθίσταται μέσα στις πόλεις μια ισορροπία διασφαλίζοντας την απαραίτητη κοινωνική και περιβαλλοντική συνοχή σε όλες τις συνοικίες και σε όλες τις περιοχές των μεγάλων πόλεων. Αυτό το θεσμικό πλαίσιο των αναπλάσεων έλειπε ως πολεοδομικό εργαλείο από τους δήμους.

Πιστεύουμε ότι θα έχει σημαντικές επιπτώσεις, γιατί τα οικιστικά κέντρα θα ανακαλύψουν τη χαμένη ταυτότητά τους και τη λύση των προβλημάτων τους και δεν θα τη συσχετίζουν με τη διαρκή επέκτασή τους στον περιαστικό χώρο. 'Εχει πολύ μεγάλη σημασία η αντιστροφή αυτών των δεδομένων. Αντί να προεκτείνονται, να ανακαλύπτουν τα κέντρα των πόλεων ή τις υποβαθμισμένες περιοχές και να γίνονται σημαντικές παρεμβάσεις.

Το νέο οικιστικό νομοσχέδιο καθιερώνει την ουσιαστική αποκέντρωση αρμοδιοτήτων ευθυνών και πόρων για τη διαχείριση και την υλοποίηση του πολεοδομικού σχεδιασμού, δίνοντας έμφαση στο ρόλο, τόσο της περιφέρειας όσο κυρίως στο ρόλο της Νομαρχιακής και Τοπικής Αυτοδιοίκησης.

Εδώ θα ήθελα να πω, ότι δεν δίδουμε αρμοδιότητες, που μπορούν να αναδείξουν τη Νομαρχιακή ή την Τοπική Αυτοδιοίηση ως κράτος εν κράτει. Μπορούν να έχουν αρμοδιότητες, να έχουν εξουσίες μέσα σε συγκεκριμένο πλαίσιο.

Ο νέος οικιστικός νόμος, αυτός που θα ψηφιστεί από τη Βουλή, δεν ξεκινάει από το μηδέν, όπως ξεκινούσε ο ν.1337. 'Εχει την τύχη να συνδέσει άρρηκτα την εφαρμογή του με τους εντατικούς ρυθμούς ολοκλήρωσης της επιχείρησης πολεοδομικής ανασυγκρότησης. Είναι γνωστό, ότι η επιχείρηση πολεοδομικής ανασυγκρότησης, αν αθροίσουμε όλες τις μελέτες, περιλαμβάνει εξακόσιες χιλιάδες στρέμματα πολεοδομημένης γης σε όλη τη Χώρα για να καλυφθούν οι οικιστικές ανάγκες και οι επιθυμίες των πολιτών, τόσο για την πρώτη όσο και για τη δεύτερη κατοικία.

Με την ολοκλήρωση της επιχείρησης της πολεοδομικής ανασυγκρότησης και με οριοθέτηση της πολεοδομημένης γης έχουμε εξακόσιες χιλιάδες στρέμματα. 'Ολοι οι 'Ελληνες ξέρουν πια τους κανόνες της οικιστικής ανάπτυξης. 'Ολοι ξέρουν πια πού, πώς και πότε μπορούν να οικοδομήσουν και να καλύψουν τις οικιστικές ανάγκες, με ποιες εισφορές σε γη και σε χρήμα.

Αγαπητοί συνάδελφοι, το νομοσχέδιο αυτό είναι μία πρόκληση για όλους, για να αποκτήσει η Ελλάδα, μέσα από διορθωτικές παρεμβάσεις, πόλεις με ανθρώπινο πρόσωπο. Είναι χρέος όλων μας να αρνηθούμε μία αρνητική κληρονομιά, που καταδίκασε πόλεις με σπάνιο φυσικό και πολιτισμικό πλούτο, να μετεξελιχθούν σε γκρίζες πόλεις.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

'Εχουμε χρέος όλοι μας, αυτήν την πολιτική να την αντιστρέψουμε, να δούμε το μέλλον, να πάμε μπροστά.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, πρέπει να τελειώσετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Τελειώνω, κύριε Πρόεδρε, απλώς με μία υπόμνηση. 'Οτι πέρα από το χωροταξικό και πολεοδομικό συνδυασμό, που προω-

Σελίδα 6609 

θούμε, πέρα από το νέο οικιστικό νόμο, θα ήθελα να σας πω, ότι υπάρχει ένα τεράστιο πρόγραμμα υποδομών. Πάρα πολλές μεγάλες πόλεις ενισχύονται με δίκτυα ύδρευσης, με ένα χρονικό ορίζοντα, για να καλύπτουν τις ανάγκες τους μέχρι το 2030. Αναφέρομαι και στην Αττική και στη Θεσσαλονίκη και στην Πάτρα, σε πάρα πολλές πόλεις.

Επίσης, παρα πολλά αστικά κέντρα και πολλοί οικισμοί αποκτούν δίκτυα αποχέτευσης και βιολογικούς καθαρισμούς. Αυτά τα σύγχρονα δίκτυα αναφέρονται σε εκατοντάδες πόλεις και οικισμούς.

Επίσης, σε εκατοντάδες πόλεις και οικισμούς γίνονται έργα αντιπλημμυρικής προστασίας. 'Οπως επίσης προωθούνται δράσεις για την εναλλακτική διαχείριση των απορριμμάτων.

Ακόμη, τα έργα των μεγάλων αναπλάσεων και της ανάδειξης της ταυτότητας και της φυσιογνωμίας των εκατοντάδων πόλεων και οικισμών, είναι περίπου διακόσια πενήντα δισεκατομμύρια μέχρι το 2000, που κατανέμονται σε πόλεις και σε οικισμούς, με έμφαση την Αττική με εκατό δισεκατομμύρια και τη Θεσσαλονίκη με ογδόντα δισεκατομμμύρια.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ....

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Τελειώσατε, γιατί κάποια στιγμή και το Προεδρείο πρέπει να έχει θέση στη διεύθυνση της συζητήσεως.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): 'Εχετε δίκιο, κύριε Πρόεδρε. Ευχαριστώ για την ανοχή. Απλώς τελειώνω, με μία φράση.

ΠΡΟΕΔΡΕΥΩΝ (Παναγιώτης Σγουρίδης): Το "ευχαριστώ" είναι το πρόσχημα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αυτές οι αναφορές που έκανα για την Επιχείρηση Πολεοδομικής Ανασυγκρότησης, όλες αυτές οι αναφορές που έκανα για τις τομές και τις καινοτομίες που επιφέρει το νέο οικιστικό νομοσχέδιο, είναι αλληλένδετες με έργα και παρεμβάσεις, που αντιστοιχούν σε συγκεκριμένα κομμάτια ενός μεγάλου παζλ, ενός παζλ, που απεικονίζει το πρόσωπο μίας Ελλάδας του 2000, μίας σύγχρονης και ισχυρής Ελλάδας, που στηρίζει τη βιώσιμη ανάπτυξή της στο σεβασμό στον άνθρωπο,στον πολιτισμό και στη φύση. Σας ευχαριστώ.

Σας ευχαριστώ, κύριε Πρόεδρε, για την ανοχή σας.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο.

ΒΑΣΙΛΗΣ ΚΕΔΙΚΟΓΛΟΥ: 'Οχι, κύριε Πρόεδρε, το παρακάναμε. Διαμαρτύρομαι στο Προεδρείο για σας, κύριε Σιούφα. Δεν είναι κατάσταση.

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, δεν θέλω να θεωρήσετε πρωτοτυπία την παρέμβαση, την οποία θα κάνω.

ΒΑΣΙΛΗΣ ΚΕΔΙΚΟΓΛΟΥ: "Τρεις μέρες", σημαίνει τρεις μέρες, που λήγουν στις δώδεκα μετά μεσημβρίας.

ΚΥΡΙΑΚΟΣ ΣΠΥΡΙΟΥΝΗΣ: Στις τέσσερις θα φύγουμε από εδώ. Θα δευτερολογήσουμε, θα τριτολογήσουμε . Ισχύει το ίδιο για όλους.

ΔΗΜΗΤΡΙΟΣ ΣΙΟΥΦΑΣ: Κύριε Κεδίκογλου, αν έχετε την καλοσύνη, μη φεύγετε.

ΒΑΣΙΛΗΣ ΚΕΔΙΚΟΓΛΟΥ: Για σας θα μείνω.

ΔΗΜΗΤΡΙΟΣ ΣΙΟΥΦΑΣ: Τρία πράγματα. Το πρώτο: Εντονότατη διαμαρτυρία προς το Προεδρείο, όχι για την ευνοϊκή μεταχείριση προς τον αξιότιμο κύριο Υπουργό, που παραβίασε κατά δεκατρία ολόκληρα λεπτά το χρόνο που είχε στη διάθεσή του, αλλά και καταγγελία προς την Κυβέρνηση, σε σας κύριε Υπουργέ , που φέρνετε ένα νομοθέτημα, με το οποίο θέλετε να συνδέσετε ιστορικά το όνομά σας και το Υπουργείο σας με μεγάλη παρέμβαση, οικιστική και χωροταξική.

Κατεβήκατε από το Βήμα, αφού μιλήσατε με ρυθμό πολυβόλου, αναγιγνώσκοντας την ομιλία σας και στερώντας και από τον εαυτό σας και από την Κυβέρνηση τη δυνατότητα να ενημερώσετε τον Ελληνικό Λαό και να επενδύσει πολιτικά. Είσθε ευχαριστημένος απ'αυτό; Προφανώς όχι. Και το λέω σε έναν άνθρωπο, που τον τιμώ ιδιαίτερα και αναγνωρίζω και τις επικοινωνιακές δυνατότητες, αλλά και σκέψη και φαντασία, την οποία έχει, που οι εξετάσεις, τις οποίες δίνει εδώ σήμερα, είναι οι χειρότερες δυνατές.

Γιατί το λέω αυτό, κύριε Λαλιώτη; Εσείς, πρώτος θα έπρεπε να είχατε αντιδράσει, διότι ο τρόπος με τον οποίο το Προεδρείο μεθοδεύει τη συζήτηση με αυτόν τον καταναγκασμό, να συζητάμε μόνο για τη συζήτηση, έχει πλέον πάρει εκρηκτικές διαστάσεις. Θα έπρεπε εσείς, ως Κυβέρνηση, να έχετε την άνεση του χρόνου σ'αυτό το νομοθέτημα, για να ενημερώσετε την Εθνική Αντιπροσωπεία, ώστε πραγματικά η ψήφιση αυτού του νομοσχεδίου να δείξει στον Ελληνικό Λαό, ότι υπάρχει δημιουργική εργασία στο Κοινοβούλιο, αλλά και συμβολή των Κομμάτων της Αντιπολίτευσης και ιδιαίτερα της Αξιωματικής Αντιπολίτευσης, για την οποία ομιλώ. Αυτό το πράγμα δεν υπήρξε.

Σκεφθήκαμε με τους συναδέλφους μας αν θα έπρεπε να πάρουμε μέρος στη συζήτηση, παριστάμενοι στην Αίθουσα σιωπηλοί. Θα ήταν μία στάση έντονης διαμαρτυρίας. Δεν προσχωρήσαμε σ' αυτήν την άποψη, γιατί εκτιμήσαμε, ότι ενδεχομένως να θεωρούσατε, ότι είναι ακραία αντίδραση απέναντι στο πρόσωπό σας και στο νομοθέτημα που φέρνετε για συζήτηση.

Είπαμε στην αρχή της συζήτησης να διαμαρτυρηθούμε προς τον Πρόεδρο του Σώματος. Πιστεύω, όμως, ότι και αυτή η παρέμβασή μας και αποτέλεσμα δεν θα είχε, αλλά και ενδεχομένως ο Πρόεδρος του Σώματος να το θεωρούσε ότι γίνεται από κεκτημένη ταχύτητα από την Αξιωματική Αντιπολίτευση, για να δημιουργήσει ζητήματα.

Κυρίες και κύριοι συνάδελφοι, ο ομιλών για λογαριασμό της Αξιωματικής Αντιπολίτευσης δεν θα απαντήσει στον Υπουργό σεβόμενος τον εαυτό του, το Κόμμα του, τους συναδέλφους Βουλευτές, για την ακραία και ίσως μοναδική περίπτωση το Ελληνικό Κοινοβούλιο να νομοθετεί με αυτόν τον τρόπο. 

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ποιος εκ των κυρίων συναδέλφων θέλει να δευτερολογήσει;

Ο κ. Ορφανός ζητά το λόγο.

Ορίστε, κύριε Ορφανέ, έχετε το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, ρώτησα ποιΟς από τους συναδέλφους θέλει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, έθεσε ένα θέμα ο κύριος Κοινοβουλευτικός Εκπρόσωπος της Νέας Δημοκρατίας.

ΠΡΟΕΔΡΕΥΩΝ (Παναγιώτης Σγουρίδης): Το θέμα το έθεσε και προς το Προεδρείο. Δεν σας δίνω το λόγο, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Το έθεσε και προς την Κυβέρνηση.

ΠΡΟΕΔΡΕΥΩΝ (Παναγιώτης Σγουρίδης): 'Εδωσα το λόγο στον κ. Ορφανό.

Ορίστε, κύριε Ορφανέ.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, ο κύριος Υπουργός στην ομιλία του δεν απήντησε σε κανένα από τα ερωτήματα, τα οποία του έθεσα στην πρωτολογία μου. 

Τώρα θα ήθελα κάποια στοιχεία, τα οποία με προβληματίζουν ιδιαίτερα. Αναφέρθηκα στο δικαίωμα προτίμησης. Εδώ θα το εξειδικεύσω λίγο. Λέει ότι αυτό το δικαίωμα προτίμησης στους χώρους αναπλάσεως ασκείται έως την ολοκλήρωση του προγράμματος ανάπλασης και το πολύ εντός δεκαετίας.'Ολοι ξέρουμε, ότι μία περιοχή αναπλάσεως δεν τελειώνει αμέσως, ώστε να πούμε, ότι συγχρόνως λειτουργεί παντού. Κάποιο κομμάτι δίνεται σε χρήση, μπορεί κάποιος ιδιοκτήτης εκεί να ανοίξει κάποιο κατάστημα, το οποίο να δουλεύει και να έρθει μετά ο φορέας και να του πει, ότι, ξέρεις αυτό το κατάστημα μου αρέσει, θα το εξαγοράσω. Αυτό είναι ένα στοιχείο και θα ήθελα σ'αυτό μία απάντηση.

Στη συνέχεια, στην παράγραφο 3 του άρθρου 12, μιλά για αύξηση του συντελεστή δομήσεως και σε ακίνητα εκτός αναπλάσεως στα όρια του ιδίου Οργανισμού Τοπικής Αυτό-

Σελίδα 6610 

διοίκησης, για την εξασφάλιση κοινοχρήστων χώρων και χώρων κοινωφελών εγκαταστάσεων που προβλέπονται στη μελέτη και δεν αποζημιώνονται οι ιδιοκτήτες. Το βασικό ερώτημα είναι, ότι πρώτον, κατ'αυτόν τον τρόπο έχουμε μία επιβάρυνση των ποιοτικών όρων στην περιοχή όπου αυξάνεται ο συντελεστής δομήσεως και δεύτερον, δημιουργούνται ερωτήματα ως προς τον τρόπο επιλογής των ακινήτων εφαρμογής των αυξημένων συντελεστών δομήσεως. Τρίτον, πώς θα το ξεπεράσουμε...

ΑΛΕΞΑΝΔΡΟΣ ΒΟΥΛΓΑΡΗΣ: Αυτά στη συζήτηση στα άρθρα.

ΓΕΩΡΓΙΟΣ ΟΡΦΑΝΟΣ: Είναι επί της ουσίας της αναπλάσεως. Δεν είναι στα άρθρα, είναι επί της αρχής, γιατί χρησιμοποιείτε μία αρχή επί της οποίας θα κάνετε ανάπλαση. Αν αυτό δεν ισχύει, δεν υπάρχει το άρθρο.

Κατ' αυτόν τον τρόπο έχουμε μία ποιοτική αύξηση στην περιοχή αναπλάσεως και μία ποιοτική επιβάρυνση στην περιοχή που μεταφέρεται ο συντελεστής δόμησης, αν καταφέρουμε να ξεπεράσουμε τη δυνατότητα μεταφοράς συντελεστή.

Αναφέρεται ότι θα ιδρυθούν Οργανισμοί, ανάλογα με τον Οργανισμό Ρυθμιστικού της Θεσσαλονίκης και των Αθηνών. Θα σας πω ένα απλο παράδειγμα, για να δείτε τις δυσλειτουργίες. Ο Οργανισμός Ρυθμιστικού της Θεσσαλονίκης είχε υποχρέωση να αποφαίνεται σε όποιες τροποποιήσεις γίνονται επί του οδικού βασικού δικτύου της Θεσσαλονίκης. Απεφάνθη σε δύο-τρεις υποθέσεις και αναγκάστηκε το Υπουργείο να επαναφέρει αυτήν την αρμοδιότητα στο Συμβούλιο Χωροταξίας του Νομού Θεσσαλονίκης, επειδή ο Οργανισμός Ρυθμιστικού δεν λειτουργούσε, και το λέω για να μη θεωρήσουμε ότι κάνουμε ένα 'Οργανο, το οποίο θα έπρεπε να έχει τη γενική άποψη επί των συμβαινόντων στο νομό, αλλά στην ουσία φαίνεται, ότι κάνουμε ακόμα ένα δυσκίνητο εργαλείο.

Πρέπει να υπενθυμίσω, ότι για πρώτη φορά το 1979 είχαμε ονομαστική εφαρμογή συντελεστών δομήσεως, όπως είπα επί Υπουργείας του κ. Μάνου, τα διατάγματα για στάθμευση 960/79 και 1221/81, το ν. 651/77, ο οποίος δεν επέτρεπε μεταβιβάσεις χωρίς υπογραφές μηχανικών και πιστεύω, ότι η όλη διαδικασία των επεκτάσεων είχε μία αρνητική παρουσία στις επεκτάσεις δεύτερης κατοικίας. Πρέπει να σας θυμίσω, ότι η Καλλικράτεια της Χαλκιδικής, εδώ και τέσσερα χρόνια, περιμένει αλλά δεν προχωράει. Να δούμε πότε θα τελειώσει αυτή η επέκταση.

Αναφέρεται ότι όπου εγκρίνουμε γενικά πολεοδομικά σχέδια, εκεί εφαρμόζουμε το μέσο συντελεστή μέχρι εφαρμογής του ολοκληρωμένου προγράμματος. Θεωρώ ότι, όταν χρησιμοποιήσεις το μέσο συντελεστή και υπάρχουν και άλλοι που είναι μικρότεροι, τότε η περιοχή εφαρμόζει μικρότερο μέσο συντελεστή από αυτόν που έχει καθορισθεί από το γενικό πολεοδομικό σχέδιο.

Κλείνοντας θέλω να πω, ότι τα εκατόν τριάντα χιλιάδες στρέμματα των πράξεων εφαρμογής, στο σύνολο των τριακοσίων πενήντα χιλιάδων, είναι ένα 35% του συνόλου των γενικών πολεοδομικών σχεδίων, που έχουν εγκριθεί -ο πραγματικός αριθμός είναι πολύ μικρότερος, αριθμητικά και απόλυτα- και βέβαια υπάρχει ένα ερώτημα, σε τι ποσοστό έχουν εγκριθεί γενικά πολεοδομικά σχέδια επί του συνόλου του αρχικού σχεδιασμού. Πιστεύω ότι είναι πολύ μικρό το ποσοστό και αν τελικά αθροίσουμε, δεν θα ξεπεράσουμε το σύνολο της εργασίας, το 30% αυτού που αρχικά είχε σχεδιασθεί να τελειώσει σε δύο χρόνια.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης.

ΚΥΡΙΑΚΟΣ ΣΠΥΡΙΟΥΝΗΣ: Παραιτούμαι.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, γι' αυτά που είπε ο κ. Ορφανός, θα απαντήσω στις αναφορές, που θα κάνω στη συζήτηση των άρθρων. Επίσης κάποιες επισημάνσεις που έκαναν οι αξιότιμοι συνάδελφοι και ο κύριος Νάκος, ήταν ειδικές αναφορές στα άρθρα.

Σήμερα συζητάμε επί της αρχής και μείναμε στις γενικές προσεγγίσεις για το νομοσχέδιο. Θέλω να κάνω μία σημείωση σ' αυτά που είπε ο κ. Σιούφας.

Αγαπητέ, κύριε Σιούφα, ήσασταν, νομίζω, από την αρχή, αλλά κάποια στιγμή βγήκατε λόγω άλλων κοινοβουλευτικών υποχρεώσεών σας. Υπήρξε μία ανοχή στο χρόνο σε όλους τους ομιλητές και κυρίως στους ομιλητές της Αξιωματικης Αντιπολίτευσης, αλλά και στους άλλους Εισηγητές. Εγώ δεν μίλησα δεκαεπτά λεπτά παραπάνω, μίλησα μόνο οκτώ λεπτά επιπλέον.

ΕΝΑΣ ΒΟΥΛΕΥΤΗΣ: Μιλήσατε σαράντα τρία λεπτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Δεν μίλησα, λοιπόν, σαράντα τρία λεπτά παραπάνω. Επίσης πρέπει να πω, ότι η κα Παπαδημητρίου μίλησε είκοσι πέντε λεπτά.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, μιλούσατε μία σχεδόν ώρα. Δεν έβαλα αυτό το θέμα. Αν αντιληφθήκατε αυτό, ότι διαμαρτυρήθηκα, γιατί σας έδωσε προνομιακά χρόνο, αντιληφθήκατε λάθος. 'Ηθελα να επισημάνω, ότι παρ' ό,τι χρησιμοποιήσατε σαράντα τρία λεπτά, τοποθετηθήκατε με ρυθμούς πολυβόλου, στερήσατε το χρόνο από τον Εισηγητή σας, για να μη δευτερολογήσει και είπα, ότι αυτά τα πράγματα δεν είναι σοβαρά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.):Κύριε Πρόεδρε, όπως καλά γνωρίζει ο κ. Σιούφας, αυτό το νομοσχέδιο είναι ένας θεσμικός νόμος για την οικιστική ανασυγκρότηση. Είναι ένας βασικός νόμος. Γι' αυτό υπήρξε απεριόριστος χρόνος πολλές συνεδριάσεις στην Κοινοβουλευτική Επιτροπή -αυτό μπορούν να το ομολογήσουν οι συνάδελφοι- και είχαν τη δυνατότητα να τοποθετηθούν, όπως και εμείς να απαντήσουμε.

Τώρα τίθεται ένα ερώτημα, πώς οργανώνεται η κοινοβουλευτική διαδικασία και η συζήτηση των βασικών νομοσχεδίων. Αυτό οπωσδήποτε έχει ως πλαίσιο αναφοράς τον Κανονισμό της Βουλής. Αυτό είχε αποφασίσει στη συνεδρίασή της η Διάσκεψη των Προέδρων και αυτό ακολουθούμε. Δεν είναι κάτι που είναι διαφορετικό και καινοφανές.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, το χρόνο τον προσδιορίζει ο Πρόεδρος του Σώματος σε συνεργασία με την Κυβέρνηση. Η απόφαση για τρεις συνεδριάσεις ελήφθη κατά πλειοψηφία με την κυβερνητική Πλειοψηφία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Σιούφα, ο Πρόεδρος της Βουλής γνωρίζει, ότι υπάρχουν πάρα πολλά νομοσχέδια που πρέπει να ψηφιστούν και το κάθε νομοσχέδιο αντιστοιχεί σε σημαντικές κοινωνικές ή οικονομικές ανάγκες. Ακριβώς γι' αυτόν το λόγο χρειάζεται ένας ρυθμός στην κοινοβουλευτική διαδικασία και στην παραγωγή του νομοθετικού έργου. Ακριβώς γι'αυτόν το λόγο, για την οικονομία της κοινοβουλευτικής διαδικασίας το Προεδρείο πάντα μαζί με τον Πρόεδρο της Βουλής και με την Κυβέρνηση αποφασίζουν. Βεβαίως σ'αυτή τη διαδικασία μπορεί να υπάρχουν και διαφορετικές απόψεις. Θέλετε να σας θυμίσω στην περίοδο '90-'93 πώς νομοθετούσε η Βουλή; Δεν θα ήθελα να κάνω τέτοια αναφορά.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, ατυχήσατε σ'αυτά που είπατε. Γιατί οι τελευταίες τροποποιήσεις του Κανονισμού, ουσιαστικά έχουν οδηγήσει όλα τα νομοθετήματα να ψηφίζονται ως κατεπείγοντα. Θέλετε να κάνουμε τη σύγκριση; Θα είναι εις βάρος της νομοθετικής εργασίας των τριάμισι τελευταίων ετών, χωρίς καμία συζήτηση.

Αλλά εγώ δεν το έβαλα σ'αυτή τη θέση ούτε από αντιπολιτευτική διάθεση, αλλά και από την ουσία του πράγματος και από την τοποθέτηση, την οποία κάνατε. Θεσμικό νομοθέτημα τέτοιας σημασίας και μου απαντάτε ότι συζητήθηκε στη Διαρκή Επιτροπή. Νομοθετούν οι τριακόσιοι. Δεν νομοθετούν οι πενήντα.

Και τρίτον και ιδιαίτερα σημαντικό, δεν έχετε, πιστεύω, άλλη φορά μέσα στην Εθνική Αντιπροσωπεία ως προηγούμενο, να επικαλεσθείτε ότι συμβαίνει αυτό. Πρώτον, παραβίαση του Κανονισμού. Ο Κανονισμός λέει, σε εξαιρετικές περιπτώσεις μετά τη δωδεκάτη νυκτερινή προχωράει η συζήτηση. Ποια

Σελίδα 6611 

είναι η εξαιρετική περίπτωση για απόψε και σχεδόν όλον τον τελευταίο καιρό;

ΝΙΚΟΛΑΟΣ ΓΚΑΤΖΗΣ: 'Εχει γίνει καθεστώς.

ΔΗΜΗΤΡΙΟΣ ΣΙΟΥΦΑΣ: Και απευθύνομαι προς εσάς, να το μεταφέρετε και στον Πρωθυπουργό, ώστε να επέλθει μια συνεννόηση. Δεν αποδίδω καμία ευθύνη στον Πρόεδρο του Σώματος ή πρόθεση, αλλά η πίεση που προφανώς αισθάνεται από την Κυβέρνηση -το είπατε άλλωστε και σεις- για τις νομοθετικές προτεραιότητες, που υπάρχουν -προσπαθεί να συμβιβάσει τα διεστώτα, αλλά αυτά δεν συμβιβάζονται- υποβαθμίζει τον τρόπο με τον οποίο νομοθετούμε και δημιουργούνται ζητήματα.

ΚΥΡΙΑΚΟΣ ΣΠΥΡΙΟΥΝΗΣ:Και όσοι είμαστε κάθε μέρα εδώ δεν μπορούμε να παρακολουθήσουμε. Συνέχεια, δύο η ώρα, μία η ώρα, μεταμεσονυκτίως.

ΔΗΜΗΤΡΙΟΣ ΣΙΟΥΦΑΣ: Δεν πήρα το λόγο στην αρχή της συνεδρίασης, διότι δεν ήθελα ο Πρόεδρος του Σώματος να πει, ότι δημιουργώ ζητήματα για να επενδύσω αντιπολιτευτικά. Σας το εξομολογούμαι εκ βαθέων. Για ένα τόσο πολύ σημαντικό νομοθέτημα, δεν θα πάρει θέση ο Κοινοβουλευτικός Εκπρόσωπος της Νέας Δημοκρατίας. Αν αυτό το πράγμα νομίζετε ότι περιποιεί τιμή στη νομοθετική εργασία και στο νομοθέτημα το θεσμικό, όπως λέτε εσείς, και σας ικανοποιεί, προχωρήστε το κατ' αυτόν τον τρόπο.

ΠΡΟΕΔΡΕΥΩΝ (Παναγιώτης Σγουρίδης): Το Προεδρείο, για ό,τι το αφορά, δεν απαντά.

Κηρύσσεται περαιωμένη η συζήτηση επί της αρχής του νομοσχεδίου.

Ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο αρμοδιότητας ΥΠ.ΧΩ.Δ.Ε. "Βιώσιμη οικιστική ανάπτυξη των πόλεων και οικισμών της Χώρας και άλλες διατάξεις" έγινε δεκτό επί της αρχής κατά πλειοψηφία.

Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 00.55' λύεται η συνεδρίαση για σήμερα ημέρα Τετάρτη 21.5.1997 και ώρα 18.00' με αντικείμενο Εργασιών του Σώματος Κοινοβουλευτικό 'Ελεγχο, συζήτηση Επικαίρων Ερωτήσεων και στη συνέχεια Νομοθετική Εργασία, συνέχιση της συζήτησης επί των άρθρων και του συνόλου του σχεδίου νόμου "Βιώσιμη οικιστική ανάπτυξη των πόλεων και οικισμών της Χώρας και άλλες διατάξεις", σύμφωνα με την Ημερήσια Διάταξη.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 6612 
