



Σελίδα 3217 
 
Π Ρ Α Κ Τ Ι Κ Α    Β Ο Υ Λ Η Σ
 
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ Ν'
Τρίτη 16 Δεκεμβρίου 1997 (ΠΡΩΪΝΗ)
 
Αθήνα, σήμερα στις 16 Δεκεμβρίου 1997, ημέρα Τρίτη και ώρα 10.55', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 15.12.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΜΘ' συνεδριάσεώς του της 15ης Δεκεμβρίου 1997, σε ό,τι αφορά την ψήφιση στο σύνολο των σχεδίων νόμου: α) "Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του τουρισμού".
β) Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Αρμενίας".
γ) Κύρωση των διακοινώσεων και των προσαρτημάτων που τη συνοδεύουν για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984".
και δ) της πρότασης του Προέδρου της Βουλής "Για την τροποποίηση διατάξεων του Κανονισμού της Βουλής").
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Αθανάσιο Χειμάρα, Βουλευτή Φθιώτιδας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Κέντρο Αποκατάστασης Ατόμων με ειδικές ανάγκες Κρήτης ζητεί να τοποθετηθεί Διευθυντής στο ειδικό σχολείο του.
2) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί να ληφθούν προστατευτικά μέτρα λόγω των κατολισθήσεων σε οικισμούς της νήσου Μήλου.
3) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Γενικό Νομαρχιακό Νοσοκομείο Αιγίου Αχαίας ζητεί να του εγκριθεί πίστωση για την κατασκευή έργων συντήρησής του.
4) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Σύλλογος Πολιτικών Συνταξιούχων Νομού Φθιώτιδας διαμαρτύρεται για την καθυστέρηση της αναπροσαρμογής των συντάξεων βάσει του νέου μισθολογίου.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 366/15.7.97 ερώτηση δόθηκε με το υπ' αριθμ. 1911/25.11.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην υπ'αριθμ. 366/97 ερώτηση που κατατέθηκε στη Βουλή από τους Βουλευτές κυρίους Μ. Κωστόπουλο, Μπ. Αγγουράκη και Στρ. Κόρακα, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:
1.'Οπως μας εγνώρισε το Τμήμα Επιθ/σης Εργασίας Κορωπίου της Νομαρχιακής Αυτοδιοίκησης Ανατολικής Αττικής πραγματοποιήθηκαν από υπαλλήλους της έλεγχοι στο εργοτάξιο του Νέου Διεθνούς Αερολιμένα Αθηνών και για ορισμένες περιπτώσεις δόθηκαν συστάσεις προς τους υπευθύνους του εργοταξίου που αφορούσαν την εφαρμογή των διατάξεων του π.δ.156/94, ενώ υπεβλήθησαν οι αριθμ. 2/287/10.4.97, 3/288/10.4.97, 9/492/22.7.97 και 10/493/22.7.97 μηνύσεις που αφορούσαν την πραγματοποίηση υπερωριακής εργασίας χωρίς προηγούμενη αναγγελία καθώς και απασχόληση με μηχανήματα τεχνικών έργων ατόμων που εστερούντο άδειας χειριστή.
Θα ακολουθήσει επανέλεγχος για τη διαπίστωση της συμμόρφωσης προς τις υποδείξεις που έγιναν από την ανωτέρω Επιθεώρηση στους υπευθύνους του έργου.
2.'Οπως μας πληροφόρησε το παράρτημα Ι.Κ.Α. Σπάτων η εταιρεία ΧΟΧΤΙΦ υποβάλλει κάθε μήνα καταστάσεις εργαζομένων και καταβάλλει εμπρόθεσμα τις εισφορές προς το Ι.Κ.Α. Μέχρι σήμερα δεν έχει υποβληθεί από κανέναν εργαζόμενο καταγγελία για μη ασφαλιστική του κάλυψη.
Ο Υπουργός
ΜΙΛΤΙΑΔΗΣ ΠΑΠΑΙΩΑΝΝΟΥ"
2. Στην με αριθμό 1657/25.9.97 ερώτηση δόθηκε με το υπ' αριθμ. 133/26.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην υπ.αριθμ. 1657/25.9.97 ερώτηση που κατέθεσε ο Βουλευτής κ. Α. Παπανικολάου, για τα θέματα της αρμοδιότητάς μας, σας πληροφορούμε τα εξής:
Για το κρασί συνεχίζεται η χορήγηση των προβλεπομένων Κοινοτικών ενισχύσεων και δεν έχει γίνει καμία κατάργηση, τουλάχιστον την τελευταία τριετία.
Επίσης, δεν προβλέπεται καμία κατάργηση ενίσχυσης σε προϊόντα όπως είναι σταφίδες, ξερά σύκα και δαμάσκηνα, κονσέρβες κομπόστας ροδάκινων και αχλαδιών, μεταποιημένα προϊόντα τομάτας και χυμοί εσπεριδοειδών.
Ο Υπουργός
ΣΤ. ΤΖΟΥΜΑΚΑΣ
 



 







Σελίδα 3218 
3. Στην με αριθμό 1790/01.10.97 ερώτηση δόθηκε με το υπ' αριθμ. 49129/25.11.97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της υπ.αριθμ. 1790/01.10.97 ερώτησης που κατατέθηκε στη Βουλή των Ελλήνων από το Βουλευτή κ. Λ. Κουρή και αναφέρεται στο πιο πάνω θέμα, σας πληροφορούμε ότι σύμφωνα με στοιχεία που μας δόθηκαν από τη Δ/νση Τοπικής Αυτοδιοίκησης Ανατ. Αττικής της Περιφέρειας Αττικής, η κατάσταση του οδοστρώματος από άποψης λάκκων και φθορών δεν παρουσιάζει σοβαρά προβλήματα, καθ'όσον το τμήμα της Λ. Αρτέμιδας που παρουσίαζε τις μεγαλύτερες φθορές συντηρήθηκε κατά το μεγαλύτερο μέρος του φέτος με προσθήκη τάπητα από το ΥΠΕΧΩΔΕ.
Ο Υφυπουργός
Λ. ΠΑΠΑΔΗΜΑΣ"
4. Στην με αριθμό 1945/8.10.97 ερώτηση δόθηκε με το υπ' αριθμ. 6358/25.11.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της υπ.αριθμ. 1945/8.10.97 ερώτησης που κατέθεσε στη Βουλή η Βουλευτής κ. Παρθένα Φουντουκίδου και η οποία μας διαβιβάστηκε με το υπ' αριθμ. πρωτ. ΙΗ/1197/30.10.97 έγγραφο του Υπουργείου Εθνικής Παιδείας και Θρησκευμάτων σχετικά με τον έλεγχο των σχολικών λεωφορείων, σας πληροφορούμε τα παρακάτω:
Τα σχολικά λεωφορεία ελέγχονται κάθε χρόνο στα ΚΤΕΟ, σύμφωνα με τη νομοθετημένη συχνότητα περιοδικού τεχνικού ελέγχου από το Π.Δ. 49/95. Σημειώνεται ότι αυτή η συχνότητα ελέγχου ισχύει για όλα τα κράτη-μέλη της Ευρωπαϊκής 'Ενωσης (οδηγία 77/143, όπως έχει τροποποιηθεί και ισχύει σήμερα).
Το Υπουργείο Μεταφορών και Επικοινωνιών έχει επιστήσει την προσοχή στα ΚΤΕΟ (που είναι υπηρεσίες εντεταγμένες στη Νομαρχιακή Αυτοδιοίκηση) για τη σχολαστική εφαρμογή των διατάξεων που αφορούν ειδικά τα σχολικά λεωφορεία.
Λόγω του ειδικού έργου που επιτελούν τα σχολικά λεωφορεία με το 86755/4197/96 έγγραφο του Γεν. Γραμματέα του Υπ.Μ.Ε. επισημάνθηκε στα ΚΤΕΟ: 
-η ανάγκη να διενεργούνται συστηματικά και σε καθημερινή βάση δειγματοληπτικοί έλεγχοι ειδικά στα σχολικά λεωφορεία.
-ότι οι κινητές μονάδες ελέγχου πεδίου, παράλληλα με τους ελέγχους που διενεργούνται στα πλαίσια εφαρμογής του θεσμού της ΚΕΚ, να διενεργούν και ελέγχους για τη διαπίστωση της ασφαλούς κυκλοφορίας των διερχομένων σχολικών λεωφορείων.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
5. Στην με αριθμό 2208/20.10.97 ερώτηση δόθηκε με το υπ' αριθμ. 1653/25.11.97 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην υπ' αριθμ. 2208/20.10.97 ερώτηση που κατατέθηκε στη Βουλή των Ελλήνων από το Βουλευτή κ. Νικόλαο Νικολόπουλο προς τον Υπουργό ΠΕΧΩΔΕ, σας γνωρίζουμε επί θεμάτων της αρμοδιότητάς μας τα ακόλουθα:
Η Γενική Γραμματεία Πολιτικής Προστασίας έχει αποστολή τη μελέτη, το σχεδιασμό, την οργάνωση και το συντονισμό της πολιτικής της χώρας, σε θέματα πρόληψης, ενημέρωσης και αντιμετώπισης φυσικών, τεχνολογικών ή άλλων καταστροφών.
Μέσα στα πλαίσια αυτά και τις αρμοδιότητες που της παρέχεται από το ν. 2344/95 έχουν εκδοθεί εγκύκλιες οδηγίες προς τους εμπλεκόμενους φορείς (Περιφέρειες, Νομαρχιακές Αυτοδιοικήσεις κλπ.), σχετικά με τη λήψη αναγκαίων, προληπτικών και κατασταλτικών μέτρων για την αντιμετώπιση κινδύνων που προέρχονται από τα καταστροφικά φαινόμενα, συμπεριλαμβάνεται και η καταγραφή όλων των μέσων που διατίθενται για την πολιτική προστασία της χώρας και τηρούνται στο αρχείο της Γενικής Γραμματείας Πολιτικής Προστασίας.
Σε ό,τι αφορά τη συγκρότηση εθελοντικών ομάδων, είναι από τα προβλήματα που απασχολούν τη Γενική Γραμματεία Πολιτικής Προστασίας, διότι η χρησιμοποίησή τους προϋποθέτει οργάνωση και ασφαλιστική κάλυψη από πλευράς ατυχημάτων, γεγονός που μελετάται για την ορθή και νόμιμη αντιμετώπισή τους.
Ο Υφυπουργός
ΣΤΑΥΡΟΣ ΜΠΕΝΟΣ"
6. Στην με αριθμό 2336/24.10.97 ερώτηση δόθηκε με το υπ' αριθμ. 35354/19.11.97 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ'αριθμ. 2336/24.10.97 ερώτηση του Βουλευτή κ. Β. Κεδίκογλου σας γνωρίζουμε τα εξής:
Κατά του γιατρού κ. Α. Κριτσέλη ασκήθηκε πειθαρχική δίωξη με την αρ.42/10.10.95 απόφαση του Δ.Σ. του Νοσοκομείου Μεταξά, μετά το πόρισμα ΕΔΕ που διενεργήθηκε με εντολή του Δ.Σ. από το Διευθυντή Ν/Υ κ. Λεβέντη.
Τα πειθαρχικά αδικήματα που αποδίδονται στον εγκαλούμενο σύμφωνα με την ανωτέρω απόφαση είναι:
1. Παράβαση καθήκοντος.
2. Μη προσήκουσα συμπεριφορά προς τους υπαλλήλους και συνεργάτες του στο τμήμα που είχε τη Δ/νση (εδ. ιγ'αρ. 205 Π.Δ. 611/77).
3. Αμελής και μη έγκαιρη εκπλήρωση του καθήκοντός του (εδ. ιβ"., αρ. 205 Π.Δ. 611/77).
Επίσης, για την ίδια υπόθεση έχει διενεργηθεί με εντολή της υπηρεσίας μας ΕΔΕ από τη Δ/νση Επιθεώρησης του Υπουργείου μας που διενήργησε η κ. Ι. Κλώντζα και αφορούσε κυρίως τα θέματα λειτουργίας του χειρουργικού τμήματος, του οποίου διευθυντής ήταν ο κ.α. Κριτσέλης.
Η υπόθεση εκκρεμεί στο Κεντρικό Πειθαρχικό Συμβούλιο γιατρών ΕΣΥ, το οποίο έχει συνεδριάσει αρκετές φορές για την υπόθεση, χωρίς ακόμη να έχει καταλήξει σε απόφαση.
Η θητεία του Κ.Π.Σ. έληξε στις 19.9.97 και σύμφωνα με τις διατάξεις του άρθρου 39 του ν. 2519/97 η αρμόδια υπηρεσία του Υπουργείου βρίσκεται στη διαδικασία της νέας συγκρότησής του.
Ακόμα με την υπ' αριθμ. ΔΥ 13α/44937/96 απόφαση τέθησε σε αργία ο ανωτέρω γιατρός, επειδή σε βάρος του εκκρεμεί πειθαρχική δίωξη για αδικήματα που δύνανται να επιφέρουν την οριστική παύση του.
Ο Υπουργός
ΚΩΣΤΑΣ ΓΕΙΤΟΝΑΣ"
7. Στην με αριθμό 2408/31.10.97 ερώτηση δόθηκε με το υπ' αριθμ. 51/24.11.97 έγγραφο από τον Υπουργό Πολιτισμού η ακόλουθη απάντηση:
"Απαντώντας στην υπ' αριθμ. 2408/31.10.97 ερώτηση του Βουλευτή κ. Γεωργίου Τρυφωνίδη, σας γνωρίζουμε τα εξής:
Ο Ερειπιώνας της Νικοπόλεως Νομού Πρεβέζης είναι κηρυγμένος αρχαιολογικός χώρος με αρχαιολογικά και ιστορικά διατηρητέα μνημεία (Π.Δ. 25.6.1926-ΦΕΚ Α'191/11.6.1926, ΥΑ15794/19.12.1961-ΦΕΚ Β'35/2.2.1962. ΥΑ 4499/12.6.1964-ΦΕΚ Β'239/30.6.1964 και Π.Δ. 30.9.1990-ΦΕΚ Δ'781/6.11.1991).
Στο σχεδιασμό των αρμοδίων υπηρεσιών του ΥΠ.ΠΟ. (8η ΕΒΑ και ΙΒ' ΕΠΚΑ) περιλαμβάνεται η προστασία και ανάδειξη των μνημείων της Νικοπόλεως και η μετατροπή του εκτεταμένου Ερειπιώνα σε οργανωμένο αρχαιολογικό χώρο, στον οποίο θα διεξάγονται πολιτιστικές δραστηριότητες. Μέχρι σήμερα, για την υλοποίηση του σχεδίου αυτού έχουν γίνει απαλλοτριώσεις, καθορισμός ζωνών α' και β' και καθορισμός όρων δόμησης στην περιοχή Νικοπόλεως και σχεδιάζεται το διαχρονικό Μουσείο Νικοπόλεως, η ένταξή του στα ΠΕΠ κλπ.
Οι εργασίες συντήρησης των ψηφιδωτών της Νικόπολης, που είχαν ξεκινήσει τα παλαιότερα έτη, θα συνεχιστούν στο πλαίσιο του έργου "Στερέωση και ανάδειξη παλαιοχριστιανικών
 



 








Σελίδα 3219 
 
μνημείων Νικοπόλεως" του Εθνικού Σκέλους του ΚΠΣ Β' (300.000.000 δραχμών). Στο ίδιο πλαίσιο θα γίνει και η συντήρηση των ψηφιδωτών των βασιλικών Α' και Β', θα κατασκευαστεί στέγαστρο και θα διαμορφωθεί ο γύρω χώρος.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
8. Στην με αριθμό 2412/31.10.97 ερώτηση δόθηκε με το υπ' αριθμ. 1559/25.11.97 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 2412/31.10.97 ερώτησης που κατέθεσε η Βουλευτής κ. Σ. Αλφιέρη στη Βουλή των Ελλήνων, με θέμα την επιχείρηση σύλληψης του αντιρρησία συνείδησης Λ. Πετρομελίδη, σας γνωρίζονται τα εξής:
Ο στρατεύσιμος ναύτης Πετρομελίδης Λάζαρος του Χρήστου, ο οποίος γεννήθηκε στον Πειραιά το έτος 1963 και ανήκε στη στρατολογική κλάση 1984 υπό Σ.Α.: 101/12595/84, εκλήθη με την υπό ημερομηνία 06/02/92 ΕΔΥΕΘΑ/ΓΕΝ όπως προσέλθει και καταταγεί συμφώνως προς το ν. 1763/88 "Στρατολογία των Ελλήνων" στο Κέντρο Εκπαιδεύσεως "Παλάσκας" την 17.3.92.'Ομως ο εν λόγω στρατεύσιμος δεν κατετάγη, ως ώφειλε την ανωτέρω ημερομηνία, με αποτέλεσμα να καταστεί ανυπότακτος σε καιρό Γενικής Επιστρατεύσεως από 18.3.92 έως και σήμερα.
Κατά του ανωτέρω ασκήθηκε ποινική δίωξη και μετά το πέρας της κύριας ανακρίσεως υποβλήθηκε πρόταση προς το Δικαστικό Συμβούλιο του Ναυτοδικείου Πειραιώς, το οποίο με το υπ' αριθμ. 74/28.2.97 Βούλευμα παρέπεμψε τον Λ. Πετρομελίδη να δικαστεί στο ακροατήριο του προαναφερόμενου δικαστηρίου, ως υπαίτιος ανυποταξίας.
Παραλλήλως, το αυτό Δικαστικό Συμβούλιο διέταξε τη διατήρηση της ισχύος του υπ' αριθμ. 11/97 εντάλματος συλλήψεως του 2ου Ανακριτού κατά του προαναφερθέντος κατηγορουμένου, καθώς και την προσωρινή του κράτηση -σε περίπτωση συλλήψεώς του- μέχρι την οριστική εκδίκαση της κατ'αυτού κατηγορίας. 
Σε ό,τι αφορά την παράμετρο του εντάλματος συλλήψεως, υπογραμμίζεται ότι αυτό εκδίδεται αφ' ενός μεν, μόνο στις περιπτώσεις κατά τις οποίες επιτρέπεται προσωρινή κράτηση κατά το άρθρο 282 του Κώδικα Ποινικής Δικονομίας (ΚΠΔ). Στις περιπτώσεις μάλιστα αυτές, σύμφωνα με την παράγραφο 2 εδ. β' του άρθρου 276 ΚΠΔ, δύναται να διαταχθεί η σύλληψη και η προσωρινή κράτηση του κατηγορουμένου και από το Δικαστικό Συμβούλιο, αφ' ετέρου δε, συμφώνως προς την παράγραφο 3 του άρθρου 282 ΚΠΔ, προσωρινή κράτηση δύναται να επιβληθεί μόνο όταν προκύπτουν σοβαρές ενδείξεις ενοχής του κατηγορουμένου για κακούργημα και επιπροσθέτως εφόσον κρίνεται ότι εάν αφεθεί ελεύθερος θα προβεί στην τέλεση και άλλων εγκλημάτων -εν προκειμένω εκείνα τα οποία στρέφονται κατά της στρατιωτικής υποχρεώσεως- καθ'όσον ως προκύπτει από το περιεχόμενο της υπό ημερομηνία 22.12.96 επιστολής του προς τον 2ο Ανακριτή ο κατηγορούμενος εξεδήλωσε τη ρητή και διαρκή πρόθεση αποφυγής των στρατιωτικών του υποχρεώσεων.
Συνεπώς, οι αστυνομικές αρχές και στην προκειμένη περίπτωση το Αστυνομικό Τμήμα Δραπετσώνος, όφειλαν να εφαρμόσουν το διατακτικό του Βουλεύματος σε ό,τι αφορά τη σύλληψη του κατηγορουμένου.
Αναφορικά με το τρίτο σκέλος της ερώτησης της κυρίας Βουλευτού, σας πληροφορούμε ότι το πρόβλημα της στράτευσης των αντιρρησιών συνείδησης, τόσο για θρησκευτικούς όσο και για ιδεολογικούς λόγους, αντιμετωπίστηκε πρόσφατα με τον ν. 2510/97 (ΦΕΚ 136/ Α'άρθρα 18-24). Με τη θέσπιση των προαναφερόμενων διατάξεων, οι οποίες θα αρχίσουν να ισχύουν από 1.1.98 η χώρα μας, μέσα στα πλαίσια του Συντάγματος και των αναγκών των Ενόπλων Δυνάμεων σε ανθρώπινο δυναμικό, έχει εναρμονιστεί πλήρως προς τους διεθνείς κανόνες και τις πρακτικές προάσπισης των Ανθρωπίνων Δικαιωμάτων, δίνοντας στους αντιρρησίες συνείδησης τη δυνατότητα να επιλέξουν την εναλλακτική θητεία.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
9. Στην με αριθμό 2436/31.10.97 ερώτηση δόθηκε με το υπ' αριθμ. 38335/25.11.97 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της υπ'αριθμ. 2436/31.10.97 ερώτησης του Βουλευτή κ. Στ. Δήμα σας γνωρίζουμε τα ακόλουθα:
Με την Κ.Υ απόφαση αριθμ. 12138/Β511/30.5.97 καθορίστηκε αποζημίωση ύψους 500.000.000 δραχμών για το Νομό Κιλκίς και 440.000.000 δραχμών για το Νομό Φλώρινας για την κάλυψη μέρους της απώλειας εσόδων που προκλήθηκε στις επιχειρήσεις των νομών αυτών από την επιβολή οικονομικών αντιμέτρων στην πρώτη Γιουγκοσλαβική Δημοκρατία της Μακεδονίας.
Η αποζημίωση αυτή δόθηκε μόνο στους νομούς αυτούς, αφ' ενός διότι ήταν οι νομοί που γειτνίαζαν άμεσα με την πληττόμενη από τα αντίμετρα περιοχή και αφ' ετέρου, διότι εθίγησαν πιο πολύ από το εμπάργκο.
Μία επέκταση της ανωτέρω απόφασης, προκειμένου να περιλάβει και το Νομό Ημαθίας δεν είναι δυνατή, υπό τις παρούσες δημοσιονομικές συνθήκες και μετά την παρέλευση πλέον των άμεσων επιπτώσεων από το εμπάργκο.
Θα πρέπει να σημειωθεί όμως ότι οι ξενοδοχειακές επιχειρήσεις του Νομού Ημαθίας, που υπέστησαν σοβαρό πλήγμα από τη Γιουγκοσλαβική κρίση περιλαμβάνονται σ'αυτές για τις οποίες ελήφθησαν μέτρα με την Κ.Υ.Α. αριθμ. 33272/Β1276/4.8.94.
Με την απόφαση αυτή ρυθμίστηκαν τα δάνεια των ξενοδοχειακών επιχειρήσεων της περιφέρειας Μακεδονίας για δεκαπέντε χρόνια, ενώ πληρώθηκαν τόκοι υπερημερίας ύψους μέχρι 200.000.000 δραχμές κατά επιχείρηση από το Δημόσιο. 
Ο Υφυπουργός
ΧΡΗΣΤΟΣ ΠΑΧΤΑΣ"
10. Στην με αριθμό 2439/3.11.97 ερώτηση δόθηκε με το υπ' αριθμ. 49709/27.11.97 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της υπ' αριθμ. 2439/3.11.97 ερώτησης που κατέθεσε ο Βουλευτής κ. Αναστάσιος Παπαληγούρας, σχετικά με τους λόγους για τους οποίους δεν καταβλήθηκε εντός του 1997 η οφειλόμενη οικονομική ενίσχυση για το έτος 1996 στο Δήμο Νεμέας Νομού Κορινθίας, που προήλθε από συνένωση, σας πληροφορούμε ότι ο καθορισμός των κριτηρίων κατανομής των σχετικών κονδυλίων του κάθε οικονομικού έτους από τους Κεντρικούς Αυτοτελείς Πόρους προς τους ΟΤΑ, γίνεται με κοινή απόφαση των Υπουργών Εσωτερικών Δημόσιας Διοίκησης και Αποκέντρωσης και Οικονομικών, ύστερα από πρόταση της ΚΕΔΚΕ. Στην απόφαση του έτους 1997 για την κατανομή των ΚΑΠ δεν προβλέφθηκε το ανάλογο ποσό, γιατί οι ΚΑΠ του έτους 1997 κάλυπταν μόνο τις κατανομές του έτους αυτού. 
Ο Υπουργός
ΑΛΕΞΑΝΔΡΟΣ ΠΑΠΑΔΟΠΟΥΛΟΣ"
11. Στην με αριθμό 2443/3-11-97 ερώτηση δόθηκε με το υπ' αριθμ. 6326/24-11-97 έγγραφο από τoν Yπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 2443/3-11-97 που κατέθεσε στη Βουλή ο Βουλευτής κ. Γ. Καρατζαφέρης σχετικά με τα έργα στον Κρατικό Αερολιμένα Θεσσαλονίκης "ΜΑΚΕΔΟΝΙΑ", σας διαβιβάζουμε το σχετικό έγγραφο με αρ. πρωτ. Δ13/46575/1807/14-11-97 του Διοικητή της Υπηρεσίας Πολιτικής Αεροπορίας και σας πληροφορούμε ότι δεν έχει προκύψει θέμα που να χρήζει επέμβασης εισαγγελέα.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της
 



 








Σελίδα 3220 
 
Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 2446/3-11-97 ερώτηση δόθηκε με το υπ' αριθμ. 42346/26-11-97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2446/3-11-97 που κατέθεσε ο Βουλευτής κ. Π. Ψωμιάδης, σας γνωρίζουμε ότι η αρμόδια Υπηρεσία μας μελετά Σχέδιο Νόμου καθώς και Σχέδιο Κοινής Υπουργικής Απόφασης, που αφορά την αρτοποιητική νομοθεσία.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
13. Στην με αριθμό 2448/3-11-97 ερώτηση δόθηκε με το υπ' αριθμ. 476/27-11-97 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της ερώτησης 2448/3-11-97 του Βουλευτή κ. Λ. Παπανικολάου, σας πληροφορούμε ότι η καθιέρωση ενός Αθλήματος ως Ολυμπιακού, αποτελεί αποκλειστική αρμοδιότητα της Διεθνούς Ολυμπιακής Επιτροπής.
Ο Υφυπουργός
ΑΝΔΡΕΑΣ ΑΘΑΝ. ΦΟΥΡΑΣ"
14. Στην με αριθμό 2450/3-11-97 ερώτηση δόθηκε με το υπ' αριθμ. 128/26-11-97 έγγραφο από τoν Υπουργό Γεωργίας η ακόλουθη απάντηση:
"Απαντώντας στην ερώτηση 2450/3-11-97 που κατέθεσε ο Βουλευτής κ. Γ. Κεφαλογιάννης, σας πληροφορούμε τα εξής:
Στο διάστημα από 20-23/5/97 διεξήχθη έλεχγος από κλιμάκιο της Ευρωπαϊκής Επιτροπής, στους νομούς Ρεθύμνης και Χανίων για την εφαρμογή της δραστηριότητας της πριμοδότησης αιγ/βείου κρέατος περιόδων 1995, 1996 και 1997.
Οι παρατηρήσεις που διατυπώθηκαν σε σχετικό έγγραφο που μας απεστάλη, αφορούσαν κυρίως σημαντικές ελλείψεις στον τομέα της διεξαγωγής των επιτοπίων ελέγχων καθώς και διαπιστώσεις ατασθαλειών από μέρους ορισμένων παραγωγών. Η Ευρωπαϊκή Επιτροπή διατυπώνει την πρόθεση να προβεί σε δημοσιονομικές διορθώσεις, δεν προσδιορίζει το ύψος τους, που θα αφορούν τις περιόδους 1995 και 1996.
Στο σχετικό απαντητικό έγγραφο, η αρμόδια Υπηρεσία του Υπ. Γεωργίας προβάλλει μια σειρά από επιχειρήματα που αντικρούουν κατά το δυνατόν τις παραπάνω παρατηρήσεις, καθώς και ορισμένες βελτιώσεις εφαρμογής.
Μετά από τα παραπάνω και στα πλαίσια της εκκαθάρισης λογαριασμών, θα οργανωθεί μια διμερής σύσκεψη μεταξύ των υπηρεσιών της Ευρωπαϊκής Επιτροπής και του Υπουργείου Γεωργίας, στην διάρκεια της οποίας θα εκτεθούν εκ νέου τα επιχειρήματα υποστήριξης των θέσεων του Υπουργείου.
Στη συνέχεια η Ευρωπαϊκή Επιτροπή θα λάβει την τελική της απόφαση για την επιβολή ή μη δημοσιονομικής διόρθωσης, και βεβαίως από μέρους των Υπηρεσιών του Υπουργείου θα κριθούν και θα επιλεγούν οι περαιτέρω ενέργειες.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
15. Στην με αριθμό 2451/3-11-97 ερώτηση δόθηκε με το υπ' αριθμ. 482/27-11-97 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της ερώτησης 2451/3-11-97 του Βουλευτή κ. Σ. Δανέλλη, που αφορά στη συγκρότηση της πειθαρχικής επιτροπής της Ε.Π.Α.Ε., σας πληροφορούμε ότι ο έχων έννομο συμφέρον δύναται να προσφύγει στα αρμόδια θεσμοθετημένα όργανα.
Από την πλευρά της η Γενική Γραμματεία Αθλητισμού, σας γνωρίζουμε ότι ύστερα από την ψήφιση του ν. 2433/1996 δεν παρεμβαίνει σε τέτοιου είδους ζητήματα.
Ο Υφυπουργός
ΑΝΔΡΕΑΣ ΑΘΑΝ. ΦΟΥΡΑΣ"
16. Στην με αριθμό 2453/3-11-97 ερώτηση δόθηκε με το υπ' αριθμ. 6428/25-11-97 έγγραφο από τoν Yφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμ. 2453/3-11-97 που κατέθεσε στη Βουλή ο Βουλευτής κ. Γεώργιος Σούρλας σχετικά με αφαίρεση αδειών κυκλοφορίας φορτηγών ιδιωτικής χρήσης αυτ/των, σας πληροφορούμε τα παρακάτω:
1. Με τις διατάξεις του ν. 1959/1991 (Α' 123) του άρθρου 2 παρ. 3 καθορίστηκαν οι όροι και οι προϋποθέσεις της χορήγησης των αδειών κυκλοφορίας των ΦΙΧ αυτοκινήτων, καθώς και το ύψος των ακαθαρίστων εσόδων (1.000.000 δρχ. ανά τόνο μικτού βάρους), που θα πρέπει να έχουν οι επιχειρήσεις των ενδιαφερομένων, προκειμένου να οριστικοποιήσουν τις προσωρινές άδειες τους.
Με το άρθρο 7 του ν. 2465/1997 (Α' 28) απλουστεύθηκαν οι διαδικασίες της χορήγησης ενώ το ύψος του ποσού ακαθαρίστων εσόδων παρέμεινε το ίδιο με εκείνο του 1991 και οι άδειες κυκλοφορίας των ΦΙΧ αυτοκινήτων που χορηγούνται είναι πλέον οριστικές.
Σύμφωνα λοιπόν με τα πιο πάνω, το ποσό του 1.000.000 δρχ. ανά τόνο μικτού βάρους δεν μπορεί να θεωρηθεί υπερβολικό αφού δεν έχει αναπροσαρμοστεί από το 1991 ούτε κατά το ποσοστό του τιμαρίθμου. 'Οσον αφορά το πόσες άδειες αφαιρέθηκαν με απόφαση του οικείου Νομάρχη σας διαβιβάζουμε τα έγγραφα των παρακάτω Νομαρχιακών Αυτοδιοικήσεων:
 



 








Σελίδα 3221 
Η σελίδα σε PDF 



 








Σελίδα 3222 
Ο Υφυπουργός
ΕΜΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
17. Στην με αριθμό 2455/3-11-97 ερώτηση δόθηκε με το υπ' αριθμ. 129/26-11-97 έγγραφο από τoν Υπουργό Γεωργίας η ακόλουθη απάντηση:
"Απαντώντας στην ερώτηση 2455/3-11-97 που κατέθεσαν οι Βουλευτές κύριοι Ν. Γκατζής, Α. Κανταρτζής, σας πληροφορούμε τα εξής:
Οι σχεδιασμοί του Υπουργείου Γεωργίας περιλαμβάνουν κάθε έτος την εκτέλεση έργων αντιπυρικής προστασίας για την πρόληψη των δασικών πυρκαγιών.
Ο προγραμματισμός, η μελέτη και η εκτέλεση των πάσης φύσεως έργων και εργασιών αντιπυρικής προστασίας ανήκει στην αρμοδιότητα των Περιφερειακών Δασικών Υπηρεσιών, εν προκειμένω τη Δ/νση Δασών Μαγνησίας και το Δασαρχείο Βόλου, οι οποίες αφού εκτιμήσουν τη δυνατότητα και σκοπιμότητα εκτέλεσης των προτεινόμενων έργων, εντάσσουν αυτά στο πρόγραμμα έργων και εργασιών προς υλοποίηση ανάλογα και με τις διατιθέμενες πιστώσεις.
Οι πιστώσεις κατανέμονται από το Υπ. Γεωργίας στις Περιφερειακές Υπηρεσίες βάσει των ετησίων προγραμμάτων τους και όχι ξεχωριστά για κάθε έργο.
Η υποβολή απευθείας προς τις οικείες Δασικές Υπηρεσίες των προτάσεων όλων των ενδιαφερόμενων φορέων, θα συμβάλλει στην άμεση αξιολόγηση των προτεινόμενων έργων και στην κατά τα προαναφερθέντα, ένταξη αυτών στο ετήσιο πρόγραμμα έργων και εργασιών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
18. Στην με αριθμό 2458/4-11-97 ερώτηση δόθηκε με το υπ' αριθμ. 49131/25-11-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 2458/4-11-97 που κατατέθηκε στη Βουλή των Ελλήνων από τους Βουλευτές κυρίους Ν. Γκατζή και Β. Μπούτα και αναφέρεται στο πιο πάνω θέμα, σας πληροφορούμε τα εξής:
Στο ΠΕΠ Θεσσαλίας, στο Δήμο Βελεστίνου είναι ενταγμένα και εκτελούνται έργα πρ/σμού 1,3 δις δρχ. που αφορούν οδοποιία, αναπλάσεις, εκπαίδευση, ύδρευση, άρδευση, πολιτιστικά κέντρα κλπ.
'Οσον αφορά την αποχέτευση έχει ανατεθεί η σύνταξη τεχνικής μελέτης του έργου και ΜΠΕ, οι οποίες αφού ολοκληρωθούν θα εξετασθεί η δυνατότητα ένταξης του σχετικού έργου σε Ευρωπαϊκά Προγράμματα.
Ο Υφυπουργός
Λ. ΠΑΠΑΔΗΜΑΣ"
19. Στην με αριθμό 2461/3-11-97 ερώτηση δόθηκε με το υπ' αριθμ. 1950/25-11-97 έγγραφο από τoν Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην αριθμ. 2461/3-11-97 ερώτηση, που κατατέθηκε στη Βουλή από τους Βουλευτές κυρίους Φ. Κουβέλη και Μ. Μουσταφά, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:
1. Με την αριθμ. 94055/2-9-1997 Απόφαση του Υπουργού Εργασίας και Κοινωνικών Ασφαλίσεων συγκροτήθηκε ομάδα εργασίας με πρόεδρο τον Γενικό Γραμματέα του Υπουργείου μας προκειμένου να εξετάσει "την αναδιάρθρωση και την επαναφορά των επιθεωρήσεων εργασίας" στο Υπουργείο μας, ώστε να ξεπερασθούν τα προβλήματα που παρουσιάζονται στη λειτουργία τους, ώστε να λειτουργήσουν αποτελεσματικότερα.
2. Από το Υπουργείο Εργασίας και Κοινωνικών Ασφαλίσεων προωθούνται μέτρα για την κατά το δυνατόν σε συνεχή βάση κατάρτιση, ενημέρωση και εκπαίδευση σε θέματα ασφάλειας και υγείας των εργαζομένων τόσο των τεχνικών επιθεωρητών που σήμερα υπάγονται στις Νομαρχιακές Αυτοδιοικήσεις και ασκούν τον έλεγχο της εφαρμογής των θεμάτων αυτών, όσο και των εργοδοτών και εργαζομένων. Παράλληλα έχει εκδοθεί πλούσιο έντυπο υλικό με σκοπό την καλύτερη ενημέρωση των παραπάνω στα θέματα αυτά. Το υλικό αυτό αφ' ενός μεν έχει σταλεί σε όλους τους εμπλεκόμενους με τα θέματα ασφάλειας και υγείας των εργαζομένων φορείς, αφ' ετέρου δε είναι στη διάθεση κάθε ενδιαφερόμενου.
Στα πλαίσια αυτά και για το χρονικό διάστημα από 20 έως 24-10-1997 διεξήχθησαν, με την ευκαιρία της Ευρωπαϊκής Εβδομάδας για την ασφάλεια και την υγεία στο χώρο εργασίας, με μεγάλη επιτυχία σε πέντε πόλεις της χώρας μας (Αλεξανδρούπολη, Ιωάννινα, Βόλο, Πάτρα και Ηράκλειο) ημερίδες με τη συμμετοχή των τοπικών φορέων για ενημέρωση στα θέματα αυτά και προώθηση μέτρων για τη βελτίωση των συνθηκών εργασίας στις μικρομεσαίες κυρίως επιχειρήσεις.
3. Για τον έλεγχο των αιτίων και των συνθηκών, με τις οποίες έγινε το εργατικό ατύχημα στην ΤΕΧΝΟΚΑΡΤ ΑΒΕΕ στην Τρίπολη σε βάρος του εργαζόμενου Δημήτριου Παναγούλια, πραγματοποιήθηκε αυτοψία απο τον αρμόδιο Τεχνικό Επιθεωρητή Εργασίας και συντάχθηκε σχετική έκθεση, που διαβιβάσθηκε στην αρμόδια αστυνομική αρχή για τα περαιτέρω.
Ο Υπουργός
ΜΙΛΤΙΑΔΗΣ ΠΑΠΑΙΩΝΝΟΥ"
20. Στην με αριθμό 2464/3-11-97 ερώτηση δόθηκε με το υπ' αριθμ. 38360/26-11-97 έγγραφο από τoν Υφυπουργό Εθνικής Οικονομίας η ακόλουθη απάντηση:
"Απαντώντας στην ερώτηση 2464/3-11-97 του Βουλευτή κ. Θ. Δαβάκη με αριθμ. πρωτ. 2464/3.11.97, σας αποστέλουμε τους πίνακες που περιλαμβάνουν την πορεία υλοποίησης των υποπρογραμμάτων που χρηματοδοτούνται από το Β' Κοινοτικό Πλαίσιο Στήριξης στις 13 Περιφέρειες της χώρας. Οι πίνακες αυτοί παρουσιάσθηκαν στην 6η Επιτροπή Παρακολούθησης του Κοινοτικού Πλαισίου Στήριξης που συνεδρίασε στην ΑΘήνα στις 30-31 Οκτωβρίου 1997 και περιλαμβάνουν τα διαθέσιμα στοιχεία μέχρι 30-9-1997.
'Οσον αφορά ειδικότερα την πορεία υλοποίησης των Περιφερειακών Προγραμμάτων, σας ενημερώνουμε ότι αυτή προχωράει με βελτιωμένους ρυθμούς σε σχέση με την έναρξη του προγράμματος. Οι χαμηλοί ρυθμοί υλοποίησης τα πρώτα χρόνια οφείλονται στην ελλιπή προετοιμασία των έργων που είχαν προγραμματισθεί. Με την εφαρμογή όμως νέων εργαλείων και μηχανισμών, καθώς και με τη βελτίωση της νομοθεσίας των δημοσίων έργων, η υλοποίηση των Προγραμμάτων αναμένεται να πραγματοποιηθεί μέσα στο προβλεπόμενο από τους Κανονισμούς χρονοδιάγραμμα.
Τέλος, θέλουμε να σας ενημερώσουμε ότι η Κυβέρνηση προχωράει στην αναπροσαρμογή των Προγραμμάτων του Κ.Π.Σ. με σκοπό την έγκαιρη υλοποίηση των αναληφθεισών υποχρεώσεων, την ποιοτική εκτέλεση των έργων και την πραγματική σύγκλιση της ελληνικής οικονομίας με την οικονομία των υπόλοιπων χωρών της Ευρωπαϊκής 'Ενωσης. Στα πλαίσια αυτά κατά τη συνεδρίαση της 6ης Επιτροπής Παρακολούθησης του ΚΠΣ πάρθηκαν ήδη αποφάσεις για ορισμένες αναπροσαρμογές που έχουν αντίκτυπο και στην περιφέρεια. Με τον τρόπο αυτό και με άλλες αναπροσαρμογές που θα γίνουν στη συνέχεια, υπό το φως της εξέλιξης των έργων, θα επιτευχθεί η απορρόφηση όλων των δεσμευμένων προϋπολογισμών μέχρι το τέλος του προγράμματος και θα έχει ενισχυθεί με τον καλύτερο τρόπο η αναπτυξιακή προσπάθεια της Ελλάδος.
Ο Υφυπουργός
ΧΡΗΣΤΟΣ ΠΑΧΤΑΣ"
21. Στην με αριθμό 2466/3-11-97 ερώτηση δόθηκε με το υπ' αριθμ. 131/26-11-97 έγγραφο από τoν Υπουργό Γεωργίας η ακόλουθη απάντηση:
 



 








Σελίδα 3223 
"Απαντώντας στην ερώτηση 2466/3-11-97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:
Το πρόβλημα της αύξησης της ηρτημένης εσοδείας, λόγω της αυξημένης παραγωγής, κατά τη φετεινή περίοδο, αντιμετωπίστηκε με την υπ. αριθμ. 3551/15-10-97 Υπουργική Απόφαση.
Στην περίπτωση όμως του Νομού 'Εβρου η παραγωγή αναμένεται να είναι χαμηλότερη της προβλεπόμενης λόγω παγετού που σημειώθηκε στα τέλη Οκτωβρίου σε αρκετά μεγάλη έκταση με αποτέλεσμα η αύξηση της μέσης στρεμματικής απόδοσης που δόθηκε με την ανωτέρω Υπουργική Απόφαση να υπερκαλύψει τις ανάγκες του Νομού 'Εβρου.
'Ηδη μετά τους ελέγχους από τον ΕΛΓΑ, αναμένει απόσυρση των ενστάσεων των παραγωγών σε μεγάλο βαθμό.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
22. Στην με αριθμό 2469/4-11-97 ερώτηση δόθηκε με το υπ' αριθμ. 137/26-11-97 έγγραφο από τoν Υπουργό Γεωργίας η ακόλουθη απάντηση:
"Απαντώντας στην ερώτηση 2469/4-11-97 που κατέθεσε στη Βουλή ο Βουλευτής κ. Σπ. Δανέλλης, παρακαλούμε να τον πληροφορήσετε τα εξής:
1. Οι οφειλές της Ελαιουργικής στις 31-12-1990 ανέρχονταν σε 26.928,3 εκατ. δρχ. στις δε 31-12-1993 σε 57.985,6 εκατ. δρχ. από τις οποίες το Δημόσιο με το ν. 2198/1994 κάλυψε ποσό 22.236 εκατ. δρχ. και έμεινε υπόλοιπο 31.749,6 εκατ. δρχ.
2. Οι οφειλές της Ελαιουργικής προς την ΑΤΕ με λογιστικό 31-12-1996 ανέρχονταν σε 62.815,1 εκατ. δρχ. από τις οποίες 253 εκατ. δρχ. αφορούσαν τις τρέχουσες χρηματοδοτήσεις που έχουν εξοφληθεί, επομένως απέμεινε ποσό 62.562,1 εκατ. δρχ. Το ποσό αυτό κατανέμεται σε:
- 9.903,1 εκατ. δρχ. κεφάλαια
- 40.482,0 εκατ. δρχ. περίπου συμβατικοί τόκοι και
- 12.177,0 εκατ. δρχ. περίπου τόκοι υπερημερίας (ποινής)
62.562,1 εκατ. δρχ. ΣΥΝΟΛΟ
3. Με τον πρόσφατο νόμο που ψηφίσθηκε από τη Βουλή, προβλέπεται κάλυψη από το Δημόσιο ποσού 7.070 εκατ. δρχ. και προβλέπεται διαδικασία:
α) μετά από υποβολή ενός προγράμματος εξυγίανσης και μελέτης βιωσιμότητας
β) σύμφωνα με την παράγραφο 6 του άρθρου 14 "πέραν των προαναφερομένων ρυθμίσεων, τυχόν οφειλόμενοι τόκοι διαγράφονται κατά την κρίση της ΑΤΕ"
4. Αυτή την περίοδο εκπονείται από την Αγροτική Τεχνική η προβλεπόμενη μελέτη βιωσιμότητας, που σύμφωνα με το άρθρο 18 του παραπάνω νόμου, θα υποβληθεί (μετά από έκφραση γνώμης από την ΠΑΣΕΓΕΣ) στην ΑΤΕ για αξιολόγηση.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
23. Στην με αριθμό 2470/4-11-97 ερώτηση δόθηκε με το υπ' αριθμ. 53/24-11-97 έγγραφο από τoν Υπουργό Πoλιτισμού η ακόλουθη απάντηση:
"Απαντώντας στην με αριθμό 2470/4-11-97 ερώτηση του Βουλευτή κ. Σπύρου Δανέλλη, σας γνωρίζουμε τα εξής:
1. Η μελέτη αποκατάστασης της θεμελίωσης του Φρουρίου Κουλέ που είχε υποβληθεί από το Λιμενικό Ταμείο Ηρακλείου στην 13η Εφορεία Βυζαντινών Αρχαιοτήτων (Απρίλιος 1994) δεν εγκρίθηκε γιατί η προτεινόμενη λύση αποκατάστασης της ύφαλης θεμελιώσης δεν ήταν σύμφωνη με τις ισχύουσες διεθνείς αρχές διατήρησης - αποκατάστασης (θα αλλοιώνονταν αντιστρέψιμα οι εξωτερικές διαστάσεις του Μνημείου και θα άλλαζε το αρχικό σχήμα του Ενετικού λιμένα). Για το λόγο αυτό προτάθηκε συνεργασία για την σύνταξη νέας μελέτης στην οποία θα ελαμβάνετο υπόψη τόσο η διατήρηση των διαστάσεων του μνημείου όσο και των αρχαίων κρηπιδωμάτων που διασώζονται ακόμα σ'αυτό το τμήμα του Ενετικού λιμένα (τα υπόλοιπα κρηπιδώματα του Βενετσιάνικου μνημείου έχουν καταστραφεί από σύγχρονες επεμβάσεις).
2. Ως προς το Ινστιτούτο Θαλάσσιας Βιολογίας Κρήτης σημειώνεται ότι η αρμόδια Εφορεία έχει κατ'επανάληψη χορηγήσει άδειες για έρευνες βιολογικού περιεχομένου και δεν έχει αντίρρηση για την συνέχισή τους στο μέτρο που δεν υπεισέρχονται σε ζητήματα προστασίας αρχαιοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
24. Στην με αριθμό 2471/4-11-97 ερώτηση δόθηκε με το υπ' αριθμ. 138/26-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2471/4-11-97, που κατέθεσε ο Βουλευτής κ. Γ. Καλατζής, σας πληροφορούμε τα εξής:
Οι τιμές των οινοποιήσιμων σταφυλιών διαμορφώνονται ελεύθερα στην αγορά σύμφωνα με την προσφορά και τη ζήτηση.
Τα μέτρα στήριξης στον οινικό τομέα όπως (αποστάξεις, αποθεματοποίηση, εμπλουτισμός κλπ.) αποφασίζονται σε Κοινοτικό επίπεδο, κάθε δε άλλο μέτρο για ενισχύσεις, επιδοτήσεις κλπ. που τυχόν χορηγηθεί σε εθνικό επίπεδο είναι ασυμβίβαστο προς το Κοινοτικό Δίκαιο, με όλες τις δυσάρεστες επιπτώσεις που συνεπάγεται αυτό για τη χώρα μας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
25. Στην με αριθμό 2472/4-11-97 ερώτηση δόθηκε με το υπ' αριθμ. 6388/24-11-97 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 2472/4-11-97 που κατέθεσε στη Βουλή ο Βουλευτής κ. Κ. Ευμοιρίδης σχετικά με τη θέρμανση στο κτίριο του Κρατικού Αερολιμένα "ΜΑΚΕΔΟΝΙΑ" στην Θεσσαλονίκη, σας πληροφορούμε ότι η θέρμανση του αεροδρομίου Θεσσαλονίκης λειτουργεί κανονικά.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
26. Στην με αριθμό 2478/4-11-97 ερώτηση δόθηκε με το υπ' αριθμ. 42476/27-11-97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2478/4.11.97, που κατέθεσε ο Βουλευτής κ. Γ. Σαλαγκούδης, σας γνωρίζουμε τα ακόλουθα:
Το Επιχειρησιακό Πρόγραμμα Βιομηχανίας (Ε.Π.Β) 1994-1999, ενεκρίθη και ξεκίνησε η υλοποίησή του τον Ιούλιο του 1994.
Με το Ε.Μ.Β. επιδιώκεται η βελτίωση της ανταγωνιστικότητας των επιχειρήσεων, αφ' ενός ενισχύοντας επενδύσεις εκσυγχρονισμού και αφ' ετέρου υλοποιώντας δράσεις για τη Βιομηχανία, όπως είναι η εξασφάλιση σύγχρονης υποδομής, η ενίσχυση - δημιουργία χρηματοδοτικών εργαλείων κλπ.
Για την αύξηση της απορροφητικότητας του Προγράμματος και με συμφωνία της Επιτροπής Παρακολούθησης, το Υπουργείο μας προχώρησε σε συγκεκριμμένες ενέργειες για την επίλυση εκκρεμών θεμάτων και την επιτάχυνση του ρυθμού υλοποίησης επιμέρους έργων του Προγράμματος.
Οι ενέργειες για την επιτάχυνση του ρυθμού υλοποίησης χωρίζονται σε δύο κατηγορίες:
1. Ενέργειες για την αποτελεσματική υλοποίηση των ιδιωτικών επενδύσεων.
2. Ενέργειες για την αποτελεσματική υλοποίηση των υπολοίπων έργων.
Ειδικώτερα:
α. Στον τομέα ενίσχυσης των επενδύσεων και για την υλοποίηση του Προγράμματος συμπληρώθηκε ο ν. 1892/90 με τα άρθρα 23α και 23β και την έκδοση των σχετικών Υπουργικών Αποφάσεων.
Η ενίσχυση των επιχειρήσεων τέθηκε σε ισχύ όπως προβλεπόταν το έτος 1995. Από τότε μέχρι σήμερα το τμήμα
 



 








Σελίδα 3224 
 
αυτό του Προγράμματος έχει λειτουργήσει χωρίς παρεκκλίσεις με εντάξεις 586 επιχειρήσεων, συνολικού ύψους 540.682.000.000 δρχ., το 1995, το 1996 και το 1997.
Οι εκταμιεύσεις - απορροφήσεις του Προγράμματος στον τομέα της ενίσχυσης των επιχειρήσεων, εξαρτάται από τη δυνατότητα των ίδιων των επιχειρήσεων να ανταποκριθούν στα επενδυτικά σχέδια που υπέβαλαν και στους στόχους που περιέχονται στα σχέδια αυτά.
Επίσης το Υπουργείο μας έχει ήδη προχωρήσει σε οργάνωση του ελεγκτικού έργου και της παρακολούθησης των επενδύσεων.
β. Για τις λοιπές δράσεις του Ε.Π.Β., εισήχθησαν στην πλειοψηφία τους για πρώτη φορά μέτρα βιομηχανικής πολιτικής για τα οποία δεν προϋπήρχε νομοθετική ρύθμιση. Συγκεκριμένα εκπονήθηκαν 21 νομοθετικά κείμενα και εξειδικεύτηκε το σύνολο των υποπρογραμμάτων και μέτρων.
Με σκοπό την επιτάχυνση του ρυθμού των απορροφήσεων για τις παραπάνω δράσεις, μετά από αναλυτική καταγραφή των προβλημάτων που δυσχεραίνουν την υλοποίησή τους, τέθηκαν προς τους Φορείς Υλοποίησης συγκεκριμένες προθεσμίες για την επίλυσή τους. Τα έργα που δεν παρουσίασαν ουσιαστική βελτίωση των αποτελεσμάτων τους (κυρίως κατά το μήνα Ιούνιο) απετέλεσαν αντικείμενο περικοπής ή και απένταξης. Παράλληλα εντάχθηκαν νέα ώριμα έργα, υψηλής ετοιμότητας υλοποίησης για άμεση απορρόφηση κονδυλίων.
Οι προαναφερόμενες ενέργειες απέδοσαν άμεσα, με αποτέλεσμα η απορροφητικότητα του Προγράμματος να ανέβει από 9% το Δεκέμβριο του 1996, σε 11% το Μάϊο του 1997, 13% τον Ιούνιο και 22% το Σεπτέμβριο του ιδίου έτους με προοπτική να φθάσει στο 30% στο τέλος του 1997.
Στις 10 Ιουλίου 1997 συνεδρίασε η 7η Επιτροπή Παρακολούθησης του Ε.Π.Β., η οποία εξέφρασε την ικανοποίησή της για την επιτάχυνση που παρουσιάζει η υλοποίηση του Προγράμματος και έλαβε όλες τις αποφάσεις που ήταν απαραίτητες για την περαιτέρω ομαλή πορεία του.
Αναλυτικότερα:
1. Πραγματοποιήθηκαν εντάξεις έργων υψηλής ετοιμότητας υλοποίησης στα Μέτρα:
1.2. "Βιομηχανικές Υποδομές"
1.3. (πρώην 1.4) "Ανασυγκρότηση Φθινουσών Βιομηχανιών Περιοχών της Χώρας"
1.4. (πρώην 1.5.) "Στήριξη Εξαγωγικής Προσπάθειας"
2.1., 2.2. (ενοποιημένο) "Ενίσχυση Ιδιωτικών Επενδύσεων"
(επενδύσεις ν. 1892/90)
6.1. "Εφαρμογή Προγράμματος"
2. Ολοκληρώνεται η ένταξη που υπάγονται στα Μέτρα:
1.1. "Δημιουργία Συστήματος Ποιότητας Προϊόντων" και αφορούν ενέργειες για τον 'Ελεγχο της Αγοράς, ενέργειες Προώθησης και Προβολής του Θεσμού της Ποιότητας και Ειδικές Επενδύσεις 23β/Εργαστήρια.
1.2., 3.2., 3.3. και αφορούν αντίστοιχα έργα Ηλεκτρονικού Εμπορίου, ενέργειες για τη μεταφορά τεχνολογίας και επενδύσεις για τεχνολογικές και οργανωτικές αλλαγές στην παραγωγική διαδικασία (υγιεινή και ασφάλεια εργασίας).
5.2. "Ειδικές Ενέργειες Κατάρτισης για την υποστήριξη συγκεκριμένων Δράσεων του Ε.Π.Β.":
Συμφωνήθηκε με την Ευρωπαϊκή Επιτροπή και το Υπ. Εργασίας, κείμενο Κοινής Υπουργικής Απόφασης, η οποία και υπεγράφη για τον τρόπο υλοποίησης του Μέτρου αυτού. Επίκειται πρόσκληση για ένταξη έργων στο Μέτρο.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
27. Στην με αριθμό 2481/4-11-97 ερώτηση δόθηκε με το υπ' αριθμ. 6327/24-11-97 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 2481/4-11-97 που κατέθεσε στη Βουλή ο Βουλευτής κ. Βασ. Παπαγεωργόπουλος σχετικά με εργασίες εκσυγχρονισμού του αεροσταθμού του Κρατικού Αερολιμένα Θεσσαλονίκης "ΜΑΚΕΔΟΝΙΑ" σας διαβιβάζουμε το σχετικό έγγραφο με αριθμ. Πρωτ. Δ13/46573/1805/14-11-97 του Υποδιοικητή της Υπηρεσίας Πολιτικής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
28. Στην με αριθμό 2482/4-11-97 ερώτηση δόθηκε με το υπ' αριθμ. 477/27-11-97 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της ερώτησης 2482/4-11-97 του Βουλευτή κ. Β. Παπαγεωργόπουλου, σας πληροφορούμε ότι τα συνεχιζόμενα έργα, όπως είναι γνωστό, καλύπτονται χρηματοδοτικά από το Π.Δ.Ε. και με βάση τα δεδομένα που υπάρχουν η χρηματοδότησή τους θα είναι απόλυτα ομαλή και δεν πρόκειται να δημιουργηθεί πρόβλημα στην εκτέλεση αυτών σε όλην τη χώρα.
Σχετικά με τα Εθνικά Αθλητικά Κέντρα, ο συνολικός προϋπολογισμός τους ανέρχεται στα 10.421.000.000, έχουν εκδοθεί αποφάσεις ύψους 8.808.209.000, υπολείπονται αποφάσεις ύψους 1.114.366.000, ενώ υπάρχει αποθεματικό 500.000.000 για την αντιμετώπιση εκτάκτων περιπτώσεων.
Στα πλαίσια εξεύρεσης πόρων για την κάλυψη των αναγκών του Αθλητισμού, η Γενική Γραμματεία Αθλητισμού, εξετάζει όλα τα ενδεχόμενα, μεταξύ των οποίων και αυτό της σύναψης δανείου.
Ο Υφυπουργός
ΑΝΔΡΕΑΣ ΑΘΑΝ. ΦΟΥΡΑΣ"
29. Στην με αριθμό 2483/4-11-97 ερώτηση δόθηκε με το υπ' αριθμ. 139/27-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2483/4.11.97 που κατέθεσε ο Βουλευτής κ. Στ. Δήμας, σας πληροφορούμε τα εξής:
Η αναμενόμενη παραγωγή εσπεριδοειδών κατ' είδος εσοδείας 1997/98 της Χώρας μας, σύμφωνα με τα διαθέσιμα στοιχεία του Υπουργείου εκτιμάται στα ίδια περίπου επίπεδα με εκείνη της προηγούμενης περιόδου 1996/1997, γεγονός το οποίο ισχύει και για τις λοιπές παραμεσογειακές εσπεριδοπαραγωγικές χώρες στο σύνολό τους.
Γι αυτό το Υπουργείο έχει προγραμματίσει για την τρέχουσα εξαγωγική περίοδο τους παρακάτω εξαγωγικούς, κατ' είδος, στόχους:
- Πορτοκάλια: 360.000 τον. συνολικά, 70.000 τον. προς Ε.Ε. και 290.000 τον. προς γ' χώρες
- Λεμόνια: 60.000 τον. συνολικά, 5.000 τον. προς Ε.Ε., και 55.000 τον. γ' χώρες
- Μανταρινοειδή : 35.000 τόν. συνολικά, 22.000 τον. προς Ε.Ε. και 13.000 τον. γ' χώρες.
Οι πραγματοποιηθείσες εξαγωγές, κατ' είδος, τα δύο τελευταία χρόνια έχουν ως κατωτέρω:
1996/97
Πορτοκάλια 356.000 τον. συνολικά 60.000 τον Ε.Ε. 296.000 τ.γ.' χώρες
Λεμόνια 48.600 " " 4.300 " " 44.300 τ.γ.' χώρες
Μανταρινοειδή 33.000 " " 18.800 " " 14.200 τ.γ.' χώρες
1995/96
Πορτοκάλια 330.000 τον. συνολικά 40.000 τον. Ε.Ε. 290.000 τ.γ.' χώρ.
Λεμόνια 60.000 τον. " 6.000 τον. Ε.Ε. 54.000 τ.γ.' χώρ.
Μανταρινοειδή 20.000 " " 9.300 τον. Ε.Ε. 10.700 τ.γ.' χώρ.
Επισημαίνεται, ότι πολιτική του Υπουργείου Γεωργίας είναι μία καλύτερη συμμετοχή και βελτίωση του εξαγωγικού μας μεριδίου προς τις χώρες της Ευρωπαϊκής 'Ενωσης, η οποία είναι και ο "οικογενειακός" μας χώρος, προς αποφυγήν μονοπωλιακών καταστάσεων. Από την άλλη πλευρά επιδιώκεται επί σταθεράς βάσεως, δυναμική παρουσία στις παραδοσιακές αγορές της Κεντρικής και Ανατολικής Ευρώπης πράγμα
 



 








Σελίδα 3225 
 
το οποίο εμπράγματος επιτυγχάνεται μετά τη δεσμευτική υποχρέωση της Ευρωπαϊκής 'Ενωσης (Ε.Ε.) προς τις συμφωνίες της GATT από το έτος 1995 και μετά (2001) για ισόποσες ετήσιες μειώσεις ταυτόχρονες ποσοστιαίες μειώσεις των επιστροφών (εξαγωγικών επιδοτήσεων).
Το Υπουργείο συνεχώς καταβάλλει προσπάθειες προς τα αρμόδια Κοινοτικά όργανα για την βελτίωση του σημερινού εξαγωγικού καθεστώτος ώστε αυτό να είναι πιο λογικό και αποτελεσματικό και ιδιαίτερα για τα πορτοκάλια και λεμόνια. 'Εχει τεθεί κατ' επανάληψη το ελληνικό αίτημα για την κατανομή των ποσοτήτων μεταξύ των συστημάτων Α2 και Β και μάλιστα έχει ζητηθεί η σχέση αυτή να είναι 20 προς 80, καθώς και για την διανομή των πλεοναζόντων δαπανών, από προηγούμενες εξαγωγικές υποπεριόδους αν και το Υπουργείο Γεωργίας έχει υποβάλλει επίσημο γραπτό αίτημα για ριζική αντιμετώπιση των συντήρηση εξαγωγών έτσι ώστε να υπάρχει ένα μόνο σύστημα το Β.
Από πλευράς μας, έχει τονισθεί προς την COMMISSION να επιδείξει κατανόηση και προσοχή για το πρόβλημα των εξαγωγών εσπεριδοειδών και κυρίως των πορτοκαλιών με το δεδομένο ότι δεν υφίσταται ανταγωνισμός επί ίσης όροις, τόσο σε σχέση με τα πορτοκάλια των τρίτων χωρών, όσο και σε κοινοτικό επίπεδο αφού οι συνθήκες ομαλής και ταχείας διέλευσης στην πρώην Γιουγκοσλαβία δεν έχουν ακόμη αποκατασταθεί. 'Εχει επισημανθεί αρμοδίως ότι τα πιστοποιητικά τύπου Α2 ευνοούν κατά κόρον τους εξαγωγείς που δεν έχουν ανάγκη κοινοτικών επιτροπών, είτε διότι είναι περιστασιακοί, είτε διότι η ποσότητα των πορτοκαλιών στη γκάμα των προϊόντων τους γενικά αποτελεί μικρό ποσοστό. Κατά αυτόν τον τρόπο μια οποιαδήποτε επιτροπή αντιμετωπίζεται θετικά, αφού υπάρχουν εξαγωγές που ζητούν Επιτροπή 10ECUS/τόν. και τους δίδονται 30,40 κλπ. ECU'S/τόνο.
Το θετικό αποτέλεσμα αυτών των προσπαθειών μας μέχρι στιγμής είναι η αποδοχή εκ μέρους της COMMISSION της αυξήσεως των πραγματικών επιστροφών στα πορτοκάλια και λεμόνια κατά 5 ECU'S/τ καθώς και η προφορική υπόσχεση για μεταφορά μέρους των πλεοναζουσών δαπανών σε προσεχή περίοδο.
Η αρμόδια υπηρεσία του Υπουργείου Γεωργίας (ΓΕΝ. ΔΙΔΑΓΕΠ) έλαβε όλα τα κατάλληλα μέτρα για τη μείωση του χρόνου καταβολής των κοινοτικών ενισχύσεων των εσπεριδοειδών.
'Ετσι ο χρόνος αυτός μειώθηκε αισθητά. 'Ηδη εκκαθαρίζονται φάκελλοι εξαγωγών νωπών οπωροκηπευτικών που υποβλήθηκαν στην υπηρεσία κατά τον μήνα Σεπτέμβριο του έτους 1997, γεγονός που θεωρείται ικανοποιητικότατο από όλους τους εξαγωγικούς φορείς.
'Οσον αφορά τη χυμοποίηση με τον πρόσφατο Καν. 2202/96 και σε εφαρμογή του Καν. 1169/97, θεσπίστηκε το καθεστώς χυμοποίησης που θα εφαρμοσθεί την τρέχουσα εμπορική περίοδο 1997-98.
Σύμφωνα με το καθεστώς αυτό, με μονοετείς ή πολυετείς συμβάσεις και με ενισχύσεις που προκαθορίζονται και δίδονται απ' ευθείας στις ομάδες παραγωγών, εξασφαλίζεται ο τακτικός εφοδιασμός των επιχειρήσεων χυμοποίησης εσπεριδοειδών.
Ο Υπουργός
ΣΤΕΦ. ΤΖΟΥΜΑΚΑΣ"
30. Στην με αριθμό 2488/4-11-97 ερώτηση δόθηκε με το υπ' αριθμ. 141/27-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2488/4.11.97, που κατέθεσαν οι Βουλευτές κύριοι Ν. Γκατζής, Β. Μπούτας, σας πληροφορούμε τα εξής:
Η κατασκευή της λιμνοδεξαμενής στη θέση Ποτάκι Συκής Πηλίου, λόγω της τοπικής της σημασίας αποτελεί αντικείμενο του Νομαρχιακού Προγράμματος Μαγνησίας.
Από το Υπουργείο Γεωργίας, στα πλαίσια του Προγράμματος Λιμνοδεξαμενών του Ι ΚΠΣ, εκπονήθηκε μελέτη κατασκευής λιμνοδεξαμενών Μαγνησίας, προϋπ/σμού 106 εκατ. δρχ. Στα πλαίσια της μελέτης αυτής εκπονήθηκε και εγκρίθηκε η Οριστική μελέτη της Λιμνοδεξαμενής Ξεριάς (χωρητικότητας 4 εκ. κυβικά μέτρα), προϋπολογισμού 3.600 εκ. δρχ.
Το έργο θα προωθηθεί για κατασκευή σε Πρόγραμμα ανάλογα πάντοτε με τις οικονομικές δυνατότητες των διαφόρων χρηματοδοτικών Προγραμμάτων αλλά και την ιεράρχηση των έργων.
Ο Υπουργός
ΣΤΕΦ. ΤΖΟΥΜΑΚΑΣ"
31. Στην με αριθμό 2492/4-11-97 ερώτηση δόθηκε με το υπ' αριθμ. 142/26-11-97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2492/4-11-97, που κατέθεσαν οι Βουλευτές κύριοι Ν. Γκατζής, Α. Κανταρτζής για τα θέματα της αρμοδιότητάς μας, σας πληροφορούμε τα εξής:
Στην Κοινότητα Συκής ελάχιστοι κάτοικοι (μόνο 5) ασχολούνται με την κτηνοτροφία και οποίοι έχουν συνολικά 643 αιγοπρόβατα.
'Οσον αφορά την πρόσβαση στους "βοσκότοπους", επειδή οι δασικές εκτάσεις ανήκουν στην Κοινότητα το Δασαρχείο Βόλου, στα πλαίσια του προγράμματος οικονομικών ενισχύσεων της μη Δημόσιας Δασοπονίας, παρότρυνε την Κοινότητα Συκής να προβεί στη σύνταξη σχετικών μελετών και στην εκτέλεση έργων αντιπυρικής προστασίας για τα δάση και τις δασικές εκτάσεις της και στη συνέχεια επιδότησής της από το παραπάνω πρόγραμμα.
Στη συνέχεια εγκρίθηκε και επιδοτήθηκε από τη Δασική Υπηρεσία μελέτη διάνοιξης αντιπυρικού δασόδρομου μήκους 3,2 ΚΜ και εκκρεμεί η σύνταξη μελέτης ενός δρόμου ακόμα, για τον ίδιο σκοπό.
Πρέπει να επισημανθεί ότι οι παραπάνω δρόμοι δεν είναι μόνο για την αντιπυρική προστασία αλλά δρόμοι πολλαπλών χρήσεων που θα εξυπηρετούν και τις ανάγκες των λίγων έστω αιγοπροβάτων.
Παρ' όλα αυτά η Κοινότητα δεν έχει προχωρήσει στην υλοποίηση της προβλεπόμενης από την εγκεκριμένη μελέτη διάνοιξης του Δασόδρομου αν και η Δασική Υπηρεσία έχει δεσμευθεί για την οικονομική ενίσχυση με το ανώτατο προβλεπόμενο ποσοστό (75%) της δαπάνης διάνοιξης.
Ο Υπουργός
ΣΤ. ΤΖΟΥΜΑΚΑΣ"
32. Στην με αριθμό 2493/4-11-97 ερώτηση δόθηκε με το υπ' αριθμ. 4240/24-11-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της υπ' αριθμ. 2493/4-11-97 ερώτησης που κατατέθηκε στη Βουλή των Ελλήνων από το Βουλευτή κ. Π. Μελά αναφορικά με την μεταφορά των ιατρείων του ΙΚΑ Καμινίων στην Παλαιά Κοκκινιά, σας γνωρίζουμε ότι το ΙΚΑ με το σχετ. (ΙΙ) έγγραφό του, μας γνώρισε τα εξής:
Τα ιατρεία του ΙΚΑ Καμινίων στεγάζονται σε μισθωμένο κτίριο επιφανείας 1170 τ.μ. για το οποίο καταβάλλεται μηνιαίο μίσθωμα το ποσό των 532.112 δρχ. Ο ιδιοκτήτης του κτιρίου με πρόσφατη αίτησή του, ζητάει την αναπροσαρμογή του μισθώματος στο ποσό των 1.900.000 δρχ. (αύξηση 257%).
Επειδή το κτίριο αυτό είναι παλαιό, ακατάλληλο και δεν πληρεί απόλυτα τις στεγαστικές ανάγκες των Ιατρείων και επειδή ακόμα οι μισθωτικές αξιώσεις του ιδιοκτήτη είναι υπερβολικές και ακραίες, το 'Ιδρυμα προσανατολίζεται στη μεταστέγαση των Ιατρείων.
Το νέο ιδιόκτητο κτίριο της οδού Θηβών απέχει 600 μέτρα από το μισθωμένο, έχει χρηματοδοτηθεί από τα ΜΟΠ Αττικής και ανεγέρθηκε για τη στέγαση του Υποκαταστήματος ΙΚΑ Καμινίων δίνοντας προτεραιότητα στις Υπηρεσίες Υγείας.
Με δεδομένο πάντως ότι το 'Ιδρυμα έχει ως στόχο τη βελτίωση των υπηρεσιών που παρέχει στους ασφαλισμένους και για το λόγο ότι υπάρχουν διαμαρτυρίες πολιτών, αντίθετες με αυτές που εκφράζονται την ερώτηση της Βουλής, η Διοίκηση του Ιδρύματος επανεξετάζει το θέμα με μεγάλη
 



 








Σελίδα 3226 
 
προσοχή, λαμβάνοντας υπόψη της όλα τα στοιχεία και θα διενεργήσει διαγωνισμό για εξεύρεση άλλου κτιρίου προς μίσθωση, ώστε να επιλεγεί η καλύτερη λύση που θα προκύψει για το κοινό, μεταξύ του κτιρίου του διαγωνισμού και του ιδιόκτητου κτιρίου του Ιδρύματος.
Ο Υφυπουργός
ΝΙΚΟΣ ΦΑΡΜΑΚΗΣ"
33. Στην με αριθμό 2514/5-11-97 ερώτηση δόθηκε με το υπ' αριθμ. 1957/25-11-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 2514/5-11-97 ερώτηση, που κατατέθηκε στη Βουλή από τους Βουλευτές κυρίους Δημ. Κωστόπουλο και Ν. Γκατζή, για τα θιγόμενα σ' αυτή θέματα, σας πληροφορούμε τα εξής:
'Οπως μας ανέφερε η Δ/νση Απασχόλησης της Νομαρχιακής Αυτοδιοίκησης Βοιωτίας, η Εταιρεία "Ελληνικοί Βωξίται Ελικώνος Γ.Λ. Μπάρλος ΑΒΕΜΕ" διέκοψε τη λειτουργία της λόγω περιορισμού των εργασιών της το 1995, απολύοντας όλο το προσωπικό της, πλην 12 εργαζομένων, τους οποίους διατήρησε για την καταγραφή των περιουσιακών στοιχείων και τη φύλαξη του κτιρίου του εργοστασίου. Μεταξύ των απολυθέντων ήταν και ο κ. Λουκάς Ζάκκας, ο οποίος είχε τη ιδιότητα του συνδικαλιστή. Για το λόγο αυτό του προτάθηκε από την εταιρεία να παραμείνει ως φύλακας, πράγμα το οποίο δεν αποδέχθηκε. 
'Ετσι, η εταιρεία προέβη στην καταγγελία της σύμβασής του, χωρίς να τηρήσει τη διαδικασία που προβλέπουν οι διατάξεις του άρθρου 15 του ν. 1264/82. Ο εργαζόμενος θεωρεί την απόλυσή του παράνομη και καταχρηστική και για το λόγο αυτό θα προσφύγει στα αρμόδια δικαστήρια.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
34. Στην με αριθμό 2516/5.11.1997 ερώτηση δόθηκε με το υπ' αριθμ. 42477/27.11.1997 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της 2516/5.11.1997 ερώτησης που κατέθεσε ο Βουλευτής κ. Γ. Σαλαγκούδης, σας γνωρίζουμε τα ακόλουθα:
1. ΒΕΠΕ
Το νομοσχέδιο για τις ΒΕΠΕ έχει από καιρό κατατεθεί και ήδη συζητείται στην Ολομέλεια της Βουλής.
Σημειώνεται ότι για την λειτουργία του νόμου για τις ΒΕΠΕ απαιτούνται και ορισμένες κανονιστικές ρυθμίσεις (ΚΥΑ και ΠΔ) οι οποίες ήδη βρίσκονται σε στάδιο προχωρημένης επεξεργασίας και μετά την ψήφιση και δημοσίευση του τελικού κειμένου του νόμου θα ολοκληρωθούν και θα προωθηθούν προς υπογραφή, για να αρχίσει άμεσα η εφαρμογή του νόμου.
2. ΠΟΙΟΤΗΤΑ
α. Δομές σχετικά με πιστοποίηση και τυποποίηση
Στον τομέα της τυποποίησης έχουν ενταχθεί στο Μέτρο 1.1 του Επιχειρησιακού Προγράμματος Βιομηχανίας από τον ΕΛΟΤ, έργα συνολικής δαπάνης περί τα 2,5 δις δρχ.
Στον τομέα της πιστοποίησης της ενίσχυσης των εργαστηρίων, της οργανωτικής ενίσχυσης και της επικοινωνίας έχουν ενταχθεί στο Μέτρο 1.1. του Επιχειρησιακού Προγράμματος Βιομηχανίας από τον ΕΛΟΤ έργα συνολικής δαπάνης περί τα 4,1 δις δρχ.
Η πραγματοποιηθείσα μέχρι σήμερα για τα παραπάνω έργα χαμηλή απορρόφηση αναμένεται ότι θα καλυφθεί με την πρόσληψη από τον ΕΛΟΤ του απαραίτητου ειδικευμένου προσωπικού χωρίς το οποίο δεν είναι δυνατή η απρόσκοπτη υλοποίηση των σχετικών έργων.
β. Δομές σχετικά με την μετρολογία
Φορέας υλοποίησης της σχετικής δράσης είναι το Εθνικό Ινστιτούτο Μετρολογίας (ΕΙΜ).
Το ΕΙΜ ιδρύθηκε με το ν. 2231/94 και έχει έδρα τη Θεσσαλονίκη.
Για την ανάπτυξή του έχει εκπονηθεί επιχειρησιακό σχέδιο από το Γερμανικό Φορεά Μετρολογίας ΡΤΒ.
Σύμφωνα με το σχέδιο αυτό το ΕΙΜ θα περιλαμβάνει τα κάτωθι εργαστήρια:
- Ηλεκτρικών μετρήσεων (Δ1)
- Βιομηχανικών μετρήσεων (Δ2)
- Μετρήσεων πυκνότητας (Δ3)
- Μετρήσεων όγκου (Δ4)
- Μετρήσεων σκληρότητας (Δ5)
- Μετρήσεων μάζας (Δ6)
- Μετρήσεων δύναμης (Δ7)
- Μετρήσεων χρόνου και συχνότητας (Δ8)
- Μετρήσεων θερμοκρασίας (Δ9)
- Μετρήσεων πίεσης (Δ10)
- Ακουστικών μετρήσεων (Δ12)
- Μετρήσεως δονήσεων (Δ13)
- Οπτικών μετρήσεων (Δ14)
- Φωτομετρίας (Δ15)
'Ηδη στη Βιομηχανική Περιοχή της Σίνδου υπάρχει κτίριο στο οποίο στεγάζονται τα εργαστήρια : Πυκνότητας Δ3, 'Ογκου Δ4, Σκληρότητας Δ5, Πίεσης Δ10 και Δύναμης Δ7.
'Εχει αγοραστεί κατάλληλος εξοπλισμός για τα εργαστήρια: Ηλεκτρονικών μετρήσεων Δ1, Βιομηχανικών μετρήσεων Δ2, Μάζας Δ6 και Θερμοκρασίας Δ9.
Οι μέχρι σήμερα δαπάνες του έργου είναι περίπου 1,7 δις δρχ. και η χρηματοδότηση αυτού αρχικά ήταν από την Κοινοτική Πρωτοβουλία PRISMA, ενώ τώρα είναι από το Μέτρο 1.1 του ΕΠΒ.
Για την ολοκλήρωση του έργου έχει ήδη αγοραστεί οικόπεδο μέσα στη ΒΙΠΕ Σίνδου προκειμένου να αναγερθεί κατάλληλο κτίριο το οποίο θα στεγάσει τον εξοπλισμό αλλά και τα νέα εργαστήρια που προβλέπεται σύμφωνα με τα παραπάνω να αναπτυχθούν.
Σχετική σύμβαση για την ανέγερση του κτιρίου υπεγράφη πρόσφατα με τη ΒΙΠΕΤΒΑ και σύντομα ολοκληρώνεται διαγωνισμός για τη συμπλήρωση του εξοπλισμού των εργαστηρίων του ΕΙΜ.
Η συνολική δαπάνη του αντίστοιχου έργου, που έχει ενταχθεί στο ΕΠΒ ανέρχεται στα 4,7 δις δρχ.
γ. Δομές στη Διαπίστευση
Τα θεμέλια για τη δημιουργία στην Ελλάδα ολοκληρωμένου Εθνικού Συστήματος Διαπίστευσης, τόσο για εργαστήρια δοκιμών και διακρίβωσης όσο και για φορείς πιστοποίησης και επιθεώρησης τέθηκαν τον Αύγουστο του 1995 με την ψήφιση του νόμου 2231/94 που δημοσιεύθηκε στο ΦΕΚ 139/Α/31.8.1994.
Κορυφαίο όργανο στη λειτουργία του ΕΣΔ είναι το Εθνικό Συμβούλιο Διαπίστευσης (ΕΣΥΔ) το οποίο λειτουργεί στη Γενική Γραμματεία Βιομηχανίας και το οποίο αποτελείται από εννέα μέλη, έξη από τα οποία είναι εκπρόσωποι Υπουργείων και από ένας εκπρόσωπος του Τενικού Επιμελητηρίου της Ελλάδος, της 'Ενωσης Ελλήνων Χημικών και του Συνδέσμου Ελληνικών Βιομηχανιών.
Το έργο του ΕΣΥΔ υποστηρίζεται από δύο τεχνικές επιτροπές μια για τα εργαστήρια δοκιμών και διακρίβωσης και μια για τους φορείς πιστοποίησης και ελέγχου. Η σύνθεση της πρώτης επιτροπής είναι καθαρά τεχνοκρατική ενώ στη δεύτερη συμμετέχουν και εκπρόσωποι Υπουργείων. Η αξιολόγηση των υποψηφίων για διαπίστευση φορέων θα γίνεται από αξιολογητές που θα συνεργάζονται με το σύστημα διαπίστευσης.
Η γραμματειακή υποστήριξη του ΑΣΥΔ καθώς και οι διαδικασίες που αφορούν την εφαρμογή του συστήματος διαπίστευσης, ανατίθενται στην αρμόδια Υπηρεσία της Γενικής Γραμματείας Βιομηχανίας.
Με αποφάσεις της Υπουργού Ανάπτυξης θα ρυθμιστούν τα θέματα που αφορούν τις διαδικασίες έκδοσης Πιστοποιητικών διαπίστευσης και με αποφάσεις του ΕΣΥΔ θα καθοριστούν οι προτεραιότητες και η πολιτική στον τομέα της διαπίστευσης.
Για την ανάπτυξη του Εθνικού Συστήματος Διαπίστευσης προκηρύχθηκε διεθνής διαγωνισμός για την εκπόνηση του Επιχειρησιακού Σχεδίου για την Οργάνωση και Λειτουργία του Ε.Σ.Δ.
 



 








Σελίδα 3227 
Το Επιχειρησιακό Σχέδιο έχει ήδη εκπονηθεί από την 'Ενωση Εταιρειών με επικεφαλής τη Βρεττανική Υπηρεσία Διαπίστευσης (UKAS) και έχει ολοκληρωθεί η υλοποίησή του.
Συγκεκριμένα έχουν ετοιμαστεί τα Κριτήρια, οι Κανονισμοί και οι Διαδικασίες διαπίστευσης, έχει πραγματοποιηθεί εκπαίδευση όλων των εμπλεκόμενων στη λειτουργία του Συστήματος Διαπίστευσης και τέλος έχει γίνει επιλογή και εκπαίδευση των πρώτων αξιολογητών.
Ακόμη προβλέπεται ότι κατά το πρώτο έτος λειτουργίας η UKAS θα προσφέρει συμβουλευτικές υπηρεσίες τόσο κατά τις πρώτες αξολογήσεις και διαπιστεύσεις όσο και κατά τη λειτουργία του συστήματος.
Τέλος σημειώνεται ότι καταρτίστηκε και επίκειται η ψήφιση τροπολογίας του ν. 2231/94 για τη βελτίωση της οργανωτικής υποστήριξης και τη διαδφάλιση των διαδικασιών πληρωμών στο πλαίσιο του ΕΣΥΔ.
Επίσης, πλην των παραπάνω έχουν γίνει και οι ακόλουθες νομοθετικές ρθθμίσεις για την κάλυψη του Υποπρογράμματος 1 του ΕΠΒ:
α. Το άρθρο 23β του ν. 1892 για την επιχορήγηση εργαστηρίων υπηρεσιών ποιότητας και 
β. Το Προεδρικό Διάταγμα 98/06 για την διαχείρηση πόρων μέσω ενδιάμεσου φορέα συνολικής επιχορήγησης.
3. Σύμβουλος Διαχείρησης
Ο Συμβουλος Διαχείρησης του Επιχειρησιακού Προγράμματος Βιομηχανίας στα πλαίσια των υποχρεώσεων του έχει προβεί σε διαπιστώσεις και προτάσεις και για το Υποπρόγραμμα 1 που περιλαμβάνονται στα παραδοτέα και κατά καιρούς έχει καταθέσει καθώς και σε ειδικές εκθέσεις που έχει εκπονήσει.
Οι απόψεις του Συμβούλου συνεκτιμώνται μαζί με τις προτάσεις που προέρχονται από τις αρμόδιες υπηρεσίες και συνοψίζονται στις αποφάσεις που λαμβάνει η Πολιτική ηγεσία.
H Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
35. Στην με αριθμό 2517/5.11.1997 ερώτηση δόθηκε με το υπ' αριθμ. 5203/27.11.1997 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 2717/5.11.1997 ερώτηση η οποία κατατέθηκε στη Βουλή από τους Βουλευτές κυρίους Αποστόλη Τασούλα και Νίκο Γκατζή σχετικά με το ανωτέρω θέμα σας γνωρίζουμε τα εξής:
Από τον Οργανισμό του Ιδρύματος προβλέπονται για το ΙΚΑ Παρ. Διστόμου οι εξής ειδικότητες ιατρών: 1 ακτινολόγου, 1 γυναικολόγου, 1 καρδιολόγου, 1 μικροβιολόγου, 2 οδοντιάτρων, 1 ορθοπεδικού, 1 οφθαλμιάτρου, 1 παιδιάτρου, 4 παθολόγων, 1 χειρούργου, 1 Ω.Ρ.Λ. και μία θέση Επιμελητή Α' Πλήρους και αποκλειστικής απασχόλησης.
'Ηδη υπηρετούν: 1 γυναικολόγος, 1 καρδιολόγος, 1 μικροβιολόγος, 2 οδοντίατροι, 1 ουρολόγος, 1 οφθαλμίατρος, 4 παθολόγοι, 1 χειρούργος και 1 γιατρός πλήρους και αποκλειστικής απασχόλησης. Παρά το γεγονός ότι υπάρχουν κενές οργανικές θέσεις γιατρών ειδικοτήτων ορθοπεδικού, ακτινολόγου και παιδιάτρου υπάρχει έλλειψη ενδιαφέροντος εκ μέρους των γιατρών αυτών.
Ως προς τη διακομιδή ασθενών με ασθενοφόρο από το Κέντρο Υγείας Διστόμου σας γνωρίζουμε ότι βάσει του ν. 1579/85 το ΕΚΑΒ είναι αρμόδιο για το συντονισμό διακίνησης και αντιμετώπισης των επειγόντων περιστατικών σε όλην την Ελλάδα και για το λόγο αυτό υποχρεωτικά το ίδρυμα παρεχώρησε τη χρήση των ασθενοφόρων του στο ΕΚΑΒ και στα Νομ/κά Νοσοκομεία. Ως εκ τούτου η κάλυψη των ανάλογων περιστατικών γίνεται από το Γεν. Νοσ. Λειβαδειάς.
Σε ό,τι αφορά την περίπτωση της ΠΕΣΙΝΕ, σας γνωρίζουμε ότι το ΙΚΑ με το από 11.7.1986 συμφωνητικό ανέλαβε την υποχρέωση της επέκτασης της λειτουργίας του παθολογικού ιατρείου υποκ/τος Παρ. Διστόμου καθόλο το 24ωρο και κατά τις Κυριακές και αργίες, με καταβολή της ΠΕΣΙΝΕ προς το ΙΚΑ του ποσού του ενός εκατομμυρίου (1.000.000) δρχ. το μήνα και απευθείας αμοιβή στους γιατρούς που απασχολούνται υπερωριακώς στο παθολογικό ιατρείο με το ποσό των 12.000 δρχ.
Με την από 23.10.1995 τροποποίηση του ανωτέρω συμφωνητικού, η Εταιρεία ανέλαβε την κάλυψη των πρόσθετων αμοιβών των γιατρών για τα Σαββατοκύριακα και τις επίσημες αργίες, ανεβάζοντας το ποσό στις 24.000 δρχ. ανά ημέρα απασχόλησης των γιατρών και σε 1.400.000 δρχ. το μήνα που θα καταβάλλεται στο ΙΚΑ για τα έξοδα λειτουργίας του ιατρείου.
Η πλήρης και αποκλειστική απασχόληση όλων των γιατρών του ΙΚΑ δεν είναι τόσο απλό θέμα για να αποφασισθεί. Προς το παρόν πάντως δεν αντιμετωπίζεται θέμα επέκτασης και σε άλλους γιατρούς πλήρους και αποκλειστικής απασχόλησης.
Ο Υφυπουργός
ΝΙΚΟΣ ΦΑΡΜΑΚΗΣ"
36. Στην με αριθμό 2519/5.11.1997 ερώτηση δόθηκε με το υπ' αριθμ. 42478/27.11.97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2519/5.11.1997 που κατέθεσε ο Βουλευτής κ. Θ. Κασσίμης σας πληροφορούμε τα ακόλουθα:
Σύμφωνα με τα ΠΔ α. 347/86 (ΦΕΚ 154/Α/8.10.1986) και β. 92/93 (ΦΕΚ 38/Α/22.3.1993) οι αρμοδιότητες που συναρτώνται με την ερώτηση έχουν αποκεντρωθεί στη Νομαρχιακή Αυτοδιοίκηση.
Ως εκ τούτου αρμόδιος να απαντήσει στην ερώτηση αυτή είναι ο Υπουργός Εσωτερικών, Δημόσιας Διοίκησης και Αποκέντρωσης ο οποίος προϊσταται των ΝΑ της χώρας.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
37. Στην με αριθμό 2521/5.11.1997 ερώτηση δόθηκε με το υπ' αριθμ. 6385/24.11.1997 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμ. 2521/5.11.1997 που κατέθεσε στη Βουλή η Βουλευτής κ. Μαρία Δαμανάκη σχετικά με τα όρια ηλικίας των εργαζομένων γυναικών με τον Οργανισμό Τηλεπικοινωνιών της Ελλάδος, σας διαβιβάζουμε το σχετικό έγγραφο με αρ. πρωτ. 161.1/585795/19.11.1997 του Προέδρου Δ.Σ. και Δ/ντος Συμβούλου του εν λόγω Οργανισμού.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
38. Στην με αριθμό 2533/6.11.1997 ερώτηση δόθηκε με το υπ' αριθμ. 56/24.11.1997 έγγραφο απο τον Υπουργό Πολιτισμού η ακόλουθη απάντηση:
"Απαντώντας στην 2533/6.11.1997 ερώτηση του Βουλευτή κ. Σπήλιου Σπηλιωτόπουλου σας γνωρίζουμε τα εξής:
Οι ανασκαφές στον αρχαιολογικό χώρο Αιγείρας ξεκίνησαν το 1915 από το Αυστριακό Αρχαιολογικό Ινστιτούτο και διακόπηκαν το 1916. Επαναλήφθησαν μόλις το 1972 και έκτοτε συνεχίζονται ανελλιπώς ως σήμερα υπό τη διεύθυνση των καθηγητών, αρχικά του Κ.Ν. Alzinger και στη συνέχεια του A. Bammer. Οι ανασκαφές συνεχίζονται γιατί ο αρχαιολογικός χώρος είναι ευρύτατος. Μέχρι στιγμής έχουν έρθει στο φως η μηκυναϊκή ακρόπολη, μέρος της αγοράς της κλασσικής ελληνιστικής και ρωμαϊκής πόλης με ορισμένα από τα δημοσίου χαρακτήρα κτίριά της, όπως το ελληνιστικό με ρωμαϊκή μετασκευή θέατρο, τρεις ναοί και το Γυμνάσιο, καθώς και τα ιδιωτικά σπίτια της πόλης.
Ο χώρος δεν μπροεί να αποδοθεί ολόκληρος στους επισκέπτες, γιατί οι ανασκαφές είναι σε εξέλιξη, υπάρχουν ανοικτά σκάμματα και υπάρχει κίνδυνος ατυχήματος, κινδυνεύουν δε να απωλεσθούν τα επιστημονικά στοιχεία της ανασκαφής. Επιτρέπεται, όμως, η επίσκεψη στο θέατρο και τους ναούς της αγοράς, που αποτελούν τα επιφανέστερα
 



 








Σελίδα 3228 
 
μέχρι στιγμής μνημεία της πόλης, στα οποία υπάρχει μεγάλη κίνηση επισκεπτών καθόλη τη διάρκεια του έτους.
Η χρήση του θεάτρου από θεατρικούς θιάσους δεν επιτρέπεται, γιατί υπάρχουν κίνδυνοι για την ασφάλεια των θεατών: τα εδώλια που είχαν λαξευτεί σε φυσικό κροκαλοπαγές πέτρωμα, έχουν κατά το μεγαλύτερο μέρος τους καταστραφεί λόγω αποσάθρωσης του τελευταίου, με αποτέλεσμα τη θέση τους να έχει πάρει μια έντονα επικλινής βραχώδης πλαγιά, της οποίας συνεχώς απολεπίζονται τμήματα. Σε περίπτωση που επιτραπεί η χρήση του κοίλου από θεατές σε πολύ σύντομο χρονικό διάστημα θα απολεσθούν και τα λίγα απομένοντα λαξευτά εδώλια. 'Ηδη η αρμόδια εφορεία με την ολοκλήρωση της ανασκαφής του θεάτρου κατά τη φετινή περίοδο έχει ζητήσει από το Αυστριακό Αρχαιολογικό Ινστιτούτο να υποβάλει μελέτη στερέωσης του βράχου, ώστε να προωθηθεί για την κατά νόμον γνωμοδότηση στο ΚΑΣ. Εξάλλου η σωζόμενη σκηνή της ρωμαϊκής φάσης του θεάτρου παρουσιάζει επίσης προβλήματα λόγω αποσάθρωσης των ρωμαϊκών οπτοπλίνθων και του συνδετικού τους κονιάματος. Τα τμήματα αυτά έχουν ήδη συντηρηθεί από το Αυστριακό Αρχαιολογικό Ινστιτούτο, αλλά τυχόν χρήση της σκηνής από θιάσους θα επαναφέρει το πρόβλημα.
Η συντήρηση των κτισμάτων είναι συνεχής από το Αυστριακό Αρχαιολογικό Ινστιτούτο, άλλωστε είναι σταθερός όρος που τίθεται στις κατ' έτος ανανεούμενες άδειες συνέχισης των ανασκαφών. Επιπλέον οι ναοί παρά το θέατρο έχουν ήδη καλυφθεί από το 1996 με στέγαστρο για περαιτέρω προστασία, μετά από εγκεκριμένη μελέτη που υπέβαλε το Αυστρικό Αρχαιολογικό Ινστιτούτο η οποία εγκρίθηκε από το ΚΑΣ. Η δαπάνη βάρυνε εξ' ολοκλήρου το Ινστιτούτο.
Ως προς την καθαριότητα του χώρου σημειώνεται ότι υπάρχει μόνιμος φύλακας της αρμόδιας Υπηρεσίας, ο οποίος φροντίζει το χώρο καθόλο το διάστημα του έτους γίνεται επιπλέον καθαρισμός κατά τη διάρκεια των ανασκαφών του Αυστριακού Αρχαιολογικού Ινστιτούτου ενώ ειδικά φέτος κατά το μήνα Οκτώβριο η αρμόδια Εφορεία έκανε συστηματικό καθαρισμό και αποψίλωση ολόκληρου του αρχαιολογικού χώρου.
'Οσον αφορά την τουριστική αξιοποίηση του χώρου εκτός από την ενημέρωση των σχολείων της περιοχής η αρμόδια εφορεία επιβάλλει πάντοτε να περιλαμβάνεται στους αρχαιολογικούς οδηγούς, των οποίων η κυκλοφορία εγκρίνεται από αυτήν και η Αιγείρα.
Σημειώνεται τέλος ότι η συνεργασία με το Αυστραλιανό Αρχαιολογικό Ινστιτούτο που έχει την ευθύνη των ανασκαφών και της συντήρησης, είναι καλή και τηρούνται πάντοτε οι όροι που τίθενται από το ΚΑΣ για τη συνέχιση των ανασκαφών. 'Οπως προβλέπει δε η Αρχαιολογική Νομοθεσία για τις Ξένες Αρχαιολογικές Σχολές, το Αρχαιολογικό Ινστιτούτο απαλλοτριώνει υπέρ του Ελληνικού Δημοσίου τις περιοχές που πραγματοποιεί ανασκαφές.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
39. Στην με αριθμό 2546/6.11.97 ερώτηση δόθηκε με το υπ' αριθμ. 42349/26.11.97 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 2546/6.11.97 που κατέθεσε ο Βουλευτής κ. Γ. Σαλαγκούδης, όσον αφορά θέματα αρμοδιότητας μας, σας γνωρίζουμε τα ακόλουθα:
Το Υπουργείο μας, αναγνωρίζοντας τη συμβολή των ΜΜΕ στην Εθνική Οικονομία, έχει θέσει ως προτεραιότητα τη στήριξη των ΜΜΕ μέσω του 2ου Κοινοτικού Πλαισίου Στήριξης και ειδικότερα μέσω του Επιχειρησιακού Προγράμματος Βιομηχανίας (Ε.Π.Β.).
1. Εξασφαλίσθηκαν σε συνεργασία με την Ε.Ε. ειδικά προγράμματα (πέραν του Β' Κοινοτικού Πλαισίου Στήριξης) για την ενίσχυση των ΜΜΕ (URBAN, Πρωτοβουλία ΜΜΕ, RESIDERS, INTERREG).
Συστάθηκε και λειτούργησε Συντονιστικό Διυπουργικό 'Οργανο για την καλύτερη αξιοποίηση των προγραμμάτων και τη συντονισμένη υλοποιήση τους. Με απόφαση του, τον Μαρτη 1997 προωθήθηκε η ενιαία προκήρυξη πέντε προγραμμάτων, για τις ΜΜΕ, (ΠΕΠΕ, ενίσχυση ΜΜΕ στις φθίνουσες περιοχές, το URBAN, το Πρόγραμμα ενίσχυσης Τουριστικών Επιχειρήσεων, πρωτοβουλία ΜΜΕ).
Αποφασίστηκε, η υλοποίηση των Προγραμμάτων να έχει περιφερειακό χαρακτήρα με τη χρησιμοποίηση του θεσμού των ενδιάμεσων φορέων.
Για τη στήριξη του έργου του Διυπουργικού Οργάνου συγκροτήθηκε Τεχνική Γραμματεία.
'Εγινε πρόσκληση για την υποβολή προτάσεων και η προθεσμία έληξε στις 30.6.97. Υποβλήθηκαν 4.220 προτάσεις συνολικού προϋπολογισμού 327,5 δισ. δρχ. Αναδείχθηκαν και εγκαταστάθηκαν οι 7 ενδιάμεσοι φορείς για τα αντίστοιχα 7 διαμερίσματα της χώρας και αποφασίσθηκε να είναι δυνατή η υποβολή προτάσεων από ομάδες επιχειρήσεων στις οποίες μπορούν να συμμετέχουν και εμπορικές επιχειρήσεις.
'Ηδη προχωρεί το έργο της αξιολόγησης και εκτιμάται ότι εντός του 1997 θα αρχίσουν οι εκταμιεύσεις προς τις ΜΜΕ για να υλοποιήσουν τα Επιχειρηματικά Σχέδια και τις Επενδυτικές προτάσεις.
2. Δημιουργήθηκαν νέοι θεσμοί που προωθούν καινοτομικές δράσεις για τη στήριξη των ΜΜΕ.
Ειδικότερα:
α. Δίκτυα Επιχειρήσεων (clusters)
Ολοκληρώθηκε η διαδικασία προκήρυξης, αξιολόγησης και επιλογής για την καινοτομική δράση που αναφέρεται στα δίκτυα (Δέσμες-clusters) των επιχειρήσεων.
Εγκρίθηκαν 28 δίκτυα στα οποία συμμετέχουν συνολικά 297 επιχειρήσεις και ο συνολικός προϋπολογισμός ανέρχεται σε 15,1 δισ. δρχ.
β. Χρηματοπιστωτικού θεσμοί.
Προωθήθηκαν οι ενέργειες για την ίδρυση 4 εταιρειών αμοιβαίων εγγυήσεων, την προώθηση των εταιρειών επιχειρηματικού κεφαλαίου και την ενίσχυση των πιστωτικών Συνεταιρισμών.
Δημοσιεύτηκε η σχετική πρόσκληση εκδήλωσης ενδιαφέροντος και αναδείχθηκε ο Ενδιάμεσος Φορέας Διαχείρησης.
Με την εγκατάσταση τους ξεκίνησαν οι δράσεις για την ενεργοποίηση των χρηματοπιστωτικών θεσμών συνολικού ύψους 25 δισ. δρχ.
Η υλοποίηση θα γίνει σε συνεργασία με Επιμελητήρια, Φορείς και εκπροσώπους επιχειρήσεων.
γ. Ηλεκτρονικό Εμπόριο (EDI)
Στο Υποπρόγραμμα Υποδομές του ΕΠΒ εντάχθηκε το Ηλεκτρονικό Εμπόριο που αποτελεί καινοτομική δράση εκσυγχρονισμού των συναλλαγών μεταξύ επιχειρήσεων. Η δράση αυτή αναφέρεται σε μεγάλο βαθμό καιστις ΜΜΕ.
Αφού ολοκληρώθηκε η προκήρυξη για τα κλαδικά έργα ηλεκτρονικού εμπορίου, έγινε η αξιολόγηση των προτάσεων.
Εντάχθηκαν 27 ομάδες επιχειρήσεων στις οποίες συμμετέχουν συνολικά 253 επιχειρήσεις με συνολική πίστωση 2,7 δισ. δρχ. και έχει αναδειχθεί εδνιάμεσος φορέας.
'Εχει ήδη αρχίσει η υλοποίηση του προγράμματος και θα ακολουθήσει προκήρυξη για τις νέες δράσεις ηλεκτρονικού εμπορίου.
3. Τέλος συνεχίστηκαν οι δράεις του ΕΟΜΜΕΧ για στήριξη των ΜΜΕ όπως είναι η επιδότηση επιτοκίου, η ενίσχυση των νέων επιχειρηματιών καθώς και η έγκριση Επιχειρηματικών Σχεδίων.
Αναφορικά με την επιδότηση επιτοκίου των ΜΜΕ επισημαίνουμ ετα ακόλουθα;
α. Το πρόγραμμα επιδότησης επιτοκίου δανείων των ΜΜΕ στα πλαίσια του ΕΠΒ σχεδιάσθηκε έτσι, ώστε να διεκπεραιώνονται οι εγκρίσεις και οι εκταμιεύσεις με το πλέον αντικειμενικό και απλό τρόπο:
H δανειοδοτούσα Τράπεζα είναι αρμόδια να βεβαιώσει εάν πληρούνται οι προϋποθέσεις επιδότησης, όμως με σαφήνεια και αντικειμενικότητα καθορίζονται με την κοινή Υπουργική Απόφαση υπ' αριθμ.22225/456/ΦΕΚ1033/14.12.95.
 



 








Σελίδα 3229 
Η βεβαίωση αυτή είναι αρκετή για να εκδόσει ο ΕΟΜΜΕΧ σε σχετική απόφαση υπαγωγής της επιχείρησης στο πρόγραμμα, χωρίς να απαιτείται νέος έλεγχος ή άλλου είδους αξιολόγηση.
Με παρόμοια βεβαίωση της Τράπεζας για τους καταβληθέντες τόκους εκδίδεται και η σχετική απόφαση εκταμίευσης της επιδότησης η οποία καταβάλλεται απευθείας στον ενδιαφερόμενο ή κατατίθεται σε Τραπεζικό λογαριασμό της επιχείρησης ή αποστέλλεται με επιταγή στη μεσολαβούσα Τράπεζα.
β. Η απορροφητικότητα του προγράμματος δεν ήταν η αναμενόμενη για τρεις κυρίως λόγους.
Υπήρξε ραγδαία πτώση των επιτοκίων (κατά συνέπεια των επιδοτήσεων που προέκυψαν) στο διάστημα που μεσολάβησε από το σχεδιασμό μέχρι την έγκριση και την εφαρμογή του προγράμματος.
Το πρόγραμμα είχε διάρκεια περίπου ενός έτους (έναρξη 14.12.95, λήξη 31.12.96) αντί της πεντεατίας των υπολοίπων δράσεων του ΕΠΒ.
Δεν έγινε αποδεκτή σχετική πρόταση του ΕΟΜΜΕΧ για την αναμόρφωση του προγράμματος βάσει των νέων δεδομένων (παράταση της διάρκειας του προγράμματος, επέκταση της επιδότησης και σε άλλες κατηγορίες δανείων, αύξηση του ύψους των επιδοτούμενων δανείων ανά επιχείρηση).
γ. Ο προϋπολογισμός της Δράσης με απόφαση της Επιτροπής Παρακολούθησης, ορίσθηκε σε 350 εκατ. δρχ.
Στη Δράση υποβλήθηκαν 507 αιτήσεις συνολικού ύψους δανειοδοτήσεων 9,9 δισ., από τις οποίες έχουν εγκριθεί 407 αιτήσεις ύψους 9,65 δισ.
δ. Οι εκταμιεύσεις μέχρι 30.10.97 ανέρχονται σε 200 εκατ. δρχ. περίπου και οι προβλεπόμενες εκταμιεύσεις με βάσει τις δεσμεύσεις αναμένεται να υπερκαλύψουν τον προϋπολογισμό των 350 εκατ. δρχ.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
40. Στην με αριθμό 2547/6.11.97 ερώτηση δόθηκε με το υπ' αριθμ. 20358/25.11.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην με αριθμ. Πρωτ. 2547/6.11.97 ερώτηση του Βουλευτή κ. Π. Ψωμιάδη με την οποία ζητά να ενημερωθεί αν είναι στις προθέσεις του Υπουργού Εθνικής Οικονομίας να εξετάσει, το ενδεχόμενο, να συντάξει τις Υπηρεσίες της Ε.Σ.Υ.Ε. στην οργάνωση του μεγάλου διεθνούς εμβέλειας έργου, που ανέλαβε η Ελλάδα στους Ολυμπιακούς Αγώνες του 2004, σας πληροφορούμε τα εξής:
Η Εθνική Στατιστική Υπηρεσία της Ελλάδος, επίσημος κρατικός φορέας επιφορτισμένος με τη διεξαγωγή κάθε είδους στατιστικών ερευνών, με τη συγκέντρωση στατιστικών στοιχείων και με τη διάδοση της στατιστικής πληροφόρησης, έχει αναγνωρίσει την έλλειψη σταστιστικών στοιχείων για τον Αθλητικό τομέα, πλην όμως οι Γενικοί Γραμματείς Εθνικής Στατιστικής Υπηρεσίας και Αθλητισμού ήδη βρίσκονται σε συνννόηση για την οργάνωση παραγωγής αθλητικών στατιστικών στοιχείων, ενώ ενδοϋπηρεσιακά το θέμα εξετάζεται στα πλαίσια του προγραμματισμού εργασιών για το 1998.
Ο Αθλητισμός καλύπτει ένα πολύ μεγάλο και σοβαρό μέρος των κοινωνικών και οικονομικών δραστηριοτήτων και ως εκ τούτου, πρέπει να αντιμετωπισθεί ανάλογα από την πλευρά της στατιστικής πληροφόρησης.
Η Εθνική Στατιστική Υπηρεσία της Ελλάδος πρώτη φορά παρουσίασε στατιστικά στοιχεία, σχετικά με τις Αθλητικές Εγκαταστάσεις στην Ελλάδα σε επίπεδο Νομού, στην 'Εκθεση "Polis '97", η οποία πραγματοποιήθηκε στη Θεσσαλονίκη απο 20 έως 23 Νοεμβρίου 1997 στη HELEXPO -ΔΕΘ.
Τέλος, η Εθνική Στατιστική Υπηρεσία της Ελλάδος θα βοηθήσει με όλες της τις δυνάμεις, οπότε και με όποιο τρόπο της ζητηθεί από τον αρμόδιο φορέα, στο έργο της Οργάνωσης των Ολυμπιακών Αγώνων του 2004.
Ο Υπουργός
Γ. ΠΑΠΑΝΤΩΝΙΟΥ"
41. Στην με αριθμό 2547/6.11.97 ερώτηση δόθηκε με το υπ' αριθμ. 481/27.11.97 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της ερώτησης 2547/6.11.97 του Βουλευτή κ. Π. Ψωμιάδη σας πληροφορούμε ότι όλα τα θέματα που αφορούν στους Ολυμπιακούς Αγώνες του 2004 θα αντιμετωπισθούν από τα αρμόδια όργανα που θα έχουν την ευθύνη διοργάνωσης αυτών, μόλις οριστικοποιηθεί το οργανωτικό σχήμα που θα διαμορφωθεί από τον ίδιο τον πρωθυπουργό μέσα στις προβλεπόμενες από τη Δ.Ο.Ε. προθεσμίες.
Ο Υφυπουργός
ΑΝΔΡΕΑΣ Α. ΦΟΥΡΑΣ"
42. Στην με αριθμό 2558/6.11.97 ερώτηση δόθηκε με το υπ' αριθμ. 6373/25.11.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμ. 2558/6.11.97 που κατέθεσε στη Βουλή ο Βουλευτής κ. Ν. Νικολόπουλος σχετικά με την απελευθέρωση των αδειών Δ.Χ. σας πληροφορούμε τα παρακάτω:
Το Υπουργείο Μεταφορών και Επικοινωνιών δεν έχει προβεί σε καμία μελέτη για την απελευθέρωση των αδειών οχημάτων Δ.Χ. στην οποία περιλαμβάνεται και ο κλάδος των ΤΑΧΙ.
'Οσον αφορά το θέμα των ΜΟΤΟΤΑΧΙ σας γνωρίζουμε ότι αυτού του είδους η μεταφορά επιβατών δεν προβλέπεται από τη σχετική νομοθεσία.
Πάντως το Υπουργείο Μεταφορών και Επικοινωνιών βρίσκεται σε συνεργασία με το Υπουργείο Δημόσιας Τάξης προκειμένου να βρεθεί λύση στο θέμα αυτό που αποτελεί παράβαση της κείμενης νομοθεσίας.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
43. Στην με αριθμό 2562/6.11.97 ερώτηση δόθηκε με το υπ' αριθμ. 150/27.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2562/6.11.97 που κατέθεσε ο Βουλευτής κ. Κ. Καραμηνάς, σας πληροφορούμε τα εξής:
Το ελαιόλαδο υπάγεται στην Κοινή Οργάνωση Αγοράς της ΕΟΚ και τα διάφορα μέτρα για τη στήριξή του, αποφασίζονται από τα όργανα της Κοινότητας (Συμβούλια Υπουργών-Διαχειριστικές Επιτροπές) με τη συμμετοχή των Κρατών-Μελών.
Η τιμή του ελαιολάδου διαμορφώνεται ελεύθερα στην αγορά, ανάλογα με την προσφορά και τη ζήτηση.
Η λήψη τυχόν εθνικών παρεμβατικών μέτρων, σημαίνει άνισο ανταγωνισμό μεταξύ των Κρατών-Μελών και κίνδυνο απώλειας μεγάλων οικονομικών ενισχύσεων από την ΕΟΚ, με τη μορφή ποινής.
Τα κύρια σημεία των Ελληνικών θέσεων, όπως έχουν παρουσιασθεί από το Υπ. Γεωργίας είναι:
Αυξήση της μέγιστης εγγυημένης ποσότητας σε κοινοτικό επίπεδο με αντίστοιχη αύξηση του Κοινοτικού προϋπολογισμού για το ελαιόλαδο.
Καθορισμός μιας μέγιστης εγγυημένης ποσότητας σε εθνικό επίπεδο βασισμένο στις ιστορικές παραγωγές των Κρατών μελών.
Τα πλεονεκτήματα είναι κυρίως η διατήρηση της υφισταμένης αναλογίας σε κάθε Κράτος-μέλος. Από την ήδη κτηθείσα εμπειρία από άλλους τομείς αποτελεί εγγύηση για το εισόδημα των παραγωγών, ενώ ενισχύονται τα κίνητρα στα Κράτη-μέλη να εξασφαλίζουν τον ορθό έλεγχο της εθνικής παραγωγής.
Κατάργηση του συστήματος μικρών-μεγάλων, διότι είναι πολύπλοκο, δεν γίνεται κατανοητό από τους παραγωγούς και ενδέχεται να αποτελέσει πηγή απατών. Οι αλλαγές όμως αυτές δεν θα πρέπει να περιορίσουν τα ελάχιστα προνόμια που είχαν από το υφιστάμενο σύστημα οι μικροί παραγωγοί, γι'αυτό χρειάζεται να γίνουν κάποιες προσαρμογές στο σημείο αυτό.
Κατάργηση της ενίσχυσης στην κατανάλωση και η μεταφορά των σχετικών κονδυλίων σε ενέργειες προώθησης. Η συνεισφορά
 



 








Σελίδα 3230 
 
της στην αύξηση της κατανάλωσης στη χώρα μας δεν ήταν η αναμενόμενη, ενώ για όλο τον Κοινοτικο χώρο ήταν η μεγαλύτερη πηγή απατών στον τομέα του ελαιολάδου. Σε καμία περίπτωση δεν γίνεται αποδεκτή η σύνδεση της χορήγησης της ενίσχυσης στην παραγωγή με τις ποσότητες που τυποποιούνται ή γίνονται αντικείμενο εμπορικών συναλλαγών, διότι η χώρα μας έχει υψηλότατο ποσοστό αυτοκατανάλωσης και απευθείας πωλήσεων από τους παραγωγούς.
Διατήρηση της Κοινοτικής παρέμβασης γιατί παρέχει μια σαφή υποστήριξη στον παραγωγό στις οποίες παρουσιάζονται πλεονάσματα. Σε καμία περίπτωση να μην γίνει αντικατάσταση της από την ιδιωτική αποθεματοποίηση γιατί στηρίζεται στις οργανώσεις του Κ(ΕΟΚ)1360, οι οποίες δεν έχει καταστεί δυνατόν να δημιουργηθούν στον τομέα του ελαιολάδου στη χώρα μας.
Διατήρηση και χρηματοδότηση κατά 100% των Οργανισμών Ελέγχου ενίσχυσης ελαιολάδου. Τα αποτελέσματα δράσης των Οργανισμών αυτών έχουν αποδείξει την χρησιμότητα τους στον τομέα.
Να στηριχθεί περαιτέρω η προσπάθεια για τη βελτίωση της ποιότητας του ελαιόλαδου. Κάθε προσπάθεια κατακτήσεως νέων αγορών και αυξήσεως της κατανάλωσης δεν μπορεί παρά να στηριχθεί στην ποιότητα του παρθένου ελαιολάδου, η οποία το κάνει να ξεχωρίζει από τα λοιπά φυτικά λάδια.
Να χρηματοδοτηθούν κατά 100% από κοινοτικούς πόρους οι εργασίες για τη δημιουργία του γεωγραφικού συστήματος πληροφοριών. 'Ηδη οι 'Ελληνες παραγωγοί έχουν συνεισφέρει 14 δισ. δρχ. για τη δημιουργία του ελαιοκομικού μητρώου και θεωρείται τουλάχιστον αδιανόητο να κληθεί η χώρα να καταβάλλει και άλλα χρήματα.
Να απογορευθεί η κυκλοφορία μειγμάτων ελαιολάδου με σπορέλαια. Η παρασκευή αυτών των μειγμάτων μπορεί να γίνει απλούστατα από τον καταναλωτή , ενώ η επίσημη κυκλοφορία τους θα δυσφημίσει το ελαιόλαδο, θα δημιουργήσει πλεονάσματα και θα καταστρέψει όλες τις προσπάθειες που έχουν γίνει μέχρι τώρα για την προώθηση της κατανάλωσης.
Να χορηγούνται έγκαιρα οι επιδοτήσεις στον παραγωγό ώστε αυτές να λειτουργουν θετικά στον ομαλό ανεφοδιασμό των αγορών και τη σταθεροποίηση των τιμών.
Σύμφωνα με τα όσα διαλαμβάνονται στην AGENDA 2000, εφόσον η χώρα συνεχίζει να είναι συνολικά ενταγμένη στο Σχόχο 1 των Διαρθρωτικών Ταμείων, οι διαρθρωτικές δράσεις για την ύπαιθρο θα συνεχίσουν να ενισχύονται, όπως και τώρα από τα διαρθρωτικά Ταμεία, με εξαίρεση την Εξισωματική Αποζημίωση των ορεινών και μειονεκτικών περιοχών, που θα χρηματοδοτείται από το Τμήμα Εγγυήσεων του Γεωργικού Ταμείου. Αυτή είναι η πρόταση της Ευρωπαϊκής Επιτροπής.
Ο Υπουργός
ΣΤ. ΤΖΟΥΜΑΚΑΣ"
44. Στην με αριθμό 2563/6.11.97 ερώτηση δόθηκε με το υπ' αριθμ. 151/26.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2563/6.11.97 που κατέθεσε ο Βουλευτής κ. Κ. Καραμηνάς σας πληροφορούμε τα εξής:
Η Νομοθεσία ανέκαθεν απαιτούσε για την αναγνώριση τρίτων από μέρους του Κράτους ως ιδιοκτητών εκτάσεων που έχουν μορφή και χαρακτήρα δάσους ή δασικής έκτασης να είναι εφοδιασμένοι με σχετική αναγνωριστική πράξη που κατά καιρούς την εξέδιδαν αρμοδίως διάφορα όργανα.
Ειδικότερα για τις αγροτικές εκτάσεις που λόγω εγκατάλειψης της καλλιέργειας τους αποκτούσαν ή απέκτησαν δασικό χαρακτήρα ο Νομοθέτης καθιέρωσε ειδικές διαδικασίες αναγνώρισης ανυπαρξίας δικαιωμάτων του Δημοσίου μετά το 1979 (άρθρο 67 ν.998/79 και άρθρο 14 ν.1734/97) ορίζοντας ως αρμόδιο όργανο έκδοσης της αναγνωριστικής πράξης τον οικείο Νομάρχη (σήμερα Γεν. Γραμματέα της περιφέρειας). 'Ηδη όμως η διετής προθεσμία που καθιέρωσε το άρθρο 14 του ν.1734/87 για την εξέταση αιτημάτων προς αναγνώριση εκτάσεων ως δασωθέντων αγρών έχει λήξει και ως εκ τούτου δεν υπάρχει σήμερα διαδικασία αναγνώρισης.
Σύμφωνα με το ισχύον Σύνταγμα έχουν καθιερωθεί υποχρεώσεις στο Κράτος να μεριμνά για την προστασία του φυσικού και πολιτιστικού περιβάλλοντος (σχ. 'Αρθρ.24 και 117 παρ.3 Συντάγματος) αλλά και να θεσπίζει κανόνες περιορισμού της άσκησης δικαιωμάτων που απορρέουν από την ιδιοκτησία όταν τούτο το επιβάλει το δημόσιο συμφέρον. Στις συγκεκριμένες περιπτώσεις των διασωθέντων αγρών είναι δύσκολο ενόψιε του ισχύοντος Συντάγματος να αγνοηθεί ότι το Δημόσιο συμφέρον επιβάλλει να διατηρούνται και να προστατεύονται τα δάση που έχουν εγκατασταθεί σε εγκαταλειφθέντες αγρούς.
Από πλευράς Υπ. Γεωργίας μελετάται πάντως το θέμα και έχει ληφθεί μέρμνα για τη νομοθετική αντιμετώπιση του θέματος, εντός των Συνταγματικών πλαισίων με το σ.χ. περί δασών που προτίθεται να καταθέσει σύντομα στη Βουλή για ψήφιση.
Μέχρι να γίνουν πάντως οι οιποιεσδήποτε ρυθμίσεις οι κατά τόπους Δασάρχες έχουν υποχρέωση να εφαρμόζουν την ισχύουσα Νομοθεσία και να επιβάλλουν τα διοικητικά πρόστιμα ως ο νόμος ορίζει.
Ο Υπουργός
ΣΤ. ΤΖΟΥΜΑΚΑΣ"
45. Στην με αριθμό 2570/7.11.97 ερώτηση δόθηκε με το υπ' αριθμ. 156/26.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2570/7.11.97 που κατέθεσε ο Βουλευτής κ. Η. Κ. Βεζδρεβάνης σας πληροφορούμε τα εξής:
H Βιολογική γεωργία, αποτελεί σήμερα ένα νέο σημαντικό κλάδο, ο οποίος προσιδιάζει ιδιαίτερα σε ορισμένες περιοχές της Ελλάδας, καθώς και για ορισμένα προϊόντα τα οποία ζητά ο σύγχρονος καταναλωτής.
Η Βιολογική γεωργία είναι μία μεταξύ των άλλων φιλοπεριβαλλοντολλογικών μορφών γεωργίας, ενώ και άλλες καλλιεργητικές μέθοδοι όπως εκείνες που ενσωματώνουν τις σημασίες της ορθής γεωπονικής πρακτικής αλλά και αυστηρότερες (Βιοδυναμικές), προωθούνται σε Ευρωπαϊκό, Διεθνές άρα και σε Εθνικό επίπεδο.
Για την Ελλάδα και ολόκληρο το Μεσογειακό χώρο, η γεωργία αυτή προνομιακά επιφυλάσσεται για περιοχές με φυσικά και διορθωτικά μειονεκτήματα, όπως είναι σε πολλές περιπτώσεις μειονεκτικές ορεινές και νησιωτικές περιοχές καθώς και οι περιοχές του δικτύου Natura 2000, οι οποίες διεκδικούν προτεραιότητα στα χρηματοδοτικά μέτρα και τις ενισχύσεις.
Στα πλαίσια αυτά, προσπάθειες Βιοκαλλιεργητών στο νομό Θεσπρωτίας αντιμετωπίζονται θετικά από τις διατάξεις του Κανονισμού 2078/92, για οικονομική στήριξη, των ως άνω περιοχών κατά προτεραιότητα.
Προϋπόθεση για την ένταξη στα εν λόγω προγράμματα, είναι η πιστοποίηση των Βιοκαλλιεργητών από τους εγκεκριμένους Οργανισμούς Ελέγχου και Πιστοποίησης.
Ο Υπουργός
ΣΤ. ΤΖΟΥΜΑΚΑΣ"
46. Στην με αριθμό 2576/7.11.97 ερώτηση δόθηκε με το υπ' αριθμ. 443/27.11.97 έγγραφο από τον Υπουργό Εμπορικής Ναυτιλίας η ακόλουθη απάντηση:
"Σε απάντηση της ερώτησης 2576/7.11.97 του Βουλευτή κ. Σπυρίδωνος Σπύρου και όσον αφορά τα θέματα, που άπτονται των αρμοδιοτήτων του Υπουργείου μας, σας γνωρίζουμε τα ακόλουθα:
α. Για την αντιμετώπιση των περιστατικών παράνομης δράσης Αλβανών κακοποιών στη θάλασσα και ακτές της Κέρκυρας, αποφασίστηκε με τα συναρμόδια Υπουργεία και Διωκτικές Αρχές μια σειρά προληπτικών και κατασταλτικών μέτρων, η υλοποίηση των οποίων έφερε θετικά αποτελέσματα.
β. Επιπρόσθετα το ΥΕΝ, εκτιμώντας την σοβαρότητα του προβλήματος στην υπόψη ευαίσθητη περιοχή, έχει προγραμματίσει
 



 








Σελίδα 3231 
 
την περαιτέρω ενίσχυση της τοπικής Λιμενικής Αρχής, σε προσωπικό και επιχειρησιακά μέσα, προκειμένου να ανταποκρίνεται αποτελεσματικότερα στο δύσκολο έργο της.
γ. Συγκεκριμένα εντός του μηνός Δεκεμβρίου τρέχοντος έτους, πρόκειται να διατεθεί ένα (1) επιπλέον ταχύπλοο σκάφος πλήρως εξοπλισμένο, ενώ μετά την υλοποίηση εξοπλιστικού προγράμματος συνολικού ύψους 1,2 δισ., θα διατεθούν στην τοπική Λιμενική Αρχή επιπλέον περιπολικά σκάφη και λοιπός σύγχρονος εξοπλισμός, με σκοπό τον αποτελεσματικότερο έλεγχο των ευαίσθητων αυτών περιοχών.
Ο Υπουργός
ΣΤΑΥΡΟΣ ΣΟΥΜΑΚΗΣ"
47. Στην με αριθμό 2587/7.11.97 ερώτηση δόθηκε με το υπ' αριθμ. 1357/28.11.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2587/7.11.97 που κατέθεσαν οι Βουλευτές κύριοι Ν. Γκατζής και Α. Κανταρτζής, σας γνωρίζουμε τα ακόλουθα;
'Υστερα από την αποκέντρωση του Προγράμματος Δημοσίων Επενδύσεων, η ευθύνη για τη σύνταξη του προγράμματος σχολικής στέγης (κατασκευές -επισκευές και συντηρήσεις σχολικών κτιρίων) ανάγκεται στην αποκλειστική αρμοδιότητα της Νομαρχιακής Αυτοδιοίκησης.
Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας.
Η επιχορήγηση του ΥΠΕΠΘ για τη Νομαρχιακή Αυτοδιοίκηση Μαγνησίας για το 1997, από το Εθνικό Π.Δ.Ε. και το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά:
Π.Δ.Ε. (ΣΑΕ 047-ΣΑΕ 041/9)
Για κατασκευές - οικόπεδα 600.000.000 δρχ.
Για επισκευές-συντηρήσεις 198.000.000 δρχ.
ΤΚΑΣΕ
Για επισκευές-συντηρήσεις 505.000.000 δρχ.
'Οπως μας πληροφόρησε η Νομαρχιακή Αυτοδιοίκηση Μαγνησίας στα σχολεία δευτεροβάθμιας Εκπαίδευσης του Δήμου Βελεστίνου που δέχονται μαθητές της ευρύτερης περιοχής (γειτονικά χωριά), φιλοξενούν για την τρέχουσα σχολική περίοδο 1997-1998, 249 μαθητές στο Γυμνάσιο και 283 μαθητές στο Λύκειο, με τάσεις μείωσης, όπως αποδεικνύεται από τη διακύμανση μαθητικού δυναμικού την τελευταία επταετία.
Η Νομαρχιακή Αυτοδιοίκηση Μαγνησίας, πρότεινε από το 1995 την ίδρυση και κατασκευή ΤΕΛ, για να καλύψει ανάγκες της περιοχής που μέχρι σήμερα καλύπτονται με την μεταφορά μαθητών στα ΤΕΛ του Βόλου. 'Ομως η πρόσφατη ψήφιση του ν. 2525/97 οπυ καθιερώνει ενιαίο τύπο Λυκείου, τροποποίησε και την πρόταση της Ν.Α. Μαγνησίας και σήμερα πρβλέπεται και προτείνεται η κατασκευή μιας νέας πτέρυγας 6 (έξη) αιθουσών στο υπάρχουν και λειτουργούν Λύκειο Βελεστίνου, για να καλύψει τις ανάγκες και στις τρεις κατευθύνσεις - θεωρητική, θετική και τεχνολογική- που προβλέπονται για το ενιαίο Λύκειο. Το κόστος αυτής της κατασκευής εκτιμάται στα 360.000.000 δρχ. και ο χρόνος υλοποίησης θα εξαρτηθεί από τις διατιθέμενες πιστώσεις.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
48. Στην με αριθμό 2588/7.11.97 ερώτηση δόθηκε με το υπ' αριθμ. 159/26.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2588/7.11.97 που κατέθεσαν οι Βουλευτές κύριοι Α. Τασούλας, Β. Μπούτας σας πληροφορούμε τα εξής:
Σχετικά με τη μεταβίβαση των αποθηκευτικών χώρων που κατασκευάσθηκαν από την Κεντρική Υπηρεσία Διαχείρισης ΕγχωρίωνΠροϊόντων (ΚΥΔΕΠ) γνωρίζουμε ότι σύμφωνα με το άρθρο 19 του πρόσφατα ψηφισθέντα από τη Βουλή νόμο (τροποποίηση της κείμενης νομοθεσίας για τα γεωργικά φάρμακα, ρύθμιση χρεών συνεταιριστκών οργανώσεων και άλλες διατάξεις) προβλέπεται ότι οι αποθηκευτικοί χώροι (κτίρια και εγκαταστάσεις) που κατασκευάσθηκαν από την τελούσα υπό εκκαθάριση ΚΥΔΕΠ, σε ακίνητα ιδιοκτησίας γεωργικών ή αγροτικών συνεταιρισμών και Ενώσεων αυτών με παραχώρηση της χρήσης τους για ορισμένο χρόνο στην ΚΥΔΕΠ, μεταβιβάζονται στους ιδιοκ'τητες τους αντίστοιχου ακινήτου σύμφωνα με τις διατάξεις του ν.1705/1951.
Σχετικά με το θέμα της εκποίησης των μετοχών, η σχετική νομοθεσία (άρθρο 4 ν.2237/94) προβλέπει την πώλησή τους με τη διαδικασία της ελεύθερης διαπραγμάτευσης ύστερα από δημόσια πρόσκληση είτε συνολικά είτε τμηματικά, και μάλιστα κατά προτεραιότητα σε αναπτυξιακές εταιρίες στις οποίες συμμετέχουν τοπικοί φορείς, ή σε Συνεταιριστικές Οργανώσεις, εφόσον εκδηλώσουν ενδιαφέρον κατά τη δημόσια πρόσκληση.
Ο Υπουργός
ΣΤ. ΤΖΟΥΜΑΚΑΣ"
49. Στην με αριθμό 2600/10-11-97 ερώτηση δόθηκε με το υπ' αριθμ. 1360/26-11-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2600/10-11-1997 που κατέθεσε η Βουλευτής κ. Φάνη Πάλλη-Πετραλιά, σας πληροφορούμε τα ακόλουθα:
Η ασφάλεια των μαθητών και των σχολικών χώρων κατά τις ώρες λειτουργίας τους ανήκει στις αρμοδιότητες του διευθυντή και του διδακτικού προσωπικού. Οι εφημερεύοντες εκπαιδευτικοί, οι οποίοι προσέρχονται στο σχολείο έγκαιρα, επιτηρούν τους μαθητές κατά την είσοδο και έξοδό τους από τις τάξεις, καθώς και στα διαλείμματα και ελέγχουν την είσοδο στο χώρο του σχολείου ατόμων ξένων προς το σχολικό περιβάλλον. Ο διευθυντής του σχολείου συνεργάζεται με την τοπική αυτοδιοίκηση και τους αρμόδιους φορείς για την επισκευή φθορών που μπορούν να έχουν ως αποτέλεσμα την πλημμελή τήρηση των όρων ασφαλείας των μαθητών και των σχολικών χώρων.
Επίσης, σας γνωρίζουμε ότι, σύμφωνα με τις διατάξεις του άρθρου 39 παρ. 2 του ν. 2218/1994 όπως τροποποιήθηκε με το άρθρο 6 παρ. 7 του ν. 2240/1994 οι Περιφερειακές Υπηρεσίες Α/θμιας και Β/θμιας Εκπ/σης του Υπουργείου Παιδείας καταργήθηκαν από τη δημοσίευση των Οργανισμών εσωτερικής οργάνωσης και λειτουργίας των Νομαρχιακών Αυτοδιοικήσεων, το δε προσωπικό των Υπηρεσιών αυτών προσφέρει εφεξής τις υπηρεσίες του στην οικεία Νομαρχιακή Αυτοδιοίκηση.
Κατόπιν αυτού η φύλαξη των σχολείων ανήκει στην αρμοδιότητα της οικείας Νομαρχιακής Αυτοδιοίκησης, όπου ανήκει το σχολείο.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
50. Στην με αριθμό 2616/11-11-97 ερώτηση δόθηκε με το υπ' αριθμ. 1990/25-11-97 έγγραφο από τoν Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 2616/11-11-1997 ερώτηση, που κατατέθηκε στη Βουλή από το Βουλευτή κ. Ν. Γκελεστάθη, για τα θιγόμενα σ' αυτή θέματα αρμοδιότητάς μας, σας πληροφορούμε, ότι έχουμε ενημερώσει την Εθνική Αντιπροσωπεία με το έγγραφό μας αριθμ. 1841/10-11-97, φωτ/φο του οποίου σας στέλνουμε.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
 



 








Σελίδα 3232 
51. Στην με αριθμό 2655/12-11-97 ερώτηση δόθηκε με το υπ' αριθμ. 1564/28-11-97 έγγραφο από τoν Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 2655/12-11-97 που κατατέθηκε στη Βουλή των Ελλήνων από το Βουλευτή κ. Γ. Καρατζαφέρη σχετικά με το θέμα του ύψους των επιβαρύνσεων από τόκους δανείων που χορηγούνται από τις Εμπορικές Τράπεζες, σας γνωρίζουμε τα εξής:
Με το ν. 1083/1980 και την απόφαση Νομισματικής Επιτροπής 289/80 επιτράπηκε ο ελεύθερος ανατοκισμός των ληξιπρόθεσμων τραπεζικών χορηγήσεων. Το καθεστώς αυτό μετεβλήθη με την ΠΔ/ΤΕ 2394/15-7-96 με την οποία καθορίστηκε ότι επί των νέων συμβάσεων δανείων το επιτόκιο υπερημερίας δεν δύναται να υπερβαίνει πάνω από 2,5 εκατοστιαίες μονάδες το επιτόκιο ενήμερου δανείου και η συχνότητα εκτοκισμού εφόσον καθίστανται ληξιπρόθεσμα και απαιτητά μετά την 1-8-1996 δεν μπορεί να υπερβαίνει τη συχνότητα εκτοκισμού που είχει συμφωνηθεί στη δανειακή σύμβαση για την ενήμερη εξυπηρέτηση των οφειλών. Η 'Ενωση Ελληνικών Τραπεζών έχει συστήσει στα μέλη της να επεκτείνουν την ως άνω ρύθμιση και στα υφιστάμενα κατά την 1-8-1996 υπόλοιπα δανείων. 'Οπως είναι ευνόητο, η επέκταση της ρύθμισης αναδρομικά δεν μπορεί να θεσμοθετηθεί από την Τράπεζα της Ελλάδος.
Για την ενίσχυση της διαφάνειας των τραπεζικών συναλλαγών και την ορθή πληροφόρηση των συναλλασσομένων για τους όρους δανεισμού, η Τράπεζα της Ελλάδος καθόρισε πλαίσιο πληροφόρησης με την έκδοση της ΠΔ/ΤΕ 1969/91 και την Εγκύκλιο Διοίκησης 21/95. Ειδικότερα, στην Εγκύκλιο Διοίκησης 21/95 αναφέρεται ότι οι τράπεζες οφείλουν να πληροφορούν το δανειολήπτη για το ύψος του επιτοκίου, τον τρόπο υπολογοσμού των τόκων, το επιτόκιο υπερημερίας και τον τρόπο καθορισμού του κλπ., ώστε να είναι πλήρως κατανοητές από το δανειολήπτη οι υποχρεώσεις που αναλαμβάνει μέσω των συμβάσεων χρηματοδότησης.
Σύμφωνα με τα τελευταία διαθέσιμα στοιχεία, η σημαντική αποκλιμάκωση του πληθωρισμού, σε συνδυασμό με την ασκούμενη αντιπληθωριστική συναλλαγματική πολιτική, επέτρεψε τη διαμόρφωση του μέσου επιτοκίου με το οποίο επιβαρύνονται τα δραχμικά δάνεια σε 18,5% (από 28,4% το 1993). Επιπλέον ποσοστό 38,6% (έναντι 16,2% το 1993) των δανείων του ιδιωτικού τομέα αφορά σε δάνεια σε συνάλλαγμα, με πολύ χαμηλότερα ονομαστικά επιτόκια. 'Οπως είναι αυτονόητο, λόγω των διευρυμένων πλέον δυνατοτήτων δανεισμού των επιχειρήσεων σε δραχμές ή συνάλλαγμα, από πιστωτικά ιδρύματα που είναι εγκατεστημένα στην Ελλάδα ή απευθείας από τράπεζες του εξωτερικού, και του, κατά συνέπεια, αυξημένου ανταγωνισμού, το κόστος δανεισμού των επιχειρήσεων έχει συμπιεσθεί σημαντικά στα τρία τελευταία έτη, όπως επίσης έχει συμπιεσθεί και η διαφορά μεταξύ επιτοκίων χορηγήσεων και επιτοκίων καταθέσεων (ecart). Η ολοκλήρωση των χρηματοπιστωτικών αγορών στον ευρωπαϊκό χώρο αναμένεται να οδηγήσει σε περαιτέρω συμπίεση αυτής της διαφοράς επιτοκίων (ecart), δεδομένου ότι, όπως επανειλημμένα έχει επισημανθεί και από την κυβέρνηση και από την Τράπεζα της Ελλάδος, υπάρχουν περιθώρια για περιορισμό του ecart.
Ο Υπουργός
Γ. ΠΑΠΑΝΤΩΝΙΟΥ"
52. Στην με αριθμό 2718/14-11-97 ερώτηση δόθηκε με το υπ' αριθμ. 499/27-11-97 έγγραφο από τoν Υπουργό Πολιτισμού η ακόλουθη απάντηση:
"Σε απάντηση της ερώτησης 2718/14-11-97 του Βουλευτή κ. Λ. Παπανικολάου, σας πληροφορούμε ότι η καθιέρωση ενός Αθλήματος ως Ολυμπιακού, αποτελεί αποκλειστική αρμοδιότητα της Διεθνούς Ολυμπιακής Επιτροπής.
Ο Υφυπουργός
ΑΝΔΡΕΑΣ ΑΘΑΝ. ΦΟΥΡΑΣ"
53. Στην με αριθμό 2726/14-11-97 ερώτηση δόθηκε με το υπ' αριθμ. 37241/26-11-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του υπ' αριθ. 2726/14.11.1997 εγγράφου σας με το οποίο κοινοποιείται ερώτηση που κατέθεσε ο Βουλευτής κ. Στ. Δήμας, σας γνωρίζουμε σε ότι μας αφορά:
Με τον υπό κατάρτιση νέο αναπτυξιακό νόμο επιδιώκεται η ορθολογικοποίηση των κινήτρων σύμφωνα με τις υφιστάμενες σήμερα συνθήκες κατά περιοχή, τομέα και κλάδο οικονομικής δραστηριότητας.
Στα πλαίσια αυτά εξετάζεται και η παροχή κινήτρων για τον Ν. Κεφαλληνίας όσον αφορά τις εντασσόμενες στο Νόμο τουριστικές δραστηριότητες.
Ο Υπουργός
Γ. ΠΑΠΑΝΤΩΝΙΟΥ"
54. Στην με αριθμό 2740/14-11-97 ερώτηση δόθηκε με το υπ' αριθμ. 1382/28-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2740/14-11-97 που κατέθεσε ο Βουλευτής κ. Νικ. Κάκκαλος, σας πληροφορούμε τα ακόλουθα:
Τα προβλήματα της έλλειψης καθηγητών στη Γερμανία προέκυψαν από την αίτηση ανάκλησης της απόσπασης των εκπαιδευτικών για σοβαρούς οικογενειακούς και προσωπικούς λόγους μετά την έναρξη του σχολ. έτους 1997-98.
Οι υπηρεσίες του Υπουργείου Παιδείας κίνησαν άμεσα τη διαδικασία για αποσπάσεις από τους αξιολογικούς πίνακες νέων εκπαιδευτικών.
Η διαδικασία αυτή απαιτεί την αποδοχή, από τη δική τους μεριά, της απόσπασης και ειδικότερα στο θέμα των φιλολόγων, όπου η εξάντληση των πινάκων ανάγκασε το ΥΠ.Ε.Π.Θ. να ανατρέξει και σε πίνακες υποψηφίων εκπ/κών για απόσπαση σε άλλα κράτη. Ταυτόχρονα η αρμόδια υπηρεσία του ΥΠ.Ε.Π.Θ. έδωσε εντολή για προσωρινή μετακίνηση ολίγων ημερών εκπαιδευτικών από άλλες σχολικές μονάδες, όπου ήταν δυνατόν, προκειμένου να καλυφθούν τα κενά. 'Ηδη οι αποσπάσεις έχουν επιδοθεί στους εκπαιδευτικούς με την εντολή να παρουσιαστούν το συντομότερο δυνατό και να αναλάβουν υπηρεσία.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
55. Στην με αριθμό 2757/97 ερώτηση δόθηκε με το υπ' αριθμ. 207/21-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2757/97 ερώτηση του Βουλευτή κ. Μ. 'Εβερτ σας πληροφορούμε:
Ο κ. Kastriot Robo τότε Σύμβουλος της Αλβανικής Πρεσβείας στην Αθήνα πράγματι κηρύχθηκε το 1994 ανεπιθύμητο πρόσωπο και απελάθηκε από την Ελλάδα. Η ενέργεια αυτή έγινε σε άμεση και ισόρροπη αντίδραση προς την απέλαση του τότε Γενικού Προξένου της Ελλάδας στο Αργυρόκαστρο κ. Χρήστου Ιακώβου από την τότε Αλβανική Κυβέρνηση και δεν επήγαζε από οιανδήποτε επίκριση για την πολιτεία του Αλβανού διπλωμάτη.
Ο κ. Robo, καθ' όλα ικανός διπλωμάτης, χαίρει της εμπιστοσύνης και της νέας, σημερινής, Αλβανικής Κυβέρνησης. Η αποδοχή του από την ελληνική Κυβέρνηση αποτελεί απτή απόδειξη ότι οι διμερείς σχέσεις μας με την Αλβανία, σε κάθε επίπεδο, ακολουθούν μια σταθερή ανοδική πορεία.
Ο κ. Χρήστος Ιακώβου παραιτήθηκε από το Υπουργείο Εξωτερικών στις 9.8.1994, η δε σχετική πράξη δημοσιεύθηκε στο ΦΕΚ 146, τεύχος Γ/19.8.1994. Εξ όσων γνωρίζουμε ο κ. Ιακώβου έχει έκτοτε ακώλυτα επισκεφθεί την Αλβανία.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
56. Στην με αριθμό 2811/19-11-97 ερώτηση δόθηκε με το
 



 








Σελίδα 3233 
 
υπ' αριθμ. 1404/28-11-97 έγγραφο από τον Υφυπουργό ΕΘνικής Παιδείας και θρησκευμάτων η ακόλουθη απάντηση:
"Απαντώντας στην ερώτηση με αριθμό 2811/19-11-97 και στο συνημμένο έγγραφο της Πανελλήνιας 'Ενωσης Θεολόγων, παράρτημα Πατρών, που κατέθεσε ο Βουλευτής κ. Σπήλιος Σπηλιωτόπουλος, σας γνωρίζουμε ότι το υποτιθέμενο θέμα της μείωσης των ωρών διδασκαλίας του μαθήματος των Θρησκευτικών είναι άνευ αντικειμένου, επειδή κάτι τέτοιο δεν έχει αποφασισθεί από το Παιδαγωγινό Ινστιτούτο. Στη Β' τάξη παραμένουν δύο ώρες εβδομαδιαίως και στη Γ' τάξη μία, όπως ίσχυε έως τώρα.
Για τη μετατροπή των Θρησκευτικών από μάθημα Θεολογικό σε θρησκειολογικό, σας γνωρίζουμε ότι ουδεμία σχετική πρόταση μας έχει υποβληθεί μέχρι σήμερα.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
57. Στην με αριθμό 2812/19-11-97 ερώτηση δόθηκε με το υπ' αριθμ. 1405/26-11-97 έγγραφο από τον Υφυπουργό ΕΘνικής Παιδείας και Θρησκευμάτων η ακόλουθη απάντηση;
"Απαντώντας στην ερώτηση με αριθμόν 2812/19-11-97, που κατέθεσε ο Βουλευτής κ. Σπηλ. Σπηλιωτόπουλος, σας γνωρίζουμε τα ακόλουθα:
Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23-9-97 (ΦΕΚ 188-Α') ορίζεται ότι:
"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε διδακτικό έτος.
Στις περιπτώσεις διδακτικής προϋπηρεσία με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας. Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".
Η ανωτέρω ρύθμιση φανερώνει αναμφίβολα την κοινωνική ευαισθησία της Κυβέρνησης προς τους αναπληρωτές εκπαιδευτικούς.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
58. Στην με αριθμό 2829/19-11-97 ερώτηση δόθηκε με το υπ' αριθμ. 1407/26-11-97 έγγραφο από τον Υφυπουργό ΕΘνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2829/19.11.97 που κατέθεσε ο Βουλευτής κ. Πέτρ. Κουναλάκης, σχετικά με την επαναλειτουργία των Αθλητικών Σχολείων Τριπόλεως και 'Αστρους, σας γνωρίζουμε τα ακόλουθα:
Το ΥΠ.Ε.Π.Θ. στηρίζει το θεσμό των Αθλητικών Σχολείων (Τάξεων Αθλητικής Διευκόλυνσης) και αυτό το απέδειξε με τη δημιουργία 16 νέων ΤΑΔ και προσθήκη 50 περίπου Αθλημάτων σας ήδη λειτουργούντα τη νέα σχολική χρονιά.
Μέσα στα νέα ΤΑΔ είναι και το ΤΑΔ Λεωνιδίου που λειτουργεί από φέτος με τα Αθλήματα του Ποδοσφαίρου και του Κλασικού Αθλητισμού. Αυτό δείχνει την ευαισθησία του ΥΠ.Ε.Π.Θ. για τον αθλητισμό της περιοχής με την αύξηση των ΤΑΔ από δύο σε τρία.
Ειδικά για τα ΤΑΔ του 1ου Γυμνασίου Τρίπολης και του Γυμνασίου 'Αστρους σε καμία περίπτωση δεν έγινε κατάργηση αλλά προσωρινή αναστολή της λειτουργίας τους, βάση των υπ' αριθμ. 826/5.9.97 και 839/18.9.97 εγγράφων, της Δ/νσης Β/θμιας Εκπ/σης της Νομαρχιακής Αυτοδιοίκησης Αρκαδίας που αναφέρουν ότι: σύμφωνα με την υπουργική απόφαση υπ' αριθμ. Γ4/865/3..7.97 παρ. Β' εδάφιο 5, ο αριθμός των μαθητών δεν έχει τις απαιτούμενες προϋποθέσεις για τη λειτουργία των ΤΑΔ και προσωρινά γίνεται αναστολή της λειτουργίας τους.
Και τα δύο ΤΑΔ μπορούν να λειτουργήσουν την καινούρια σχολική χρονιά εφόσον πληρούν τις προϋποθέσεις.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
 



 








Σελίδα 3234 
ΠΡΟΕΔΡΕΥΩΝ (Παναγιώτης Σγουρίδης): Κύριοι συναδελφοι, εισερχόμαστε στην ημερήσια διάταξη
TΩΝ ΕΠΕΡΩΤΗΣΕΩΝ
Θα συζητηθεί η με αριθμό 20/5.12.97 επερώτηση των Βουλευτών κυρίων Εμμανουήλ Κεφαλογιάννη, Θεοδώρας Μπακογιάννη, Ευαγγέλου Μεϊμαράκη, Γεωργίου Παναγιωτόπουλου, Γεωργίου Βουλγαράκη, Αθανασίου Χειμάρα, Κωνσταντίνου Καραμπίνα, Γεωργίου Σαλαγκούδη, Σπήλιου Σπηλιωτόπουλου, Νικολάου Νικολόπουλου, Αθανασίου Δαβάκη, Ιωάννη Τζωάννου, Θεοδώρου Σκρέκα και Γεωργίου Τρυφωνίδη, προς τους Υπουργούς Εθνικής Οικονομίας, Οικονομικών, Ανάπτυξης, Μεταφορών και Επικοινωνιών, αναφορικά με προγραμματικές συμφωνίες των ΔΕΚΟ. 
Το λόγο έχει ο πρώτος των επερωτώντων κ. Εμμανουήλ Κεφαλογιάννης.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ : Κυρίες και κύριοι συνάδελφοι, η Νέα Δημοκρατία αναγκάζεται να κατεθέσει επερώτηση για τις προγραμματικές συμφωνίες για δεύτερη φορά μέσα σ' ένα μήνα. Στη συζήτηση που έγινε ο τότε παριστάμενος Υπουργός προφασίστηκε ότι θα απαντήσει στη δευτερολογία του -ελπίζω και σεις, κύριε Υπουργέ, να μην κάνετε το ίδιο σήμερα-γνωρίζοντας ότι δεν υπάρχει δυνατότητα ανταπάντησης από τη μεριά της Αντιπολίτευσης. Στη δευτερολογία του βέβαια δεν απάντησε σε τίποτα, δεν απάντησε σε καμια από τις αιτιάσεις της Αντιπολίτευσης, αφήνοντας πραγματικά άφωνη τη Βουλή. Στην δε επίκαιρη ερώτηση που κατέθεσε ο Πρόεδρος του Συνασπισμού της Αριστεράς και της Προόδου κ. Κωνσταντόπουλος, για το ίδιο θέμα, ο ίδιος Υπουργός παρέπεμψε στην απάντηση που δήθεν είχε δώσει στη Νέα Δημοκρατία κατά τη διάρκεια της συζητούμενης επερώτησης προ μηνός.
Η πολιτική αυτή του παραλόγου της Κυβέρνησης είναι ακριβώς η ίδια πολιτική που ακολουθείται με τις προγραμματικές συμφωνίες που υπογράφονται καθημερινά και συζητούμε σήμερα. Και δεν φθάνουν όλα αυτά. Η Κυβέρνηση κυρίες και κύριοι συνάδελφοι, είχε το θράσος σε συνέντευξη Τύπου, που έδωσε χθες στο Ζάππειο Μέγαρο να μιλήσει για διαφάνεια και μάλιστα να εγκαλέσει τους Βουλευτές της Νέας Δημοκρατίας για ανευθυνότητά τους στο χειρισμό του θέματος που έχει σχέση με τις προγραμματικές συμφωνίες.
Σήμερα όμως δεν παρίσταται κανείς από τους Υπουργούς αυτούς εκτός από τον Υπουργό Μεταφορών και Επικοινωνιών, για να υπερασπιστούν την πολιτική της Κυβέρνησης και να αντιμετωπίσουν τους Βουλευτές της Νέας Δημοκρατίας, που κατέθεσαν την επερώτηση.
Για ποια διαφάνεια μιλάτε, κύριε Υπουργέ; Χάνονται τα μισά λεπτά από την Τράπεζα της Ελλάδος στα εργοτάξια στα δημόσια έργα. Για δε τις κρατικές προμήθειες, το ελληνικό δημόσιο αγοράζει σε τιμές διπλάσιες απ' αυτές, που ισχύουν διεθνώς. Μία απλή ματιά, μια απλή ανάγνωση των εκθέσεων του Ελεγκτικού Συνεδρίου αλλά και της φετινής, που κατατέθηκε στη Βουλή πριν λίγες ημέρες επιβεβαιώνει του λόγου το αληθές. 'Οταν δε μιλάμε για δημόσια έργα, μιλάμε για δέκα τρισεκατομμύρια (10.000.000.000.000) δημόσια έργα μέχρι το 2000 και μιλάμε για 1,4 τρισεκατομμύρια κρατικές προμήθειες κάθε χρόνο.
Αυτός είναι ο λόγος για τον οποίο η Επιτροπή για τη Διεθνή Διαφθορά Transparice International έχει κατατάξει τη χώρα μας στην εικοστή τέταρτη θέση ανάμεσα σε σαράντα εννιά χώρες του Οργανισμού, λίγο πιο πάνω από τη Νιγηρία, τη Βολιβία και την Κίνα, χώρες γνωστές για το επίπεδο της διαφθοράς τους και στα ίδια επίπεδα με την Ιταλία και την Τουρκία.
Κυρίες και κύριοι συνάδελφοι, το ζέον θέμα των προγραμματικών συμφωνιών τείνει να εξελιχθεί σε σκάνδαλο πρώτου μεγέθους. Και όταν ομιλούμε για προγραμματικές συμφωνίες, αναφερόμαστε σε 1,3 τρισεκατομμύρια προμήθειες στη Δ.Ε.Η., τον Ο.Τ.Ε., τον Ο.Σ.Ε., τις αστικές συγκοινωνίες που πρέπει να υπογραφούν μέχρι 31.12.97, δηλαδή το αργότερο σε δεκαπέντε μέρες από σήμερα. Και σ' αυτό δεν περιλαμβάνεται το ένα τρισεκατομμύριο (1.000.000.000.000) προμηθειών στην Ολυμπιακή Αεροπορία για αγορά νέων αεροσκαφών. Αυτό είναι μέρος του επενδυτικού προγράμματος των οργανισμών αυτών, που ξεπερνά τα 4,5 τρισεκατομμύρια δραχμές στο εγγύς μέλλον. Η Κυβέρνησή σας, η Κυβέρνηση Σημίτη, υπογράφει καθημερινά προγραμματικές συμφωνίες πολλών δισεκατομμυρίων δραχμών, χωρίς όρους και προϋποθέσεις εξασφάλισης του δημόσιου χρήματος.
Και αυτό, κυρίες και κύριοι συνάδελφοι, είναι χειρότερο από απ' ευθείας αναθέσεις. Για παράδειγμα στη Δ.Ε.Η. την περασμένη Παρασκευή υπογράφτηκαν είκοσι επτά προγραμματικές συμφωνίες, εκατόν δεκαέξι δισεκατομμυρίων (116.000.000.000) δραχμών και πριν λίγες εβδομάδες άλλες τριάντα προγραμματικές συμφωνίες ύψους εκατόν εξήντα δισεκατομμυρίων (160.000.000.000) δραχμών. Σ' αυτόν, δηλαδή το μεγάλο οργανισμό σε μερικές εβδομάδες υπογράφτηκαν προγραμματικές συμφωνίες περίπου διακοσίων εβδομήντα δισεκατομμυρίων (270.000.000.000) δραχμών, στη Δ.Ε.Η. που από το 1989 οι προγραμματικές συμφωνίες με συνεχείς ανανεώσεις, έχουν παραταθεί μέχρι το 2001 για δεκαπέντε, δηλαδή, συνεχή χρόνια.
Ουσιαστικά δηλαδή η Δ.Ε.Η. έχει δεσμευθεί επ' άπειρον από τους ίδιους προμηθευτές. 
Στις συγκοινωνίες, αστικές συγκοινωνίες και Ο.Σ.Ε. αυτές τις μέρες υπογράφονται προγραμματικές συμφωνίες πεντακοσίων πενήντα δισεκατομμυρίων (550.000.000.000) δραχμών. Πριν έλθει ο Υπουργός να απαντήσει στην επερώτηση της Νέας Δημοκρατίας, άκουγα στο ραδιόφωνο ότι σήμερα το πρωί υπέγραψε τις προγραμματικές συμφωνίες για τα τρόλεϋ και τα λεωφορεία. Και ήδη καταγγελίες και εξώδικες προσκλήσεις έχουν αρχίσει να πέφτουν βροχή για τα θέματα αυτά.
Στον Ο.Τ.Ε. έχουν υπογραφεί προγραμματικές συμφωνίες τετρακοσίων ογδόντα δισεκατομμυρίων (480.000.000.000) δραχμών. Η διοίκηση του οργανισμού πανηγυρίζει. Πανηγυρίζει για πρόσθετα έσοδα πενήντα τριών δισεκατομμυρίων (53.000.000.000) δραχμών το 1998 και εξακοσίων οκτώ δισεκατομμυρίων (608.000.000.000) πρόσθετα έσοδα μέχρι το 2002. 
Και αυτό προκύπτει από έκθεση της Διεύθυνσης Χρηματοοικονομικών Μελετών του Οργανισμού αυτού, που μάλιστα απετέλεσε παράρτημα των εισηγήσεων για τις "προγραμματικές" συμφωνίες του Ο.Τ.Ε. Αυτό είναι το ποσό, αγαπητοί συνάδελφοι, που θα πληρώσουν οι συνδρομητές του Ο.Τ.Ε. λόγω της υψηλότερης χρέωσης ανά μονάδα τηλεφωνήματος, οι συνδρομητές δηλαδή εκείνοι οι οποίοι έχουν ψηφιακές παροχές. 
Ο συνάδελφός σας Υπουργός Εθνικής Οικονομίας, χθες σε συνέντευξη τύπου στο Ζάππειο Μέγαρο ισχυρίστηκε ότι λόγω των "προγραμματικών" συμφωνιών τα τιμολόγια των ΔΕΚΟ θα μειωθούν πραγματικά. Το αντίθετο συμβαίνει. Το ζητούμενο είναι, αγαπητοί συνάδελφοι, να μη ζητηθεί από το δεινοπαθούντα 'Ελληνα φορολογούμενο να πληρώσει για άλλη μια φορά ακόμα ακριβότερα τις υπηρεσίες που του παρέχονται από τις ΔΕΚΟ, λόγω των "προγραμματικών" συμφωνιών.
Κυρίες και κύριοι συνάδελφοι, τρεις είναι οι μύθοι της Κυβέρνησης για τις "προγραμματικές" συμφωνίες:
Μύθος πρώτος: Η δήθεν εμμονή της Κυβέρνησης στις Διακομματικές Επιτροπές. Το ζητούμενο δεν είναι η συμμετοχή για τη συμμετοχή. Το ζητούμενο δεν είναι να δώσουμε άλλοθι σε προειλημμένες αποφάσεις της σημερινής Κυβέρνησης. Το ζητούμενο είναι η δυνατότητα πλήρους ενημέρωσης και απευθείας πρόσβασης στις υπηρεσίες.'Οταν δεν έχει τη δυνατότητα η Βουλή, όταν δεν έχει τη δυνατότητα η Εθνική Αντιπροσωπεία, οι 'Ελληνες Βουλευτές να έχουν πραγματική πρόσβαση σ'αυτά τα στοιχεία, πώς είναι δυνατόν να είμαστε βέβαιοι, ότι θα έχουν πλήρη ενημέρωση τα μέλη των επιτροπών; 
Χαρακτηριστικό είναι το παράδειγμα του Ο.Τ.Ε. Η διοίκηση του Ο.Τ.Ε. κατέθεσε περίληψη μόνο για τις "προγραμματικές" συμφωνίες, την έκθεση δηλαδή της Price Waterhouse.
 



 








Σελίδα 3235 
 
Ζητήθηκε δε από το Διοικητικό Συμβούλιο του Ο.Τ.Ε. να αποφασίσει για τετρακόσια ογδόντα δισεκατομμύρια "προγραμματικές" συμφωνίες μόνο από την περίληψη της εκθέσεως αυτού του Οργανισμού. 
Μύθος δεύτερος: Ο μύθος της στήριξης της εθνικής οικονομίας. Ο μύθος της ελληνικής προστιθέμενης αξίας μέσω των "προγραμματικών συμφωνιών". Για παράδειγμα, κύριοι συνάδελφοι, στον Ο.Σ.Ε. το ποσοστό της προστιθέμενης αξίας γίνεται δεκτό κατά δήλωση των ενδιαφερομένων. Πολλές φορές εμφανίζονται υλικά με προστιθέμενη αξία μόνο και μόνο επειδή τα διαθέτουν στην αγορά ελληνικές επιχειρήσεις, οι οποίες όμως, τα εισάγουν από το εξωτερικό, πληρώνοντας μάλιστα σε συνάλλαγμα.
Η Δ.Ε.Η. στα είδη που προμηθεύεται εκτιμά ότι η ελληνική προστιθέμενη αξία είναι περίπου στο 40%, αν και δεν γίνεται πραγματικός έλεγχος στον Οργανισμό αυτό. 
Για τις αστικές συγκοινωνίες ο παριστάμενος Υφυπουργός Συγκοινωνιών σε συνέντευξή του μερικές εβδομάδες πριν, είχε πει ότι η εγχώρια προστιθέμενη αξία σε αυτές τις προγραμματικές συμφωνίες δεν ξεπερνά το 20% με 25%.
Μύθος τρίτος: Ο μύθος της στήριξης των κρατικών επιχειρήσεων μέσω των προγραμματικών συμφωνιών. Παραδείγματος χάριν, στον Ο.Τ.Ε., κύριε Υπουργέ, δόθηκε το σύνολο σχεδόν των προμηθειών σε ιδιώτες, ενώ στην κρατική Ε.Α.Β. δόθηκαν προμήθειες ύψους μόνο δυόμισι δισεκατομμυρίων (2.500.000.000) δραχμών, γεγονός που προκάλεσε τη δημόσια καταγγελία του Σωματείου των Εργαζομένων της Ελληνικής Αμυντικής Βιομηχανίας.
Ακόμη, πριν μερικές εβδομάδες, μέσα στο Νοέμβριο, ανατέθηκε προμήθεια καλωδίων οπτικών ινών ύψους πενήντα επτά δισεκατομμυρίων (57.000.000.000) δραχμών, επίσης, σε ιδιώτη, απορρίπτοντας επωφελέστερη προσφορά της Ελληνικής Αμυντικής Βιομηχανίας. Και όλα αυτά κατόπιν εισηγήσεως του πρωθυπουργικού συμβούλου και μέλους του Διοικητικού Συμβουλίου του Ο.Τ.Ε., το οποίο μάλιστα εσείς προαλείφεται για διευθύνοντα σύμβουλο του Οργανισμού.
Κυρίες και κύριοι συνάδελφοι, η Κυβέρνηση εγκαλείται και καλείται να απαντήσει:
Πρώτον, γιατί οι αρμόδιοι Υπουργοί σκόπιμα άφησαν να παρέλθει το κρίσιμο χρονικό διάστημα των τεσσάρων ετών, από την ψήφιση της οδηγίας της Ευρωπαϊκής 'Ενωσης του 1993 για τις προμήθειες και δύο χρόνια από την ψήφιση του σχετικού νόμου του 1995 "περί προμηθειών του Δημοσίου"; 'Ετσι, όλα γίνονται σήμερα υπό την πίεση της καταληκτικής ημερομηνίας 31.12.1997.
Δεύτερον, γιατί η Κυβέρνηση, κατά παρέκκλιση των διατάξεων περί προμηθειών, ψήφισε διάταξη νόμου -και μάλιστα, σε άσχετο νομοσχέδιο, στο νομοσχέδιο "περί τουριστικών λεωφορείων"- του 1996, με βάση την οποία δίνεται πλήρης εξουσιοδότηση στα διοικητικά συμβούλια των δημοσίων επιχειρήσεων και οργανισμών για σύναψη προγραμματικών συμφωνιών, με μόνο την τελική έγκριση του Υπουργού;
Τρίτον, γιατί η Κυβέρνηση δεν απέστειλε τις συμφωνίες, που υπέγραψε, για έλεγχο νομιμότητας στο Ελεγκτικό Συνέδριο προ της υπογραφής τους, με βάση το νόμο που είχε ψηφίσει η Νέα Δημοκρατία το 1993;
Στην Επιτροπή Θεσμών και Διαφάνειας της Βουλής, πριν μερικούς μήνες, πέντε Υφυπουργοί αρμόδιοι για τις κρατικές προμήθειες, μαζί με τον Γραμματέα του Υπουργικού Συμβουλίου, είχαν δεσμευτεί ότι, οποιαδήποτε προμήθεια πάνω από ένα δισεκατομμύριο (1.000.000.000), θα στέλνεται υποχρεωτικά για έλεγχο νομιμότητας στο Ελεγκτικό Συνέδριο.
Αν θέλετε, κύριε Υπουργέ, αυτός είναι και ο λόγος που έξι μήνες πριν δεν δεχθήκατε τροπολογία Βουλευτών της Νέας Δημοκρατίας, που προέβλεπε αυτή η τροπολογία ότι οποιαδήποτε σύμβαση πάνω από ένα δισεκατομμύριο (1.000.000.000), θα αποστέλλεται υποχρεωτικά για έλεγχο νομιμότητας στο Ελεγκτικό Συνέδριο.
Τέταρτον, γιατί πριν από κάθε υπογραφή, δεν προηγείται και μελέτη σκοπιμότητας για τον ποιοτικό και κοστολογικό έλεγχο των υλικών, ώστε να διαπιστώνονται οι πραγματικές ανάγκες και να μην αγοράζονται υλικά, που μένουν και σαπίζουν στις αποθήκες των δημοσίων επιχειρήσεων και οργανισμών;
Πέμπτον, γιατί σε κάθε σύμβαση δεν υπάρχει απαραίτητα ρήτρα προσαρμογής των τιμών, με βάση τις τιμές που ισχύουν διεθνώς και με βάση την οποία οι προμηθευτές θα πρέπει να υποχρεούνται να προσαρμόζουν τις τιμές τους, εάν τα διεθνή δεδομένα της αγοράς αποδεικνύουν μία τέτοια εξέλιξη;
Ειδικά για νέες τεχνολογίες, για υψηλή τεχνολογία είναι γνωστό ότι οι τιμές μειώνονται δραστικά. Είναι σαν να έχετε αγοράσει εσείς έναν ηλεκτρονικό υπολογιστή το 1990 και να καλείστε σήμερα να πληρώσετε τον ίδιο ηλεκτρονικό υπολογιστή με τις τιμές του 1990. Αυτό το διασφαλίσατε, κύριε Υπουργέ;
'Εκτον, γιατί δεν υπάγονται υποχρεωτικά στις διατάξεις του άρθρου του νόμου του 1996 "περί πόθεν έσχες" όλες οι διοικήσεις και οι υπάλληλοι των οργανισμών, που ασχολούνται με προγραμματικές συμφωνίες και με προμήθειες του δημοσίου; Εσείς, κύριε Υπουργέ -όχι εσείς προσωπικά, η Κυβέρνησή σας- εξαίρεσε τα διοικητικά συμβούλια του Ο.Τ.Ε. και της Ολυμπιακής Αεροπορίας από τη δήλωση του "πόθεν έσχες". 
Επίσης, γιατί με νόμο του 1993 ακόμη και την κατάχρηση δημοσίου χρήματος από τα διοικητικά συμβούλια των κρατικών επιχειρήσεων, από κακούργημα που ήταν, τη μετατρέψατε σε απλό πλημμέλημα; Παραγράφονται δε αυτά τα αδικήματα μετά παρέλευση πενταετίας ακόμη και αν η δικαιοσύνη διαπιστώσει τα αδικήματα αυτά. 
Eίναι χαρακτηριστικό το παράδειγμα της ΛΑΡΚΟ, όπου διαπιστωμένα αδικήματα τριάντα δισεκατομμυρίων (30.000.000.000) παραγράφηκαν λόγω παρέλευσης πενταετίας, κύριοι συνάδελφοι!
Τέλος, γιατί μεγάλες ΔΕΚΟ και εταιρείες του Δημοσίου, όπως η Ολυμπιακή Αεροπορία, στερούνται κανονισμού προμηθειών, δύο χρόνια μετά τη ψήφιση του νόμου του 1995;
Σας τα λέω αυτά κύριε Υπουργέ, κατά δήλωση του Γενικού Γραμματέα του Υπουργικού Συμβουλίου πέρυσι το Σεπτέμβριο, όταν εσείς, εισηγηθήκατε στο Υπουργικό Συμβούλιο το θέμα της διαφάνειας στις κρατικές προμήθειες και τα δημόσια έργα.
'Οταν αναφερόμαστε για την Ολυμπιακή Αεροπορία, αναφερόμαστε σε ένα γιγαντιαίο οργανισμό με επενδυτικό πρόγραμμα ενός τρισεκατομμυρίου (1.000.000.000.000) δραχμών, πρόγραμμα που πρέπει να οριστικοποιηθεί μέχρι 31.12.1997. Τότε, δηλαδή, λήγει το πρόγραμμα εξυγίανσης της Ολυμπιακής Αεροπορίας. Σε αντίθετη περίπτωση η Ολυμπιακή Αεροπορία δεν μπορεί να πάρει δάνειο τετρακοσίων πενήντα δισεκατομμυρίων (450.000.000.000) δραχμών με εγγύηση του ελληνικού δημοσίου ύψους εκατό δισεκατομμυρίων (100.000.000.000) δραχμών. Αυτός ο οργανισμός κυρίες και κύριοι συνάδελφοι, που έχει επίσης σωρεύσει τόσα δεινά στις πλάτες του 'Ελληνα φορολογούμενου, δεν έχει κανονισμό προμηθειών.
Οι προγραμματικές συμφωνίες θα δεσμεύσουν το ελληνικό δημόσιο για μια δεκαετία τουλάχιστον. Αποτέλεσμα της δέσμευσης αυτής θα είναι, όταν αυτές οι επιχειρήσεις ιδιωτικοποιηθούν θα έχουν πολύ μεγάλο μέρος της προστιθέμενης αξίας τους και θα πουληθούν σε τιμές πολύ μικρότερες από την πραγματική τους αξία και πιθανότατα θα πουληθούν σε κάποιους από τους σημερινούς προγραμματικούς τους προμηθευτές, ολοκληρώνοντας έτσι μια πολιτική οικονομικής διαστροφής της σημερινής Κυβέρνησης του ΠΑΣΟΚ.
Κυρίες και κύριοι συνάδελφοι, σήμερα είναι πλέον επιτακτική η ανάγκη της ίδρυσης μιας ανεξάρτητης διοικητικής αρχής, με αρμοδιότητα τον έλεγχο των συμβάσεων και των προμηθειών του δημοσίου. Η νέα αυτή ανεξάρτητη διοικητική αρχή θα απολαμβάνει οργανωτικής, διοικητικής και οικονομικής αυτοτέλειας και δεν θα υπάγεται σε κανέναν ιεραρχικό έλεγχο, παρά μόνο στον έλεγχο της Βουλής και αυτό για τις ανάγκες του κοινοβουλευτικού ελέγχου.
Η Νέα Δημοκρατία έχει καταθέσει σχετική πρόταση στη
 



 








Σελίδα 3236 
 
Βουλή. 'Εχει καταθέσει την πρόταση για τη διαφάνεια στην ανάθεση των κρατικών προμηθειών και των δημοσίων έργων, πρόταση που η Κυβέρνηση των εκσυγχρονιστών του ΠΑΣΟΚ αρνείται πεισματικά να υιοθετήσει. 
Κυρίες και κύριοι συνάδελφοι, λύσεις υπάρχουν. Η Κυβέρνηση δεν είναι διατεθειμένη να τις υιοθετήσει. Η Νέα Δημοκρατία καταγγέλλει στον ελληνικό λαό, όχι μόνο την ολιγωρία της Κυβέρνησης να υπογράψει τις προγραμματικές συμφωνίες, αλλά και το μεγάλο σκάνδαλο των προγραμματικών συμφωνιών και καλεί την Κυβέρνηση, έστω και την ύστατη ώρα, να αναλογιστεί τις τεράστιες ευθύνες της.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κεφαλογιάννη.
Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία τριάντα δύο μαθητές και μαθήτριες και δύο συνοδοί δάσκαλοι από το 4ο Δημοτικό Σχολείο της Νέας Σμύρνης, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".
Η Βουλή τους καλωσορίζει.
(Χειροκροτήματα απ'όλες τις πτέρυγες)
Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος, με επιστολή του στο Προεδρείο ορίζει ως Κοινοβουλευτικό Εκπρόσωπο του Κόμματός του γι'αυτήν την επερώτηση, το Βουλευτή Ευβοίας κ. Ευάγγελο Αποστόλου.
Ο κ. Γεώργιος Παναγιωτόπουλος, Βουλευτής Καβάλας, έχει το λόγο για πέντε λεπτά.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, κύριοι συνάδελφοι, το ΠΑ.ΣΟ.Κ. εμφανίζει δύο πρόσωπα. Το ένα είναι αυτό που επιχειρεί να επιβάλλει στο λαό λιτότητα, φορολογία και προσπάθεια σύγκλισης και το άλλο είναι το κομματικό, αυτό που σπαταλά καθ'οιονδήποτε τρόπο, που είναι δεσμευμένο από την κομματική νομενκλατούρα. Αυτή η εικόνα του δεύτερου ΠΑ.ΣΟ.Κ. εμφανίζεται με τις προγραμματικές συμφωνίες. Η αυθαιρεσία, η έλλειψη διαφάνειας και ο τρόπος με τον οποίο σπαταλάται το δημόσιο χρήμα, είναι προκλητικός.
Η Νέα Δημοκρατία εγκαίρως με την πρώτη επερώτηση επεσήμανε τους κινδύνους. Τότε δεν υπήρξε κυβερνητική απάντηση. Τώρα, προ της επερωτήσεως που συζητάμε σήμερα, αισθάνθηκαν την ανάγκη ορισμένοι εκ των αρμοδίων Υπουργών να κάνουν χθες μια πρες-κόμφερανς και να πουν μερικά πράγματα περί της δήθεν αναπτυξιακής πολιτικής, η οποία βγαίνει μέσα από τις προγραμματικές συμφωνίες.
Μπορεί να υπάρχει ανάπτυξη μέσα από τις προγραμματικές συμφωνίες και όταν ακόμη είναι διαφανείς, κύριε Υπουργέ, και όταν είναι ίσες, όταν δεν υποκρύπτουν σκάνδαλο, όταν δεν υποκρύπτουν αυθαιρεσία, όταν υπάρχουν κανόνες, βάσει των οποίων λειτουργούν οι προγραμματικές συμφωνίες. Εν ονόματι της δήθεν ανάπτυξης, δεν έχετε κανένα δικαίωμα να σπαταλάτε το δημόσιο χρήμα, ούτε αυθαιρέτως να αποφασίζετε και να δίνετε προμήθειες σε προμηθευτές, είτε 'Ελληνες είτε ξένους.
Σχετικά με την προστιθέμενη αξία. Ποια μελέτη υπάρχει για την προστιθέμενη αξία; Σε κάθε περίπτωση κρατικής προμήθειας από τις Δ.Ε.Κ.Ο., ξέρουμε βάσει ποιας μελέτης είναι η προστιθέμενη αξία; Τίποτα δεν ξέρουμε. 'Ολα λειτουργούν αυθαιρέτως και ζητάτε από τον ελληνικό λαό λιτότητα και φόρους για να μπορέσουμε να συγκλίνουμε με την Ευρώπη. Δεν είναι δυνατόν να συνυπάρχουν αυτά τα δύο πράγματα. 'Αλλωστε υπήρξατε απολύτως ειλικρινείς στις προθέσεις σας. Υπήρξατε ειλικρινείς όταν η πρώτη πράξη που κάνατε, όταν γίνατε Κυβέρνηση, ήταν να κρατικοποιήσετε εκ νέου τις αστικές συγκοινωνίες, εκπληρώνοντας υπόσχεση προς τον κ. Κολλά, άσχετα από το κόστος, άσχετα αν αυτό στοίχισε εκατόν πενήντα δισεκατομμύρια (150.000.000.000) δραχμές. Σημασία έχει ότι ήταν μία κομματική υποχρέωση.
'Οταν, λοιπόν, σπαταλάτε το χρήμα για να εκπληρώσετε κομματικές υποχρεώσεις, πώς είναι δυνατόν ο λαός να σεβασθεί την άλλη εικόνα του ΠΑ.ΣΟ.Κ., το οποίο ζητάει θυσίες, προκειμένου να συγκλίνουμε; Αυτή είναι η εικόνα.
Κατά τη συνεδρίαση του Υπουργικού Συμβουλίου στις 26.9.97 διαβάστηκε η έκθεση του εισηγητή-γραμματέα, σύμφωνα με την οποία μεγάλες Δ.Ε.Κ.Ο. και εταιρείες ιδιοκτησίας του δημοσίου, όπως η ΟΛΥΜΠΙΑΚΗ -αυτό που σας είπε και ο κ. Κεφαλογιάννης- στερούνται κανονισμού προμηθειών, κατά παράβαση του ν.2286/95. Θέλω μία απάντηση σ' αυτό. Γιατί δεν υπάρχουν κανονισμοί προμηθειών; Εν όψει των παραλείψεων αυτών, το Υπουργικό Συμβούλιο διαπιστώνει στις 26.9.97 ότι το θεσμικό πλαίσιο στον τομέα έργων και προμηθειών είναι επαρκές και ικανοποιητικό, ενώ χρειάζονται ορισμένες βελτιώσεις.
Ξέρετε τι μου θυμίζετε; Μου θυμίζετε "βίοι παράλληλοι", αυτόν τον πατροκτόνο, ο οποίος απολογούμενος στο δικαστήριο ομολόγησε το έγκλημά του, το φόνο, αλλά ζήτησε την επιείκεια του δικαστηρίου, διότι έμεινε, λέει, ορφανός. Σκότωσε τον πατέρα του, έμεινε ορφανός και ζήτησε την επιείκεια του δικαστηρίου, διότι έμεινε ορφανός. Αυτήν την επιείκεια ζητάτε από το λαό. Δεν είναι δυνατόν από τη μια μεριά να είστε σπάταλοι και από την άλλη να ζητάτε θυσίες.
Η Κυβέρνηση προσπαθεί να αντιμετωπίσει με έναν πρόχειρο και αναποτελεσματικό τρόπο τα προβλήματα. Φαίνεται δε η δολιότης από το εξής: 'Εχετε ένα τριετές πρόγραμμα εξυγίανσης των δημοσίων επιχειρήσεων, το οποίο συμπτωματικά λήγει μαζί με τη βουλευτική περίοδο. Δηλαδή, όταν πάμε στις επόμενες εκλογές, θα λέτε στο λαό, ότι το πρόγραμμα ήτο εν εξελίξει και τελειώνει τώρα μαζί με τις εκλογές. Δεν μπορεί έτσι να υπάρξει αποτέλεσμα. Επομένως, με τη νέα Βουλή, θα προχωρήσουμε στην εξυγίανση, ώστε να υπάρξει αποτέλεσμα.
Δεν έχει εξυγιανθεί τίποτα. Δεν υπάρχει ένας τομέας στον οποίο να μπορούμε να πούμε ότι υπάρχει διαφάνεια. Η πρόταση που σας ανέπτυξε ο κ. Κεφαλογιάννης, για να υπάρχει ένα όργανο διαφανές, αντιπροσωπευτικό, διακομματικό, δεν τη δεχθήκατε ποτέ. Αντίθετα, μεριμνήσατε να κάνετε το κακούργημα πλημέλημμα και να υπάρχουν και παραγραφές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από τη μια μεριά η έλλειψη κανονισμών και από την άλλη ο χορός των τρισεκατομμυρίων με τα προγράμματα αυτά, δεν μπορούν παρά να μας κάνουν να πιστεύουμε ότι τα πράγματα λειτουργούν υπόπτως, ότι υπάρχουν συμφέροντα, ότι υπάρχουν μεσολαβούντες, ότι υπάρχουν άνθρωποι οι οποίοι κερδίζουν από όλες αυτές τις προγραμματικές συμφωνίες.
Εάν είχατε κάνει έστω στην ΟΛΥΜΠΙΑΚΗ τον κανονισμό προμηθειών, το στοιχειώδες μέσα σ' αυτόν το χορό των δισεκατομμυρίων, θα μπορούσατε να μας απαντήσετε και να μας πείτε ότι "έχουμε κάποιον τρόπο λειτουργίας και μία διαδικασία από την οποία προκύπτει ότι δεν υπάρχει υποψία". Και όταν γνωρίζουμε, κύριε Υπουργέ, ότι υπάρχει δέσμευση κομματική ...
ΠΡΟΕΔΡΕΥΩΝ (Παναγιώτης Σγουρίδης): Κύριε Παναγιωτόπουλε, παρακαλώ τελειώνετε.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Τελειώνω. Γιατί δεν αναγνωρίζουμε ότι υπάρχει δέσμευση κομματική, ότι όλη η κομματική νομενκλατούρα είναι τοποθετημένη σε αυτούς τους οργανισμούς. Εκείνοι παίρνουν τους μισθούς. Εκεί προμηθεύονται, αυτοί είναι εκείνοι από τους οποίους εξαρτάται η στήριξη της Κυβέρνησης. Τότε γιατί να μην πιστεύουμε, ότι είναι όλη η κατάσταση αδιαφανής και σκανδαλώδης; Θα υπάρξουν ευθύνες. Και εύχομαι να μην είστε εσείς προσωπικώς μεταξύ των υπευθύνων. Αλλά αν σέβεστε την πολιτική σας ιστορία και την εκλογή σας ως Βουλευτή, θα πρέπει οπωσδήποτε να λειτουργήσετε υγιώς, διότι αλλιώς θα υπάρξουν συνέπειες.
ΠΡΟΕΔΡΕΥΩΝ (Παναγιώτης Σγουρίδης): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, η Κυβέρνηση ασφαλώς γνώριζε ότι έχει κατατεθεί επερώτηση εκ μέρους της Αξιωματικής Αντιπολιτεύσεως, που αφορούσε το συγκεκριμένο θέμα των προγραμματικών συμβάσεων. Πριν από μία
 



 








Σελίδα 3237 
 
εβδομάδα ο ίδιος ο Πρωθυπουργός είχε την ευκαιρία στην Αίθουσα αυτή να συζητήσει τα της οικονομίας σε Ολομέλεια και σε προ ημερησίας διατάξεως σε συζήτηση. 'Ομως απέφυγε η Κυβέρνηση το βήμα της Βουλής και προτίμησε να καταφύγει στο βολικό και εύκολο βήμα του Ζαππείου Μεγάρου από το οποίο πολλοί Υπουργοί, εν χορώ, ανακοίνωσαν την πρόθεσή τους να υπογράψουν συμβάσεις της τάξεως του ενός τρισεκατομμυρίου τριακοσίων δισεκατομμυρίων (1.300.000.000.000) δραχμών.
'Eθεσε η Κυβέρνηση μέσα από αυτές τις συνεντεύξεις και άλλες που έχουν δει το φως της δημοσιότητος, ένα ερώτημα προς την Αξιωματική Αντιπολίτευση. Είστε δηλαδή κατά της ελληνικής βιομηχανίας; Φοβούμαι ότι η Κυβέρνηση δεν έχει αντιληφθεί πως το βάρος της αποδείξεως αντιστρέφεται, δηλαδή πρέπει η Κυβέρνηση να αποδείξει ότι πέραν του γεγονότος ότι είναι υπέρ κάποιων συγκεκριμένων βιομηχάνων, καλείται να αποδείξει στον ελληνικό λαό ότι οι πράξεις της είναι τέτοιες, που είναι και υπέρ της βιομηχανίας και υπέρ των εργαζομένων και ασφαλώς υπέρ της εθνικής οικονομίας.
Η υπόθεση είναι απλή. Η Κυβέρνηση είχε αρκετά χρόνια να μελετήσει, να προκηρύξει, να αξιολογήσει, να επαναξιολογήσει, να απορρίψει και να ξαναζητήσει ενδεχομένως προτάσεις ελληνικών εταιρειών για να αναλάβουν έργα τα οποία εμείς θεωρούμε ότι είναι απαραίτητα να γίνουν στην Ελλάδα. Δεν το έπραξε. Προφανώς υπάρχουν δύο λόγοι. Είτε ο μηχανισμός, η Κυβέρνηση δεν ήταν έτοιμη από πλευράς υποδομής, οπότε ελέγχεται για ανικανότητα, είτε η Κυβέρνηση αμέλησε σκοπίμως να υπογράψει τις συμφωνίες αυτές, οπότε ελέγχεται για δόλο. Και στη μία και στην άλλη περίπτωση η Κυβέρνηση είναι υπόλογη ενώπιον του ελληνικού λαού.
Και το μέγεθος αυτό κύριε Πρόεδρε, φαίνεται και από το γεγονός ότι πρώτη φορά εγώ, όσα χρόνια θητεύω στην Αίθουσα αυτή, βλέπω τόσους πολλούς υπηρεσιακούς παράγοντες και τόσους λίγους Υπουργούς, ενώ θα έπρεπε να συνέβαινε ακριβώς το αντίστροφο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Για να σας δώσουν τα στοιχεία.
ΓΕΩΡΓΙΟΣ ΒΟΥΛΓΑΡΑΚΗΣ: 'Εγινε πριν από λίγο καιρό μία αντίστοιχος επερώτηση από συναδέλφους Βουλευτές της Νέας Δημοκρατίας, τον κ. Κεφαλογιάννη και άλλους. Και στην Κυβέρνηση υπεβλήθησαν συγκεκριμένα ερωτήματα. 'Ενας εκ των Βουλευτών των τότε επερωτώντων, ο κ. Σαλαγκούδης έθεσε και συγκεκριμένα θέματα υπό μορφή καταγγελίας. Ανέφερε, δηλαδή, ότι η συγκεκριμένη επιχείρηση της οποίας ο υποτιθέμενος τζίρος ήταν τετρακόσια εκατομμύρια (400.000.000) δραχμές υπέγραψε προγραμματική συμφωνία με τη ΔΕΗ και κατόπιν ελέγχου που διεξήχθη από διαφόρους παράγοντες, απεδείχθη ότι όλα τα στοιχεία ήταν κλειστά. Και κατέθεσε πλήρη φάκελο. Τι έγινε με αυτό; Υπήρξαν άλλες καταγγελίες στη διάρκεια της επερωτήσεως. Τι απάντηση δόθηκε γι'αυτές;
Κυρίες και κύριοι συνάδελφοι, η Νέα Δημοκρατία είναι φυσικά υπέρ των προγραμματικών συμφωνιών. Ποιων, όμως, προγραμματικών συμφωνιών; Εκείνων των προγραμματικών συμφωνιών που δρουν επ'ωφελεία του τόπου, εκείνων των προγραμματικών συμφωνιών που δρουν επ'ωφελεία του ελληνικού λαού, εκείνων δηλαδή που πράγματι δρομολογούν όπως ελέχθη πριν από τον κ. Παναγιωτόπουλο την ανάπτυξη αυτής της χώρας. Διότι σε τελική ανάλυση αυτό είναι το ζητούμενο. Και όλοι εμείς εδώ κάποια στιγμή γι'αυτό θα ελεχθούμε.
'Εχω την αίσθηση, λοιπόν, ότι στον τομέα αυτό η Κυβέρνηση δεν έχει να επιδείξει απολύτως τίποτα.
Κύριε Πρόεδρε, δεν έχω καταλάβει ακόμη αν η Κυβέρνηση έχει συνειδητοποιήσει δύο απλές αλήθειες. Η πρώτη αλήθεια είναι ότι η περίοδος χάριτος για την Κυβέρνηση έχει λήξει, πράγμα το οποίο σημαίνει ότι οι πράξεις της ελέγχονται, δηλαδή ελέγχονται και οι παραλείψεις της και οι παρανομίες της. Και ασφαλώς η Νέα Δημοκρατία θα επανεξετάσει τις προγραμματικές συμβάσεις τις οποίες θα υπογράψει η Κυβέρνηση, θα ζητήσει να κατατεθούν στη Βουλή και στο βαθμό που φυσικά αυτές οι προγραμματικές συμβάσεις κριθούν ότι είναι παράνομες, θα παραπεμφθούν αρμοδίως στα αρμόδια όργανα τα οποία προβλέπουν οι νόμοι του κράτους. Αυτό είναι κάτι που η Κυβέρνηση θα πρέπει πολύ-πολύ καλά να σκεφθεί.
Κύριε Πρόεδρε, μένουν ελάχιστες μέρες μέχρι να παρέλθει το έσχατο όριο που έχει θέσει ο νομοθέτης για την υπογραφή των προγραμματικών συμβάσεων. Μέσα σ' αυτές τις μέρες καλείται η Κυβέρνηση να σταματήσει τους θεατρινισμούς τύπου Ζαππείου και να επανεξετάσει τις συμβάσεις επ' ωφελεία του ελληνικού λαού.
ΠΡΟΕΔΡΕΥΩΝ (Παναγιώτης Σγουρίδης): Ο κ. Χειμάρας έχει το λόγο.
ΑΘΑΝΑΣΙΟΣ ΧΕΙΜΑΡΑΣ: Συζητάμε σήμερα τις προγραμματικές συμφωνίες. Αν όμως θέλαμε να είμαστε ειλικρινείς με τον ορισμό, θα έπρεπε να πούμε ότι συζητάμε σήμερα τις απρογραμμάτιστες συμφωνίες. Οι προγραμματικές συμφωνίες είναι χρήσιμες και συμφωνούμε μ' αυτές. Μερικές από αυτές είναι απαραίτητες διότι από τη μια μεριά εξασφαλίζουν τον εκσυγχρονισμό, την ανταγωνιστικότητα και την βιωσιμότητα των ΔΕΚΟ και από την άλλη την ανάπτυξη της ελληνικής βιομηχανίας και οικονομίας, την αύξηση της απασχόλησης του εργατικού δυναμικού, τη βελτίωση των συνθηκών εργασίας, την εξοικονόμηση συναλλάγματος, αφού στηρίζουν την εγχώρια αγορά υποτίθεται, την αύξηση των εσόδων του κράτους από νομικά αλλά και από φυσικά πρόσωπα, και την πραγματοποίηση νέων επενδύσεων. Τα θετικά είναι πολλά.
'Ομως, όλα αυτά που αφορούν επενδύσεις του ελληνικού δημοσίου για μία πενταετία που είναι ένα τρισεκατομμύριο τριακόσια δισεκατομμύρια (1.300.000.000.000) δραχμές απαιτούν χρόνο, διαφάνεια, προγραμματισμό, μελέτη και αγνή πρόθεση όλων όσων εμπλέκονται στο σύστημα. Δυστυχώς η Κυβέρνηση καθυστέρησε αδικαιολόγητα από δύο έως τέσσερα χρόνια αλλά και σκοπίμως πολλές φορές. Γι' αυτό τώρα με προχειρότητα και ανευθυνότητα προχωρεί μέσα σε λίγες μέρες στο μοίρασμα αυτών των χρημάτων.
Λόγω ελλείψεως χρόνου θα σας αναφέρω μόνο το παράδειγμα του ΟΣΕ. Ο ΟΣΕ μετά από κυβερνητική εντολή προχώρησε τις διαδικασίες σύναψης προγραμματικών συμφωνιών από τον Απρίλιο του 1997 μέχρι σήμερα, προϋπολογισμού τετρακοσίων ογδόντα επτά δισεκατομμυρίων (487.000.000.000) δραχμών. Μέχρι σήμερα έχουν ληφθεί πενήντα αποφάσεις περίπου από το Δ.Σ. του ΟΣΕ ύψους διακοσίων εβδομήντα έξι δισεκατομμυρίων (276.000.000.000) δραχμών. Υπολογίζεται ότι θα ξεπεράσουν στο τέλος τα τετρακόσα δισεκατομμύρια (400.000.000.000) δραχμές.
Στους προϋπολογισμούς ΟΣΕ και κράτους δεν υπάρχει πρόβλεψη ούτε για προκαταβολές, οπότε τελικά ο Οργανισμός θα υποχρεωθεί να οδηγηθεί σε δανεισμό. Αξίζει να τονίσω ότι το συνολικό έλλειμμα του ΟΣΕ πλησιάζει τα πεντακόσια δισεκατομμύρια (500.000.000.000) δραχμές και ότι στο τέλος του έτους ίσως να μην υπάρχουν χρήματα για να πληρωθεί το δεκαπενθήμερο και το δώρο των υπαλλήλων.
Ας δούμε τώρα συνοπτικά τους όρους με τους οποίους προχώρησαν αυτές οι προγραμματικές συμφωνίες. Για τα παραγόμενα στην Ελλάδα προϊόντα, υποδήματα, ιματισμό, χαρτί και μικροϋλικά γραμμής, ανταλλακτικά γραμμής κλπ. οι τιμές δεν ήταν κακές. Μετείχαν αρκετές ελληνικές εταιρείες οι οποίες διαμοιράστηκαν τις προμήθειες με την τιμή του μειοδότη. 'Ηταν περίπου σαράντα δισεκατομμύρια (40.000.000.000) δραχμές. Θα έλεγα ότι αυτές οι συμβάσεις είναι σχετικά θετικές.
'Ερχομαι μετά στο αλλαλούμ που συνέβη με τις προγραμματικές συμφωνίες του τροχαίου υλικού ύψους διακοσίων τριάντα δισεκατομμυρίων (230.000.000.000) δραχμών. Συμφωνήθηκε από αυτά τα χρήματα τα εκατόν σαράντα εννιά δισεκατομμύρια (149.000.000.000) δραχμές να πληρωθούν σε συνάλλαγμα και τα ογδόντα ένα δισεκατομμύρια (81.000.000.000) σε δραχμές. Ελληνική προστιθέμενη αξία ήταν περίπου 35%. Είναι ικανοποιητική.
'Ομως, από τα ογδόντα ένα δισεκατομμύρια (81.000.000.000) δραχμές ελάχιστα θα μείνουν στη χώρα μας. Θα μείνουν μόνο
 



 








Σελίδα 3238 
 
τα εργατικά συναρμολόγησης και τα χρήματα για την αγορά μερικών υλικών επένδυσης λαμαρινών, χρώματα κλπ. 'Αρα θα φύγουν στο εξωτερικό από τους ίδιους τους προμηθευτές. Επομένως, τελικά η ΕΠΑ θα είναι μικρότερη του 10% στο σύνολο των διακοσίων τριάντα δισεκατομμυρίων (230.000.000.000) δραχμών. Ποια είναι, λοιπόν, η συμπαράσταση προς την ελληνική βιομηχανία;
Συγκριτικές τιμές για το σημαντικό τροχαίο υλικό από διεθνείς αγορές δεν υπάρχουν. Παραδείγματος χάρη είναι οι αυτοκινητάμαξες ηλεκτροκίνητες, οι φορτάμαξες ελαφρές, οι αυτοκινητάμαξες βυτιοφόρα, κλπ.
Συνολικά, από τις έντεκα κατηγορίες που αφορούν σοβαρή προμήθεια υλικού, δεν υπάρχουν συγκριτικά στοιχεία. Υπάρχουν μόνο για τρεις.
Θα καταθέσω το σχετικό πίνακα στη Βουλή που περιέχει λεπτομέρειες κύριε Υπουργέ, για να τον δείτε και εσείς.
Τρίτον, κοστολογικός έλεγχος δεν έγινε ούτε από τον ΟΣΕ -δεν έχει άλλωστε τη δυνατότητα- ούτε από ξένη εταιρεία σχετική, όπως γίνεται αυτή τη στιγμή με την ΔΕΗ Φλώρινας. Επομένως, πώς θα προχωρήσετε στη συμφωνία τόσων δισεκατομμυρίων; Κατ'υπολογισμό;
Συνεχίζω. Αν αλλάξουν οι προδιαγραφές -γιατί μιλάμε για πενταετή συμφωνία- προκειμένου να εκσυγχρονιστεί το τροχαίο υλικό με αυτό της Ευρώπης, τι θα γίνει; Γιατί τα δικά μας, παραδείγματος χάριν, ναυπηγεία δεν διαθέτουν την τεχνογνωσία...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγη ανοχή, κύριε Πρόεδρε. Είναι το σοβαρότερο θέμα που συζητάμε τον τελευταίο χρόνο.
'Αλλη παρατήρηση. Τώρα, αν συμπληρώσω το πώς δόθηκαν οι προσφορές, το πόση διαφάνεια υπήρξε, σοβαρότητα και υπευθυνότητα, είναι να τραβάμε τα μαλλιά μας όλοι σε αυτήν την Αίθουσα. 'Αλλωστε, δεν επαρκεί και ο χρόνος για να πω περισσότερες λεπτομέρειες, αλλά θα πω μερικές. 
Ποιες ρήτρες μπήκαν για τις συμφωνίες, που δεν υπάρχουν συγκριτικές τιμές, είναι ένα άλλο θέμα που θέλει και αυτό συζήτηση. 
Θα αναφέρω δύο χαρακτηριστικά παραδείγματα, για να αντιληφθούμε όλοι τι είδους προγραμματικές συμφωνίες υπεγράφησαν. 
Συγκεκριμένα, προγραμματική συμφωνία 9, που αφορά προμήθεια δυόμισι εκατομμυρίων τεμαχίων. Αγκύρια "Κ" λέγονται αυτά. 'Εχω τον πίνακα. Ενώ την ίδια στιγμή ξυλώνονται παρόμοια ακριβώς υλικά από την γραμμή Δομοκού-Λάρισας για να αντικατασταθούν από νεότερο τύπο, Φόσλο. Δηλαδή, τα πληρώνουμε για να τα πετάξουμε.
Θα καταθέσω το σχετικό πίνακα.
Προγραμματική συμφωνία 13. Προβλέπει προμήθεια εκατόν πενήντα χιλιάδων ξύλινων στρωτήρων με τιμή δεκατρείς χιλιάδες πεντακόσιες (13.500) δραχμές έκαστος, ενώ οι τσιμεντένιοι και πολύ καλύτεροι στοιχίζουν μόνο έξι χιλιάδες πεντακόσιες (6.500) δραχμές ο κάθε ένας.
Προχωρώ. Θα πω ένα παράδειγμα, γιατί δεν με παίρνει ο χρόνος, ενός προμηθευτή. Αφορά τις συμβάσεις -για να μην τον αναφέρω, τον φωτογραφίζω όμως- 34, 36 και 37 και 41, σύνολο τριάντα πέντε δισεκατομμυρίων (35.000.000.000) δραχμών, που πρόκειται να δοθούν σε εταιρεία χρεωκοπημένη που δεν διαθέτει ούτε καν εγκαταστάσεις, με ιδιοκτήτη που λέγεται ότι στο παρελθόν ασχολήθηκε και με λαθρεμπόριο κ.λπ. Μην προχωρήσω άλλο, επειδή στηρίζεται από σημαίνον στέλεχος του ΠΑΣΟΚ -τουλάχιστο αυτό διαδίδεται- γνωστό βεβαίως σε αυτούς που ξέρουν. Και υπάρχει φόβος να πάρει τις προκαταβολές και να τον ψάχνουμε. Θα έλεγα περισσότερα, αλλά δεν με παίρνει ο χρόνος. Αλλά αισθάνομαι ότι είμαι ακόμα νέος και οικογενειάρχης, ας μην μπω σε συγκεκριμένα παραδείγματα, κύριε Υπουργέ. Γνωρίζω πάρα πολύ καλά πάρα πολλά, όπως ξέρετε και εσείς.
Ευχαριστώ.
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Βουλευτής κ. Χειμάρας καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ο κ. Σαλαγκούδης έχει το λόγο. Σας παρακαλώ να μην καταχραστείτε το χρόνο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, το πρώτο που θα ήθελα να πω είναι ότι η Κυβέρνηση συστηματικά υποβαθμίζει το Κοινοβούλιο και την κοινοβουλευτική εργασία. 
Την προηγούμενη φορά μίλησα έχοντας απέναντί μου έναν Υφυπουργό και για όλα τα θέματα που έχω εγώ αναφέρει και καταγγείλει και καταθέσει στοιχεία, γι'αυτά δεν πήρα καμία απολύτως απάντηση. 'Ηταν φυσιολογικό, γιατί ο Υφυπουργός δεν ήξερε τίποτα από αυτά τα θέματα.
Σήμερα μας έκανε την τιμή η Κυβέρνηση και μας έστειλε και έναν Υπουργό, αλλά δυστυχώς πάλι εγώ θα μιλήσω για τους τομείς τους οποίους παρακολουθώ του Υπουργείου Ανάπτυξης, που πολύ φοβάμαι ότι πάλι, κύριε Υπουργέ, δεν θα είστε σε θέση να μας δώσετε απαντήσεις. 'Ετσι δεν μπορεί να γίνει η κοινοβουλευτική εργασία.
Αντίθετα, τιμάτε πάρα πολύ τα Μέσα Μαζικής Ενημέρωσης και φροντίσατε χθες στη συνέντευξή σας να είστε όλοι οι συναρμόδιοι Υπουργοί. Εδώ το Κοινοβούλιο δεν χρήζει απαντήσεων, κύριε Υπουργέ; Δεν θα πρέπει, κύριε Πρόεδρε, εδώ να έχουμε τους υπεύθυνους Υπουργούς και ενώπιος ενωπίων να μας απαντούν εδώ που υπάρχει διάλογος και όχι ο μονόλογος που γίνεται στα Μέσα Μαζικής Ενημέρωσης;
Αναφέρθηκαν οι προηγούμενες καταγγελίες που αφορούσαν τη ΔΕΗ. Δυστυχώς, δεν πήραμε απάντηση από αυτές. Είμαι σίγουρος, ότι δεν θα μας δώσει και ο Υπουργός στην ομιλία του. 'Ομως, συνεχίστηκε το όργιο την περασμένη Παρασκευή.
Την Πέμπτη τα μέλη του Διοικητικού Συμβουλίου της ΔΕΗ πήραν είκοσι επτά εισηγήσεις να τις μελετήσουν μέσα σε μια μέρα. Την επόμενη μέρα συνεδρίασε το Διοικητικό Συμβούλιο αυτών των έντεκα ατόμων.
Μέσα σε ελάχιστο χρονικό διάστημα τεσσάρων ωρών εξέτασε είκοσι επτά προγραμματικές συμφωνίες αξίας εκατόν δώδεκα δισεκατομμυρίων (112.000.000.000) δραχμών. Αν είναι δυνατόν με τέτοιες διαδικασίες να σπαταλούμε μ'αυτόν τον τρόπο το χρήμα από τον ιδρώτα του ελληνικού λαού που τόσο σκληρά η Κυβέρνηση με μια πρωτοφανή φορομπηχτική πολιτική αυτά τα τελευταία χρόνια εισπράττει!
Αλλά τι θα περίμενε κανείς από ένα τέτοιο διοικητικό συμβούλιο σαν το διοικητικό συμβούλιο της ΔΕΗ, το οποίο δεν λειτουργεί με διαφάνεια και όταν ακόμη έχει χρόνο, πόσο μάλλον όταν μέσα σε μια μέρα είναι ανάγκη να μελετήσει είκοσι επτά εισηγήσεις για να πάρει αποφάσεις;
Το έργο της Φλώρινας θα μπορούσε να λεχθεί ότι είναι και αυτό μια προγραμματική συμφωνία. Αναγγέλθηκε από τον κύριο Πρωθυπουργό μαζί με άλλα έργα εκατόν είκοσι πέντε δισεκατομμυρίων (125.000.000.000) δραχμών. Το κόστος του συγκεκριμένου ήταν ογδόντα δισεκατομμύρια (80.000.000.000) δραχμές. Τόσο ανακοινώθηκε ότι θα κοστίσει. Το υπολόγισαν τελικά οι τεχνικοί της ΔΕΗ εκατόν τριάντα δισεκατομμύρια (130.000.000.000) δραχμές και το Διοικητικό Συμβούλιο της ΔΕΗ το ανέθεσε με εκατόν ογδόντα δισεκατομμύρια (180.000.000.000) δραχμές, βέβαια παραλείποντας κάποια έργα τα οποία αν προστεθούν θα φτάσουν τα διακόσια είκοσι πέντε δισεκατομμύρια (225.000.000.000) δραχμές. Και μετά μιλάμε για σωστή και χρηστή διαχείριση του δημοσίου χρήματος!
Βεβαίως, η αντίδραση όλων των πτερύγων της Βουλής ακόμη και της κυβερνητικής ήταν ίδια. Είπαν ότι δεν θα επιτρέψουν η Βουλή να γίνει "πλυντήριο" σκανδάλων. Γι'αυτό αυτήν τη στιγμή είμαστε και εμείς εδώ για να μην επιτρέψουμε ακριβώς το Κοινοβούλιο να γίνει "πλυντήριο" σκανδάλων και να φρενάρουμε την Κυβέρνηση σ'αυτόν τον κατήφορο που έχει πάρει της κατασπατάλησης ουσιαστικά του δημοσίου χρήματος. 
Και όρισαν ανεξάρτητο εκτιμητή. Δυστυχώς όμως, φαίνεται ότι αυτή η Κυβέρνηση δεν ξέρω πώς, έχει ροπή προς τη διαφθορά, έχει υποχρεώσεις με αυτούς όλους που συμμετέχουν
 



 








Σελίδα 3239 
 
στη διαφθορά και υπογράφουν συμβάσεις; Επιλέγεται ένας εκτιμητής όπως ανακοινώθηκε χθες, η Lahmeyer, για το έργο της Φλώρινας η οποία είχε κάποτε χρησιμοποιηθεί από τη ΔΕΗ σαν σύμβουλος και για μια μονάδα του φυσικού αερίου στο Λαύριο. Είχε συμβουλεύσει τη ΔΕΗ ότι θα κοστίσει επτακόσια ογδόντα (780) μέχρι εννιακόσια πενήντα (950) δολάρια ανά εγκατεστημένο κιλοβάτ. Τελικά, έγινε διαγωνισμός και η μονάδα κατασκευάζεται και τελειώνει και κοστίζει, προσέξτε, τετρακόσια σαράντα οκτώ (448) δολάρια ανά εγκατεστημένο κιλοβάτ. Αυτοί, λοιπόν, οι οποίοι έκαναν τέτοια εκτίμηση εννιακόσια πενήντα (950) και κόστισε τελικά τετρακόσια σαράντα οκτώ (448), θα είναι ο ανεξάρτητος δήθεν εκτιμητής του περίφημου έργου της Φλώρινας. Αλλά γι'αυτό, θα έχουμε την ευκαιρία να τα πούμε πολλές φορές.
Εκείνο που θα ήθελα να πω εγώ, είναι το εξής: Σεβόμαστε την ανακοίνωση του ΣΕΒ. 'Ομως, θα ήθελα να παρατηρήσω για τον ΣΕΒ, ότι αυτήν τη στιγμή συντεχνιακά φερόμενος ο Πρόεδρος του ΣΕΒ, βγάζει ανακοίνωση για να υποστηρίξει αυτούς τους λίγους κρατικοδίαιτους καπιταλιστές, οι οποίοι παίρνουν τις προγραμματικές συμφωνίες, χωρίς να σκέπτεται ότι αυτό θα έχει σαν αποτέλεσμα την αύξηση της τιμής των υπηρεσιών όλων αυτών των εταιρειών και άμεση επιβάρυνση του κόστους όλων των υπολοίπων επιχειρήσεων. Διότι όταν το έργο της Φλώρινας όπως είπαμε με τέτοιο τρόπο θα βγάζει κιλοβατώρα με είκοσι τρεις (23) δραχμές έναντι του έντεκα (11) ή και του επτά (7) που παίρνουν τώρα μερικές απ'αυτές τις επιχειρήσεις που ανήκουν στον ιδιωτικό τομέα, τότε να δούμε τί θα έχει να μας πει για τον τρόπο με τον οποίο δόθηκαν οι προγραμματικές συμφωνίες.
Και για να ξεκαθαρίσουμε, η Νέα Δημοκρατία, είναι υπέρ των προγραμματικών συμφωνιών, κύριε Πρόεδρε, κύριοι Υπουργοί. Αλλά θέλουμε αυτές οι προγραμματικές συμφωνίες πραγματικά να εκπληρούν το σκοπό τους, να ενισχύουν εκείνες τις ελληνικές βιομηχανίες οι οποίες είναι σε θέση να είναι ανταγωνιστικές να ενισχύσουν την ανταγωνιστικότητά τους να δημιουργήσουν νέες θέσεις εργασίας. Για να γίνουν όλα αυτά, θα πρέπει να υπάρχει μελέτη, πρόβλεψη, απόφαση αλλά και έλεγχος στη συνέχεια. Δεν μας έπεισαν οι πράξεις της Κυβέρνησης και των τοποθετημένων στα διοικητικά συμβούλια αυτών των εταιρειών που έκαναν τις προγραμματικές συμφωνίες ότι πράγματι μέσα σ'αυτές τις συνοπτικές διαδικασίες τα ετήρησαν.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, θα σας έχουμε τακτικά εδώ. Τις προγραμματικές συμφωνίες, θα τις ελέγξουμε μια-μια. 
ΠΡΟΕΔΡΕΥΩΝ (Παναγιώτης Σγουρίδης): Κύριε Σαλαγκούδη, παρακαλώ τελειώνετε. 
ΓΕΩΡΓΙΟΣ ΣΑΛΑΓΚΟΥΔΗΣ: Φοβάμαι ότι σε πολλές απ'αυτές μετά από καταγγελίες μας, αλλά και αυτεπάγγελτα θα επέμβει ο εισαγγελέας.
Αλλά και αν δεν επέμβει, εμείς θα κάνουμε ενδελεχή έλεγχο σε μια μια και όπου χρειαστεί μηνυτήριες αναφορές. Εν πάση περιπτώσει, δεν θα γλυτώσετε τον έλεγχο....
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε συνάδελφε. Δεν μπορούμε να επαναλαμβάνουμε τα ίδια πράγματα με άλλα λόγια.
ΓΕΩΡΓΙΟΣ ΒΟΥΛΓΑΡΑΚΗΣ: Πρέπει να τα εμπεδώσει η Κυβέρνηση, κύριε Πρόεδρε!
ΠΡΟΕΔΡΕΥΩΝ (Παναγιώτης Σγουρίδης): Ο χρόνος είναι συγκεκριμένος. Τα τελευταία δυο λεπτά της ομιλίας παρακολουθώ επισταμένως το τι λένε οι συνάδελφοι. Σας παρακαλώ, λοιπόν, να δείτε ότι τα τελευταία δυο λεπτά επαναλαμβάνουμε τα ίδια πράγματα με κορώνες, ενώ στα πέντε πρώτα λεπτά λέτε ακριβώς αυτά τα οποία έχετε να πείτε.
ΠΑΡΘΕΝΑ ΦΟΥΝΤΟΥΚΙΔΟΥ: Μα, κύριε Πρόεδρε, τι λέτε; Ελέγχετε το περιεχόμενο; Προσβάλετε το συνάδελφο έτσι!
ΗΛΙΑΣ ΒΕΖΔΡΕΒΑΝΗΣ: Δεν θα κάνετε κρίση εσείς στο τι λέει ο συνάδελφος!
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά στο χρόνο σας. 
ΗΛΙΑΣ ΒΕΖΔΡΕΒΑΝΗΣ: Ναι, στο χρόνο του ο κάθε συνάδελφος. 
ΠΡΟΕΔΡΕΥΩΝ (Παναγιώτης Σγουρίδης): Ε, λοιπόν, αφού είσθε στο χρόνο σας θα δείτε ότι λέτε σωστά πράγματα. 
Ο κύριος Υπουργός έχει το λόγο.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Επί της ουσίας φαίνεται ότι δεν συμφωνείτε με την Αντιπολίτευση!
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι και οι ατάκες. Πρέπει και αυτές να χρησιμοποιούνται, κύριε Πρόεδρε. Τι να κάνουμε; Η οικονομία του Κοινοβουλίου επιτρέπει και την ατάκα και μας χρειάζεται και η ατάκα!
Κύριοι συναδελφοι, έχω την εντύπωση ότι υποβαθμίζεται η επερώτηση. Εγώ περίμενα βαρύτερα πυρά. Διάβαζα μάλιστα στις εφημερίδες σήμερα και είχα παρακολουθήσει προηγουμένως σε συζήτηση τον αξιότιμο Πρόεδρο της Νέας Δημοκρατίας που είχε πει ...
ΕΥΑΓΓΕΛΟΣ ΜΕΙΜΑΡΑΚΗΣ: Μη βιάζεσθε, κύριε Υπουργέ.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είχα ακούσει ότι θα ερχόταν και ο ίδιος εδώ και θα ήταν ...
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, όσα ξέρει ο νοικοκύρης δεν τα ξέρει ο κόσμος όλος!
ΕΥΑΓΓΕΛΟΣ ΜΕΙΜΑΡΑΚΗΣ: Μου επιτρέπετε μια διακοπή, κύριε Υπουργέ;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, σας παρακαλώ, μην αρχίσουμε έτσι. 'Εχουμε χρόνο για διαξιφισμούς.
ΕΥΑΓΓΕΛΟΣ ΜΕΙΜΑΡΑΚΗΣ: Γι' αυτό τον κάλεσε σε ραντεβού ο κ. Σημίτης στις 11 η ώρα; Επειδή γνώριζε ότι θα έρθει εδώ ο Πρόεδρος; Μην καρφώνετε έτσι τον Πρωθυπουργό σας!
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Α, έτσι; Πολύ ωραία! 
Λοιπόν, κύριοι συνάδελφοι, διάβασα την επερώτηση, η οποία δημιουργεί σύγχυση. Τι ακριβώς επιδιώκετε μ' αυτήν την επερώτηση; Μου δίνει την εντύπωση ότι είναι αντιφατική και αόριστη. 'Ακουσα με πολλή προσοχή όλους τους συναδέλφους, γιατί μ' ενδιαφέρει το θέμα και διαπίστωσα ότι δεν υπήρξε αναφορά σε τίποτε το συγκεκριμένο. Υπήρξε μόνο αοριστολογία. Σε πολλά σημεία μάλιστα διαμορφώσατε και τη λεγόμενη "ατάκα" χρησιμοποιώντας στοιχεία εκτός προγραμματικών συμφωνιών. Θα μπορούσα να αναλώσω το χρόνο μου αναφερόμενος μέχρι και για την Ολυμπιακή. Η Ολυμπιακή δεν έχει καμία σχέση με τις προγραμματικές συμφωνίες. Αν θέλετε να μιλήσουμε για κανονισμούς της Ολυμπιακής, ευχαρίστως να μιλήσουμε μια άλλη φορά. Ο λόγος για τον οποίο αναφέρεστε στο θέμα αυτό και το προβάλλετε είναι γιατί ελλείπουν επιχειρήματα επί της ουσίας.
'Ακουσα το συνάδελφο προηγουμένως που αναφερόταν στη ΔΕΗ στη Φλώρινα και το Μικρό Λαύριο. Μου θύμισε τον εκτιμητή που είχε βάλει τότε η Νέα Δημοκρατία για να εκτιμήσει τις τιμές μονάδος ... Πολύ ωραία όλα αυτά, κύριε συνάδελφε υπάρχουν ενδιαφέρουσες απόψεις, υπάρχουν ενδιαφέρουσες απαντήσεις, αλλά είναι εκτός προγραμματικών συμφωνιών. Δεν έχουν καμία σχέση με τις προγραμματικές συμφωνίες. Και τα επικαλείστε ελλείψει άλλων επιχειρημάτων ακριβώς για να κτυπήσετε το θεσμό των προγραμματικών συμφωνιών.
Ενώ διαμαρτύρεστε δήθεν με την επερώτηση την οποία κάνετε, απ' την άλλη δηλώνετε ότι είστε υπέρ των προγραμματικών συμφωνιών, γιατί δεν μπορείτε να κάνετε αλλιώς. Στην πραγματικότητα όμως με το σύνολο των ενεργειών της η Νέα Δημοκρατία, προσπαθεί να υπονομεύσει τις προγραμματικές συμφωνίες.
Κύριοι συνάδελφοι, εγώ θεωρώ ευτύχημα -επικαλούμενος μάλιστα την έκφραση που είχε χρησιμοποιιήσει ο Δημοσθένης- ακριβώς να έρχομαι στη Βουλή για να εκθέσω όλα εκείνα τα στοιχεία που είναι απαραίτητα, ώστε να είναι σε γνώση και δική σας ιστορία των προγραμματικών συμφωνιών. Γιατί
 



 








Σελίδα 3240 
 
πιστεύω -και το πιστεύω απόλυτα αυτό- ότι μεταξύ των Βουλευτών της Νέας Δημοκρατίας, υπάρχουν Βουλευτές οι οποίοι αξιόπιστα θα κρίνουν και ανεξάρτητα από εκείνα που θα πουν, θα καθίσουν να εκτιμήσουν τη κατάσταση.
Και πρέπει να σας πω ότι οι κρατικές προμήθειες, σε όλη την ιστορία του ελεύθερου ελληνικού κράτους και ιδιαίτερα μετά την περίοδο του Β' Παγκοσμίου Πολέμου και του Εμφύλιου Πολέμου στην Ελλάδα, αποτελούσαν ένα σημαντικό μέρος των επενδύσεων της εθνικής οικονομίας, αλλά, δυστυχώς, δεν χρησιμοποιήθηκαν σαν μοχλός, σαν εργαλείο για την προώθηση της ελληνικής παραγωγής.
Θα μου πείτε ποιοι οι λόγοι. Τους ξέρουμε, τους έχουμε μελετήσει και εγώ και εσείς και όλοι μας. Διαπίστωση κάνω, ότι δεν χρησιμοποιήθηκαν οι επενδύσεις του δημόσιου τομέα, για να βοηθήσουν την ελληνική εγχώρια παραγωγή από το Β' Παγκόσμιο Πόλεμο και μετά, όπως έπρεπε.
Την ίδια περίοδο, στα άλλα κράτη της Δυτικής Ευρώπης, ακριβώς ο δημόσιος τομέας ήταν αυτός που απετέλεσε το εργαλείο, με το οποίο στηρίχθηκε η παραγωγή, στηρίχθηκαν τα εργατικά χέρια, στηρίχθηκαν οι επενδύσεις, έτσι ώστε να μπορέσουν οι χώρες αυτές να φθάσουν στο επίπεδο που έφθασαν.
Οι προγραμματικές συμφωνίες, κύριοι συνάδελφοι, είναι ένας θετικός θεσμός για την ελληνική οικονομία, όπως θετικός θεσμός είναι για τη γαλλική οικονομία, για τη γερμανική οικονομία. Γι' αυτό ακριβώς θα τις συνεχίσουμε και μετά την 1η του Γενάρη του 1998. Θα το κάνουμε, γιατί αυτό θα βοηθήσει τον τόπο, θα βοηθήσει τις ΔΕΚΟ, θα βοηθήσει την ελληνική εγχώρια παραγωγή, θα βοηθήσει το σύνολο της οικονομίας μας να αναπτυχθεί παράλληλα...
ΓΕΩΡΓΙΟΣ ΒΟΥΛΓΑΡΑΚΗΣ: Γιατί βιάζεστε; Μου επιτρέπετε μία διακοπή, κύριε Υπουργέ;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε συνάδελφε. Περιμένετε να ακούσετε λίγο και αν έχετε απορίες, έχετε και δευτερολογία και μπορώ να σας απαντήσω και εγώ με τη δευτερολογία μου.
Θα συνεχίσουμε, λοιπόν, τις προγραμματικές συμφωνίες, όπως γίνεται στα υπόλοιπα μέρη του κόσμου.
Κύριοι συνάδελφοι, το θέμα είναι τι γίνεται σήμερα και γιατί κάνουμε τις προγραμματικές συμφωνίες. Οι προγραμματικές συμφωνίες είναι πρώτα απ' όλα ευεργετικές για τους αναθέτοντες φορείς, δηλαδή για τις επιχειρήσεις που τις κάνουν είτε δημόσιες είναι αυτές είτε ιδιωτικές. Και οι ιδιωτικές επιχειρήσεις δουλεύουν κατά κανόνα με προγραμματικές συμφωνίες. Τις δημόσιες επιχειρήσεις δεν είχαμε εξοικειώσει και πρέπει να τις εξοικειώσουμε.
Λοιπόν οι αναθέτοντες φορείς, είτε είναι ΔΕΚΟ είτε οποιαδήποτε ιδιωτική επιχείρηση, με αυτόν τον τρόπο ορθολογικοποιούν όλες τις προμήθειές τους. Μπορούν να τις υποβάλουν σε κοστολογικό έλεγχο και να τις έχουν σε μία διαρκή διαδικασία, με την οποία να μπορούν να παρέρχονται τις επιμέρους δυσκολίες στην ανάπτυξη του προγράμματός τους.
Μπορούν να έχουν μείωση του κόστους αγοράς, βελτίωση της παραγωγικότητας, μπορούν να εξασφαλίσουν τη ροή των υλικών, να έχουν ομοιογένεια στα ανταλλακτικά και να μειώσουν τα αποθέματα. Ξέρετε ότι η αποθεματοποίηση αποτελεί πρόσθετο κόστος για μία οποιαδήποτε επιχείρηση. Αντί να έχουν για μεγάλο χρονικό διάστημα αποθηκευμένα τα υλικά φροντίζουν να έχουν μία τεχνολογική συνεργασία με κάποιον, ο οποίος θα τα προμηθεύει διαδοχικά.
Αποφεύγεται η γραφειοκρατία, που συνεπάγονται οι αλλεπάλληλοι διαγωνισμοί. Για να τελειώσει κάθε διαγωνισμός, όπως ξέρετε, χρειάζονται ενάμισι, δύο και τρία χρόνια πολλές φορές. Αυτές τις καθυστερήσεις τις πληρώνει η εθνική οικονομία, αυτές τις καθυστερήσεις τις πληρώνει η ανάπτυξη, τις πληρώνει η ίδια η ΔΕΚΟ ή ο ιδιωτικός φορέας.
Με τις προγραμματικές συμβάσεις επιτυγχάνεται υψηλότερος βαθμός εξυπηρέτησης του πολίτη. 'Εχουμε περιορισμό των πληρωμών σε συνάλλαγμα, στο μέτρο που αυτές οι δραστηριότητες αναλαμβάνονται από ελληνικές επιχειρήσεις, αναπτύσσονται και δίδουν δυνατότητα, με τα κέρδη που πραγματοποιούν, να εισπράττονται οι αντίστοιχοι φόροι.
Αν πάρετε δε, τις ελληνικές βιομηχανίες, που τυχόν εμπλέκονται στις προγραμματικές συμβάσεις, θα δείτε ότι και αυτές μπορούν να προγραμματίσουν σωστά τη δουλειά τους, να προσλάβουν προσωπικό, να τακτοποιήσουν τα θέματα του κόστους τους σ' ένα βάθος χρόνου, να βελτιώσουν την ανταγωνιστικότητά τους, να κάνουν επενδύσεις, να μειώσουν τον επιχειρηματικό κίνδυνο, να στηρίξουν τις εξαγωγές τους. Για την εθνική οικονομία, υπάρχει βελτίωση των συνθηκών απασχόλησης, δημιουργία θέσεων εργασίας, αξιοποίηση της δυναμικότητας του κλάδου, εξοικονόμηση συναλλάγματος και πολλά άλλα.
Αυτά, αγαπητοί συνάδελφοι, δεν ισχύουν μόνο για την Ελλάδα. Αυτά εφαρμόζονται σε όλα τα μέρη του κόσμου και θα παρακαλούσα τους αξιότιμους συναδέλφους Βουλευτές όλων των πτερύγων της Βουλής να βοηθήσουμε και να συμβάλουμε και εμείς, αντί να υπονομεύουμε τις προγραμματικές συμφωνίες, ώστε αυτές να προχωρήσουν στη χώρα μας όχι τώρα, αλλά και στη συνέχεια, μετά τις 1.1.1998.
Θέλω να επανέλθω και να καταθέσω ένα μικρό πίνακα, απ' όπου φαίνεται τι γίνεται σήμερα κάτω από τις συνθήκες τις κοινοτικές, της κοινοτικής νομοθεσίας, με κάποιους μεγάλους τηλεπικοινωνικούς οργανισμούς.
Deutche Τelecom, γερμανικός Οργανισμός Τηλεπικοινωνιών: Με ανοικτούς διαγωνισμούς δίνει το 10%, με διαγωνισμούς κατόπιν προσκλήσεως περιορισμένων ενδιαφερομένων μερών δίνει το 10% έως 15% και με διαπραγματεύσεις προγραμματικών συμφωνιών σαν και αυτές που κάνουμε εμείς το 80%. 'Ολα αυτά σήμερα με την οδηγία 93/38, η οποία ισχύει βέβαια για τη Γερμανία από τότε που θεσπίστηκε.
British Telecom, αγγλικές τηλεπικοινωνίες, ακριβώς στη χώρα που έχει αναπτυχθεί ο ανταγωνισμός στο μεγαλύτερο δυνατό μέτρο. Πόσους ανοικτούς διαγωνισμούς διενεργεί η British Telecom; Μηδέν. Πόσα δίνει έπειτα από πρόσκληση περιορισμένων ενδιαφερομένων μερών; Το 30%. Πόσα δίνει μέσα από διαπραγματεύσεις συνεργασίας, προγραμματικής συνεργασίας σαν και αυτή που κάνουμε εμείς; Το 70%.
Τι κάνει η Telecom της Ιταλίας; Το 10% με ανοικτό διαγωνισμό, το 10% με πρόσκληση περιορισμένων ενδιαφερομένων μερών και με διαπραγματεύσεις προγραμματικής τεχνολογικής συνεργασίας το 80%.
Το ίδιο θα δείτε και για πολλούς άλλους. Δεν θέλω να αναφερθώ στην Ιρλανδία. Εκεί οι προγραμματικές συμφωνίες αφορούν το 90%.
Αυτή είναι, λοιπόν, η πραγματική εικόνα. Αυτός είναι ο θεσμός τον οποίο πρέπει να εμπεδώσουμε και στη χώρα μας. 
Ακριβώς αυτός είναι ο λόγος, κύριοι συνάδελφοι, για τον οποίο είναι μια από τις σπάνιες περιπτώσεις -εγώ προσωπικά δεν θυμάμαι άλλη περίπτωση, αλλά μπορεί να υπάρχει και να μην την ξέρω- που οι προγραμματικές συμφωνίες, τις οποίες αυτήν τη στιγμή προωθεί η Κυβέρνηση, γίνονται αποδεκτές από το σύνολο των κοινωνικών φορέων αυτής της χώρας.
Δεν είναι τυχαία η ανακοίνωση που έβγαλε ο Σ.Ε.Β. Δεν είναι καθόλου τυχαία. Την έχω εδώ και θα την καταθέσω και στα Πρακτικά της Βουλής. Την ξέρετε, τη διαβάσαμε, αλλά είναι πολύ σημαντική γιατί παίρνει θέσεις πέρα από κομματικές σκοπιμότητες και λέει ορισμένα πράγματα που πρέπει όλοι να προσέξουμε. Θα παρακαλούσα πραγματικά να τη μελετήσουμε.
'Εχουμε από την άλλη μεριά την ίδια τη Γενική Συνομοσπονδία Εργατών Ελλάδος, που έρχεται και εκείνη και στηρίζει τις προγραμματικές συμφωνίες. Θα ήθελα και αυτή η ανακοίνωση να είναι υπόψη όλων μας, να τη μελετάει και η Κυβέρνηση και η Συμπολίτευση και η Αντιπολίτευση.
Στο σημείο αυτό θα ήθελα να επικαλεστώ και την Ομοσπονδία Εργαζομένων του Ο.Τ.Ε., την ΟΜΕ-ΟΤΕ, η οποία θυμάμαι πάντοτε έβγαζε ανακοινώσεις με πύρηνους μύδρους. Κι όμως με ανακοίνωσή της δηλώνει "ναι, προχωρήστε στις προγραμματικές συμφωνίες".
(Στο σημείο αυτό, ο Υπουργός κ. Αναστάσιος Μαντέλης
 



 








Σελίδα 3241 
 
καταθέτει γα τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Γιατί όλα αυτά; Για ποιο λόγο; Κύριοι συνάδελφοι, λέχθηκε προηγούμενα ότι γίνονται σκάνδαλα. Ποια σκάνδαλα γίνονται; Ποια είναι τα επιχειρήματα που αναφέρατε για σκάνδαλα; Πάνω από διακόσιες επιχειρήσεις, ελληνικές επιχειρήσεις έχουν αναμειχθεί σ'αυτήν την ιστορία. Οι προγραμματικές συμφωνίες ήταν και είναι ανοικτές για όλους, χωρίς διάκριση σε κανέναν.
Σε καμία εταιρεία της Ευρωπαϊκής 'Ενωσης δεν γίνεται διάκριση, ούτε πρέπει να γίνεται ούτε μπορεί να γίνεται διάκριση. Για τούτο και πάρα πολλοί φορείς της Ευρωπαϊκής 'Ενωσης ήρθαν να συμμετάσχουν.
Για να υλοποιηθούν οι προγραμματικές συμφωνίες χρειάζεται δίπλα στο φορέα που αναθέτει την προμήθεια να υπάρχει η άμεση συντήρηση, η άμεση υποστήριξη. Γι' αυτόν ακριβώς το λόγο επέλεξαν να κάνουν και συνεργασίες, κοινοπραξίες με ελληνικές επιχειρήσεις. Εμείς θέλουμε να υπάρχουν συνεργασίες, να υπάρχουν κοινοπραξίες, να μεταφέρεται η τεχνογνωσία, να έχουμε πολλαπλασιαστικά οφέλη χωρίς καμία διάκριση και δεν πρέπει να γίνεται διάκριση.
Εδώ αναμειγνύονται τουλάχιστον διακόσιες ελληνικές επιχειρήσεις. 'Ολες οι ελληνικές επιχειρήσεις των τομέων για τους οποίους συζητάμε.
Στις μεταφορές όλες οι ελληνικές επιχειρήσεις που ήθελαν να συμμετάσχουν προσκλήθηκαν, όλες συμμετείχαν και πολλές έχουν μείνει μέχρι το τέλος. Μερικές αποχώρησαν, γιατί δεν είχαν τη δυνατότητα να ανταγωνιστούν τους λοιπούς, αφού η διαδικασία μπορεί να ήταν με διαπραγμάτευση, αλλά στην πραγματικότητα λειτούργησε με ανταγωνισμό. 'Εγινε διαπραγμάτευση στις τιμές. Κάποιοι έδωσαν χαμηλές τιμές.
Πολλοί τις παρακολούθησαν, μερικοί δεν μπορούσαν να τις παρακολουθήσουν και έτσι από μόνοι τους έμειναν απ' έξω.
Δεν έχουμε, λοιπόν, καμιά ελληνική επιχείρηση που να αποκλείστηκε, δεν έχουμε καμιά ξένη επιχείρηση η οποία αποκλείστηκε, επειδή ήταν ξένη επιχείρηση.
Θέλαμε όλοι να συμμετάσχουν σε αυτήν την προσπάθεια, αλλά με κανόνες, αλλά με διαδικασίες που εξασφάλιζαν -και εξασφάλισαν πράγματι- την πλήρη διαφάνεια, την ανταγωνιστικότητα των τιμών, όχι κατά τον χρόνο σύναψης της συμφωνίας, αλλά καθ' όλη τη διάρκεια υλοποίησης της τεχνολογικής συνεργασίας και της προγραμματικής συμφωνίας. Ακόμα θέλαμε να υπάρχει πάντοτε η βέλτιστη τεχνολογική λύση, με προοπτική και για το μέλλον. Μπορεί αυτό να μην ισχύει για κάποια προϊόντα, τα οποία δεν έχουν τεχνολογική εξέλιξη. Κάποιος συνάδελφος -νομίζω ο κ. Κεφαλογιάννης- είπε πολύ σωστά ότι έχουμε τεχνολογίες, οι οποίες αναπτύσσονται. Ναι, κύριε συνάδελφε, έχετε απόλυτο δίκιο, έτσι είναι. Οι τεχνολογίες, αναπτύσσονται και αυτό είναι ιδιαίτερα έντονο στον τομέα των τηλεπικοινωνιών. Γι' αυτόν ακριβώς το λόγο, εξασφαλίστηκαν οι προϋποθέσεις, ώστε να παρακολουθείται η εξέλιξη της τεχνολογίας και να έχουμε πάντοτε τη βέλτιστη τεχνολογία σε διεθνή κλίμακα.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Γι' αυτό αναβάλατε, κύριε Υπουργέ, την υπογραφή για τις ρήτρες προσαρμογής των τιμών;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Εχετε τη δυνατότητα δευτερολογίας, κύριε συνάδελφε.
Κύριοι συνάδελφοι, ας έλθω σε ένα-ένα τα ζητήματα. 
Πρώτα-πρώτα ελέχθη ότι καθυστερήσαμε να κάνουμε το νόμο και ότι πάμε να υπογράψουμε την τελευταία στιγμή.
Μα, κύριοι συνάδελφοι, οι συμφωνίες και οι συμβάσεις απαιτούν προετοιμασία. 'Εχουμε ένα διαγωνισμό που κρατάει ένα, ενάμιση χρόνο μέχρι την υπογραφή της συμφωνίας. Σημασία έχει πότε αρχίζεις και τι προετοιμασία κάνεις. 'Ενα βασικό στοιχείο της διαφάνειας, είναι η προετοιμασία. Χωρίς αυτή δεν έχεις το επιθυμητό αποτέλεσμα.
Οι Βουλευτές, όταν συζητάμε, λέμε ότι πάντα έχουν μεγάλη σημασία οι προδιαγραφές. Και οι προδιαγραφές είναι προετοιμασία. Τι νόημα έχει να συζητήσεις την υπογραφή της σύμβασης και μάλιστα να καθυστερείς να βάλεις τη μονογραφή σου σε κάποια σελίδα, αν δεν έχεις εξασφαλίσει τις προδιαγραφές, αν δεν έχεις κάνει όλη την απαραίτητη προετοιμασία.
Πράγματι, φέραμε στη Βουλή νόμο το Δεκέμβριο του 1996, με τον οποίο επεκτάθηκε και στις άλλες ΔΕΚΟ ο θεσμός των προγραμματικών συμφωνιών, που μέχρι τότε ίσχυε μόνο για τη Δ.Ε.Η. Πριν κάνουμε αυτό το νόμο -επειδή είμαστε αυτής της αντίληψης- έπρεπε να γίνει η ανάλογη προετοιμασία, ώστε να είμαστε σε θέση να κάνουμε τις προγραμματικές συμφωνίες. Γιατί, αν δεν ήμασταν έτοιμοι και κάναμε πρώτα το νόμο και μετά αρχίζαμε την υλοποίηση, θα χρειαζόταν ένα ολόκληρο χρονικό διάστημα για να εξασφαλίσουμε τις προϋποθέσεις εφαρμογής του νόμου.
Κύριοι συνάδελφοι, ένα πρόβλημα που έχουμε είναι ότι ψηφίζουμε νόμους και μετά αρχίζουμε την προσπάθεια υλοποίησής τους. Μία μεγάλη στροφή που πρέπει να κάνουμε -και ήδη εμείς έχουμε αρχίσει και την κάνουμε- είναι να προετοιμάζουμε τις προϋποθέσεις υλοποίησης και να ψηφίζεται ο νόμος. 'Ετσι, λοιπόν, έγινε και σ' αυτήν την περίπτωση.
Θα πω ένα, δύο παραδείγματα. Στον τομέα των μεταφορών ανατέθηκαν μελέτες για το πόσα λεωφορεία χρειάζονται οι αστικές συγκοινωνίες. Πώς διαπιστώθηκαν οι ανάγκες; Δεν έπρεπε να προηγηθεί μελέτη;
ΑΘΑΝΑΣΙΟΣ ΧΕΙΜΑΡΑΣ: Αυτό πότε έγινε, κύριε Υπουργέ;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Από το 1995, κύριε συνάδελφε, έγιναν μελέτες για το πόσα χρειαζόμαστε.
Δεύτερον, αφ' ης στιγμής κάναμε τις μελέτες αναθέσαμε στο Μετσόβιο Πολυτεχνείο να συντάξει τις προδιαγραφές. Τι λεωφορεία χρειαζόμαστε. Τι προδιαγραφές απαιτούνταν; Αυτά θα αρχίζαμε να τα κάνουμε μετά το νόμο ή πριν; Εμείς τα κάναμε πριν το νόμο.
Προχωρήσαμε ακόμα στον ίδιο τον Ο.Τ.Ε. 'Επρεπε να μελετήσουμε τις τεχνολογίες, έπρεπε να ανατεθούν μελέτες σε συμβουλευτικούς οίκους με μεγάλο διεθνές κύρος, που να μην μπορεί να αμφισβητηθεί η αξιοπιστία τους, για να μελετήσουν όλες τις λεπτομέρειες. Ανατέθηκε σε πέντε οίκους, τους καλύτερους που υπάρχουν στον κόσμο- η προετοιμασία των προγραμματικών προμηθειών, πολύ πριν την ψήφιση του νόμου, από το Σεπτέμβριο, Αύγουστο ή Οκτώβριο του 1996. Ανέλαβε η Μπελ Κορπ, η μεγαλύτερη μελετητική εταιρεία της Βόρειας Αμερικής, θυγατρική της Μπελ Τέλεκομ, ανέλαβε η Πράις Γουώτερχάους και μια σειρά από άλλες επιχειρήσεις, όπως η Τέλεκομ Ιτάλια κλπ.
Είχαμε συμβάσεις με τις οποίες μελετήθηκαν όλα τα στοιχεία εκείνα των προγραμματικών συμφωνιών που έπρεπε να ψηφιστούν. Και έγινε ο νόμος. Αμέσως μετά την ψήφιση του ξεκίνησαν οι διαδικασίες των προγραμματικών συμφωνιών. Πρώτα απ' όλα έπρεπε να συγκροτήσουμε τις Διακομματικές Επιτροπές για τους φορείς εκείνους, οι οποίοι έπρεπε να πάνε με Διακομματικές Επιτροπές.
Αμέσως εστάλθηκαν στα κόμματα τα έγγραφα ώστε να στείλουν τους αντιπροσώπους τους. Τον Μάρτιο συγκροτήθηκαν οι Διακομματικές Επιτροπές και από τότε μέχρι σήμερα συνεχώς εργάζονται για να υλοποιήσουν τις προγραμματικές συμφωνίες. Επίσης από το Μάιο του 1997 θα δείτε, ότι υπάρχει αλληλογραφία με την οποία ο ΟΤΕ, ο ΗΛΠΑΠ, η ΕΘΕΛ, ο ΗΣΑΠ, ο ΟΣΕ ζητάνε από το ΣΕΒ να υποδείξει όλες εκείνες τις ελληνικές επιχειρήσεις, οι οποίες μπορούν και θέλουν να συμμετάσχουν στις προγραμματικές συμφωνίες, ώστε να υπάρχει πλήρης διαφάνεια και να μην αποκλειστεί κανείς. Μάλιστα από τον ΣΕΒ ζητήθηκαν όχι μόνο μέλη δικά του αλλά και μη μέλη του, είτε 'Ελληνες είτε μη 'Ελληνες. 'Οποιος θέλει να συμμετάσχει ήρθε αφού υπήρχε πλήρης διαφάνεια και όλοι όσοι ήθελαν, ήρθαν να διαπραγματευτούν.
Ποιοι ήταν όμως οι όροι; Γιατί υπήρχαν όροι, υπήρχαν κανόνες. 'Ηταν σαφές και λέχθηκε, π.χ. για τον ΟΤΕ ποιοι μπορούσαν να λάβουν μέρος, ποια ήταν τα κριτήρια επιλογής. 'Επρεπε να έχουν λάβει μέρος σε διαγωνισμούς και να έχουν αναδειχθεί προμηθευτές του ΟΤΕ καθ' όλα τα προηγούμενα
 



 








Σελίδα 3242 
 
χρόνια.
ΣΑΒΒΑΣ ΤΣΙΤΟΥΡΙΔΗΣ: Πόσοι ήταν αυτοί;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ο αριθμός είναι πολύ μεγάλος, κύριοι συνάδελφοι.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Καταθέστε μας έναν πίνακα.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Θα σας καταθέσουμε και πίνακες και απ' όλα, κύριοι συνάδελφοι, μην ανησυχείτε. Θα τα βρω εδώ στα χαρτιά μου και θα σας τα καταθέσω.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Και με τα ποσά των προμηθειών.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Τα ελέγχετε όλα, κύριοι συνάδελφοι. Ακούστε τα και μη χάνετε τη ψυχραιμία σας. 
Πρώτα απ' όλα κριτήριο ήταν να έχουν λάβει μέρος σε διαγωνισμούς και να έχουν αναδειχθεί προμηθευτές. Να έχουν εκπληρώσει σωστά τις συμβατικές τους υποχρεώσεις σε ό,τι αφορά ποιότητα, παραδόσεις υλικού, υποστήριξη μετά την πώληση. Να είναι σωστοί προμηθευτές. Να έχουν αποδείξεις ότι το υλικό τους είναι αξιόπιστο κατά τη χρήση στον ΟΤΕ. Να διαθέτουν κατά το δυνατόν πιστοποιητικό διασφάλισης ποιότητας ISO 9000.Η όλη τους τεχνολογική και οικονομική επιφάνεια να εγγυάται ότι θα μπορούν να καλύψουν τις ανάγκες του επενδυτικού προγράμματος του ΟΤΕ.
'Ετσι, λοιπόν, ήλθαν και συμμετείχαν στον ΟΤΕ. Αντίστοιχα έγιναν και στους άλλους οργανισμούς στους οποίους δεν χρειάζεται να αναφερθώ.
Για τις τιμές. Λέχθηκε από κάποιον συνάδελφο ότι οι τιμές ήταν διπλάσιες των κανονικών. Από πού το βρήκε αυτό; 'Εχετε κάποια στοιχεία, κύριοι συνάδελφοι; Διπλάσιες τιμές;
ΑΘΑΝΑΣΙΟΣ ΧΕΙΜΑΡΑΣ: Αν λέτε για εμένα, έχω στοιχεία.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Η πραγματικότητα είναι πολύ διαφορετική. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μου επιτρέπετε μία διακοπή;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών):'Οχι, κύριε συνάδελφε, έχετε δευτερολογία. 
Η πραγματικότητα, κύριοι συνάδελφοι, είναι η ακόλουθη. 
ΑΘΑΝΑΣΙΟΣ ΧΕΙΜΑΡΑΣ: Απαντήστε μου στο συγκεκριμένο παράδειγμα.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε συνάδελφε, ακούστε λιγάκι. 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο κύριος Υπουργός δεν δέχεται διακοπές. 'Αρα, λοιπόν, κακώς διακόπτετε. Θα τα πείτε στη δευτερολογία σας και θα απαντήσει.
ΑΘΑΝΑΣΙΟΣ ΧΕΙΜΑΡΑΣ: Κατέθεσα συγκεκριμένο παράδειγμα και μου απαντάει αόριστα, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Υπουργέ.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αναφερθήκατε σε διπλάσιες τιμές. Είναι ακριβώς αντίθετη η πραγματικότητα. Να σας πω, λοιπόν, τις τιμές για να ενημερωθείτε. Οι τιμές, κύριοι συνάδελφοι, καθορίστηκαν με βάση τους διαγωνισμούς που είχαν γίνει στο παρελθόν. Σε όλες τις περιπτώσεις είχαμε μείωση των τιμών παρ' όλη την πάροδο του χρόνου. Για παράδειγμα στον ΟΤΕ, με βάση τις συμφωνίες που είχαν γίνει στο παρελθόν, έχει επιτευχθεί μείωση κατά μέσο όρο στα ψηφιακά κέντρα και στη ψηφιακή τεχνολογία της τάξεως του 18%. Και μάλιστα, θα δείτε ότι οι τιμές που είχαν επιτευχθεί στο διεθνή ανοικτό διαγωνισμό του 1994, κάνοντας αναγωγή στη μονάδα με έτος βάσης το 1994 αναπροσαρμοσμένες για το 1996 προσδιορίζονται στο 96%, γιατί παρατηρήθηκαν μειώσεις και εκπτώσεις, κατά τη διάρκεια υλοποίησης αυτής της συμφωνίας. 
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Σε όλα τα ηλεκτρικά είδη υπάρχουν μειώσεις.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ο ΟΤΕ έκανε συμφωνία το '97 προμήθειας υλικού, που σε σχέση με το '94 ήταν στο 87%.
Με τις σημερινές τιμές των προγραμματικών συμφωνιών, πάμε στο 76%. Αυτή είναι η πραγματικότητα.
Θέλετε να έρθουμε στον ΗΛΠΑΠ; Είχε κάνει διαγωνισμό για προμήθεια τροχαίου υλικού. Το τροχαίο υλικό, όπως ξέρετε, δεν έχει ταχύτατη τεχνολογική εξέλιξη ώστε να μειώνονται οι τιμές από χρόνο σε χρόνο. Πάρα ταύτα σε σχέση με τις τιμές του 1993 επιτεύχθηκε μείωση της τιμής κατά 26%.
Με διαγωνισμό που πραγματοποίησε το 1996 για άλλης κατηγορίας τροχαίο υλικό, επιτεύχθηκε μείωση της τιμής κατά 46%.
Η ΕΘΕΛ: επέτυχε μείωση τιμής με βάση διαγωνισμό του 1993 της τάξης του 14% και ο ΗΣΑΠ με βάση διαγωνισμό του 1992, 9%, και 16,4% σε σχέση με αναπροσαρμοσμένη τιμή του "ΑΤΤΙΚΟ ΜΕΤΡΟ" του 1997.
Και ας έρθουμε τώρα στην εξέλιξη των τιμών, κύριοι συνάδελφοι. Δεν είναι στατικές αυτές οι τιμές. Αυτές οι τιμές είναι τιμές οροφής. Υπάρχουν ρήτρες στις συμβάσεις μας. Υπάρχουν ρήτρες που διασφαλίζουν ότι πάντοτε θα υπάρχει κατώτερη τιμή. Εάν από τον κοστολογικό έλεγχο προκύψει ότι η τιμή πρέπει να είναι χαμηλότερη, τότε ο αντισυμβαλλόμενος είναι υποχρεωμένος να τη μειώσει. Εάν προκύψει, ενδεχόμενα, το αντίθετο, τότε δεν αυξάνεται η τιμή, αλλά ισχύει αυτή της προγραμματικής συμφωνίας. Υπάρχει μια σειρά από ρήτρες με συγκεκριμένα παραδείγματα στον Ο.Τ.Ε., που μπορώ να σας τα πω ένα-ένα. Και όχι μόνο αυτό. Υπάρχουν οι πίνακες αναπροσαρμογής για τους οποίους ρώτησε κάποιος κύριος συνάδελφος. Υπάρχουν και πίνακες και τύποι αναπροσαρμογής, αλλά δεν μας αρκεί μόνο αυτό. Υπάρχει επιπλέον η υποχρέωση εάν τυχόν ο αντισυμβαλλόμενος, ο προγραμματικός τεχνολογικός συνεργάτης, προσφέρει σε οποιοδήποτε άλλο πελάτη του στην Ευρώπη ευνοϊκότερη τιμή από ό,τι στον Ο.Τ.Ε., είναι υποχρεωμένος να δώσει την ίδια τιμή και στον Ο.Τ.Ε. Εάν ο Ο.Τ.Ε. προμηθευτεί υλικό από οποιοδήποτε μέρος της Ευρωπαϊκής 'Ενωσης με χαμηλότερη τιμή, τότε είναι υποχρεωμένος και ο προγραμματικός τεχνολογικός συνεργάτης να προσαρμοστεί σ'αυτήν την τιμή.
Και μια μικρή παρένθεση.
Οι προγραμματικές συμβάσεις του Ο.Τ.Ε. δεν αφορούν το σύνολο του επενδυτικού του προγράμματος, το οποίο είναι πάνω από ένα τρισεκατομμύριο (1.000.000.000.000) δραχμές. Αφορούν ένα μέρος του μόνο, ύψους τετρακοσίων ογδόντα δισεκατομμυρίων (380.000.000.000) δραχμών, ακριβώς για να υπάρχει η δυνατότητα να σταθμίζεται η πορεία των προγραμματικών συμβάσεων μέσα από ανοικτούς δημόσιους διαγωνισμούς και να έχουμε μια ασφαλιστική δικλείδα.
'Αλλη περίπτωση, κύριοι συνάδελφοι. Αν κατά τον έλεγχο των όρων υλοποίησης, διαπιστωθεί ότι στις άλλες χώρες πραγματοποιείται με χαμηλότερη τιμή, καλύτερη τεχνολογία, τότε είναι υποχρεωμένος ο τεχνολογικός συνεργάτης να δώσει στον Ο.Τ.Ε. την καλύτερη τεχνολογία και την καλύτερη τιμή.
'Αλλος όρος, κύριοι συνάδελφοι. Είναι σωρευτικοί οι όροι, ο ένας μετά τον άλλον. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Γιατί δεν τα καταθέτετε αυτά; Γιατί αρνείσθε να καταθέσετε τα σχετικά έγγραφα επίσημα;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Περιμένετε να τα ακούσετε. Γι'αυτό σας είπα ότι είναι ευκαιρία να ακούσετε, γιατί πιστεύω ότι υπάρχουν καλόπιστοι συνάδελφοι, οι οποίοι και εκείνοι ενδιαφέρονται, όπως όλος ο ελληνικός λαός, να πάμε μπροστά.
ΑΘΑΝΑΣΙΟΣ ΧΕΙΜΑΡΑΣ: Εγώ είμαι κακόπιστος, κύριε Πρόεδρε. Να φέρει τα στοιχεία. Δηλώνω ότι είμαι κακόπιστος. Να καταθέσει τα στοιχεία, όπως τα καταθέσαμε και εμείς.
ΠΡΟΕΔΡΕΥΩΝ (Παναγιώτης Σγουρίδης): Μα, σας παρακαλώ, κύριε Χειμάρα. Συνεχίστε, κύριε Υπουργέ, και εφόσον έχετε στοιχεία, καταθέστε τα.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ασφαλώς θα καταθέσουμε στοιχεία.
Κύριοι συνάδελφοι, εάν τρίτος καταθέσει προσφορά ευνοϊκότερη
 



 








Σελίδα 3243 
 
και ελεγχθεί ότι η προσφορά είναι καλή τη πίστει τότε είναι υποχρεωμένος ο προμηθευτής, είναι υποχρεωμένος ο προγραμματικός τεχνολογικός συνεργάτης να προσαρμοστεί στην καλύτερη τιμή την οποία δίνει ο καλή τη πίστει τρίτος προσφέρων καλύτερο τίμημα. 
Υπάρχουν θεσμοί που εξασφαλίζεται ότι κάθε φορά ελέγχεται η τεχνολογία.
Υπάρχουν επιτροπές στις οποίες συμμετέχουν άνθρωποι κύρους, εκτός του ΟΤΕ, άνθρωποι κύρους από τα πανεπιστήμια, εξωτερικοί σύμβουλοι, οι οποίοι ελέγχουν συνεχώς την εξέλιξη της τεχνολογίας, ώστε να έχουμε το καλύτερο κάθε φορά τεχνολογικά υλικό.
Κύριοι συνάδελφοι, λέτε στην ερώτησή σας, ότι εγώ δεν σας έδωσα στοιχεία και ότι δήθεν σας κάλεσα στον ΟΤΕ για να δείτε τους όρους με τους οποίους γίνονται οι συμβάσεις.
Κύριοι συνάδελφοι, όλα τα στοιχεία θα είναι στη διάθεσή σας. 'Οταν υπογραφούν οι προγραμματικές συμβάσεις, θα σας φέρω και τα στοιχεία διαπραγμάτευσης, θα σας καταθέσω και τις συμβάσεις, για να ελέγξετε έναν-έναν τους όρους, αντιπαραβάλλοντάς τα όχι μόνο με αυτά που είπα σήμερα εγώ, αλλά και με εκείνους τους όρους που εμπεριέχονταν στις μελέτες. Γιατί μου ζητήσατε στοιχεία, ενώ ξέρατε ότι εκείνα τα στοιχεία είναι στοιχεία διαπραγμάτευσης και δεν μπορούσαν αφού η διαδικασία ήταν εν εξελίξει να αποκαλυφθούν στην άλλη πλευρά. Και εγώ, ενώ έχω απόλυτη εμπιστοσύνη στους συναδέλφους μου Βουλευτές, όταν κυκλοφορούν τα στοιχεία αυτά από τον ΟΤΕ μέχρι το γραφείο μου και από το γραφείο μου μέχρι τη Βουλή και από τη Βουλή μέχρι το Βουλευτή, δεν μπορώ να γνωρίζω πόσοι άλλοι μεσολαβούν. Και αυτά ήταν στοιχεία με τα οποία κάναμε τις διαπραγματεύσεις.
Στο παρελθόν -και αυτή είναι η πρακτική της Βουλής και αυτό λέγει το άρθρο 133 του Κανονισμού της Βουλής- κατ' επανάληψη και ιδιαίτερα την περίοδο της Νέας Δημοκρατίας, εζητούντο να κατατεθούν συμβάσεις υπογεγραμμένες, ιδιαίτερα συμβάσεις της "OLYMPIC CATERING", του ΟΤΕ, και η απάντηση που δινόταν ήταν ότι αποτελεί εμπορικό απόρρητο και γι' αυτό δεν δίδονται.
Εγώ έκανα κάτι άλλο, κύριοι συνάδελφοι. Ενώ οι διαπραγματεύσεις ήταν εν εξελίξει και πράγματι υπήρχε ζήτημα εμπορικού απορρήτου αφού οι συμβάσεις περιείχαν όρους, που αν τους γνώριζε η άλλη πλευρά, τότε εμείς δεν θα μπορούσαμε να διαπραγματευθούμε. Παρ'όλα αυτά δεν είπα όχι, κύριοι συνάδελφοι.
Σας είπα, κύριοι συνάδελφοι, ότι όλα τα στοιχεία είναι στη διάθεσή σας. Καθένας μπορεί να τα δει στο Μέγαρο του ΟΤΕ και να λάβει γνώση επ' αυτών. Δεν αρκούμαι όμως μόνο σ' αυτό, γιατί εγώ επιθυμώ τον κοινοβουλευτικό έλεγχο και καλώς κάνετε και τον ασκείτε και καλώς συζητούνται αυτά τα ζητήματα.
Είμαι στη διάθεσή σας για να ελεγχθούν τα πάντα και πρέπει να ελεγχθούν, κύριοι συνάδελφοι. 'Οταν τελειώσουν, επαναλαμβάνω, οι προγραμματικές και έχουμε τις συμβάσεις στα χέρια μας, όταν θα έχουν εγκριθεί και από την ενιαία επιτροπή προμηθειών, θα σας καταθέσω τα εργαλεία διαπραγμάτευσης. Θα σας καταθέσω τις προγραμματικές συμβάσεις και θα σας παρακαλέσω να ελέγξετε τους όρους. Τότε αναζητείστε αν βρείτε τις διπλάσιες τιμές στις οποίες αναφέρεστε. Εκεί θα δείτε αν διασφαλίσαμε το ανταγωνιστικό τίμημα και αν διασφαλίσαμε τη βέλτιστη τεχνολογία.
Στη δευτερολογία μου, κύριε Πρόεδρε, θα συνεχίσω.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο κ. Μεϊμαράκης, Κοινοβουλευτικός Εκπρόσωπος της Νέας Δημοκρατίας, έχει το λόγο.
ΕΥΑΓΓΕΛΟΣ ΜΕΪΜΑΡΑΚΗΣ: Κύριοι συνάδελφοι, εξεπλάγην κατ' αρχήν από την τοποθέτηση του κυρίου Υπουργού, ιδιαίτερα στην αρχή, όταν έλαβε το λόγο.
Ο κύριος Υπουργός μας είπε ότι περίμενε περισσότερη επιθετικότητα από την Αξιωματική Αντιπολίτευση. Και μας είπε ότι περίμενε και τον Πρόεδρο της Νέας Δημοκρατίας να είναι εδώ να μιλήσει, και γιατί δεν είναι εδώ ο Πρόεδρος της Νέας Δημοκρατίας.
Κατ' αρχήν, κύριε Υπουργέ, πρέπει να σας πω ότι δεν γνωρίζετε φαίνεται ότι ο Πρωθυπουργός κ. Σημίτης ζήτησε να ενημερώσει τους Αρχηγούς των κομμάτων και ζήτησε ραντεβού με τον Αρχηγό της Αξιωματικής Αντιπολίτευσης στις 11.00' και δεν ξέρω αν έχει τελειώσει η ενημέρωση. Αλλά να γνωρίζετε ότι αν προλάβει ο Πρόεδρός μας, θα έρθει και θα σας απαντήσει. 
Και αυτό το κάρφωμα που κάνατε στον Πρωθυπουργό σας, θα περίμενα να το κάνει κάποιος με ακροδεξιές απόψεις ή τάσεις του κόμματός σας και όχι κάποιος που στηρίζει κατά τρόπο έτσι φανατικό τον Πρωθυπουργό και θεωρείται και παιδί δικό του. Μάλιστα η τοποθέτησή του σ' αυτό το συγκεκριμένο πόστο, θεωρήθηκε μάλλον περίεργο.
(Χειροκροτήματα από την πτέρυγα της Νέας Δημοκρατίας.)
Το δεύτερο που θα ήθελα να σας πω -επειδή μας είπατε ότι περιμένατε περισσότερη επίθεση- είναι θέμα ευαισθησίας, κύριε Υπουργέ. Είναι θέμα πώς ο καθένας αντιλαμβάνεται την επίθεση ή όχι. Εδώ εμείς σας καταγγείλαμε συγκεκριμένα γεγονότα. 
Δηλαδή τι έπρεπε να σας πούμε; Να έλθουμε να σας πούμε, κύριε Υπουργέ, ότι τα πιάνετε και εκεί δίνετε τις συμβάσεις; Είναι θέμα πόσο κανείς αισθάνεται χοντρόπετσος ή όχι, για να καταλάβει τι του λένε εκείνοι οι οποίοι τον επερωτούν.
Εγώ πρώτη φορά ακούω την Κυβέρνηση ελεγχόμενη και επερωτώμενη να μας λέγει ότι περίμενε και περισσότερη επίθεση. Μα, τι περισσότερη επίθεση από αυτά που σας είπαμε; Μόνο στα ίσα δεν σας το είπαμε. 'Οταν σας λέμε ότι θέλουμε να παρέμβη ο εισαγγελέας, δηλαδή τι θέλατε να σας πούμε, ότι "τα πιάνετε" και εσείς ο ίδιος; Περιμένετε προσωπική επίθεση;
(Χειροκροτήματα από την πτέρυγα της Νέας Δημοκρατίας)
Κυβερνητική επίθεση σας κάνουμε. Σας κάνουμε επίθεση επί της πολιτικής σας. Και επειδή, κύριε Υπουργέ, επί της ουσίας δεν απαντήσατε σε τίποτα- απαντήσατε μόνο με ορισμένες κορόνες δημιουργώντας εντυπώσεις- μας είπατε τι γίνεται στη Γερμανία, τι γίνεται στις άλλες χώρες των τηλεπικοινωνιών. Δεν μας είπατε, όμως, πώς γίνονται, γιατί δεν καταλάβατε γιατί ελέγχεστε. Δεν ελέγχεστε γιατί γίνονται προγραμματικές συμφωνίες. Είμαστε υπέρ και σας το είπαμε. Ελέγχεστε για το πώς γίνονται αυτές οι προγραμματικές συμφωνίες και πώς εσείς δίνετε με απευθείας ανάθεση, ουσιαστικά χωρίς κανέναν έλεγχο επί της τιμής, αυτές όλες τις προγραμματικές συμφωνίες.
Επίσης, κύριε Υπουργέ, ήλθατε εδώ και μας είπατε τι γίνεται στην "DEUTCHE-TELECOM", μας είπατε τι γίνεται σε όλα τα άλλα θέματα και δεν μας είπατε, σας επαναλαμβάνω, το πώς γίνονται και αν ελέγχονται από παρόμοια σαν το Ελεγκτικό Συνέδριο, όργανα όπως υπάρχουν στην Ελλάδα. Είναι ένα θέμα αυτό. Γιατί δεν δέχεστε να ελεγχθούν.
Δεύτερον, μας είπατε ότι αργήσατε χρονικά, γιατί καθυστερήσατε επειδή έπρεπε να γίνουν συγκεκριμένες διαδικασίες. Και εμείς αυτό σας είπαμε, ότι τις διαδικασίες τις γράψατε στα πεπαλαιωμένα σας, αφού δεν καταλαβαίνετε και θέλετε έτσι να σας τα πούμε και κάνατε ουσιαστική ανάθεση αφήνοντας το χρόνο άπρακτο να περάσει συνειδητά, ακριβώς για να μπορέσετε κάτω από την ασφυκτική χρονική πίεση να τις δώσετε όπου θέλετε. Και να σας απαντήσω, κύριε Υπουργέ, αμέσως. 'Εχει κατατεθεί ερώτηση για συγκεκριμένη προμήθεια της ΔΕΗ, εβδομήντα δύο δισεκατομμύρια (72.000.000.000) δραχμές, για την οποία είπατε ότι καθυστερήσατε, ακριβώς για να κάνετε τις διαδικασίες. Ο διευθυντής προμηθειών της ΔΕΗ κ. Ευταξίας, αφού του λέμε ότι οι τιμές στην αγορά, που εμείς κάναμε σαν έρευνα, είναι πέντε φορές πιο κάτω από ό,τι αυτός υπέγραψε, μας απαντάει: Η ΔΕΗ έχει συνάψει με τον κλάδο των καλωδίων προγραμματικές συμφωνίες από το 1988 και ξεκινάνε με τιμές τάδε και τάδε. Η ΔΕΗ, όπως εξηγεί, έχει περιλάβει για τη διασφάλιση της συμφωνίας κάποιους όρους και λέγει ότι οι συμφωνηθείσες τιμές είναι προσωρινές και αποτελούν ανώτατα όρια. Οι οριστικές τιμές θα αποφασιστούν
 



 








Σελίδα 3244 
 
ύστερα από τη διενέργεια του κοστολογικού ελέγχου". Μα, εσείς τώρα μας είπατε ότι αργήσατε τις υπογραφές για να κάνετε όλες αυτές τις διαδικασίες. Και αποδεικνύεται ότι δεν τις κάνατε. Και αυτό δεν το λέγει ο διευθυντής της ΔΕΗ. Το είπατε και εσείς, κύριε Υπουργέ, εδώ τώρα από το Βήμα, ότι βάλατε ανώτατα πλαφόν στις προγραμματικές και θα διαπραγματευθείτε. Πότε; Εκ των υστέρων; Μα, δεν συνάδει το ένα με το άλλο. 'Η αργήσατε, γιατί πράγματι κάνατε αυτές τις διαδικασίες ή αργήσατε με συνείδηση να περάσει ο χρόνος αυτός, για να μη χαθούν δήθεν τα όποια οφέλη από τις προγραμματικές συμφωνίες και να περάσει άπρακτος ο χρόνος.
'Ετσι, λοιπόν, κύριε Υπουργέ, θα μου επιτρέψετε να σας πω ότι τα στοιχεία τα οποία επικαλεσθήκατε, ουσιαστικά δεν στέκουν. 'Ηταν μόνο για λόγους εντυπώσεων. 
Και ένα άλλο στοιχείο για λόγους εντυπώσεων. Μας είπατε, κύριε Υπουργέ, εδώ πέρα τώρα στην πρωτολογία σας, ότι έχετε εξασφαλίσει χαμηλότερες τιμές και ότι οι τιμές πέφτουν. Θέλω να σας επισημάνω, κύριε Υπουργέ, ότι οι τιμές, ιδιαίτερα στα είδη υψηλής τεχνολογίας πέφτουν με πάνω από 50% ταχύτητα σε ένα, ενάμιση χρόνο. Το γνωρίζετε καλύτερα από μένα. Ακριβώς διότι κάθε καινούριο μοντέλο, ας μου επιτραπεί ο όρος, υψηλής τεχνολογίας, ρίχνει την τιμή του προηγούμενου τουλάχιστον κατά 25%-30% στη διεθνή αγορά. Και αν υπάρξει και δεύτερο, το ρίχνει ακόμη πιο πολύ. Κατά συνέπεια εσείς τη στιγμή κατά την οποία δεσμεύετε τις ΔΕΚΟ για μια πενταετία και πολλές φορές για δεκαετία με τιμές τέτοιες, γιατί μας λένε ότι θέλετε να το διαπραματευθείτε ή όχι;
Πέραν αυτών, εκφράσατε επίσης κάποιες απόψεις εδώ και μας είπατε τι περιέχουν οι προγραμματικές συμβάσεις.
Και ούτε λίγο ούτε πολύ, κύριε Υπουργέ, θέλατε και να μας μαλώσετε.
Και βιαστήκατε χθες, εν όψει της συζήτησης της σημερινής επερώτησης, να δώσετε συνέντευξη Τύπου. Προτιμήσατε τους μονολόγους της συνέντευξης από τον ουσιαστικό διάλογο στη Βουλή.
Γιατί δεν είναι εδώ οι άλλοι δύο Υπουργοί, ο κύριος και η κυρία Υπουργός; Η οποία κυρία Υπουργός, ούτε λίγο ούτε πολύ, μας μάλωσε κιόλας χθες, ότι δεν πρέπει να κάνουμε τέτοιου είδους επερωτήσεις, σε αντίθεση με εσάς, που μας είπατε ότι καλώς την κάναμε την επερώτηση, για να απαντήσουν. 'Αφησαν τον ατυχή Υπουργό κ. Μαντέλη να απαντήσει και επί προγραμματικών συμφωνιών, για τις οποίες οι ίδιοι ευθύνονται.
Γιατί, κύριε Υπουργέ, τι σας παραξενεύει πάνω σε αυτά που είπε και ο εισηγητής μας; 'Οτι το ποσό είναι ένα τρισεκατομμύριο τριακόσια δισεκατομμύρια (1.300.000.000.000) δραχμές ή ότι είναι λίγες οι συμβάσεις για τις οποίες ασχολείσθε; 
Εμείς, κύριε Υπουργέ -πρέπει να καταλάβετε, επειδή επικαλεσθήκατε και το ΣΕΒ- με όλον το σεβασμό προς τις κοινωνικές εκφράσεις τις οποίες έχουμε, θέλουμε να σας πούμε ότι αυτή η ανακοίνωση ισχυροποιεί την άποψή μας -το έχουμε πει κατ'επανάληψη- ότι έχετε υπογράψει επιταγές προεκλογικές, τις οποίες σήμερα εξαργυρώνετε, γεμίζοντας τα κομματικά ταμεία.
(Χειροκροτήματα από την πτέρυγα της Νέας Δημοκρατίας.)
Και έρχεσθε ως 'Αϊ Βασίλης, να δώσετε αυτές τις ημέρες περίπου άλλα εξακόσια δισεκατομμύρια (600.000.000.000) δραχμές. Πώς θα τα δώσετε αυτά, κύριε Υπουργέ; Πληρούνται οι όροι τους οποίους κουβεντιάσαμε;
Εγώ λοιπόν σας λέω ότι η Νέα Δημοκρατία ήταν και είναι υπέρ των προγραμματικών. 'Ομως, με τους όρους τους συγκεκριμένους, τους οποίους θέσαμε. Και δεν επιτρέπεται εσείς να ρωτάτε τη Νέα Δημοκρατία, εάν τελικά στηρίζει την ελληνική βιομηχανία, όταν το έχει αποδείξει εμπράκτως.
Εσείς, κύριε Υπουργέ, με την αλλοπρόσαλλη πολιτική σας έχετε χτυπήσει την ελληνική βιομηχανία.
Και θα ήθελα να σας πω ότι εμείς δεχόμαστε την ελεύθερη οικονομία. Και άλλο ελεύθερη οικονομία, άλλο ασυδοσία και μάλιστα με κρατική παρέμβαση. Εμείς θέλουμε να υπάρχει ανταγωνισμός. Θέλουμε οι προσφερόμενες υπηρεσίες στον πολίτη να είναι καλύτερες. Θέλουμε το κράτος να είναι ρυθμιστής και να θέτει τους κανόνες και να βλέπει αν εφαρμόζονται. 'Οχι όμως το κράτος να παρεμβαίνει, να κάνει αναθέσεις πολλών δισεκατομμυρίων και έτσι να φορτώνει στις πλάτες του φορολογούμενου πολίτη περισσότερα χρήματα, ακριβώς για να τα δώσει με ανάθεση σε τέτοιου είδους προγραμματικές συμφωνίες. 'Οσα εσείς τώρα ζητείτε από τον 'Ελληνα φορολογούμενο μέσω του συγκεκριμένου Προϋπολογισμού, τα διπλάσια περίπου δίνετε σε παροχές με ανάθεση προς όλους αυτούς τους κομματικούς σας φίλους.
Και αντιληφθήκαμε -σας είπα- την ανησυχία τους, μην τυχόν και δεν εκλεγεί ο Σημίτης και δεν κάνει κυβέρνηση αυτοδύναμη. Εμείς θα σταθούμε εμπόδιο σ'αυτά.
Και δεν είναι κακό, κύριε Υπουργέ, δεν είναι να το παρεξηγεί ούτε ο ΣΕΒ ούτε εσείς ούτε κανείς. Γιατί εμείς, επαναλαμβάνω, θέλουμε την ελεύθερη οικονομία με τους κανόνες που πρέπει να υπάρχουν. Από εκεί και πέρα όμως, Δούρειος 'Ιππος, για να στηρίζουμε τις ανομίες που μπορεί να γίνουν, δεν θα γίνουμε. Δεν το θέλουμε.
Γι'αυτό ακριβώς, κύριε Υπουργέ, θα πρέπει να γνωρίζετε ότι όλα αυτά θα ελεγχθούν μόλις η Νέα Δημοκρατία γίνει κυβέρνηση. Και δεν είναι μακριά ο χρόνος που αυτό θα γίνει, σύμφωνα και με τις δικές σας προβλέψεις.
(Χειροκροτήματα από την πτέρυγα της Νέας Δημοκρατίας)
Οι προγραμματικές συμφωνίες θα ελεγχθούν ξανά και θα ζητηθούν πολιτικές και ποινικές τυχόν ευθύνες, οι οποίες θα προκύψουν. Και μη μας καταλογίζετε εμάς ότι δίνουμε βάρος σε δήθεν κυρώσεις ποινικές για τις διοικήσεις των ΔΕΚΟ. Εσείς με δικό σας νόμο, όλες αυτές τις υπογραφές των διοικήσεων, από πλημμέλημα και κακούργημα που ήταν, τις κάνατε πταίσμα, ακριβώς για να δώσετε την ευχέρεια οι κομματικοί σας εγκάθετοι, οι δικοί σας φίλοι, που εσείς οι ίδιοι διορίσατε, να υπογράψουν άφοβα, χωρίς να αισθάνονται τον πέλεκυ της δικαιοσύνης. Και τι θα φοβόντουσαν εάν είχαν υπογράψει συμφωνίες οι οποίες ήταν σύμφωνες με το νόμο;
Βγάλατε, κύριε Υπουργέ, μια απόφαση, επειδή εσείς μας είπατε για τη διακομματική επιτροπή και ούτε λίγο ούτε πολύ στην προηγούμενη συζήτηση μας είχατε πει κι όλας ότι κακώς αποχωρήσαμε. Σας υπενθυμίσαμε, πρώτον, ότι υπήρχε η πρόταση Καστανίδη, η οποία ήταν κοντά στην πρόταση τη δική μας, γιατί εμείς ούτε σκανδαλολογούμε ούτε με διάθεση στείρας αντιπολίτευσης ερχόμαστε. 'Ηρθαμε με πρόταση συγκεκριμένη, σας την καταθέσαμε, για την δημιουργία της ανεξάρτητης διοικητικής αρχής. Πρέπει πάση θυσία και σεις να το καταλάβετε και να συζητηθεί, για να μπορέσουμε να ξεφύγουμε απ' αυτήν τη νοσηρότητα που δημιουργούν οι ασάφειες των κανόνων που εσείς βάζετε αλλά και η μη τήρηση των νόμων που εσείς επιτρέπετε στις διοικήσεις των ΔΕΚΟ να κάνουν.
Ενώ συζητούσαμε την πρόταση Καστανίδη, μέσα από τις γνωστές διαδικασίες - στις οποίες ο άνθρωπος δεν άντεξε φαίνεται το βάρος των πιέσεων, όπως και ο ίδιος έχει αφήσει να φανεί στις συνεντεύξεις του και υποχρεούται να βγει κάποια μέρα να τα πει και αναγκάστηκε να φύγει - μας είπατε ότι δεν θα συζητήσετε τελικά την πρόταση Καστανίδη. Και τι κάνατε; Ενεργοποιήσατε και πάλι το νόμο για τις διακομματικές. Καλέσατε τα κόμματα όλα να έρθουν στις διακομματικές επιτροπές. Και μέχρι και το Σεπτέμβριο του 1997 στις διακομματικές επιτροπές δεν φέρνανε τίποτα εκτός από διαδικαστικά θέματα. Δεν ήρθε καμία από τις προγραμματικές συμφωνίες που απαιτούνται, ακριβώς για να υπογραφούν από τη διακομματική επιτροπή και να ενεργοποιηθούν.
Η Νέα Δημοκρατία, αποχωρώντας από τις διακομματικές και καταγγέλοντάς τις- μόλις την ημέρα που αποχώρησε και είχε γίνει η διαρροή, όπως ο ίδιος ο κύριος Υπουργός μας είπε- την ημέρα που είχαμε εξαγγείλει την αποχώρησή μας, ο κύριος Υπουργός μας έστειλε ένα σχέδιο κανονισμού των επιτροπών, για το πώς θα λειτουργούν. Ναι ή όχι, κύριε Υπουργέ; Απαντήστε μας επιτέλους σε κάποια ερωτήματα. Και αυτό το σχέδιο το έστειλα ακριβώς την ημέρα που αποχωρούσαν τα
 



 








Σελίδα 3245 
 
κόμματα. Και εν τέλει για ποια διακομματική μιλάτε, κύριε Υπουργέ; Και ποιος σας το δίνει αυτό το άλλοθι για να το συζητάτε και να το φέρετε ως επιχείρημα; 'Ολα τα κόμματα έχουν αποχωρήσει πλην του ΚΚΕ, το οποίο ΚΚΕ δεν έχει καταλάβει ακόμα ότι περνώντας η σύμβαση από τη διακομματική σας δίνει και το άλλοθι και την ανοχή για την ενεργοποίηση της σύμβασης, σύμφωνα τουλάχιστον με αυτά που μας είχε πει ο κ. Κόρακας στην προηγούμενη επερώτηση. Εύχομαι σήμερα να το έχει καταλάβει.
Ομως, εγώ ρωτάω και το ΚΚΕ που έχει παραμείνει. Και ρωτάω και σας, κύριε Υπουργέ. Βγάλατε λοιπόν 15 Σεπτεμβρίου υπουργική απόφαση. Και σας ρωτάω: Ορίζετε εκεί τη διαδικασία και το πώς θα γίνεται η όλη διαδικασία. Τηρείται; Τηρήθηκε σε καμιά από τις συμβάσεις, τις οποίες υποχρεούστε να περάσετε από τη διακομματική;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Σε όλες.
ΕΥΑΓΓΕΛΟΣ ΜΕΪΜΑΡΑΚΗΣ: 'Οχι όλες. Γιατί βεβαίως του ΟΤΕ και των άλλων ΔΕΚΟ δεν υποχρεούσθε να τις περάσετε. Εκεί υποχρεούσθε να τις υπογράψετε εσείς. Και θα δούμε πώς θα ενεργοποιηθούν. Και να δω πώς θα τις υπογράψετε. 'Ομως, τις άλλες τις περάσατε; Δηλαδή τι λέει; Πρέπει να υπάρχει ενημέρωση της επιτροπής μετά από πρόσκληση του προέδρου και να υπάρχει- να δίδεται όλο- ιστορικό προμήθειας, είδος υλικού, βασικές τεχνικές προδιαγραφές, προϋπολογισμός, προηγούμενες όμοιες προμήθειες.
Δεύτερον, απόφαση της επιτροπής για την προώθηση της προμήθειας και προώθηση της διαδικασίας αυτής. Υποβολή από το φορέα χρονοδιαγραμμάτων ενεργειών για την προμήθεια.
Ενδεικτικά αναφέρονται ημερομηνία σύνταξης τελικών προδιαγραφών, έρευνα αγοράς, δημοσίευση προκήρυξης. Υπήρξε δημοσίευση προκήρυξης πουθενά για καμιά απ' όλες αυτές; Το διοικητικό συμβούλιο να επιλέγει τελικά με τη σύνταξη και έγκριση της σύμβασης, η οποία θα φαίνεται μετά από πίνακα των επιλεγέντων. Προκειμένου περί προγραμματικών συμφωνιών, πέραν των ανωτέρω, το χρονοδιάγραμμα πρέπει και να προβλέπει: Ημερομηνία σύνταξης του αρχικού σχεδίου, ημερομηνία πέρατος των διαπραγματεύσεων, ημερομηνία έγκρισης τελικού σχεδίου, ημερομηνία υπογραφής προγραμματικής συμφωνίας.
Ελέγχεσθε, κύριε Υπουργέ. Τηρήθηκαν αυτά; Για καμιά από τις συμφωνίες για τις διακομματικές δεν τηρήθηκαν. Θα μας το πει και το ΚΚΕ που ήταν μέσα, γιατί και το ίδιο το ΚΚΕ μας είπε ότι δεν τηρήθηκαν.
Δεύτερον, πρέπει να προβλέπει, ως προς τις βασικές διαδικασίες, την έγκριση διαδικασίας που θα ακολουθηθεί για την πραγματοποίηση της προμήθειας και την επιλογή του φορέα, την έγκριση των τεχνικών προδιαγραφών, την έγκριση των αποτελεσμάτων της τεχνικής οικονομικής αξιολόγησης, την έγκριση της συμβάσεως. Αυτά, κυρίες και κύριοι, είναι απόφαση του υπουργικού συμβουλίου, την οποία έχει εισηγηθεί ο Υπουργός Εθνικής Οικονομίας και η κυρία Υπουργός Ανάπτυξης, που επιτρέψτε μου να σας πω ότι αυτοί οι δύο θα έπρεπε να είναι παρόντες. Ο Υπουργός Μεταφορών απλά σηκώνει το βάρος, δεν νομίζω ότι ο ίδιος θα τις υπογράψει όλες αυτές, ούτε και θα αφήσουμε να ενεργοποιηθούν μόνο με τη διακομματική, όπως την περασμένη φορά ο κ. Λουκάκης μας είπε. Και λυπούμαι, κύριε Υπουργέ, να σας πω ότι μας είπατε εδώ πέρα ότι τα στοιχεία τα οποία σας ζητήσαμε για τις προγραμματικές συμφωνίες δεν μας τα δίνατε, γιατί αποτελούν επιχειρηματικό απόρρητο. Και ποιους εμπιστεύεσθε εν τέλει, τους 'Ελληνες Βουλευτές που ζητούν και πρέπει να γνωρίζουν τα επιχειρηματικά στοιχεία ή τις διοικήσεις των ΔΕΚΟ και των κομματικών εγκαθέτων σας, που είπατε ότι δεν μπορούμε να τα δώσουμε για να μη διαρρεύσουν σε άλλες εταιρείες; Και τι υπονοείτε, κύριε Υπουργέ; Εκτός εάν κρίνεται εξ ιδίων τα αλλότρια, γιατί εσείς όταν μας τα ζητούσατε, σας τα δίναμε και τα δίνατε σε άλλες εταιρείες. Εμείς αυτήν τη πρακτική δεν την ακολουθούμε.
(Χειροκροτήματα από την πτέρυγα της Νέας Δημοκρατίας.)
Ελέγχεσθε, λοιπόν, για την αυταρχικότητα και την αλαζονεία την οποία επιδεικνύετε. Επιτέλους, σεβαστείτε το Κοινοβούλιο, κύριε Υπουργέ. Δεν μπορείτε ευθέως απ' αυτό το Βήμα να μας λέτε ότι "δεν σας τα δίνω και ελάτε στον Ο.Τ.Ε. να ενημερωθείτε". Ποιος σας είπε ότι η ενημέρωση του 'Ελληνα Βουλευτή θα γίνεται στη διοίκηση και στην έδρα του κάθε οργανισμού; Τότε γιατί κουβεντιάζουμε μαζί σας και δεν πηγαίνουμε κατευθείαν στις ΔΕΚΟ να συζητάμε; Θα σας άρεσε εσάς αυτό;
Είμαι σίγουρος, κύριε Υπουργέ, ότι υποπέσατε σε ένα σφάλμα στο οποίο δεν θα θέλατε να υποπέσετε και δεν θα ήθελα να σας το επαναλάβω. Γι' αυτό μην το ξαναπείτε.
Μας είπατε επίσης -επιβεβαιώσατε δηλαδή τους φόβους μας- ότι εσείς θα συνεχίσετε τις προγραμματικές συμβάσεις και μετά την 1.1.98. Αυτό είναι κάτι καινούριο. Μας το είπατε σήμερα. 'Ακουσα και χθες ότι το ψέλλισε η κ. Παπανδρέου.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι. Εγώ το ψέλλισα.
ΕΥΑΓΓΕΛΟΣ ΜΕΪΜΑΡΑΚΗΣ: Α, εσείς το ψελλίσατε. Ακόμη χειρότερα, κύριε Υπουργέ.
Οι "προγραμματικές" συμφωνίες έχουν συγκεκριμένους όρους για να γίνουν και να ενεργοποιηθούν. Αυτοί λήγουν στις 31.12.97.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν είναι έτσι. 
ΕΥΑΓΓΕΛΟΣ ΜΕΪΜΑΡΑΚΗΣ: Εάν εσείς τώρα με άλλους όρους και με νέα προεδρικά διατάγματα βαφτίσετε "προγραμματικές συμφωνίες" απευθείας αναθέσεις, τις οποίες θα θέλατε να κάνετε, είναι άλλο θέμα. Προσέξτε όμως, κύριε Υπουργέ, γιατί η Ευρωπαϊκή 'Ενωση παρακολουθεί άγρυπνα. Και παρακολουθεί -θα σας πω- και το θέμα του Ο.Σ.Ε., το οποίο γνωρίζετε. Και γνωρίζετε εσείς ο ίδιος προσωπικά ότι στην Επιτροπή Ανταγωνισμού της Ευρωπαϊκής 'Ενωσης, σύμφωνα με αυτές τις πληροφορίες που και εμείς έχουμε, γίνατε αντικείμενο πολλών ερωτήσεων και κακών σχολιασμών για την Ελλάδα. Είμαι σίγουρος ότι θα το επιβεβαιώσετε. Και μη μαλώνετε την Αντιπολίτευση επειδή σας ερωτά, για να μη γινόμεθα ρεζίλι έξω. Γνωρίζετε, κύριε Υπουργέ, ή δεν γνωρίζετε -και παρακαλώ, να ενημερώσετε τη Βουλή- ότι η 15η Διεύθυνση της Ευρωπαϊκής Επιτροπής για το θέμα του Ο.Σ.Ε. που προχώρησε σε "προγραμματικές" συμφωνίες χωρίς να έχει τα χρήματα, ελέγχεται αυτήν τη στιγμή, όπως επίσης ελέγχεται, διότι προχώρησε χωρίς τους όρους του ανταγωνισμού, τους οποίους επιβάλλουν οι κοινοτικές οδηγίες για τις "προγραμματικές" συμφωνίες και όχι για τον ανταγωνισμό; Για τις προγραμματικές συμφωνίες!
Εν πάση περιπτώσει, εμείς πληροφορούμεθα -και θέλουμε να μας πείτε εάν είναι αλήθεια- ότι ο Ο.Σ.Ε. γυρίζει γύρω-γύρω τα κράτη για να βρει χρήματα να πληρώσει αυτές τις συμφωνίες. Ζητούν βέβαια όλες οι τράπεζες εγγύηση του ελληνικού δημοσίου και πληροφορούμαστε ότι δεν τη δίνετε. Και καλώς κάνετε. Φέρτε επιτέλους τη διάταξη ότι η εγγύηση του ελληνικού δημοσίου θα δίνεται κατόπιν έγκρισης της Βουλής ή της Επιτροπής Οικονομικών, για να γνωρίζουμε πάντα τι υπάρχει με αυτές τις εγγυήσεις.
Εσείς, κύριε Υπουργέ, σαν υπεύθυνος και αρμόδιος Υπουργός, τι κάνετε και τι πράττετε σε αυτό; Και λέω για τον Ο.Σ.Ε., για να μη θυμηθώ εκείνη την αμαρτωλή κίνηση την οποία κάνατε εσείς ο ίδιος ο συγκεκριμένος Υπουργός, όταν προβάλατε και προτείνατε τον εκπρόσωπο της διακομματικής επιτροπής του Συνασπισμού για Πρόεδρο του Ο.Σ.Ε.. Βεβαίως, κουνάτε το κεφάλι σας, κύριε Υπουργέ, γιατί τότε μας είπατε ότι "εγώ κάνω επιλογές βάσει κριτηρίων ικανότητας, αξίας και ήθους". Φαίνεται ότι το ΠΑΣΟΚ δεν έχει στελέχη με αυτά τα κριτήρια ήθους, ικανότητας, αξίας και προσφύγατε σε άλλα στελέχη άλλων κομμάτων.
(Χειροκροτήματα από την πτέρυγα της Νέας Δημοκρατίας.)
Εν τέλει, ο Συνασπισμός αυτήν τη στιγμή, μετά απ' αυτήν την τοποθέτηση, δεν εκπροσωπείται καν στη διακομματική επιτροπή. Σήμερα το μεσημέρι καλείται η διακομματική επιτροπή για να εγκρίνει όλες αυτές τις συμβάσεις. Ναι ή όχι,
 



 








Σελίδα 3246 
 
κύριε Υπουργέ; Ποιοι θα είσαστε; Οι πέντε Υφυπουργοί και ο εκπρόσωπος του ΠΑΣΟΚ; Ωραία διακομματική, κύριε Υπουργέ. Εγώ θα σας πρότεινα ή να την ενεργοποιήσετε ουσιαστικά ή να την καταργήσετε.
Είχα πάρα πολλά να σας πω. Θέλω όμως, τελειώνοντας, επειδή πράγματι προσπαθείτε με τρόπο δικό σας, θα έλεγα, με ΠΑΣΟΚικό τρόπο, να διαστρεβλώνετε συνεχώς τις θέσεις μας, ότι η Νέα Δημοκρατία ήταν υπέρ των "προγραμματικών" συμφωνιών, εφόσον σαφέστατα υπήρχαν οι όροι, δηλαδή η πρόσκληση για εκδήλωση ενδιαφέροντος, η κοστολόγηση, οι καινούριες θέσεις εργασίας, δηλαδή η προστιθέμενη αξία, οι κανόνες της διαφάνειας, οι οποίοι θα έπρεπε να τηρηθούν.
Γι' αυτό ακριβώς σας εγκαλέσαμε και τον Απρίλιο και το Σεπτέμβριο και πριν από κανένα μήνα να προχωρήσετε, γιατί είχατε το χρόνο. Και ενώ σας λέγαμε "ναι", εφόσον συντρέχουν αυτές οι προϋποθέσεις, τώρα πια σας λέμε "όχι", γιατί δεν συντρέχουν οι προϋποθέσεις. Δεν μπορείτε πλέον. 
Και μην επικαλείσθε το επιχείρημα ότι θα πάτε από 1.1.98. Διότι αφού θα πάτε από 1.1.98, γιατί βιάζεσθε να τα περάσετε όλα τώρα μέσα στο 1997; Ακριβώς γιατί θα αλλάξουν οι διατάξεις από 1.1.98. Αλλιώς, κύριε Υπουργέ, είσαστε σε πλήρη αντίφαση, όταν επικαλείσθε το ένα με το άλλο.
Εμείς πάντως πρέπει να σας πω ότι σαφέστατα στηρίζουμε την ελληνική βιομηχανία. Σαφέστατα θεωρούμε ότι όποτε δημιουργούνται νέες θέσεις εργασίας θα πρέπει να τις προωθούμε με τις διαδικασίες τις ταχύτερες, ακριβώς γιατί θέλουμε και τον 'Ελληνα εργαζόμενο να απολαμβάνει ό,τι απολαμβάνει και ο Ευρωπαίος εργαζόμενος.
Εμείς δώσαμε μάχη, και θα συνεχίσουμε να τη δίνουμε γι' αυτά και στα κοινοτικά όργανα. 'Οταν εσείς βρίσκεστε προς αυτήν την κατεύθυνση, σας στηρίζουμε στο εξωτερικό και το γνωρίζετε αυτό, κύριε Υπουργέ. 'Ομως, με κανέναν τρόπο δεν θα δεχθούμε να κάνετε αυτές τις αναθέσεις κάτω από καθεστώς αδιαφάνειας, με μόνο σκοπό να γεμίζετε τα κομματικά σας ταμεία και να ικανοποιείτε ορισμένους από τους επιχειρηματίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς δεν τα έχουμε με κανέναν επιχειρηματία. Εμείς θεωρούμε ότι αφού του επιχειρηματία του τα δίνει η πολιτεία και το κράτος, γιατί να τα αρνηθεί. 'Ομως και ο ίδιος ο επιχειρηματίας θα πρέπει να προβληματιστεί και να σκεφτεί αν αντέχει όλα αυτά τα οποία πράγματι σηκώνει στους ώμους του και πώς θα ανταποκριθεί αύριο ο 'Ελληνας εργαζόμενος. Αλλά το αύριο δεν τον νοιάζει, γιατί η ελληνική πολιτεία θα απολογηθεί.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, τελειώνετε.
ΕΥΑΓΓΕΛΟΣ ΜΕΪΜΑΡΑΚΗΣ: Περάστε, λοιπόν, τις συμβάσεις από το Ελεγκτικό Συνέδριο του κράτους. Καταθέστε τις στη Βουλή, για να δούμε αν όλα αυτά, για τα οποία επιχειρηματολογείτε, είναι όπως ακριβώς τα λέτε.
Να γνωρίζετε ότι όλες οι προγραμματικές συμβάσεις θα επανεξετασθούν. Θα ζητήσουμε την παρέμβαση του εισαγγελέα. Και όλα αυτά θα σταλούν ακριβώς εκεί που πρέπει, για να αποδοθούν πολιτικές και ποινικές ευθύνες.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο ζήτησε ο Πρόεδρος της Νέας Δημοκρατίας κ. Κωνσταντίνος Καραμανλής.
Ορίστε, κύριε Καραμανλή, έχετε το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κύριε Πρόεδρε, έχω λίγες επισημάνσεις να κάνω μετά την εξαιρετικά εμπεριστατωμένη τοποθέτηση του Κοινοβουλευτικού μας Εκπροσώπου, του κ. Μεϊμαράκη. Πρέπει, λοιπόν, να πω ότι εδώ συζητάμε σήμερα ένα μείζον θέμα, ένα πολύ μεγάλο θέμα, για το οποίο επανειλημμένα εδώ και πάρα πολύ χρόνο έχουμε επιστήσει την προσοχή της Κυβέρνησης. Αλλά η Κυβέρνηση κωφεύει, υπεκφεύγει, δεν κάνει τίποτα, δεν απαντά καν. Θα έλεγα μάλιστα ότι η όλη της συμπεριφορά αναδεικνύει μία στάση ενοχής, η οποία δεν καλύπτεται με στημένες press comference και μάλιστα την παραμονή της συζητήσεως στη Βουλή ενός τόσο κρίσιμου θέματος.
Θέλω, επίσης, να επισημάνω ότι σε ένα τέτοιο θέμα δεν αρκεί η παρουσία μόνο του Υπουργού Μεταφορών. 'Επρεπε να είναι εδώ όλοι οι Υπουργοί, οι οποίοι εμπλέκονται στο θέμα. 'Οπως, επίσης, έχει ευθύνη και ο ίδιος ο κ. Σημίτης να τοποθετηθεί σε ένα τέτοιο ζήτημα. Γιατί αυτό το ζήτημα αφορά σχεδόν ενάμισι τρισεκατομμύριο δραχμές. Και σε μια εποχή που βάλλεται ο δημόσιος βίος, πριονίζεται η αξιοπιστία του, είναι υποχρεωμένες όλες οι πολιτικές δυνάμεις και κατά κύριο λόγο η Κυβέρνηση, που έχει την ευθύνη της διαχείρισής τους, να εξασφαλίσει κανόνες διαφάνειας, να εξασφαλίσει το άμεμπτο στα μάτια των πολιτών. Και δεν το πράττει αυτό. Εκτιμούμε ότι δεν το πράττει για λόγους σκοπιμότητας.
Οι προγραμματικές συμφωνίες είναι μία υπόθεση για την οποία έχουμε τοποθετηθεί επανειλημμένα εδώ και πολύ χρόνο. Βεβαίως, είμαστε υπέρ της ενίσχυσης της ελληνικής οικονομίας, της ελληνικής βιομηχανίας, της ελληνικής παραγωγής, της απασχόλησης στον τόπο μας, ειδικά σε μία εποχή όπου έχουμε αυτό το τραγικό φαινόμενο της πολύ υψηλής ανεργίας. 'Ομως, υποστηρίζουμε τις προγραμματικές συμφωνίες κάτω από συγκεκριμένους όρους που θα διασφάλιζαν τη διαφάνεια και την καλή διαχείριση του χρήματος του 'Ελληνα φορολογουμένου. Γιατί, στο κάτω-κάτω της γραφής, αυτό πρέπει να παραμένει πάντα το καθοριστικό κριτήριο. Δεν μοιράζετε, κύριοι της Κυβέρνησης, χρήματα δικά σας. Μοιράζατε τα χρήματα του ιδρώτα του ελληνικού λαού.
(Χειροκροτήματα από την πτέρυγα της Νέας Δημοκρατίας)
Η δε στήριξή μας φάνηκε και στο γεγονός ότι υπερψηφίσαμε το συγκεκριμένο νόμο, αλλά και με την επανειλημμένη κραυγή αγωνίας που κάναμε προς εσάς, για να τις προωθήσετε έγκαιρα και με το σωστό τρόπο. Ποιοι είναι αυτοί οι όροι που θα διασφάλιζαν, κατά τη δική μας εκτίμηση και νομίζω την εκτίμηση κάθε αντικειμενικού κριτή, τη διαφάνεια, την καλή διαχείριση αυτών των χρημάτων; Η πρόσκληση ενδιαφέροντος προς όλες τις ελληνικές επιχειρήσεις ή ο εσωτερικός διαγωνισμός. Η διασφάλιση ότι οι επιχειρήσεις αυτές δεν έχουν μόνο την έδρα τους στην Ελλάδα, αλλά κι την παραγωγή τους στην Ελλάδα. Η συστηματική αναζήτηση και σύγκριση ενδεικτικών τιμών από το εξωτερικό, ώστε να μπορούν να εκτιμηθούν οι προσφερόμενες τιμές και να αποφευχθούν πιθανές μεγάλες υπερβάσεις.
Η εξασφάλιση ουσιαστικής προστιθέμενης αξίας από την εγχώρια παραγωγή. Και θέλω εδώ να τονίσω ότι αυτό είναι φύσει και θέσει το ουσιαστικότερο, το σοβαρότερο, το κρισιμότερο κριτήριο για τη σύναψη προγραμματικών συμφωνιών. Ακόμα, η εξασφάλιση σύγχρονης τεχνολογίας στην ελληνική οικονομία και μάλιστα η διασφάλιση ότι αυτή θα παρέχεται σ' όλη τη διάρκεια του βίου της κάθε μίας προγραμματικής συμφωνίας.
Από αυτά η Κυβέρνηση δεν έκανε τίποτα και όπου επιλεκτικά το επιχείρησε, το αποτέλεσμα ήταν αρνητικό. Ούτε εσωτερικό διαγωνισμό προκάλεσε ούτε συστηματική αναζήτηση ενδεικτικών τιμών στο εξωτερικό επεχείρησε ούτε βέβαια μελέτες σε βάθος για την ύπαρξη ή μη προστιθέμενης αξίας.
Και σαν να μην έφθαναν όλα αυτά, καθυστερήσατε αναίτια για περισσότερο από τρία χρόνια την προώθηση της σύναψης των προγραμματικών συμβάσεων. Και έρχεσθε τώρα "στο παρά πέντε" λαχανιασμένα, υπό ασφυκτικές προθεσμίες, όταν δεν μπορεί πια να διασφαλισθεί ούτε ο έλεγχος ούτε η ενδελεχής εξέταση των όρων και των στοιχείων, να τις προχωρήσετε.
Αγνοήσατε ακόμα την επίμονη σύστασή μας να τις περάσετε από τον έλεγχο του Ελεγκτικού Συνεδρίου. Στις ελάχιστες περιπτώσεις που το επιχειρήσατε, σε αρκετές από αυτές ήταν απορριπτική η έκθεσή του. Και όμως τις υπογράψατε.
Κωφεύσατε και κωφεύετε στην επίμονη πρότασή μας να συστήσετε επιτέλους ανεξάρτητη διοικητική αρχή, η οποία θα διασφαλίσει τον έλεγχο όλων των συμβάσεων των προμηθειών των έργων του δημοσίου, παρ' ότι δύο διαδοχικοί Πρωθυπουργοί του ΠΑΣΟΚ είχαν δεσμευθεί για τη δημιουργία ανεξάρτητης
 



 








Σελίδα 3247 
 
διοικητικής αρχής.
Με όλα αυτά, πρέπει να σας πω ότι κάθε καλοπροαίρετος παρατηρητής, κάθε καλόπιστος κριτής, θα έβλεπε ότι υπάρχει πελώριο πρόβλημα, ότι η διαχείριση είναι τραγελαφική, επικίνδυνη και ύποπτη. Αυτή η παρατήρηση δεν καλύπτεται με δήθεν αφορισμούς, σαν αυτούς που ακούστηκαν στη χθεσινή συνέντευξη, ούτε με ένοχες επιθέσεις αντιπερασπισμού προς τη Νέα Δημοκρατία. Γιατί, κύριε Πρόεδρε, "στο σπίτι του κρεμασμένου δεν μιλάνε για σκοινί".
(Χειροκροτήματα από την πτέρυγα της Νέας Δημοκρατίας.)
Δεν μπορεί κανένας Υπουργός της σημερινής Κυβέρνησης να μέμφεται τη Νέα Δημοκρατία για το κατάντημα της ελληνικής βιομηχανίας, όταν είναι γνωστό ότι με τις δικές σας διαχρονικές επιλογές την έχετε θάψει και εξακολουθείτε να τη θάβετε.
Πού οδηγούν όλα αυτά; Σ' ένα απλό συμπέρασμα. Δύο εναλλακτικές εξηγήσεις υπάρχουν. 'Η είσαστε παντελώς ανίκανοι, αδαείς, ερασιτέχνες, ανεπαρκείς να χειριστείτε τέτοια ζητήματα, άρα και το χρήμα του 'Ελληνα φορολογούμενου ή σκόπιμα εκτρέφετε την αδιαφάνεια, δημιουργείτε ύποπτο σκηνικό και εμμέσως πλην σαφώς, ίσως και αμέσως, ευνοείτε την ανάπτυξη, την άνθηση της διαφθοράς.
Κύριε Πρόεδρε, καταληκτικά, εμείς θα εξετάσουμε και θα ελέγξουμε εξωνυχιστικά όλες τις προγραμματικές συμβάσεις μία προς μία και όπου προκύψουν στοιχεία, όπου μέχρι στιγμής οι ενδείξεις σε ορισμένες περιπτώσεις και οι αποδείξεις είναι πληθωρικές για κακή διαχείριση του δημόσιου χρήματος ανάλογα με τον επιβαρυντικό λόγο και τη μη τήρηση των όρων που σας εξέθεσα, θα ζητήσουμε και αύριο ως κυβέρνηση θα επιβάλουμε, την αναθεώρηση και την ακύρωσή τους.
Θέλω ακόμα να πω ότι τις μεν πολιτικές ευθύνες γι' αυτόν τον τραγέλαφο που εκθέτει και την Ελλάδα, αλλά και το δημόσιο βίο, τον επωμίζεσθε αποκλειστικά εσείς.
Βεβαίως, όπου προκύψουν και όπου υπάρξουν ποινικές ευθύνες, και αυτές θα αναζητηθούν.
Κύριε Πρόεδρε, η Ελλάδα έχει ανάγκη από εντιμότητα, από διαφάνεια και από αξιοπιστία και ο τραυματισμένος δημόσιος βίος έχει όσο ποτέ ανάγκη το φως, άπλετο φως. Εμείς αμετακίνητοι θεματοφύλακες αυτών των αρχών, και θα εναντιωνόμαστε πάντα σε οποιαδήποτε προσπάθεια παρεκτροπής ή εκτροφής φαινομένων διαφθοράς και θα επιβάλουμε την τήρησή τους. 
Κύριε Πρόεδρε, η Νέα Δημοκρατία και όλοι όσοι τη στελεχώνουμε, δεσμεύεται ότι η αδιαφάνεια δεν θα περάσει.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει ως Κοινοβουλευτικό Εκπρόσωπο του κόμματός του στην επερώτηση αυτή τον κ. Γεώργιο Ρόκο.
Ο Βουλευτής κ. Φοίβος Ιωαννίδης, ως Κοινοβουλευτικός Εκπρόσωπος του ΠΑΣΟΚ, έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, με έχει καταλάβει θλίψη από όσα άκουσα προηγουμένως από τους συναδέλφους της Νέας Δημοκρατίας. Βεβαίως, ο τόνος του Προέδρου της Νέας Δημοκρατίας υπήρξε διαφορετικός απ' ό,τι ο τόνος του Κοινοβουλευτικού Εκπροσώπου, αλλά δεν παύει να δημιουργεί θλιβερές σκέψεις. Διότι αυτό του οποίου υποτίθεται ότι υπεραμύνονται πρωτίστως, το κύρος, η αξιοπιστία, η ηθική του πολιτικού κόσμου, ακριβώς αυτό πλήττουν καίρια, με τον τρόπο που χειρίστηκαν το θέμα σήμερα. Και ίσως δεν είναι η πρώτη φορά. Αλλά επειδή ο καθένας σ' αυτόν τον τόπο έχει την ιστορία του και τα κόμματα έχουν την ιστορία τους, κυβερνητική ή μη, θα μου επιτρέψετε να θεωρώ ανεπίτρεπτο την ατελεύτητη ηθικολογία, όχι ηθική, και να αναφέρω εκείνο που σωστά λέγεται, ότι συνήθως μιλούν περί ηθικής περισσότερο, εκείνοι που τη διαθέτουν λιγότερο. Διότι είναι άλλο να κρίνεις, να επικρίνεις και να κατακρίνεις όσο θέλεις μία κυβερνητική πολιτική και άλλο να είναι μόνιμο μοτίβο της ομιλίας σου το σκάνδαλο και η επίκληση του εισαγγελέως. Δεν χρειάζονται επίκληση οι εισαγγελείς, αυτεπαγγέλτως μπορούν να ενεργούν και οφείλουν να ενεργούν, όταν υπάρχουν στοιχεία.
Εκείνοι από τους πολιτικούς που συνεχώς επικαλούνται τους εισαγγελείς, υποβαθμίζουν την πολιτική, την εξευτελίζουν και βεβαίως δεν ανυψώνουν το κύρος της. Ελέχθησαν μάλιστα βαρύτατες εκφράσεις από τον κ. Μεϊμαράκη και απορώ, πώς συγκρατηθήκαμε να μην αντιδράσουμε και ο Υπουργός και όσοι τον ακούγαμε, όταν χρησιμοποιούσε τις χυδαίες φράσεις "τα πιάνετε". Εγώ δεν θα κάνω υπαινιγμό για το τι μπορεί να εκφράζει αυτή η άνεση διατύπωσης αυτής της φράσης μέσα σ' αυτήν την Αίθουσα. Αλλά, επιτέλους, υποθέτω ότι πρέπει να προσέχουμε τα λόγια μας.
Κύριε Πρόεδρε, οι προγραμματικές συμβάσεις είναι θεσμός που τον έχουν αξιοποιήσει όλες οι χώρες της Ευρωπαϊκής 'Ενωσης και μάλιστα επί χρόνια πολλά και με επιτυχία προς όφελος των οικονομιών και της ανάπτυξής τους. Και επιπλέον, διότι μέσα από την ίδια τη λειτουργία τους διασφαλίζεται η διαφάνεια, που όντως είναι απαραίτητη.
Και διερωτώμαι, γιατί η Νέα Δημοκρατία, που τη μία μας κατηγορεί ότι αργήσαμε και την άλλη ότι βιαζόμαστε, δεν ασχολήθηκε, όταν βρισκόταν στην κυβέρνηση, με αυτόν το θεσμό. Εν πάση όμως περιπτώσει, η Κυβέρνηση του ΠΑΣΟΚ πριν ένα χρόνο ακριβώς νομοθέτησε τη δυνατότητα να συνάπτονται αυτές οι προγραμματικές συμβάσεις.
'Ετσι ικανοποίησε την επίμονη απαίτηση, τόσο των παραγωγικών τάξεων ΣΕΒ κλπ., όσο και της ΓΣΕΕ. Και βεβαίως χρειάστηκε χρόνος για να γίνει προετοιμασία και να έλθει η στιγμή που θα μπορούσε να προχωρήσει στην υλοποίηση αυτού του θεσμού προς μέγιστο όφελος της εθνικής οικονομίας, για να μη γινόμαστε και καταγέλαστοι από τους όχι αφελείς Ευρωπαίους συνεταίρους της Ελλάδας, που ασφαλώς δεν έχουν συμφέρον να γίνουν οι προγραμματικές συμφωνίες, αλλά να συνεχίζεται αυτή η κατάσταση.
ΣΤΡΑΤΗΣ ΚΟΡΑΚΑΣ: Στις 31 Δεκεμβρίου έληξε αυτό το θέμα.
ΦΟΙΒΟΣ ΙΩΑΝΝΙΔΗΣ: Κύριε Κόρακα, λήγει απλώς αυτή η προθεσμία, που σημαίνει ότι μέχρι τότε μπορούμε κάλλιστα να προχωρήσουμε, εάν δεν δοθεί και παράταση. Θα με θυμηθείτε δε, ότι θα δοθεί και παράταση. 'Ομως, εν πάση περιπτώσει, ο Υπουργός αναφέρθηκε και σε δημόσιες δηλώσεις-ανακοινώσεις συγκεκριμένων φορέων.
Δεν κατάλαβα τους υπαινιγμούς του κ. Μεϊμαράκη σε σχέση με το ΣΕΒ, σε σχέση με "επιταγές" που δήθεν έχει να εξαργυρώσει προς την Κυβέρνηση. Εάν υποννοεί ότι ο ΣΕΒ έχει υπογράψει επιταγές με την Κυβέρνηση, τον παρακαλώ να κάνει επώνυμη καταγγελία, διότι άλλως θα είναι συκοφαντία. Εγώ θα αναγνώσω όμως μερικά σημεία της ανακοινώσεως του ΣΕΒ. Υποθέτω ότι κανείς καλόπιστος δεν μπορεί να αμφισβητήσει τη σοβαρότητά του. Το ότι υπηρετεί βεβαίως το συμφέρον της τάξεως που εκπροσωπεί, είναι αναντίρρητο.
Ακούστε λοιπόν τι λέει η ανακοίνωση του ΣΕΒ: "Το δικαίωμα που έχει δοθεί στη χώρα μας, να αξιοποιηθεί όπως και σε άλλες χώρες, να συνάπτονται προγραμματικές συμφωνίες με προτίμηση στους εγχώριους κατασκευαστές, δεδομένου ότι υπάρχει πλήρης διαφάνεια, ότι διενεργούνται κοστολογικοί έλεγχοι. Είναι γνωστές οι ανταγωνιστικές τιμές και οι δόκιμοι κατασκευαστές. Η εμπειρία εξάλλου έχει δείξει ότι οι προγραμματικές συμφωνίες με τις μεγάλες ΔΕΚΟ συνάπτονται με όλους τους εγχώριους δόκιμους κατασκευαστές και όχι με μια επιχείρηση. 'Ετσι, δεν έχουν οδηγήσει σε σοβαρές ενστάσεις. Για το ΣΕΒ, το θέμα των προγραμματικών συμφωνιών θα πρέπει να το δούμε" -κύριοι συνάδελφοι της Νέας Δημοκρατίας- "σαν εθνικό θέμα μεγίστης σημασίας, θέμα που άλλες χώρες της ΕΟΚ το αξιοποίησαν στο έπακρο με τις οικονομίες τους, ενώ στη χώρα μας το μετατρέπουμε αβασάνιστα" -ακούστε αυτήν τη λέξη, αβασάνιστα-"σε διαμάχες, με αποτέλεσμα να αμαυρώνεται το πρόσωπο της χώρας και των επιχειρήσεών μας". Παρακάτω λέει: "Ζητάμε να αποφευχθεί το κλίμα της σκανδαλολογίας, δεδομένου ότι υπάρχουν οι ασφαλιστικές δικλείδες διαφάνειας και ελέγχου και επιπλέον να μην τρομοκρατούνται τα υπηρεσιακά στελέχη και οι διοικήσεις των ΔΕΚΟ, που θα πρέπει να λειτουργήσουν με ιδιωτικοοικονομικά κριτήρια".
 



 








Σελίδα 3248 
Κύριοι συνάδελφοι της Νέας Δημοκρατίας, ακούσαμε κορόνες ότι σύντομα θα επανέλθετε στην εξουσία. Με αυτά τα μυαλά δεν πρόκειται να επανέλθετε. 'Οταν ήσασταν κυβέρνηση, άκουγα από δικούς σας Υπουργούς συνεχώς ότι με τη σκανδαλολογία του 1989 έχουν εξουδετερωθεί οι δυνατότητες των διοικήσεων τραπεζών και μεγάλων κρατικών επιχειρήσεων να μπορούν να αποφασίσουν χωρίς να κινδυνεύουν ανά πάσα στιγμή να διαπομπευθούν και να παραπεμφθούν σε κάποιον ανακριτή για απιστία. Σε κάποιον ανακριτή που θα είναι πάρα πολύ ευτυχής, πιθανώς, όταν προσέρχονται μπροστά του επώνυμοι. Οι εξ ημών δικηγόροι γνωρίζουμε πολύ καλά τι εννοώ για τη διάθεση με την οποία αντιμετωπίζουν οι ανακριτές ειδικά τους επωνύμους και μάλιστα τους πολιτικούς.
Κύριοι συνάδελφοι της Νέας Δημοκρατίας, θεωρώ ότι σήμερα αστοχήσατε όχι με την επερώτηση. 
Αυτό ήταν στο κάτω-κάτω δικαίωμά σας. Αλλά το ύφος και τα λόγια σας -κυρίως του Κοινοβουλευτικού σας Εκπροσώπου- και αυτά που ελέχθησαν εδώ μέσα, πλήττουν βεβαίως όλους, πλήττουν το πολίτευμα, πλήττουν την πολιτική και επιπλέον έρχονται να ανατρέψουν και μία άποψη που έχει διατυπώσει και ο άλλοτε Κοινοβουλευτικός Εκπρόσωπος σας ο κ. Παυλόπουλος, σε ό,τι αφορά τις περίφημες αξενάρτητες διοικητικές αρχές.
Τι θέλετε; Να αυτοκαταργηθεί στο κάτω-κάτω ο πολιτικός κόσμος; Να αναθέτουμε τα πάντα σε ανεξάρτητες διοικητικές αρχές, φρούτο όψιμο που δεν προβλέπεται -αν θέλετε- και συνταγματικά η λειτουργία του και μάλιστα η συνεχής επέκτασή του;
Εγώ θα σας πω κάτι άλλο, κύριοι συνάδελφοι. Για όλους, αλλά προπαντός για τους πολιτικούς, δεν είναι οι διαδικασίες -χωρίς να υποτιμώ τη σημασία των διαδικασιών- που κάνουν τους ανθρώπους ακέραιους. Οι μη ακέραιοι, οι ιδιοτελείς, είναι σε θέση να ξεπερνούν οποιαδήποτε διαδικασία. Οι ακέραιοι και οι ανιδιοτελείς δεν έχουν ανάγκη διαδικασιών. Οι πολιτικοί οφείλουν προπαντός να είναι ακέραιοι και ανιδιοτελείς και να μην επικαλούνται διαδικασίες. Και οφείλουν να έχουν και το θάρρος που έχει η Κυβέρνησή μας να παίρνουν αποφάσεις, έστω και αν ξέρουν ότι πρόκειται να διαβληθούν ή να αμφισβητηθούν οι προθέσεις τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Διότι το χειρότερο πράγμα που μπορεί να κάνει μία Κυβέρνηση είναι να μην τολμά να πάρει αποφάσεις, μήπως τυχόν υπάρξει σκανδαλολογία, που σέρνεται τα τελευταία χρόνια σε αυτήν τη χώρα, μήπως τυχόν διαβληθούν οι προθέσεις, μήπως τυχόν αμφισβητηθεί η ακεραιότητά τους.
Κύριοι συνάδελφοι, τελειώνω εδώ, γιατί δεν υπάρχει άλλος χρόνος. Αλλά ειλικρινά τελειώνω με μελαγχολικές σκέψεις, διότι βλέπω ότι συνεχίζεται μία πρακτική -και εγώ δεν θα εξαιρούσα ούτε το ΠΑΣΟΚ, αν θέλετε, εντελώς από αυτήν την πρακτική στο παρελθόν- κακόπιστης αμφισβήτησης των πάντων, η οποία δεν οδηγεί πουθενά αλλού παρά στη μείωση ακόμα περισσότερο της αξίας της πολιτικής και του κύρους του πολιτικού κόσμου.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ιωαννίδη.
Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία σαράντα τέσσερις μαθητές και μαθήτριες με δύο συνοδούς δασκαλούς από το 103ο Δημοτικό Σχολείο Αθήνας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες της Βουλής)
Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, πολύς λόγος έγινε σήμερα για την ανάπτυξη της χώρας μας, για την ανάπτυξη της βιομηχανίας μας, την προστασία της κλπ. Πρέπει να πω, ότι αυτό το ενδιαφέρον που εκδηλώθηκε και από την πλευρά της Κυβέρνησης και της Αξιωματικής Αντιπολίτευσης, είναι ένα ενδιαφέρον όψιμο, γιατί και οι δύο αυτές πολιτικές δυνάμεις της χώρας μας προσκυνούν στην πολιτική που υπαγορεύεται από τις Βρυξέλλες, στην πολιτική του Μάαστριχτ, αποδέχονται με φανατισμό, θα λέγαμε, την οικονομία της ελεύθερης αγοράς. Και στα σημερινά δεδομένα η οικονομία της ελεύθερης αγοράς, για τους εργαζόμενους οικονομία της ελεύθερης νηστείας, σημαίνει για την παραγωγική βάση της χώρας μας ουσιαστική εξόντωσή της. Είναι σαν να βάζεις -το έχουμε ξαναπεί- ένα λύκο να ανταγωνίζεται ένα πρόβατο. Το ποιος θα βγει κερδισμένος είναι βέβαιο, ακόμα περισσότερο όταν ο βοσκός -να το πω έτσι παραστατικά- ο τσοπάνης, σπρώχνει το πρόβατο στο λύκο. 'Οπως κάνει η Κυβέρνηση σήμερα και η Νέα Δημοκρατία, θέλοντας να εξασφαλίσουν τα εύσημα από τους μεγάλους αφέντες των Βρυξελλών, να ανταγωνίζονται ποια θα εφαρμόσει καλύτερα την πολιτική τους. Αυτό είναι μία αλήθεια, που δεν μπορεί να την αγνοεί κανείς. Είναι γεγονός ότι η βιομηχανία μας, το επαναλαμβάνω, η παραγωγική βάση της χώρας μας γενικότερα, βρίσκεται υπό διωγμό με διάφορα προσχήματα, για τα οποία θα μιλήσουμε παρακάτω.
Θα ήθελα πριν προχωρήσω να πω στη Νέα Δημοκρατία, ότι το Κομμουνιστικό Κόμμα της Ελλάδος -το έχουμε ξαναπεί σε αυτήν την Αίθουσα- συμμετέχει σε αυτές τις διακομματικές επιτροπές, γιατί πιστεύει -και έχει πρακτικά ακόμα παραδείγματα- ότι με τη συμμετοχή, την υπεύθυνη δουλειά του και τον υπεύθυνο έλεγχο εκεί μέσα, μπορεί να αποτρέψει στο βαθμό των δυνατοτήτων του διασπάθιση δημοσίου χρήματος. Και το έχουμε πετύχει σε πολλές περιπτώσεις.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Αν διαπιστώσουμε ότι η παραμονή μας εκεί χρησιμεύει ως προπέτασμα για να συγκαλυφθούν παράνομες καταστάσεις, να είστε βέβαιοι, ότι δεν θα μείνουμε ούτε ένα δευτερόλεπτο. Επίσης, είπατε ότι μόνο το ΚΚΕ μένει.
Γράφτηκαν πάρα πολλά και ότι ένας βασικός λόγος αποχώρησης της Νέας Δημοκρατίας, αν όχι ο μοναδικός, ήταν πως δεν κατέστη δυνατό να υπάρξει συμφωνία στη μοιρασιά των προμηθειών. Αυτά γράφτηκαν, αυτά διαβάσαμε, αυτά λέμε, κύριε Πρόεδρε, και δεν ξέρουμε κατά πόσο μπορεί να είναι ακριβή και αληθινά.'Ομως είμαι υποχρεωμένος, επειδή μας έγινε τέτοια επίθεση, να τα καταθέσουμε. Επίσης, να θυμίσω ότι ο εκπρόσωπος του Συνασπισμού Γρατσίας αφαιρέθηκε και τοποθετήθηκε ως Διοικητής του Ο.Σ.Ε. και είναι γνωστό το πρόβλημα που δημιουργήθηκε και με αυτόν τον κύριο και με το κόμμα στο οποίο ανήκει. Δεν θα επεκταθώ παραπέρα.
Τώρα για τις προγραμματικές συμφωνίες έχουμε μιλήσει επανειλημμένα και στην επιτροπή και έγινε πολύ κουβέντα, όταν συζητούσαμε πριν από ενάμιση χρόνο περίπου κάποια τροπολογία που είχε καταθέσει η Υπουργός Ανάπτυξης για την τροποποίηση του ν.711/77, όπου απάλλασε ουσιαστικά την Κυβέρνηση από την ευθύνη των προγραμματικών συμβάσεων που συνάπτουν οι ΔΕΚΟ, επικαλούμενη την ανάγκη ευελιξίας, αποτελεσματικότητας κλπ. Στην ουσία όμως ήταν για να συγκαλυφθούν καταστάσεις επικίνδυνες και απαράδεκτες. Είναι γεγονός βέβαια, ότι η Κυβέρνηση ελέγχει απόλυτα τις διοικήσεις των ΔΕΚΟ.'Αρα, δεν μπορεί να απαλλάσεται απ'αυτή την ευθύνη, όπως επιδίωξε με αυτήν την τροποποίηση.
Τώρα με τις προγραμματικές συμφωνίες είναι γεγονός ότι όταν γίνονται με ελληνικές επιχειρήσεις που παράγουν προϊόντα στη χώρα μας, είναι γενικά επιθυμητές, αφού είναι δυνατόν να ευνοηθεί η παραγωγική δραστηριότητα της χώρας, να αυξηθεί η απασχόληση, να μειωθεί το έλλειμμα των εξωτερικών μας συναλλαγών.
Θέλω να πω για την υποκρισία όλων αυτών που διατείνονται ότι προσπαθούν να πετύχουν τα περιβόητα κριτήρια του Μάαστριχτ. 'Οταν καταστρέφεις την παραγωγική βάση της χώρας σου και όταν αναγκάζεσαι να κάνει εισαγωγές για να καλύψεις ανάγκες όλο και περισσότερο, πώς είναι δυνατόν
 



 








Σελίδα 3249 
 
να μειώσεις το εξωτερικό χρέος; Συνεχώς θα αυξάνεται το έλλειμμα των εμπορικών συναλλαγών. Βέβαια οι προγραμματικές συμφωνίες πρέπει να έχουν ορισμένους περιοριστικούς όρους, πρέπει να ανταποκρίνονται σε ορισμένες προϋποθέσεις για να είναι θετικές για τη χώρα και το λαό. Για παράδειγμα θα μπορούσαμε να αναφέρουμε επιγραμματικά ορισμένες. Πρώτα θα πρέπει να εξασφαλίζουν σημαντική -και είναι βασικό αυτό- προστιθέμενη αξία στη χώρα μας, δεύτερον, να δημιουργούν θέσεις απασχόλησης, τρίτον να αναβαθμίζουν τις τεχνολογικές εφαρμογές της χώρας μας με αφομοίωση και ανάπτυξη νέων τεχνολογιών, τέταρτον, ισοτιμία σε τυχόν συνεργασίες για αφομοίωση της τεχνογνωσίας. Πέμπτον, οι τιμές των προϊόντων να μην είναι υπερβολικά υψηλές και η τυχόν διαφορά της τιμής τους από ξένα προϊόντα να αντισταθμίζεται για το γενικότερο συμφέρον της οικονομίας της χώρας μας. Πράγματι, μπορεί να υπάρχει μια διαφορά στην τιμή, αλλά αυτό δεν πρέπει να μας κάνει να διστάσουμε να αναθέσουμε σε ελληνική βιομηχανία, σε ελληνική επιχείρηση, στην ελληνική παραγωγή τη συμφωνία, αφού εξοικονομούμε συνάλλαγμα, εξασφαλίζουμε θέσεις απασχόλησης κλπ.
'Εκτον, να υπάρχει αυστηρός έλεγχος της ποιότητας των προϊόντων στον τόπο παραγωγής και παραλαβής.
'Εβδομον, να υπάρχει σαφής προσδιορισμός του χρόνου της διάρκειας της προγραμματικής συμφωνίας.
Με τον τρόπο αυτό να εξασφαλίζονται προϋποθέσεις για δυνατότητα εξαγωγών από τη συγκεκριμένη επιχείρηση με την οποία υπογράφτηκε η προγραμματική συμφωνία, αφού με την παραγωγή την επιπλέον, που θα έχει, θα μπορούσε να γίνει ανταγωνιστικότερη σε διεθνές επίπεδο.
'Ογδοο, να προτιμώνται επιχειρήσεις που δεν αποτελούν απλά παραρτήματα πολυεθνικών. Και δυστυχώς, όλο και περισσότερες τέτοιες επιχειρήσεις έχουμε που έχουν κλείσει την παραγωγική τους δραστηριότητα και έχουν μετατραπεί απλώς σε υποκαταστήματα εμπορικά πολυεθνικών εταιρειών. Δεν συμφωνούμε να υπογράφονται με τέτοιες εταιρείες αυτές οι συμφωνίες που δεν έχουν ουσιαστική παραγωγική δραστηριότητα στην Ελλάδα. Ιδιαίτερη προτίμηση να υπάρχει για επιχειρήσεις του δημόσιου τομέα.
Και φυσικά το άφησα τελευταίο, αλλά είναι το πρώτο ίσως σε σημασία, να υπάρχει διαφάνεια και εγγύηση, ευθύνη της Κυβέρνησης για τέτοιες συμφωνίες, ώστε στην περίπτωση των παρατράγουδων που κατάγγειλαν οι συνάδελφοι της Νέας Δημοκρατίας να μπορούν να ασκηθούν και οι επιβαλλόμενες διώξεις.
Στα πλαίσια τώρα της πολιτικής και των συμφωνιών της Ευρωπαϊκής 'Ενωσης και της γενικότερης κυριαρχίας σήμερα των πολυεθνικών μονοπωλίων, τέτοιες προγραμματικές συμφωνίες δεν είναι πια επιθυμητές. Και δεν ξέρω πού βρίσκει την αισιοδοξία ο Κοινοβουλευτικός Εκπρόσωπος του ΠΑ.ΣΟ.Κ., ότι αυτές θα συνεχισθούν. Είναι γεγονός ότι δεν είναι επιθυμητές αφού δίνουν τη δυνατότητα μιας σχετικής ανεξαρτησίας σε επιλογές προϊόντων από χώρες που δεν αποτελούν τα κέντρα του ιμπεριαλισμού που επιτρέπουν την ανάπτυξη αυτών των χωρών έξω από τον πλήρη έλεγχο του μονοπωλιακού κεφαλαίου. Γι'αυτό η Ευρωπαϊκή 'Ενωση, που καθιέρωσε τις περιβόητες τέσσερις ελευθερίες ασύδοτης δράσης του κεφαλαίου, δεν επιτρέπει προγραμματικές συμφωνίες τουλάχιστον αυτές που εξυπηρετούν το συμφέρον ξεχωριστών χωρών.
Στη χώρα μας έχει δοθεί μια διορία έως 31.12.1997 να έχει τη δυνατότητα να πραγματοποιεί προγραμματικές συμφωνίες χωρίς διαδικασίες που να εξισώνουν και επιχειρήσεις άλλων χωρών της Ευρωπαϊκής 'Ενωσης με τις ελληνικές.
Η μέχρι τώρα εμπειρία των προγραμματικών συμφωνιών στην Ελλάδα δείχνει ότι είναι γεγονός, πως με την προστασία παλαιότερα της ελληνικής βιομηχανίας και στη συνέχεια με τις προγραμματικές συμφωνίες, στηρίχθηκαν ολόκληροι κλάδοι παραγωγής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Κύριε Πρόεδρε, μια μικρή ανοχή, σας παρακαλώ.
ΠΡΟΕΔΡΕΥΩΝ (Νικόλαος Κατσαρός): Μικρή όμως.
ΣΤΡΑΤΗΣ ΚΟΡΑΚΑΣ: Ασφαλώς αυτό γινόταν συχνά μέσα από σκανδαλώδεις συμβάσεις και ζημιά για τον ελληνικό λαό. 'Ομως, όταν η διαδικασία είχε επαρκή χρόνο και σχετική διαφάνεια, τότε σε πολλές περιπτώσεις είχε δημιουργήσει θετικές εξελίξεις στην ανάπτυξη της παραγωγικής βάσης της χώρας. Πάντως, στην περίπτωση που προγραμματικές συμφωνίες ή συμφωνίες μακρόχρονης διάρκειας με ελληνικές επιχειρήσεις που οι τιμές τους ήταν εξαιρετικά υψηλές ή δεν κάλυπταν τους όρους που αναφέρθηκαν προηγούμενα, το κόμμα μας τις κατήγγειλε με συγκεκριμένες ερωτήσεις και άλλες παρεμβάσεις που έκανε.
Δυστυχώς οι ελληνικές κυβερνήσεις αποδεχόμενες τις διαταγές της Ευρωπαϊκής 'Ενωσης έχουν αποδεχθεί να σταματήσει από 31.12.1997 η οποιαδήποτε διευκόλυνση, ανάθεση προμηθειών μέσα από προγραμματικές συμφωνίες σε ελληνικές επιχειρήσεις. 'Ομως, τόσο από λόγους αναποφασιστικότητας της Κυβέρνησης κάτω από πιέσεις ανταγωνιζομένων μεγάλων συμφερόντων, όσο και από ανικανότητα γρήγορης δράσης, για μεγάλο χρονικό διάστημα είχαν αδρανοποιηθεί οι προγραμματικές συμφωνίες.
Το κόμμα μας ήδη με ερώτησή του στις 21.6.1997 είχε ζητήσει από τον Υπουργό Ανάπτυξης πριν από ενάμιση χρόνο περίπου να συγκροτήσει την ΕΠΣΑΣ, την ειδική επιτροπή που ήταν αναγκαία σύμφωνα με το νόμο για την προώθηση αυτών των συμφωνιών.
Η ΕΠΣΑΣ επί πολλά χρόνια ήταν αδρανοποιημένη, με αποτέλεσμα να μην μπορούν να προωθηθούν προγραμματικές συμφωνίες. 'Ετσι εμφανίσθηκε το παράδοξο φαινόμενο, προμήθειες πολλών εκατοντάδων δισεκατομμυρίων δραχμών, που μπορούν να πραγματοποιηθούν με προγραμματικές συμφωνίες, δίνοντας μία προσωρινή έστω λύση κάποιων ετών, τέσσερα, πέντε χρόνια, στο πρόβλημα της απασχόλησης και δραστηριοποίησης ελληνικών παραγωγικών μονάδων, να πρέπει να υλοποιηθούν μέσα σε ελάχιστο χρονικό διάστημα, σε μερικές εβδομάδες.
'Ετσι η Κυβέρνηση προετοίμασε μία κατάσταση, ώστε να μπαίνει το δίλημμα ή δεν γίνονται προγραμματικές συμφωνίες και χάνεται έστω και αυτή η προσωρινή ανακούφιση για παραγωγικές μονάδες της χώρας ή γίνονται προγραμματικές συμφωνίες, άσχετα αν πολλές απ' αυτές είναι σκανδαλώδεις.
Η επερώτηση των Βουλευτών της Νέας Δημοκρατίας εντάσσεται στην υπακοή στις διαταγές της Ευρωπαϊκής 'Ενωσης, άσχετα από τις επιπτώσεις που θα έχει στον ελληνικό λαό και ουσιαστικά ζητά να μη γίνονται αυτές οι προγραμματικές συμφωνίες.
Η σωστή θέση είναι η Κυβέρνηση με δική της ευθύνη να προχωρήσει άμεσα τις προγραμματικές συμφωνίες, ώστε να μη χαθεί αυτή η προσωρινή έστω ευκαιρία και ταυτόχρονα να υπάρχει η δήλωση, ότι για όλες αυτές τις προγραμματικές συμφωνίες θα ζητηθούν πλήρη στοιχεία από τη Βουλή, ώστε στην περίπτωση σκανδαλωδών αναθέσεων να γίνουν οι ανάλογες διώξεις.
Είναι γεγονός, κύριε Υπουργέ, ότι έχουν δίκιο οι συνάδελφοι της Νέας Δημοκρατίας όταν διαμαρτύρονται -και έπρεπε πιο έντονα όλοι μας να διαμαρτυρηθούμε- γιατί ενώ αναφέρετε μια σειρά στοιχεία και έγγραφα, δεν τα καταθέτετε. Αυτή η αδιαφάνεια πρέπει να σταματήσει. Εμείς λέμε σε κάθε περίπτωση ότι είναι ανάγκη ο ελληνικός λαός να αναπτύξει τον αγώνα του για την επιβολή τέτοιων προγραμματικών συμφωνιών και μετά τις 31.12.97.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, δέκα ημέρες πριν το σφύριγμα της λήξης της προθεσμίας για την ανάθεση των προγραμματικών συμφωνιών και παρά τις χθεσινές και μάλιστα με πανηγυρικό τρόπο εξαγγελίες της Κυβέρνησης για ολοκλήρωση των σχετικών διαδικασιών, φαίνεται ότι για ορισμένες ΔΕΚΟ γίνεται ένας αγώνας δρόμου.
Επειδή τα χοντρά πακέτα που αφορούν κυρίως την
 



 








Σελίδα 3250 
 
"ΙΝΤΡΑCOM" και τη "SIΕMENS", έχουν ήδη ανατεθεί, για τα οποία θα μιλήσω παρακάτω, για να προλάβει η Κυβέρνηση κυρίως διαμαρτυρίες μικρών και περιφερειακών βιομηχανιών, ήδη πιέζει μερικές ΔΕΚΟ, έστω την τελευταία στιγμή να δώσουν ψίχουλα γι' αυτές.
Η οδηγία 98/93 ισχύει εδώ και τεσσεράμισι χρόνια και θα μπορούσατε, κύριε Υπουργέ, σ' αυτό το διάστημα να έχετε προετοιμάσει τις ΔΕΚΟ γι' αυτές τις προγραμματικές συμφωνίες. Ψηφίσατε τη σχετική τροπολογία το Δεκέμβρη του 1996 και έρχεσθε τώρα, με την επίκληση του χρόνου, να υπογράψετε εν κρυπτώ προγραμματικές συμφωνίες, οι οποίες ξεπερνούν σε αξία το ένα τρισεκατομμύριο (1.000.000.000.000).
Βέβαια, πάλι θα επικαλεσθείτε το χρόνο, εφόσον αυτές οι προγραμματικές συμβάσεις δεν είναι δυνατόν να περάσουν όλες από το διακομματικό έλεγχο της Βουλής, εκτός βέβαια αν υπάρξει παράταση χρόνου, όπως ακούστηκε από τον Κοινοβουλευτικό Εκπρόσωπο του ΠΑ.ΣΟ.Κ., πράγμα που δεν εξηγεί τη βιασύνη σας την τελευταία ώρα.
Επί δύο χρόνια ουσιαστικά δεν πήρατε κανένα μέτρο προγραμματισμού, εξασφάλισης χρηματοοικονομικών όρων, πιστοποίησης προμηθευτών και προϊόντων, ερεύνης ενδεικτικών τιμών, ώστε με διαφάνεια και όρους υγιούς ανταγωνισμού και με ολοκληρωμένη προετοιμασία και αξιοπιστία, οι ΔΕΚΟ να προχωρήσουν στην υπογραφή των σχετικών συμβάσεων. Γιατί δεν θελήσατε να επεκτείνετε τη λειτουργία των διακομματικών επιτροπών για όλες τις προμήθειες και για όλες τις διαδικασίες των προγραμματικών συμβάσεων;
Οι προγραμματικές συμβάσεις, αγαπητοί συνάδελφοι, αφορούν δημόσιες προμήθειες, που θα δεσμεύουν από πέντε έως δέκα χρόνια τις ΔΕΚΟ. Αποτελούν διαχείριση δημοσίου χρήματος ύψους, όπως προανέφερα, πάνω από ένα τρισεκατομμύριο (1.000.000.000.000).
Και το ερώτημα είναι: Με ποιες διαδικασίες ελέγχου και διαφάνειας έχει εξασφαλιστεί η αξιοπιστία και η ανταγωνιστικότητα των προγραμματικών συμβάσεων; 'Εχει προστατευθεί το δημόσιο συμφέρον, αλλά και η βιωσιμότητα της εγχώριας βιομηχανίας;
Το κρισιμότερο σημείο στις προγραμματικές συμβάσεις είναι η υπογραφή των συμβολαίων και το περιεχόμενο των συμβάσεων. 
Και τα ερωτήματα είναι πολλά. Ποιος έχει ορίσει το ανταγωνιστικό της τιμής και το εύλογο του τιμήματος; Κάτω από ποιες παραμέτρους έχει επιτραπεί υπέρβαση του εύλογου τιμήματος για να στηριχθεί η εγχώρια βιομηχανία και ποιος και με ποια κριτήρια έχει ορίσει τις τεχνικές, τεχνολογικές, οικονομικές και κοινωνικές παραμέτρους; Ποιος θα ελέγχει το τελικό κόστος προμήθειας για το δημόσιο ή τις ΔΕΚΟ μετά παρέλευση πέντε, επτά ή δέκα ετών από την υπογραφή της σύμβασης, όπως θα έχει διαμορφωθεί; Ποιο όργανο ή θεσμός αποτιμά την εισαγωγή της τεχνογνωσίας σε κρίσιμους τομείς, όπως είναι οι τηλεπικοινωνίες, που αποτελούν την τεχνολογική υποδομή αιχμής για παραγωγή προϊόντων και υπηρεσιών στο μέλλον; Ακόμα και το "πόθεν έσχες", έστω και έτσι όπως ισχύει, δεν εφαρμόζεται για όλους όσους έχουν σχέση με τις προμήθειες και τις συμβάσεις.
Και γι' αυτούς ακριβώς τους λόγους ο πρώην Υπουργός Μεταφορών και Επικοινωνιών κ. Καστανίδης άφησε να γίνει κατανοητό από όλους ότι οι κανόνες του παιχνιδιού δεν είναι σαφείς για όλους και άφηναν διαρκώς "παράθυρα" για ποικίλες πιέσεις, ώστε να εξυπηρετηθούν οι ενδιαφερόμενοι.
Βγαίνει ο Υπουργός και λέει ότι στις ΔΕΚΟ έγιναν εγκλήματα. Αν, λοιπόν, γίνονται εγκλήματα στις ΔΕΚΟ και δεν υπάρχει κανένας έλεγχος, τότε δεν είναι ηθικοί αυτουργοί οι εκάστοτε κυβερνήσεις;
Πέστε μας, λοιπόν, στο διάστημα αυτών των δύο χρόνων γιατί δεν υπάρχει ένα συγκεκριμένο μητρώο προμηθευτών, ώστε να ξέρουμε ποιος προμηθεύει; Γιατί δεν υπάρχουν βασικές προδιαγραφές που να βασίζονται σε διεθνή ή ελληνικά πρότυπα, παραδείγματος χάριν, από τον ΕΛ.Ο.Τ. και από τους άλλους διεθνείς οργανισμούς; Γιατί είναι άγνωστες ακόμη και σήμερα οι ποιότητες, οι προδιαγραφές τεχνολογίας και τιμών για υλικά που θα δεσμεύουν για πέντε και για δέκα χρόνια τις αντίστοιχες ΔΕΚΟ;
Κύριε Υπουργέ, ελέγξατε αν πράγματι οι προγραμματικές συμβάσεις καλύπτουν πραγματικές ή πλασματικές ανάγκες σε μερικές περιπτώσεις; Αν δηλαδή αυτές οι συμβάσεις είναι όλες μέσα στα αντίστοιχα επενδυτικά προγράμματα των ΔΕΚΟ;
Και θα επανέλθω, κύριε Υπουργέ, στον ΟΤΕ. Αναθέσατε όντως τα "φιλέτα" στην "ΙΝΤRΑCOΜ" και στη "SIEMENS" και προσπαθείτε τώρα να βρείτε τρόπους για να κλείσετε τα στόματα αυτών που διαμαρτύρονται και αύριο μετά την ολοκλήρωση των σχετικών διαδικασιών, θα είναι πολύ περισσότεροι από αυτούς που υπάρχουν σήμερα.
Στις 3.12.1997 σε επίκαιρη ερώτησή μου σας τόνιζα την περίπτωση επιλογής της "INTRACOM" χωρίς διαγωνισμό και με απευθείας ανάθεση της προμήθειας του εξοπλισμού του δικτύου "HELASCOME" ύψους έξι δισεκατομμυρίων (6.000.000.000) δραχμών με το Φ.Π.Α., ενώ υπήρχε σχετικό ενδιαφέρον από την Ελληνική Αεροπορική Βιομηχανία και έρχεσθε σήμερα και δίνετε ένα μικρό κομμάτι ύψους πέντε δισεκατομμυρίων (5.000.000.000) δραχμών και μάλιστα για τρία χρόνια.
Αναφέρω τη συγκεκριμένη περίπτωση, γιατί υπήρξε και από πλευράς προέδρου Ε.Α.Β. σχετική διαμαρτυρία, αλλά θα διαβάσω την ανακοίνωση του σωματείου εργαζομένων, να δείτε τι καταγγέλλει.
Λέει: "'Ολο αυτό εννιάμηνο μας αντιμετώπισαν από αδιάφορα έως χλιαρά. Υπήρξε έλλειψη ενημέρωσης και δεν διαφάνηκε πουθενά η διάθεση ουσιαστικής συνεργασίας και επικοινωνίας. Επιστέγασμα όλων αυτών η τελική απόφαση για τον Ο.Τ.Ε. Σε συμφωνίες ύψους από τριακόσια ενενήντα δισεκατομμύρια (390.000.000.000) δραχμές έως εξακόσια δισεκατομμύρια (600.000.000.000) δραχμές μας δίνουν κομμάτι παραγωγής δυόμισι δισεκατομμυρίων (2.500.000.000.) δραχμών για τρία χρόνια και αυτό υπό αμφισβήτηση".
Και καταλήγει η ανακοίνωση: "'Εχουμε κατανοήσει και έχουμε στηρίξει τις αποφάσεις της Κυβέρνησης για τις προγραμματικές συμφωνίες. Κάποιοι άλλοι όμως δεν έχουν κατανοήσει τις δυνατότητες της Ε.Α.Β. να ανταπεξέλθει στις απαιτήσεις τέτοιων συμφωνιών". 
Οι δικαιολογίες σας, κύριε Υπουργέ, ότι επέλεξε ο ΟΤΕ τις δύο εταιρείες για να είναι συμβατά τα ψηφιακά, με αυτά που αγοράστηκαν παλαιότερα -από τις ίδιες βέβαια- δεν ευσταθούν, γιατί ανατέθηκαν στις ίδιες εταιρείες και άλλα υλικά, εντελώς νέα, για τα οποία δεν έμπαινε θέμα συμβατότητας. Αλλά και να έμπαινε, μπορούσαν να αγοραστούν τα ίδια υλικά από άλλες εταιρείες και με την ίδια τεχνολογία.
Επιτέλους, κύριε Υπουργέ, δεν σκέπτεστε ότι είναι δυνατόν ένας τέτοιος Οργανισμός -αλλά και για τη δημόσια γενικά εικόνα- να ανέβει στο άρμα των δύο αυτών εταιρειών που λειτουργούν στη χώρα μας μονοπωλιακά;
Ο Συνασπισμός δεν είναι κατά των συμφωνιών. Ψηφίσαμε και εμείς τις προγραμματικές συμφωνίες, αλλά, κύριε Υπουργέ, επιμένουμε στο θέμα διαφάνειας, γιατί πράγματι έχει εδραιωθεί μία εντύπωση στην κοινή γνώμη ότι πίσω απ' αυτές τις προμήθειες, ίσως υπάρχουν κατάστασεις οι οποίες είναι δυσάρεστες για τον πολιτικό κόσμο. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΔΗ.Κ.ΚΙ., κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, είναι ευκαιρία να καταθέσω την πρώτη μου εμπειρία μου σ' αυτήν την Αίθουσα. Μιλάω για τις 19 Δεκέμβρη του 1996, ένα χρόνο πριν, όταν σ' αυτήν την Αίθουσα ήμουν εισηγητής στο νομοσχέδιο για τα τουριστικά λεωφορεία. Ξαφνικά λίγες ώρες πριν τη λήξη της συζήτησης εμφανίζεται μία τροπολογία, αυτή των προγραμματικών συμβάσεων, λες και δεν υπήρχε άλλος τρόπος να κατατεθεί και να συζητηθεί.
'Ηταν μία τροπολογία με το χαρακτήρα του επείγοντος στο άρθρο 15 στο ν. 2446 για τα τουριστικά λεωφορεία. 'Ενας χρόνος πέρασε από τότε και έτσι αυτή η διάταξη αποχαρακτηρίστηκε από επείγουσα σε χρονοβόρα διαδικασία αντεγκλήσεων μεταξύ μεγάλων συμφερόντων, τα οποία
 



 








Σελίδα 3251 
 
διαπλέκονται δυστυχώς και με την Κυβέρνηση.
'Ετσι σήμερα είμαστε εδώ για να συζητήσουμε την υλοποίηση αυτής της απόφασης. Δεν πρέπει όμως να ξεχάσουμε από την αρχή, τι χαρακτηριστικά είχε αυτή η προσπάθεια που είχε γίνει ένα χρόνο πριν. Δεν ήταν μόνο για να βάλει σε εφαρμογή τη διαδικασία των προγραμματικών συμβάσεων σε όλους τους τομείς, σε όλες τις ΔΕΚΟ και σε όλες τις δημόσιες υπηρεσίες. 'Αλλο ήταν το ζήτημα. 'Ηταν η κατάργηση της παραγράφου 2 του ίδιου άρθρου, που αφορούσε τον έλεγχο που έπρεπε να γίνει και τη συνυπευθυνότητα κατά συνέπεια των πολιτικών προσώπων και του Υπουργού, δηλαδή του εποπτεύοντος Υπουργού των ΔΕΚΟ, που ήθελε τότε η κ. Παπανδρέου να καταργήσει.
'Εγινε τότε σ' αυτήν την Αίθουσα ολόκληρος σάλος και αναγκάσθηκε να αφήσει αυτήν την προσπάθεια, να τραβήξει τις ευθύνες της απ' έξω με τη βοήθεια του εισηγητού του ΠΑ.ΣΟ.Κ. κ. Μαγκριώτη, καθώς και του κ. Σπυριούνη. 'Ηθελε δηλαδή με λίγα λόγια από τότε -και αυτό είχε διαφανεί- να ψηφίσει την επέκταση των προγραμματικών συμβάσεων σε όλους τους τομείς, με διοικήσεις εκλεγμένες ή διαλεγμένες από την ίδια, χωρίς όμως να έχει ευθύνες η Κυβέρνηση και η Υπουργός. "Γιάννης κερνάει, Γιάννης πίνει". Στον Πρόεδρο του ΟΤΕ και το διοικητικό συμβούλιο εντέλλουμε για την κύρωση μίας συγκεκριμένης συμφωνίας σε συγκεκριμένη κατεύθυνση, χωρίς όμως εμείς να έχουμε καμία ζημιά και καμία ευθύνη.
Ευτυχώς που δεν το πέρασε τότε και υπάρχει αυτή η παράγραφος 2, η οποία λέει ότι οι πιο πάνω προγραμματικές συμφωνίες και συμβάσεις υπόκεινται στην τελική έγκριση της εποπτείας του Υπουργού, ύστερα από γνωμοδότηση της Επιτροπής Πολιτικής και Προγραμματισμού Προμηθειών. Αυτό ήθελε να το καταργήσει η κυρία Υπουργός.
ΣΤΡΑΤΗΣ ΚΟΡΑΚΑΣ: Αντιταχθήκαμε και εμείς, κύριε συνάδελφε.
ΓΕΩΡΓΙΟΣ ΡΟΚΟΣ: Το στηρίξατε και εσείς, κύριε Κόρακα.
ΣΤΡΑΤΗΣ ΚΟΡΑΚΑΣ: Αντιταχθήκαμε και έχουμε και τα Πρακτικά.
ΓΕΩΡΓΙΟΣ ΡΟΚΟΣ: Εν πάση περιπτώσει, αν έχετε τα Πρακτικά. Πάντως είχε κατέβει από τα γραφεία ο Πρόεδρος του ΔΗ.Κ.ΚΙ. ο κ. Τσοβόλας και είχε πάρει πρώτος το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δυστυχώς δεν είναι υποχρεωτικό για όλες τις ΔΕΚΟ.
ΣΤΡΑΤΗΣ ΚΟΡΑΚΑΣ: 'Αρα, δεν ήταν ο κ. Μαγκριώτης...
ΠΡΟΕΔΡΕΥΩΝ (Νικόλαος Κατσαρός): Δεν σας έφθασαν, κύριε Κόρακα, τα δεκατρία λεπτά που μιλήσατε;
ΓΕΩΡΓΙΟΣ ΡΟΚΟΣ: 'Οσον αφορά την ψηφοφορία, αναγκάσθηκε η Υπουργός μετά από πίεση να το αποσύρει. Γιατί συνήθως ψηφίζει η Κυβέρνηση κατά πλειοψηφία. 'Ετσι μας έχει συνηθίσει σ' αυτήν την Αίθουσα. 'Ηταν η μοναδική περίπτωση, από όσες έχω δει τουλάχιστον εγώ, που οι εισηγητές έκαναν την Υπουργό να αποσύρει κάτι.
'Ετσι και αλλιώς όμως, αποδεικνύεται σήμερα ότι δεν έκανε τίποτα σχετικά με το επείγον της τότε διεκδίκησης και ζήσαμε ένα άλλο φαινόμενο μέσα σε τριάντα ημέρες, να έχουμε δύο επερωτήσεις από την Αξιωματική Αντιπολίτευση στο ίδιο ζήτημα.
Αυτό με κάνει καχύποπτο, δεν θέλω όμως να αξιοποιήσω την καχυποψία μου στην αγόρευσή μου, γιατί δεν πρέπει να ξεχνούν κάποιοι ότι έχουν δεσμούς χρόνιους με όλους αυτούς, οι οποίοι προμηθεύουν σήμερα το δημόσιο και τις ΔΕΚΟ σ' όλα αυτά τα χρόνια που άσκησαν και αυτοί με τη σειρά τους εξουσία και έτσι δημιούργησαν το αιωρούμενο στην ελληνική κοινωνία ποσοστό προμήθειας στις προμήθειες του δημοσίου.
Το αν σήμερα είναι 20%, κύριοι συνάδελφοι, όπως εσείς έξω από την Αίθουσα λέτε, ή περίπου υπονοήσατε δια του εισηγητού σας, είναι ένα άλλο ζήτημα. Αυτό θα το δει ο ελληνικός λαός και πάντα δεν μπορείς να κρύψεις την αλήθεια.
Σημασία έχει, όμως, ότι υπάρχει μια μεγάλη αδυναμία...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Η προστιθέμενη αξία.
ΓΕΩΡΓΙΟΣ ΡΟΚΟΣ: Πραγματικά είναι μια μεγάλη αδυναμία της ελληνικής βιομηχανίας στην πολιτική που ασκήθηκε τα τελευταία χρόνια στην εγκατάλειψη της πραγματικής βιομηχανικής δράσης και προγραμματισμού τέτοιας, που δεν μπορεί στην ουσία να ανταποκριθεί σήμερα και ευλόγως φωνάζετε και λέτε, λοιπόν, για προστιθέμενη αξία.
Πράγματι, δεν υπάρχει προστιθέμενη αξία σήμερα στις προμήθειες του δημοσίου και τι να πει κανείς, όταν διαβάζει παραδείγματος χάρη, στον χθεσινό Τύπο, "επένδυση εκατόν πενήντα δισεκατομμυρίων (150.000.000.000) δραχμών από την ΙΝΤΡΑΚΟΜ στην Ελλάδα, με προβλεπόμενο ενασχολούμενο προσωπικό χίλια πεντακόσια άτομα". Αν κάνει κανείς την αναλογία καταλαβαίνει αμέσως πως δεν πρόκειται περί μιας παραγωγικής δράσης. Ουσιαστικά πρόκειται περί μιας δραστηριότητας που έχει να κάνει με εισαγόμενα ξένα προϊόντα, μια τυπική συναρμολόγιση και ένα εμπορικό κύκλωμα διείσδυσης στην αγορά.
Αυτή είναι η πραγματικότητα, έτσι εξελίσσονται τα πράγματα στην Ελλάδα και αυτό είναι συνέπεια μιας πολιτικής ουσιαστικής αποβιομηχανοποίησης, που κύρια ευθύνη έχει ο σημερινός Πρωθυπουργός, ως Υπουργός Βιομηχανίας τότε που δεν μπόρεσε και δεν προσπάθησε να φέρει μια κλαδική πολιτική. Εγκατέλειψε μια αναπτυξιακή προγραμματική διάθεση και βούληση που έπρεπε να έχει μια κυβέρνηση, την αδυναμία προώθησης κονδυλίων από την Ευρωπαϊκή 'Ενωση, καθώς επίσης και όλα αυτά, τα οποία με την ευκαιρία ερωτήσεων και επερωτήσεων όλο αυτό το χρόνο κατατίθενται από όλες τις πτέρυγες της Βουλής.
Οφείλεται επίσης αυτή η αδυναμία και στα διαπλεκόμενα συμφέροντα, αλλά και στις αντιθέσεις, μεταξύ εγχώριας βιομηχανίας μεγαλοεισαγωγέων που επιτείνεται από έλλειψη κλαδικών πολιτικών στη βιομηχανία. Αλλά είναι μόνο αυτή; Σαν παράδειγμα, εγώ θα έλεγα σήμερα, τη μη πολιτική βούληση της Κυβέρνησης να στηρίξει τις πραγματικές παραγωγικές μονάδες. Με επιστολή από το Σωματείο Εργαζομένων Ελληνικής Αεροπορικής Βιομηχανίας, με εμπεριστατωμένες μελέτες, τεχνικά αναβαθμισμένες, πρότεινε στον Ο.Τ.Ε. προμήθεια υλικών μέσα από το πρόγραμμα ΕΛΑΣΚΟΜ. 'Ομως, δεν πήρε καμιά απάντηση. Πήρε σε μια προμήθεια που έφθανε τα εξακόσια δισεκατομμύρια (600.000.000.000) δραχμές, μόνο μια πραγματική σύμβαση, αν ποτέ δοθεί αυτή για τρία χρόνια, διόμισι δισεκατομμυρίων (2.500.000.000) δραχμών. Εδώ είναι οι επιστολές, νομίζω ότι τις έχετε πάρει και εσείς στα χέρια σας και νομίζω πως οφείλετε κάθε φορά μια απάντηση για όλα αυτά. Θα σας τις δώσω, αν δεν τις έχετε στα πρακτικά σας.
Το ίδιο συνέβη και με προχθεσινή ερώτησή μου -και μη χαμογελάτε, κύριε Υπουργέ, χρειάζεται λίγη ευπρέπεια σε νέους Βουλευτές τουλάχιστον, αν και εσείς δεν μπορείτε να αντιληφθείτε αυτά τα πράγματα, γιατί είσθε τεχνοκράτης και δεν μπορείτε να αντιληφθείτε περισσότερα περί πολιτικής-την προηγούμενη Παρασκευή επίσης σε επιστολή της ΠΥΡΚΑΛ, όπου δεν της δόθηκαν ούτε αυτής προμήθειες από τις προγραμματικές συμβάσεις. 'Ολα έχουν συσσωρευτεί, έχουν συμμαζευτεί και οδηγούνται σε μια συγκεκριμένη δίαυλο προμηθευτών που έχουν σώνει και καλά διαπλοκή με την πολιτική και κυρίως, με τη σημερινή Κυβέρνηση.
Μέσα από μια τέτοια πολιτική, όμως, δεν μπορεί να δικαιολογηθεί η ελπίς προστασίας εισοδήματος των εργαζομένων, γι'αυτό κι'όλας καθημερινά η ανεργία ανεβαίνει στη χώρα μας.
Πάντως, χωρίς δόση υπερβολής, το χάος στο κεφάλαιο "προμήθειες" το χρεώνεται αποκλειστικά ο Πρωθυπουργός. Οι επιτροπές υψηλής τεχνολογικής και οικονομικής αξίας του ν.2286/95 είναι το άλλοθι διαφάνειας σε ένα χώρο κατ'εξοχήν διευρυμένο. Συγκροτούνται δηλαδή επιτροπές με κυβερνητική πλειοψηφία, χωρίς υποστήριξη τεχνογνωσίας, χωρίς τη δυνατότητα μίσθωσης, της γνώσης ειδικών, αφού δεν διαθέτουν πόρους, που ουσιαστικά επικυρώνουν αποφάσεις τρίτων.
Πέραν όμως αυτών, επειδή δεν μπαίνουμε στην ουσία της προμήθειας, δηλαδή, στην σκοπιμότητά της, ακόμα και με άψογες διαδικασίες μπορούν να γίνονται συνεργοί στη διασφάλιση δημοσίου χρήματος.
 



 








Σελίδα 3252 
Τι θα έλεγε σήμερα ένας σύμβουλος ΔΕΚΟ και ένα επιλεγμένο στέλεχος, πρόεδρος ΔΕΚΟ, όταν είναι υποχρεωμένος σε λίγες ημέρες να αποφασίσει πράγματα που ο ίδιος δεν κατέχει, δεν έχει τεχνική γνώση. Δεν υπάρχουν, λοιπόν, αυτές οι επιτροπές και ο απαραίτητος χρόνος για να μπορέσουν πράγματι αυτοί να δώσουν όλα τα απαραίτητα στοιχεία για να έχουν την πολιτική τους βούληση, την πολιτική τους εκτίμηση, μιας και εκ των πραγμάτων δεν μπορεί να είναι και γνώστες της τεχνολογίας.
'Οσον αφορά την ειδικότητα και τις προγραμματικες συμφωνίες, υπάρχει ένα ζήτημα. Αφού οι ελληνικές επιχειρήσεις έχουν μικρή προστιθέμενη αξία, ενδιαφέρον αποκτά με ποιον συνεταιρίζονται για το υπόλοιπο και ποιος το ελέγχει.
Τελικά υπάρχει το ενδεχόμενο έμμεσης απ'ευθείας ανάθεσης. Αυτό το γνωρίζουμε όλοι, αυτό συμβαίνει πραγματικά τα τελευταία χρόνια, με αυτό το νόμο επικυρώνεται περισσότερο ο τρόπος που θα γίνουν οι προμήθειες. Επικυρώνουν, διασφαλίζουν μία τέτοια τακτική, κατά συνέπεια διασφαλίζουν αυτό που ζουν τα τελευταία χρόνια, την αδιαφάνεια στις προμήθειες του δημοσίου.
ΠΡΟΕΔΡΕΥΩΝ (Νικόλαος Κατσαρός): Ο κ. Κεφαλογιάννης έχει το λόγο για να δευτερολογήσει.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, σε ελάχιστα απαντήσατε και κανένα έγγραφο δεν καταθέσατε στην Εθνική Αντιπροσωπεία.
Θα σας υπενθυμίσω μερικά για να σας βοηθήσω για τη δευτερολογία σας. Θέμα πρώτον, δεν μας απαντήσατε γιατί δεν καταθέσατε στην Εθνική Αντιπροσωπεία και αν το θεωρείτε υποτιμητικό, γιατί διαρρέουν τα έγγραφα από την Εθνική Αντιπροσωπεία, γιατί δεν κατατέθηκαν οι εκθέσεις της Price Waterhouse στο διοικητικό συμβούλιο του ΟΤΕ, για να πάρει την απόφαση τετρακοσίων ογδόντα δισεκατομμυρίων (480.000.000.000) προγραμματικών συμφωνιών. Αυτό δεν μας το απαντήσατε.
Δεύτερο θέμα, δεν μας απαντήσατε αν η προστιθέμενη αξία στον ΟΣΕ γίνεται κατά δήλωση των ενδιαφερομένων, όπως προκύπτει από απάντηση του Υπουργείου σας, σε σχετική ερώτηση.
Τρίτο θέμα, δεν μας απαντήσατε αν αληθεύει το γεγονός ότι η διοίκηση του ΟΤΕ περιμένει πενήντα τρία δισεκατομμύρια (53.000.000.000) πρόσθετα έσοδα του 1998 και εξακόσια οκτώ δισεκατομμύρια (608.000.000.000) μέχρι το 2002, με βάση έκθεση της διεύθυνσης χρηματοοικονομικών θεμάτων του ΟΤΕ που αποτέλεσε και παράρτημα των εισηγήσεων για τις προγραμματικές συμφωνίες και αν αυτό είναι έμμεση φορολογία προς τους κατέχοντες συσκευές ψηφιακής παροχής για τα τηλέφωνα.
Δεν μας απαντήσατε για ποιο λόγο επωφελής προσφορά της ΕΑΒ για προμήθεια καλωδίων οπτικών ινών πενήντα επτά δισεκατομμύρια (57.000.000.000) δεν έγινε αποδεκτή και ποιος είναι ο ρόλος του πρωθυπουργικού συμβούλου στην απόφαση αυτή.
Δεν μας απαντήσατε, κύριε Υπουργέ, γιατί η Κυβέρνηση έδειξε σε όλο το μεγαλείο της αναξιοπιστία και την ανακολουθία της όταν δεσμεύθηκε τον Ιούλιο του 1997 ότι σε λίγες εβδομάδες θα φέρει διάταξη νόμου στη Βουλή, όπου θα καθιστά υποχρεωτικό τον έλεγχο νομιμότητας από το Ελεγκτικό Συνέδριο όλων των συμβάσεων πάνω από ένα δισεκατομμύριο (1.000.000.000). Γιατί δεν έχει γίνει αυτό. Απόφαση που θα απομάκρυνε τις σκιές από την Κυβέρνηση για αδιαφανή διαχείριση1,3 τρισεκατομμυρίων δραχμών. Δεν μας καταθέσατε τίποτα στη Βουλή για τις ρήτρες προσαρμογής των τιμών. Ο μόνος οργανισμός που έχει κάποια ρύθμιση, έχει κάποια πρόβλεψη γι'αυτό το θέμα, ρήτρα προσαρμογής των τιμών σύμφωνα με τις διεθνείς τιμές είναι η ΔΕΗ, που εξ άλλου είναι και ο μόνος οργανισμός ο οποίος έχει εμπειρία από προγραμματικές συμφωνίες.
Μας είπατε ένα σωρό πράγματα για τον ΟΤΕ και τις άλλες προγραμματικές συμφωνίες, όμως, δεν καταθέσατε τίποτα. Προτίθεστε να καταθέσετε συγκεκριμένες διατάξεις για τις άλλες προγραμματικές συμφωνίες για να τις μελετήσουν οι συνάδελφοι;
Θα σας αναφέρω και μερικά άλλα θέματα με βάση την εισήγησή σας. Για τις μελέτες σκοπιμότητας.
Η συνάδελφός σας, Υπουργός Ανάπτυξης, η οποία φυγομαχεί και δεν ήρθε σήμερα να απαντήσει, να στηρίξει την Κυβέρνηση και να αντιμετωπισει τους Βουλευτές της Νέας Δημοκρατίας, ενώ εκ του ασφαλούς στη χθεσινή συνέντευξη Τύπου χρησιμοποιεί πολύ αυστηρές εκφράσεις για τους Βουλευτές της Νέας Δημοκρατίας, σε απάντησή της, λοιπόν, για την αίτηση κατάθεσης στη Βουλή των μελετών σκοπιμότητας και τις προγραμματικές συμφωνίες λέει: "Η πραγματοποίηση προγραμματικών συμφωνιών στηρίζεται στη βάση πραγματοποίησης λογικών πλεονεκτημάτων για την ελληνική οικονομία και όχι στην εκπόνιση θεωρητικών μελετών". Η απάντηση της Υπουργού ήταν στις 31.10.97.
Αυτή είναι η απάντηση της Κυβέρνησης για τη σύναψη των προγραμματικών συμφωνιών. Γι' αυτό σας κατηγορούμε για αδιαφάνεια στις προγραμματικές συμφωνίες, κύριε Υπουργέ.
Το Υπουργείο Οικονομικών απαντά ότι δεν έχουν συνταχθεί οικονομοτεχνικές μελέτες σκοπιμότητας και ανάλυση κόστους. Το δικό σας Υπουργείο αρνείται να καταθέσει αυτές τις μελέτες σκοπιμότητας. Και αρνείται επίσης να καταθέσει και τους πίνακες προμηθειών του ΟΤΕ που προ ολίγου μας αναφέρατε, όπως και της ΟΛΥΜΠΙΑΚΗΣ ΑΕΡΟΠΟΡΙΑΣ, ζήτημα συναφές διότι μέχρι 31.12.97 είστε υποχρεωμένοι να λάβετε απόφασεις και γι' αυτό το θέμα. Δεν απαντήσατε ούτε σ' αυτό το θέμα και θα πρέπει να μας δώσετε μία απάντηση.
Για τον ΟΣΕ, στην ίδια απάντησή σας, για τετρακόσια εβδομήντα δισεκατομμύρια (470.000.000.000) δραχμές προμήθειες που θα υπογραφούν γι' αυτόν τον Οργανισμό, μας καλείτε να μεταβούμε στα γραφεία του ΟΣΕ για να ενημερωθούμε για τις μελέτες σκοπιμότητας που έχουν συνταχθεί. Αυτό είναι δημοκρατική συνείδηση, δημοκρατική ευαισθησία μιας κυβέρνησης που θέλετε να την αποκαλείτε και κυβέρνηση των εκσυγχρονιστών; Γι' αυτό και το πατριωτικό ΠΑ.ΣΟ.Κ. αρχίζει και αναπτερώνει τώρα και να ανασυντάσσει τις δυνάμεις του και αρχίζει να επιτίθεται σε ένα εκσυγχρονισμό που δυστυχώς στέκει σε πήλινα πόδια, κύριε Υπουργέ.
'Ηθελα να σας πω επίσης έτσι για να μην νομίζετε ότι ομιλείτε σε αδαείς στο ελληνικό Κοινοβούλιο, εσείς δεν ακούσατε ποτέ ότι μέλος του Διοικητικού Συμβουλίου του ΟΤΕ δήλωσε στις εφημερίδες, ότι στις προγραμματικές συμφωνίες δεν χωρούν άλλοι πέραν των δύο; Και ότι οι προμήθειες τριών εκατομμυρίων ψηφιακών παροχών του ΟΤΕ γίνονται μέσα από ένα κλειστό σύστημα χειρισμών;
Αυτά δεν τα ακούσατε, κύριε Υπουργέ; Γιατί καλέσατε τα μέλη των Οργανισμών αυτών, να σας καταγγείλουν υπεύθυνα και επώνυμα αυτές τις αιτιάσεις;
Μην επικαλείσθε, λοιπόν, αυτά τα επιχειρήματα κυρία Υπουργέ. Γι' αυτό, πολύ σωστά η Νέα Δημοκρατία σας είπε ότι θα αναζητηθούν στο μέλλον, μετά από αυστηρό έλεγχο, οι πολιτικές ευθύνες στα αρμόδια Υπουργεία, που υπογράφουν τις κρατικές προμήθειες και ποινικές ευθύνες σε όποιον από τους συμβούλους σας που σας συνοδεύουν σήμερα στο Εθνικό Κοινοβούλιο, σε όποια από τα Διοικητικά Συμβούλια αυτών των Οργανισμών, βρεθούν παρατυπίες και σκοπιμότητες στη σύναψη αυτών των συμβάσεων. Σας ευχαριστώ.
(Χειροκροτήματα απο την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Παναγιωτόπουλος έχει το λόγο.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, το άρθρο 15 του ν.2446/96 λέγει ότι ο προγραμματισμός του ΕΣΥ και η σύναψη των προγραμματικών συμφωνιών, θα πραγματοποιηθεί με αποφάσεις των διοικήσεων των δημοσίων επιχειρήσεων κατά παρέκκλιση των κειμένων για τη διενέργεια προμηθειών διατάξεων.
Θέλω να μας το εξηγήσετε αυτό, κύριε Υπουργέ. Φέρατε νόμο και είπατε ότι οι διοικήσεις αποφασίζουν για τις προγραμματικές συμφωνίες κατά παρέκκλιση των διατάξεων περί κρατικών προμηθειών. Ποιος ο λόγος και η ανάγκη να περάσει αυτή η διάταξη;
 



 








Σελίδα 3253 
Δεύτερον, δεν δέχομαι το δίλημμα, η ανάπτυξη της εγχώριας βιομηχανίας με αδιαφάνεια ή διαφάνεια και μη ανάπτυξη.
Δηλαδή, εσείς ούτε λίγο ούτε πολύ και χθες μ' αυτά που αναφέρατε στην τηλεόραση, είπατε ότι εμείς πρέπει να προχωρήσουμε και θέτουμε ως πρωταρχικό ρόλο της ανάπτυξης της εγχώριας βιομηχανίας. Αυτό απαντήσατε στη δική μας επερώτηση, η οποία επερώτηση δεν ομιλεί εναντίον των προγραμματικών συμφωνιών, ούτε εναντίον της ανάπτυξης. Ομιλεί για τη διαφάνεια που πρέπει να υπάρχει στη συναλλαγή. Και εδώ διαπιστώνουμε ότι υπάρχει φοβερή συναλλαγή και χορός τρισεκατομμυρίων.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Εάν μου πείτε εμένα προσωπικά, κύριε Υπουργέ, τι προτιμάτε; Να έχουμε ανάπτυξη και να κατασπαταλούμε το δημόσιο χρήμα ή να έχουμε διαφύλαξη του δημοσίου χρήματος και να μην υπάρχει αυτός ο ρυθμός ανάπτυξης; Θα πω ότι προέχει η προστασία του δημοσίου χρήματος. Αυτό είναι το άλφα και το ωμέγα. Δεν μπορούμε να μιλάμε περί προϋπολογισμού και περί τόσο τοις εκατό για μια δαπάνη, να ομιλούμε περί λιτότητος, περί φορολογίας και από την άλλη μεριά να υπάρχει μια τρύπα που δεν μπορούμε να την ελέγξουμε και να υπάρχει κατασπατάληση του δημόσιου χρήματος. Δεν το δεχόμαστε αυτό.
Η Κυβέρνηση κατ' αρχήν απεδείχθη γενικότερα ανίκανη να περάσει την αποκρατικοποίηση. Είναι δεσμευμένη κομματικά. Τι θα τους κάνει όλους αυτούς που παίρνουν τα δύο και τα τρία εκατομμύρια μισθό στις προβληματικές επιχειρήσεις; 'Ολη η κομματική νομενκλατούρα παίρνει του κόσμου τα λεφτά. Εάν δεν μπορείτε να κάνετε αποκρατικοποίηση, την οποία έκαναν η Ουγγαρία, η Ρουμανία και άλλες ανατολικές χώρες, που έχουν ιδιωτικοποιήσει τα πάντα και εμείς παραμένουμε με το κράτος που είχε το μέγεθος πριν από δεκαπέντε-είκοσι χρόνια, τότε σημαίνει ότι είσθε ανίκανοι να προχωρήσετε σε οτιδήποτε. Αυτός είναι ο γενικότερος έλεγχος.
Για μας λοιπόν προέχει η διαφάνεια και ο τρόπος με τον οποίο γίνονται οι κατακυρώσεις των διαγωνισμών. Δεν δεχόμεθα τη σκοπιμότητα αυτής της διατάξεως βάσει της οποίας τα διοικητικά συμβούλια αποφασίζουν περί των πάντων. Πράγματα τα οποία δεν μπορεί να αποφασίσει η Κυβέρνηση εν Υπουργικώ Συμβουλίω, τα αποφασίζουν τα διοικητικά συμβούλια των ΔΕΚΟ.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Θέλω να κάνω δύο πολύ σύντομες παρατηρήσεις, κύριε Πρόεδρε, μια και το θέμα έχει σχεδόν εξαντληθεί. Αρχικώς θέλω να παρατηρήσω ότι η συζήτηση της επερωτήσεως υπήρξε επιτυχής υπό την έννοια, ότι κατάφερε να αναδείξει ένα θέμα λίγα εικοσιτετράωρα πριν την εκπνοή της τελευταίας προθεσμίας για την υπογραφή του, νομίζω σε όλο του το μεγαλείο. Ανάδειξε τα επιχειρήματα της Αντιπολιτεύσεως, αλλά ανάδειξε από την άλλη μεριά και το γεγονός ότι η Κυβέρνηση δεν μπόρεσε να δώσει ουσιώδεις απαντήσεις στις ουσιώδεις επίσης αιτιάσεις που έθεσε η Αξιωματική Αντιπολίτευση.
Θέλω να παρατηρήσω ότι η Αξιωματική Αντιπολίτευση, κύριε Υπουργέ, δεν δέχεται παραινέσεις. Σεις μεν είπατε ότι καλώς εμείς επερωτούμε, η κ. Παπανδρέου χθες είπε ότι εσφαλμένα η Νέα Δημοκρατία επερωτά. Θέλω δε να σας θυμίσω ότι το δικαίωμα του κοινοβουλευτικού ελέγχου δεν θα το πάρουμε από σας, ούτε από κανέναν από σας ζητάμε εύσημα περί αυτού. Εμείς θα κρίνουμε πότε θα κάνουμε επερώτηση και πότε δεν θα κάνουμε. 'Οταν όμως την κάνουμε περιμένουμε να μας απαντήσετε. Και δυστυχώς ούτε η κ. Παπανδρέου από το Ζάππειο ούτε σεις από το Βήμα της Βουλής δώσατε τέτοιου είδους απάντηση. Φυσικά πρόκειται περί παρανοήσεως αν καταλάβατε ότι εμείς σας ασκούμε κριτική για το αν έπρεπε να υπογραφούν ή όχι οι προγραμματικές συμφωνίες. Κατά τούτο η τοποθέτησή σας και οι αναφορές σε συγκεκριμένες χώρες της Ευρωπαϊκής Ενώσεως, οι οποίες προσυπέγραψαν προγραμματικές συμφωνίες σε ποσοστό πέραν του 50%, δεν ανταποκρίνονται στην πραγματικότητα. Εμείς δεν ασκούμε κριτική για το αν καλώς ή κακώς υιοθετήσατε το πλαίσιο των προγραμματικών συμφωνιών. Εμείς ασχολούμεθα με την ουσία των προγραμματικών συμφωνιών. Και εδώ ανακύπτει ένα δεύτερο σπουδαίο θέμα.
Είπατε στην προσπάθεια της τοποθετήσεώς σας, ότι αυτές τις προγραμματικές συμφωνίες που εσείς καθαρή τη συνειδήσει υπογράφετε και με πολύ ελαφρά τη καρδία οι πρόεδροι των οργανισμών θα προσυπογράψουν κατόπιν τούτων θα τις συνεχίσετε και το επόμενο έτος ενδεχομένως και τα επόμενα έτη. 'Αραγε λοιπόν, δεν είναι και τόσο βιαστικό το θέμα. Ως εκ τούτου γιατί όλη αυτή η βιασύνη να προσυπογράψετε ενάμισι σχεδόν τρισεκατομμύριο (1.500.000.000.000) δραχμές; Γιατί λοιπόν δεν επανεξετάζετε το θέμα στη διαδρομή για να έχετε και τη δυνατότητα έτσι να είσθε και πιο σωστός σε ορισμένες από τις επιλογές σας;
Είπατε επίσης ότι αυτά τα πράγματα δεν γίνονται από τη μια μέρα στην άλλη και ότι ασφαλώς χρειάζεται χρόνος. Βεβαίως, χρειάζεται χρόνος και κανείς δεν είπε το αντίθετο.
Εάν όμως χρόνος χρειάζεται πολύς, τότε σημαίνει ότι και η ορθή κατανομή του χρόνου αξιολογείται επίσης σαν προσπάθεια δική σας επιτυχίας. Δεν μπορώ δηλαδή να καταλάβω εγώ ότι όλες αυτές οι προγραμματικές συμβάσεις "αυγάτιζαν" επιτρέψτε μου την έκφραση, όλα αυτά τα χρόνια και έσκασαν την τελευταία εβδομάδα. Κατά ποία λογική συνέβη αυτό;
Κύριε Πρόεδρε, θεωρώ ότι σήμερα η πολιτική ζωή της χώρας βάλεται, είναι στο επίκεντρο της δημόσιας κριτικής κυρίως για το ήθος της. Πιστεύω ότι με την εξέλιξη της κοινωνίας -και στο παρελθόν ίσχυε η αλήθεια ότι ουδέν κρυπτόν υπό τον ήλιο, αλλά σήμερα ακόμα περισσότερο- και αργά ή γρήγορα αυτά τα πράγματα φαίνονται. Από την ώρα μάλιστα που η Νέα Δημοκρατία έχει διαδηλώσει τη σκέψη της ότι όλα αυτά θα επανεξετασθούν, στη θέση των κυρίων Υπουργών, του παρόντος αλλά και των απόντων, θα ήμουν πολύ προσεκτικός και ως προς το πώς θα χρησιμοποιούσα τη γραφίδα μου και ως προς το τι μελάνι, αν ήταν ανεξίτηλο ή όχι, θα χρησιμοποιούσα. Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Μπορείτε να υπογράφετε με μολύβι εσείς, κύριε Υπουργέ, αν έχετε πρόβλημα με τη μελάνη!
Ο συνάδελφος κ. Χειμάρας έχει το λόγο.
ΑΘΑΝΑΣΙΟΣ ΧΕΙΜΑΡΑΣ: Κύριε Υπουργέ, δυστυχώς καμιά συγκεκριμένη απάντηση δεν πήραμε όπως έγινε και την προηγούμενη επερώτηση. Φαίνεται κρατάτε τις συγκεκριμένες απαντήσεις για τη δευτερολογία σας όταν δεν μπορούμε εμείς να ξαναμιλήσουμε. 'Ετσι κάνατε και την προηγούμενη φορά.
Τόνισα λοιπόν, ότι από τα διακόσια τριάντα δισεκατομμύρια (230.000.000.000) δραχμές τροχαίου υλικού του ΟΣΕ ούτε το 10% δεν θα μείνει στη χώρα μας, με συγκεκριμένα στοιχεία που σας είπα και δεν έχω χρόνο να επαναλάβω.
Ανέφερα για παράδειγμα κακών προγραμματικών συμβάσεων, δύο συμβάσεις που μία περιλαμβάνει προμήθεια 2,5 εκατομμυρίων τεμαχίων Αγγύρια "Κ" -που και εγώ δεν τα ξέρω όπως αντιλαμβάνεσθε, μου τα έδωσαν οι μηχανικοί- και δεν πήρα απάντηση. Ενώ ξηλώνονται στη γραμμή Λαμίας-Λάρισας παρόμοια. 'Αρα, αυτά θα τα πετάξουμε. Δεν κατάλαβα γιατί. Ξηλώνονται για να μπουν καινούρια. Είπα τον τύπο προηγουμένως.
Ανέφερα άλλη συμφωνία για συγκεκριμένο υλικό, στρωτήρες, που αγοράζονται ξύλινη στρωτήρες με υπερδιπλάσια τιμή των τσιμεντένιων που είναι και καλύτερες. Δεν πήρα απάντηση.
Κατήγγειλα ότι υπάρχει συγκεκριμένος επιχειρηματίας, ο οποίος ανέλαβε συμβάσεις ύψους τριάντα πέντε δισεκατομμυρίων (35.000.000.000) δραχμών του οποίου η εταιρεία είναι κάτι χειρότερο από μαϊμού. Δεν πήρα καμία απάντηση παρ' ότι οργιάζουν οι φήμες γι' αυτόν τον άνθρωπο ότι υπάρχει φόβος να υπάρξει τις προκαταβολές και να την κοπανίσει.
ΕΜΜΑΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κιολεϊδης.
 



 








Σελίδα 3254 
ΑΘΑΝΑΣΙΟΣ ΧΕΙΜΑΡΑΣ: Κιολεϊδης, τον αναφέρω. Δεν τον είπα στην αρχή, σας τον λέω τώρα. 'Εχω την κατάσταση που θα σας τη δώσω και ποιες συμβάσεις παίρνει. Είναι βίος και πολιτεία. Δεν τον ξέρω τον άνθρωπο, ούτε είχα ποτέ καμία σχέση ιδιαίτερη, αλλά μου έχουν δώσει συγκεκριμένα στοιχεία τα οποία δεν θέλω να τα καταθέσω αυτήν τη στιγμή, γιατί δεν αφορούν τον ΟΣΕ, αφορούν το δικό του πρότερο βίο.
Σας τόνισα ότι δεν υπάρχουν κοστολογικοί έλεγχοι και κυρίως ότι από τις έντεκα κατηγορίες προμήθειας του τροχαίου υλικού, μόνο για τις τέσσερις υπάρχουν παρόμοιες αγορές του εξωτερικού. 'Εχω τον πίνακα και τον κατέθεσα. Πώς εδώ κανονίσατε το τίμημα αφού δεν υπάρχουν; Δεν έχουμε και κοστολόγιο από συγκεκριμένη εταιρεία που να το έχει κάνει.
Μας είπατε ότι για λεωφορεία, τρόλεϊ κλπ. έγιναν συμβάσεις με μειωμένες τιμές. Δεν είναι αλήθεια, κύριε Υπουργέ, εκτός και αν δεν σας ενημερώνουν σωστά.
Για τα εφτακόσια πενήντα λεωφορεία υπολογίζεται ότι αγοράζονται ακριβότερα από τα εξακόσια δεκατέσσερα, τα οποία πρέπει να σας θυμίσω ότι τα χρωστάτε ακόμα στους ΣΕΠίτες, που τα αγόρασαν από το υστέρημά τους, τα κατάσχεσε το ελληνικό δημόσιο και ακόμα τους χρωστάει τα χρήματα. Αλλά εν πάση περιπτώσει είναι ακριβότερα από αυτά κατά 30%-35% σε μέσο όρο. Πέραν του γεγονότος ότι τα εφτακόσια πενήντα λεωφορεία, σε πέντε χρόνια αποκλείεται να κατασκευασθούν. Να σας δώσω και μία άλλη πληροφορία που δεν την ξέρετε, από τις συγκεκριμένες δύο εταιρείες που τα πήραν, οι οποίες δεν έχουν την ικανότητα και οι δύο μαζί να κατασκευάζουν πάνω από τρία το μήνα. Και βεβαίως οι διαδικασίες θα ξεκινήσουν για τη μία μετά από τέσσερις μήνες και για την άλλη μετά από έξι. Δεν προλαβαίνουν. Αυτά είναι στοιχεία που μας έδωσαν οι ίδιοι μηχανικοί.
Τρόλεϊ: Προμήθεια χωρίς ολοκληρωμένη μελέτη και γενικό σχεδιασμό και ακριβότερα κατά 30% από τις τιμές 1993 - 1994.
Τελικά είναι γενικότερη η τακτική της Κυβέρνησης και των στελεχών της να μοιράζει κατά βούληση το ελληνικό δημόσιο χρήμα -γι' αυτό κάναμε την επερώτηση σήμερα- του φτωχού 'Ελληνα φορολογούμενου, χωρίς φυσικά διαφάνεια και χωρίς να απαντάτε, όταν εγκαλείστε στη Βουλή, με συγκεκριμένα στοιχεία. Κανένα δυστυχώς στοιχείο μέχρι τώρα δεν έχετε καταθέσει.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, σαν τελευταίος των επερωτώντων και αφού άκουσα και τον κύριο Υπουργό, έχω να πω, ότι η Κυβέρνηση δυστυχώς για άλλη μία φορά αποδεικνύεται, όπως λέει ο λαός μας, χοντρόπετση. Δυστυχώς, με όλα αυτά που καταγγέλλονται, όχι μόνο σήμερα στην επερώτηση αλλά και καθημερινά και βλέπουν το φως της δημοσιότητας, θα έπρεπε πραγματικά να είχε καταλάβει την Κυβέρνηση ντροπή.
Κύριε Υπουργέ, σας καταγγέλλουμε και αντί να κοκκινίζετε, χαμογελάτε. Σας καταθέτουμε στοιχεία -για πολύ καιρό και όχι μόνο τώρα- με την επερώτησή μας και αδιαφορείτε.
Είπατε προηγουμένως ότι δεν καταθέσαμε στοιχεία. Σας κατετέθησαν και σήμερα. Και όσον αφορά εμένα -βεβαίως δεν είστε στον τομέα που όπως είπα παρακολουθώ, στο Υπουργείο Ανάπτυξης- κατέθεσα στην προηγούμενη επερώτησή μας δύο καταγγελίες, η μία με αριθμό 82/10.11.1997 και η άλλη με αριθμό 83/10.11.1997, για συγκεκριμένη προγραμματική -τα έχω εδώ- με όλα τα στοιχεία, με εξώδικα και το τι ακριβώς γίνεται για μία εταιρεία που δηλώνει τετρακόσια εκατομμύρια (400.000.000) τζίρο και ψευδώς εβδομήντα πέντε υπαλλήλους. Πως να ελεγχθεί όμως, αυτή η εταιρεία; Δεν μπορεί ο στοιχειώδης επιχειρηματίας να έχει μία επιχείρηση με τετρακόσια εκατομμύρια (400.000.000) ετήσιο τζίρο και να απασχολεί εβδομήντα πέντε εργαζομένους.
'Οταν λοιπόν, αποφασίζονται εν μία νυκτί τέτοιες προγραμματικές συμφωνίες, είναι φυσιολογικό να δίνονται τέτοια στοιχεία που είναι αδύνατον να ελεγχθούν.
Δεν σας κατέθεσα, όμως, μόνο αυτά. Σας κατέθεσα και πολλές άλλες συγκεκριμένες καταγγελίες. Και θα έπρεπε να σας κάνουν να ρίξετε μία ματιά για το τι ελέχθη στα προηγούμενα πρακτικά και να ρωτήσετε τον συναρμόδιο Υπουργό να σας πει "πως είναι δυνατόν εργολάβος με ένα φτυάρι και ένα καρότσι να έχει τεράστιες καταθέσεις στην τράπεζα με έργα που παίρνει από τη Δ.Ε.Η.". Υπάρχουν ακόμη και άλλες πολλές καταγγελίες. Δυστυχώς, σε καμία από αυτές δεν απαντήσατε.
Ο ελληνικός λαός όμως, βλέπει και εκτιμά. Και νομίζω ότι δυστυχώς όλα αυτά και αυτή η αδιαφορία, η έλλειψη ντροπής και σωστής αντιμετώπισης, ιδιαίτερα μέσα στο Κοινοβούλιο αλλά και έξω, αυτών των πραγμάτων, μας οδήγησε στο να πληρώνουμε όλος ο πολιτκός κόσμος, χωρίς να φταίμε όλοι παρά μονάχα λίγοι, αυτοί που χειρίζονται σήμερα τις τύχες του κράτους, την αντιμετώπιση από μέρους του λαού με αυτό το αίσθημα της αναξιοπιστίας.
Κύριε Υπουργέ, πείτε μου τουλάχιστον και απαντήστε μου εσείς σαν τεχνοκράτης, όπως θέλετε να λέγεστε, εάν είναι δυνατόν να παίρνουν τα έντεκα μέλη του διοικητικού συμβουλίου είκοσι επτά εισηγήσεις την προηγούμενη μέρα, που τις έκαναν δύο διευθυντές -και αυτό δεν το δέχομαι- που υπονόμευσαν το μέλλον της Δ.Ε.Η. για τα επόμενα πέντε ή δέκα χρόνια -η οποία σημειωτέον βγαίνει στον ελεύθερο ανταγωνισμό σε λίγο- και την επόμενη μέρα να συνέρχονται, μέσα σε τέσσερις, πέντε ώρες, για να αποφασίσουν για είκοσι επτά προγραμματικές συμφωνίες ύψους εκατόν δώδεκα δισεκατομμυρίων (112.000.000.000). Είναι δυνατόν να επιτρέπουμε τέτοιες διαδικασίες, κύριε Υπουργέ και από την άλλη μεριά να βγαίνουμε και να μιλάμε για διαφάνεια και ότι είμαστε σοβαρό κράτος; Αν είναι δυνατόν!
'Οσο για το προηγούμενο που σας ανέφερα, για την περίπτωση του εργοστασίου της Φλώρινας, αποτελεί το χαρακτηριστικότερο ίσως παράδειγμα για το πως λειτουργεί η ΔΕΗ. Γι'αυτό το ανέφερα. Βεβαίως, δεν είναι προγραμματική συμφωνία, αλλά είναι σαν τις προγραμματικές συμφωνίες, γιατί είναι γεγονός ότι θα χρηματοδοτηθεί στα επόμενα χρόνια. Είναι ένα έργο το οποίο θα κατασκευάζεται για τουλάχιστον τρία ή τέσσερα χρόνια. Και τι κάνατε για όλα αυτά; Δήλωσε ο ίδιος ο Πρωθυπουργός ογδόντα δισεκατομμύρια (80.000.000.000).
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε, ολοκληρώστε.
ΓΕΩΡΓΙΟΣ ΣΑΛΑΓΚΟΥΔΗΣ: Τελειώνω, κύριε Πρόεδρε.
Η ΔΕΗ το κοστολόγησε εκατόν τριάντα δισεκατομμύρια (130.000.000.000) και το ανέθεσε με εκατόν ογδόντα δισεκατομμύρια (180.000.000.000). Και τελικά κάνατε τον ελιγμό σαν Κυβέρνηση να ορίσετε ανεξάρτητο εκτιμητή. Ανακοινώθηκε ο ανεξάρτητος εκτιμητής, αλλά δυστυχώς είναι ένας ανεξάρτητος εκτιμητής που είναι διάτρητος από παντού. Διότι πρώτον, συνεργάζεται με τη ΔΕΗ και επομένως έχει συμφέρον.
Και δεύτερον, όταν του ζητήθηκε κάποτε -ένα από τα στοιχεία, θα βρούμε και άλλα στην πορεία, από χθες μέχρι σήμερα, δεν ήταν δυνατόν να γίνει έλεγχος- η συμβουλή του, έδωσε διπλάσια τιμή από αυτήν που πραγματοποιήθηκε, σας είπα προηγουμένως ενιακόσια πενήντα (950) δολάρια ανά εγκατεστημένο KW...
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε, παρακαλώ.
ΓΕΩΡΓΙΟΣ ΣΑΛΑΓΚΟΥΔΗΣ: Και τελικά, κατασκευάστηκε το έργο με τετρακόσια σαράντα οκτώ (448) δολάρια ανά εγκατεστημένο KW.
Τα λέω, αλλά βέβαια δεν θα απαντήσετε σε αυτά. Ευελπιστώ ότι θα κάνει τον κόπο η κυρία Υπουργός Ανάπτυξης να αναγνώσει τα Πρακτικά και να μας δώσει απαντήσεις σε αυτά που θέτουμε.
Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο Υπουργός Μεταφορών και Επικοινωνιών κ. Αναστάσιος Μαντέλης έχει το
 



 








Σελίδα 3255 
 
λόγο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, πολλές φορές η συζήτηση στη Βουλή δείχνει να μην ακούει ο ένας τι λέει ο άλλος. Παρ'όλα αυτά, πιστεύω ότι και ακούμε και κατανοούμε, αλλά δεν θέλουμε να αναγνωρίσουμε κάποια πράγματα.
Πρώτα απ'όλα, δεν θέλω να αναφερθώ σε κάποιους ακκισμούς, ούτε θεωρώ σωστό να χρησιμοποιούμε εκφράσεις, οι οποίες είναι χαμηλότερες και των περιστάσεων και του Κοινοβουλίου, ιδιαίτερα όταν δεν κατατίθενται συγκεκριμένα στοιχεία, τα οποία να θεμελιώνουν τους βαρύτατους υπαινιγμούς σας. 'Εκφραση, όπως "τα πιάνετε", κύριοι συνάδελφοι, είναι βαριά έκφραση, πολύ περισσότερο όταν είναι ανακριβής, όταν είναι ψευδής. Και βέβαια, εάν υπάρχει δολιότητα, είναι συκοφαντία. Εγώ δεν πιστεύω ότι υπάρχει δολιότητα. Εν πάση περιπτώσει, πρέπει να χρησιμοποιούμε εκφράσεις, που να διατηρούμε το επίπεδό μας μέσα στη Βουλή.
Επίσης, δεν θεωρώ ότι πρέπει συνέχεια να δικαιολογείται ένας Υπουργός, όταν κάνει εκείνο το οποίο όλοι ζητούμε. Να επιλέγει δηλαδή τους ικανότερους και αξιότερους για να τους τοποθετήσουμε επικεφαλής των ΔΕΚΟ μας.
Και επειδή έγινε αναφορά στο παράδειγμα του Ο.Σ.Ε., πρέπει να σας πω, ότι αυτήν την τακτική θα τη συνεχίσω. Πρόσφατα, έκανα επιλογή προέδρου και διευθύνοντος συμβούλου και της Ολυμπιακής Αεροπορίας. Κριτήριό μου ήταν, ο αξιότερος και ο καλύτερος, για να τοποθετηθεί επικεφαλής σε αυτόν τον οργανισμό.
Δεν χρειάζεται λοιπόν μεταξύ μας να ανταλλάσσουμε πυρά, για κάτι που επιθυμεί στην πραγματικότητα ο ελληνικός λαός.
Λέχθηκαν ορισμένα πράγματα στα οποία ήδη είχα απαντήσει.
Θα ήθελα να αναφερθώ σε αυτά που λέχθηκαν από τον Πρόεδρο της Νέας Δημοκρατίας, τον κ. Κωνσταντίνο Καραμανλή. Γιατί έπρεπε να δώσω ιδιαίτερη σημασία σ'αυτά που είπε. Βέβαια, και ο κ. Καραμανλής δεν είχε τίποτε το συγκεκριμένο να πει. Γιατί εάν υπήρχε κάτι συγκεκριμένο θα του το είχαν δώσει τα στελέχη του και εσείς θα το είχατε εκθέσει ήδη στη Βουλή και θα είχε συζητηθεί. Δεν υπήρξε τίποτε το συγκεκριμένο. Δεν δώσατε τίποτε στον Αρχηγό σας. 'Ηταν φυσικό να αναφερθεί σε αοριστίες.
Επέλεξα όμως, εκείνο το οποίο είχε σημασία. Είπε: "Δεν τα κάνετε καλά. Για ποιον λόγο; Γιατί δεν έχετε κάνει πρόσκληση σε όλους και έχετε αποκλείσει κάποιους. Γιατί οι τιμές δεν είναι χαμηλές. Και γιατί δεν έχετε εξασφαλίσει προηγμένη τεχνολογία." Από πού προκύπτει αυτό; 'Ηδη, με όσα είπα -και αυτά κατατίθενται στη Βουλή- αποδεικνύεται ότι συμβαίνει ακριβώς το αντίθετο. Και μάλιστα, όπως σας είπα εξ αρχής όχι μόνο δεν απεκλείσθη κανείς, αλλά οι πάντες προσεκλήθησαν, όποιος ήθελε, χωρίς καμία διάκριση. Και μάλιστα χωρίς διάκριση, εντός και εκτός του ελληνικού χώρου. Γιατί πιστεύουμε ότι οι συνεργασίες με τον υπόλοιπο ευρωπαϊκό χώρο είναι δημιουργικές και έχουν πολλαπλασιαστικά αποτελέσματα. Σας είπα μάλιστα ότι προσεκλήθησαν και έγιναν συνεργασίες. Επ' αυτού υπάρχει όγκος εγγράφων.
Και αναφέρομαι συγκεκριμένα στη συμφωνία του Ο.Τ.Ε. με το Σ.Ε.Β., βάσει της οποίας προσκάλεσαν όλους τους ενδιαφερόμενους μέλη και μη μέλη του ΣΕΒ, εντός και εκτός Ελλάδος, να συμμετάσχουν σε αυτές τις προγραμματικές συμφωνίες. Υπάρχει αντίστοιχη συμφωνία του Σ.Ε.Β. με την ΕΘΕΛ. Στην απάντησή του ο Σ.Ε.Β., απευθυνόμενος στην ΕΘΕΛ αναφέρει τις ελληνικές εκείνες επιχειρήσεις που προκύπτουν από τα αρχεία του ότι μπορούν να συμμετάσχουν. Θα παρακαλούσα να τα δείτε. Προσεκλήθησαν οι πάντες. 'Οποιος ήθελε, όποιος είχε λάβει μέρος σε διαγωνισμό, όποιος είχε τις προϋποθέσεις και είχε δώσει υλικό, υπήρξε αξιόπιστος, το υλικό του ήταν σωστό και είχε τηρήσει τις συμβατικές του υποχρεώσεις, μπορούσε να συμμετάσχει. Προσεκλήθησαν και προσήλθαν.
'Ολοι συμμετείχαν, εκτός από εκείνους, που δεν άντεξαν τον ανταγωνισμό των τιμών, γιατί υπήρξε ανταγωνισμός αφού έγινε διαπραγμάτευση στο κατώτερο επίπεδο. Μάλιστα, αναφέρθηκε και το παράδειγμα της ΕΑΒ, στην οποία δόθηκε ένα σημαντικό μέρος, που ανέρχεται στα 5 δισεκατομμύρια δρχ. (5.000.0000.000). Η ΕΑΒ όμως δεν έχει ξανασυνεργαστεί σε ζητήματα τηλεπικοινωνιών. Δραστηριοποιείται σε έναν άλλο χώρο κι εμείς ευχόμεθα να επεκταθεί και σε άλλους τομείς. Πάντως δεν είναι ευκαταφρόνητη η προμήθεια αυτή και μάλιστα, τη στιγμή που η ΕΑΒ εισέρχεται για πρώτη φορά στην αγορά των τηλεπικοινωνιών.
'Οπως σας είπα, οι συζητήσεις για τις προγραμματικές συμβάσεις έχουν ξεκινήσει από την αρχή του χρόνου. Από την αρχή του χρόνου έχουν ξεκινήσει αλλεπάλληλες διαδικασίες και μια σειρά διαπραγματεύσεων από το Μάϊο ή τον Ιούνιο μέχρι σήμερα. Στις 6 Δεκεμβρίου η ΕΑΒ με έγγραφό της δηλώνει ότι μπορεί να αναλάβει και άλλους τομείς, ότι μπορεί να συνεργαστεί και με διεθνείς οίκους. Ας κάνει όποια συνεργασία εκτιμεί και όποτε είναι έτοιμη, ευχαρίστως να συμπεριληφθεί, αλλά σταδιακά. Να δοκιμαστεί πρώτα, να δείξει ποια είναι. 'Ολοι, λοιπόν, προσεκλήθησαν, κύριοι συνάδελφοι. Μου ζητήσατε πριν τον κατάλογο. 'Εψαξα και βρήκα τον κατάλογο των επιχειρήσεων, που παίρνουν μέρος στις προγραμματικές συμφωνίες του ΟΤΕ. Είναι πάνω από τριάντα, ίσως και σαράντα οι ελληνικές επιχειρήσεις. Καταθέτω τον κατάλογο στα Πρακτικά της Βουλής και τα υπόλοιπα έγγραφα, για να τα έχετε, αφού τα ζητήσατε.
(Στο σημείο αυτό ο Υπουργός Μεταφορών και Επικοινωνιών κ. Μαντέλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Η πρώτη προϋπόθεση της πλήρους διαφάνειας υπάρχει στον απόλυτο βαθμό.
Δεύτερον, όπως σας είπα, όλες οι τιμές είναι χαμηλότερες από αυτές που είχαν επιτευχθεί -και αν έχετε αντίθετα στοιχεία, να τα δώσετε και να ελέγξετε αυτά, τα οποία λέω- με διεθνείς διαγωνισμούς που είχαν πραγματοποιήσει οι αντίστοιχες επιχειρήσεις κατά το παρελθόν. 'Ολες. Σας ανέφερα συγκεκριμένα αριθμητικά στοιχεία και αν θέλετε μπορώ να σας τα επαναλάβω.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Πείτε μας για τις τιμές διεθνώς.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Σας ανέφερα, κύριοι συνάδελφοι, ότι εκτός αυτού, υπάρχουν και ρήτρες αναπροσαρμογής.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Καταθέστε τα.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Θα τα δείτε στις συμβάσεις.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν δίνετε τις συμβάσεις, κύριε Υπουργέ. Μας κοροϊδεύετε;
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αφήστε τα ρητορικά σχήματα, κύριε συνάδελφε. Σε όλες τις συμβάσεις υπάρχουν ρήτρες αναπροσαρμογής.
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριοι συνάδελφοι, μη διακόπτετε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δώστε τις συμβάσεις, κύριε Υπουργέ.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Μη με διακόπτετε, κύριε συνάδελφε.
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, δεν έχετε το λόγο. Σας παρακαλώ, δεν σας διέκοψε κανείς, όταν μιλούσατε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, προκληθήκατε δύο φορές, να καταθέσετε τα σχετικά έγγραφα. Δεν τα καταθέτετε και επιμένετε. Είμαστε σοβαροί;
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, δεν είναι σωστό αυτό που κάνετε και δεν σας τιμά.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Επικαλούμαι τη λογική όλων των παρισταμένων και όλων όσων ακούν ή θα ήθελαν να ακούσουν. Οι ρήτρες αναπροσαρμογής, οι ρήτρες με τις οποίες επιδιώκεται η καλύτερη τιμή, οι ρήτρες με τις οποίες γίνεται κοστολογικός έλεγχος, οι ρήτρες με τις οποίες οποιοσδήποτε τρίτος κατά τη διάρκεια υλοποίησης του προγράμματος προσφέρει καλόπιστα
 



 








Σελίδα 3256 
 
χαμηλότερη τιμή, η ρήτρα με την οποία ο ίδιος προμηθευτής έχει σε οποιοδήποτε κράτος της Ευρωπαϊκής 'Ενωσης χαμηλότερη τιμή, η ρήτρα με την οποία ο ΟΤΕ θα επιτύχει εκείνος μέσα από διεθνή διαγωνισμό, όλα αυτά...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μόνο για τη ΔΕΗ έγινε. Για κανέναν άλλο.
(Θόρυβος)
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν θέλετε να ακούσετε, κύριοι συνάδελφοι.
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριοι συνάδελφοι.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Καταθέστε τα έγγραφα, κύριε Υπουργέ. Δεσμευθείτε. Δεν δεσμεύεσθε.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αυτά, κύριοι συνάδελφοι, δεν είναι μεμονωμένα έγγραφα.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: ...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι άρθρα συμβάσεων.
ΠΡΟΕΔΡΕΥΩΝ (Λουκάς Αποστολίδης): Με συγχωρείτε, κύριε Υπουργέ.
Θα παρακαλέσω, να μη γράφεται στα Πρακτικά καμιά διακοπή, ούτε μία λέξη.
Κύριοι συνάδελφοι, αν δεν σας ικανοποιούν οι απαντήσεις του κυρίου Υπουργού, θα σας παρακαλέσω τουλάχιστον να μη φωνασκείτε με αυτόν τον τρόπο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Για να επανέλθω, λοιπόν, σ' εκείνο, το οποίο ελέχθη από τον Εκπρόσωπο του ΚΚΕ, ότι η Κυβέρνηση δηλαδή έχει τη δική της ευθύνη. 'Εχει ευθύνη και την αναλαμβάνει. Το Κοινοβούλιο μπορεί να ελέγξει και θα ελέγξει. Κανείς δεν αρνείται να ασκηθεί ο κοινοβουλευτικός έλεγχος. Οι συμβάσεις, όπως σας είπα, αλλά και τα διαπραγματευτικά έγγραφα, όλα θα είναι στη διάθεσή σας.
Μπορείτε να τα πάρετε. Θα πάρετε τις συμβάσεις όταν υπογραφούν ώστε να τις ελέγξετε μία προς μία.
ΑΘΑΝΑΣΙΟΣ ΧΕΙΜΑΡΑΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Μπορώ να σας βγάλω φωτοτυπίες από οποιεσδήποτε σελίδες υπάρχουν, αλλά αυτό δεν είναι η πλήρης σύμβαση. Τη σύμβαση θα την έχετε στη διάθεσή σας, υπογεγραμμένη κανονικά και πλήρη. Θα τη ζητήσετε εξάλλου και δεν θα αρνηθεί κανείς την κατάθεσή της στη Βουλή. Και με τα Πρακτικά αυτής της συζήτησης θα κάνετε τη διασταύρωση. Τότε γίνεται ο έλεγχος, τότε μπορείτε να κάνετε διαπιστώσεις. Ως τότε όμως, θα αρκεστείτε στην απάντηση την οποία σας δίνω, διότι έτσι πρέπει να γίνει.
'Εγινε πολλή συζήτηση και μάλιστα λέχθηκε ότι εσείς στηρίζετε τις προσπάθειες για τις προγραμματικές συμβάσεις, ότι εσείς στηρίζετε τη χώρα στο εξωτερικό.
Κύριοι συνάδελφοι, λυπούμαι αλλά αυτή δεν είναι η πραγματικότητα. Διότι η προσπάθεια την οποία κάνετε -προφανώς όχι όλοι, αλλά τουλάχιστον μερικοί- είναι μια συστηματική προσπάθεια ματαίωσης των προγραμματικών συμβάσεων. Τα όσα λέτε περί ποινικών κυρώσεων και περί ποινικών ευθυνών, είναι άνευ περιεχομένου.
Με μια σειρά νόμων και ρυθμίσεων που το ΠΑ.ΣΟ.Κ. έχει θεσπίσει, πραγματοποιούνται οι έλεγχοι. Και μπορεί και πρέπει να γίνονται οι έλεγχοι. 'Ομως, θα ήθελα να σας πω το εξής: Τα περί ποινικών ευθυνών και κυρώσεων δεν γίνονται για κανέναν άλλο λόγο, παρά μόνο για τη δημιουργία εντυπώσεων και τον εκφοβισμό κάποιων υπαλλήλων. Αυτά έχουν περάσει. 'Οσες φορές κάνατε τέτοιες μηνύσεις -γιατί κάνατε τέτοιες μηνύσεις-πηγαίνατε μετά και καταθέτατε στους ανακριτές "μας συγχωρείτε, δεν έχουμε στοιχεία, πολιτική εκτίμηση κάναμε".
ΑΘΑΝΑΣΙΟΣ ΧΕΙΜΑΡΑΣ: ...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οταν ερχόταν η ώρα να πείτε τι στοιχεία έχετε, λέγατε "κάνουμε πολιτική εκτίμηση". Κύριοι συνάδελφοι, αυτό ας γίνεται. 'Ομως, εκείνο που δεν δέχομαι είναι να εκτίθεται η χώρα μας.
Είπατε ότι κινείται η Ευρωπαϊκή Επιτροπή. Δυστυχώς, κύριοι συνάδελφοι, η Ευρωπαϊκή Επιτροπή δεν κινείται καθόλου. Προσπαθούν μερικοί να την υποκινήσουν. Προσπαθούν μερικοί στέλνοντας επιστολές να υποκινήσουν την Επιτροπή, μήπως παρέμβει και μήπως δια της οδού της Ευρωπαϊκής Επιτροπής, καταφέρουν να ματαιώσουν τις προγραμματικές συμβάσεις.
Εγώ αναζήτησα αν υπάρχει κάποιο έγγραφο. Στην επερώτησή σας λέτε ότι έχω γνώση κάποιων πραγμάτων. Μη έχοντας γνώση των όσων αναφέρετε, αναζήτησα όχι μόνο στην Ελλάδα, αλλά και στο εξωτερικό και βρέθηκε ότι όντως υπάρχει ένα έγγραφο. Στην πραγματικότητα είναι δύο επιστολές τις οποίες υπογράφει Βουλευτής της Νέας Δημοκρατίας. Θα τις καταθέσω στη Βουλή για να υπάρχουν. Δεν θέλω να πω το όνομα του Βουλευτή. Υπάρχουν, μόνο επιστολές Βουλευτή της Νέας Δημοκρατίας, μία στις 3 Δεκεμβρίου, πριν καταθέσετε την επερώτησή σας και μια στις 10 Δεκεμβρίου, όταν είχατε καταθέσει την επερώτηση, με τις οποίες φευ ο Βουλευτής της Νέας Δημοκρατίας παραπονείται στην Ευρωπαϊκή Επιτροπή -ενώ θα έπρεπε να είναι σήμερα εδώ.
ΕΥΑΓΓΕΛΟΣ ΜΕΙΜΑΡΑΚΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Θα κατατεθούν στα Πρακτικά. Εδώ είναι, κύριοι. 
Δεν είναι επερωτών, όμως, ενώ έπρεπε να είναι επερωτών για να πάρει την απάντησή του. Λοιπόν, ο κύριος αυτός έρχεται και λέει, χωρίς να έχει ούτε ένα στοιχείο, ότι η Ελλάδα κάνει σκάνδαλο. Και καλεί την Ευρωπαϊκή Επιτροπή να ψάξει δήθεν τα σκάνδαλα για να ματαιώσει οποιαδήποτε προσπάθεια. Και καταλήγει λέγοντας "ζητώ τη προσωπική σας επέμβαση". Και συνεχίζει με δεύτερο έγγραφο, αναφερόμενος στην ελληνική κυβέρνηση -που θα έπρεπε να την εκθειάζει στο εξωτερικό λέγοντας ότι "η κυβέρνηση ακολουθεί παράνομες και κατά ένα τρόπο ανήθικες διαδικασίες". Αυτό είναι το στήριγμα; Και καταλήγει παρακάτω λέγοντας τι ζητά: "Να μεσολαβήσετε και να δώσετε οδηγίες στην ελληνική κυβέρνηση".
Αν ήταν η Νέα Δημοκρατία κυβέρνηση θα έπρεπε να παίρνει οδηγίες από την Ευρωπαϊκή Επιτροπή; Θα έπρεπε να ζητήσει Βουλευτής του ΠΑ.ΣΟ.Κ. από Ευρωπαϊκή Επιτροπή να δώσει οδηγίες στην ελληνική κυβέρνηση; Μ' αυτόν τον τρόπο θα αντιμετωπίσουμε τα ζητήματα; Τι ακριβώς θέλουμε; Τι θέλουμε να αναμίξουμε; Γιατί επιδιώκουμε όλες αυτές τις διαδικασίες; Γιατί ένα ζήτημα που έπρεπε να το λύσουμε εδώ μέσα, θέλουμε να το λύσουμε μ' αυτό τον τρόπο;
Σας παρακαλώ να περιληφθούν στα Πρακτικά τα κείμενα. Είναι στα αγγλικά αλλά δεν μπορούσε να γίνει κι αλλιώς. Αυτά ήταν τα κείμενα που δόθηκαν και αυτά στάλθηκαν.
(Στο σημείο αυτό ο Υπουργός Μεταφορών και Επικοινωνιών κ. Αναστάσιος Μαντέλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
ΓΕΩΡΓΙΟΣ ΣΑΛΑΓΚΟΥΔΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι στα αγγλικά. Είναι στη διάθεσή σας να τα δείτε από τα Πρακτικά. Και μια τελευταία κουβέντα.
Πράγματι, κύριοι συνάδελφοι, από τις προγραμματικές συμφωνίες του ΟΤΕ, ο ΟΤΕ ...
ΑΘΑΝΑΣΙΟΣ ΧΕΙΜΑΡΑΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ρώτησε ο κύριος συνάδελφος, αν ο ΟΤΕ θα έχει οικονομικά οφέλη. Στο τέλος της πενταετίας τα οφέλη που θα έχει, θα ανέρχονται στα εξακόσια πέντε δισεκατομμύρια (605.000.000.000) δραχμές. Αυτό όμως δεν οφείλεται στο ότι θα υπάρξουν έμμεσοι φόροι ή θα αυξηθούν τα τιμολόγια. Ξέρετε πολύ καλά ότι η νέα τεχνολογία αυξάνει τις υπηρεσίες, δίνει περισσότερες δυνατότητες. Αυτές οι περισσότερες δυνατότητες, οι περισσότερες υπηρεσίες, η μη αποθεματοποίηση, ο σωστός προγραμματισμός, όλα αυτά αποτιμώνται. Και αποτιμώνται σε εξακόσια πέντε δισεκατομμύρια (605.000.000.000) δραχμές. Αυτήν την πενταετία θα
 



 








Σελίδα 3257 
 
διαθέσει τετρακόσια εβδομήντα οκτώ δισεκατομμύρια (478.000.000.000) και μέσα στο ίδιο διάστημα θα έχει εξακόσια πέντε δισεκατομμύρια (605.000.000.000) ως πρόσθετα οφέλη.
Και κάτι άλλο. Με αυτήν τη ρύθμιση προχωρεί ο ΟΤΕ στην ταχεία ψηφιακοποίηση του δικτύου του. Ξέρετε ότι σήμερα η ψηφιακοποίηση του δικτύου ανέρχεται στο 47%.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: ...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε συνάδελφε. Σε μια τριετία με τη μέθοδο των προγραμματικών συμφωνιών, θα έχει ψηφιακοποιήσει ο ΟΤΕ το 97% του δικτύου του. Η χώρα μας θα μπορεί να σταθεί σε ανταγωνιστικό επίπεδο στον τομέα των τηλεπικοινωνιών με όλες τις άλλες αγορές της Ευρωπαϊκής 'Ενωσης. Και αναμφίβολα αυτό είναι και το μεγάλο πλεονέκτημα ότι ταχύτατα προχωρεί η ψηφιακοποίηση του δικτύου.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Και όποιος εμποδίζει την ψηφιακοποίηση του δικτύου, όποιος εμποδίζει την ανάπτυξη των τηλεπικοινωνιών στη χώρα μας, όταν οι τηλεπικοινωνίες αποτελούν ηγεμονικό τομέα ανάπτυξης της ελληνικής οικονομίας, αυτός δεν προσφέρει υπηρεσίες στον ελληνικό λαό.
ΠΡΟΕΔΡΕΥΩΝ (Λουκάς Αποστολίδης): Ο κ. Μεϊμαράκης έχει το λόγο.
ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, βάλτε μου δέκα λεπτά αν θέλετε.
Λυπούμαι πράγματι, διότι έχει δίκιο ο κύριος Υπουργός, όταν λέει ότι γίνεται διάλογος κωφών. Γίνεται διάλογος κωφών, κύριε Υπουργέ. Φαίνεται ότι δεν ακούσατε τα συγκεκριμένα θέματα τα οποία ανέφεραν όλοι οι συνάδελφοι σε μία-μία σύμβαση τουλάχιστον απ'αυτές που ξέρουμε γιατί τις υπόλοιπες περιμένουμε να μας τις δώσετε ή να μας τις δείξετε. Και εν πάση περιπτώσει, θα ήθελα να σας πω ότι επί των συγκεκριμένων συμβάσεων δεν απαντήσατε. Σε τίποτα δεν απαντήσατε, κύριε Υπουργέ. Σηκωθήκατε εδώ στην πρωτολογία σας, μας είπατε ότι περιμένατε περισσότερη επιθετικότητα και γι'αυτό ακούσατε αυτά που σας είπα. Αν δεν μας προκαλούσατε και άλλο, η συζήτηση δεν θα είχε πάρει σε τέτοια έκταση αυτήν την τροπή. Εσείς μας προκαλέσατε. 'Οταν εδώ όλοι οι συνάδελφοι σας έχουν αναφέρει συγκεκριμένες προγραμματικές, για τις οποίες εσείς δεν απαντάτε, αλλά μας λέτε ότι σας έχουμε πει γενικολογίες, τότε λυπούμαι, πράγματι δεν γίνεται διάλογος.
Δεύτερον, δεν καταλαβαίνω τη συνεχή δική σας αναφορά μόνο στον ΟΤΕ. Αν υπάρχει κανένα κόμπλεξ ή καμιά ιδιαιτερότητα προς τον ΟΤΕ, αυτό δεν μας αφορά, αφορά την Κυβέρνηση. Εμείς, απαντώντας και προς το ΚΚΕ, ούτε δεσμεύσεις ούτε εξαρτήσεις έχουμε από κανέναν. Και αυτά τα οποία είπε το ΚΚΕ περί μισών-μισών στις συμφωνίες, του τα επιστρέφουμε λέγοντάς του ότι αυτό έμεινε στη διακομματική και δίνει άλλοθι καλού στηρίγματος προς το ΠΑΣΟΚ.
Αυτό που δεν καταλάβατε εσείς πλέον, κύριε Υπουργέ, είναι ότι ο Κοινοβουλευτικός Εκπρόσωπος του κόμματός σας δεν σας στήριξε. Δεν είπε ότι οι προγραμματικές συμφωνίες είναι σωστές, δεν είπε ότι δεν πάσχουν. Αντιθέτως, κατανάλωσε τα πέντε λεπτά από τα δέκα, για να μας πει τι καλός που είναι ο ΣΕΒ. Μας διάβασε όλη την ανακοίνωση του ΣΕΒ -λες και δεν μας την κοινοποίησε- και προσπάθησε να απολογηθεί πράγματι, γιατί η Κυβέρνηση Σημίτη -όχι του ΠΑΣΟΚ, γιατί γι'αυτό ανησυχούσαν οι άλλοι, αν θα βγει ο Σημίτης- είναι καλή.
Εμείς, κατ'αρχήν θέλω να σας πω και το επαναλαμβάνουμε με θάρρος ακριβώς επειδή δεν έχουμε δεσμεύσεις και εξαρτήσεις, δεν έχουμε τίποτα με κανέναν επιχειρηματία. 'Εχουμε με τη συγκεκριμένη Κυβέρνηση, η οποία διαχειρίζεται το χρήμα του ελληνικού λαού, όπως το διαχειρίζεται. 
Και έρχομαι, κύριε Υπουργέ, να σας πω ορισμένα πράγματα.
Αν θέλετε, επειδή έχετε δικαίωμα τριτολογίας, παρακαλώ να απαντήσετε συγκεκριμένα. 'Αλλως, θα μου επιτρέψετε να σας πω, ότι ενώ σας καλούμε για συγκεκριμένα θέματα, εσείς κωφεύετε και τα αποφεύγετε.
Πρώτον. Γνωρίζετε κατ' αρχήν ότι υπάρχει νόμος -εγώ δεν το γνώριζα, ο ο κ. Γεωργακόπουλος, ο Εκπρόσωπός σας το είπε χθες μιλώντας στο νομοσχέδιο του Υπουργείου Πολιτισμού- που λέει ότι δεν μπορείτε να δώσετε προγραμματική συμφωνία σε εταιρεία ή σε φυσικό πρόσωπο που είναι φοροφυγάς, που έχει χρέη προς το δημόσιο; 
Το Υπουργείο Οικονομικών, κύριε Υπουργέ -για να δείτε ότι δεν συνεννοείστε, γι' αυτό ήθελα εδώ τον κ. Παπαντωνίου- έδωσε προ εικοσαημέρου λίστα των φοροφυγάδων. Την έχετε υπόψη σας; Δείτε ποιος έχει πάρει προγραμματική συμφωνία από εκεί. Δεν είναι ανάγκη να αναφέρουμε ονόματα, γιατί μετά οι δικοί σας άνθρωποι λένε σ' αυτούς ότι "σε κυνηγάει προσωπικά ο τάδε Βουλευτής". Δεν είναι θέματα προσωπικά. Και επ' ευκαιρία να σας πω ότι πάλι δικοί σας μας δίνουν τα στοιχεία. Για να εξηγούμεθα κι όλας.
ΠΡΟΕΔΡΕΥΩΝ (Λουκάς Αποστολίδης): Διαπλεκόμενα, δηλαδή.
ΕΥΑΓΓΕΛΟΣ ΜΕΪΜΑΡΑΚΗΣ: 'Οχι, του ΠΑ.ΣΟ.Κ. διαπλεκόμενοι, κύριε Πρόεδρε, αν δεν καταλάβατε κι εσείς.
Δεύτερον. Κύριε Υπουργέ, ελέγχετε το διοικητικό συμβούλιο της Δ.Ε.Η. -εσείς, η Κυβέρνηση το ελέγχετε- για τη συμφωνία της Φλώρινας, που δεν είναι προγραμματική. Το ελέγχετε; Βάλατε ξένο οίκο για να δείτε αν πράγματι λέει αλήθεια ως προς το κόστος το διοικητικό συμβούλιο; Βάλατε.
Ρωτώ, λοιπόν: Αφού δεν το εμπιστεύεσθε για εκείνο το θέμα, πώς το ίδιο διοικητικό συμβούλιο το εμπιστεύεσθε για να υπογράφει συμφωνίες, για τις οποίες το ίδιο μας λέει ότι δεν έχει προηγηθεί κοστολογικός έλεγχος;
Τρίτον. Μας είπατε ότι όλα αυτά εσείς τα εξετάζετε και ότι ήδη έχουν γίνει οι διαδικασίες, γι' αυτό και καθυστερήσατε. Απαντήστε και σ' αυτό.
Στο θέμα της προγραμματικής συμφωνίας πάλι της Δ.Ε.Η. αναφέρει -θα σας το καταθέσω- ότι ο διαγωνισμός είχε το χαρακτήρα επείγοντος, με αποτέλεσμα να μην μπορέσουν να προσφέρουν αρκετοί ξένοι οίκοι, λόγω του ιδιαίτερα συντόμου χρόνου παράδοσης που εζητείτο, με αποτέλεσμα η καταγραφή διεθνών τιμών να μην είναι αντιπροσωπευτική. Η ίδια η Δ.Ε.Η. το λέει.
Σας είπα, τι μας είπε ο κ. Ευταξίας, απαντώντας στην ερώτηση μας. Και σεις τώρα, τι μας καταλογίζετε;
'Οσον αφορά τα στοιχεία, θα σας πω τι μας λέει η κυρία Υπουργός Ανάπτυξης στις 31.10.97, απαντώντας στην ερώτηση 22237: Η πραγματοποίηση προγραμματικών συμφωνιών στηρίζεται στη βάση πραγματοποίησης συνολικών πλεονεκτημάτων για την ελληνική οικονομία και όχι στην εκπόνηση θεωρητικών μελετών. Γι' αυτό και δεν γίνονται μελέτες. Εσείς είπατε ότι δεν υπάρχει προγραμματική συμφωνία χωρίς μελέτη.
Ο Υπουργός Οικονομικών στην απάντηση της ερώτησης 110/9363/27.10.97 λέει -πιο κυνικός ως συνήθως, με το χαμόγελο όμως πάντα- ότι από το Υπουργείο Οικονομικών δεν έχουν συνταχθεί οικονομοτεχνικές μελέτες σκοπιμότητας και ανάλυσης κόστους, βάσει των οποίων πρόκειται να ανατεθεί σε ελληνικές επιχειρήσεις η εκτέλεση προμηθειών με προγραμματικές συμφωνίες. 
Αυτά είναι απαντήσεις γραπτές στις ερωτήσεις μας και έρχονται σε πλήρη αντίφαση με αυτά που είπατε, κύριε Υπουργέ.
Ο Υπουργός Μεταφορών στην απάντηση της 31.10.97 αρνείται να καταθέσει όχι μόνο μελέτη σκοπιμότητος, αλλά ούτε καν και τους πίνακες των προμηθειών του Ο.Τ.Ε. και της Ολυμπιακής Αεροπορίας. 
Μας είπατε για το επιχειρηματικό απόρρητο. Εδώ, κύριε Υπουργέ, θα μου επιτρέψετε να σας πω ότι δεν συμφωνώ και τόσο, όταν πίσω απ' αυτό μπορεί να δημιουργηθούν και σε καλόπιστους, όχι μόνο σε κακόπιστους, υποψίες ότι κάτι κρύβεται από πίσω. 
Είναι ευκαιρία να πω, κύριε Υπουργέ, επειδή είπατε για τον κ. Γρατσία και τις επιλογές σας, πως δεν σημαίνει ότι εμείς σας κάνουμε κριτική για τη δική σας επιλογή. Απλώς επιχειρηματολογούμε, ότι πράγματι παίρνετε από τους άλλους χώρους -και καλά κάνετε- αλλά εσείς τότε δεν έχετε στελέχη
 



 








Σελίδα 3258 
 
με ήθος που μπορείτε να τα εμπιστευθείτε. 
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αυτό πρέπει να το αποφεύγετε, κύριε συνάδελφε.
ΕΥΑΓΓΕΛΟΣ ΜΕΪΜΑΡΑΚΗΣ: Πρέπει να σας πω -θα τα πούμε και στην Επιτροπή και δεν θέλω να χάσω χρόνο- ότι ο διευθύνων σύμβουλος τον οποίο επιλέξατε για την Ολυμπιακή, όπως ήδη θα διαβάσατε, δεν έχει τα προαπαιτούμενα στοιχεία. Θα τα πούμε στην Επιτροπή, δεν βιαζόμαστε.
Επιπλέον υπάρχει έγγραφο του Ο.Σ.Ε. με πίνακα προγραμματικών συμβάσεων τετρακοσίων εβδομήντα ένα δισεκατομμυρίων (471.000.000.000) και μας καλεί να μεταβούμε στα γραφεία του Ο.Σ.Ε. για να ενημερωθούμε για τις μελέτες σκοπιμότητας που έχουν ήδη συνταχθεί. Πότε; Πενήντα μέρες πριν λήξει ο χρόνος, όταν ο ίδιος ο προϊστάμενος Υπουργός μας λέει ότι δεν υπάρχει ανάγκη να συνταχθούν μελέτες και ότι δεν έχουν συνταχθεί και ότι είναι γενικότερα τα πλεονεκτήματα για την ελληνική οικονομία και όχι βάσει μελετών.
Σας είπαμε για τη συγκεκριμένη σύμβαση που υπέγραψε η Δ.Ε.Η. με τα εβδομήντα δύο δισεκατομμύρια (72.000.000.000) για τα καλώδια και που η ίδια η Δ.Ε.Η. μας απαντά ότι αυτά θα επανεξεταστούν.
Δεν μου απαντήσατε επίσης, κύριε Υπουργέ, για το τι θα κάνετε μετά από την 1.1.1998. Η αγορά είναι σε αναμονή. Εάν πράγματι συνεχίσετε τις προγραμματικές συμφωνίες με τους ίδιους όρους και απλά τα προεδρικά διατάγματα τα πάτε πιο εκεί, θα πρέπει να γνωρίζετε ότι ουσιαστικά δεν θα πρέπει να βιάζεστε μέχρι τις 31 Δεκεμβρίου. Αυτό σημαίνει όμως, ότι θα αλλάξουν οι όροι. 'Αρα εσείς απλώς βαφτίζετε προγραμματικές συμφωνίες και δεν μου απαντήσατε.
Το δεύτερο που ήθελα να σας πω είναι ότι ουσιαστικά υποθηκεύεται το μέλλον των ΔΕΚΟ, διότι εάν προχωρήσουμε σε οποιαδήποτε ιδιωτικοποίηση αυτές οι προγραμματικές συμφωνίες θα τις δεσμεύουν για το μέλλον. Και θα τις δεσμεύουν με δική σας ευθύνη. 'Αρα επιβεβαιώνεται εδώ ότι εσείς πέρα από το να πουλάτε "φιλέτα" των συγκεκριμένων οργανισμών στο Χρηματιστήριο για να παίρνετε λεφτά να κλείνετε τη μαύρη τρύπα, δεν προτίθεστε να προχωρήσετε σε αλλαγή τρόπου management, ώστε να δουλέψουν αυτά με ιδιωτικοοικονομικά κριτήρια και να μπουν στον ανταγωνισμό.
Πρέπει να καταλάβετε, κύριε Υπουργέ, ότι δεν βοηθάτε την ελληνική βιομηχανία έτσι. Δεν βοηθάτε κανέναν 'Ελληνα. Και πολυ φοβούμαι ότι δίνοντας σωρηδόν αυτές τις προγραμματικές συμφωνίες ενώ θα έπρεπε με φειδώ να προχωρήσετε, ότι θα δημιουργήσετε και νέες προβληματικές και δεν τις αφήνετε να μπουν στον ευρύ ανταγωνισμό. Και επ' ευκαιρία, επειδή αναφέρθηκε το θέμα του Σ.Ε.Β., να ξαναπώ ότι εμείς σεβόμαστε όλους τους εκπροσώπους των κοινωνικών οργανώσεων και φορέων, όμως δεν αντιλαμβανόμεθα τη συγκεκριμένη παρέμβαση πολύ περισσότερο όταν ο ίδιος ο Σ.Ε.Β. δεν εγγυάται ότι σε όλες τις προγραμματικές συμφωνίες έχουν τηρηθεί αυτά τα οποία λέει. Θα έπρεπε και ο ίδιος να τις δει.
Τέλος, θα ήθελα να αναφερθώ σε ορισμένα σημεία καθοριστικά για μας, που είναι το επιστέγασμα όλης αυτής της συζήτησης. 
Πρώτον, ότι τελικά με τις προγραμματικές συμφωνίες πετύχατε δυστυχώς υψηλές τιμές, διότι δεν έγινε ο κοστολογικός έλεγχος. Επισπεύσατε τώρα τις αναθέσεις, διότι αφήσατε άπρακτο το χρονικό διάστημα να περάσει. Οι προδιαγραφές τις οποίες έχετε βάλει είναι χαμηλής στάθμης, οι ΔΕΚΟ λειτουργούν με πολύ μεγάλη προχειρότητα. Σκεφθείτε ότι Δ.Σ. της ΔΕΚΟ και έχω το πρακτικό, πάλι μου το έχει δώσει άνθρωπος μέσα από τη ΔΕΚΟ, που λέει αρχές Νοεμβρίου αναρωτιέται ο πρόεδρος και δύο μέλη πώς υπογράφονται οι προγραμματικές. Για να δείτε την προχειρότητα με την οποία λειτουργούν όλες οι διοικήσεις που τους έχετε εξασφαλίσει το ατιμώρητο! Και πρέπει να σας πω κιόλας ότι εμείς ούτε τους απειλήσαμε, ούτε τίποτα. Γιατί να τους απειλήσουμε, όταν έχουν κάνει τη δουλειά τους σύμφωνα με το νόμο; Τι σας φοβίζει, κύριε Υπουργέ, που λέμε να περάσει αυτό από το Νομικό Συμβούλιο ή από τον Εισαγγελέα; Τίποτα να μη σας φοβίζει. Κανείς να μη φοβάται εφ' όσον έχει υπογράψει και πληρούνται οι όροι του νόμου. 'Ομως εσείς προσπαθείτε να τους δώσετε την αυτοπεποίθηση ότι μπορούν να μη φοβούνται, ας έχουν κάνει και παραβάσεις του νόμου; Διότι τότε τι φοβάστε, κύριε Υπουργέ; Να μη φοβάστε τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Στείλτε τες, λοιπόν, στο Ελεγκτικό Συνέδριο, που δεσμευτήκατε κιόλας στην Επιτροπή Θεσμών και Διαφάνειας. Υπάρχει σαφέστατα χαμηλή εγχώρια προστιθέμενη αξία, δεν μπόρεσαν, δεν πρόλαβαν να ελέγξουν τίποτα. Σχετικά με το παραμύθι της Υπουργού Ανάπτυξης για το θέμα της ανεργίας, δηλώνουμε κατηγορηματικά ότι η απασχόληση ούτε του συγκεκριμένου προσωπικού δεν είναι εγγυημένη και δεν ξέρω αν την εγγυάται το ελληνικό δημόσιο και ο συγκεκριμένος Υπουργός.
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, πρέπει να ολοκληρώσετε.
ΕΥΑΓΓΕΛΟΣ ΜΕΙΜΑΡΑΚΗΣ: Τέλος, εμείς κλείνοντας σας λέμε και πάλι: Δεν σκανδαλολογούμε, δεν κινδυνολογούμε, όμως θα τις περάσουμε όλες τις προγραμματικές μία-μία και κυρίως αυτές που εμείς ήδη έχουμε ενδείξεις και για τις οποίες δεν απαντήσατε τεχνηέντως. 
Εδώ είναι τα Πρακτικά. Πάρτε τα να τα διαβάσετε, στην επόμενη επερώτηση να μας το ξαναπείτε. Γιατί σας τα είπαμε και στην προηγούμενη και δεν μας απαντήσατε. Από εκεί και πέρα θα αποδοθούν ευθύνες, όχι μόνο πολιτικές, αλλά και ποινικές όπου υπάρχουν. 
ΠΡΟΕΔΡΕΥΩΝ (Λουκάς Αποστολίδης): Αν κατάλαβα καλά, κύριε Υπουργέ, είπατε προηγούμενα, ότι αυτές οι προγραμματικές συμφωνίες θα έλθουν εδώ στη Βουλή για επικύρωση, που θα υπάρχει ασφαλώς η δυνατότητα συζήτησης.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε Πρόεδρε. Δεν προβλέπεται κάτι τέτοιο.
ΕΥΑΓΓΕΛΟΣ ΜΕΪΜΑΡΑΚΗΣ: Να σας το πει, κύριε Πρόεδρε.
Πέστε το, κύριε Υπουργέ.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν προβλέπει ο νόμος. Θα είναι στη διάθεσή σας για την άσκηση κοινοβουλευτικού ελέγχου, ο οποίος προβλέπεται από τον Κανονισμό της Βουλής.
ΠΡΟΕΔΡΕΥΩΝ (Λουκάς Αποστολίδης): Μάλιστα. Απλώς γιατί δόθηκε η εντύπωση προηγουμένως αυτή που σας είπα, κύριε Υπουργέ.
Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα Δυτικά Θεωρεία είκοσι ένας μαθητές, δύο δάσκαλοι και είκοσι τρεις γονείς μαθητών από το Δημοτικό Σχολείο Νέου Πύργου Ιστιαίας Ευβοίας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες της Βουλής)
Κύριε Υπουργέ, αν μου επιτρέπετε να δώσω ένα λεπτό στον κ. Ρόκο, γιατί κάτι θέλει να πει.
Ορίστε, κύριε Ρόκο, έχετε το λόγο, παρά τον Κανονισμό, για ένα λεπτό.
ΓΕΩΡΓΙΟΣ ΡΟΚΟΣ: Πάνω σ'αυτά που τοποθετήθηκα και επειδή τοποθετήθηκε και ο κύριος Υπουργός, ήθελα να κάνω μια διευκρίνιση. Να πω ότι έτσι αποδεικνύεται, όσον αφορά την Ε.Α.Β., η υπόθεση του Υπουργού ή και των εμπλεκομένων του Ο.Τ.Ε., οι οποίοι απέφυγαν επί εννέα μήνες την απαίτηση για διάλογο, διευκρίνιση τεχνικών πληροφοριών κλπ., για να τεκμηριώσουν έτσι τις προμήθειές τους. Και φθάνουμε σε επίπεδο εμείς εδώ απ' τη Βουλή να λέμε, ότι η Ελληνική Βιομηχανία 'Οπλων δεν μπορεί να ανταποκριθεί στις απαιτήσεις της νέας τεχνολογίας, όταν είναι γνωστό ότι έχει πάρει και έχει εκτελέσει έργα μεγάλης αξίας στον ίδιο τομέα και στο ίδιο επίπεδο επί πολλά χρόνια και στο εξωτερικό. Αυτό δείχνει, ότι υπάρχει μια πρόθεση αρνητική για να στηρίξουμε την Ελληνική Βιομηχανία και να την τεκμηριώνουμε εδώ μέσα. 'Ομως, την ίδια στιγμή είναι επικίνδυνο να φέρουμε τέτοιες
 



 








Σελίδα 3259 
 
θέσεις για την Ελληνική Βιομηχανία 'Οπλων...
ΠΡΟΕΔΡΕΥΩΝ (Λουκάς Αποστολίδης): Γίνατε κατανοητός, κύριε Ρόκο.
ΓΕΩΡΓΙΟΣ ΡΟΚΟΣ: Μισό λεπτό, ακόμα, κύριε Πρόεδρε. Δευτερόλεπτα έχω μιλήσει. 
ΠΡΟΕΔΡΕΥΩΝ (Λουκάς Αποστολίδης): Δεν είναι θέμα χρόνου, κύριε Ρόκο. Απαγορεύεται από τον Κανονισμό. 
ΓΕΩΡΓΙΟΣ ΡΟΚΟΣ: Αφού μου τον δώσατε το χρόνο.
ΠΡΟΕΔΡΕΥΩΝ (Λουκάς Αποστολίδης): Σας τον έδωσα για να κάνετε μια διευκρίνιση, όχι για να ξεκινήσετε πάλι το λόγο από την αρχή.
Ο κύριος Υπουργός έχει το λόγο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, από αυτά που λέχθηκαν μπορεί κανείς να συμπεράνει. Τα στοιχεία αναπτύχθηκαν και φάνηκε η πλήρης διαφάνεια και η έλλειψη διακρίσεων. Είναι προφανές, ότι επιτεύχθηκαν τιμές χαμηλότερες από εκείνες που έχουν επιτευχθεί με τους διεθνείς ανοικτούς διαγωνισμούς, ότι υπάρχουν δικλείδες αναπροσαρμογής ότι υπάρχουν δικλείδες και ρήτρες εγγύησης του ευνοϊκότερου πελάτη, ότι υπάρχουν ρήτρες και διαδικασίες με τις οποίες εξασφαλίζεται η βέλτιστη τεχνολογία. Υπάρχουν μέσα από τις προγραμματικές συμβάσεις τρόποι με τους οποίους ελέγχεται η πορεία υλοποίησης της συμβάσεως.
'Οπως είπα -και το επαναλαμβάνω αυτήν τη στιγμή- οι συμβάσεις όταν ολοκληρωθούν, θα είναι στη διάθεση όλων των συναδέλφων της Βουλής. Θα ζητηθούν και θα κατατεθούν για να τους γίνει πλήρης έλεγχος. Δεν αρνούμεθα κανένα έλεγχο. Αντίθετα, μας είναι αρεστός. 'Οποιος έχει δίκιο, όποιος έχει κάνει το σωστό, δεν φοβάται τον έλεγχο. Να γίνει έλεγχος και από τους Βουλευτές και έλεγχος από Ελεγκτικό Συνέδριο ή έλεγχος από οποιονδήποτε άλλο θέλετε, συμπεριλαμβανομένου και του Εισαγγελέα. Διότι απλούστατα, όπως έχει αποδειχθεί μέχρι σήμερα, όλα αυτά είναι άτοποι ισχυρισμοί, είναι απειλές. Αν δεν έχετε συγκεκριμένα στοιχεία, με τα οποία μπορείτε να αποδείξετε ότι είναι αλλιώς τα πράγματα, τότε όλα αυτά που λέτε μένουν λόγια αίολα. Αυτό δείχνει η σημερινή συζήτηση. 'Ομως, κοντά είναι ο χρόνος. Θα είναι όλες αυτές οι συμβάσεις στη διάθεσή σας, ώστε να μπορέσετε να ελέγξετε και αυτά που σας είπα, αλλά και τη νομιμότητα και το σωστό τρόπο ρύθμισης που προβλέπει η σύμβαση.
Λέχθηκε ότι αυτό θα μπορεί να αποτελέσει φραγμό για την ιδιωτικοποίηση. Δεν ξέρω τι είδους ιδιωτικοποίηση θέλετε, τι είδους ιδιωτικοποίηση επιδιώκετε, αλλά έχω υπόψη μου τη μέθοδο της μετοχοποίησης που ακολουθήσαμε για παράδειγμα στον ΟΤΕ. Θα μου πείτε γιατί λέω πάλι για τον ΟΤΕ. Γιατί στον ΟΤΕ έγιναν μετοχοποιήσεις και βρισκόμαστε τώρα στο 20%-25%. Μάλιστα εδώ θα ήθελα να πω ότι οι συμβάσεις αυτές πέρασαν και με τη σύμφωνη γνώμη των εκπροσώπων των εργαζομένων που προήρχοντο απ' όλα τα κόμματα και βέβαια και από τους εκπροσώπους που προήρχοντο από το κόμμα της Νέας Δημοκρατίας.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε συνάδελφε, μην υποτιμάμε...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Ολα κανονικά, κύριε συνάδελφε, μην υποτιμάμε κανέναν. 
Θα πρέπει να σας πω ότι οι εκπρόσωποι των μικρομετόχων -είναι τριακόσιες χιλιάδες μικρομέτοχοι- και ένας σημαντικός αριθμός θεσμικών μετόχων του εξωτερικού επίσης συμφώνησαν.
Κύριοι συνάδελφοι, η προγραμματική συμφωνία είναι όπλο που αυξάνει την αξία της επιχείρησης. Ακριβώς γι' αυτό το λόγο και όλες οι ιδιωτικές επιχειρήσεις κατά κανόνα κάνουν συνεργασίες, προγραμματικές συμφωνίες διότι δεν επιδιώκουν να αποθεματοποιούν υλικά ή να βρίσκονται σε μία κατάσταση με την οποία μειώνουν τη δράση τους.
Η ύπαρξη των προγραμματικών συμφωνιών εγγυάται την αύξηση της αξίας της επιχείρησης και δίνει τη δυνατότητα να προχωρήσει μπροστά.
ΓΕΩΡΓΙΟΣ ΣΑΛΑΓΚΟΥΔΗΣ: Μόνο όταν γίνονται με σωστό τρόπο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Να πάρω το παράδειγμα του ΗΛΠΑΠ ή το παράδειγμα της ΕΘΕΛ.
Θα πρέπει να σας πω ότι ο ΗΣΑΠ μέσα απ' αυτές τις προγραμματικές συμφωνίες εξασφαλίζει καλύτερους ρυθμούς εργασίας, καλύτερη εξυπηρέτηση του πολίτη και αυξάνει την αξιοπιστία του διότι τις διαδρομές θα τις κάνει σε μικρότερο χρόνο επειδή θα εξυπηρετεί περισσότερο κόσμο.
ΕΥΑΓΓΕΛΟΣ ΜΕΪΜΑΡΑΚΗΣ:...
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Με συγχωρείτε, μιλάμε για τις ιδιωτικοποιήσεις που είπατε. Κύριοι, όταν στη μετοχοποίηση ζητήσεις να συμμετάσχει κάποιος και να επενδύσει τα χρήματα του σε μία κοινή προσπάθεια, θέλει να ξέρει το δρόμο που θα ακολουθήσει, θέλει να ξέρει τις υπηρεσίες που θα προσφέρει, θέλει να ξέρει το κύρος που θα υπάρχει. Και οι προγραμματικές συμφωνίες δίνουν ακριβώς αυτήν τη δυνατότητα και δίνουν αυτό το όπλο στις ίδιες τις επιχειρήσεις. 
ΓΕΩΡΓΙΟΣ ΣΑΛΑΓΚΟΥΔΗΣ: 'Η να στρέφονται εναντίον τους, όταν είναι αδιαφανείς.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, με ρωτήσατε για διάφορα ζητήματα της ΔΕΗ και μιλήσατε για τις συμφωνίες που έκανε η ΔΕΗ για τα καλώδια. Είναι πέντε εταιρείες στην Ελλάδα που παράγουν καλώδια και πάντα υπάρχει μία συμφωνία μαζί τους.
ΓΕΩΡΓΙΟΣ ΣΑΛΑΓΚΟΥΔΗΣ: Αυτό θέλει πολύ συζήτηση.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, τις συμφωνίες που έκανε η ΔΕΗ -και αν είχατε αντίθετα στοιχεία θα έπρεπε να τα φέρετε- πάντοτε τις έκανε με το σωστό τρόπο. Αν τυχόν εδημιουργείτο οποτεδήποτε ζήτημα αμέσως ετίθεντο διαδικασίες ελέγχου. Για την περίπτωση στην οποία αναφέρεστε -το εργοστάσιο της Φλώρινας- λόγω ευαισθησίας και ευθιξίας της Κυβέρνησης λόγω ευαισθησίας και ευθιξίας της ίδιας της ΔΕΗ, έγινε ο έλεγχος. Και η ίδια η ΔΕΗ φρόντισεκαι επέβαλε τον έλεγχο, ώστε να μην υπάρχει οποιαδήποτε αμφιβολία. Αυτή είναι η πραγματικότητα.
'Οσον αφορά τα άλλα ζητήματα της ΔΕΗ, μπορείτε να τα συζητήσετε, αλλά μην υποτιμάτε ποιος κάνει τις διαδικασίες, ποιος τις κινεί και γιατί κινεί τις διαδικασίες.
Αυτά, κύριοι συνάδελφοι και σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στον κ. Μεϊμαράκη, θέλω, κύριοι συνάδελφοι, να εκφράσω και εγώ ένα παράπονο. Δεν ακούγατε καθόλου τον κύριο Υπουργό και όλο αντιδρούσατε.
ΕΥΑΓΓΕΛΟΣ ΜΕΪΜΑΡΑΚΗΣ: Συνέχεια τον ακούγαμε, κύριε Πρόεδρε, με ευλάβεια!
ΠΡΟΕΔΡΕΥΩΝ (Λουκάς Αποστολίδης): Αν αυτή είναι ευλάβεια, κύριε Μεϊμαράκη, φαντάζομαι...
ΕΥΑΓΓΕΛΟΣ ΜΕΪΜΑΡΑΚΗΣ: Εν πάση περιπτώσει, είναι μία ζωντανή συζήτηση, κύριε Πρόεδρε.
ΓΕΩΡΓΙΟΣ ΣΑΛΑΓΚΟΥΔΗΣ: Αν δεν τον ακούγαμε, κύριε Πρόεδρε, πώς θα αντιδρούσαμε; 
ΠΡΟΕΔΡΕΥΩΝ (Λουκάς Αποστολίδης): Τέλος πάντων.
Ο κ. Μεϊμαράκης έχει το λόγο. 
ΕΥΑΓΓΕΛΟΣ ΜΕΪΜΑΡΑΚΗΣ: Κατ' αρχήν ο κύριος Υπουργός δεν απήντησε σε τίποτα από τα θέματα τα οποία τέθηκαν στην τριτολογία του πάλι. Δεν μας απαντήσατε, κύριε Υπουργέ, για τα πέντε σημεία που έθεσε ο κ. Κεφαλογιάννης για τις προγραμματικές συμφωνίες, για τον ΟΣΕ τα οποία σας έθεσε ο κ. Χειμάρας, για τη ΔΕΗ και για τις άλλες προγραμματικές που σας έθεσε ο κ. Σαλαγκούδης.
Να θυμίσω εδώ ότι σας είπα για την ΙΕ' Διεύθυνση της Ευρωπαϊκής 'Ενωσης για την οποία επίσης δεν απαντήσατε και να σας πω ότι δεν ξέρω τι έκανε ένας Βουλευτής στην Ευρωπαϊκή 'Ενωση -ξέρω τι κάνει η Νέα Δημοκρατία- και να θυμίσω τώρα ότι εσείς έχετε διδάξει ορισμένους Βουλευτές
 



 








Σελίδα 3260 
 
δικούς μας την περίοδο 1990-1993 του τι κάνατε εσείς και ο ίδιος ο Αρχηγός σας τότε, ο Ανδρέας ο Παπανδρέου όταν έστελνε επιστολές στην Ευρωπαϊκή 'Ενωση όχι για συμβάσεις ή συμφωνίες, αλλά για υποτιθέμενες συμφωνίες ή συμβάσεις.
Επειδή συνεχώς αναφέρεσθε στον ΟΤΕ, μπορεί να ξεχάσει κανείς εκείνη την πομπώδη δήλωση, ότι "ο ΟΤΕ θα γίνει μια μετοχή, ότι εμείς δεν θα αποκρατικοποιήσουμε τον ΟΤΕ", την επίσκεψη Παπανδρέου στον ΟΤΕ και τους εργαζόμενους; Γιατί μας τα θυμίζετε όλα αυτά; Επειδή εσείς θέλετε να τα λέμε εμείς, για να δείξετε τη διαφορά σας με το παλιό ΠΑΣΟΚ;
Κύριε Υπουργέ, όμως, αισθάνομαι την ανάγκη να σας πω ότι πρώτον, η μετοχοποίηση όπως την κάνατε, δεν είναι ιδιωτικοποίηση. Εσείς ξεπουλάτε κομμάτια, μετοχές, εισπράττετε το χρήμα και το ρίχνετε στη μαύρη τρύπα. Απόδειξη είναι ότι κοροϊδέψατε και τους μετόχους. Το επιχειρησιακό πρόγραμμα, το οποίο παρουσιάσατε στο Χρηματιστήριο, το πρόγραμμα ανάπτυξης -όλα τα σχετικά έγγραφα, δεν τα έχω μαζί μου, θα σας τα φέρω όμως- δεν πραγματοποιήθηκαν όπως αυτά αναφέρονται στην έκθεση της μετοχοποίησης. Και καλά θα κάνετε να μην ανοίγετε το θέμα.
Το δεύτερο που δεν καταλάβατε στη μεταξύ μας διαφορά, η οποία είναι πράγματι ουσιαστική, αλλά εσείς υπεκφεύγετε λέγοντας ότι κάνετε τη δική μας πολιτική, είναι ότι εμείς δεν κουβεντιάζουμε αν θα πουληθεί ή όχι ένας οργανισμός, όσο το αν αυτός θα δουλέψει με ιδιωτικοοικονομικά κριτήρια και με ανταγωνιστικότητα.
'Αλλαξε τίποτε στον ΟΤΕ, επειδή πουλήσατε ένα ποσοστό; 'Αλλαξε μήπως ο τρόπος προσλήψεων; 'Αλλαξε η τοποθέτηση των διευθυντών, που το μόνο τους κριτήριο είναι το κομματικό; Ξέρετε πόσους έχετε στο ψυγείο; 'Αλλαξε μήπως ο προμηθευτής; 'Αλλαξε κανένας; Ε, δεν άλλαξε, κύριε Υπουργέ. Το μόνο που άλλαξε είναι ότι ένα κομματάκι το περάσατε, γι'αυτό και δεν έχει αντιδράσει και κανείς. Πήρατε κάποια χρήματα και από αυτά το 60% το βάλατε στη μαύρη τρύπα και το 40% το βάλατε στον οργανισμό.
Αυτό, λοιπόν, δεν είναι ιδιωτικοποίηση, κύριε Υπουργέ, είναι ξεπούλημα φιλέτου, γιατί εδώ πουλάτε και επικερδείς επιχειρήσεις. Δεν πουλάτε επιχειρήσεις, οι οποίες δεν έχουν κέρδος, γιατί θα μου πείτε ότι ο ΟΤΕ έχει κέρδος. Μπορείτε να περάσετε στο Χρηματιστήριο μετοχές επιχειρήσεων, οι οποίες δεν έχουν κέρδη;
Γιατί κάνετε συγκρίσεις με τη Νέα Δημοκρατία, όταν εμείς κληρονομήσαμε τον ΟΑΕ το δικό σας, τον αμαρτωλό, με τις προβληματικές επιχειρήσεις που θα έπρεπε να κλείσουν, αλλά τους είχατε χαρίσει τα δάνεια και θα προσπαθήσετε και τώρα να δημιουργήσετε νέες επιχειρήσεις;
'Οσον αφορά το παραμύθι των εκπροσώπων των εργαζομένων και την ομοφωνία ή ομοθυμία, θα μου επιτρέψετε, κύριε Υπουργέ, πολύ σύντομα να σας πώ ότι οι εργαζόμενοι δεν έχουν εκπροσώπους, που εξαρτώνται από τα κόμματα. Τα κόμματα δεν έχουν να κάνουν με την έκφραση και την πορεία των εργαζομένων στα Δ.Σ.
Η Νέα Δημοκρατία εκφράζεται ουσιαστικά σαν φορέας -όχι όμως κατ'εντολήν- από τη ΔΑΚΕ, που είναι αυτόνομη. Αν η ΠΑΣΚΕ, όπως εσείς ομολογείτε σήμερα, είναι κομματικός σας εντολέας, τότε εξηγείται και γιατί στους προέδρους της ΓΣΕΕ και σ' εκείνους που κατέβαζαν διακόπτες, δώσατε πράγματι το βουλευτικό αξίωμα ως τιμητική θέση για την τότε προσφορά τους. Εμείς λοιπόν, κύριε Υπουργέ, δεν δίνουμε εντολή στα όργανά μας.
Γνωρίζετε εσείς έστω και έναν εργαζόμενο οποιουδήποτε οργανισμού, που να μη θέλει κοιτάζοντας το στενό συμφέρον του οργανισμού, να υπογραφεί μια προγραμματική; Ενδιαφέρεται ή όχι για το ύψος της σύμβασης και για την κοστολογική έκθεση; Θα ήταν ανόητος και δεν θα εξέφραζε τους εργαζομένους, αν δεν ήταν υπέρ της οποιασδήποτε τέτοιας προγραμματικής συμφωνίας.
Επειδή, κύριε Υπουργέ, σας βλέπω να χαμογελάτε και δεν αντιλαμβάνεσθε τη σοβαρότητα των όσων σας είπα, θα σας πω ότι σας έβλαψε η παρουσία ή ακόμη και οι ανακοινώσεις τύπου ΣΕΒ και ΓΣΕΕ. Δεν ξέρω αν είδατε πως αντιμετωπίστηκε ο κ. Πολυζωγόπουλος στον κοινωνικό διάλογο. Πρέπει να είδατε ότι το κείμενο πέρασε κάνοντας χρήση της διπλής του ψήφου. Δεν ξέρω αν είδατε πώς αντιμετωπίστηκε ο Υφυπουργός Εργασίας, όταν ήταν Πρόεδρος της ΓΣΕΕ και έλεγε άλλα και σήμερα πάει και λέει άλλα. Δεν τα επικροτούμε, αλλά τα προκαλείτε, λέγοντας ότι έχουμε λίγη επιθετικότητα και επιζητείτε περισσότερη επιθετικότητα.
Εμείς κύριε Υπουργέ, δεν θα προχωρήσουμε στο ρυθμό αυτό, τον οποίο εσείς επιζητείτε. Δεν θα προχωρήσουμε στο ρυθμό, που εσείς μας λέτε. 'Ομως, αυτό δεν σημαίνει αδυναμία, δεν σημαίνει ότι θα σταματήσουμε τον έλεγχο, δεν σημαίνει ότι δεν θα κάνουμε την κοινοβουλευτική μας εργασία, όπως εμείς πρέπει να την κάνουμε.
Από εκεί και πέρα, λυπούμαι κύριε Υπουργέ, γιατί προσωπικά από εσάς θα περίμενα διαφορετική αντιμετώπιση. Θα περίμενα προσωπικά από εσάς απάντηση για κάθε μια από τις συμβάσεις, που σας θέσαμε και αντί να μας κατηγορείτε εμάς για γενικολογίες, να αναλογιστείτε ποιοι είναι εκείνοι που είναι φοροφυγάδες και το Υπουργείο Οικονομικών έδωσε τα στοιχεία και εσείς τους δώσατε προγραμματικές. Θα πρέπει να αναλογιστείτε τις παρεμβάσεις τις απαράδεκτες, βάναυσες και βάρβαρες, που κάνατε στις εκλογές των επιμελητηρίων, το πως προχωράτε με προοπτική δημιουργίας νέων προβληματικών επιχειρήσεων.
Πρέπει να σας πω ότι και στον οποιονδήποτε καλόπιστο παρατηρητή όλες αυτές οι παρατηρήσεις γίνονται ακριβώς για να γεμίσετε τα κομματικά σας ταμεία. 'Αλλο λόγο δεν βρίσκουμε.
ΠΡΟΕΔΡΕΥΩΝ (Λoυκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της υπ' αριθμ. 20/5.12.97 επερώτησης των Βουλευτών της Νέας Δημοκρατίας προς τους Υπουργούς Εθνικής Οικονομίας, Οικονομικών, Ανάπτυξης, Μεταφορών και Επικοινωνιών, αναφορικά με τις προγραμματικές συμφωνίες των ΔΕΚΟ.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.37' λύεται η συνεδρίαση για σήμερα, ημέρα Τρίτη 16 Δεκεμβρίου 1997 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη και τη συμπληρωματική ημερήσια διάταξη που έχουν διανεμηθεί.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ



